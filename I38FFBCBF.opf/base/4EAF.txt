༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2637
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
pe cin/
krung go'i bod rig pa dpe skrun khang/
Date:
2011
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༦༧
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(:/༣༢)
(༤/༣༢)
167
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



#es» -
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༤/༣༢)
PALZEKSZ
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
o
E



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
ཟླ
ར
，
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



ད་བe
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



colo



དཀར་ཆག་
• • •
•• • •，，，，，，
(1)
，
，
，，
，
(42)
，
，，，，，，，，
(96)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ། ལེའུ་ཉེར་བཞི་པ་ནས་སོ་དྲུག་པའི་བར། …
༢༤ སྤྲེའུ་ཆེན་པོའི་སྐྱེས་པའི་རབས། …
༢༥ རི་དྭགས་ཤ་ར་བྷའི་སྐྱེས་པའི་རབས། ………………
༢༦ རི་དྭགས་རུ་རུའི་སྐྱེས་པའི་རབས། .
༢༧ སྤྲེའུ་རྒྱལ་པོའི་སྐྱེས་པའི་རབས། ……………………
༢༨ བཟོད་པ་སྨྲ་བའི་སྐྱེས་པའི་རབས། ………
༢༩ ཚངས་པར་འཁྲུངས་པའི་སྐྱེས་པའི་རབས། …
༣༠ གླང་པོ་ཆེའི་སྐྱེས་པའི་རབས། .
༣༡ རྒྱལ་བུ་ཟླ་བའི་སྐྱེས་པའི་རབས། .
༣༢ ལྕགས་ཀྱི་ཁྱིམ་དུ་བསྐྱེད་པའི་རབས། -
༣ ༣ མ་ཧེའི་སྐྱེས་པའི་རབས། .
༣༤ བྱ་ཤིང་སྟ་མོའི་སྐྱེས་པའི་རབས། .
མཇུག་གི་དོན་བཤད་པ། …
，
17
，，，，，，，，，，，，，，，，，， (182)
，
，，，，，，
，，
，，，，，，(308)
，，，，，，，，，，，，，，，，，，(367)
，，，，，，
，(396)
•，，，，，，，，，，，，，，，，，，，，，，，，。、(426)



༄༅། །སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ཞེས་བྱ་བ་བཞུགས་སོ། །
ལེའུ་ཉེར་བཞི་པ་ནས་སོ་དྲུག་པའི་བར། །
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
གུས་པས་ཕྱག་འཚལ་ལོ། །གཉིས་པ་སྡུག་བསྔལ་དང་ལེན་གྱི་བཟོད་པ་ལ་སློབ་
ཚུལ་ལ་གསུམ། འགྲོ་བ་ཉམ་ཐག་པ་མཐོང་བ་ན་དེ་སྒྲོལ་ཕྱིར་སྡུག་བསྔལ་དང་
ལེན་གྱི་བཟོད་པ་ལ་སློབ་ཚུལ། རང་གསོད་པར་བྱེད་པའི་དགྲ་ལའང་སྙིང་བརྩེ་
བས་དེ་སྒྲོལ་ཕྱིར་སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ། རང་ཡལ་བར་
དོར་ནས་འགྲོ་བ་ཉམ་ཐག་པའི་དོན་དུ་སྡུག་བསྔལ་དང་ལེན་གྱི་བཟོད་པ་ལ་སློབ་
ཚུལ་ལོ། །དང་པོ་འགྲོ་བ་ཉམ་ཐག་པ་མཐོང་བ་ན་དེ་སྒྲོལ་ཕྱིར་སྡུག་བསྔལ་དང་
ལེན་གྱི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་གནས་
སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་
སྦྱར་བ། དགོན་པའི་སྤྲེའུ་ཆེན་པོར་འཁྲུངས་པའི་རྟོགས་བརྗོད་རྒྱས་པར་བཤད་པ།
དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །
དང་པོ་ནི། སྐྱེས་བུ་དམ་པ་རྣམས་ཞེས་པ་ནས། མི་འགྱུར་རོ། །ཞེས་པའི་
བར་ཏེ། བྱང་ཆུབ་མཆོག་ཏུ་ཐུགས་བསྐྱེད་ནས་སྤྱོད་པ་ལ་སློབ་པའི་སྐྱེས་བུ་དམ་
པ་རྣམས་ནི་རང་ལ་གནོད་པ་བྱེད་པ་རྣམས་དགེ་བའི་ཕྱོགས་ལས་ཉམས་པར་
གྱུར་པ་གཟིགས་པ་ན་དེས་ཇི་ལྟར་སེམས་གདུང་བར་འགྱུར་བ་དེ་ཙམ་དུ་རང་གི་
- 1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྡུག་བསྔལ་གྱིས་སེམས་གདུང་བར་མི་འགྱུར་རོ། །སྟོན་པ་ཐུགས་རྗེ་ཅན་དེས་
སྔོན་སློབ་པ་ལམ་གྱི་གནས་སྐབས་སུ་སྡུག་བསྔལ་དང་ལེན་ཇི་ལྟར་མཛད་པའི་
རྣམ་ཐར་བཟང་པོ་བསམ་ལ་དེའི་རྗེས་སུ་བསླབ་པར་བྱའོ། །
གཉིས་པ་དགོན་པའི་སྤྲེའུ་ཆེན་པོར་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་
པོ་དེའི་ཡོན་ཏན་སྤྱིར་བསྟན་པ། ཁྱད་པར་བདག་པས་གཞན་གཅེས་པའི་སེམས་
ཀྱིས་འགྲོ་བ་སྒྲོལ་ཕྱིར་སྡུག་བསྔལ་དང་ལེན་ཇི་ལྟར་མཛད་ཚུལ་ལོ། །དང་པོ་ནི།
དེ་ཡང་འདི་ལྟར་ཞེས་པ་ནས། གྱུར་ཏོ་ཞེས་གྲག་གོ །ཞེས་པའི་བར་ཏེ། སྐྱེས་བུ་
དམ་པ་རྣམས་འགྲོ་བའི་དོན་དུ་སྡུག་བསྔལ་ཅི་བྱུང་ཡང་བཟོད་པར་མཛད་ཚུལ་དེ་
ཡང་འདི་ལྟར་ཐོས་ཏེ། སྟོན་པའི་སྔོན་གྱི་འཁྲུངས་རབས་བྱང་ཆུབ་སེམས་དཔའ་
དུས་རེ་ཞིག་ཅིག་ན་འཛམ་བུའི་གླིང་གི་བྱང་ཕྱོགས་གངས་རི་དཔལ་དང་ལྡན་
པའི་ངོས་གསེར་ལ་སོགས་པའི་རིན་པོ་ཆེ་དང༌། སྨན་རྣམ་པ་མང་པོའི་འབྱུང་
ཁུངས་ཀྱི་རྫས་རྣམ་པ་སྣ་ཚོགས་ཀྱིས་བརྒྱན་པ། རི་རྣམས་ནགས་ཚལ་སྟུག་པོ་
བཟང་པོས་ཀེའུ་ཤ་ཡའི་དར་སྔོན་པོ་སྟོད་གཡོགས་བྱས་པ་བཞིན་དུ་མཛེས་པར་
སྣང་བ། རིའི་ངོས་ན་མཐིལ་སྡིངས་དང་ཤང་ཤོང་རྣམ་པ་མང་པོ་ཁ་དོག་དང་
དབྱིབས་རྣམ་པ་མི་འདྲ་བ་དུ་མ་དག་ནི་སེམས་དཔའ་ཆེན་པོའི་བཞུགས་གནས་
སུ་ཆེད་དུ་བཤམས་པ་བཞིན་དུ་གནས་པ། རིའི་དྲུང་གི་གད་པ་མཐོ་དམའ་མང་
པོ་ནི་མཆོད་རྟེན་གྱི་བང་རིམ་བརྩེགས་པ་ལྟར་རྣམ་པ་སྣ་ཚོགས་ཀྱིས་བརྒྱན་པ།
འབབ་ཆུ་མང་པོ་དག་ནི་སེམས་དཔའ་ཆེན་པོ་ལ་མཆོད་ཡོན་འབུལ་ཕྱིར་ཆེད་དུ་
རྒྱུག་པ་བཞིན་དུ་ཁ་དུ་མ་ནས་འབབ་པ། གཅོང་རོང་ཟབ་མོ་གཡང་ཟ་བ་མང་པོ་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དག་ནི་སེམས་དཔའ་ཆེན་པོ་ལ་གནོད་པ་བསྲུང་བའི་ཕྱིར་འོབས་ཀྱི་ར་བས་
བསྐོར་བ་ལྟ་བུར་ཡོད་པ། ནགས་ཚལ་གྱི་མེ་ཏོག་ལ་འཁོར་བའི་བུང་བ་མང་པོ་ནི་
སེམས་དཔའ་ཆེན་པོ་ལ་ཤིས་པ་བརྗོད་ཕྱིར་དྲི་ཟའི་གླུ་དབྱངས་ལྟར་རྒྱུན་མི་ཆད་
པའི་སྒྲ་དེ་རི་རི་ཟེར་བ། ཤིང་ལྗོན་པ་མེ་ཏོག་དང་འབྲས་བུ་སྣ་ཚོགས་དང་ལྡན་པ་
དག་ནི་སེམས་དཔའ་ཆེན་པོ་ལ་འཚོ་བ་འབུལ་བའི་ཕྱིར་ལྷས་ཆེད་དུ་བཤམས་པ་
ལྟ་བུ། བསེར་བུ་བསིལ་བ་ཡིད་དུ་འོང་བ་ལངས་པས་ནི་སེམས་དཔའ་ཆེན་པོ་ལ་
ཉི་འོད་ཚ་བ་དང་སྦྲང་བུ་སོགས་ཀྱིས་གནོད་ན་མི་རུང་ངོ་ཞེས་བསིལ་ཡབ་བྱེད་པ་
བཞིན་དུ་གཡོབ་པ། གྲུབ་པ་དང་རིག་སྔགས་འཆང་བའི་ན་ཆུང་རྣམས་ཀྱི་རྩེད་
མོའི་སར་རུང་བ་ཞིག་ན་སྙིང་རྗེ་དང་སྨོན་ལམ་གྱི་དབང་གིས་སྤྲེའུ་ཆེན་པོ་གཅིག་
པུ་རྒྱུ་བ་ཞིག་ཏུ་གྱུར་ཏོ་ཞེས་གྲག་གོ །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས།
བསམ་ པ་ ཕུན་ ཚོགས་ ལ་ བསྔགས་པ་དང༌། སྤྱོད་ པ་ ཕུན་ ཚོགས་ ལ་བསྔགས་
པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང༌། ཚིགས་སུ་
བཅད་པའི་སྒོ་ནས་བསྔགས་པའོ། །དང་པོ་ནི། དེ་དེ་ལྟ་བུའི་ཞེས་པ་ནས། མ་
བཏང་ངོ༌། །ཞེས་པའི་བར་ཏེ། སེམས་དཔའ་ཆེན་པོ་དེ་སེམས་ཅན་གྱི་དོན་དུ་
སྤྲེའུའི་ལུས་བཟུང་བ་དེ་ལྟ་བུའི་གནས་སྐབས་སུ་གྱུར་པའི་ཚེ་ན་ཡང་སྔོན་བསྐལ་
བ་མང་པོར་གོམས་པའི་མཐུས་མི་རྟག་པ་དང༌། སྡུག་བསྔལ་བ་དང་། བདག་
མེད་པའི་དོན་ལ་དཔྱོད་པ་དང༌། བླང་དོར་ལ་ཚུལ་བཞིན་དུ་དཔྱོད་པའི་ཆོས་ཀྱི་
འདུ་ཤེས་ནི་མ་ཉམས། སེམས་ཅན་ཐམས་ཅད་དྲིན་ཅན་གྱི་མར་མཐོང་ནས་དེ་
དག་ ལ་ བྱས་ པ་ གཟོ་བའི་ བསམ་ པ་ དང༌། ལུས་ ལོངས་ སྤྱོད་ གང་ ལའང་ མ་
-3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཇུངས་པ་སྟེ་ཆགས་པ་མེད་པར་གཏོང་བའི་རང་བཞིན་ཅན་དང་། ཐེག་པ་ཆེན་
པོའི་ལམ་གྱི་ལུས་ཡོངས་སུ་རྫོགས་པ་ལ་སློབ་པའི་བློ་རབ་ཏུ་བརྟན་པ་དང་ལྡན་
པའི་སེམས་དཔའ་ཆེན་པོ་དེ་ལ་རྗེས་སུ་ཆགས་ནས་ནམ་ཡང་འབྲལ་མི་ཕོད་པར་
འཁྱུད་པ་བཞིན་དུ་རྗེ་ཆེན་པོས་མ་བཏང་སྟེ། ཐུགས་སྙིང་རྗེ་ཆེན་པོའི་རང་བཞིན་
དུ་གནས་སོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། ནགས་ཚལ་ཞེས་
པ་ནས། ཡོང་མ་ཉམས། །ཞེས་ པའི་བར་ཏེ། ནགས་ཚལ་དང་བཅས་པའི་རི་
རྣམས་དང༌། རི་ཐམས་ཅད་ཀྱི་མཆོག་ལྷུན་པོ་རྒྱ་མཚོ་བཞིར་བཅས་པའི་ས་གཞི་
འདི་དུས་མཐའི་ཆུས་འཇིག་པ་དང་། མེས་འཇིག་པ་དང་རླུང་གིས་འཇིག་པ་དག་
གིས་བརྒྱ་ཕྲག་དུ་མར་རྣམ་པར་ཞིག་པར་འགྱུར་ཡང་། བྱང་ཆུབ་སེམས་དཔའ་
བདག་ཉིད་ཆེན་པོ་འདིའི་སྙིང་རྗེ་ནི་དུས་ནམ་ཡང་ཡོང་ཡེ་ཉམས་པར་མི་འགྱུར་
རོ། །སྙིང་རྗེ་མཐའ་མེད་དུ་འཕེལ་བའི་ཚུལ་འདི་ནི་ཐེག་པ་ཆེན་པོའི་ལམ་གྱི་
གནད་མཐར་ཐུག་སྟེ། དང་པོར་ཐེག་ཆེན་དུ་འཇུག་པ་ཡང་སྙིང་རྗེས་བྱེད། བར་
དུ་ཚོགས་གཉིས་གསོག་པ་ཡང་སྙིང་རྗེས་བྱེད་མཐར་ནམ་མཁའ་མ་ཟད་ཀྱི་བར་
སེམས་ཅན་གྱི་དོན་བྱེད་པ་ཡང་སྙིང་རྗེས་བྱེད་དོ། །སྙིང་རྗེ་མཐའ་མེད་དུ་འཕེལ་
བའི་སྒྲུབ་བྱེད་ཀྱི་རིགས་པ་ཤིན་ཏུ་གལ་ཆེ་ཞིང་དགོས་པ་ཆེ་བ་ཆེས་ཞིབ་པར་ཚད་
མ་རྣམ་འགྲེལ་ལས་འབྱུང་ངོ༌། །
གཉིས་པ་སྤྱོད་པ་ཕུན་ཚོགས་ལ་བསྔགས་པ་ནི། བདག་ཉིད་ཅེས་པ་ནས།
གྱུར་ཏོ། །ཞེས་པའི་བར་ཏེ། བྱང་སེམས་བདག་ཉིད་པོ་དེ་དྲང་སྲོང་དཀའ་ཐུབ་
ཅན་བཞིན་དུ་ལོག་པའི་འཚོ་བ་ཐམས་ཅད་སྤངས་ནས་འདོད་པ་ཆུང་ཞིང་ཆོག་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤེས་པར་བྱས་ཏེ་ནགས་ཀྱི་ཤིང་གི་ལོ་མ་དང་འབྲས་བུ་ཙམ་གྱིས་འཚོ་ཞིང་ཚུལ་
ཁྲིམས་རྣམ་པར་དག་པ་དེས་མཚོན་རྒྱལ་སྲས་ཀྱི་སྤྱོད་པ་ཕྱིན་དྲུག་གི་ཚུལ་དེ་དང་
དེ་དག་གིས་དུས་རྟག་ཏུ་གཡེལ་བ་མེད་པར་སྤྱོད་ཅིང་། སྤྱོད་ཡུལ་དུ་བབ་པའི་
སྲོག་ཆགས་རྣམས་ལ་དུས་རྟག་ཏུ་སྙིང་བརྩེ་བར་བྱེད་ཅིང་དགོན་པའི་ས་ཕྱོགས་
དེ་ན་བྱང་ཆུབ་ཀྱི་སེམས་བསྒོམ་ཞིང་གནས་པར་གྱུར་ཏོ། །སྲོག་ཆགས་རྣམས་ལ་
སྤྱོད་ཡུལ་ཞེས་བརྗོད་པ་ནི་རྒྱལ་སྲས་རྣམས་དབུགས་ཕྱི་ནང་དུ་རྒྱུ་བ་སོགས་སྒོ་
གསུམ་གྱི་སྤྱོད་པ་ཐམས་ཅད་སེམས་ཅན་ཁོ་ན་ལ་དམིགས་ནས་བྱེད་པས་ན་དེ་
ལྟར་བརྗོད་དོ། །
གསུམ་པ་ཁྱད་པར་བདག་པས་གཞན་གཅེས་པའི་སེམས་ཀྱིས་འགྲོ་བ་
སྒྲོལ་ཕྱིར་སྡུག་བསྔལ་དང་ལེན་ཇི་ལྟར་མཛད་ཚུལ་ལ་གཉིས། སྙིང་རྗེའི་ཞིང་ཉེ་
བར་གནས་པ་དང་། སེམས་དཔའ་ཆེན་པོས་འགྲོ་བ་ཉམ་ཐག་པའི་དོན་ཇི་ལྟར་
མཛད་ཚུལ་ལོ། །དང་པོ་ལ་གཉིས། མི་ཞིག་ཤིང་ཐོག་ལ་ཆགས་པས་གཅོང་རོང་
ཟབ་མོར་ལྷུང་ཚུལ་དང༌། མི་གཡང་དུ་ལྷུང་བ་དེ་འཆི་བས་འཇིགས་ནས་སྨེ་
སྔགས་བཏོན་པའོ། །དང་པོ་ནི། དེ་ནས་མི་ཞིག་ཅེས་པ་ནས་། ལྷུང་བར་གྱུར། །
ཅེས་པའི་བར་ཏེ། དེ་ནས་དུས་རེ་ཞིག་ཅིག་ན་མི་ཞིག་པ་སྟོར་བ་འཚོལ་ངའི་ཕྱིར་
ཕྱོགས་ཀུན་ཏུ་རྒྱུ་ཞིང་སོང་སོང་བ་ལས། སྔར་གང་ནས་འོངས་པའི་ལམ་སྟོར་
ཞིང་ཕྱོགས་བསླད་དེ་འཁྱམས་ནས་སེམས་དཔའ་ཆེན་པོ་གང་དུ་བཞུགས་པའི་ས་
ཕྱོགས་དེར་འོངས་སོ། །མི་དེ་བཀྲེས་པ་དང༌། སྐོམ་པ་དང་། ཚ་བ་དང་། ངལ་
བས་ལུས་རྨ་སྟེ་ཤིག་ཤིག་པོར་གྱུར། ཡིད་མི་དགའ་བའི་མེས་ནི་ཁོང་པའི་ནང་
གདུངས། སེམས་མྱ་ངན་གྱི་ཁུར་ལྕི་བས་ནོན་པ་བཞིན་དུ་ཤིང་ཞིག་གི་དྲུང་དུ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ངལ་གསོ་ཞིང་འདུག་པ་དང་། དེ་ན་ཤིང་ཏིན་ཏུ་ཀའི་འབྲས་བུ་སྨིན་ནས་ས་ལ་
ལྷགས་པ་ཁ་དོག་སེར་པོར་གྱུར་པ་ཉུང་ཟད་ཅིག་མཐོང་ངོ༌། །དེ་མཐོང་ནས་མི་
དེས་ཤིང་གི་འབྲས་བུ་དེ་དག་བླངས་ཏེ་ཟོས་སོ། །དེའི་རོ་མྱངས་པ་ན་བཀྲེས་
པས་ཉེན་པས་རབ་ཏུ་ཞིམ་པར་རྟོགས་ཏེ། འབྲས་བུ་དེ་དག་གང་ལས་བྱུང་བའི་
ཤིང་བཙལ་བའི་ཕྱིར་སྤྲོ་བ་སྐྱེས་ནས་ཕྱོགས་ཀུན་ཏུ་བལྟས་པ་དང༌། ཤིང་ཏིན་ཏུ་
ཀ་ཞིག་གད་པ་གཡང་ཟ་བའི་ཁ་ན་འདུག་པའི་ཡལ་ག་འབྲས་བུ་སྨིན་པའི་སྐྱིད་
ཀྱིས་དུད་ཅིང་ཁ་དོག་སེར་པོར་གྱུར་པ་ཞིག་མཐོང་ངོ༌། །ཤིང་ཏིན་ཏུ་ཀ་ནི་དེང་
སང་རྒྱ་བལ་ནས་གསེ་ཡབ་ཅེས་པའི་སྨན་ཞིག་འོང་བའི་ཤིང་དེ་ཡིན་ཟེར་རོ། །
མི་དེ་ཤིང་གི་འབྲས་བུ་དེ་འདོད་པའི་ཕྱིར་རིའི་གད་པ་གཡང་ཟ་བ་དེ་ལ་འཛེགས་
ཏེ་ཤིང་ཏིན་ཏུ་ཀའི་ཡལ་ག་འབྲས་བུ་ཅན་གཡང་ལོགས་སུ་དུད་པར་གྱུར་པ་དེ་ལ་
འཛེགས་པ་དང༌། འབྲས་བུ་འདོད་པའི་ཕྱིར་ཤིང་དེའི་ཐོར་ཏོ་སྟེ་རྩེ་མོ་ལ་ཐུག་
པར་ཕྱིན་ཏོ། །དེ་ནས་ལྗོན་ཤིང་དེའི་ཡལ་ག་འབྲས་བུ་ཅན་དེ་མིའི་ལུས་ལྕི་བའི་
ལྕིད་ཀྱིས་ནོན་ཅིང་། ཡལ་ག་ཕྲ་བ་དེས་མ་ཐེག་པར་སྟ་རེས་ཆེད་དུ་རྩ་བ་ནས་
བཅད་པ་བཞིན་དུ་སྒྲ་དང་བཅས་པར་ཆག་ནས་མི་དེ་གཅོང་རོང་གི་གཡང་དེར་
ལྷུང་བར་གྱུར་ཏོ། ། །
གཉིས་པ་མི་གཡང་དུ་ལྷུང་བ་དེ་འཆི་བས་འཇིགས་ནས་སྨྲེ་སྔགས་བཏོན་
པ་ནི། དེ་ཡང་ཞེས་པ་ནས། འདུག་འདུག་པ་ལས། །ཞེས་པའི་བར་ཏེ། མི་དེ་
ཡང་ཤིང་གི་ཡལ་ག་དེ་དང་བཅས་ཏེ་ལྷུང་ནས་རིའི་གཅོང་རོང་ཁོ་ར་ཁོར་ཡུག་
བྲག་གིས་བསྐོར་བ་ཁྲོན་པ་དང་འདྲ་བ་ཞིག་ཏུ་ལྷུང་བ་དང༌། དེ་ནི་ཤིང་ལོ་སྟུག་
པོས་སྤུངས་པ་དང་། ཆུ་གཏིང་ཟབ་མོ་ཞིག་ཀྱང་ཡོད་པས་མི་དེའི་ལུས་ཀྱི་ཡན་
- 6 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལག་ལ་ཆག་གྲུགས་སུ་ནི་ཅུང་ཟད་ཀྱང་མ་གྱུར་ཏོ། །མི་དེ་ཆུ་དེའི་ནང་ནས་ཕྱིར་
བྱུང་སྟེ་ཁོ་ར་ཁོར་ཡུག་ཏུ་བསྐོར་ནས་ལམ་བཙལ་ན། གང་ནས་ཀྱང་ཐར་པར་
འགྱུར་བའི་ལམ་མ་མཐོང་བ་ན་མི་དེས་བསམ་པ། འདི་ནས་ཐར་པའི་ཐབས་ཅི་
ཡང་མེད་པས་བདག་ནི་དེའུ་རེ་ཏེ་མྱུར་དུ་འདི་ཉིད་དུ་འཆིའོ་སྙམ་དུ་གསོན་དུ་རེ་
བ་ནི་མེད། མྱ་ངན་གྱིས་གདུངས་པའི་ཤུགས་ཀྱིས་མཆི་མ་བྱུང་བས་ནི་གདོང་
གཡོགས། འཆི་བས་འཇིགས་ནས་ཡིད་རབ་ཏུ་མི་བདེ་བའི་ཟུག་རྔུས་ནི་བཙུགས།
སེམས་སྤ་གོང་བས་འོག་ནས་འབྱུང་བའི་སྨྲེ་སྔགས་དེ་དང་དེ་དག་འདོན་པར་གྱུར་
ཏོ། །སྨྲེ་སྔགས་ཇི་ལྟར་བཏོན་ཞེ་ན། དགོན་པའི་ནགས་ཁུང་བགྲོད་དཀའ་བ་སྐྱེ་
བོའི་རྒྱུ་འགྲུལ་ཡོང་ཡེ་མེད་པ་གཅོང་རོང་འདི་ལྟ་བུར་བདག་ལྷུང་སྟེ་གང་དུ་
བརྟགས་ཀྱང་ད་ནི་འཆི་བ་ལས་འོས་མེད་དོ། །གཉེན་བཤེས་ཀུན་དང་བྲལ་ནས་
རང་གཅིག་པུར་གྱུར། བདག་ཤི་མ་ཐག་གཉེན་བཤེས་སུ་ཡང་འཁོར་མི་མེད་
པར་ཤ་སྦྲང་མང་པོ་ལུས་ལ་འཚོག་ཅིང་འདུ་བར་གྱུར་ལ། འདི་འདྲ་བའི་ཡ་ང་
བའི་ས་གཅོང་རོང་ཟབ་མོ་གཤིན་རྗེའི་ཁ་འདྲ་བའི་ནང་དུ་བདག་སོང་ན། བདག་
གཅོང་ རོང་འདི་ནས་སུ་ཞིག་གིས་འབྱིན། རི་དྭགས་འདྲ་བ་བདག་འབྱིན་པ་
འགའ་ཡོད་དམ། ཚིགས་བཅད་འདི་ལ་འགྱུར་གསར་དུ། ཤ་སྦྲང་མང་པོ་འཚོག་
ཅིང་འདུ་བའི་ས། ཞེས་དང་། རི་དྭགས་འདྲ་བ་བདག་འདྲ་སུ་ཡིས་འབྱིན། །ཞེས་
འགྱུར་བཅོས་ཏེ། ཚིག་རྐང་སྔ་མ་གོ་སླ་ཡང་། ཚིག་རྐང་ཕྱི་མ་འདི་འགྱུར་རྙིང་
དང་དོན་མི་འདྲ་བར་བཅོས་ཏེ། འགྱུར་རྙིང་གི་དོན་སྔར་ལྟར་ལ། འགྱུར་གསར་
ལྟར་ན་རི་དྭགས་ལྟ་བུར་བདག་པོ་དང་ལྟ་བར་བྱེད་པ་སུ་ཡང་མེད་པས་བདག་
གཅོང་རོང་འདི་ནས་འབྱིན་པ་སུ་ཡང་མེད་ཅེས་པའོ། །ཡང་སྨྲེ་སྔགས་བརྗོད་པ།
- 7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྐྱེད་མོས་ཚལ་དང༌། ནགས་ཚལ་དང་། ལྡིང་ཁང་སྣ་ཚོགས་དང་། རྒྱ་མཚོ་དང་
བཅས་པའི་ས་གཞི་དང༌། ནམ་མཁའ་ལ་ནོར་བུ་མེ་ཤེལ་འོད་འབར་བ་ཉི་མར་
གྲགས་པ་དང་། རིན་པོ་ཆེ་ཆུ་ཤེལ་དཀྱིལ་འཁོར་རྒྱས་པ་ཟླ་བ་དང༌། སྐར་མ་
རབ་བཀྲ་བ་དང༌། སྤྲིན་དཀར་མཛེས་པ་ལང་ལིང་དུ་འགྲོ་བ་དག་ནག་པོའི་
ཕྱོགས་ཀྱི་མུན་ནག་འདྲ་བའི་གཤིན་རྗེས་བསྒྲིབས་ནས། ཀྱི་ཧུད་བདག་ལ་འཛམ་
བུའི་གླིང་གི་ས་གཞི་ནམ་མཁའ་དང་བཅས་པ་དེ་དག་སྣང་བ་མེད་པར་བྱེད་དོ། །
དོན་བསྡུས་ན་བདག་མྱུར་དུ་འཆི་བས་འཛམ་བུའི་གླིང་གི་ཡུལ་ནམ་མཁའ་དང་
བཅས་པ་མྱུར་དུ་མི་མཐོང་བར་འགྱུར་རོ་ཞེས་སྨྲེ་སྔགས་བཏོན་པའོ། །དེ་ལྟར་མི་
དེས་ཉམ་ཐག་པའི་སྨྲེ་སྔགས་དེ་དང་དེ་དག་འདོན་ཅིང་ཆུ་དེ་དང་རང་དང་ལྷན་
ཅིག་ལྷུང་བའི་ཤིང་ཏིན་ཏུ་ཀའི་འབྲས་བུ་དེས་འཚོ་ཞིང་རེ་ཞིག་གཅོང་རོང་དེ་ན་
འདུག་གོ །
གཉིས་པ་སེམས་དཔའ་ཆེན་པོས་འགྲོ་བ་ཉམ་ཐག་པའི་དོན་ཇི་ལྟར་
མཛད་ཚུལ་ལ་བརྒྱད། སེམས་དཔའ་ཆེན་པོས་གཅོང་རོང་དུ་ལྷུང་བའི་མི་ཉམ་
ཐག་པ་དེ་གཟིགས་པ། མི་དེ་ལ་ཐུགས་བརྩེ་བས་དྲི་བ་མཛད་པ། མི་ཉམ་ཐག་དེ་
ལ་མ་འཇིགས་ཤིག་ཅེས་དབུགས་ཕྱུང་བ། མི་དེ་སྒྲོལ་བའི་ཐབས་བསྒྲུབས་པ།
མི་དེ་གཅོང་ རོང་དེ་ནས་ཕྱུང་བ། མི་ངན་དེས་དྲིན་ལན་ལོག་འཇལ་བྱས་པ།
སེམས་དཔའ་ཆེན་པོས་ཐུགས་ཁྲོ་བ་མེད་པར་སླར་ཡང་མི་དེ་བརྩེ་བས་བསྐྱངས་
པ། དྲིན་ལན་ལོག་འཇལ་བྱེད་པའི་མི་དེས་མཐོང་བའི་ཆོས་ལ་རྣམ་སྨིན་མྱོང་
བའི་ཚུལ་ལོ། །དང་ པོ་ནི། དེ་ནས་སྤྲེའུ་བདག་ཉིད་ཆེན་པོ་དེ་ཞེས་པ་ནས།
མཐོང་ནས། །ཞེས་པའི་བར་ཏེ། སྤྲེའུ་བདག་ཉིད་ཆེན་པོ་དེ་ཟས་འཚོལ་ཞིང་
-
A-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནགས་དེའི་ནང་ནས་སོང་སོང་བ་དང༌། ཤིང་ཏིན་ཏུ་ཀའི་ཡལ་གའི་རྩེ་མོ་རླུང་
གིས་བསྐྱོད་པའི་འདིའི་འོག་ན་བྱང་སེམས་ཀྱི་འདོད་བྱའི་དོན་ཚོགས་མྱུར་དུ་
རྫོགས་པའི་རྒྱུ་ཡོད་པས་མྱུར་དུ་ཤོག་ཅིག་ཅེས་གཡབས་ཏེ་བོས་པ་བཞིན་ཏུ་དེར་
འོངས་ནས། བདག་ཉིད་ཆེན་པོ་དེས་གད་པ་དེའི་ཁར་འཛེགས་ཏེ་བལྟས་པ་ན།
འོག་གི་གཅོང་རོང་ན་མི་ལྷུང་བ་དེ་ལྟོགས་པས་མིག་རྩ་ངན་ཞིང་བཞིན་མདོག་ནི་
ཉམས་ལུས་ནི་རིད་ཅིང་སྐྱ་བོ་སེང་སེང་པོར་གྱུར། གཅོང་རོང་དེ་ན་འདྲེ་ལྡོག་བྱེད་
ཅིང་རྩོལ་བ་མཐོང་ངོ༌། །
གཉིས་པ་མི་དེ་ལ་ཐུགས་བརྩེ་བས་དྲི་བ་མཛད་པ་ལ་གསུམ། སེམས་
དཔའ་ཆེན་པོས་དྲིས་པ། མི་དེས་ལན་བརྗོད་ཅིང་གསོལ་བ་བཏབ་པ། སེམས་
དཔའ་ཆེན་པོ་ཐུགས་སྙིང་རྗེས་རང་དབང་མེད་པར་བསྐྱོད་པའོ། །དང་པོ་ནི། མི་
དེ་ཕོངས་ཤིང་ཞེས་པ་ནས། སྨྲ་བའི་རིགས། །ཞེས་པའི་བར་ཏེ། སེམས་དཔའ་
ཆེན་པོ་དེས་དེ་ལྟར་གཟིགས་ནས། མི་དེས་ཕོངས་ཤིང་ཉམ་ཐག་པ་ལ་སྤྲེའུ་
སེམས་དཔའ་ཆེན་པོ་དེ་སྙིང་བརྩེ་བར་གྱུར་ཏེ་ཁ་ཟས་བཙལ་བ་བཏང་ནས་མི་དེ་
ལ་ཡུན་རིང་དུ་བརྟགས་ཏེ་མིའི་སྐད་དུ་སྨྲས་པ། མི་ཡི་ཐར་པ་མ་ཡིན་པའི། །
གཡང་ས་འདི་ན་འདུག་པ་ཁྱོད། །ཅི་ ཕྱིར་འདིར་འོངས་སུ་ཞིག་ཡིན། །དེ་ནི་
ལེགས་ པར་ སྨྲ་བའི་ རིགས། །ཞེས་དྲི་བ་མཛད་དོ། །གཉིས་ པ་ མི་ དེས་ལན་
བརྗོད་ཅིང་གསོལ་བ་བཏབ་པ་ནི། དེ་ནས་ སྤྲེའུ་ཆེན་ པོ་དེ་ ལ་ ཞེས་པ་ནས།
མཛད་དུ་གསོལ། །ཞེས་པའི་བར་ཏེ། དེ་ལྟར་དྲི་བ་མཛད་པ་ན། སྤྲེའུ་སེམས་
དཔའ་ཆེན་པོ་དེ་ལ་རབ་ཏུ་ཕོངས་པའི་མི་དེས་ཞལ་མཐོང་བ་ཙམ་གྱིས་དབུགས་
ཕྱུང་ནས་ཕྱག་འཚལ་ཏེ་སེམས་དཔའ་ཆེན་པོ་ལ་ལྟ་ཞིང་ཐལ་མོ་སྦྱར་ཏེ་འདི་སྐད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཅེས་སྨྲས་སོ། །ལྷ་དཔལ་བདག་ནི་མི་ཞིག་ལགས། །འཁྱམས་ནས་ནགས་ན་རྒྱུ་
བ་ལས། །ཤིང་ འདིའི་འབྲས་བུ་ ཚོལ་ཚོལ་ནས། །འདི་ ལྟ་ བུ་ ཡི་ ཉམས་ ཉེས་
བྱུང་། །དེ་བས་གཉེན་བཤེས་དང་ཡང་བྲལ། །ཉམས་ཉེས་ཆེན་པོ་བྱུང་བ་ལ། །
སྤྲེའུ་ཚོགས་མང་པོའི་མགོན་པོ་ཁྱོད། །བདག་གི་སྐྱབས་ཀྱང་མཛད་དུ་གསོལ། །
ཞེས་གསོལ་བ་བཏབ་བོ། །འདིའི་གཞན་རྣམས་གོ་སླ་ལ། ལྷ་དཔལ་ཞེས་པ་ནི་
མི་ཉམ་ཐག་པ་དེས་སེམས་དཔའ་ཆེན་པོ་མཐོང་ཞིང་གསུང་ཐོས་པ་ན། ད་ནི་
བདག་གཅོང་རོང་འདི་ནས་ཐར་པའི་མགོན་ཞིག་རྙེད་དོ་སྙམ་ནས་སེམས་དཔའ་
ཆེན་པོ་ལ་ལྷ་དཔལ་ཞེས་མགོན་དུ་བཟུང་ནས་བོས་པའོ། །འགྱུར་གསར་དུ།
སྐལ་བཟང་ཞེས་བྱུང་སྟེ་དོན་འདྲའོ། ། །
གསུམ་པ་སེམས་དཔའ་ཆེན་པོ་ཐུགས་ སྙིང་ རྗེས་རང་དབང་མེད་པར་
བསྐྱོད་པ་ནི། དེ་སྐད་ཅེས་ཟེར་བ་ཞེས་པ་ནས། གཡོ་བར་འགྱུར། །ཞེས་པའི་
བར་ཏེ། མི་ཉམ་ཐག་པ་དེས་སྙིང་རྗེ་རྗེ་སྐད་དུ་གསོལ་བ་འདེབས་པའི་ཚིག་དེ་
སྐད་ཅེས་ཟེར་བ་ཐོས་ནས། སེམས་དཔའ་ཆེན་པོ་དེ་འགྲོ་བ་ཉམ་ཐག་པ་སྒྲོལ་
བའི་ཁུར་ཁྱེར་བའི་སྙིང་རྗེ་ཆེན་པོ་སྐྱེས་པ་གྱུར་ཏོ། །རྒྱལ་སྲས་སའི་དབང་ཕྱུག་ཏུ་
གྱུར་པ་རྣམས་འདི་ལྟ་བུའི་འགྲོ་བ་ཉམ་ཐག་གཟིགས་ན་ཐུགས་སྙིང་རྗེས་རང་
དབང་མེད་པར་གཡོ་བར་ངེས་ཏེ། གཅོང་རོང་དུ་ལྷུང་སྟེ་ཉམས་ཉེས་པར་གྱུར་
ཅིང་གཉེན་བཤེས་རྣམས་དང་བྲལ་བའི་དམན་པ་ཉམ་ཐག་པས་ཐལ་མོ་སྦྱར་
ནས་གསོལ་བ་བཏབ་ན་ནི། དགྲ་བོ་རྣམས་ཀྱང་སྙིང་རྗེ་སྐྱེ་བར་གྱུར་ན། རྒྱལ་
སྲས་སྙིང་རྗེ་ཅན་རྣམས་ཐུགས་རང་དབང་མེད་པར་བརྩེ་བ་སྐྱེ་བ་ལྟ་ཅི་སྨོས།
འགྱུར་གསར་དུ། དགྲ་བོ་རྣམས་ཀྱང་སྙིང་རྗེ་སྐྱེ་འགྱུར་ན། །སྙིང་རྗེ་ཅན་རྣམས་
- 10 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྩེ་བ་སྨོས་ཅི་དགོས། །ཞེས་འགྱུར་བཅོས་པ་ལེགས་སོ། །གསུམ་པ་མི་ཉམ་
ཐག་པ་དེ་ལ་མ་འཇིགས་ཤིག་ཅེས་དབུགས་ཕྱུང་བ་ནི། དེ་ནས་བྱང་ཆུབ་སེམས་
དཔས་ཞེས་པ་ནས། མ་གྱུར་ཅིག །ཅེས་པའི་བར་ཏེ། བྱང་ཆུབ་སེམས་དཔས་མི་
ཉམ་ཐག་པ་དེ་ལ་སྙིང་རྗེས་བལྟས་ཏེ་འཆི་བ་ལ་ཐུག་པ་དེ་ལྟ་བུའི་དུས་ན། འཆི་
བདག་གི་ཁ་ནང་དུ་ཆུད་པ་ལས་ཐར་པར་བྱེད་པ་ལྟ་བུའི་ཤིན་ཏུ་དཀོན་པའི་ཚིག་
འཇམ་པོས་མི་དེ་དབུགས་ཕྱུང་བ། ཁྱོད་གཡང་སར་ལྷུང་བས་བདག་གཡང་ས་
འདི་ནས་འགྲོ་བའི་མཐུ་མེད་ཅེའམ། འདི་ནས་འདོན་པའི་གཉེན་བཤེས་མེད་
སྙམ་དུ་མྱ་ངན་མ་བྱེད་ཅིག ཁྱོད་ལ་གཉེན་བཤེས་ཀྱི་བྱ་བ་ཅི་ཡོད་པ་ཐམས་ཅད་
ངས་ བྱ་ ཡི། ཁྱོད་ འཇིགས་ པར་ མ་ བྱེད་ ཅིག་ཅེས་དབུགས་ཕྱུང་ངོ༌། །རྐང་ པ་
མཐའ་མ་འདི་ལ་འགྱུར་གསར་རྙིང་གཉིས་ཀར་འཇིགས་པར་མ་གྱུར་ཅིག །ཅེས་
འབྱུང་ཡང༌། སློབ་དཔོན་དྷརྨ་ཀིརྟིས་མ་འཇིགས་ཤིག་ཅེས་བརྗོད་འདུག་པས།
མ་འཇིགས་ཤིག་ཅེས་པའམ། འཇིགས་པར་མ་བྱེད་ཅིག་ཅེས་གང་རིགས་ཤིག་
ལེགས་སོ། །བཞི་པ་མི་དེ་སྒྲོལ་བའི་ཐབས་བསྒྲུབས་པ་ནི། དེ་ལྟར་སེམས་དཔའ་
ཆེན་པོ་དེས་མི་དེ་དབུགས་ཕྱུང་ནས། དེའི་འོག་ཏུ་དེ་ལ་ཏིན་ཏུའི་འབྲས་བུ་གཞན་
དག་ཅིག་ཀྱང་བྱིན་ཏེ། དེ་དབྱུང་དུ་རུང་བའི་ཐབས་སུ་རྡོ་བ་ལྕིད་མིའི་ཁུར་ཚད་
ཙམ་ཞིག་ལ་གོམས་པར་བྱས་སོ། །ཞེས་པ་སྟེ། དོན་ནི་གོ་བར་ཟད་དོ། །ལྔ་པ་མི་
དེ་གཅོང་རོང་དེ་ནས་ཕྱུང་བ་ནི། དེ་ནས་བདག་གི་མཐུ་སྟོབས་ཞེས་པ་ནས།
ཉལ་བར་གྱུར། །ཅེས་པའི་བར་ཏེ། དེ་ནས་སེམས་དཔའ་ཆེན་པོ་དེས་རང་གི་
མཐུ་སྟོབས་ཉམས་སད་པ་དང་། ད་ནི་བདག་གིས་མི་འདི་དབྱུང་ནུས་སོ་སྙམ་དུ་
ངེས་པར་བསམ་ནས་གཡང་ས་དེའི་ནང་དུ་ཞུགས་ཏེ་ཐུགས་སྙིང་རྗེས་རང་དབང་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མེད་པར་བསྐུལ་ནས་མི་དེ་ལ་སྨྲས་པ། ཁྱོད་ཚུར་ཤོག་ངའི་རྒྱབ་ཏུ་ཞོན་ཅིག
ཁྱོད་ནི་གཡང་ས་འདིའི་སྟེང་དུ་ ཕྱིན་པ་དང༌། ང་རང་གི་ལུས་འདི་ལ་སྙིང་པོ་
ལོངས་ཀྱི་བར་དུ་ལེགས་པར་འཇུས་ཤིག །འཁོར་བ་ཐོག་མ་མེད་པ་ནས་ལུས་
ཇི་སྙེད་ཅིག་བླངས་ཀྱང་དོན་མེད་དུ་སོང་། ད་རེས་རང་དང་གཞན་གྱི་དོན་བསྒྲུབ་
པ་ལ་མཁས་པ་ང་གཞན་ལ་ཕན་པའི་ཕྱིར་སྒྲུབ་པར་བྱེད་པ་གང་ཡིན་པ་སྙིང་པོ་
མེད་པའི་ལུས་འདི་ལས་སྙིང་པོ་དམ་པ་བླང་བར་འདོད་དོ་ཞེས་གསུངས་པ་ན།
མི་དེས་དགའ་བཞིན་དུ་དེ་ལྟར་བགྱིའོ་ཞེས་བཀའ་མཉན་ནས་སེམས་དཔའ་ཆེན་
པོ་དེ་ལ་ཕྱག་འཚལ་ཏེ་དེའི་རྒྱབ་ཏུ་ཞོན་ནོ། །དེ་ནས་སྤྲེའུ་སེམས་དཔའ་ཆེན་པོ་དེ་
མི་དེས་རྒྱབ་ཏུ་མངོན་པར་བཞོན་པས་རབ་ཏུ་ལྕི་བའི་ཁུར་གྱིས་ནོན་བཞིན་དུ་
ཡང་ སྙིང་ སྟོབས་ཆེ་བས་བརྟན་ པ་ སྟེ་བརྩོན་པའི་སྟོབས་མ་ ཉམས་པར་ སྡུག་
བསྔལ་ཆེན་པོས་སེམས་དཔའ་ཆེན་པོ་དེ་མི་དང་བཅས་པ་གཡང་ས་དེའི་སྟེང་དུ་
ཕྱིན་ཏོ། །དེའི་སྟེང་དུ་ཕྱིན་ནས་སེམས་དཔའ་ཆེན་པོ་དེ་ནི་འགྲོ་བ་ཉམ་ཐག་པའི་
དོན་བྱ་ནུས་པས་ཐུགས་རབ་ཏུ་དགའ་བར་གྱུར་ཏོ། །དེའི་ཚེ་སྤྲེའུ་སེམས་དཔའ་
ཆེན་པོ་དེ་ངལ་ཞིང་ཆད་པས་གོམ་པ་འཁྱོར་ཞིང་འདོར་ཏེ། ཆར་སྤྲིན་སྔོན་པོ་ས་
ལ་འབབ་པ་འདྲ་བའི་རྡོ་ལེབ་ཆེན་པོ་ཞིག་གི་སྟེང་དུ་ངལ་གསོས་པར་བྱས་པའི་
ཕྱིར་ཉལ་བར་གྱུར་ཏོ། །འགྱུར་གསར་དུ། བདག་གི་ལུས་ལ་སྙིང་པོ་དག །
ལོངས་ཀྱི་བར་དུ་ལེགས་པར་འཇུས། །ཞེས་པ་དང་། སྙིང་པོ་མེད་པའི་ལུས་ལས་
ནི། །སྙིང་པོ་དམ་པ་བླང་བར་འདོད། །ཅེས་འགྱུར་བཅོས་པ་ལེགས་སོ། །
དྲག་པ་མི་ངན་དེས་དྲིན་ལན་ལོག་འཇལ་བྱས་པ་ལ་ལྔ། སེམས་དཔའ་
ཆེན་པོས་མི་དེ་ལ་ང་ངལ་བས་གཉིད་ལོག་གི་ཁྱོད་ཀྱིས་གནོད་པ་སྲུངས་ཤིག་
- 12 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅེས་བསྒོ་བ། མི་དེས་དེ་ལྟར་བགྱིའོ་ཞེས་མཁས་བླངས་པ། སེམས་དཔའ་ཆེན་
པོ་མནལ་བ་ན་མི་དེས་དྲིན་ལན་ལོག་འཇལ་གྱི་བསམ་པས་སེམས་དཔའ་ཆེན་པོ་
གསོད་པའི་སྦྱོར་བ་བྱས་པ། སེམས་དཔའ་ཆེན་པོ་གཉིད་སད་ནས་བལྟས་པ། མི་
ངན་དེས་དྲིན་ལན་ལོག་འཇལ་བྱས་པར་རིག་ནས་བུ་གཅེས་མེར་ལྷུང་བ་མཐོང་
བའི་མ་བཞིན་དུ་བཟོད་གླགས་མེད་པའི་སྙིང་རྗེ་སྐྱེས་ནས་མྱ་ངན་གྱི་ཚིག་བརྗོད་
པའོ། ། །
དང་པོ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། བསྲུང་བར་
གྱིས། །ཞེས་པའི་བར་ཏེ། དེའི་ཚེ་བྱང་ཆུབ་སེམས་དཔའ་གཞན་ལ་སྐྱོན་རྟོག་
པའི་བསམ་པ་མེད་པས་སྤྱིར་ཐུགས་ཀྱི་རང་བཞིན་ཡོངས་སུ་དག་པ་དང་། ཁྱད་
པར་མི་དེ་ལ་ཕན་ཆེན་པོ་བཏགས་པའི་ཕྱིར་མི་དེས་རང་ལ་གནོད་པའི་ཉེས་པ་
བྱས་སུ་དོགས་པ་མེད་དེ། བག་ཕབ་ནས་མི་དེ་ལ་སྨྲས་པ། ནགས་ཀྱི་ཕྱོགས་
འདིར་གཅན་གཟན་ཕྱོགས་གང་ནས་འོངས་ཀྱང་ལམ་བཀག་པ་མེད་པས་ཕྱོགས་
ཀུན་ནས་ཐར་པས་ན་གཅན་གཟན་ཁྲོ་བོ་དག་ཐགས་ཐོགས་མེད་པར་འོང་སྲིད་
པས། དེ་ལྟར་བྱུང་ན་གཅན་གཟན་ལ་ལས་ང་ངལ་བས་གཉིད་ཀྱིས་ལོག་པ་ལ་
མཆོངས་ཏེ་གསོད་ཀྱང་སྲིད། ང་བསད་ན་ང་ལ་གནོད་པར་མ་ཟད་ཁྱོད་རང་
ལའང་གནོད་དེ། ངས་སྔར་གཅོང་རོང་ནས་བཏོན་པ་ཡིན་མོད་ཀྱང་། ད་དུང་
ནགས་ཁྲོད་འདི་ནས་བགྲོད་དཀའ་བས་ངས་ཁྱོད་ནགས་ཁྲོད་ནས་གྲོང་མཐོང་གི་
བར་དུ་སྐྱེལ་བར་བྱེད་པས་ཁྱོད་རང་ལ་ཕན་པའང་མེད་པར་འགྱུར་རོ། །ང་ནི་
ངལ་ཞིང་ལུས་ཀྱང་རབ་ཏུ་སྨྲའོ། །དེ་བས་ཅུང་ཞིག་ང་ཉལ་བར་འདོད་པས་དེའི་
ཕྱིར་ཁྱོད་ཀྱིས་ཕྱོགས་ཕྱོགས་སུ་མིག་ལྟོས་ལ་ང་དང་ཁྱོད་རང་གཉིས། གནོད་པ་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ལས་བསྲུང་བར་གྱིས་ཤིག་ཅེས་བསྒོའོ། །གཉིས་པ་མི་དེས་དེ་ལྟར་བགྱིའོ་ཞེས་
ཁས་བླངས་པ་ནི། དེ་ནས་དུལ་བ་ལྟར་ཞེས་པ་ནས། བསྒོའོ། །ཞེས་པའི་བར་ཏེ།
དེ་ལྟར་གསུངས་པ་ན། བསམ་ངན་ཕྱི་དུལ་བ་ལྟར་ཚུལ་འཆོས་པ་ལ་མཁས་པའི་
མི་དེ་ན་རེ། སླར་ཡང་བདེ་བར་སད་པར་འགྱུར་བའི་སླད་དུ་སྟེ་མནལ་མ་སད་ཀྱི་
བར་དུ་ཁྱོད་སྤྱི་བདེར་མནོལ་ཅིག་དང༌། ཁྱོད་བསྲུང་བའི་ཕྱིར་བདག་མ་ཡེངས་
པར་འདི་ལྟར་སྡོད་དོ་ཞེས་སེམས་དཔའ་ཆེན་པོ་དེ་ལ་བསྒོའོ། །གསུམ་པ་སེམས་
དཔའ་ཆེན་པོ་མནལ་བ་ན་མི་དེས་དྲིན་ལན་ལོག་འཇལ་གྱིས་བསམ་པས་སེམས་
དཔའ་ཆེན་པོ་གསོད་པའི་སྦྱོར་བ་བྱས་པ། དེ་ནས་སེམས་དཔའ་ཆེན་པོ་དེ་ཞེས་
པ་ནས། མགོ་བོའི་སྟེང་དུ་འཕངས་སོ། །ཞེས་པའི་བར་ཏེ། དེ་ནས་སེམས་དཔའ་
ཆེན་པོ་དེ་ལུས་ངལ་བར་གྱུར་པའི་མཐུས་གཉིད་འཐུག་པོའི་དབང་དུ་གྱུར་པ་དང་
མི་དེས་སེམས་ངན་པར་བསམ་པ། བདག་གིས་རབ་ཏུ་འབད་པས་བཙལ་ན་རྩྭ་
དང་ཤིང་གི་རྩ་བ་དང་ནགས་ཀྱི་འབྲས་བུ་ཅི་དགར་རྙེད་མོད་ཀྱང་། ཟས་དེ་དག་
གིས་འདི་ལྟར་བདག་གི་ལུས་ཡོངས་སུ་རྒྱ་བ་སྟེ་རྒུད་པར་གྱུར་པ་འདི་འཚོ་བ་ཙམ་
ཡང་དཀའ་ན་ཇི་ལྟར་བརྟས་པར་ནུས། ནགས་ཁྲོད་དགོན་པ་འདི་ཡང་ཐར་པར་
བྱ་བ་དཀའ་ཞིང་ལུས་ལ་མཐུ་སྟོབས་མེད་པར་ནགས་ཁྲོད་འདི་ནས་ཇི་ལྟར་ཐར་
པར་ འགྱུར། ནགས་ཁྲོད་དགོན་པ་འདི་ལས་ཐར་ པར་ བྱ་འདོད་ན་སྤྲེའུ་འདི་
བསད་ནས་ཤ་ཟོས་ན་འདིའི་ཤ་འདིས་བདག་གི་ལུས་བརྟས་པར་འགྱུར་རོ། །
སྤྲེའུ་འདིས་སྔར་གཡང་ས་ནས་བཏོན་ཏེ་ཕན་པ་བྱས་ཀྱང་འདིའི་ཤ་ནི་བཟར་རུང་
བ་ཉིད་དེ། བཟང་བ་ཤ་འདིའི་རང་བཞིན་ནི་བསད་ནས་ཟ་བ་དེ་འདྲ་བ་ཤ་སྟག་
སྟེ། ཕོངས་པར་གྱུར་པའི་ཚེ་ན་གཞན་བསད་ནས་ཤ་ཟ་བ་འདི་རྒྱལ་རིགས་ཀྱི་
- 14 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆོས་ལུགས་དག་ལས་གྲུབ་པ་ལྟར་ཡིན་ནོ། །དེ་བས་ན་འདིའི་ཤ་འདི་ནི་གྲོང་དུ་
འགྲོ་བའི་ལམ་གྱི་རྒྱགས་སུ་རུང་ངོ༌། །ཇི་སྲིད་འདི་བག་ཕབ་སྟེ་བདེ་བར་གཉིད་
ལོག་པ་དེའི་བར་དུ་བདག་གིས་གསད་པར་ནུས་ཀྱི། འདི་གཉིད་སངས་ནས་ནི་
འདི་དང་འཐབ་མོ་མངོན་དུ་སྤྲད་པར་གྱུར་ན་ང་འདྲ་བའི་ཉམ་ཆུང་གིས་རྒོལ་ག་
ལ་ནུས་ཏེ། སེང་གེ་དག་ཀྱང་འདི་དང་འཛིངས་ན་ཕམ་དུ་དོགས་པ་སྐྱེའོ། །དེ་
བས་ན་འདི་གཉིད་ལོག་པའི་རིང་ལ་གསད་པ་འདི་ནི་བདག་གིས་བཤོལ་བར་མི་
རིགས་སོ་སྙམ་ནས་དྲིན་ལན་ལོག་འཇལ་བྱེད་པ་ལ་བློ་ངེས་པར་བྱས་ཏེ། བདག་
ཉིད་ངན་པའི་མི་དེས་འཇིག་རྟེན་ན་འདོད་པས་ངོ་ཚ་བསྒྲིབས་ཟེར་བ་ལྟར་ཆགས་
པའི་སྐྱོན་གྱིས་བློ་ནི་རྨོངས། ཕན་བཏགས་པ་ལ་བྱས་པ་དྲིན་དུ་གསོ་བ་ནི་མེད།
ལས་དགེ་སྡིག་ལ་དཔྱོད་པའི་ཆོས་ཀྱི་འདུ་ཤེས་ནི་ཉམས། སྙིང་རྗེ་དང་དེས་པ་སྟེ་
གཞན་ལ་མི་གནོད་པའི་བཟོད་པའི་ངོ་བོ་ཉིད་ནི་རབ་ཏུ་སྤངས། ལུས་ཉམ་ཆུང་
ཡང་མི་དགོས་པའི་བྱ་བ་བྱེད་པ་ལ་རབ་ཏུ་ཆགས་པས་རྡོ་བ་ཆེན་པོ་ཞིག་ལག་པ་
གཉིས་ཀྱིས་བཏེག་སྟེ་སྤྲེའུ་ཆེན་པོ་དེའི་མགོ་བོའི་སྟེང་དུ་འཕངས་སོ། །བཞི་པ་
སེམས་དཔའ་ཆེན་པོ་གཉིད་སད་ནས་བལྟས་པ་ནི། དེ་ནས་དེ་ནི་ཞེས་པ་ནས།
ཡོང་མ་ནུས། །ཞེས་པའི་བར་ཏེ། མི་དེ་ཉམ་ཆུང་ལ་བློ་མི་བརྟན་ཞིང་སྤྲེའུ་དེས་
ཤེས་ཀྱི་དོགས་པ་དང་། སྤྲེའུ་གསད་ནས་དེའི་ཤས་ལམ་རྒྱགས་བྱ་བའི་དགོས་པ་
རབ་ཏུ་ཆེ་བ་ལ་དམིགས་པས་རིངས་པ་དེས་རྡོ་འཕངས་པ་དེ་སྤྲེའུ་གཉིད་ལས་
སངས་པར་བྱ་བའི་ཕྱིར་འཕངས་པ་བཞིན་དུ་རྡོ་འཕངས་པའི་སྒྲ་དེས་སྤྲེའུ་དེ་
གཉིད་སངས་པར་གྱུར་ཏོ། །ཚིགས་བཅད་འདིའི་ཚིག་རྐང་གཉིས་པ་ལ་འགྱུར་
རྙིང་གི་དཔེ་ཕལ་ཆེར་དུ། དགོས་པ་རབ་ཏུ་ཆེ་བས་རིངས་པ་དེས། །ཞེས་འབྱུང་
5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཞིང་། དཔེ་འགའ་ཞིག་ན། དོགས་པ་རབ་ཏུ་ཆེ་བས་རིངས་པ་དེས། །ཞེས་འབྱུང་
ངོ༌། གང་ལྟར་ཡང་དོན་ནི་སྔར་བཤད་པ་ལྟར་རོ། །རྡོ་དེ་སེམས་དཔའ་ཆེན་པོའི་
དབུ་ལ་ཞར་གྱིས་རེག་པ་ཙམ་ ལས་ རིལ་ གྱིས་ ཕོག་པར་མ་གྱུར་ པས་ སེམས་
དཔའ་ཆེན་པོ་དེའི་མགོ་བོ་ཕྱེ་མར་མ་གྱུར་ཏེ། རྡོའི་མཐའ་མའི་ཟུར་གྱིས་དེའི་
དབུ་ལ་རྨ་བྱུང་ནས་རྡོ་ལེབ་ཀྱི་སྟེང་དུ་སེར་བ་བཞིན་དུ་སྒྲ་དྲག་པོ་དང་བཅས་བབ་
བོ། །རྡོ་བ་འཕངས་པས་མགོ་བོ་མ་གཞོམ་ཞིང་གཉིད་སད་དེ་བྱང་ཆུབ་སེམས་
དཔའ་མྱུར་དུ་མཆོངས་ནས་བདག་ལ་གསོད་པའི་ཕྱིར་རྡོ་བས་བརྡེག་པ་སུ་ཡིན་
སྙམ་པས་བལྟས་པ་ན། མི་དེ་ཉིད་སྐྱེངས་པའི་བཞིན་ཅན་ནམ་གདོང་དང་ལྡན་
པར་འདུག་པར་མཐོང་སྟེ། མི་ངན་དེས་དྲིན་ལན་ལོག་འཇལ་བྱས་པས་ངོ་ཚ་ཞིང་
སྐྱེངས་པས་གཟི་མདངས་ཉམས་ཤིང་ངག་སྨྲ་བའི་སྤོབས་པ་མེད་པར་གྱུར། སྙིང་
མི་དགའ་ལ་སྤ་གོང་ཞིང་མདོག་ཀྱང་ཉམས་པར་གྱུར། སྤྲེའུ་ཆེན་པོས་ཚུར་གནོད་
པ་ བྱས་ ཀྱིས་དོགས་སྐྲག་པར་གྱུར་པས་སྐད་འགགས་ཤིང༌ ཁ་ ཡང་བསྐམས།
ལུས་རྔུལ་ནས་གཤེར་ཞིང་སེམས་དཔའ་ཆེན་པོའི་གདོང་དུ་ལྟ་བར་ཡང་ཡོང་མ་
ནུས་སོ། །ལྔ་པ་མི་ངན་དེས་དྲིན་ལན་ལོག་འཇལ་བྱས་པར་རིག་ནས་བུ་གཅེས་
མེར་ལྷུང་བ་མཐོང་བའི་མ་བཞིན་དུ་བཟོད་གླགས་མེད་པའི་སྙིང་རྗེ་སྐྱེས་ནས་མྱ་
ངན་གྱི་ཚིག་བརྗོད་པ་ནི། དེ་ནས་སྤྲེའུ་ཆེན་པོ་དེས་བསམ་པ། ཞེས་པ་ནས། བྱ་
མི་ནུས། །ཞེས་པའི་བར་ཏེ། དེ་ནས་སྤྲེའུ་ཆེན་པོ་དེས་བསམ་པ། མི་འདི་ཉིད་
ཀྱིས་བདག་ལ་གནོད་པ་འདི་ལྟར་བྱས་སོ་སྙམ་དུ་བློ་ལ་ངེས་ནས། རང་གི་མགོ་
བོ་སྣད་པའི་སྡུག་བསྔལ་ལ་མི་སེམས་པར་མི་འདི་རང་ལ་ཕན་པ་ལ་ཡང་མི་ལྟ་
བར་མི་བཟད་པའི་ལས་ངན་བྱེད་པ་དེས་ཡིད་ཆད་ཅིང་སྙིང་རྗེ་སྐྱེས་ནས། ཐུགས་
- 16 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་ཁྲོ་བ་དང་འཁྲུག་པའི་སྐྱོན་གང་ཡང་མེད་པར་མིག་མཆི་མས་གང་བཞིན་དུ་མི་
དེ་ལ་བལྟས་ཏེ་མྱ་ངན་བྱེད་ཅིང་སྨྲས་པ། བཟང་པོ་ཞེས་མི་དེ་ལ་བོས་ནས། ཁྱེད་
ནི་མིར་གྱུར་ཀྱང་། བདག་ལ་དྲིན་ལན་ལོག་འཇལ་འདི་འདྲ་ཁྱེད་ཀྱི་བྱས། ལས་
ངན་འདི་འདྲ་བྱ་བར་ཇི་ལྟར་བསམ་ནས་ཇི་ལྟར་བརྩམས་པར་གྱུར། ང་ལ་གནོད་
པ་བྱེད་པ་གཞན་དག་འོངས་ནའང་ཁྱོད་བརྩོན་འགྲུས་རབ་ཏུ་བསྐྱེད་ནས་མཐུ་
རྩལ་ཆེན་པོས་བཟློག་པར་རིགས་མོད། རང་ཉིད་ཀྱིས་ང་ལ་གནོད་པ་འདི་འདྲ་
ཇི་ལྟར་བྱ་བར་ནུས། བདག་གིས་ཁྱོད་ཀྱི་དོན་དུ་དཀའ་བ་སྤྱད་དོ་སྙམ་དུ་ང་ནི་ང་
རྒྱལ་ཏེ་ཡིད་ལ་སེམས་པར་གྱུར་པ་ལ། གཡང་ས་ཆེན་པོ་ལས་ལུས་ཀྱི་བཏོན་པ་
ཧ་ཅང་དཀའ་བ་སྤྱད་པ་དེ་ཡང་ཁྱོད་ཀྱི་རིང་དུ་སྤངས་པར་གྱུར་ཏོ། ཁྱོད་ནི་གཡང་
ས་ཆེན་པོར་ལྷུང་ནས་འཆི་བདག་གི་ཁའི་ནང་དུ་ཆུད་པ་འདྲ་བ་འཇིག་རྟེན་གཞན་
ནས་བླངས་པ་བཞིན་ཏུ་གཡང་ས་ཆེན་པོ་འདི་ནས་ངས་ཕྱུང་ན། ཁྱོད་ནི་རང་གི་
རང་ཉིད་ཕུང་བར་བྱས་ཏེ་དཔག་ཚད་སྟོང་ཕྲག་མང་པོ་ཡོད་པའི་གཡང་ས་ཆེན་པོ་
གཞན་དུ་ལྟུང་བར་གྱུར་ཏོ། །ཚེ་འདིར་འཆི་བའི་འཇིགས་པ་ལས་བསྐྱབས་ཏེ་
གཅོང་རོང་གི་གཡང་ས་འདི་ནས་ངས་བཏོན་ཡང་། ལས་ངན་ཚབས་པོ་ཆེ་འདི་
བྱས་པས་ས་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་ཡང་སོས་ཡོད་པ་
སོགས་དམྱལ་བའི་གཡང་ས་ཆེན་པོ་དེར་ཁྱོད་ལྟུང་བར་ཁྱོད་རང་གི་བྱས་སོ་ཞེས་
པའོ། །ཡང་སེམས་དཔའ་ཆེན་པོ་མི་ངན་དེ་ལ་སྙིང་རྗེས་མ་བཟོད་པར་སྤོ་བའི་
ཚིག་བརྗོད་པ། སྤྱོད་པ་ངན་པ་འདི་འདྲ་བྱེད་པ་ཁྱོད་ནི་ཅི་རུ་རུང་སྟེ། མི་ཤེས་
བཞིན་དུ་མི་བཟད་པའི་ལས་བྱེད་པའི་འགྲོ་བ་བདེ་བ་འདོད་པ་རྣམས་ལས་ངན་
གང་གིས་སྡུག་བསྔལ་མི་བཟད་པ་མྱོང་བའི་གནས་རྣམས་སུ་ལྟུང་ངོ༌། །མི་ཁྱོད་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཀྱིས་རང་ཉིད་ངན་འགྲོ་རྣམས་སུ་ལྟུང་ལ། ང་ལའང་མྱ་ངན་གྱི་མེས་གཏོར་ཏོ།
ཁྱོད་ཀྱིས་ཚེ་འདིར་གྲགས་པའི་དཔལ་མེད་པར་བྱས། ཡོན་ཏན་དགའ་བ་འགལ་
བ་སྟེ་བྱམས་པ་དང་ཡོན་ཏན་ཐམས་ཅད་མེད་པར་གྱུར། འགྲོ་བ་ལྷ་དང་བཅས་
པ་ཐམས་ཅད་ཀྱིས། སྨད་པའི་འོས་སུ་གྱུར་ཅིང་། རྒྱལ་བ་སྲས་བཅས་ཀྱིས་ཀྱང་
སྨད་པའི་གནས་སུ་གྱུར་པས་ན་ངན་པར་སྨྲ་བའི་གཞིར་ཡང་གྱུར། མི་ཁྱོད་ལ་སུ་
ཡང་ཡིད་བརྟན་དུ་མི་རུང་ངོ༌། །མི་ཁྱོད་ཀྱིས་ལས་ངན་དེ་ལྟར་བྱས་པས་ཚེ་འདི་
ཕྱི་ཐམས་བཅད་དུ་ཕུང་བར་འགྱུར་བ་ལས་དོན་ཅི་ཞིག་འགྲུབ་པར་འགྱུར། ཇི་
ལྟར་མི་ཁྱོད་ཀྱི་ལས་ངན་བསགས་པ་འདི་ཉིད་ངའི་ཡིད་ལ་གནོད་པར་འགྱུར་བ་
དེ་ལྟར་ང་ལ་མགོ་བོའི་རྨ་འདིས་གནོད་པར་མི་འགྱུར་རོ། །མི་ཁྱོད་ཀྱི་ཕྱིར་ང་ཡང་
སྡིག་པ་ཅན་དུ་གྱུར་ཅིང་། གང་གི་ཕྱིར་མྱོང་བར་ངེས་པའི་ལས་ངན་འདི་འདྲ་ནི་
ངས་ཀྱང་མེད་པར་བྱ་མི་ནུས་སོ་ཞེས་སྤྲོས་སོ། །ང་ཡང་སྡིག་པ་ཅན་དུ་གྱུར་ཅེས་
པ་ནི། མི་དེས་སྡིག་པ་བྱས་པས་སེམས་དཔའ་ཆེན་པོ་ལ་སྡིག་པ་ཡོང་དོན་མེད་
ཀྱང་། སེམས་དཔའ་ཆེན་པོས་མི་དེ་གཅོང་རོང་དེ་ནས་བཏོན་དེ་གྲོགས་བྱས་པ་
དེ་ལ་མི་དེས་དྲིན་ལན་ལོག་འཇལ་གྱི་སྡིག་པ་ཆེན་པོ་དེ་བྱས་པས། མི་ངན་དེས་
སྡིག་པ་ཆེན་པོ་བྱས་པ་དེ་ངས་གཅོང་རོང་ནས་བཏོན་པ་དེས་ལན་པར་སོང་ཞེས་
སེམས་དཔའ་ཆེན་པོ་རང་ཉིད་ཀྱི་བདག་པས་གཞན་གཅེས་པའི་ཐུགས་སྦྱོང་ཚུལ་
གྱི་ཁྱད་པར་ཡིན་ནོ། །
བདུན་པ་སེམས་དཔའ་ཆེན་པོ་ཐུགས་ཁྲོ་བ་མེད་པར་སླར་ཡང་མི་དེ་བརྩེ་
བས་བསྐྱངས་པ་ནི། ནགས་ཁུང་སྟག་པོ་ཞེས་པ་ནས། ནགས་ཀྱི་ནང་དུ་སོང་
ངོ༌། །ཞེས་པའི་བར་ཏེ། སེམས་དཔའ་ཆེན་པོས་མི་དེ་ལ་ཐུགས་བརྩེ་བས་ལམ་
- 18 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བསྟན་ཏེ་སྐྱེལ་བར་མཛད་པ་ནི། ཁྱོད་ནགས་ཁུང་སྟུག་པོ་འཇིགས་པ་མང་པོ་
ཡོད་པའི་ས་འདི་ནས་གྲོང་འདབ་ཀྱི་ལམ་དུ་ཕྱིན་པར་མ་གྱུར་པ་དེ་ཡི་བར་ཏུ་ངས་
བསྐྱལ་ཏེ་ངས་དྲུང་ནས་སྣང་ཞིང་འདོང་། ཁྱོད་ངས་གྲོང་འདབ་ཀྱི་བར་དུ་མ་
བསྐྱལ་ན། གནས་འདི་ན་ཁྱོད་ལ་ཡིད་བརྟན་མེད་པས་ཁྱོད་མ་རུང་བར་འགྱུར་
གྱིས་དོགས་སོ། །ཡང་ན་འདི་ལྟར་བཤད་དེ། དྲིན་ལན་ལོག་འཇལ་བྱེད་པའི་མི་
ངན་ཁྱེད་ལ་ཡིད་བརྟན་དུ་མི་རུང་ཞིང་། ད་དུང་སྔར་ལྟར་གནོད་པ་ བྱས་ ཀྱི་
དོགས་པར་གྱུར་ཀྱང་ངས་ཁྱོད་སྙིང་རྗེའི་དབང་གིས་ལེགས་པར་བསྐྱལ་གྱི། ཁྱོད་
རང་ང་ལ་ཡིད་ཆེས་པར་གྱིས་ཞེས་བཤད་དོ། །ངས་མ་བསྐྱལ་ན་ཁྱོད་མ་རུང་བར་
དོགས་པས་ཉེན་ཆེ་སྟེ། ནགས་ཁྲོད་འཇིགས་པའི་གནས་འདི་ན་ཁྱོད་ནི་གཅིག་
པུར་ལུས་པ་དང་། ལུས་ཉམ་ཆུང་བ་དང༌། གར་འགྲོའི་ལམ་མི་ཤེས་པ་དང༌།
ནགས་ཁྲོད་དུ་འཁྱམས་ན་གཅན་གཟན་ཁྲོ་བོ་སོགས་འགའ་ཞིག་འོངས་ནས་
ལུས་སྲོག་ལ་གནོད་པ་བྱེད་པར་འགྱུར་བའི་ཕྱིར་རོ། ཁྱོད་ཀྱི་ལུས་སྲོག་ལ་གནོད་
པ་བྱུང་ན་ནི་ངས་དཀའ་བ་ཆེན་པོས་གཡང་ས་ནས་བཏོན་པ་དེ་ཡང་དོན་མེད་དུ་
འགྱུར་རོ་ཞེས་སྤྲེའུ་བདག་ཉིད་ཆེན་པོ་དེས་མི་དེ་ལ་དེ་ལྟར་མྱ་ངན་ཆེན་པོ་བྱས་ཏེ་
སྤྱོས་ནས་གྲོང་འདབ་ཏུ་ཕྱིན་པར་བྱས་ཏེ། མི་དེ་ལ་ལམ་ལེགས་པར་བསྟན་ནས།
ཡང་ཐུགས་བརྩེ་བས་གདམས་ངག་སྨྲས་པ། ཁྱོད་ནགས་འདབ་ཉམས་དགའ་བ་
འདི་ནས་ཁྱོད་རང་གང་དུ་གནས་པའི་གྲོང་འདབ་ཀྱི་སར་ཕྱིན་པ་ཡིན་གྱི། ད་ནི་
དགོན་པ་བགྲོད་དཀའི་འཇིགས་པ་བོར་ལ་རང་གི་ཁྱིམ་དུ་བདེ་བར་སོངས་ཤིག
ཁྱིམ་དུ་གནས་ནས་ཕྱིན་ཆད་སྡིག་ལས་ཡོངས་སུ་སྤང་བ་ལ་འབད་པར་གྱིས།
སྡིག་པ་བྱས་ན་དེའི་རྣམ་པར་སྨིན་པ་སྡུག་བསྔལ་ངེས་པར་མྱོང་བར་འགྱུར་རོ། །
19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དེས་ན་ཁྱོད་ཀྱིས་སྔར་བྱས་པའི་སྡིག་པ་ལ་འགྱོད་པ་གྱིས་ལ་བཤགས་པ་དང༌།
ཕྱིན་ཆད་མི་བགྱིད་པའི་སྡོམ་སེམས་བསྟེན་ན་ལས་ཅུང་ཟད་སྲབ་པར་འགྱུར་རོ་
ཞེས་གདམས་སོ། །དེ་ལྟར་སྤྲེའུ་བདག་ཉིད་ཆེན་པོ་དེས་མི་དེ་ལ་སྙིང་བརྩེ་བས་
སློབ་མ་བཞིན་དུ་རྗེས་སུ་གདམས་ནས་རང་ཉིད་སླར་ནགས་ཀྱི་ནང་དུ་སོང་ངོ་། །
བརྒྱད་པ་དྲིན་ལན་ལོག་འཇལ་བྱེད་པའི་མི་དེས་མཐོང་བའི་ཆོས་ལ་རྣམ་
སྨིན་མྱོང་བའི་ཚུལ་ལ་བཞི། ཡུལ་ཁྱད་པར་ཅན་ལ་གནོད་པ་བྱས་པའི་ལས་ཀྱི་
འབྲས་བུ་མཐོང་ཆོས་ལ་སྨིན་པའི་ཚུལ་བསྟན་པ། རྒྱལ་པོ་རི་དྭགས་བཤོར་དུ་
སོང་བ་ཞིག་གིས་མཐོང་ནས་སུ་ཡིན་དྲིས་པ། མི་ཉམ་ཐག་དེས་ལན་བརྗོད་པ།
སྡིག་པའི་ལས་ཀྱི་འབྲས་བུ་བསྟན་པའོ། །དང་པོ་ནི། དེ་ནས་མི་དེ་ཞེས་པ་ནས།
སྐོད་པར་གྱུར་ཏོ། །ཞེས་པའི་བར་ཏེ། དེ་ནས་མི་དེ་ཡུལ་ཁྱད་པར་ཅན་སེམས་
དཔའ་ཆེན་པོ་ལ་དྲིན་ལན་ལོག་པར་བཅལ་བ་དེ་ལྟ་བུའི་སྡིག་པའི་ལས་མི་བཟད་
པ་བྱས་པས་འགྱོད་པའི་མེས་སེམས་གདུངས་ནས་དེ་མ་ཐག་ཏུ་མཛེ་ནད་ཆེན་
པོས་བཏབ་སྟེ། ལུས་སྔར་དང་མི་འདྲ་བར་གཟུགས་ནི་གཞན་དུ་གྱུར། ལུས་ཀྱི་
པགས་པ་ནི་ཤུ་བས་ཁྲ་བོར་སོང་། ཤུ་བ་ཐོན་པའི་རྨ་རྣམས་ཞིག་པའི་ཆུ་སེར་
གྱིས་ནི་ལུས་གཤེར་བར་གྱུར། ལུས་ཀྱི་དྲི་ནི་རབ་ཏུ་མི་ཞིམ་པ་ཕྱི་ས་རུལ་བ་ལྟར་
མནམ་པར་གྱུར་ཏོ། །མི་དེ་ཕྱོགས་གང་དང་གང་དུ་སོང་བ་དེ་དང་དེར་སུས་
མཐོང་ཡང་རབ་ཏུ་འཇིགས་པར་སྣང་བས་མིའི་གཟུགས་ཡིན་པར་ཡིད་ཆེས་སུ་
མི་རུང་བ་ཞིག་ཏུ་གྱུར་ཏེ། སྐད་འཛེར་ཞིང་དམན་པར་སྨྲ་བ་དེ་མཐོང་བ་ན། མི་
རྣམས་འདི་ནི་སྡིག་པ་མངོན་སུམ་དུ་འོངས་སོ་སྙམ་ནས། འཇིགས་པ་དང་སྐྱུག་བྲོ་
བས་རྡོ་འཕེན་ཅིང་དབྱིག་པ་གདེངས་ཏེ་ཕར་སོང་ཞེས་སྐྱོད་པའི་ཚིག་རྩུབ་པོས་
- 20 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རབ་ཏུ་སྐྱོད་པར་གྱུར་ཏོ། །
གཉིས་པ་རྒྱལ་པོ་རི་དྭགས་གཤོར་དུ་སོང་བ་ཞིག་གིས་མཐོང་ནས་སུ་
ཡིན་དྲིས་པ་ནི། དེ་ནས་རྒྱལ་པོ་ཞིག་ཅེས་པ་ནས་། གང་ཞིག་ཡིན། །ཞེས་པའི་
བར་ཏེ། དེ་ནས་ཡུལ་དེའི་རྒྱལ་པོ་ཞིག་རི་དྭགས་གཤོར་དུ་སོང་སོང་བ་ལས།
དགོན་པ་ཞིག་ན་མི་ཡི་དྭགས་བཞིན་དུ་འཁྱམས་པ། ཉམ་རབ་ཏུ་ཆུང་ཞིང་གོས་
དྲི་མ་ཅན་གྱོན་པ། རས་པ་ཆར་གྱི་འདོམས་དཀྲིས་པ། ལྟ་ན་རབ་ཏུ་མི་སྡུག་པ་
ཞིག་མཐོང་ནས་འཇིགས་ཏེ་ཁོང་དངངས་ཤིང་ངོ་མཚར་དུ་གྱུར་ཏེ་དྲིས་པ། མཛེ་
ཡི་ལུས་ནི་མི་སྡུག་པར་གྱུར། ཤུ་བས་ལུས་ཀྱི་པགས་པ་ནི་ཁྲ་བོར་སོང་། ལུས་
རིད་ལ་སྐྱ་བོ་སེང་སེང་པོར་གྱུར་ཅིང་ རབ་ཏུ་དམན། སྒྲ་རྡུལ་གྱིས་གང་ཞིང་
ཡེགས་ པ་ ཁྱོད་ སུ་ ཡིན། ཡི་དྭགས་སམ། འདྲེའམ། སྡིག་ པའི་ གཟུགས་སམ།
ལུས་སྲུལ་པོའམ། ནད་མང་པོ་ཚོགས་པའམ། གནོད་སྦྱིན་ནམ། གང་ཞིག་ཡིན་
དྲིས་སོ། །
གསུམ་པ་མི་ཉམ་ཐག་དེས་ལན་བརྗོད་པ་ནི། དེས་དེ་ལ་ཕྱག་འཚལ་
ནས། །ཞེས་པ་ནས། ཉེས་པ་སྤྱད་པ་རྣམས་བསྟན་ཏེ། །ཞེས་པའི་བར་ཏེ། མི་
དེས་རྒྱལ་པོ་དེ་ལ་ཕྱག་འཚལ་ནས་སྐད་དམན་པས་སྨྲས་པ། རྒྱལ་པོ་ཆེན་པོ་
བདག་ནི་མི་ལགས་ཏེ་མི་མ་ལགས་པ་ཡི་དྭགས་སོགས་མ་ལགས་སོ་ཞེས་ཟེར་བ་
ན། རྒྱལ་པོས་འོ་ན་ཅིའི་ཕྱིར་འདི་ལྟ་བུར་གྱུར་ཅེས་དྲིས་པ་དང་། རྒྱལ་པོ་དེ་ལ་
མི་དེས་བདག་རང་གི་ཉེས་པ་སྤྱད་པ་རྣམས་རྒྱས་པར་བསྟན་ཏོ། །བཞི་པ་སྡིག་
པའི་ལས་ཀྱི་འབྲས་བུ་བསྟན་པ་ནི། སྨྲས་པ་ཞེས་པ་ནས། རྗེས་སུ་འབྲང་། །
ཞེས་པའི་བར་ཏེ། དེ་ལྟར་མི་དེས་རང་ལ་བྱམས་པས་ཕན་བཏགས་པ་ལ་སྙིང་
-21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རིང་དྲིན་ལན་ལོག་འཇལ་བྱས་པས་འབྲས་བུའི་མེ་ཏོག་ལྟ་བུ་ཚེ་འདིར་མཛེ་ནད་
ཀྱི་ཟིན་ནས་ཉམ་ཐག་པ་འདི་འདྲ་རེ་ཞིག་མྱོང་། དེ་བས་རབ་ཏུ་མི་བཟད་པའི་
འབྲས་བུ་རྣམ་པར་སྨིན་པ་གཞན་ནི་སླད་ཀྱིས་ཚེ་ཕྱི་མ་ལ་འབྱུང་བར་གྱུར་རོ། །
དེ་བས་ན་རང་ལ་བྱམས་པའི་ཕན་འདོགས་པ་རྣམས་ལ་སྙིང་རིང་བས་གནོད་པ་
བྱེད་པ་ནི་རང་ཉིད་རྣམ་པ་ཀུན་ཏུ་ཕུང་བར་བྱེད་པའི་དགྲ་བོ་བཞིན་དུ་བལྟས་
ནས་ སྤང་ བར་ རིགས་ སོ། །རང་ བཞིན་ བྱམས་ པས་ ཕན་འདོགས་ པའི་ མཛའ་
བཤེས་རྣམས་ལ་རང་བཞིན་བྱམས་པས་བལྟས་ཏེ་དྲིན་དུ་གཟོ་བར་མཛོད་ཅིག །
དེ་ལྟར་མ་བྱས་པར་རང་ལ་བྱམས་པས་ཕན་འདོགས་པ་རྣམས་ལ་སྡང་བར་སྤྱོད་
པའི་ཚུལ་བཟུང་བ་སྟེ་སྡང་བས་གནོད་པའི་ལས་བྱས་ན། ཚེ་འདི་ཉིད་ལ་མཛེ་
ནད་ལ་སོགས་པ་མི་འདོད་པ་འདི་འདྲ་བའི་གནས་སྐབས་མྱོང་བར་འགྱུར་བ་
དང༌། ཚེ་རབས་ཕྱི་མར་རྣམ་སྨིན་རབ་ཏུ་ཚ་བ་ངེས་པར་མྱོང་བ་ནི་ད་ལྟའི་རྣམ་
སྨིན་འདི་ལས་རྗེས་སུ་དཔགས་ཏེ་ཤེས་པར་བྱ། སྤྱིར་ཡང་འདོད་ཆགས་དང་།
ཞེ་སྡང་དང་། གཏི་མུག་གསུམ་གྱི་སྐྱོན་གྱིས་ཡིད་རྙོག་པ་རྣམས་རང་ལ་བྱམས་ .
པས་ཕན་འདོགས་པའི་དྲིན་ཅན་རྣམས་ལ་སྙིང་རིང་གནོད་པའི་ལས་བྱས་ན། ཚེ་
འདི་དང་ཕྱི་མ་ཐམས་བཅད་དུ་རྣམ་པར་སྨིན་པ་ཡིད་དུ་མི་འོངས་པ་རབ་ཏུ་ཚ་བ་
མྱོང་ དགོས་ པ་ ནི་ སེམས་ དཔའ་ཆེན་ པོ་ ལ་ གནོད་ པའི་ལས་ བྱས་ པའི་མཐུས་
མཐོང་ཆོས་མྱོང་འགྱུར་དུ་སོང་སྟེ་སྡུག་བསྔལ་རབ་ཏུ་ཚ་བ་མྱོང་བ་འདི་ལས་རྗེས་
སུ་དཔག་གོ །དེ་ལས་ལྡོག་སྟེ་མཛའ་བོ་སོགས་བྱམས་པས་ཕན་འདོགས་པའི་
དྲིན་ཅན་རྣམས་ལ་བྱམས་པའི་སེམས་ཀྱིས་ལྟ་ཞིང་བྱས་པ་དྲིན་དུ་གཟོ་བར་བྱས་
ན་འདི་ཕྱི་ཐམས་ཅད་དུ་འབྲས་བུ་ཡིད་འོང་འབྱུང་སྟེ། ཚེ་འདིར་གྲགས་པ་ཐོབ་པ་
-22-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང༌། ཡིད་བརྟན་རུང་བར་འགྱུར་བ་དང་། གཞན་གྱིས་རང་ལ་རིམ་གྲོ་བྱེད་པའི་
བདེ་བ་ཐོབ་པ་དང་། དན་གྲོགས་བྱེད་པའི་ཡོན་ཏན་ཐོབ་སྟེ་དུས་རྟག་ཏུ་ཡིད་
དགའ་བར་འགྱུར་བ་དང་། དགྲ་རྣམས་ཀུན་གྱིས་མི་ཚུགས་པར་འགྱུར་ལ། ཕྱི་
མར་མཐོ་རིས་ཀྱི་དཔལ་འཐོབ་པར་འགྱུར་རོ། །སྔར་བཤད་པ་དེ་དག་གི་དོན་
བསྡུས་ན། རང་ལ་བྱམས་པས་ཕན་འདོགས་པའི་ཕྱོགས་རྣམས་ལ་དྲིན་གཟོའི་
བསམ་པས་ཕན་ལན་ལེགས་པར་བགྱིས་པའི་རྣམ་སྨིན་ཡིད་འོང་འདི་དང་ཕྱི་མར་
གྲུབ་པ་སྔོན་གྱི་དམ་པ་རྣམས་ ཀྱི་རྣམ་ཐར་ལྟར་དང་། དྲིན་ལན་ལོག་འཇལ་
སོགས་ནོངས་པའི་ལས་བགྱིས་པའི་མཐུ་མཐོང་ཆོས་ལ་འདི་ལྟར་དུ་གྲུབ་པ་དང༌། །
ཕྱི་མར་ངན་སོང་དུ་ལྷུང་བར་འགྱུར་བ་སོགས་དགེ་བ་དང་ སྡིག་པའི་ལས་ཀྱི་
འབྲས་བུ་ནམ་ཡང་བསླུ་བ་མེད་པར་རྒྱལ་བས་གསུངས་པ་རྣམས་རྒྱལ་པོས་
མཁྱེན་པར་མཛད་ནས་དྲན་ཤེས་བག་ཡོད་བརྟན་པོས་སྡིག་པའི་ལས་རྣམས་སྤོང་
བ་དང་། སྐྱེ་བོ་དམ་པ་རྒྱལ་བ་སྲས་དང་བཅས་པ་གང་ནས་འདོང་བ་སྟེ་གཤེགས་
པའི་ལམ་བཟང་པོ་ལ་བརྟེན་ཅིག །རྒྱལ་བ་དགྱེས་པའི་ལམ་དེར་སོང་ན་མཐོ་
རིས་དང་ཐར་པའི་འབྱོར་པ་ཕུན་སུམ་ཚོགས་པ་ཐམས་ཅད་རྗེས་སུ་འབྲང་ངོ་ཞེས་
བྱང་སེམས་བདག་ཉིད་ཆེན་པོའི་རྟོགས་བརྗོད་ལས་བརྩམས་ཏེ། ལས་འབྲས་
བསླུ་བ་མེད་པའི་ཚུལ་མཁས་མཆོག་དཔའ་བོས་ངོ་མཚར་བའི་ཚིག་སྦྱོར་དུ་མཛད་
དོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ཞེས་པ་ནས། བརྗོད་
པར་བྱའོ། །ཞེས་པའི་བར་ཏེ། སེམས་དཔའ་ཆེན་པོ་སྤྲེའུར་འཁྲུངས་པའི་ཚེ་ཇི་
ལྟར་མཛད་པ་དེ་ལྟ་བས་ན་རྒྱལ་སྲས་སྐྱེས་བུ་དམ་པ་རྣམས་ནི་རང་ལ་གནོད་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བྱེད་པ་རྣམས་དགེ་བའི་ཕྱོགས་ལས་ཉམས་པ་གཟིགས་ན་ཇི་ལྟར་སེམས་གདུང་
བར་འགྱུར་བ་དེ་ཙམ་དུ་རང་ལ་སྡུག་བསྔལ་ཅི་བྱུང་ཡང་དེས་སེམས་གདུང་བར་
མི་འགྱུར་རོ་ཞེས་དེ་བཞིན་གཤེགས་པའི་རྒྱུ་དང་འབྲས་བུའི་བདག་ཉིད་ཀྱི་ཆེ་བ་
བརྗོད་པ་ལ་བརྗོད་པར་བྱའོ། །སྟོན་པ་ཐུགས་རྗེ་ཅན་དེས་ཆོས་འདིའི་ཕྱིར་དུ་
དཀའ་བ་དེ་ལྟར་མཛད་པར་བསམ་ནས་རིམ་གྲོ་བསྐྱེད་དེ་དམ་པའི་ཆོས་མཉན་
པ་ལ་ཡང་བརྗོད་པར་བྱའོ། །སྤྱོད་པ་ཕྱིན་དྲུག་གི་ནང་ནས་བཟོད་པའི་ཉམས་
ལེན་གཙོ་བོར་སྟོན་པའི་གཏམ་བྱ་བ་ལ་ཡང་བརྗོད་པར་བྱའོ། །བྱམས་པས་ཕན་
འདོགས་པ་རྣམས་ལ་སྙིང་ཉེ་བར་བྱ་དགོས་པའི་ཚུལ་སྟོན་པ་ལ་ཡང་སྦྱར་ཏེ་
བརྗོད་པར་བྱའོ། །སྡིག་པའི་ལས་ཀྱི་ཉེས་དམིགས་བསྟན་པ་ལ་ ཡང་སྦྱར་ཏེ་
བརྗོད་པར་བྱའོ། ། །
བཞི་པ་ལེའུའི་མཚན་བསྟན་པ་ནི། སྤྲེའུ་ཆེན་པོའི་སྐྱེས་པའི་རབས་ཏེ་ཉི་
ཤུ་རྩ་ བཞི་ པའོ། །ཞེས་ པའོ། །བདག་ཉིད་ཆེན་པོ་མཁས་ མཆོག་ དཔའ་བོས་
མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་ཉི་ཤུ་རྩ་བཞི་པའི་བཤད་པའོ།། །།
༈ གཉིས་པ་རང་གསོད་པར་བྱེད་པའི་དགྲ་བོ་ལའང་སྙིང་བརྩེ་བས་དེ་
སྒྲོལ་ཕྱིར་སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ་དེ་བཞིན་གཤེགས་པས་
སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་
བཤད་པ་ལ་བཞི། མཚམས་སྦྱར་བ། རི་དྭགས་ཤ་ར་བྷར་འཁྲུངས་པའི་རྟོགས་
བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་
པའོ། །དང་པོ་ནི། སྙིང་རྗེ་ཞེས་པ་ནས། མི་འདོར་རོ། །ཞེས་པའི་བར་ཏེ། སྙིང་
- 24 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྗེ་ཆེན་པོ་དང་ལྡན་པ་རྣམས་ནི་རང་གསོད་པར་བྱེད་པ་རྣམས་ཀྱང་གཡང་སར་
ལྷུང་བ་སོགས་ཉམ་ཉེས་པར་གྱུར་པ་མཐོང་ན་སྙིང་བརྩེ་བས་དེའི་དོན་ལ་འབད་
པར་བྱེད་ཀྱི། ནམ་ཡང་ཡལ་བར་མི་དོར་རོ། །སྟོན་པ་ཐུགས་རྗེ་ཅན་དེས་སྔོན་
སློབ་པ་ལམ་གྱི་གནས་སྐབས་སུ་སྙིང་རྗེས་བསྐུལ་ནས་གཞན་དོན་ཇི་ལྟར་མཛད་
པ་དེའི་རྗེས་སུ་བསླབ་པར་བྱའོ། །
གཉིས་པ་རི་དྭགས་ཤ་ར་བྷར་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་
པོ་དེའི་ཡོན་ཏན་སྤྱིར་བསྟན་པ། ཁྱད་པར་སེམས་དཔའ་ཆེན་པོ་དེས་སྡུག་བསྔལ་
དང་ལེན་གྱི་བཟོད་པའི་སྟོབས་བསྐྱེད་ནས་སེམས་ཅན་གྱི་དོན་ཇི་ལྟར་མཛད་ཚུལ་
ལོ། །དང་པོ་ནི། དེ་ཡང་འདི་ལྟར་ཞེས་པ་ནས། གྱུར་ཏོ་ཞེས་གྲག་གོ །ཞེས་པའི་
བར་ཏེ། སྟོན་པས་སྔོན་བཟོད་པའི་ཉམས་ལེན་ཇི་ལྟར་མཛད་པའི་ཚུལ་དེ་ཡང་
འདི་ལྟར་རྗེས་སུ་ཐོས་ཏེ། སྟོན་པའི་སྔོན་གྱི་འཁྲུངས་རབས་བྱང་ཆུབ་སེམས་
དཔའ་དུས་རེ་ཞིག་ཅིག་ན་འབྲོག་དགོན་པ་མིའི་རྒྱུན་ལུགས་མེད་ཅིང་མིའི་སྒྲ་མི་
གྲག་པ། རི་དྭགས་ཀྱི་རིགས་མང་པོ་གནས་པ། རྩྭ་སྟུག་པོའི་ནང་ན་ཤིང་གི་རྩ་བ་
དང་ལྡུམ་བུ་མང་པོ་ནུབ་པ། སྔོན་ཆད་ཕྱོགས་དེར་མགྲོན་པོ་རྣམས་ཀྱིས་ཤིང་རྟ་
དང་བཞོན་པའི་རྐང་པས་ལམ་གྱིས་སྲོལ་མ་བཏོད་པ། འབབ་ཆུ་མང་པོ་འབབ་
པ་དང་། གྲོག་མཁར་མང་པོ་ཡོད་པ་དང་། གད་པ་དག་གི་ས་གཞིའི་ཕྱོགས་འགྲོ་
མི་བདེ་བ་ཞིག་ན་ལས་དང་ཉོན་མོངས་པས་འཕངས་པ་མིན་པར་སྙིང་རྗེ་དང་
སྨོན་ལམ་གྱི་དབང་གིས་རི་དྭགས་ཤ་ར་བྷ་ལུས་ཀྱི་སྟོབས་ཕུན་སུམ་ཚོགས་པ་
དང༌། རྐང་མགྱོགས་པ་དང༌། སེམས་ཀྱི་སྟོབས་ཕུན་སུམ་ཚོགས་ཤིང་ལུས་སྲ་བ་
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
དང་ལྡན་པ་ཞིག་བསམ་བཞིན་དུ་ སྐྱེ་བ་བཞེས་ པར་གྱུར་ཏོ་ཞེས་གྲག་ གོ །
བདག་ཉིད་ཆེན་པོ་འདི་གང་དུ་འཁྲུངས་པའི་གནས་དེ་ནི་རི་མ་ཡིན་པར་དགོན་
པའི་ཐང་ཞིག་ཡིན་པར་མངོན་ཞིང་། ཐང་དེ་ལ་ལམ་མི་བདེ་བ་ནི་ཆུ་ཆེན་པོ་མང་
པོ་འབབ་པས་ལམ་མི་བདེ་བ་དང་། གྲོག་མཁར་མཐོན་པོ་མང་པོ་ཡོད་པས་ལམ་
མི་བདེ་བ་དང་། གད་པ་མཐོན་པོ་མང་པོ་ཡོད་པས་ལམ་མི་བདེ་བའོ། །ཆུ་དང་
གད་པས་ལམ་མི་བདེ་བ་ནི་གོ་སླ་ཞིང་། གྲོག་མཁར་གྱིས་ལམ་མི་བདེ་བ་ནི་རྒྱ་
གར་ལྷོ་ཕྱོགས་རྒྱ་མཚོའི་འགྲམ་ལ་སོགས་པར་གྲོག་མོ་ཆེན་པོ་རྣམས་ཀྱིས་བྱས་
པའི་གྲོག་མཁར་མིའི་མཁར་ཙམ་ཡོད་པར་ཚད་མ་རྣམ་འགྲེལ་གྱི་འགྲེལ་བཤད་
དག་ལས་བཤད་དོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས།
ཚིག་ ལྷུགས་ པའི་ སྒོ་ ནས་ བསྔགས་ པ་ དང་། ཚིགས་ སུ་ བཅད་ པའི་ སྒོ་ནས་
བསྔགས་པའོ། །དང་པོ་ནི། དེ་ སྙིང་ རྗེ་གོམས་པས་ཞེས་པ་ནས། གནས་ པར་
གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་རི་དྭགས་ཤ་ར་བྷ་དེ་སྔོན་ཡུན་
རིང་པོ་ནས་ཐེག་པ་ཆེན་པོའི་ལམ་ལ་ཞུགས་ཏེ་དུས་རྟག་ཏུ་སྙིང་རྗེ་ལ་གོམས་པ་
སེམས་ཅན་རྣམས་ལ་གནོད་པ་མི་བྱེད་ཅིང་། རྩ་དང་ལོ་མ་དང་ཆུ་ཙམ་གྱི་འཚོ་བ།
འདོད་པ་ཆུང་ཞིང་ཆོག་ཤེས་པའི་ཡོན་ཏན་གྱིས་དགོན་པ་དབེན་པའི་གནས་ན་
གནས་པ་ལ་དགའ་བའི་བློ་དང་ལྡན་པ་ནི་དགེ་སློང་རྣལ་འབྱོར་སྤྱོད་པ་རབ་ཏུ་
དབེན་པ་ལ་དགའ་བ་བཞིན་དུ་འབྲོག་དགོན་པ་དེ་བརྒྱན་ཏེ་གནས་པར་གྱུར་
ཏོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། རི་དྭགས་ཞེས་པ་
-26 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནས། མགུ། །ཞེས་པའི་བར་ཏེ། སེམས་དཔའ་ཆེན་པོ་དེ་ནི་ལུས་རི་དྭགས་ཀྱི་
གཟུགས་ལྟར་སྣང་ལ། སེམས་ནི་མི་ ལྟར་ སོ་སོར་རྟོག་ པའི་ ཤེས་ རབ་ ཀྱིས་
ལེགས་ཉེས་བླང་དོར་དཔྱད་ནས་ཐེག་པ་ཆེན་པོའི་ལམ་ལས་སུས་ཀྱང་བསྒྱུར་མི་
ཐུབ་པའི་སྙིང་སྟོབས་རབ་ཏུ་བརྟན་པ་དང་ལྡན་པའོ། །སྤྱོད་པའི་ཁྱད་པར་ནི་སྔོན་
གྱི་རྒྱལ་སྲས་དཀའ་ཐུབ་ཅན་རྣམས་བཞིན་དུ་བདག་པས་གཞན་གཅེས་པའི་
སེམས་ཀྱིས་སྲོག་ཆགས་རྣམས་ལ་བརྩེ་བ་ཁོ་ན་ལྷུར་མཛད་དོ། །གནས་ཀྱི་ཁྱད་
པར་ནི་ཕྱི་རབས་ཀྱི་གདུལ་བྱ་རྣམས་ལ་གདམས་པའི་ཕྱིར་འདུ་འཛི་མཐའ་དག་
རྒྱངས་བསྲིངས་ཏེ་ནགས་ཚལ་དབེན་པའི་གནས་དེ་ན་གཡེང་བ་མེད་པར་བྱང་
ཆུབ་ཀྱི་སེམས་བསྒོམ་པ་ལ་རྟག་ཏུ་གནས་སོ། ཁ་ཟས་ཀྱི་ཁྱད་པར་ནི་དགེ་སློང་
རྣལ་འབྱོར་ཅན་བཞིན་དུ་འདོད་པ་ཆུང་ཞིང་ཆོག་ཤེས་པར་བྱས་ཏེ་རྩྭ་མཆོག་སྟེ་
རྩེའི་རྩེ་མོ་དང་བཏུང་བ་ཆུ་ཙམ་དག་གི་མགུ་བར་བྱས་ཏེ་གནས་སོ། ། །
གསུམ་པ་ཁྱད་པར་སེམས་དཔའ་ཆེན་པོ་དེས་སྡུག་བསྔལ་དང་ལེན་གྱི་
བཟོད་པའི་སྟོབས་བསྐྱེད་ནས་སེམས་ཅན་གྱི་དོན་ཇི་ལྟར་མཛད་ཚུལ་ལ་བཅུ།
རྒྱལ་པོ་རི་དྭགས་གཤོར་བ་ཞིག་ཕྱོགས་དེར་འོངས་པ། རྒྱལ་པོ་དེས་སེམས་
དཔའ་ཆེན་པོ་ཤ་ར་བྷ་མཐོང་ནས་གསོད་པར་འདོད་པས་རྒྱུགས་པ། སེམས་
དཔའ་ཆེན་པོ་ཤ་ར་བྷས་མིས་མི་ཐར་པའི་གྲོག་གཡང་ཞིག་ལ་མཆོངས་ཏེ་བྲོས་
པ། རྒྱལ་པོ་དེ་རྟ་ཐོག་ནས་གྲོག་གཡང་དེར་ལྷུང་བ། སེམས་དཔའ་ཆེན་པོས་
རྒྱལ་པོ་དེ་ལ་ཐུགས་བརྩེ་བས་དགོངས་པ། སེམས་དཔའ་ཆེན་པོས་རྒྱལ་པོ་གྲོག་
གཡང་དུ་ལྷུང་བ་མཐོང་ནས་བཟོད་གླགས་མེད་པའི་སྙིང་རྗེ་སྐྱེས་ཏེ་གཡང་ས་དེ་
ནས་འདོན་པར་དགོངས་པ། སེམས་དཔའ་ཆེན་པོས་རྒྱལ་པོ་དེ་ལ་གཟིགས་ཏེ་དྲི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ལན་ བྱས་ པ། སེམས་དཔའ་ཆེན་པོས་ སྡུག་བསྔལ་ དང་ལེན་ གྱི་བཟོད་པའི་
སྟོབས་བསྐྱེད་ནས་རྒྱལ་པོ་དེ་གཡང་ས་དེ་ནས་ཕྱུང་བ། རྒྱལ་པོ་དེས་སེམས་
དཔའ་ཆེན་པོ་ལ་དད་ཅིང་གུས་པས་བསྟོད་ཅིང་གསོལ་བ་བཏབ་པ། སེམས་
དཔའ་ཆེན་པོས་རྒྱལ་པོ་དེ་ལ་ཆོས་བསྟན་པའོ། །དང་པོ་ནི། དེ་ནས་རེ་ཞིག་ཅིག་
ཅེས་པ་ནས། ཕྱོགས་དེར་འོངས་པ་དང་། །ཞེས་པའི་བར་ཏེ། དུས་རེ་ཞིག་ཅིག་
ན་ཡུལ་དེ་ལ་དབང་བྱེད་པའི་རྒྱལ་པོ་ཞིག་རྟ་བཟང་པོ་ལ་ཞོན། ལག་ན་མདའ་
གཞུ་ཐོགས་ཏེ། རང་ཉིད་རི་དྭགས་ལ་འཕོང་སྐྱེན་ནམ། མི་སྐྱེན་ཉམས་སད་པའི་
ཕྱིར་ཆགས་པའི་དབང་གི་རི་དྭགས་གང་ན་ཡོད་པའི་ཕྱོགས་བསྙེགས་པ་དང་།
རྒྱལ་པོ་དེའི་བཞོན་པ་རྟ་རབ་ཏུ་མགྱོགས་པས། འཁོར་རྟ་དང་། གླང་པོ་ཆེ་དང་
ཤིང་རྟ་དང༌། རྐང་ཐང་སྟེ་དཔུང་ཡན་ལག་བཞིའི་ཚོགས་རྣམས་རྒྱང་རིང་པོར་
ལུས་བཞིན་དུ་ས་ཕྱོགས་དེར་འོངས་སོ། །གཉིས་པ་རྒྱལ་པོ་དེས་སེམས་དཔའ་
ཆེན་པོ་ཤ་ར་བྷ་མཐོང་ནས་གསོད་པར་འདོད་པས་རྒྱུགས་པ་ནི། རྒྱང་རིང་པོ་
ནས་སེམས་དཔའ་ཆེན་པོ་དེ་མཐོང་ནས་གསད་པར་བསམ་སྟེ། མདའ་མདེའུ་
རྣོན་པོ་ཅན་ཕྱུང་ནས་བདག་ཉིད་ཆེན་པོ་དེ་གང་ན་འདུག་པ་དེ་ལོགས་སུ་རྟ་
མགྱོགས་པ་དེ་རྒྱུགས་པ་དང་། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །
གསུམ་པ་སེམས་དཔའ་ཆེན་པོ་ཤ་ར་བྷས་མིས་མི་ཐར་བས་གྲོག་གཡང་ཞིག་ལ་
མཆོངས་ཏེ་བྲོས་པ་ནི། དེ་ནས་བྱང་ཆུབ་སེམས་དཔས་རྒྱལ་པོ་དེ་ལ་རྟ་མགྱོགས་
པ་དེ་བཞོན་ཏེ་མདའ་གཞུ་ཐོགས་ནས་བསྙེགས་པ་མཐོང་བ་དང་། སླར་བརྒལ་
ནུས་སུ་ཟིན་ཀྱང་གྱ་ཚོམ་དུ་རྒོལ་བ་སྤང་བའི་ཕྱིར་རབ་ཏུ་མགྱོགས་པའི་ཤུགས་
ཀྱིས་རྒྱུགས་ཏེ་སོང་ངོ༌། །དེ་རྟ་བཟང་པོ་དེས་བསྙེགས་པ་དང༌། ལམ་ཁ་ན་གྲོག་
28 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་ཆེན་པོ་ཞིག་ཡོད་པ་ལ་བ་ལང་གི་རྗེས་ལ་བྱ་བ་བཞིན་དུ་མཆོངས་ནས་བྲོས་ཏེ་
སོང་ངོ༌། །ཞེས་པ་སྟེ། དོན་གྱི་གོ་བར་ཟད་དོ། །བཞི་པ་རྒྱལ་པོ་དེ་རྟ་ཐོག་ནས་
གྲོག་གཡང་དེར་ལྷུང་བ་ནི། དེ་ནས་རྟ་དེ་ཞེས་པ་ནས། ལྷུང་བར་གྱུར། །ཅེས་
པའི་བར་ཏེ། རྒྱལ་ པོ་ དེ་ རི་དྭགས་གསོད་ པར་ དགའ་ བས་རྟ་མགྱོགས་ པར་
བསྐུལ་བས། རྟ་དེ་རི་དྭགས་ཤ་ར་བྷ་བྲོས་པའི་ལམ་དེ་ཉིད་ནས་རབ་ཏུ་མགྱོགས་
པར་བསྙེགས་པ་དང་། གྲོག་པོ་དེ་ལ་ཐུག་ནས་མཆོང་མ་ནུས་ཏེ་ཁ་འཐེན་ཏོ། །
རྟས་ཁ་འཐེན་པ་ན་རྒྱལ་པོ་མཚོན་ཆར་བཅས་པ་དེ་རྟའི་ཐོག་ནས་གྲོག་པོ་ཆེན་པོ་
དེའི་ནང་དུ་ལྷ་མ་ཡིན་གྱིས་དམག་ལྷས་བཅོམ་ནས་རྒྱ་མཚོར་ལྷུང་བ་བཞིན་དུ་
ལྷུང་ངོ༌། །རྒྱལ་པོ་དེ་གཡང་ས་དེར་ལྷུང་བའི་རྒྱུ་ནི་རྒྱལ་པོ་དེའི་མིག་རི་དྭགས་དེ་
ལ་ལྟ་བས་གཡེངས་ནས་གྲོག་པོ་དེ་དང་ཐུག་པ་མཐོང་བར་མ་གྱུར་ཅིང་། ས་མི་
བདེ་བ་ཡོད་མེད་རྟོག་དཔྱོད་མ་བྱུང་བར་ལམ་བདེ་བར་ཡོད་སྙམ་ཡིད་བརྟན་བྱས་
པའམ། རྟ་ལ་ཆགས་པར་ཡིད་བརྟན་བྱས་པའི་སྐྱོན་གྱིས་རྟའི་གོང་ནས་གཡོས་ཏེ་
རྟ་མགྱོགས་པར་རྒྱུགས་པའི་ཤུགས་ཀྱིས་ཆེད་དུ་བསྒྲིམས་ཏེ་བསྒྱུར་བ་བཞིན་དུ་
རྒྱལ་པོ་གྲོག་གཡང་དེར་ལྷུང་བར་གྱུར་ཏོ། ། །
ལྔ་པ་སེམས་དཔའ་ཆེན་པོས་རྒྱལ་པོ་དེ་ལ་ཐུགས་བརྩེ་བས་དགོངས་པ་
ནི། དེ་ནས་བྱང་ཆུབ་སེམས་དཔའ་ཞེས་པ་ནས། ལྷུང་བར་གྱུར་ཏོ་སྙམ་མོ། །
ཞེས་པའི་བར་ཏེ། དེ་ནས་བྱང་ཆུབ་སེམས་དཔའ་རྟའི་རྨིག་སྒྲ་མི་གྲག་པ་དང་།
ཅི་རྒྱལ་པོ་དེ་སླར་ལོག་གམ་སྙམ་དུ་རྣམ་པར་རྟོག་པ་སྐྱེས་ཏེ་སླར་བལྟས་པ་དང༌།
གྲོག་པོའི་ ཁ་ན་རྟ་དེ་ཞོན་པ་མེད་པར་འདུག་པ་མཐོང་ངོ༌། །དེ་མཐོང་བ་ན་
སེམས་དཔའ་ཆེན་པོ་དེས་བསམ་པ། རྒྱལ་པོ་དེ་གྲོག་པོའི་ནང་དུ་ལྷུང་བ་གོར་མ་
-29-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཆག་གོ་སྙམ་མོ། །དེའི་རྒྱུ་མཚན་གྲོག་པོའི་ཁ་འདི་ན་ངལ་གསོར་རུང་བའི་རྟེན་
ཤིང་དྲུང་གྲིབ་མ་སྟུག་པོ་ཅན་ཡང་མེད། ཨུཏྤ་ལའི་འདབ་མ་སྔོན་པོ་འདྲ་བའི་
མཚོ་ཡང་མེད། འདི་ལྟ་བུའི་འབྲོག་དགོན་པ་གཅན་གཟན་ཁྲོ་བོ་རྣམས་རྒྱུ་བས་
ན་རྟ་བཞག་སྟེ་ངལ་བསོ་ཞིང་འདུག་པའང་གནས་མིན། རི་དྭགས་གཞན་གཤོར་
དུའང་མེད། གབ་ཏུ་རུང་བའི་རྩ་སྡུག་པོ་ཡང་ཅུང་ཟད་ཀྱང་མེད་དེ། དེ་བས་ན་
རྒྱལ་པོ་དེ་ནི་གདོན་མི་ཟ་བར་གྲོག་པོ་འདིའི་ནང་དུ་ལྷུང་བར་གྱུར་ཏོ། །སྙམ་
མོ། །
དྲུག་པ་སེམས་དཔའ་ཆེན་པོས་རྒྱལ་པོ་གྲོག་གཡང་དུ་ལྟུང་བ་མཐོང་ནས་
བཟོད་གླགས་མེད་པའི་སྙིང་རྗེ་སྐྱེས་ཏེ་གཡང་ས་དེ་ནས་འདོན་པར་དགོངས་པ་
ན། བདག་ཉིད་ཅེས་པ་ནས། འགྲེ་ཞིང་འདུག་པ་མཐོང་ངོ༌། །ཞེས་པའི་བར་ཏེ།
བྱང་སེམས་བདག་ཉིད་ཆེན་པོ་དེས་རྒྱལ་པོ་དེ་གྲོག་པོའི་ནང་དུ་ལྷུང་བ་དེ་ལྟར་
རྟགས་དང་མཚན་མས་ངེས་པར་གྱུར་ནས། རྒྱལ་པོ་དེ་བདག་གསོད་པར་འདོད་
པ་ཡིན་ཡང་གྲོག་པོའི་ནང་དུ་ལྷུང་བ་དེ་ལ་སྙིང་རྗེ་ཆེན་པོ་སྐྱེས་པར་གྱུར་ཏོ། །
ལྷག་པར་འདུས་པའི་མཐའ་མ་འབྲལ་བ་དང་། དར་བའི་མཐའ་མ་རྒུད་པའི་ངང་
ཚུལ་ལ་ཡིད་འབྱུང་དང་སྙིང་རྗེ་ཤུགས་དྲག་ཏུ་འཁྲུངས་པ་ནི་རྒྱལ་པོ་དེ་ཉིད་སྔར་
འཁོར་གྱིས་བསྐོར་བའི་ཚེ་རྒྱལ་མཚན་བཟང་པོའི་རྒྱན་དང་། ཕུབ་དང་མཚོན་ཆ་
མང་པོས་རྣམ་པར་མཛེས་པ་དང་། རྟ་དང་གླང་པོ་ཆེ་དང་ཤིང་རྟ་དང་རྐང་ཐང་སྟེ་
དཔུངཚོགས་ཡན་ལག་བཞིས་བསྐོར་བ་དང་སིལ་སྙན་རྣམ་པ་སྣ་ཚོགས་ཀྱི་སྒྲ་
སྒྲོག་པ་དང་། དམག་གི་དཔུང་དག་གིས་ཕྱི་བཞིན་འབྲང་ཞིང་སྐྱེལ་བ་དང༌། རླུང་
དང་ཆར་པ་དང་ཉི་འོད་སོགས་མཛེས་པའི་གདུགས་ཀྱི་སྐྱོབ་པ་དང་། ཐ་ན་སྦྲང་
- 30 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བུའི་རེག་པའང་སྦྱང་གཡབ་ཀྱིས་སྐྱོབ་ཅིང་གཡག་རྔའི་བསིལ་ཡབ་གཡོབ་པས་
མཛེས་པར་བྱས་པ་དང་། སྐྱེ་བོ་མང་པོས་ ལྷའི་དབང་པོ་བརྒྱ་བྱིན་བཞིན་དུ་
མཆོད་ཅིང་བཀུར་བའི་རྒྱལ་སྲིད་ཀྱི་བདེ་བ་མྱོང་བར་གྱུར་ནས། དེ་རིང་སྟེ་ད་ལྟ་
ཁོ་ན་གཡང་ས་ཆེན་པོར་ལྷུང་སྟེ། ལྷུང་བའི་ཤུགས་ཀྱིས་ཡན་ལག་གྲུགས་པར་
གྱུར་ཏམ། ཡང་ན་བརྒྱལ་བར་གྱུར་ཏམ། ཡང་ན་གཡང་ས་འདི་ནས་ཐར་མི་ཐུབ་
པའི་མྱ་ངན་བྱེད་ཅིང་ཡོད། ཀྱེ་མའོ་མཚར་བྱས་ཇི་ལྟར་ཡང་ཉོན་མོངས་སྡུག་
བསྔལ་བའི་རང་བཞིན་དུ་གྱུར། སྔར་སྡུག་བསྔལ་མ་མྱོང་བར་རབ་ཏུ་གཞོན་ཤ་
ཅན་ཡ་རབས་འདི་ལྟ་བུ་རྣམས་ལ་གློ་བུར་དུ་ཉམ་ཉེས་ཀྱི་གནོད་པ་བྱུང་ན། སྡུག་
བསྔལ་ཆེས་ཆེ་བ་འབྱུང་བ་ནི་མ་རབས་རྣམས་ལ་རྨ་རྙིང་གསོས་པར་འདྲ་བར་
སྡུག་བསྔལ་རྣམས་ཀྱིས་དེ་ལྟར་གནོད་པར་མི་འགྱུར་རོ། །དེ་བས་ན་རྒྱལ་པོ་དེ་
གཡང་ས་དེ་རང་གི་སྟོབས་ཀྱིས་ཐར་མི་ནུས་ཏེ། ད་ལྟ་མ་ཤི་བར་སྲོག་གི་ལྷག་མ་
ཙམ་ཞིག་ལུས་སུ་ཟིན་ན། རྒྱལ་པོ་འདི་བདག་གི་ཡལ་བར་འདོར་བ་མི་རིགས་
སོ་སྙམ་ནས། བྱང་སེམས་བདག་ཉིད་ཆེན་པོ་དེ་སྙིང་ རྗེས་ སེམས་དྲངས་ནས་
གཡང་ས་དེའི་འགྲམ་དུ་ཕྱིན་ནས་གཟིགས་པ་ན། རྒྱལ་པོ་དེ་གཡང་ས་དེ་ན་
འཐབ་བེར་ནི་རྡུལ་གྱི་གཡོགས། ཐོད་བཅིངས་པ་ནི་ཞིག །གཡང་ས་ནས་ལྷུང་
སྟེ་སྣད་པའི་ཚོར་བ་མྱོང་བ་ནི་སེམས་ལ་ཁྱབ་པར་གྱུར་ཏེ་འགྲེ་ཞིང་འདུག་པ་
མཐོང་ངོ༌། །མཐོང་ནས་ཀྱང་སྙིང་རྗེ་བཟོད་གླགས་མེད་པ་སྐྱེས་ཏེ། ཉམ་ཐག་
འདི་ངས་གཡང་ས་འདི་ནས་འདོན་པར་བྱའོ་སྙམ་དུ་ཐུགས་དམ་བཅས་སོ། ། ་
བདུན་པ་སེམས་དཔའ་ཆེན་པོས་རྒྱལ་པོ་དེ་གཟིགས་ཏེ་དྲི་ལན་བྱས་པ་
ནི། གྲོག་པོའི་ནང་ན་ཞེས་པ་ནས། ཐུགས་ལ་མ་བཅངས་ཞིག །ཅེས་པའི་བར་
31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཏེ། སེམས་དཔའ་ཆེན་པོ་དེས་རྒྱལ་པོ་གྲོག་པོའི་ནང་ན་འགྲེ་ཞིང་འདུག་པ་མཐོང་
ནས་མིག་མཆི་མས་གང་ཞིང་། སྔར་རང་གསོད་དུ་འོངས་པའི་དགྲ་ཡིན་ཡང་དུས་
དེར་ཉམ་ཐག་པ་ལ་སྙིང་རྗེ་སྐྱེས་པའི་དབང་གིས་དགྲའི་འདུ་ཞེས་བརྗེད་དེ།
རྒྱལ་པོ་གཡང་སར་ལྷུང་བ་དེ་ཡི་སྡུག་བསྔལ་ཐུན་མོང་ཉིད་དུ་གྱུར་ཏེ། རང་ཉིད་
སྔོན་ཡུན་རིང་པོ་ནས་ལམ་ལ་སྦྱངས་ཏེ་བརྟན་པ་ཐོབ་པའི་སྐྱེ་བོ་དམ་པ་ཡིན་པས་
ཐུགས་དགེ་བའི་རང་བཞིན་དེ་ཉིད་གསལ་བར་སྟོན་པར་བྱེད་ཅིང་། འགྲོ་བ་
ཉམས་ཐག་པ་རྣམས་དབུགས་འབྱིན་པར་འགྱུར་བའི་གསུང་འཇམ་ཞིང་ཚིག་
འབྲུ་གསལ་བ་ཐོས་ན་རྣར་སྙན་ཅིང་། དོན་བསམ་ན་ཡིད་དུ་འོང་བས་ཉམ་ཐག་
པ་ལ་ཁྱད་གསོད་མེད་པར་ཡ་རབས་ཀྱི་ཚུལ་བཞིན་རྒྱལ་པོ་དེ་ལ་ཞེ་སར་བཅས་
ཏེ་མིའི་སྐད་དུ་འདི་སྐད་སྨྲས་སོ། །རྒྱལ་པོ་ཆེན་པོ་ཞེས་བོས་ཏེ། ཁྱོད་གཡང་ས་
ཟབ་མོ་འདིར་ལྷུང་བས་ལུས་སྣད་པར་མ་གྱུར་ཏམ། ལུས་ཀྱི་ཡན་ལག་ཆག་
གྲུགས་བྱུང་བར་མ་གྱུར་ཏམ། ནང་ཁྲོལ་དང་ཁྲག་འཁྲུགས་ཏེ་ནད་རྣམས་རྒྱས་
པར་མ་གྱུར་ཏམ་ཞེས་དྲིས་ནས། རྒྱལ་པོ་དེ་ཡིད་ཆེས་པར་བྱ་བའི་ཚིག་བརྗོད་པ།
མིའི་རྒྱལ་པོ་དག་ནི་ཁྱོད་ལ་གནོད་པ་བྱེད་པ་གཞན་མ་ལགས་ཀྱི། ཁྱེད་ཀྱི་ཡུལ་
ན་གནས་པའི་རི་དྭགས་ལགས་ཏེ། ཁྱོད་ཀྱི་ཡུལ་འདིའི་རྩྭ་དང་ཆུས་བདག་ལུས་
བསྐྱེད་བསྐྱེད་པའོ། །དེ་བས་ན་བདག་ལ་ཡིད་ཆེས་པར་མཛོད་ལ་བག་དབབ་
པར་རིགས་པས་ཁྱོད་གཡང་སར་ལྷུང་བས་མི་དགྱེས་པ་མ་མཛད་ཅིག ཁྱོད་
གཡང་ས་འདི་ནས་བདག་གི་དབྱུང་བར་ནུས་སོ། །བདག་ཁྱོད་ཀྱི་ཐད་འོ་ནིར་
མཆི་ཡིས། བདག་ལ་ཐུགས་ཡིད་ཆེས་སུ་རུང་བར་དགོངས་ནས་ཇི་ལྟར་བགྱི་
དགོས་པ་མྱུར་དུ་བཀའ་སྩོལ་ཅིག་ཅེས་གསུང་འཇམ་པོས་རྒྱལ་པོ་དེ་དབུགས་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །།
ཕྱིན་པར་མཛད་དོ། །དེ་ནས་རྒྱལ་པོ་དེ་རི་དྭགས་ཤ་ར་བྷ་དེ་སྐད་དུ་སྨྲ་བ་རབ་ཏུ་
ངོ་མཚར་ཆེ་བ་དེས་ཡ་མཚན་དུ་གྱུར་ཅིང་སེམས་མགུ་ཡང་། སྔར་གསོད་པའི་
ཕྱིར་བདས་པ་དེས་ངོ་ཚ་སྐྱེས་ཏེ་འདི་འདྲ་བ་བདེན་ནམ་རྫུན་སྙམ་ནས་བསམ་པ།
བདག་གི་སྔར་འདི་གསོད་པའི་སྦྱོར་བ་བྱས་པ་ཡིན་པས་རང་གསོད་པའི་དགྲ་བོ་
ལ་བརྒལ་བར་ནུས་བཞིན་དུ་གནོད་པ་མི་བྱེད་པར་མ་ཟད་བདག་ལ་འདི་ཙམ་དུ་
ཇི་ལྟར་སྙིང་རྗེ་སྐྱེས། རི་དྭགས་དེས་བདག་གིས་གནོད་པ་བྱས་པ་ཤེས་བཞིན་དུ་
ཁྲོ་བ་མེད་པར་བདག་ལ་འདི་ཙམ་དུ་ཐུགས་བརྩེ་བ་སྐྱོན་མེད་འདི་སུ་འདྲ་ཞིག་
ཡིན། ཀྱེ་མའོ་བདག་སྔོན་བསགས་པའི་ལས་ངན་རྣོན་པོས་བསྐུལ་བས་འདི་ལྟ་
བུའི་སྐྱེས་བུ་དམ་པ་ལ་གནོད་པ་བྱེད་པའི་བློ་སྐྱེས་པར་གྱུར། འདིའི་འཇམ་ཞིང་
ཞེས་པ་ནི་ལས་ངན་པའི་མཐུ་དེ་མི་མངོན་པར་སེམས་ལ་ཞེན་པའི་དོན་ཡིན་ནམ་
སྙམ་མོ། །སྔོན་གྱི་མཁས་པ་འགའ་ཞིག་གིས་འཇམ་ཞིང་རྣོ་བའི་ལས་ཞེས་པ་འདི་
སེམས་དཔའ་ཆེན་པོ་ལ་སྦྱར་ཏེ་བཤད་སྣང་ཡང་། བདག་ནི་བསྐུལ་བར་གྱུར།
ཅེས་པ་དང་གོང་འོག་བསྒྲིགས་ན་རྒྱལ་པོ་ཉིད་ལ་སྦྱོར་དགོས་པ་འདྲའོ། །རྒྱལ་པོ་
དེས་སེམས་དཔའ་ཆེན་པོ་འདིའི་ངང་ཚུལ་མཐོང་ནས་ཆེས་ངོ་མཚར་ཏེ། བདག་
ཉིད་ཕྱུགས་སམ་རི་དྭགས་ཡིན། །རི་དྭགས་གཟུགས་ཅན་འདི་ནི་གཞན། །ཞེས་
སེམས་དཔའ་ཆེན་པོ་འདིའི་སྤྱོད་ཚུལ་ལ་བལྟས་ན་རང་ཉིད་དུད་འགྲོ་ལྟ་བུ་དང་།
སེམས་དཔའ་ཆེན་པོ་འདི་ནི་ཕྱིའི་དབྱིབས་རི་དྭགས་སུ་སྣང་ཡང་། ལྷ་དང་མི་
ཐམས་ཅད་ཀྱི་ནང་ནས་ཀྱང་ཆེས་མཆོག་ཏུ་གྱུར་པ་ཞིག་གོ་ཞེས་བརྗོད། དེ་བས་
ན་བདག་ཉིད་ཆེན་པོ་འདིས་བདག་ལ་བག་ཕབ་སྟེ་གྲོགས་བྱའོ། །ཞེས་སྨྲས་པ་
འདི་བཞིན་དུ་བྱ་བའི་རིགས་སོ་སྙམ་ནས་སེམས་དཔའ་ཆེན་པོ་དེ་ལ་སྨྲས་པ།
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཁྱོད་ཀྱི་བདག་ལ་ལུས་མ་སྣད་དམ། ཡན་ལག་མ་ཆག་གམ་གསུངས་པ། བདག་
གཡང་ས་མཐོན་པོ་ནས་ལྷུང་ཡང་འཐབ་བེར་སྟག་པོ་བགོས་པས་ལུས་ཆེར་མ་
སྣད་ལ། གཡང་ས་ནས་ལྷུང་བས་ཅུང་ཟད་སྣད་པ་བདག་གིས་བཟོད་ནུས་སོ། །
བདག་ཉིད་ཆེན་པོ་ཁྱོད་ལྟ་བུ་དགེ་བར་སེམས་པ་ལ་རི་དྭགས་སུ་བཟུང་ནས་
གསད་ པར་འདོད་དེ་བདས་པའི་ནོངས་པ་བགྱིས་པའི་འགྱོད་པ་དང༌། སྡུག་
བསྔལ་ཙམ་གཡང་ས་ནས་ལྷུང་བའི་སྡུག་བསྔལ་བདག་ལ་ག་ལ་མཆིས། ཕྱིའི་
གཟུགས་ ཀྱི་ རྐྱེན་ གྱིས་ རི་དྭགས་ལྟར་དུ་མཐོང་ནས་བདག་ ཉིད་ཆེན་པོ་ ཁྱོད་
བདས་པའི་ལས་དེ་ལྟ་བུ་བྱས་པར་གྱུར། བདག་རྨོངས་པའི་དབང་གི་བདག་ཉིད་
ཆེན་པོ་ཁྱོད་ཀྱི་རང་བཞིན་མ་ཤེས་པ་དེ་ཐུགས་ལ་མ་བཅང་བར་བཟོད་པ་མཛོད་
ཅིག་ཅེས་ཞུས་སོ། །
བརྒྱད་པ་སེམས་དཔའ་ཆེན་པོས་སྡུག་བསྔལ་དང་ལེན་གྱི་བཟོད་པའི་
སྟོབས་བསྐྱེད་པས་རྒྱལ་པོ་དེ་གཡང་ས་དེ་ནས་ཕྱུང་བ་ནི། དེ་ནས་རྒྱལ་པོ་དེའི་
ཚིག་ཅེས་པ་ནས། ཆས་པར་གྱུར། །ཅེས་པའི་བར་ཏེ། རྒྱལ་པོ་སེམས་དཔའ་
ཆེན་པོ་ལ་གུས་པས་ནོངས་པ་བཟོད་པར་གསོལ་ཏེ་བཀའ་བཞིན་དུ་བགྱིའོ་ཞེས་
པའི་ཚིག་སེམས་དགའ་བར་སྟོན་པ་སྨྲས་པ་དེས་གྲོག་པོ་དེའི་ནང་ནས་དབྱུང་བ་
སྟེ་ཐར་པར་འདོད་པར་སེམས་དཔའ་ཆེན་པོ་ཤ་ར་བྷས་རིག་ནས། རྒྱལ་པོ་དེས་
གྲོག་པོ་ནས་འདོན་ཕྱིར་རྡོ་བ་མིའི་ལྗིད་ཙམ་དུ་ལྕི་བ་ཞིག་ལ་ཉམས་སད་དེ་རྒྱལ་
པོ་དབྱུང་བར་ནུས་པར་གོམས་པར་བྱས་ནས་བདག་གི་སྟོབས་ཀྱི་ཉམས་དྲོད་
རིག་པ་དང༌། རྒྱལ་པོ་དེ་དབྱུང་བར་ཆོས་ཏེ་གྲོག་པོ་དེའི་ནང་དུ་ཞུགས་ནས་རྒྱལ་
པོ་དེའི་དྲུང་དུ་འོངས་ཏེ་རྒྱལ་པོའི་ཚུལ་དང་མཐུན་པར་གུས་པར་སྨྲས་པ། རྒྱལ་
- 34 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་ཆེན་པོ་ཁྱོད་གཡང་ས་འདི་ནས་ཐར་པར་བཞེད་ན། རང་ལ་ཕན་པར་གཟིགས་
ནས་དགྱེས་བཞིན་དུ་དང་བའི་ཞལ་གྱིས་ང་ལ་མངོན་དུ་ཕྱོགས་ལ། ཁྱོད་གྲོག་
པོའི་སྟེང་དུ་མ་ཕྱིན་གྱི་བར་དུ་བདག་ལ་ཞོན་ལ་ལུས་ཀྱི་རེག་པ་འདི་དགོས་པའི་
དབང་གིས་རེ་ཞིག་བཟོད་པར་མཛོད། དེ་བས་ན་བདག་གི་རྒྱབ་ཏུ་བཅིབས་ལ་
བདག་ལ་ལེགས་ པར་ འཇུས་ཤིག་ཅེས་སྨྲས་པ་དང་། དེས་ཀྱང་དེ་བཞིན་དུ་
བགྱིའོ་ཞེས་སྨྲས་ནས་རྟ་ལ་བཞོན་པ་བཞིན་དུ་བཞོན་ནོ། །དེ་ནས་སེམས་དཔའ་
ཆེན་པོ་དེས་མིའི་ཁུར་གྱིས་ནོན་ཀྱང་སྡུག་བསྔལ་དང་ལེན་གྱི་བཟོད་པའི་སྟོབས་
བསྐྱེད་ནས་སེམས་ཅན་ཐམས་ཅད་འཁོར་བའི་གཅོང་རོང་ནས་འདོན་པར་འདོད་
པའི་ལྷག་པའི་བསམ་པས་རོ་སྟོད་གྱེན་དུ་མངོན་པར་བསྟོད་ནས། མིའི་བདག་པོ་
རྒྱབ་ཏུ་ལེགས་པར་བཞོན་པ་དེ་གྲོག་པོའི་སྟེང་དུ་འདྲེན་ཕྱིར་སྙིང་སྟོབས་ཆེན་
པོས་ལུས་ཀྱི་རྩོལ་བ་དྲག་པོའི་ཤུགས་ཀྱིས་གཡང་ས་དེ་ལ་གྱེན་དུ་མཆོངས་སོ། །
སེམས་དཔའ་ཆེན་པོ་དེའི་སྟོབས་མཚུངས་པ་མེད་པའི་རྟ་བབས་ཀྱི་རྒྱན་བཞིན་དུ་
གྲོག་པོའི་སྟེང་དུ་བྱུང་བར་གྱུར་ཏོ། །དེ་ནས་སེམས་དཔའ་ཆེན་པོས་རྒྱལ་པོ་དེ་
རོང་ནས་གྱེན་དུ་ཕྱུང་བ་དང་། ཐུགས་དགའ་བར་གྱུར་ནས་རྒྱལ་པོ་དེའི་རྟ་དེ་ཡང་
བླངས་ཏེ་རྒྱལ་པོ་དེ་ལ་བྱིན་ནས་རྒྱལ་པོ་རང་གི་ཁྱིམ་དུ་འགྲོ་བའི་ལམ་བསྟན་
ནས། ལན་དང་རྣམ་པར་སྨིན་པ་ལ་རེ་བ་མེད་པར་ནགས་ཚལ་དབེན་པའི་ནང་དུ་
འགྲོ་བར་ཆས་པར་གྱུར་ཏོ། །
དགུ་པ་རྒྱལ་པོ་དེས་སེམས་དཔའ་ཆེན་པོ་ལ་དད་ཅིང་གུས་པས་བསྟོད་
ཅིང་གསོལ་བ་བཏབ་པ་ནི། དེ་ནས་རྒྱལ་པོ་དེ་ཞེས་པ་ནས། ཚུར་སྤྱོན་ཞེས་སྨྲས་
པ་དང་། །ཞེས་པའི་བར་ཏེ། དེ་ནས་རྒྱལ་པོ་སྲོག་ཐར་པས་དབུགས་ཕྱིན་ཅིང་།
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བྱང་སེམས་བདག་ཉིད་ཆེན་པོ་ལ་བྱས་པ་དྲིན་དུ་གཟོ་བས་སེམས་དཔའ་ཆེན་པོ་
དེས་ཕན་བཏགས་པ་དུལ་ཞིང་འཇམ་པ་དེས་སེམས་རབ་ཏུ་མགུ་བར་གྱུར་ནས།
སེམས་དཔའ་ཆེན་པོ་ཤ་ར་བྷ་ལ་མགུལ་ནས་འཁྱུད་དེ་སྨྲས་པ། བདག་གི་སྲོག་
ཀྱང་རི་དྭགས་ཁྱོད་དབང་ཞིང་མངའ་ན། བདག་ལ་བདོག་པ་གཞན་ཇི་སྙེད་ཅིག་
ཡོད་པ་ཐམས་ཅད་ཁྱེད་དབང་བ་ལྟ་ཅི་ཞིག་སྨོས། དེ་བས་ན་བདག་གི་ཁྱིམ་རྒྱལ་
པོའི་ཕོ་བྲང་གཟིགས་པར་རིགས་ཤིང་། བཞུགས་སུ་གནང་ན་རྒྱལ་པོའི་ཕོ་བྲང་
དུ་ཇི་སྲིད་འཚོའི་བར་དུ་བཞུགས་སུ་གསོལ། བདག་གི་གུས་པས་བསྙེན་བཀུར་
བགྱིའོ། །བདག་གི་སེམས་དཔའ་ཆེན་པོ་ཁྱོད་ནགས་ཚལ་རྔོན་པས་གང་ཞིང་
གཅན་གཟན་མང་པོའི་འཇིགས་པ་དང་བཅས་པ། ཚ་གྲང་དང་ཆར་འབབ་པ་ལ་
སོགས་པ་སྡུག་བསྔལ་མང་པོ་ཅན་ཉམ་ང་བའི་གནས་འདི་ལྟ་བུར་བོར་ནས་
བདག་གཅིག་པུ་ཁྱིམ་དུ་འགྲོ་བར་མི་རིགས་སོ། །དེ་བས་ན་འོ་སྐོལ་འགྲོགས་ཏེ་
རྒྱལ་པོའི་ཕོ་བྲང་དུ་བཞུད་ཀྱི། བདག་དང་ལྷན་ཅིག་ཚུར་སྤྱོན་ཞེས་གསོལ་བ་
བཏབ་བོ། །
བཅུ་པ་སེམས་དཔའ་ཆེན་པོས་རྒྱལ་པོ་དེ་ལ་ཆོས་བསྟན་པ་ལ་དྲུག །རང་
ཉིད་རྒྱལ་པོའི་བསྙེན་བཀུར་ལ་ཞེན་པ་མེད་པར་བསྟན་པ། སྙིང་རྗེ་སྒོམ་པར་
གདམས་པ། སྡིག་པ་སྤོང་བར་གདམས་པ། བསོད་ནམས་སྤེལ་བར་གདམས་པ།
ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་སློབ་དགོས་པར་གདམས་
པ། རྒྱལ་པོ་དེས་ཀྱང་བཀའ་བཞིན་དུ་བསྒྲུབས་པའོ། །དང་པོ་ནི། དེ་ནས་བྱང་
ཆུབ་སེམས་དཔའ་ཞེས་པ་ནས། བདེ་བའང་གཞན། །ཞེས་པའི་བར་ཏེ། བྱང་
ཆུབ་སེམས་དཔས་རྒྱལ་པོ་དེ་ལ་དུལ་ཞིང་འཇམ་པས་ཡིད་མགུ་བར་བྱེད་པའི་
- 36 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚིག་སླར་སྨྲས་པ། མི་མཆོག་ཅེས་རྒྱལ་པོ་ལ་བོས་ནས། ཁྱོད་ང་ལ་བྱས་པ་དྲིན་
དུ་གཟོ་བའི་ཚིག་འདི་ལྟར་བརྗོད་པ་ཡོན་ཏན་ལ་དགའ་བ་ཁྱེད་ལྟ་བུ་ཉིད་ལ་བྱས་
པ་གཟོ་བའི་ཚུལ་འདི་རབ་ཏུ་རིགས་པ་ལགས། འདིས་མཚོན་ཡོན་ཏན་མཐའ་
དག་གོམས་པར་བྱས་པས་སྐྱེ་བོ་དམ་པ་རྣམས་ལ་ཡོན་ཏན་མང་པོ་རང་གི་ངང་དུ་
གྱུར་ཏོ་ཞེས་རྒྱལ་པོ་བྱས་པ་གཟོ་བ་ལེགས་ཞེས་བསྟོད་ནས། སེམས་པ་ཆེན་པོ་
བདག་ཉིད་བསྙེན་བཀུར་མི་བཞེད་པར་སྟོན་པ་ནི། རྒྱལ་པོ་ཁྱོད་གལ་ཏེ་བདག་
ལ་ཕན་གདགས་པར་བཞེད་ན་ནི་སྤྱིར་རི་དྭགས་ཁྱིམ་དུ་གནས་པ་མི་དགའ་ཞིང་།
གོམས་པའི་མཐུས་ནགས་ན་གནས་པར་དགའ་ལ། ལྷག་པར་བདག་ནི་ཡུན་རིང་
པོ་ནས་གོམས་པའི་མཐུས་སྲིད་པའི་ཕུན་ཚོགས་གང་ལའང་ཞེན་པ་མེད་ཅིང་།
ལྷག་པར་རྒྱལ་པོའི་ཕོ་བྲང་ནི་བརྩོན་རྭ་དང་འདྲ་བར་མཐོང་བར་གནས་པར་མི་
འདོད་དོ། །རྒྱུ་མཚན་དེ་བས་མི་རྣམས་ནི་ཁྱིམ་གྱི་ལོངས་སྤྱོད་དང་བདེ་བ་ལ་
དགའ་ལ། རི་དྭགས་རྣམས་ནི་རིགས་དང་མཐུན་པར་དབེན་པའི་ གནས་ ལ་
དགའ་བས་མི་རྣམས་ཀྱི་བདེ་བའང་གཞན་ལགས་ལ་རི་དྭགས་ཀྱི་བདེ་བའང་
གཞན་ནོ། །གཞུང་འདིས་ནི་བཤེས་གཉེན་ལ་དད་པ་དང་། བཀའ་དྲིན་དྲན་པའི་
གུས་པ་དང་། བཀའ་བཞིན་བསྒྲུབས་ན་ཡོན་ཏན་ཐམས་ཅད་འབྱུང་བ་དང་། ཚེ་
འདིའི་ཕུན་ཚོགས་ལ་མ་ཆགས་པར་དབེན་པར་འདོད་ཆུང་ཆོག་ཤེས་ལ་གནས་
དགོས་པར་བསྟན་པ་ཡིན་ནོ། །
གཉིས་པ་སྙིང་རྗེ་སྒོམ་པར་གདམས་པ་ནི། གལ་ཏེ་བདག་ནི་ཞེས་པ་
ནས། བགྱི་བར་མི་རིགས་སོ། །ཞེས་པའི་བར་ཏེ། སེམས་དཔའ་ཆེན་པོས་རང་
ཉིད་ཟང་ཟིང་གི་མི་མཉེས་གྲུབ་པས་མཉེས་པར་སྟོན་པ། གལ་ཏེ་ཁྱེད་བདག་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དགའ་བར་བཞེད་ན། དཔའ་བོ་ཁྱོད་ཀྱིས་རི་དྭགས་གསོད་ཕྱིར་རྒྱུགས་པ་རྔོན་
པའི་འཕྲིན་ལས་བྱེད་པ་དེ་ཐོངས་ལ། དུད་འགྲོའི་རང་བཞིན་སེམས་བླུན་པ་ཅན་
རི་དྭགས་ཉོན་མོངས་སྡུག་བསྔལ་གྱིས་ཉམ་ཐག་པ་རྣམས་ལ་སྙིང་རྗེ་མཛོད་ཅིག།
སྤྱིར་ཡང་སེམས་ཅན་ཐམས་ཅད་བདེ་བ་ལ་གནས་པར་འདོད་པ་དང༌། སྡུག་
བསྔལ་དང་བྲལ་བར་འདོད་པ་མཚུངས་པས་དོན་དེ་ཐུགས་ལ་དགོངས་ལ། རྒྱུ་
མཚན་དེ་བས་རང་ཉིད་མི་འདོད་པ་གང་ཡིན་པ་དེ་དང་དེ་དག་སེམས་ཅན་གཞན་
ལ་ ཡང་ བགྱི་བར་མི་ རིགས་སོ། །གཞུང་འདིས་ནི་ཐེག་པ་ཆེན་པོའི་ ལམ་གྱི་
གནད་བསྡུས་ན་བསམ་པ་དང༌། སྦྱོར་བ་གཉིས་སུ་འདུ་བ་ལས། བསམ་པའི་
ཁྱད་པར་རྣམས་ཚང་བར་སྟོན་ཏེ། གཞུང་སྔ་མ་དང་སྦྲེལ་བས་འཁོར་བའི་བདེ་བ་
གང་ལའང་ཆགས་པ་མེད་པའི་ངེས་འབྱུང་དང་། སེམས་ཅན་ཐམས་ཅད་ལ་དྲིན་
དྲན་པ་དང་། ཉམ་ཐག་པའི་ཚུལ་བསམ་ནས་བྱམས་སྙིང་རྗེ་བསྒོམ་པ་དང་། དེས་
དྲངས་པའི་བདག་གཞན་མཉམ་བརྗེའི་སེམས་བསྒོམ་དགོས་པར་སྟོན་པ་ཡིན་
ནོ། །
གསུམ་པ་སྡིག་པ་སྤོང་བར་གདམས་པ་ནི། གྲགས་པ་མེད་ཅིང་ཞེས་པ་
ནས། དོར་མི་རིགས། །ཞེས་པའི་བར་ཏེ། སེམས་དཔའ་ཆེན་པོས་ཡང་རྒྱལ་པོ་
ལ་གདམས་པ། སྒོ་གསུམ་གྱི་ཉེས་སྤྱོད་བྱས་ན་སྙན་པའི་གྲགས་པ་མེད་ཅིང་སྐྱེ་
བོ་དམ་པས་སྨད་པར་འགྱུར་ལ། སྡུག་བསྔལ་དང་མི་འདོད་པ་ཐམས་ཅད་ཀྱང་
སྡིག་པ་ལས་འབྱུང་བས་ན། ཚུལ་དེ་རིག་པར་བྱས་ནས་སྡིག་པ་ནི་དགྲའི་ཕྱོགས་
བཞིན་དུ་སྤོང་བར་མཛོད་ཅིག །སྡིག་པ་འདི་ནི་འཕྲལ་འཕྲལ་ཕྱིར་བཅོས་ཏེ་དག་
པར་མ་བྱས་ན་སྐད་ཅིག་རེ་རེ་ཡང་འཕེལ་བར་འགྱུར་བས་ཁོང་པའི་ནང་གི་ནད་
- 38 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཞིན་དུ་ཡལ་བར་མི་འདོར་བར་འཕྲལ་འཕྲལ་དུ་རང་རང་གི་གཉེན་པོ་བསྟེན་
ལ་ཕྱིར་བཅོས་ཏེ་དག་པར་བྱའོ། །འགྱུར་རྙིང་གི་དཔེ་ཐམས་ཅད་དུ། ཡལ་བར་
དོར་མི་རིགས་ཞེས་བྱུང་ཞིང༌། འགྱུར་གསར་དུ། སྡིག་པ་རྣམས་ནི་དུག་གམ་ནད་
བཞིན་དུ་ཡལ་བར་བོར་ཏེ་སྤོང་བ་རིགས་པ་ལགས། །ཞེས་འབྱུང་བས། དངོས་
ཟིན་ལ་ཚིག་འགལ་བ་ལྟར་སྣང་ཡང་། དོན་གྱི་གནད་འགྱུར་གསར་རྙིང་གཉིས་
ཀ་སྡིག་པ་ནི་ནད་བཞིན་དུ་སྤོང་དགོས་པར་སྟོན་པ་ལ་འདྲའོ། །གཞུང་འདིས་ནི་
ངན་སོང་དུ་སྐྱེ་བའི་རྒྱུ་སྡིག་པ་དང༌། འཁོར་བའི་སྡུག་བསྔལ་མྱོང་བའི་རྒྱུ་ལས་
ཉོན་དང་། དམན་ལམ་དུ་ ལྟུང་བའི་རྒྱུ་རང་དོན་ ཡིད་ བྱེད་དང་། གཉིས་སྣང་
འཁྲུལ་པའི་བག་ཆགས་ཚུན་ཆད་མཐོ་རིས་དང་། ཐར་ པ་དང་། ཐམས་ཅད་
མཁྱེན་པ་ཐོབ་པ་ལ་བར་དུ་གཅོད་པའི་གེགས་ཐམས་ཅད་དུག་དང་དགྲ་དང་ནད་
ལྟ་བུར་བལྟས་ནས་སློང་དགོས་པར་གདམས་སོ། །བཞི་བསོད་ནམས་སྤེལ་བར་
གདམས་པ་ནི། གང་ལ་བརྟེན་ནས་ཞེས་པ་ནས། ཡོང་མི་རིགས། །ཞེས་པའི་
བར་ ཏེ། ཡང་ རྒྱལ་ པོ་ གདམས་ལ་ པ། གང་ ལ་ བརྟེན་ ནས་ དཔལ་ ཕུན་ སུམ་
ཚོགས་པ་འབྱུང་བའི་གནས་སུ་གྱུར་པ་འཇིག་རྟེན་པ་ཀུན་གྱིས་བསྔགས་པའི་
རྒྱལ་སྲིད་ཐོབ་པར་གྱུར་པའི་བསོད་ནམས་ཀྱི་ལས་དེ་ཉིད་རྣམ་པར་འཕེལ་བར་
མཛོད་ཅིག །རང་ལ་ཕན་འདོགས་པའི་ཕྱོགས་བསོད་ནམས་ཀྱི་ཚོགས་དེ་ནམ་
ཡང་སྤང་བར་ཡོད་རིགས་སོ། །གཞུང་སྔ་མས་སངས་རྒྱས་ཀྱི་གོ་འཕང་བསྒྲུབ་པ་
ལ་འགལ་རྐྱེན་ཐམས་ཅད་སྤང་དགོས་པར་བསྟན་ནས། གཞུང་འདིས་ནི་མཐུན་
རྐྱེན་བསོད་ནམས་ཀྱི་ཚོགས་གསག་དགོས་པར་བསྟན་པ་ཡིན་ནོ། །ལྔ་པ་ཐེག་པ་
ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་སློབ་དགོས་པར་གདམས་པ་ནི། །
39-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དུས་སུ་རིམ་གྲོ་ཞེས་པ་ནས། བསོད་ནམས་སོགས་ཞེས་པའི་བར་ཏེ། རྒྱལ་པོ་ལ་
ཡང་གདམས་པ། སྔར་བཤད་པ་དེ་ལྟར་ལམ་གྱི་རྩ་བ་བཤེས་གཉེན་བསྟེན་པ་
དང༌། ཚེ་འདི་ལས་བློ་ལོག་པ་དང་། སྲིད་ལས་ངེས་པར་འབྱུང་བ་དང་། བྱམས་
རྙིང་རྗེ་བྱང་ཆུབ་སེམས་དང་འགལ་རྐྱེན་སྒྲིབ་པ་སྦྱོང་ཞིང་མཐུན་རྐྱེན་ཚོགས་
གསོག་པ་རྣམས་ལ་གནས་ནས་སྤྱོད་པ་ཕྱིན་དྲུག་ལ་བསླབས་ཏེ། ཐོག་མར་སྦྱིན་
པ་ལ་སློབ་པའི་ཚེ་དུས་སུ་དང༌། རིམ་གྲོ་བྱས་ནས་དང་། རང་གི་ལག་གིས་དང་།
ཉུང་ངུ་མིན་པར་ཅི་ཡོད་སྟེར་འདིའི་སྦྱིན་པ་རྒྱ་ཆེན་པོ་ལ་སློབ་པ་དང༌། སྐྱེ་བོ་དགེ་
བ་ཐེག་པ་གསུམ་གྱི་འཕགས་པ་རྣམས་ཀྱིས་ཇི་ལྟར་མཛད་པ་དང་མཐུན་པའི་
ཚུལ་ཁྲིམས་ནམ་ཡང་མི་འགྱུར་བར་བརྟན་པར་བྱེད་པ་དང༌། གཞན་ལ་ཁྲོ་བ་
དང་གནོད་པ་སྤངས་ཏེ་བདག་དང་འདྲ་བར་གཞན་ལ་ཕན་པ་བསྒྲུབ་པ་དང༌།
བདག་པས་གཞན་གཅེས་པའི་བློས་གནས་སྐབས་དང་མཐར་ཐུག་གི་བདེ་བ་
མཐའ་དག་བསྒྲུབ་ པ་དང༌། བདུད་ བཞི་ ལས་ རྒྱལ་ བའི་ སྙན་ པའི་ གྲགས་ པ་
བསྒྲུབ་པ་དང་། རྫོགས་སྨིན་སྦྱངས་གསུམ་གྱི་བསོད་ནམས་རྒྱ་ཆེན་པོ་སོགས་
ཤིག་ཅེས་གདམས་སོ། །ཕྱིན་དྲུག་གི་ཐུན་མོང་མིན་པའི་གནས་ལ་སོགས་པ་སྔར་
ཡང་ཡང་བཤད་ཟིན་ལྟར་རོ། །
དྲུག་པ་རྒྱལ་པོ་དེས་ཀྱང་བཀའ་བཞིན་དུ་བསྒྲུབས་པ་ནི། དེ་ལྟར་བདག་
ཉིད་ཅེས་པ་ནས། ཞུགས་ཏེ་སོང་ངོ༌། །ཞེས་པའི་བར་ཏེ། དེ་ལྟར་བྱང་སེམས་
བདག་ཉིད་ཆེན་པོ་དེས་རྒྱལ་པོ་དེ་ལ་ཚེ་འདི་དང་ཚེ་ཕྱི་མའི་དོན་དུ་སྤང་བླང་ཇི་
ལྟར་བྱ་དགོས་པ་རྣམས་ལེགས་པར་གདམས་ཏེ་ཕན་བཏགས་པ་ན། རྒྱལ་པོ་
དེས་སེམས་དཔའ་ཆེན་པོས་ཇི་ལྟར་བསྒོ་བའི་ཚིག་རྣམས་ཉན་ཏེ། སེམས་དཔའ་
- 40 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོ་ལ་བཀའ་དྲིན་རྗེས་སུ་དྲན་པའི་སྒོ་ནས་རབ་ཏུ་གུས་པར་ལྟ་བཞིན་དུ་
ནགས་ཚལ་དེ་ཉིད་ཀྱི་ནང་དུ་ཞུགས་ཏེ་རྒྱལ་པོའི་ཕོ་བྲང་དུ་སོང་ངོ༌། །
གསུམ་པ་དོན་བསྡུས་ཏེ་ གདམས་པ་ནི། དེ་ལྟ་བས་ན་ཞེས་ པ་ནས།
བརྗོད་པར་བྱའོ། །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་
ལམ་གྱི་གནས་སྐབས་སུ་བཟོད་པའི་ཉམས་ལེན་ཇི་ལྟར་མཛད་པ་དེ་ལྟ་བས་ན།
སྙིང་རྗེ་ཆེན་པོ་དང་ལྡན་པ་རྣམས་ནི་བདག་ཉིད་ལ་གསོད་པར་རྒོལ་བ་སོགས་
གནོད་བྱེད་རྣམས་ཀྱང་ཉམ་ཉེས་པར་གྱུར་ན་སྙིང་བརྩེ་བས་དེའི་དོན་བྱེད་ཀྱི།
ཡལ་བར་མི་འདོར་རོ། །དེ་བས་ན་སྔོན་བྱོན་སྟོན་པའི་རྣམ་ཐར་བཟང་པོ་དེའི་
རྗེས་སུ་བསླབ་པར་བྱའོ། །དེ་བཞིན་དུ་རྟོགས་བརྗོད་འདི་སྙིང་རྗེ་ཆེ་བའི་ཡོན་
ཏན་བསྔགས་པ་ལ་ཡང་སྦྱར་ཏེ་བརྗོད་པར་བྱའོ། །དེ་བཞིན་གཤེགས་པའི་ཡོན་
ཏན་བསྔགས་པ་ལ་ཡང་སྦྱར་ཏེ་བརྗོད་པར་བྱའོ། །སྟོན་པས་ཆོས་འདི་བསྒྲུབ་
པའི་ ཕྱིར་དུ་དཀའ་བ་དེ་ལྟར་མཛད་དོ་ཞེས་རིམ་གྲོ་བསྐྱེད་དེ་དམ་པའི་ཆོས་
མཉན་པ་ལ་ཡང་བརྗོད་པར་བྱའོ། ཁོན་མེད་པར་བྱས་ན་དགྲ་ཞི་བར་འགྱུར་བ་
དཔེས་སྟོན་པ་ལ་ཡང་སྦྱར་བར་བྱའོ། ཁྱད་པར་སྤྱོད་པ་ཕྱིན་དྲུག་གི་ནང་ནས་
བཟོད་པའི་ཉམས་ལེན་ཇི་ལྟར་བྱ་བའི་ཚུལ་སྟོན་པའི་ཆོས་ཀྱི་གཏམ་བྱ་བ་ལ་ཡང་
སྦྱར་བར་བྱའོ། །དུད་འགྲོར་གྱུར་པ་རྣམས་ཀྱང་འདི་ལྟར་རང་ཉིད་གསོད་པ་ལ་
ཡང་སྙིང་རྗེ་བྱེད་པ་ཡོད་ན་མིར་གྱུར་པའམ། དེའི་ནང་ནས་ཀྱང་རབ་ཏུ་བྱུང་བར་
ཁས་འཆེས་པ་ལྟ་སེམས་ཅན་རྣམས་ལ་ སྙིང་ རྗེ་མེད་ན་ག་ལ་རུང་ཞེས་སྲོག་
ཆགས་རྣམས་ལ་སྙིང་རྗེ་དང་ལྡན་པར་བྱའོ་ཞེས་ཐེག་པ་ཆེན་པོའི་ལམ་གྱི་སྙིང་པོ་
སྙིང་རྗེ་སྒོམ་པའི་ཚུལ་ལ་ཡང་སྦྱར་ཏེ་རང་གི་ཉམས་སུ་ལེན་པ་དང་། སྐལ་བ་
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དང་ལྡན་པ་གཞན་དག་ལ་ཡང་བརྗོད་པར་བྱའོ། །
བཞི་པ་ལེའུའི་མཚན་བསྟན་པ་ནི། རི་དྭགས་ཤ་ར་བྷའི་སྐྱེས་པའི་རབས་
ཏེ་ཉི་ཤུ་རྩ་ལྔའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་
མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་ཉི་ཤུ་རྩ་ལྔ་པའི་བཤད་པའོ།། །།
༈ གསུམ་པ་རང་ཡལ་བར་དོར་ནས་འགྲོ་བ་ཉམ་ཐག་པའི་དོན་དུ་སྡུག་
བསྔལ་དང་ལེན་གྱི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རི་དྭགས་རུ་རུར་འཁྲུངས་པའི་རྟོགས་བརྗོད་རྒྱས་པར་
བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །དང་པོ་ནི།
དགེ་བ་རྣམས་ནི་གཞན་སྡུག་བསྔལ་བ་ཉིད་ཀྱིས་བདག་སྡུག་བསྔལ་ཏེ་དེ་བཟོད་
ཀྱི། བདག་གི་སྡུག་བསྔལ་མི་བཟོད་པ་ནི་མ་ཡིན་ནོ། །ཞེས་པ་སྟེ། དགེ་བ་རྒྱལ་
སྲས་སྐྱེས་བུ་དམ་པ་རྣམས་ནི་རང་ཡལ་བར་དོར་ཏེ་གཞན་གཅེས་པར་འཛིན་
པས། སེམས་ཅན་གཞན་སྡུག་བསྔལ་བ་གཟིགས་པ་ན་དེ་ཉིད་ཀྱི་སེམས་ཅན་
དེའི་སྡུག་བསྔལ་དེ་མི་བཟོད་ཀྱི། རང་གི་སྡུག་བསྔལ་མི་བཟོད་པ་ནི་མ་ཡིན་
ནོ། །དེ་བས་ན་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་
སྡུག་བསྔལ་དང་ལེན་གྱི་བཟོད་པ་ཇི་ལྟར་མཛད་པ་དེའི་ རྗེས་སུ་བསླབ་པར་
བྱའོ། །
གཉིས་པ་རི་དྭགས་རུ་རུར་འཁྲུངས་པའི་རྟོགས་བརྗོད་རྒྱས་པར་བཤད་
པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་
2 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བསྟན་པ། ཁྱད་པར་སེམས་ཅན་གྱི་དོན་དུ་སྡུག་བསྔལ་དང་ལེན་གྱི་བཟོད་པ་ཇི་
ལྟར་མཛད་པའི་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས། གྱུར་ཏོ་
ཞེས་གྲག་གོ །ཞེས་པའི་བར་ཏེ། སྟོན་པས་སྔོན་གཞན་དོན་དུ་སྡུག་བསྔལ་དང་
ལེན་གྱི་བཟོད་པ་མཛད་ཚུལ་དེ་ཡང་འདི་ལྟར་ཐོས་ཏེ། སྟོན་པའི་སྔོན་གྱི་འཁྲུངས་
རབས་བྱང་ཆུབ་སེམས་དཔའ་དེ་དུས་རེ་ཞིག་ཅིག་ན་གང་དུ་འཁྲུངས་པའི་གནས་
ཀྱི་ཁྱད་པར་ནི། དགོན་པའི་ནགས་ཚལ་ཆེན་པོ་ཤིང་སཱ་ལ་དང་། བ་ཀུ་ལ་དང་།
པི་ཡ་ལ་དང་། ཧིན་ཏ་ལ་དང་། མཱུ་ལེ་དྲུམ་ཤིང་དང་། ཏ་མ་ལ་དང་། ན་ག་ཏ་མ་
ལ་དང༌། བི་དུ་ལ་དང་། ནི་ཙུ་ལ་མང་པོ་དང་། ཤིང་ཤ་བ་དང་། ཨ་ཏི་ནི་ཤ་
དང་། ཤ་མི་དང༌། པ་ལ་ཤ་དང་། ཙ་ ཀ་ཤ་དང༌། ཀུ་ཤ་དང་། འོད་མ་དང༌།
སྨིག་མའི་ནགས་ཚལ་སྟུག་པོ་དང་། ཤིང་ཀ་དམ་པ་དང༌། སཎྜ་དང༌། ཨརྫུན་
དང༌། དྷ་བ་དང༌། སེང་ལྡེང་དང༌། ཀུ་ཊ་ཛ་སྟག་པོ་ཡོད་པ་དང༌། ཤིང་ལྗོན་པའི་
ལྡུམ་བུ་མང་པོ་འཁྲི་ཤིང་སྣ་ཚོགས་ཀྱི་དཀྲིས་པ། གནས་དེར་གྲོགས་སམ་གདུལ་
བྱའི་ཁྱད་པར་རི་དྭགས་རུ་རུ་དང༌། སྲི་ཤི་ཏ་དང་། པྲ་མ་ར་དང་། གཡག་རྒོད་
དང༌། གླང་པོ་ཆེ་དང་། བ་མེན་དང་། མ་ཧེ་དང་། དགོ་བ་དང༌། ཅང་ཀུ་དང་།
ཕག་རྒོད་དང་། སྟག་དང༌། གཟིག་དང་། སེང་གེ་དང་། སྤྱང་ཀི་དང་། དོམ་དང༌།
དྲེད་ལ་སོགས་པ་མང་པོ་རྒྱུ་བ། མིའི་རྒྱུན་ལུགས་མེད་པའི་ས་ཕྱོགས་ཤིག་ན་སྐུ་
ལུས་ཀྱི་ཁྱད་པར་རི་དྭགས་རུ་རུ་གསེར་བཙོ་མའི་ཁ་དོག་གསལ་བ་འདྲ་བ། སྤུ་
རབ་ཏུ་འཇམ་པ། ལུས་མདོག་རིན་པོ་ཆེ་ཨནྡྲ་རྙིལ་དང༌། མརྒད་དང་། བཻཌཱུརྱའི་
ཁ་དོག་འདྲ་བའི་ཚོན་སྣ་ཚོགས་ཀྱི་ཐིག་ལེས་བརྒྱན་པ། མིག་གི་དཀྱུས་རིང་ཞིང་
བཀྲག་བཟང་བ། རྭ་དང་རྨིག་པ་ནོར་བུ་རིན་པོ་ཆེ་ལྟར་འཇམ་ཞིང་འོད་དང་ལྡན་
མ 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པ། གཟུགས་ལྟ་ན་རབ་ཏུ་སྡུག་པ། རིན་པོ་ཆེའི་འབྱུང་གནས་འགྲོ་ཤེས་པ་འདྲ་
བ་ཞིག་ཏུ་ལས་ཉོན་གྱིས་འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་
གིས་བསམ་བཞིན་དུ་སྐྱེ་བ་བཞེས་པར་གྱུར་ཏོ་ཞེས་གྲག་གོ །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི།
དེ་ཡང་རང་གི་ལུས་ཞེས་པ་ནས། བྱེད་ཅིང་འདུག་གོ །ཞེས་པའི་བར་ཏེ། སེམས་
དཔའ་ཆེན་པོ་དེ་ཡང་རང་དང་རྗེས་སུ་འབྲང་བའི་རི་དྭགས་དེ་རྣམས་ཀྱི་ལུས་ནི་
མི་ཤ་ལ་ཆགས་པ་རྣམས་ཀྱིས་བཟར་རུང་བས་གསོད་པའི་གནས་སུ་གྱུར་པ་
དང༌། སྐྱེ་བོ་རྣམས་སྙིང་རྗེ་ཆུང་བར་ཤེས་ནས། ནགས་ཚལ་སྟུག་པོ་སྐྱེ་བོ་མེད་
པའི་གནས་དག་ན་རྩྭ་དང་ཆུ་ཙམ་གྱིས་འཚོ་ཞིང་ཕན་ཚུན་འཚེ་བ་མེད་པར་ཉམས་
དགའ་ བར་ འདུག་ཅིང་། སེམས་དཔའ་ཆེན་པོ་དེ་ སྔོན་ཡུན་རིང་པོ་ནས་ཉོན་
མོངས་པའི་རྨོངས་པ་ཀུན་སྦྱོར་གསུམ་སྤངས་པས། ཕན་གནོད་བླང་དོར་དཔྱད་
པ་ལ་སེམས་ཤིན་ཏུ་རྣོ་བས་ཕྱོགས་གང་ན་རྔོན་པ་རྣམས་རྒྱུ་བ་དང་། འཁྲུལ་
འཁོར་དང་། གཏོར་དང་། རྒྱ་མོ་དང། རྙི་བཙུགས་པ་དང༌། རྙིང་དང་། ཤིང་གི་
ཝ་འཇོལ་རྣམས་ཡོད་པ་ཤེས་ནས་ལེགས་པར་སྤངས། རི་དྭགས་མང་པོ་རང་ལ་
རྗེས་སུ་འབྲངས་པ་རྣམས་ལ་ཡང་སློབ་དཔོན་གྱི་སློབ་མ་ལ་སློབ་པ་དང༌། ཕས་
བུ་ལ་སློབ་པ་བཞིན་དུ་ ཕན་གནོད་བླང་དོར་བསྟན་ནས་རི་དྭགས་རྣམས་ཀྱི་
མགོན་དང་བདག་པོ་བྱེད་ཅིང་འདུག་གོ །འཁྲུལ་འཁོར་ནི་ས་འོག་ཏུ་མཚོན་ཆའི་
འཁྲུལ་འཁོར་བཙུགས་ནས་གསོད་པའོ། །གཏོར་ནི་འགྱུར་གསར་དུ་གལ་ཞེས་
འབྱུང་བ་དེའོ། །རྒྱ་དང་རྙི་ནི་ཡོངས་གྲགས་ལྟར་དང་། རྙིང་ནི་སྤྲེའུ་འཛིན་པའི་
- 44 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཐབས་ཤིག་དང༌། ཤིང་གི་ཝ་འཇོལ་ནི་གཙོ་བོར་ཝ་འཛིན་པའི་ཐབས་ཡིན་ཡང་།
ས་མདའ་བཙུགས་ཏེ་རི་དྭགས་གཞན་ཡང་གསོད་པ་ཞིག་ཡིན་པར་བཤད་དོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། གཟུགས་དང་
ཞེས་པ་ནས། སུ་ཞིག་ཡོད། །ཅེས་པའི་བར་ཏེ། སྔར་བཤད་པ་ལྟར་བདག་ཉིད་
ཆེན་པོ་རི་དྭགས་རུ་རུར་འཁྲུངས་པ་དེ་ནི་གསེར་བཙོ་མའི་ཁ་དོག་དང་ལྡན་པ་
སོགས་གཟུགས་ཕུན་སུམ་ཚོགས་པ་དང་། བླང་དོར་ལ་དཔྱོད་པའི་བློ་ཤིན་ཏུ་རྣོ་
ཞིང་གསལ་བས་ཤེས་པ་ཕུན་སུམ་ཚོགས་པ་དང་། ཕན་གནོད་བླང་དོར་མ་ནོར་
བར་སྟོན་པས་བྱ་བ་རྣམས་ལ་མཁས་པས་བརྒྱན་པ་ཞིག་སྟེ། དེ་ལ་རི་དྭགས་
ཐམས་ཅད་ཀྱིས་མཆོད་པ་ནི་ཆོས་ཉིད་ཡིན་ཏེ། རང་ལ་ཕན་འདོགས་པའི་སྐྱེ་བོ་
ལ་མཆོད་པ་མི་བྱེད་པའི་སེམས་ལྡན་སུ་ཞིག་ཡོད། འགྱུར་གསར་དུ་ཕན་འདོད་
ཅེས་འགྱུར་བཅོས་ཏེ། དོན་ལ་ཁྱད་ཆེར་མི་སྣང་ངོ༌། །
གསུམ་པ་ཁྱད་པར་སེམས་ཅན་གྱི་དོན་དུ་སྡུག་བསྔལ་དང་ལེན་གྱི་བཟོད་
པ་ཇི་ལྟར་མཛད་པའི་ཚུལ་ལ་གཉིས། འགྲོ་བ་ཉམ་ཐག་པའི་དོན་མཛད་ཚུལ་
དང༌། རྒྱལ་པོའི་དོན་མཛད་ཚུལ་ལོ། །དང་པོ་ལ་དྲུག །འགྲོ་བ་ཉམ་ཐག་པའི་
སྒྲས་བསྐུལ་བ། སེམས་དཔའ་ཆེན་པོས་མ་འཇིགས་ཤིག་ངས་བསྐྱབ་བོ་ཞེས་
དབུགས་འབྱིན་པར་མཛད་པ། སེམས་དཔའ་ཆེན་པོས་སྡུག་བསྔལ་དང་ལེན་གྱི་
བཟོད་པའི་སྟོབས་བསྐྱེད་ནས་འགྲོ་བ་ཉམ་ཐག་དེ་ཆུ་ནས་བཏོན་པ། སེམས་
དཔའ་ཆེན་པོས་ཉམ་ཐག་དེ་ལུས་ཀྱི་བསྲོས་ནས་ལམ་བསྟན་པ། མི་དེས་སེམས་
དཔའ་ཆེན་པོ་ལ་བཀའ་དྲིན་རྗེས་དྲན་གྱི་གུས་པས་བསྟོད་པ། སེམས་དཔའ་ཆེན་
པོས་མི་དེ་ལ་གདམས་ངག་བསྟན་པའོ། །དང་པོ་ལ་གཉིས། ཚིག་ལྷུག་པའི་སྒོ་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ནས་བརྗོད་པ་དང་། ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་ནི། དེ་
ནས་རེ་ཞིག་ཅིག་བདག་ཉིད་ཆེན་པོ་དེ་ནགས་ཚལ་སྟུག་པོ་དེ་ན་གནས་བཅས་
ཤིང་འདུག་འདུག་པ་ལས། དེ་དང་ཉེ་བ་ཞིག་ན་འབབ་པའི་འབབ་ཆུ་ཆུ་གསར་
དུ་བྲུག་པས་རབ་ཏུ་གང་བ་རབ་ཏུ་ཤུགས་དྲག་པོས་མི་ཞིག་ཁྱེར་ནས་ངུ་ཞིང་
འབོད་པའི་སྒྲ་ཐོས་པར་གྱུར་ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། ཆུ་ཆེན་དྲུག་པ་ཞེས་པ་ནས།
དུས་ལ་བབ། །ཅེས་པའི་བར་ཏེ། སེམས་དཔའ་ཆེན་པོ་གང་དུ་བཞུགས་པའི་ས་
དེ་དང་ཉེ་བ་ཞིག་ན་འབབ་ཆུ་གསར་དུ་བྲུག་པ་ཤུགས་དྲག་པོས་མི་ཞིག་ཁྱེར་བ་
དེས་ར་མདའ་འབོད་པའི་སྒྲ་བསྒྲགས་པ། བདག་ཆུས་ཁྱེར་ནས་སྒྲོལ་བའི་མགོན་
མེད། རང་ཉིད་ཀྱིས་ཐར་པའི་ལམ་གཟིངས་ཀྱང་མེད་པས་བདག་ལྟ་བུ་ཕོངས་
ཤིང་ཉམ་ཐག་པ་བསྒྲལ་བའི་ཕྱིར་སྡུག་བསྔལ་ཅན་ལ་བྱམས་པའི་སྐྱེས་བུ་དམ་པ་
འདྲ་ཡོད་ན་མྱུར་དུ་རྒྱུགས་ཏེ་བདག་ཟུངས་ཤིག །ད་ནི་བཤོལ་དུ་རུང་བ་མ་ཡིན་
ཏེ། བདག་ངལ་ཞིང་དུབ་པས་དཔུང་པའང་བསྒྱུར་མི་ནུས། རྐང་པས་ཟུག་ཅིང་
འབོག་ཏུ་རུང་བའང་ཅུང་ཟད་མེད། དེ་བས་བདག་ད་ལྟ་རང་འཆི་ལ་ཐུག་པས་
ཕན་མཛད་འདྲ་ཡོད་ན་རྒྱུགས་ཏེ་བདག་འཛིན་དུ་འོང་བའི་དུས་ལ་བབ་བོ་ཞེས་དུ་
ཤིང་སྨྲེ་སྔགས་བཏོན་པ་སེམས་དཔའ་ཆེན་པོས་ཐོས་པར་གྱུར་ཏོ། །གཉིས་པ་
སེམས་དཔའ་ཆེན་པོས་མ་འཇིགས་ཤིག་ངས་བསྐྱབ་བོ་ཞེས་དབུགས་འབྱིན་པར་
མཛད་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། འོངས་པ་མཐོང་ངོ༌། །
ཞེས་པའི་བར་ཏེ། དེ་ལྟར་མི་དེས་ངུ་ཞིང་འབོད་པའི་སྒྲ་དེ་ཐོས་པ་ན། བྱང་ཆུབ་
སེམས་དཔའ་རུ་རུ་དེ་ སྙིང་ རྗེ་ རྗེ་ སྐད་དུ་ངུ་ཞིང་འབོད་ པའི་ སྒྲ་དེས་ སྙིང་ལ་
- 46 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
བརྡེགས་པ་བཞིན་དུ་གྱུར་ནས། སྔོན་བསྐལ་བ་བརྒྱ་ཕྲག་མང་པོར་སྙིང་རྗེས་
སེམས་ཅན་སྒྲོལ་བ་ལ་གོམས་པར་བྱས་པའི་མཐུས་འཇིགས་པ་དང་མི་དགའ་བ་
དང་ངལ་ཞིང་དུབ་པ་སངས་པར་བྱེད་པའི་གསུང་བྱོན་པ། ཉམ་ཐག་ཁྱོད་མ་
འཇིགས་ཤིག་མ་འཇིགས་ཤིག །ངས་ཁྱེད་མྱུར་དུ་བསྐྱབ་བོ་ཞེས་ཟེར་བའི་ཚིག་
གསལ་བར་གསང་བསྟོད་དེ་མིའི་སྐད་དུ་ཕྱུང་སྟེ་ནགས་ཚལ་སྟུག་པོ་དེ་ནས་བྱུང་
སྟེ་བལྟས་པ་དང་། ཐག་རིང་པོ་ནས་མི་དེ་ཆུས་ཁྱེར་བ་མཐོང་བ་ན། ཡིད་དུ་འོང་
བའི་སྐྱེས་བསྐུར་ཏེ་བཏང་བ་མཐོང་བ་བཞིན་དུ་དགའ་ཞིང་སྤྲོ་བཞིན་དུ་ཆུ་དེའི་
ནང་དུ་འཇུག་པ་ལ་ཆས་པར་གྱུར་ཏོ། །གསུམ་པ་སེམས་དཔའ་ཆེན་པོས་སྡུག་
བསྔལ་དང་ལེན་གྱི་བཟོད་པའི་སྟོབས་བསྐྱེད་ནས་འགྲོ་བ་ཉམ་ཐག་པ་དེ་ཆུ་ནས་
བཏོན་པ་ནི། དེ་ནས་དེ་བསྒྲལ་ཞེས་པ་ནས། མ་ཉམས་ཕྱིན། །ཞེས་པའི་བར་ཏེ།
དེ་ནས་སེམས་དཔའ་ཆེན་པོ་དེ་མི་ཆུས་ཁྱེར་བ་དེ་བསྒྲལ་བའི་ཕྱིར་ངེས་པར་བྱས་
ནས། རང་གི་སྲོག་ཡལ་བར་གྱུར་ཀྱང་དེ་ལ་མི་སེམས་པར་འབབ་ཆུ་དྲག་པོའི་
འཇིང་དེར་དཔའ་བོ་རྣམས་དགྲའི་དཔུང་འཇོམས་པའི་ཕྱིར་ཚམ་ཚོམ་མེད་པར་
གཡུལ་དུ་འཇུག་པ་བཞིན་དུ་ཞུགས་སོ། །དེ་ནས་སེམས་དཔའ་ཆེན་པོའི་ལུས་
ཀྱིས་མི་དེ་ཆུས་ཁྱེར་བའི་ལམ་བཀག་སྟེ་ང་ལ་འཇུས་ཞེས་མི་དེ་ལ་ཚིག་ཏུ་སྨྲས་པ་
ན། མི་དེས་སྐྲག་པས་ཉེན་ལ་ངལ་བས་ཡན་ལག་འཁུམས་ཏེ་འཇུ་མ་ནུས་ཀྱང་།
སེམས་དཔའ་ཆེན་པོས་ལམ་བཀག་པ་དང༌། ཆུའི་ཤུགས་ཀྱིས་བདས་པས་མི་དེ་
སེམས་དཔའ་ཆེན་པོའི་རྒྱབ་ཏུ་སླེབས་ནས་བཞོན་པར་གྱུར་ཏེ། དེ་ནས་སེམས་
དཔའ་ཆེན་པོ་རུ་རུ་དེ་མི་དེའི་ལྗིད་ཀྱིས་རབ་ཏུ་ནོན་པར་གྱུར་ཅིང་འབབ་ཆུ་དྲག་
པོའི་ཤུགས་ཀྱིས་བདས་པར་གྱུར་ཀྱང་། དཔའ་ཞིང་སྙིང་སྟོབས་བརྟན་ལ་རྩོལ་བ་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དྲག་པོས་མི་དེ་འཁུར་ནས་ཡིད་དུ་འོང་བའི་ཆུའི་འགྲམ་དུ་མ་ཉམས་པར་ཕྱིན་
ཏོ། །བཞི་པ་སེམས་དཔའ་ཆེན་པོས་ཉམ་ཐག་དེ་ལུས་ཀྱིས་བསྲོས་ནས་ལམ་
བསྟན་པ་ནི། དེ་ནས་མི་དེ་ཞེས་པ་ནས། སྨྲས་ནས་བཏང་། །ཞེས་པའི་བར་ཏེ།
དེ་ནས་སེམས་དཔའ་ཆེན་པོས་མི་དེ་ཆུའི་འགྲམ་དུ་ཕྱིན་པར་བྱས་པ་ན། ཡུན་
རིང་པོ་ནས་སྨོན་པ་ལྟར་འགྲོ་བ་ཉམ་ཐག་གི་དོན་ནུས་པས་རབ་ཏུ་དགའ་བས་
ཐུགས་ཚིམ་ནས་ངལ་བའི་སྡུག་བསྔལ་མེད་པར་གྱུར་ཏོ། །དེ་ནས་རང་གི་ལུས་ཀྱི་
དྲོད་ཀྱི་མི་དེ་བསྲོས་ནས་དེའི་ལུས་ཀྱི་གྲང་བ་མེད་པར་བྱས་ནས་མི་དེ་ལེགས་
པར་གསོས་པ་ན། འདི་ནས་དེ་ལ་སོང་ཞེས་གྲོང་དུ་འགྲོ་བའི་ལམ་ཡང་བསྟན་
ནས་བཏང་ངོ༌། །
ལྔ་པ་མི་དེས་སེམས་དཔའ་ཆེན་པོ་ལ་བཀའ་དྲིན་རྗེས་དྲན་གྱི་གུས་པས་
བསྟོད་པ་ནི། དེ་ནས་མི་དེ་ཞེས་པ་ནས། སྤྱད་དུ་གསོལ། །ཞེས་པའི་བར་ཏེ། དེ་
ནས་མི་དེས་སེམས་དཔའ་ཆེན་པོ་དེས་གྲོགས་བྱས་ཤིང་ཕན་བཏགས་པ་དེ་ལྟ་བུ་
ཕ་མ་ལ་སོགས་པའི་ཉེ་དུ་དང་གྲོགས་པོ་མཛའ་བོ་སུ་ལ་ཡང་མེད་པ། བདག་
པས་གཞན་གཅེས་པའི་མཛད་པ་རབ་ཏུ་ངོ་མཚར་ཆེ་བ་དེས་སེམས་རབ་ཏུ་མགུ་
ཞིང་དད་པར་གྱུར། སེམས་དཔའ་ཆེན་པོ་དེའི་གཟུགས་བཟང་པོ་དེས་ཀྱང་ཡ་
མཚན་དང་ཞེ་ས་སྟེ་གུས་པ་སྐྱེས་པར་གྱུར་ནས་སེམས་དཔའ་ཆེན་པོ་དེ་ལ་ཕྱག་
འཚལ་ཏེ། བཀའ་དྲིན་རྗེས་སུ་དྲན་པའི་གུས་པ་སྟོན་པའི་ཚིག་སྙན་པ་འོག་ནས་
འབྱུང་བ་དེ་དང་དེ་དག་སྨྲས་པ། ཁྱོད་ཀྱི་བདག་ལ་བགྱིས་པ་ནི། །གཉེན་བཤེས་
བྱིས་པ་ཚུན་ཆད་ནས། །བྱམས་པར་གྱུར་པ་དག་གིས་ཀྱང་། །འདི་ལྟ་བུ་དག་བྱ་
མི་ནུས། །བདག་གི་སྲོག་འདི་ཁྱོད་ཀྱི་ལགས། ཁྱོད་ཀྱི་དོན་དུ་ཅུང་ཟད་ཙམ། །
- 48 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགོས་པ་ཞིག་ཏུ་དཔྱད་ན་ནི། །བདག་ལ་རབ་ཏུ་བཀའ་དྲིན་ཆེ། །དེ་བས་ཅི་བགྱི་
བཀའ་བསྩལ་བས། །བདག་ལ་རྗེས་སུ་གཟུང་བའི་རིགས། ཁྱོད་ལ་གང་དུ་ཅི་
འཚལ་བ། །དེར་ནི་བདག་ཉིད་སྤྱད་དུ་གསོལ། །ཞེས་བདག་ལ་ཁྱོད་ལས་བཀའ་
དྲིན་ཆེ་བ་སུ་ཡང་མེད་པས། དྲིན་ལན་དུ་ཁྱོད་ལ་གང་དང་གང་དུ་ཅི་དང་ཅི་
དགོས་པ་དེ་དང་དེར་བདག་ཉིད་སྤྱད་དུ་གསོལ་ཞེས་རང་གི་ལུས་ཀྱང་བྲན་དུ་
ཕུལ་ཏེ་གསོལ་བ་བཏབ་བོ། ། །
དྲུག་པ་སེམས་དཔའ་ཆེན་པོས་མི་དེ་ལ་གདམས་ངག་བསྟན་པ་ནི། དེ་
ནས་བྱང་ཆུབ་སེམས་དཔས་ཞེས་པ་ནས། རང་གི་ཁྱིམ་དུ་སོང་ངོ༌། །ཞེས་པའི་
བར་ཏེ། བྱང་ཆུབ་སེམས་དཔས་མི་དེ་ལ་མགུ་བར་བྱ་བའི་ཆོས་སྨྲས་པ། ཁྱོད་ང་
ལ་བྱས་པ་དྲིན་དུ་གཟོ་བའི་ཚིག་དེ་ལྟར་སྨྲ་བ་ནི་ལེགས་ཏེ། སྐྱེ་བོ་དམ་པ་རྣམས་
བྱས་པ་དྲིན་དུ་གཟོ་བ་ནི་སྐྱེ་བོ་དམ་པ་དེ་ཡི་ཆོས་ཉིད་དང་། དེའི་རང་བཞིན་དུ་
གྲུབ་པ་ཡིན་པས་ངོ་མཚར་རྨད་དུ་མི་ཆེའོ། །ཚིག་རྐང་དེ་གཉིས་ལ་འགྱུར་གསར་
དུ། སྐྱེ་བོ་དམ་པ་ལན་ལ་མི་རེ་སྟེ། ཕན་པ་སྒྲུབ་པའི་རང་བཞིན་བརྟན་པ་ཡིན།
ཞེས་འགྱུར་བཅོས་པ་ལྟར་ན་ཁྱོད་རང་གི་ངོས་ནས་བྱས་པ་དྲིན་དུ་གཟོ་བ་ལེགས་
མོད། སྐྱེས་བུ་དམ་པ་རྣམས་གཞན་ལ་ཕན་བཏགས་པ་སྙིང་བརྩེ་བས་བྱེད་པ་
ཡིན་གྱི། ལན་དང་རྣམ་པར་སྨིན་པ་ལ་རེ་བས་མི་བྱེད་དེ། སེམས་ སྙིང་ རྗེའི་
དབང་དུ་གྱུར་པས་གཞན་ལ་ཕན་པ་སྒྲུབ་པའི་རང་བཞིན་ནམ་ཡང་མི་གྱུར་བར་
བརྟན་པ་ཡིན་ཞེས་པའོ། །འགྲོ་བ་ཐ་མལ་པ་རྣམས་ནི་བློ་མི་བརྟན་པར་འགྱུར་བ་
མང་དུ་མཐོང་ལ། འོན་ཀྱང་དེང་སང་སྟེ་ད་ལྟ་བྱས་པ་དྲིན་དུ་གཟོ་བ་ཡོན་ཏན་
ཆེའོ། །རྒྱུ་མཚན་དེ་བས་ན་མི་ཁྱོད་ལ་གདམས་པ་ནི། ཕན་བཏགས་པ་འདི་རྗེས་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སུ་དྲན་པར་བྱ་ན་སེམས་ཅན་འདི་ལྟ་བུ་ཞིག་གིས་བདག་ཆུའི་ནང་ནས་ཕྱུང་ངོ་
ཞེས་ཁྱོད་སུ་ལའང་མ་ཟེར་ཅིག །ངའི་ལུས་འདིའང་ཤ་བཟར་རུང་བས་རབ་ཏུ་
ཆགས་པར་འགྱུར་བ་ཞིག་ཡིན་ལ། མི་རྣམས་ཀྱི་སྙིང་ཡང་འདོད་ཞེན་ཆེ་ལ་བག་
མེད་པ་མང་སྟེ། དེ་བས་ན་ཁྱོད་རང་གི་ཡོན་ཏན་ཆུད་མི་ཟ་བ་དང་། ང་ཡང་
ལེགས་པར་བསྲུང་བའི་ཕྱིར་སྔར་བཤད་པ་དེ་ལྟར་བྱ་བའི་རིགས་ཏེ། དེ་ལྟར་མ་
བྱས་པར་དྲིན་ལན་ལོག་འཇལ་བྱས་ན། མཛའ་བོ་དག་ལ་སྙིང་རིང་བས་དྲིན་
ལན་ལོག་འཇལ་བྱེད་པ་ནི་དུས་དང་གནས་སྐབས་གང་ནའང་བདེ་བ་ཡོད་པ་མ་
ཡིན་ནོ། །ངེད་ཅག་ནི་ རི་དྭགས་ ཡིན་ པས་མིའི་གཡོ་སྒྱུ་དང༌ ཕྱི་བཞག་ལ་མ་
གོམས་པའི་ཕྱིར་ངས་དེ་སྐད་སྨྲས་པ་ལ་འཁོན་དུ་འཛིན་པའམ། སྙིང་མི་དགའ་
བར་མ་སེམས་ཤིག །གཞན་ཡང་ཁྱོད་ལ་གདམས་པ། སྐྱེ་བོ་ངན་པ་ལོག་པའི་
ཚུལ་འཆོས་ལ་མཁས་པ་དག་གིས་དེ་ལྟ་བུའི་གཡོ་དག་བྱས་པ་མཐོང་བའི་ཕྱིར།
རང་བཞིན་གྱིས་དུལ་བའི་སྐྱེ་བོ་རྣམས་ལ་ཡང་དོགས་པ་སྐྱེའོ། །ཚུལ་འདི་ནི་ཤེས་
རབ་སྡོང་བུར། སྐྱེ་བོ་ངན་པས་སུན་ཕྱུང་ན། །དམ་པ་ལ་ཡང་ཡིད་མི་རྟོན། །བྱིས་
པ་འོ་མས་ཁ་ཚིག་ནི། །ཞོ་ལའང་ཕུ་ཡིས་འདེབས་ཤིང་འཐུང་། །ཞེས་གསུངས་པ་
ལྟར་ རོ། །དེ་ སྐད་ སྨྲས་ པའང་ ཁྱོད་ ལ་ ཕན་ པར་ འདོད་ པའི་ ཕྱིར་ རོ། །ཞེས་
གསུངས་པ་ན་མི་དེས་ཀྱང་དེ་བཞིན་དུ་བགྱིའོ་ཞེས་མཉན་ནས་ཕྱག་འཚལ་ཏེ་
སེམས་དཔའ་ཆེན་པོ་དེ་ལ་བསྐོར་བ་བྱས་ནས་རང་གི་ཁྱིམ་དུ་སོང་ངོ༌། །
གཉིས་པ་རྒྱལ་པོའི་དོན་མཛད་ཚུལ་ལ་བཅུ་བདུན། སེམས་དཔའ་ཆེན་
པོའི་འཕྲིན་ལས་བསྐུལ་ཕྱིར་བཙུན་མོའི་རྨི་ལམ་དུ་ཤར་བ། བཙུན་མོས་རྒྱལ་པོ་
ལ་སེམས་དཔའ་ཆེན་པོ་འཚོལ་བར་བསྐུལ་བ། རྒྱལ་པོས་མི་རྣམས་ལ་དྲིས་པ།
- 50 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྔར་གྱི་མི་དེས་མཐོང་ཞེས་བརྗོད་པ། རྒྱལ་པོས་མི་དེ་ཁྲིད་དེ་དཔུང་དང་བཅས་
སེམས་དཔའ་ཆེན་པོ་རུ་རུ་འཚོལ་དུ་ཆས་པ། མི་དེས་སྣ་དྲངས་ཏེ་རྒྱལ་པོ་དཔུང་
དང་བཅས་པ་སེམས་དཔའ་ཆེན་པོ་རུ་རུ་གང་དུ་བཞུགས་པའི་ནགས་ཚལ་དེར་
ལྷགས་པ། མི་དེས་རྒྱལ་པོ་ལ་སེམས་དཔའ་ཆེན་པོ་རུ་རུ་བསྟན་པ། རྒྱལ་པོ་ཡིད་
དགའ་ནས་སེམས་དཔའ་ཆེན་པོ་རུ་རུ་འཛིན་དུ་ཆས་པ། སེམས་དཔའ་ཆེན་པོ་རུ་
རུས་རྒྱལ་པོ་ལ་མིའི་སྐད་དུ་ཐེ་ཚོམ་དྲིས་པ། རྒྱལ་པོས་སེམས་དཔའ་ཆེན་པོ་རུ་
རུའི་གསུང་ཐོས་པ་ཙམ་གྱིས་དད་པར་གྱུར་ནས་ལན་བརྗོད་པ། སེམས་དཔའ་
ཆེན་པོས་མི་ངན་དེ་ལ་སྨད་པ། རྒྱལ་པོས་སེམས་དཔའ་ཆེན་པོ་ལ་སུ་ལ་བཀྱོན་
ཞེས་དྲིས་པ། སེམས་དཔའ་ཆེན་པོས་སྔར་གྱི་ལོ་རྒྱུས་བརྗོད་པ། རྒྱལ་པོས་མི་
ངན་དེ་ གསད་ པར་ གཟས་ པ། སེམས་ དཔའ་ཆེན་ པོས་ མི་ངན་དེ་བརྩེ་བས་
བསྐྱབས་པ། རྒྱལ་པོ་ལྷག་པར་དད་པ་སྐྱེས་ནས་སེམས་དཔའ་ཆེན་པོ་ལ་བསྟོད་
ཅིང་གསོལ་བ་བཏབ་པ། སེམས་དཔའ་ཆེན་པོས་རྒྱལ་པོའི་ཕོ་བྲང་དུ་བྱོན་ནས་
ཆོས་བསྟན་ཏེ་སྐྱེ་བོ་མང་པོའི་དོན་མཛད་པའོ། །དང་པོ་ནི། དེའི་ཚེ་ཡུལ་དེའི་
རྒྱལ་པོ་ཞིག་གི་བཙུན་མོ་རྨི་ལམ་རྣོ་བ་ཞིག་ཡོད་དེ། དེ་ཡང་རྨི་ལམ་ངོ་མཚར་ཆེ་
བ་གང་དང་གང་རྨིས་པ་དེ་དག་དེ་བཞིན་དུ་འགྱུར་རོ། །དེ་རེ་ཞིག་ཅིག་གཉིད་
ཀྱིས་ལོག་པ་ལས། ཐོ་རངས་ཀྱི་རྨི་ལམ་དུ་རི་དྭགས་རུ་རུ་ཞིག་རིན་པོ་ཆེ་ཐམས་
ཅད་བསོགས་པའི་ཚོགས་བཞིན་དུ་དཔལ་རབ་ཏུ་འབར་བ་སེང་གེའི་ཁྲིའི་སྟེང་ན་
འདུག་ཅིང་། རྒྱལ་ པོ་དང་ བཅས་ པའི་ འཁོར་ གྱིས་ཡོངས་སུ་བསྐོར་ཏེ། ཚིག་
གསལ་ཞིང་སྡེབ་ལེགས་པས་ཆོས་འཆད་པ་མཐོང་ངོ༌། །ཞེས་པ་སྟེ། དོན་ནི་
དངོས་ཟིན་ལྟར་རོ། །
-51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གཉིས་པ་བཙུན་མོས་རྒྱལ་པོ་ལ་སེམས་དཔའ་ཆེན་པོ་འཚོལ་བར་བསྐུལ་
བ་ནི། དེ་ནས་སེམས་ལ་ཞེས་པ་ནས། མཛེས་པར་མཛོད། །ཅེས་པའི་བར་ཏེ།
བཙུན་མོ་དེ་སེམས་དཔའ་ཆེན་པོ་རུ་རུས་ཆོས་སྟོན་པ་རྨི་ལམ་དུ་ཤར་བ་དེས་
སེམས་ལ་ངོ་མཚར་ཆེར་བཟུང་བ་ལས། རྒྱལ་པོ་བཞེངས་སུ་གསོལ་བའི་རྔ་སྒྲ་
ཐོས་ཏེ་སད་པ་ན། རྒྱལ་བའི་སྤྱན་སྔར་འགྲོ་བའི་གནང་བ་ཞུས་ནས་སྐབས་ཕྱེ་བ་
ན་སྤོབས་པ་དང་ལྡན་པས་རྒྱལ་པོའི་སྤྱན་སྔར་སོང་ངོ༌། །བཙུན་མོ་དཔལ་ལྡན་དེ་
རྨི་ལམ་ངོ་མཚར་ཆེ་བས་མིག་བགྲད། དགའ་བས་མཁུར་ཚོས་གཡོ་བ་མཛེས་
བཞིན་དུ་མིའི་བདག་པོའི་གདོང་དུ་བལྟས་ནས་རྨི་ལམ་ངོ་མཚར་ཅན་མཐོང་བ་
བཟླས་པ་དེས་རིན་པོ་ཆེའི་སྐྱེས་འབུལ་བ་བཞིན་དུ་དགའ་ཞིང་སྤྲོ་བས་རྒྱལ་པོ་ལ་
རྨི་ལམ་བཟང་པོ་འདི་ལྟར་རྨིས་སོ་ཞེས་གསོལ་ནས། ཞེ་ས་བསྐྱེད་དེ་ཡང་སྨྲས།
ལྷ་ཅིག་ཅེས་རྒྱལ་པོ་ལ་བོས་ནས། བདག་ལ་རྨི་ལམ་དེ་ལྟར་བྱུང་བ་དེ་བདེན་
ངེས་པ་དེ་བས་ན་རི་དྭགས་བཟང་པོ་དེ་རྙེད་པའི་སླད་དུ་ནན་ཏན་བསྐྱེད་དུ་
གསོལ། རི་དྭགས་རིན་པོ་ཆེ་དེ་ རྙེད་ན། དེ་སྤྱན་དྲངས་ཏེ་དེ་ ཕོ་བྲང་གི་ནམ་
མཁའ་ལ་སྐར་མས་བརྒྱན་པའི་ཟླ་བ་ཤར་བ་བཞིན་དུ་མཛེས་པར་མཛོད་ཅིག་
ཅེས་བསྐུལ་ལོ། །
གསུམ་པ་རྒྱལ་པོས་མི་རྣམས་ལ་དྲིས་པ་ནི། དེ་ནས་རྒྱལ་པོ་དེ་ཞེས་པ་
ནས། སྡུག་གུ་སྦྱིན། །ཞེས་པའི་བར་ཏེ། རྒྱལ་པོ་དེ་བཙུན་མོ་དེའི་རྨི་ལམ་རྣོ་བ་
སྟེ་གསལ་ཞིང་བདེན་པར་འབྱུང་བ་ལ་ཡིད་ཆེས་པས་བཙུན་མོ་དེས་གང་ཞུས་
པའི་ཚིག་ཉན་ཏེ། བཙུན་མོ་དེ་དགའ་བར་བྱ་བ་ དང༌། རྒྱལ་པོ་རང་ཡང་རི་
དྭགས་རིན་པོ་ཆེ་རྙེད་པར་འདོད་པས། རི་དྭགས་དེ་བཙལ་བའི་ཕྱིར་རྔོན་པ་
52 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་ལ་བཀའ་བསྒོ་བ། ཉིན་རེ་བཞིན་ཕོ་བྲང་དམ་པའི་འཁོར་དུ་འདི་སྐད་
སྒྲོགས་སུ་བཅུག །རི་དྭགས་ལུས་གསེར་གྱི་མདོག་ཅན་རིན་པོ་ཆེ་སྣ་ཚོགས་ཀྱི་
ལུས་བརྒྱན་པ་ཞིག་ཡོད་པ་ གྲགས་པ་སུས་ཐོས་སམ། གང་གིས་མཐོང་ཡང་
རུང་།དེ་ཕྱོགས་འདི་ན་འདི་ལྟར་གྲགས་པ་སུས་ཐོས་སམ། གང་གིས་མཐོང་
ཡང་རུང་། དེ་ཕྱོགས་འདི་ན་འདི་ལྟར་ཡོད་ཅེས་རབ་ཏུ་སྟོན་པ་བྱུང་ན། མི་དེ་ལ་
རྒྱལ་པོས་བྱ་དགར་ཡུལ་གྲུ་མཆོག་བཅུ་ཙམ་ཞིག་དང་བུད་མེད་བཟང་མོ་སྡུག་གུ་
མ་ཞིག་ཀྱང་སྦྱིན་ནོ་ཞེས་དྲིལ་བསྒྲགས་སོ། །
བཞི་པ་སྔར་གྱི་མི་དེས་མཐོང་ཞེས་བརྗོད་པ་ནི། དེ་ནས་མི་དེས་ཞེས་པ་ནས།
བཀའ་བསྩལ་དུ་གསོལ། །ཞེས་པའི་བར་ཏེ། དེ་ནས་མི་དེས་རྒྱལ་པོས་དེ་སྐད་
ཅེས་དྲིལ་བསྒྲགས་པ་ཡང་དང་ཡང་དུ་ཐོས་ནས། དབུལ་བའི་སྡུག་བསྔལ་བསམ་
ན་སེམས་ཡོངས་སུ་སྐྱོ་ནས་ངས་མཐོང་ངོ་ཞེས་སྨྲ་སྙིང་འདོད། རི་དྭགས་རུ་རུས་
ཕན་པ་ཆེན་པོ་བྱས་པ་དྲན་པ་ན་སྨྲ་མི་ནུས། ནོར་ལ་བརྐམ་པ་དང་རི་དྭགས་རུ་
རུས་ཕན་བཏགས་པ་དེས་ཡིད་ཕྱོགས་གཉིས་སུ་དྲངས་པས་རྒྱལ་པོ་ལ་སྨྲའམ་མི་
སྨྲ་སྙམ་དུ་སྙིང་སྟེ་ཡིད་བར་མ་དོར་གྱུར་ནས་དོན་དེ་དང་དེ་དག་སེམས་ཇི་ལྟར་བྱ།
ཡོན་ཏན་ལ་བལྟས་ཏེ་མི་སྨྲ་བ་འདུག་གམ། འོན་ཏེ་འབྱོར་པ་ལ་བལྟས་ནས་ངས་
མཐོང་ཞེས་སྨྲ། རུ་རུས་ཕན་བཏགས་པ་རྗེས་སུ་བསྐྱངས་ཏེ་མི་སྨྲ་བར་འདུག་
གམ། འོན་ཏེ་ མཐོང་ ཞེས་སྨྲས་ ཏེ་ ཁྱིམ་ གྱི་ སོ་ནམ་ བསྐྱང་། རུ་ རུས་ ཇི་ ལྟར་
གདམས་པ་ལྟར་བྱས་ཏེ་འཇིག་རྟེན་ཕ་རོལ་གྱི་སྲིད་དེ་དོན་བྱའམ། འོན་ཏེ་རུ་
རུའི་གདམས་ངག་བོར་ཏེ་ཚེ་འདིའི་དོན་བྱ། རུ་རུའི་གདམས་ངག་བསྐྱངས་ཏེ་
དམ་པའི་ཚུལ་བཟུང་ངམ། འོན་ཏེ་གདམས་པ་བོར་ཏེ་འདོད་ཆེན་གྱི་ཚུལ་བཟུང་།
-53-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རུ་རུའི་གདམས་ངག་བོར་ཏེ་ཚེ་འདིར་དཔལ་ཆེ་བ་ཉམས་སུ་མྱོང་བར་བྱའམ།
འོན་ཏེ་རུ་རུའི་གདམས་ངག་བསྐྱངས་ཏེ་དགེ་བ་དམ་པ་རྣམས་དགའ་བའི་ངོ་ཚ་
ལ་ལྟ། རུ་རུའི་གདམས་པ་བོར་ཏེ་ད་ལྟ་འཕྲལ་གྱི་དོན་ཆེད་ཆེར་ལྟའམ། འོན་ཏེ་
གདམས་པ་ལྟར་ཡུན་རིང་པོའི་དོན་ཆེད་ཆེར་ལྟ། རུ་རུའི་བཀའ་ལྟར་བསྒྲུབས་ཏེ་
སྐྱེ་བོ་དམ་པའི་ཕྱོགས་བཟུང་ངམ། འོན་ཏེ་དེ་བོར་ནས་སྐྱེ་བོ་ངན་པའི་ཕྱོགས་
བཟུང་སྙམ་དུ་བསམ་པ་ལས། དེ་ནས་འདོད་ཆེན་གྱིས་དབྱེན་སྤྱོ་བའི་བློ་ཅན་མི་
ངན་དེས་འདི་སྙམ་དུ་བསམས་སོ། །རྒྱལ་པོ་ལ་བདག་གིས་རུ་རུ་མཐོང་ཞེས་སྨྲས་
ན་བྱ་དགར་ནོར་ཡང་མང་པོ་རྙེད་དེ་ནོར་ཕུན་སུམ་ཚོགས་པར་གྱུར་ན་མཛའ་
བཤེས་དང་། ནང་མི་དང་། མགྲོན་དང་ཕོངས་པ་རྣམས་མགུར་བར་བྱེད་ཅིང་
བདེ་བ་ཉམས་སུ་མྱོང་བར་བྱས་ནས་འཇིག་རྟེན་ཕ་རོལ་གྱི་དོན་ཡང་བསྒྲུབ་ནུས་
སོ་སྙམ་དུ་ངེས་པར་བསམ་ནས། རི་དྭགས་རུ་རུས་ཕན་པ་ཆེན་པོ་བྱས་པ་ནི་བརྗེད་
དེ། རྒྱལ་པོའི་དྲུང་དུ་སོང་ནས་སྨྲས་པ། ལྷ་རི་དྭགས་མཆོག་དེ་གང་ན་གནས་པ་
དེ་བདག་གིས་འཚལ་ན། འདི་སུ་ལ་བསྟན་པར་བགྱི་བཀའ་བསྩལ་དུ་གསོལ་
ཞེས་ཞུས་སོ། །
ལྔ་པ་རྒྱལ་པོས་མི་དེ་ཁྲིད་དེ་དཔུང་དང་བཅས་སེམས་དཔའ་ཆེན་པོ་རུ་རུ་
འཚོལ་དུ་ཆས་པ་ནི། རྒྱལ་པོ་དེས་དེ་སྐད་ཟེར་བ་ཐོས་པ་དང་ཡིད་རབ་ཏུ་དགའ་
བར་གྱུར་ཏེ། བཟང་པོ་དེ་ང་ཉིད་ལ་སྟོན་ཅིག་ཅེས་སྨྲས་ནས། རི་དྭགས་གཤོར་
དུ་འགྲོ་བའི་ཆ་ལུགས་སུ་ཆས་ཏེ་དམག་གི་ཚོགས་ཆེན་པོས་ཡོངས་སུ་བསྐོར་ནས་
ཕོ་བྲང་དམ་པའི་ནང་ནས་བྱུང་སྟེ། མི་དེས་ལམ་དྲངས་ནས་འབབ་ཆུ་དེའི་ངོགས་
སུ་སོང་ངོ༌། །ཞེས་པ་སྟེ། དོན་ནི་དངོས་ཟིན་ལྟར་རོ། །
54 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དྲུག་པ་མི་དེས་སྣ་དྲངས་ཏེ་རྒྱལ་པོ་དཔུང་དང་བཅས་པ་སེམས་དཔའ་ཆེན་པོ་
རུ་རུ་གང་དུ་བཞུགས་པའི་ནགས་ཚལ་དེར་ལྷགས་པ་ནི། ནགས་ཚལ་སྟུག་པོ་དེ་
ཡང་དམག་གི་དཔུང་ཐམས་ཅད་ཀྱིས་ཡོངས་སུ་བསྐོར་ཏེ། ལག་ན་མདའ་གཞུ་ནི་
ཐོགས། ཡིད་ཆེས་པའི་མི་རྣམས་ཀྱིས་ནི་བསྐོར་ནས་རྒྱལ་པོ་དེ་མི་དེ་ཉིད་ཀྱིས་
ལམ་དྲངས་ཏེ་ནགས་ཚལ་སྟུག་པོ་དེའི་ནང་དུ་ཞུགས་སོ། །ཞེས་པ་སྟེ། དོན་ནི་
དངོས་ཟིན་ལྟར་རོ། །བདུན་པ་མི་དེས་རྒྱལ་པོ་ལ་སེམས་དཔའ་ཆེན་པོ་རུ་རུ་
བསྟན་པ་ལ་གཉིས་། རུ་རུ་བསྟན་ཏེ་གསོད་པར་བསྐུལ་བའི་ཚིག་སྨྲས་པ་དང་།
ཞིང་དམ་པ་ལ་དྲིན་ལན་ལོག་འཇལ་བྱས་པའི་འབྲས་བུ་མཐོང་ཆོས་ལ་སྨིན་པར་
བསྟན་པའོ། །དང་པོ་ནི། དེ་ནས་མི་དེས་རི་དྭགས་རུ་རུ་དེ་བག་ཕབ་ཅིང་འདུག་
པ་མཐོང་ནས་རྒྱལ་པོ་ལ་བསྟན་པ། ལྷ་རི་དྭགས་ཀྱི་མཆོག་དེ་ནི་འདི་ལགས་ཏེ།
དེ་བས་ནན་ཏན་ཆེར་མཛད་དུ་གསོལ་ཞེས་སྨྲས་སོ། །ཞེས་པ་སྟེ། དོན་ནི་དངོས་
ཟིན་ལྟར་རོ། །གཉིས་པ་ཞིང་དམ་པ་ལ་དྲིན་ལན་ལོག་འཇལ་བྱས་པའི་འབྲས་བུ་
མཐོང་ཆོས་ལ་སྨིན་པར་བསྟན་པ་ནི། རི་དྭགས་ཞེས་པ་ནས། སྨིན་པར་འགྱུར།
ཞེས་པའི་བར་ཏེ། མི་ངན་དེས་རྒྱལ་པོ་ལ་སེམས་དཔའ་ཆེན་པོ་རི་དྭགས་རུ་རུ་
འདིའོ་ཞེས་ལེགས་པར་བསྟན་པའི་ཕྱིར་མི་དེའི་ལག་པ་བསྒྲེངས་པ་དང་རལ་གྲི་
རྣོན་པོས་བཅད་པ་བཞིན་དུ་མི་ངན་དེའི་ལག་པའི་མཁྲིག་མ་ཆད་དེ་ས་ལ་ལྷུང་
ངོ༌། །དངོས་པོ་ཞིང་དམ་པ་དེ་ལྟ་བུ་ལ་བརྟེན་པ་དང་བྱ་བའི་ཁྱད་པར་རང་གི་
སྲོག་བསྐྱབས་པའི་ཕན་འདོགས་བྱས་པ་དེ་ལྟ་བུ་མི་བསམ་པར་དྲིན་ལན་ལོག་
འཇལ་བྱས་པ་ནི། སྤྱིར་བསོད་ནམས་དམན་ཞིང་། ལྷག་པར་ལས་གང་བསགས་
པ་དེ་ལ་འགྱོད་པའི་སེམས་མེད་པར་གཉེན་པོ་མཐུ་ཆུང་ན་ལས་ངན་དེ་ནུས་པ་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རབ་ཏུ་རྒྱས་པར་གྱུར་ནས་ལས་ངན་པ་དེ་དང༌། དེ་འདྲ་བ་རྣམས་ཀྱི་འབྲས་བུ་
འཕྲལ་དུ་མཐོང་བའི་ཆོས་ལ་སྨིན་ནས་མྱོང་བར་འགྱུར་ཞིང་། དེ་ཡང་ལས་དེའི་
རྣམ་སྨིན་གྱི་མེ་ཏོག་ལྟ་བུ་ཡིན་གྱི། རྣམ་སྨིན་གྱི་འབྲས་བུ་གཙོར་བོར་ཚེ་ཕྱི་མ་
དམྱལ་བར་ལྷུང་ནས་མྱོང་བར་འགྱུར་རོ། །རྣམ་སྨིན་མཐོང་ཆོས་ལ་མྱོང་བའི་
ལས་ངན་ཤིན་ཏུ་ལྕི་བ་ལྔ་གསུངས་པ་ནི། བཤེས་སྤྲིང་ལས། རྟག་དང་མངོན་
པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་བྱུང་བའི་ལས། །
དགེ་དང་མི་དགེ་རྣམ་ལྔ་ཆེན་པོ་སྟེ། །དེ་ལས་དགེ་བ་སྤྱོད་ལ་བརྩོན་པར་བགྱི། །
ཞེས་གསུངས་པ་ལྟར་རོ། །འགྱུར་རྙིང་གི །དངོས་པོ་དེ་ལྟ་བུ་ལ་བརྟེན་པ་དང་།
བྱ་བའི་ཁྱད་པར་དག་གིས་བསྟང་ན་ནི། །ཞེས་པ་འདི་ལ་འགྱུར་གསར་དུ། ཕན་
འདོགས་ཁྱད་པར་འཕགས་པ་བྱས་པའི་གཞི། །དེ་ལྟ་བུ་ལ་བརྟེན་ཏེ་བསགས་
པའི་ལས། །ཞེས་འགྱུར་བཅོས་ཏེ། འདི་ལྟར་ན་འགྱུར་རྙིང་གི་ཚིག་རྐང་དེ་གཉིས་
ཀྱི་དོན་སེམས་དཔའ་ཆེན་པོས་མི་དེ་ཆུའི་ནང་ནས་བཏོན་ཏེ་སྲོག་སྦྱིན་པ་དེ་ལྟ་
བུའི་ ཕན་འདོགས་མཛད་པ་དེ་ལ་བྱ་བའི་ཁྱད་པར་དག་གིས་ བསྟང་བ་ཞེས་
བརྗོད་པ་ཡིན་ནམ་སྙམ་སྟེ། དེ་ལྟར་ན་འདིའི་བསྟང་བ་ཞེས་པ་ནི། མངོན་རྟོགས་
རྒྱན་ལས། མདོར་བསྡུས་རྒྱས་དང་སངས་རྒྱས་ཀྱིས། །བསྟང་བས་ཡོངས་སུ་མ་
བཟུང་དང་། །ཞེས་པའི་བསྟང་བ་ཞེས་པ་དེ་དང་དོན་གཅིག་པར་མགོན་སྐྱབས་
མཛད་པའི་དོན་དུ་བྱ་སྟེ། དེ་ལྟ་བུའི་མགོན་སྐྱབས་མཛད་པའི་བཀའ་དྲིན་ཅན་དེ་
ལ་དྲིན་ལན་ལོག་འཇལ་བྱེད་པ་ནི་རྣམ་སྨིན་མཐོང་ཆོས་ལ་མྱོང་བར་འགྱུར་བའི་
ལས་ངན་ཚབས་པོ་ཆེར་བཤད་པའོ། །ཞིང་དམ་པ་ལ་དྲིན་ལན་ལོག་འཇལ་བྱེད་
56-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ལས་ངན་ཚབས་པོ་ཆེ་འདི་འདྲ་བ་བྱེད་པ་ལྟ་ཞོག །རྨི་ལམ་དུ་ཡང་མི་དྲན་
པར་སྨོན་ལམ་གདབ་བོ། །
བརྒྱད་པ་རྒྱལ་པོ་ཡིད་དགའ་ནས་སེམས་དཔའ་ཆེན་པོ་རུ་རུ་འཛིན་དུ་ཆས་
པ་ནི། དེ་ནས་རྒྱལ་པོ་དེ་ཞེས་པ་ནས། གཞུ་བཀང་ངོ༌། །ཞེས་པའི་བར་ཏེ། དེ་
ནས་རྒྱལ་པོ་དེ་མི་དེས་བསྟན་པའི་ལམ་ཕྱོགས་སུ་རི་དྭགས་རུ་རུ་ལྟ་འདོད་པའི་
མིག་གིས་བལྟས་པ་དང་། ཆར་སྤྲིན་འཁྲིགས་པ་འདྲ་བའི་ནགས་ཚལ་སྔོན་པོའི་
ནང་ན། ལུས་རིན་པོ་ཆེའི་གཏེར་འདྲ་བའི་དཔལ་གྱིས་འབར་བའི་རི་དྭགས་རུ་རུ་
ཡོན་ཏན་མཆོག་དང་ལྡན་པ་དེ་མཐོང་ངོ༌། །དེ་མཐོང་བ་ན་སྤྲིན་གྱི་ནང་ན་མེ་འོད་
འབར་བའི་གློག་འགྱུ་བ་བཞིན་དུ་ནགས་ཚལ་གྱི་ཁྲོད་ན་རི་དྭགས་རུ་རུ་དེའི་
གཟུགས་བཟང་པོ་གསེར་འོད་འབར་བ་དེ་མཐོང་བས་ཡིད་ཕྲོགས་ནས། རྒྱལ་པོ་
དེ་ རི་དྭགས་མཆོག་དེ་བཟུང་བར་འདོད་པས་གཞུ་བདུངས་ཏེ་མདའ་སྟོང་དུ་
བཅུག་ནས་སེམས་དཔའ་ཆེན་པོ་རི་དྭགས་རུ་རུ་དེ་ལ་འཕང་བའི་ཕྱིར་གཞུ་བཀང་
ངོ༌། །དགུ་པ་སེམས་དཔའ་ཆེན་པོ་རུ་རུས་རྒྱལ་པོ་ལ་མིའི་སྐད་དུ་ཐེ་ཚོམ་དྲིས་པ་
ནི། དེ་ནས་ བྱང་ ཆུབ་ སེམས་དཔས་བསམ་པ། ཞེས་ པ་ ནས། བདག་མཆིས་
གསོལ། །ཞེས་པའི་བར་ཏེ། དེ་ནས་བྱང་ཆུབ་སེམས་དཔས་བསམ་པ། ཁོ་ར་
ཁོར་ཡུག་ན་མི་མང་པོ་ཀུ་ཅོ་འདོན་པ་གྲགས་པ་དང་སྦྱར་ན། བདག་ནི་ཀུན་ནས་
བསྐོར་ཟིན་པར་གོར་མ་ཆག་གོ་སྙམ་ནས། རྒྱལ་པོ་བདག་ལ་མདའ་འཕེན་པར་
ཆས་པར་ཤེས་ཏེ། ད་ནི་གྲོས་ཀྱང་མི་ཕན་སྙམ་ནས་མི་ཡི་སྐད་དུ་ཕྱུང་སྟེ་ཚིག་
འབྲུ་གསལ་བས་རྒྱལ་པོ་ལ་སྨྲས་པ། རྒྱལ་པོ་ཆེན་པོ་རེ་ཞིག་བཞུགས་ལ་འདི་
གསོན་ཅིག །མི་མཆོག་ཅེས་རྒྱལ་པོ་ལ་བོས་ནས། ཁྱེད་བདག་ལ་མདའ་མ་
-57-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འཕེན་པར་རེ་ཞིག་ངོ་མཚར་ཆེན་པོའི་ཐེ་ཚོམ་འདི་བསལ་དུ་གསོལ། ནགས་
ཚལ་སྟུག་པོ་སྐྱེ་བོའི་རྒྱུན་ལུགས་མེད་པ་འདི་ལྟ་བུ་ན་རི་དྭགས་ལུས་གསེར་གྱི་
མདོག་ཅན་འདི་འདྲ་བ་ཞིག་གནས་སོ་ཞེས་རྒྱལ་པོ་ཁྱོད་ལ་སུས་བདག་འདི་ན་
མཆིས་ཞེས་གསོལ་ཞེས་དྲིས་སོ། ། །
བཅུ་པ་རྒྱལ་པོས་སེམས་དཔའ་ཆེན་པོ་རུ་རུའི་གསུང་ཐོས་པ་ཙམ་གྱིས་
དད་པར་གྱུར་ནས་ལན་བརྗོད་པ་ནི། དེ་ནས་རྒྱལ་པོ་དེ་རི་དྭགས་མིའི་སྐད་དུ་སྨྲ་
བ་རབ་ཏུ་ངོ་མཚར་ཆེ་བ་དེས་སེམས་རབ་ཏུ་དུལ་བར་གྱུར་ནས། དེ་ལ་འདི་ལྟ་
བུའི་ངོ་མཚར་ཆེན་པོ་བདག་ལ་སྟོན་པ་ནི་འདི་ལགས་སོ་ཞེས་མི་དེ་མདའི་རྩེ་
མོས་བསྟན་ཏོ། །ཞེས་པ་སྟེ། དོན་ནི་གོ་བར་ཟད་དོ། །བཅུ་གཅིག་པ་སེམས་དཔའ་
ཆེན་པོས་མི་ངན་དེ་ལ་སྨད་པ་ནི། དེ་ནས་བྱང་ཆུབ་སེམས་དཔས་ཞེས་པ་ནས།
ག་ལ་འགྱུར། ཞེས་པའི་བར་ཏེ། བྱང་ཆུབ་སེམས་དཔས་མི་ངན་དེ་ངོ་ཤེས་ནས་
སྨད་པའི་ཕྱིར་སྨྲས་པ། ཀྱི་ཧུད་ཅེས་ཐུགས་ཕྱུང་བའི་ཚིག་སྔོན་དུ་བཏང་ནས་མི་དེ་
ལ་ཀྱེ་ཞེས་བོས་ནས། ཁྱོད་ལྟ་བུའི་ངན་པས་སྟེང་འདིར་འོང་བ། ཁྲེལ་མེད་མི་
དག་ཕྱུང་བ་བས། །ཆུ་ ཡི་ཤུགས་ ཀྱིས་ཁྱེར་བ་ ཡི། །ཤིང་ དག་ཕྱུང་ཡང་ བླའོ་
ཞེས། །གཏམ་དུ་གྲགས་པ་དེ་རེ་བདེན། །ངས་སྔར་ཁྱོད་ཆུས་ཁྱེར་ཏེ་ཤི་ལ་ཐུག་
པ་དཀའ་བ་ཆེན་པོས་ཆུ་ནང་ནས་བཏོན་པའི་འབད་པ་དེ་ལྟར་བྱས་པ་དེའི་ལན་
དུ་ཁྱོད་ཀྱིས་རྒྱལ་པོ་ཁྲིད་ནས་ང་གསོད་པའི་སྦྱོར་བ་བྱེད་པ་འདི་ལྟ་བུས་ཕན་
བཏགས་སམ། མི་ངན་ཁྱོད་ཀྱིས་རང་ལ་ཚེ་འདིར་ཕན་པའང་མ་མཐོང་ན། ཚུལ་
མིན་པ་འཇིག་རྟེན་ཕྱི་མར་རྣམ་པར་སྨིན་པ་ཇི་ལྟར་མྱོང་བ་མཐོང་བར་ག་ལ་
འགྱུར་ཞེས་སྨྱོས་སོ། །བཅུ་གཉིས་པ་རྒྱལ་པོས་སེམས་དཔའ་ཆེན་པོ་ལ་སུ་ལ་
- 58 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཀྱོན་ཞེས་དྲིས་པ་ནི། དེ་ནས་རྒྱལ་པོ་དེ་ཞེས་པ་ནས། རི་དྭགས་ལགས། །ཞེས་
པའི་བར་ཏེ། སེམས་དཔའ་ཆེན་པོའི་གསུང་དེ་ཐོས་པ་ན། རྒྱལ་པོ་དེ་འདི་ལྟར་
སུ་ལ་སྨོད་སྙམ་ནས་ངོ་མཚར་ཆེར་གྱུར་ཏེ། རང་ཉིད་ལ་སྨོད་པའང་མིན་ནམ་
སྙམ་དུ་མི་དགའ་བཞིན་དུ་རི་དྭགས་རུ་རུ་དེ་ལ་སྨྲས་པ། གང་ཟག་འདི་ཞེས་
དམིགས་ཀྱིས་མ་ཕྱེ་བར་དོན་ཟབ་པ་སྤྱི་ལ་རྣམ་པར་སྨོད་པར་མཛད་པ་འདི་དག་
གིས་ཐོས་པར་གྱུར་ནས་བདག་ལ་སྨོད་པ་མིན་ནམ་སྙམ་དུ་ཡིད་ཀྱང་འདར་བ་
འདྲ། དེ་བས་ན་རི་དྭགས་དམ་པ་ཁྱོད་ཀྱིས་གང་ཟག་སུ་ལ་བརྩམས་ཏེ་བཀའ་
བཀྱོན་པར་མཛད་པ་ཡིན་གསུངས་ཤིག །མིའམ་འོན་ཏེ་མི་མ་ཡིན་ལ་གསུངས་
པ་ཡིན་ནམ། བྱའམ་འོན་ཏེ་ རི་དྭགས་ལ་གསུངས་ པ་ གང་ ཡིན་གསལ་བར་
གསུངས་སུ་གསོལ་ཞེས་ཞུས་སོ། །བཅུ་གསུམ་པ་སེམས་དཔའ་ཆེན་པོས་སྔར་གྱི་
ལོ་རྒྱུས་བརྗོད་པ་ནི། བྱང་ཆུབ་སེམས་དཔས་སྨྲས་པ། །ཞེས་པ་ནས། ག་ལ་
འགྱུར། །ཞེས་པའི་བར་ཏེ། རྒྱལ་པོས་དེ་ལྟར་དྲིས་པ་ལ་བྱང་ཆུབ་སེམས་དཔས་
ལན་སྨྲས་པ། རྒྱལ་པོ་ཞེས་བོས་ནས། ཁྲེལ་མེད་ཅེས་པ་ནས། དེ་རེ་བདེན་ཞེས་
པའི་བར་འདི་ནི་སྐྱེ་བོ་གཞན་ལ་སྨད་པ་མ་ལགས་ཀྱི། མི་ངན་ཁྲེལ་མེད་དག་གི་
གྲོགས་བྱས་པའི་ལས་འདི་སྨད་པར་འོས་པའི་ཕྱིར་ཕྱིན་ཆད་ལས་འདི་འདྲ་བྱ་མི་
རིགས་སྙམ་དུ་བདག་གིས་བསམ་ནས་དོན་དེའི་ཕྱིར་དེ་སྐད་སྨྲས་སོ། །ཡང་ན་
དྲིན་ལན་ལོག་འཇལ་གྱི་ལས་བྱེད་པ་འདི་སྨད་པར་འོས་པའི་ཕྱིར་ཕྱིན་ཆད་ལས་
ངན་འདི་འདྲ་བྱ་བ་མི་རིགས་སྙམ་ནས་ཕན་དུ་རེ་བས་སྨྲས་སོ་ཞེས་བྱའོ། །གཞན་
ལ་སྨྲ་དབབ་པའི་ཚིག་མི་སྨྲ་བ་ནི། ཤེས་ལྡན་སུ་ཞིག་ལུས་སྣད་པའི་རྨ་ལ་ཤིང་
གིས་དཀྲུགས་ཏེ་ཞིག་པར་བགྱིད། །མགོན་མེད་དུ་འཁྱམས་པ་དག་ལ་སུ་ཞིག་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཚིག་རྩུབ་པོར་སྨྲ། འོན་ཀྱང་སྡུག་པའི་བུ་ལའང་ཕན་པར་འདོད་པའི་ཕྱིར་དུ་ནད་
ཀྱི་དབང་གིས་གཏར་སྲེག་སོགས་སྨན་དཔྱད་རྩུབ་པོ་བྱེད་པའང་ཡོད་དོ་ཞེས་
གསུངས། སེམས་ཅན་གྱི་དོན་བྱེད་པའི་ཚེ་དགག་དགོས་ཀྱི་གནད་བལྟས་ནས་
སྦྱོར་བ་འཇམ་རྩུབ་ཇི་ལྟར་བྱེད་པའི་ཚུལ་སྡོམ་པ་ཉི་ཤུ་པ་སོགས་བྱང་སེམས་ཀྱི་
བསླབ་བྱ་རྣམས་དང་བསྟུན་ནས་འདི་དག་ལ་བཤད་པར་བྱ་བ་མང་དུ་ཡོད་ཀྱང་
མང་བས་འཇིགས་ནས་མ་སྤྲོས་སོ། །རྒྱལ་པོས་དྲིས་པའི་སྐབས་དོན་བཤད་པ་ནི།
མི་འདི་འབབ་ཆུ་དྲག་པོས་ཁྱེར་ཏེ་སོང་བ་ལས་བདག་གིས་སྙིང་རྗེའི་དབང་གིས་
ཆུ་ནང་ནས་ཕྱུང་བ་ཡིན་པ་ལ། མི་ངན་འདི་ལ་ཕན་བཏགས་པ་དེ་ལས་བདག་ལ་
རྒྱལ་པོས་དམག་གིས་བསྐོར་བའི་འཇིགས་པ་འདི་འདྲ་བྱུང་ངོ༌། །དེ་བས་ན་མ་
རབས་བསྟེན་ན་རུང་བར་ག་ལ་འགྱུར། །ཞེས་གསུངས། མ་རབས་བསྟེན་པའི་
ཉེས་དམིགས་ཤེས་རབ་བརྒྱ་པ་སོགས་ལུགས་ཀྱི་བསྟན་བཅོས་དག་ལས་རྒྱ་ཆེར་
འབྱུང་སྟེ་མ་སྤྲོས་སོ། །བཅུ་བཞི་པ་རྒྱལ་པོས་མི་ངན་དེ་གསད་པར་གཟས་པ་ནི།
དེ་ནས་རྒྱལ་པོ་དེས་ཞེས་པ་ནས། གཞུ་བཀང་ངོ༌། །ཞེས་པའི་བར་ཏེ། རྒྱལ་པོ་
དེས་མི་ངན་དེ་ལ་སྡང་མིག་ཏུ་བལྟས་ཏེ་སྤྱོ་བའི་ཚིག་ཏུ་སྨྲས་པ། ཀྭ་ཡེ་ཁྱོད་དེ་
ལྟར་ཉམ་ཉེས་པ་ལས་རི་དྭགས་འདིས་ཕྱུང་བ་བདེན་ནམ། དེ་ནས་མི་དེ་རྒྱལ་པོ་
དེ་ལ་འཇིགས་ཤིང་སྐྲག་ ལ་ རྡུལ་ གྱིས་མདོག་ཉམས་ཤིང་ ངོ་ ཚ་བས་བཅོམ་
བསྐྱུངས་ཏེ་མེད་དོ་ཞེས་སྨྲས་སོ། །དེ་ནས་རྒྱལ་པོ་དེས་ཁྱོད་ལྟ་བུའི་ངན་པ་ནི་
མེད་དོ་ཞེས་སྨྲོས་ནས་མདའ་ལྟོང་དུ་བཅུག་སྟེ་སྨྲས་པ། ཀྭ་ཡེ་ཁྱོད་སྡོད་ཅིག །རི་
དྭགས་འདིས་ཁྱོད་ཆུས་ཁྱེར་བ་ལས་བཏོན་པ་དེ་ལྟར་འབད་དེ་ཕན་པ་ཆེར་བྱས་
ཀྱང་། གང་གིས་སེམས་དུལ་བར་མ་གྱུར་པ་སླར་དྲིན་ལན་ལོག་འཇལ་བྱེད་པ།



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིགས་མཚུངས་པའི་མི་རྣམས་ཀྱི་ནང་ན་ཀུན་གྱིས་སྨད་པར་འོས་པ། གཏམ་ངན་
གྱི་རྒྱལ་མཚན་ཐོགས་པའི་མི་ངན་ཁྱོད་འདྲ་གསོན་དེ་ཅི་ཞིག་རུང་ཞེས་སྨྲས་ནས་
མདའ་སྟོང་དུ་བཅུག་སྟེ་མི་ངན་དེ་གསད་པའི་ཕྱིར་གཞུ་བཀང་ངོ༌། །བཅོ་ལྔ་པ་
སེམས་དཔའ་ཆེན་པོས་མི་ངན་དེ་བརྩེ་བས་བསྐྱབས་པ་ནི། དེ་ནས་བྱང་ཆུབ་
སེམས་དཔའ་ཞེས་པ་ནས། སྤྱི་བོས་ནོད། ཅེས་པའི་བར་ཏེ། བྱང་ཆུབ་སེམས་
དཔའ་རུ་རུས་མི་ངན་དེ་རྒྱལ་པོས་གསད་པར་གཟས་པ་གཟིགས་པ་ན། སྙིང་རྗེ་
ཆེན་པོས་སྙིང་གདུངས་ནས་རྒྱལ་པོ་དང་མི་དེ་གཉིས་ཀྱི་བར་དུ་འདུག་སྟེ་རྒྱལ་པོ་
ལ་སྨྲས་པ། རྒྱལ་པོ་ཆེན་པོ་འདི་རང་གི་ལས་ཀྱིས་བསད་ནས་ཤི་ཟིན་པ་ལགས་
ན། ད་གསད་དེ་ཅི་རུང་མ་མཛད་མ་མཛད། མི་འདི་གང་གི་ཚེ་ན་ནོར་ལ་ཆགས་
པའི་འདོད་ཆེན་ནང་གི་དགྲས་བསྐུལ་ཏེ་དྲིན་ལན་ལོག་པར་འཇལ་བ་ཀུན་གྱིས་
སྨད་པའི་གནས་སུ་ཉེ་བར་སོང་བས་ན་གྲགས་པ་ཉམས་པས་ཚེ་འདིར་བསད་
པར་གྱུར་ལ། བསོད་ནམས་ཉམས་པས་སླད་མ་ཚེ་ཕྱི་མར་ཡང་བསད་པར་གྱུར་
ཏོ། །ཚེ་འདི་ལ་ཆགས་པས་སྡུག་བསྔལ་བཟོད་པར་དཀའ་བས་ཡིད་གདུངས་
ནས་ཚེ་འདིའི་ཕུན་ཚོགས་སྒྲུབ་པར་འདོད་པའི་མི་རྣམས་འདི་ལྟ་བུར་བརླག་པར་
འགྱུར་རོ། །དེ་ལྟར་བརླག་པར་འགྱུར་བའི་རྒྱུ་ཡང་ཚེ་འདིར་ངལ་བར་བྱས་པའི་
འབྲས་བུ་ནོར་དང་ལོངས་སྤྱོད་ཕུན་སུམ་ཚོགས་པ་ཞིག་འདོད་པས་བསླུས་ཏེ། ཕྱེ་
མ་ལེབ་མར་མེའི་འོད་ཀྱིས་བྲིད་པ་སྟེ་བསླུས་ཏེ་ཕུང་བ་བཞིན་ནོ། །དེ་བས་ན་མི་
སྡིག་ཅན་འདི་འདྲ་ལ་མ་བཀྱོན་པར་སྙིང་རྗེ་མཛོད་ལ། མི་འདི་ཉིད་ནོར་ཅུང་ཟད་
ཅི་དང་ཅི་འདོད་པ་དེ་དང་དེ་དག་སྩོལ་ལ་དྲིན་ལན་ལོག་འཇལ་བྱེད་པའི་ཐུབ་
ཆོད་བྱས་ནས་སྡིག་གླ་འདོད་པ་དེ་དོན་ཡོད་པར་མཛོད་ཅིག །བདག་རྒྱལ་པོ་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཁྱོད་ཀྱི་བཀའ་བསྩལ་སྤྱི་བོས་ནོད་དོ་ཞེས་གསུངས་ནས། བདག་པས་གཞན་
གཅེས་པའི་བསམ་པ་དང་། སྦྱོར་བས་རང་ལ་དྲིན་ལན་ལོག་འཇལ་བྱེད་པའི་སྐྱེ་
བོ་ངན་པ་དེའི་སྲོག་བསྐྱབ་ཅིང་གང་འདོད་པའི་ནོར་ཡང་འབྱུང་བར་མཛད་དོ། །
གཞུང་འདི་ལ་སེམས་དཔའ་ཆེན་པོ་པོ་ཏོ་བས། སྡུག་བསྔལ་དང་ལེན་གྱི་བཟོད་
པ་འདི་ཆོས་ཐམས་ཅད་བསྲུང་བའི་ར་བ་ཡིན་པས། འདི་ཡོད་ན་ཆོས་གང་བྱས་
ལམ་དུ་འགྲོ །འདི་མེད་ན་ཆོས་མགོ་ཐོན་པ་ཡེ་མི་ཡོང་གསུངས་ཞིང་། ཚེ་འདིའི་
མིག་ཉེ་ཕྲ་མོ་རེའི་ཕྱིར་དུ་ཆོས་འདོར་བ་གཟིགས་པ་ན། སྡུག་བསྔལ་བཟོད་པར་
དཀའ་བས་ཞེས་སོགས་ཚིགས་བཅད་འདི་ལན་རེ་གསུངས་ནས། འདི་ལྟ་བུའི་
དོན་མ་གོ་བས་ལན་གསུངས་སོ། །
བཅུ་དྲུག་པ་རྒྱལ་པོ་ལྷག་པར་དད་པ་སྐྱེས་ནས་སེམས་དཔའ་ཆེན་པོ་ལ་
བསྟོད་ཅིང་གསོལ་བ་བཏབ་པ་ནི། དེ་ནས་རྒྱལ་པོ་དེ་ཞེས་པ་ནས། ཅི་བདེར་
སྤྱོད། །ཅེས་པའི་བར་ཏེ་རྒྱལ་པོ་དེ་སེམས་དཔའ་ཆེན་པོ་རུ་རུ་དེ་ལྟར་རང་ལ་
གནོད་པ་བྱེད་པ་པོ་ལ་ཡང་ཁྲོ་བ་མེད་པར་སྙིང་རྗེ་དང་བཅས་ཤིང་། གཡོ་མེད་
པར་གནོད་བྱེད་མི་དེ་ལ་སླར་ཡང་ཕན་འདོགས་པར་བྱེད་པ་དེས་རབ་ཏུ་ངོ་
མཚར་ཆེ་བར་གྱུར་ནས། སེམས་ལ་དང་བ་ཆེན་པོ་སྐྱེས་ཏེ་གུས་པ་དང་བཅས་
པར་བལྟས་ནས་རི་དྭགས་ཀྱི་མཆོག་དེ་ལ་སྨྲས་པ། སྐལ་བ་སྟེ་བསོད་ནམས་ཆེན་
པོ་ལེགས་སོ་ལེགས་སོ་ཞེས་ངོ་མཚར་བའི་ཚིག་ལན་གཉིས་སུ་བརྗོད་ནས། སྔར་
སྲོག་བསྐྱབས་པའི་དྲིན་ལན་མི་བྱེད་པར་མ་ཟད། དྲིན་ལན་ལོག་པར་བཅལ་ཏེ་
འཕྲལ་དུ་སྲོག་ལ་རྒོལ་བའི་མི་བཟད་གནོད་བྱེད་མི་ངན་འདི་འདྲ་ལའང་གང་
གིས་སྙིང་རྗེ་འདི་འདྲ་བར་མཛད་པ་བདག་ཉིད་ཆེན་པོ་ཁྱོད་ནི་ཡོན་ཏན་ཉིད་ཀྱིས་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མི་ཡིན་ལ། བདག་ཅག་ནི་མིའི་གཟུགས་ཙམ་དུ་བས་སོ། །མི་བློན་པོ་འདི་ལ་
ཁྱོད་ཀྱིས་དེ་ཙམ་དུ་ཐུགས་བརྩེ་བར་མཛད་ན། ཁྱོད་ཀྱིས་ཇི་ལྟར་གསུངས་པའི་
བཀའ་མི་གཅོག་ཅིང་། བདག་སྐྱེས་བུ་མཆོག་ཁྱོད་དང་མཇལ་བའི་རྒྱུ་ཡང་མི་
འདིས་བྱས་པ་ལགས་པས། མི་འདི་ཉིད་གང་འདོད་པའི་ནོར་རྣམས་བདག་གིས་
སྦྱིན་པར་བགྱིའོ། །སེམས་དཔའ་ཆེན་པོ་ཁྱོད་ནི་རྒྱལ་པོའི་ཕོ་བྲང་དུ་བྱོན་ནས་
བདག་ཚོགས་རྫོགས་པའི་སླད་དུ་རྒྱལ་སྲིད་འདི་ ཡང་ཁྱོད་ལ་འབུལ་བས་ཅི་
བདེར་སྤྱོད་མཛོད་ཅིག་ཅེས་ཞུས་སོ། །
བཅུ་བདུན་པ་སེམས་དཔའ་ཆེན་པོས་རྒྱལ་པོའི་ཕོ་བྲང་དུ་བྱོན་ནས་ཆོས་
བསྟན་ཏེ་སྐྱེ་བོ་མང་པོའི་དོན་མཛད་པ་ལ་གསུམ། རྒྱལ་པོས་གསོལ་བ་བཏབ་པ་
ལྟར་སེམས་དཔའ་ཆེན་པོས་རྒྱལ་པོའི་ཕོ་བྲང་དུ་འབྱོན་པར་ཞལ་གྱིས་བཞེས་པ།
རྒྱལ་པོས་སེམས་དཔའ་ཆེན་པོ་ཕོ་བྲང་དུ་སྤྱན་དྲངས་ནས་ཆོས་སྟོན་པར་གསོལ་
བ་ བཏབ་ པ། སེམས་དཔའ་ཆེན་ པོས་ རྒྱལ་ པོ་ འཁོར་ བཅས་ལ་ཆོས་ བཤད་
པའོ། །དང་པོ་ནི། རུ་རུས་སྨྲས་པ། རྒྱལ་པོ་ཆེན་པོ་ཁྱོད་ཀྱིས་གནང་བ་འདི་དོན་
མཆིས་པར་བགྱིས་ཏེ་བདག་གིས་བླངས་ཀྱིས། དེ་བས་ན་ཁྱོད་འདིར་བྱོན་པའི་
དགོས་པ་དེ་བདག་གིས་སྦྱར་བར་འཚལ་ན་བཀའ་བསྩལ་དུ་གསོལ། ། ཞེས་པ་
སྟེ། དོན་ནི་ཚིག་ཟིན་ལྟར་གོ་བར་ཟད་དོ། །གཉིས་པ་རྒྱལ་པོས་སེམས་དཔའ་
ཆེན་པོ་ཕོ་བྲང་དུ་སྤྱན་དྲངས་ནས་ཆོས་སྟོན་པར་གསོལ་བ་བཏབ་པ་ནི། དེ་ནས་
རྒྱལ་པོ་དེས་ཞེས་པ་ནས། བཤད་དུ་གསོལ། །ཞེས་པའི་བར་ཏེ། དེ་ནས་རྒྱལ་པོ་
དེས་སེམས་དཔའ་ཆེན་པོ་རི་དྭགས་རུ་རུ་དེ་ཤིང་རྟ་མཆོག་གི་སྟེང་དུ་བཞག་ནས་
བཀུར་སྟི་ཆེན་པོ་བྱས་ཏེ། ཕོ་བྲང་དམ་པའི་ནང་དུ་སྤྱན་དྲངས་ནས། རྙེད་པ་དང་
-63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བཀུར་སྟི་རྒྱ་ཆེན་པོས་མཆོད་དེ་སེང་གེའི་ཁྲི་ཆེན་པོ་ལ་བཞུགས་སུ་གསོལ་ནས།
བཙུན་མོ་དང་བློན་པོ་ལ་སོགས་པའི་འཁོར་མང་པོས་བསྐོར་ཏེ། དགའ་ཞིང་ཞེ་
ས་བསྐྱེད་ནས་ཞི་བར་བལྟ་ཞིང་ཆོས་སྟོན་པར་གསོལ་བ་བཏབ་པ། མི་རྣམས་
ཆོས་ལ་བལྟ་བའི་ཕྱིར། །བློ་ནི་རྣམ་པ་མང་དུ་གྱེས། ཁྱོད་ནི་ཆོས་རྣམས་གཏན་ལ་
འབེབས། །ཇི་ལྟར་ལགས་པ་བཤད་དུ་གསོལ། །ཞེས་གསོལ་བ་བཏབ་བོ། །
ཚིགས་བཅད་འདིའི་དོན་ནི། འཇིག་རྟེན་ན་འགྲོ་བ་རིགས་དྲུག་ཡོད་པ་ལས། ལྷ་
དང་མི་རྣམས་ཀྱི་ནང་ན་ཆོས་དར་ཡང་ཆོས་སྟོན་པ་པོ་སྣ་ཚོགས་ཤིག་གིས་འཇིག་
རྟེན་ཐམས་ཅད་ཐེ་ཚོམ་དུ་གྱུར་ཏེ། ལ་ལ་ནི་ཕྱི་རོལ་མུ་སྟེགས་པའི་ལུགས་བཟུང་
སྟེ་རྟག་ཆད་དུ་སྨྲ་བ་དང་། སངས་རྒྱས་པའི་ལུགས་འཛིན་པ་རྣམས་ལའང་གྲུབ་
མཐའ་བཞི་དང༌། དེ་རེ་རེ་ལའང་ནང་གསེས་མང་པོ་དང༌། ཡང་དག་དང་ལྟར་
སྣང་སྟོན་པ་མང་པོས་ཐེ་ཚོམ་དུ་གྱུར་པས་ན། བདག་ཉིད་ཆེན་པོ་ཁྱོད་ནི་ཆོས་
རྣམས་ཀྱི་གནས་ལུགས་གཏན་ལ་འབེབས་པ་ལགས་ན་དམ་པའི་ཆོས་ཇི་ལྟར་
ལགས་པ་བཤད་དུ་གསོལ་ཞེས་པའོ། །གསུམ་པ་སེམས་དཔའ་ཆེན་པོས་རྒྱལ་པོ་
འཁོར་བཅས་ལ་ཆོས་བཤད་པ་ལ་གསུམ། མདོར་བསྟན་པ། རྒྱས་པར་བཤད་
པ། རྒྱལ་པོ་འཁོར་བཅས་ཆོས་ཀྱིས་ཚིམ་ནས་བཀའ་བཞིན་དུ་བསྒྲུབས་པའོ། ། །
དང་པོ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། དགྱེས་པར་བྱེད།
ཅེས་པའི་བར་ཏེ། དེ་ལྟར་རྒྱལ་པོ་འཁོར་བཅས་ཀྱིས་ཆོས་སྟོན་པར་གསོལ་བ་
བཏབ་པ་ན། བྱང་ཆུབ་སེམས་དཔས་རྒྱལ་པོ་དེ་འཁོར་དང་བཅས་པ་ཆོས་ཀྱི་
སྣོད་དུ་རུང་བར་མཁྱེན་ནས་ཚིག་འབྲུ་གསལ་ཞིང་མཉེན་པ་བཟང་པོས་ཆོས་
བཤད་དོ། །འདི་ནི་དཀོན་མཆོག་རྗེས་དྲན་གྱི་མདོ་ལས། དམ་པའི་ཆོས་ནི་ཐོག་
- 64 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་
པོ་ཞེས་བཤད་པ་ལྟར་ཏེ། རེ་རེ་ནས་བཀྲལ་ན་དོན་ཤིན་ཏུ་རྒྱ་ཆེའོ། །མཉེན་པ་
ཞེས་པ་ནི་གདུལ་བྱ་མཆོག་དམན་བར་གསུམ་ཐམས་ཅད་ལ་གསུང་དེའི་ནུས་པ་
སེམས་ལ་ཞུགས་ནས་ ཕན་པར་བྱེད་ནུས་པའོ། །འདི་ནི་གསུང་དབྱངས་ཡན་
ལག་དྲུག་ཅུའི་ནང་གི་མཉེན་པ་ཞེས་པ་དང་དོན་གཅིག་གོ །དེ་ལྟ་བུའི་གསུང་
གིས་ཆོས་ཇི་ལྟར་བཤད་པ་ནི། རྒྱལ་པོ་ཆོས་ནི་ཞེས་སོགས་ཀྱི་ཚིགས་བཅད་དེ།
རྒྱལ་པོ་ཞེས་བོས་ནས། ཆོས་ལ་མཐའ་ཡས་པ་ཞིག་ཡོད་ཀྱང་ཆོས་ཀྱི་གནད་
མདོར་བསྡུས་ཏེ་བཤད་ན། བྱ་བར་འོས་པ་བྱེད་པ་དང་། བྱ་བར་མི་འོས་པ་
རྣམས་སྤོང་བ་གཉིས་སུ་འདུའོ། །དེ་ལ་བྱ་བར་འོས་པ་ཐམས་ཅད་ཀྱི་གནད་
བསྡུས་ན་སེམས་ཅན་རྣམས་ལ་སྙིང་རྗེ་བསྐྱེད་པའོ། །འདི་ནི་ཐེག་པ་ཆེན་པོའི་
མདོ་སྡེ་ནས། བཅོམ་ལྡན་འདས་བྱང་ཆུབ་སེམས་དཔས་ཆོས་རབ་ཏུ་མང་པོ་ལ་
བསླབ་བར་མི་བགྱིའོ། །བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་
རབ་ཏུ་བཟུང་ཞིང་རབ་ཏུ་རྟོགས་པར་བགྱིས་ན་སངས་རྒྱས་ཀྱི་ཆོས་ཐམས་ཅད་
དེའི་ལག་མཐིལ་ན་མཆིས་པ་ལགས་སོ། །ཆོས་གཅིག་པོ་གང་ཞེ་ན། འདི་ལྟ་སྟེ།
སྙིང་རྗེ་ཆེན་པོའོ། །ཞེས་གསུངས་པ་ལྟ་བུའོ། །བྱ་བར་མི་འོས་པ་སྤོང་བ་ནི།
གཞན་ལ་འཚེ་བ་སྤོང་བ་སྟེ། དེ་ལ་དབྱེ་ན་མཐའ་ཡས་པ་ཡོད་ཀྱང་། མདོར་
བསྡུས་ན་གསོད་པ་དང་རྐུ་བ་ལ་སོགས་པ་མི་དགེ་བ་བཅུ་སྤོང་བ་སྟེ། དེ་ཡང་
ལུས་དང་ངག་དང་ཡིད་ཀྱི་ལས་ལམ་གསུམ་དུ་བསྡུས་ནས་སྒོ་གསུམ་ལ་དྲན་པ་
ཉེ་བར་བཞག་སྟེ་བྱར་མི་རུང་བ་ཐམས་ཅད་ལས་ལྡོག་པར་བྱེད་པའོ། །རྐང་པ་ཐ་
མ་འདི་ལ། རྣམ་པ་གསུམ་དུ་དགྱེས་པར་བྱེད། །ཅེས་ པ་ཞིག་དང༌། རྣམ་པ་
65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གསུམ་དུ་གྱེས་པར་བྱེད། །ཅེས་པ་གཉིས་བྱུང་ཞིང་། རྒྱ་དཔེ་ལ་ཡང་མི་འདྲ་བ་
གཉིས་བྱུང་བར་མངོན་ཏེ། སློབ་དཔོན་དྷརྨཱ་ཀིརྟིས་དེ་གཉིས་ཀ་དྲངས་ནས་མཐའ་
གཅིག་ཏུ་ངེས་པར་མ་བཞག་གོ །སྔོན་གྱི་ཡིག་རྙིང་དག་ལའང་དེ་གཉིས་ཀ་
འབྱུང་ཞིང་། མཁས་པ་སྔ་མ་དག་གིས་དགྱེས་པ་དང་གྱེས་པ་གཉིས་ཀའི་བཤད་
པར་བྱས་སོ། །འགྱུར་གསར་དུ། རྣམ་པ་གསུམ་ལས་ཕྱེ་བའི་ལས། །ཞེས་གྱེས་
པའི་དོན་དུ་བསྒྱུར་རོ། །དེ་ལ་རྣམ་པ་གསུམ་དུ་དགྱེས་པར་བྱེད་ཅེས་པ་ནི། ལུས་
ངག་ཡིད་གསུམ་མི་དགེ་བ་ལས་ལྡོག་ནས་དགེ་བར་བསྒྱུར་བ་ལ་བཤད་པ་མང་
ཞིང་། དགེ་བཤེས་པོ་ཏོ་བའི་གསུང་སྒྲོས་ལས། སྙིང་རྗེའི་ཕན་ཡོན་དུ་སྦྱར་ནས།
སྙིང་རྗེ་ཆེན་པོ་སྐྱེས་ན་དེའི་མཐུས་མི་དགེ་བ་མཐའ་དག་སྤོང་བའི་ཚུལ་ཁྲིམས་
རྣམ་པར་དག་པ་དང༌། ཕར་ཕྱིན་དྲུག་གི་སྒོ་ནས་རྒྱུད་སྨིན་པར་བྱེད་པ་དང༌།
བསྡུ་བ་བཞིའི་སྒོ་ནས་གཞན་དོན་ནུས་པ་གསུམ་འབྱུང་བར་འོག་ནས་འབྱུང་བའི་
གཞུང་རྣམས་དང་སྦྱར་ཏེ་བཤད་ལ། རྣམ་པ་གསུམ་དུ་གྱེས་པར་བྱེད་ཅེས་པའི་
དབང་དུ་བྱས་ནས། སྙིང་རྗེ་ཆེན་པོ་ཡོད་ན་དེའི་མཐུས་སྒོ་གསུམ་གྱི་ལས་དག་པ་
དང་། དེ་གསུམ་ལས་གྱེས་པ་སྙིང་རྗེའི་ཕན་ཡོན་བརྒྱ་རྩ་སོགས་འབྱུང་བའི་དོན་
དུ་བཤད་དོ། །ཡང་སྔོན་གྱི་དམ་པ་འགའ་ཞིག་གིས་མི་དགེ་བ་བཅུ་པོ་བསྡུས་ན་
ལས་ལམ་གསུམ་དུ་འདུ་བ་དང་། མི་དགེ་བ་བཅུའི་ཀུན་སློང་བསྡུས་ན་ཉོན་
མོངས་པ་དུག་གསུམ་དུ་འདུ་བ་དང༌། དེ་གསུམ་ལས་གྱེས་པ་མཐའ་ཡས་པ་ཡོད་
པའི་དོན་དུ་བཤད་དེ། དེ་ལྟར་ན་དམ་པའི་ཆོས་མདོར་བསྡུས་ན་སྙིང་རྗེ་དང་འཚེ་
བ་སྤོང་བ་གཉིས་སུ་འདུ་ལ། འཚེ་བ་སྤོང་བ་ལ་ཉོན་མོངས་པ་དུག་གསུམ་དང༌།
དེ་གསུམ་ཆ་མཉམ་པ་བཞིར་བྱས་ནས་དེ་རེ་རེ་ལ་གཉེན་པོ་ཉི་ཁྲི་ཆིག་སྟོང་རེ་
- 66 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཡོད་པས་ན། ཉོན་མོངས་པ་དུག་གསུམ་གྱི་གཉེན་པོ་སྟོན་པའི་ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་ཡོད་ཅེས་པའོ། །
གཉིས་པ་རྒྱས་པར་བཤད་པ་ལ་དྲུག །སྙིང་རྗེ་ཆེན་པོ་བསྐྱེད་ཚུལ་བཤད་པ།
སྙིང་རྗེ་མེད་པའི་སྐྱོན་བཤད་པ། སྙིང་རྗེ་ལ་བརྟེན་ནས་ཡོན་ཏན་ཐམས་ཅད་
འཕེལ་བར་འགྱུར་བར་བཤད་པ། སྙིང་རྗེ་ལ་བརྟེན་ནས་ཚུལ་ཁྲིམས་དག་པར་
འགྱུར་བར་བསྟན་པ། སྙིང་རྗེ་ལ་བརྟེན་ནས་ཕྱིན་དྲུག་གི་ཉམས་ལེན་འཕེལ་བར་
བསྟན་པ། ཐེག་པ་ཆེན་པོའི་ལམ་གྱི་གནད་མདོར་བསྡུས་ཏེ་གདམས་པའོ། །དང་
པོ་ནི། རྒྱལ་པོ་ཆེན་པོ་ཞེས་པ་ནས། ག་ལས་འབྱུང་། །ཞེས་པའི་བར་ཏེ། སེམས་
ཅན་རྣམས་ལ་སྙིང་རྗེ་བསྐྱེད་ཚུལ་དེ་ཡང་ལེགས་པར་བཤད་ཀྱི། རྒྱལ་པོ་ཆེན་པོ་
ཞེས་བོས་ནས། ཁྱོད་ངས་བཤད་པ་འདི་ལ་གཟིགས་སུ་གསོལ་ཏེ་ལེགས་པར་
དགོངས་ཤིག །ཐོག་མར་བདག་རང་ཉིད་ལས་ཉོན་གྱི་དབང་གིས་འཁོར་བར་
བཅིངས་ཚུལ་བསམ་ནས་དེ་ལ་ཡིད་འབྱུང་བསྐྱེད། རང་ཉིད་འཁོར་བའི་སྡུག་
བསྔལ་རྒྱུ་བཅས་ལས་གཏན་དུ་ལོག་པར་འདོད་པ་བཅོས་མིན་སྐྱེས་པ་ན། རང་
གི་ཚེ་འདིའི་ཕ་མ་སོགས་ནང་མི་རྣམས་ལ་དམིགས་ནས་སྡུག་བསྔལ་རྒྱུ་བཅས་
དང་བྲལ་ན་ཅི་མ་རུང་སྙམ་དུ་བརྩེ་བ་བསྒོམ། དེ་དག་ལ་བཅོས་མིན་གྱི་བརྩེ་བ་
སྐྱེས་པ་ན། དེ་བཞིན་དུ་གཉེན་བཤེས་གཞན་རྣམས་དང༌། མཛའ་བོ་རྣམས་དང་།
བར་མའི་སེམས་ཅན་རྣམས་དང་། མཐར་དགྲ་རྣམས་ཀྱི་བར་རིམ་བཞིན་བརྩེ་བ་
བསྒོམས་ཏེ། སེམས་ ཅན་ གཞན་ཐམས་ཅད་ ལ་ རང་ དང་ མཚུངས་ པར་ སྡུག་
བསྔལ་རྒྱུ་བཅས་དང་བྲལ་འདོད་ཀྱི་བརྩེ་བ་བཅོས་མིན་སྐྱེས་པ་ན་སྙིང་རྗེ་ཅན་
དེའི་སེམས་ཆོས་མིན་མི་དགེ་བ་ལ་འཇུག་པ་ག་ལ་འབྱུང་སྟེ་མི་འབྱུང་ངོ༌། །
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བདག་གཞན་མཉམ་བརྗེའི་སེམས་དེ་ལྟ་བུ་ཡོད་ན་ཆོས་མིན་མི་དགེ་བ་ལ་མི་
འཇུག་སྟེ། སེམས་དེ་ལྟ་བུ་ཡོད་ན་སེམས་ཅན་གཞན་གསོད་པ་དང་། ནོར་རྐུ་བ་
དང་། འདོད་ལོག་སྤྱོད་པ་དང་། གཞན་བསླུ་བའི་བསམ་པས་རྫུན་སྨྲ་བ་སོགས་
མི་དགེ་བ་ལ་འཇུག་པའི་གཞི་མེད་པས་སོ། །གཞུང་འདིས་ནི་སྐྱེས་བུ་གསུམ་གྱི་
ལམ་ལ་རིམ་གྱིས་སློབ་ཚུལ་བསྟན་པ་ཡིན་ནོ། །གཉིས་པ་སྙིང་རྗེ་མེད་པའི་སྐྱོན་
བཤད་པ་ནི། སྐྱེ་བོ་ཞེས་པ་ནས། མཆོག་ཏུ་འགྱུར། །ཞེས་པའི་བར་ཏེ། སྙིང་རྗེ་
མེད་ན་སྤྱིར་ཉེས་སྐྱོན་ཐམས་ཅད་འབྱུང་ཞིང་། ལྷག་པར་ཐེག་པ་ཆེན་པོ་དང་
འགལ་བའི་སྐྱོན་རྣམས་འབྱུང་སྟེ། སྙིང་རྗེ་མེད་པའི་སྐྱེ་བོ་རྣམས་གཞན་ལ་སྙིང་
རྗེ་མེད་པས་ན། ལུས་ངག་ཡིད་གསུམ་གྱི་སྤྱོད་པ་རྣམས་སེམས་ཅན་ལ་འཚེ་བའི་
སྤྱོད་པ་ཅན་དུ་འགྱུར་ཏེ། ཕ་མ་སོགས་ནང་མི་རྣམས་ལ་ཡང་ཕྱི་མི་བཞིན་དུ་
གསོད་པ་དང༌། རྐུ་བ་དང་། ཚིག་རྩུབ་པོར་སྨྲ་བ་སོགས་མི་རིགས་པའི་སྤྱོད་པ་
མཆོག་ཏུ་འགྱུར་རོ། །གསུམ་ པ་ སྙིང་ རྗེ་ ལ་བརྟེན་ནས་ཡོན་ཏན་ཐམས་ཅད་
འཕེལ་བར་འགྱུར་བ་བཤད་པ་ནི། དེ་བས་ཞེས་པ་ནས། འཕེལ་བར་འགྱུར། །
ཞེས་པའི་བར་ཏེ། སྔར་བཤད་པ་དེ་ལྟར་སྙིང་རྗེ་ཆེན་པོ་ཡོད་ན་དེའི་མཐུས་དགེ་
བ་ཐམས་ཅད་འབྱུང་ཞིང་། སྙིང་རྗེ་མེད་ན་མི་དགེ་བ་རྣམས་འབྱུང་བ་དེ་བས་ན་
ཆོས་ལ་དད་པ་རྣམས་ཀྱིས་སྙིང་རྗེ་གཏང་བར་མི་བྱ་སྟེ། སྙིང་རྗེ་མ་བཏང་བར་
རྒྱུད་ལ་སྐྱེས་ན་དེ་ལས་ཡོན་ཏན་ཐམས་ཅད་འཕེལ་བར་འགྱུར་ཏེ། ཆར་བབས་
ན་དེའི་མཐུས་ལོ་ཏོག་འཕེལ་བ་བཞིན་ནོ། །བཞི་པ་སྙིང་རྗེ་ལ་བརྟེན་ནས་ཚུལ་
ཁྲིམས་དག་པར་འགྱུར་བར་བསྟན་པ་ནི། སྙིང་རྗེ་ཞེས་པ་ནས། དགའ་བས་དར།
ཞེས་པའི་བར་ཏེ། སྙིང་ རྗེ་ ཆེན་ པོ་ཡོད་ན་དེའི་མཐུས་ཚུལ་ཁྲིམས་དག་པར་
68 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགྱུར་ཏེ། སྙིང་རྗེ་ཆེན་པོས་ནོན་པའི་སེམས་ནི་ཕ་རོལ་གཞན་ལ་གནོད་པའི་
ལས་བྱེད་པར་མི་འགྱུར་རོ། །གཞན་ལ་གནོད་སེམས་མེད་པའི་གཙང་མ་དེ་ལ་
ལུས་ཀྱང་གཞན་ལ་གནོད་པའི་སྦྱོར་བ་བྱེད་པར་འགྱུར་བ་མེད་ལ། ངག་ཀྱང་ཕ་
རོལ་པོ་ལ་ཕན་པར་བྱ་བའི་ཕྱིར་བདེན་པར་སྨྲ་བ་ལས་གཞན་དུ་བསླུ་བའི་རྫུན་དུ་
སྨྲ་བ་སོགས་ཉེས་པ་ཅན་དུ་འགྱུར་བ་མེད་དོ། །དེ་ལྟར་སྒོ་གསུམ་ཉེས་སྤྱོད་ལས་
ལྡོག་སྟེ་ཚུལ་ཁྲིམས་རྣམ་པར་དག་པར་བྱེད་པ་གཞན་ལ་ཕན་པར་འདོད་པའི་
སྐྱེས་བུ་དམ་པ་དེ་ནི་སེམས་ཉོན་མོངས་པས་འཁྲུག་པ་མེད་པར་དུས་རྟག་ཏུ་
དགའ་བས་དར་བ་སྟེ་སེམས་དགའ་བས་ཁྱབ་པར་འགྱུར་རོ། །འགྱུར་རྙིང་གི་
དཔེ་ཕལ་ཆེར་དུ། སྙིང་རྗེས་ནོན་པའི་སེམས་ཀྱིས་ནི། །གཞན་ལ་གནོད་པ་བྱེད་
མི་འགྱུར། ། ཞེས་འབྱུང་བ་ནི་ཚིག་རྐང་གཅིག་ལ་དུམ་བུ་གཉིས་སུ་བཅད་པའི་
བྲིས་ནོར་རྒྱུན་འབྱམས་ཞིག་སྟེ། སློབ་དཔོན་དྷརྨཱ་ཀིརྟིས། སྙིང་རྗེས་ནོན་པའི་
སེམས་ཀྱིས་གཞན་ལ་གནོད་པ་བྱེད་མི་འགྱུར། །ཞེས་ཚིག་རྐང་གཅིག་ཏུ་བྱས་
ཤིང་། འགྱུར་གསར་དུ་ཡང་ཚིག་རྐང་གཅིག་ཏུ་བྱས་ལ། གཞུང་ཚིག་གི་རྐང་པ་
རྣམས་བགྲངས་ནའང་འདི་རྐང་པ་གཅིག་ཏུ་བྱ་དགོས་པ་ཤིན་ཏུ་གསལ་ལོ། །ལྔ་
པ་སྙིང་རྗེ་ལ་བརྟེན་ནས་ཕྱིན་དྲུག་གི་ཉམས་ལེན་འཕེལ་བར་བསྟན་པ་ནི། སྦྱིན་
དང་ཞེས་པ་ནས། ཡོང་མི་འགྱུར། །ཞེས་པའི་བར་ཏེ། སྙིང་རྗེ་ཆེན་པོ་ཡོད་ན་
དེའི་མཐུས་ཕྱིན་དྲུག་གི་ཉམས་ལེན་རྣམས་འཕེལ་ཞིང་རྒྱས་པར་འགྱུར་ཏེ། སྙིང་
རྗེ་ཆེན་པོའི་མཐུས་ལུས་ལོངས་སྤྱོད་དགེ་རྩ་རྣམས་གཞན་ལ་གཏོང་བའི་སྦྱིན་པ་
དང་། བཟོད་པ་ལ་སོགས་པ་ཕ་རོལ་ཏུ་ཕྱིན་པ་དྲུག་གི་ཡོན་ཏན་རྣམས་གྲགས་པ་
དང་མཐུན་པར་འཕེལ་བར་འགྱུར་རོ། །སྙིང་རྗེ་ཆེན་པོ་ཡོད་ན་བསྡུ་བའི་དངོས་
69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པོ་བཞི་ཡང་འཕེལ་བར་འགྱུར་ཏེ། སྙིང་རྗེ་ཅན་ནི་གཞན་ལ་གནོད་སེམས་ཉེ་
བར་ཞི་བས་སེམས་ཅན་གཞན་གྱི་ཡིད་མི་འབྱུང་བར་གཞན་ལ་ཕན་པ་སྒྲུབ་པའི་
ཐབས་སྦྱིན་པ་དང་སྙན་སྨྲ་སོགས་བསྡུ་བ་བཞིས་གཞན་རྗེས་སུ་འཛིན་ནོ། །སྙིང་
རྗེ་ཆེན་པོའི་མཐུས་གཞན་གྱི་དོན་ངེས་པར་བྱ་ནུས་ཏེ། སྙིང་རྗེ་ཆེན་པོ་དང་ལྡན་
པ་རྣམས་ནི་སྐྱེ་བོ་རྣམས་ཀྱི་ཕ་ལྟ་བུར་གཉེན་བཞིན་དུ་སྒོ་ཀུན་ནས་གཞན་ལ་ཕན་
པ་བྱེད་པས་ཀུན་གྱི་ཡིད་བརྟན་པའི་གནས་སུ་འགྱུར་རོ། །སྙིང་རྗེ་ཆེན་པོ་ཡོད་ན་
གཞན་གྱི་ལོག་སྒྲུབ་བྱུང་ཡང་དེས་ཡིད་འཁྲུག་པར་མི་འགྱུར་ཏེ། སྙིང་རྗེའི་དབང་
དུ་གྱུར་པ་རྣམས་གཞན་གྱིས་གནོད་པ་ཅི་བྱས་ཀྱང་སྙིང་ལ་འཐབ་མོའི་འཁྲུག་པ་
ཡོང་མི་འབྱུང་བར་མ་སྨྱོ་བ་མཐོང་བ་བཞིན་དུ་ལྷག་པར་བརྩེ་བས་དེའི་དོན་བྱེད་
པར་འགྱུར་ལ། སྙིང་རྗེའི་ཆུས་བརླན་པས་སེམས་ལ་འཁྲུག་པའི་མེ་འབར་བར་
ཡོང་མི་འགྱུར་ཏེ། ཆུ་ནང་དུ་མེ་མི་འབྱུང་བ་བཞིན་དུ་སེམས་སྙིང་རྗེའི་དབང་དུ་
གྱུར་པ་རྣམས་ལ་གཞན་ལ་འཁྲུག་པའི་ཞེ་སྡང་སྐྱེ་བའི་གནས་མེད་དོ། །དྲུག་པ་
ཐེག་པ་ཆེན་པོའི་ལམ་གྱིས་གནད་མདོར་བསྡུས་ཏེ་གདམས་པ་ནི། དེ་བས་ཞེས་
པ་ནས། ཚུལ་སྟོན་ཅིག །ཅེས་པའི་བར་ཏེ། སྙིང་རྗེའི་ཕན་ཡོན་དང༌། སྙིང་རྗེ་
མེད་པའི་སྐྱོན་སྔར་བཤད་པ་དེ་ལྟར་ཡིན་པ་དེ་བས་ན་ཐེག་པ་ཆེན་པོའི་ཆོས་
མདོར་བསྡུས་ན་བསམ་པ་སྙིང་རྗེ་དང་། སྤྱོད་པ་ཕྱིན་དྲུག་ལ་སློབ་པ་ཉིད་ཡིན་ཏེ།
སྙིང་རྗེ་ཆེན་པོ་འགྱུར་བ་མེད་པར་བརྟན་པར་ཡོད་པའི་མཁས་པ་རྣམས་ནི་དུས་
རྟག་ཏུ་ཐེག་པ་ཆེན་པོའི་ཆོས་ལ་བལྟས་ཏེ་ཉམས་ལེན་བྱེད་དོ། །དགེ་བ་སྐྱེས་བུ་
དམ་པ་གཞན་དོན་ལ་དགའ་བའི་ཡོན་ཏན་ཅན་རྣམས་ནི་ཐེག་པ་ཆེན་པོའི་ལམ་
འབྲས་བུ་དང་བཅས་པའི་གཞི་བརྩེ་བ་སྙིང་རྗེ་ཆེན་པོ་ལ་མི་བརྟེན་པ་གང་ཞིག་
- 70 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཡོད། དེ་བས་ན་རང་དང་རང་གི་བུ་ལ་ཇི་ལྟར་དགའ་ཞིང་བརྩེ་བ་བཞིན་དུ་སྐྱེ་བོ་
སེམས་ཅན་མཐའ་དག་ལ་སྙིང་རྗེ་ཆེན་པོ་བསྐྱེད་ལ་རྒྱལ་སྲས་དམ་པའི་སྤྱོད་ཚུལ་
གྱིས་འགྲོ་བ་ཀུན་གྱི་ཡིད་དུ་འོང་བར་བྱས་པའི་སྒོ་ནས་རྒྱལ་པོའི་ཚུལ་སྟོན་ཅིག་
སྟེ་རྒྱལ་སྲིད་སྐྱོངས་ཤིག་ཅེས་སེམས་དཔའ་ཆེན་པོ་རུ་རུས་རྒྱལ་པོ་ལ་མདོར་
བསྡུས་ཏེ་གདམས་སོ། །གསུམ་པ་རྒྱལ་པོ་འཁོར་བཅས་ཆོས་ཀྱིས་ཚིམ་ནས་
བཀའ་བཞིན་དུ་བསྒྲུབས་པ་ནི། དེ་ནས་རྒྱལ་པོ་དེ་ཞེས་པ་ནས། བྱིན་ནོ། །ཞེས་
པའི་བར་ཏེ། དེ་ལྟར་སེམས་དཔའ་ཆེན་པོས་རྒྱལ་པོ་འཁོར་བཅས་ལ་ཐེག་པ་
ཆེན་པོའི་ཆོས་རྒྱ་ཆེར་འདོམས་པར་མཛད་པ་ན། རྒྱལ་པོ་དེ་སེམས་དཔའ་ཆེན་པོ་
རུ་རུའི་ཚིག་ལ་མངོན་པར་དགའ་ཞིང་དད་པར་གྱུར་ནས། ཕོ་བྲང་འཁོར་གྱི་མི་
དང་བཅས་པ་ཐེག་པ་ཆེན་པོའི་ཆོས་ཉམས་སུ་ལེན་པར་གྱུར་ཏེ། རྒྱལ་པོས་
སེམས་དཔའ་ཆེན་པོའི་བཀའ་བཞིན་དུ་རི་དྭགས་དང་བྱ་ཐམས་ཅད་ལ་ཡང་མི་
འཇིགས་པ་བྱིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་དགེ་བ་རྣམས་ནི་
གཞན་ གྱི་ སྡུག་བསྔལ་ཉིད་མ་བཟོད་པས་ རང་ སྡུག་བསྔལ་ གྱི། རང་གི་སྡུག་
བསྔལ་མི་བཟོད་པ་ནི་མ་ཡིན་ནོ་ཞེས་སྙིང་རྗེ་ཅན་གྱི་བསྔགས་པ་ལ་ཡང་བརྗོད་
པར་བྱའོ། །སྐྱེས་བུ་དམ་པ་རྣམས་ནི་རང་ཉིད་ཡལ་བར་དོར་ནས་གཞན་ལ་ཕན་
འདོགས་པར་མཛད་པའོ་ཞེས་ཀྱང་བརྗོད་པར་བྱའོ། །དེ་བཞིན་དུ་ཡོན་ཏན་ཅན་
རྣམས་ནི་རང་ཉིད་གསོད་པ་རྣམས་ལ་ཡང་བླང་དོར་གསལ་བར་སྟོན་ཅིང་འགྲོ་བ་
རྣམས་འདྲེན་པར་མཛད་དོ་ཞེས་ཀྱང་བརྗོད་པར་བྱའོ། །བྱམས་པ་དང་ལྡན་པ་
རྣམས་ལ་གནོད་པ་བྱས་པའི་འབྲས་བུ་མཐོང་བའི་ཆོས་ལ་མྱོང་བར་འགྱུར་རོ་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཞེས་གནོད་པ་བྱེད་པའི་ཉེས་དམིགས་ལ་ཡང་སྦྱར་བར་བྱའོ། །ཞེས་པ་སྟེ། དོན་
ནི་དངོས་ཟིན་ལྟར་གོ་སླ་ཞིང་། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་
གནས་སྐབས་སུ་ཇི་ལྟར་མཛད་པའི་རྣམ་ཐར་བཟང་པོ་དེ་དག་བསམ་ལ་དེ་
བཞིན་དུ་བསླབ་པར་བྱའོ། །དོན་བསྡུ་བའི་ཚིག་འདི་རྣམས་འགྱུར་རྙིང་གི་དཔེ་
རྣམས་ལ་མ་བྱུང་ཡང་། འགྱུར་གསར་དུ་བྱུང་ཞིང་། འགྱུར་གསར་གྱི་མཆན་བུར་
དོན་བསྡུ་བའི་ཚིག་འདི་རྣམས་རྒྱ་དཔེ་ལ་སྣང་ཞེས་འགྱུར་གསར་བྱེད་པ་པོས་
བཀོད་འདུག་ཅིང་། དགེ་བཤེས་པོ་ཏོ་པ་ཆེན་པོས་ཀྱང་རྟོགས་བརྗོད་འདིའི་དོན་
བསྡུ་བའི་ཚིག་རྣམས་བོད་ཡིག་ལ་ཆད་པ་འདྲ་གསུངས་ཞིང་། རྟོགས་བརྗོད་
གཞན་ཐམས་ཅད་ལ་དོན་བསྡུ་འདུག་པས་འདིར་ཡང་འགྱུར་གསར་ལས་འབྱུང་
བ་ལྟར་བཀོད་དོ། །
བཞི་པ་ལེའུའི་མཚན་བསྟན་པ་ནི། རི་དྭགས་རུ་རུའི་སྐྱེས་པའི་རབས་ཏེ་ཉི་
ཤུ་རྩ་དྲུག་པའོ། །ཞེས་ པའོ། །བདག་ ཉིད་ཆེན་ པོ་མཁས་མཆོག་དཔའ་བོས་
མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་ཉི་ཤུ་རྩ་དྲུག་པའི་བཤད་པའོ།། །། །
༈ གསུམ་པ་ཆོས་ལ་ངེས་སེམས་ཀྱི་བཟོད་པ་ལ་སློབ་ཚུལ་ལ་གསུམ། ཆོས་
ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་ལུས་སྲོག་ལ་མི་ལྟ་བར་སེམས་
ཅན་གྱི་དོན་མཛད་ཚུལ། ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་
ལུས་དུམ་བུར་བཅད་ཀྱང་ཁྲོ་བ་མེད་པར་བཟོད་པ་མཛད་ཚུལ། ཆོས་ལ་ངེས་
སེམས་ཀྱི་བཟོད་པའི་སྟོབས་ཀྱིས་རྫུ་འཕྲུལ་གྱིས་གདུལ་བྱ་འདུན་པར་མཛད་
ནས་ཆོས་བསྟན་ཚུལ་ལོ། །དང་པོ་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་
- 72 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རང་གི་ལུས་སྲོག་ལ་མི་ལྟ་བར་སེམས་ཅན་གྱི་དོན་མཛད་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་བཤད་པ་ལ་བཞི། མཚམས་སྦྱར་བ། སྤྲེའུའི་རྒྱལ་པོར་འཁྲུངས་པའི་རྟོགས་
བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་
པའོ། །དང་ པོ་ནི། དམ་ པའི་ ཚུལ་ ཞེས་པ་ནས། བྱེད་ དོ། །ཞེས་ པའི་བར་ཏེ།
དམ་པའི་ཚུལ་ཏེ་དམ་པ་སངས་རྒྱས་རྣམས་ཀྱི་སྤྱོད་པའི་རྗེས་སུ་འབྲང་བའི་རྒྱལ་
སྲས་བདག་ཉིད་ཆེན་པོ་རྣམས་ནི་དགྲ་རྣམས་ཀྱི་ཡིད་ ཀྱང་མགུ་བར་བྱེད་ན་
སེམས་ཅན་གཞན་རྣམས་མགུ་བར་བྱེད་པ་ལྟ་ཅི་སྨོས། སྟོན་པ་ཐུགས་རྗེ་ཅན་
དེས་སློབ་པ་ལམ་གྱི་གནས་སྐབས་སུ་ཆོས་ལ་ངེས་པར་སེམས་པའི་བཟོད་པའི་
སྟོབས་ཀྱིས་རང་ལ་གནོད་པ་བྱེད་པའི་དགྲ་རྣམས་ལ་ཡང་ཁྲོ་བ་མེད་པར་ལྷག་
པར་བརྩེ་བར་མཛད་པའི་རྣམ་ཐར་བཟང་པོ་དེའི་རྗེས་སུ་བསླབ་པར་བྱའོ། །
གཉིས་པ་སྤྲེའུའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ། ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་
ཀྱིས་རང་གི་ལུས་སྲོག་ལ་མི་ལྟ་བར་སེམས་ཅན་གྱི་དོན་མཛད་ཚུལ་ལོ། །དང་པོ་
ནི། དེ་ཡང་འདི་ལྟར་ཞེས་པ་ནས། གྲག་གོ །ཞེས་པའི་བར་ཏེ། སྟོན་པ་ཐུགས་
རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་དགྲ་རྣམས་ཀྱི་ཡིད་ཀྱང་མགུ་
བར་མཛད་པའི་ཚུལ་དེ་ཡང་འདི་ལྟར་ཐོས་ཏེ། སྟོན་པའི་སྔོན་གྱི་འཁྲུངས་རབས་
བྱང་ཆུབ་སེམས་དཔའ་དེ་དུས་རེ་ཞིག་ཅིག་ན་གངས་རི་དཔལ་དང་ལྡན་པའི་
ཁྲོད། སྨན་གྱི་ཁྱད་པར་རོ་དང་མཐུ་དང་རྣམ་པར་སྨིན་པའི་ཡོན་ཏན་རྣམ་པ་མང་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པོ་དང་ལྡན་པ་ཡོད་པའི་ས་ཕྱོགས་མེ་ཏོག་དང་། འབྲས་བུ་དང་། ལོ་མ་དང་།
འདབ་མ་དང༌། ལྡུམ་བུ་རྣམ་པ་སྣ་ཚོགས་ཀྱིས་བརྒྱན་པའི་ཤིང་ལྗོན་པ་བརྒྱ་ཕྲག་
མང་པོས་གང་བ། འབབ་ཆུ་ཤེལ་སྒོང་ལྟར་དྭངས་ཤིང་གཙང་བ་འབབ་པ། བྱ་
མང་པོའི་སྒྲ་སྙན་པར་གྲག་པ་ཞིག་ན་ལས་དང་ཉོན་མོངས་པས་འཕངས་པ་མིན་
པར་སྙིང་རྗེ་དང་སྨོན་ལམ་གྱི་དབང་གིས་སྤྲེའུ་མང་པོའི་བདག་པོ་བྱེད་པའི་སྤྲེའུ་
ཆེན་པོ་ཞིག་ཏུ་གྱུར་ཏོ་ཞེས་གྲག་གོ །གཉིས་པ་སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ་ནི། དེ་དེ་ལྟ་བུའི་ཞེས་པ་ནས། མ་གྱུར་ཏོ། །ཞེས་པའི་བར་ཏེ།
སེམས་དཔའ་ཆེན་པོ་སྤྲེའུའི་རྒྱལ་པོ་དེ་མ་ངེས་པའི་ཕུང་པོ་བཟུང་སྟེ་སྤྲེའུའི་རྟེན་དེ་
ལྟ་བུའི་གནས་སྐབས་སུ་གྱུར་ཀྱང་། སྔོན་བསྐལ་བ་དཔག་ཏུ་མེད་པ་ནས་ཐུགས་
བསྐྱེད་དེ་གཏོང་བ་དང་སྙིང་རྗེ་ལ་སོགས་པ་རྒྱལ་སྲས་ཀྱི་བསམ་པ་དང་སྤྱོད་པ་
མཐའ་དག་ལ་གོམས་པ་རབ་ཀྱི་མཐར་ཐུག་པའི་ཕྱིར་ཉོན་མོངས་དང་ཉེས་སྤྱོད་
མཐའ་དག་གི་གཉེན་པོ་ལ་འབྲལ་བ་མེད་པར་བརྟེན་པས། ཕྲག་དོག་དང༌།
འཇུངས་པ་དང༌། ཁྲོ་བ་ལ་སོགས་པའི་ཉོན་མོངས་དང་། ཉེས་སྤྱོད་མཐའ་དག་
སེམས་དཔའ་ཆེན་པོ་འདི་ལ་ཁྲོས་ནས་མི་དགའ་བར་གྱུར་པ་བཞིན་དུ་སེམས་
དཔའ་ཆེན་པོ་འདིའི་ཐུགས་རྒྱུད་ལ་ཉེ་བར་འོང་བར་མ་གྱུར་ཏོ། །གཞུང་འདིས་
ནི་འཁྲུངས་རབས་འདི་ནི་དག་ས་ཐོབ་པའི་སྐབས་ཡིན་པར་བསྟན་ཏེ། འདིས་
ཉོན་མོངས་རྣམས་སྤངས་པར་བསྟན་ལ། ཐེག་པ་ཆེན་པོ་པས་ཉོན་མོངས་སྤངས་
པའི་སྐབས་ནི་ས་བརྒྱད་པ་ཐོབ་ནས་ཡིན་པར་ཤིང་རྟ་ཆེན་པོའི་གཞུང་དུ་མ་ལས་
འབྱུང་བས་སོ། །གསུམ་པ་ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་
ཀྱིས་རང་གི་ལུས་སྲོག་ལ་མི་ལྟ་བར་སེམས་ཅན་གྱི་དོན་མཛད་ཚུལ་ལ་གཉིས།
- 74 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྤྲེའུ་མང་པོའི་དོན་མཛད་ཚུལ་དང༌། རྒྱལ་པོ་འཁོར་བཅས་ཀྱི་དོན་མཛད་ཚུལ་
ལོ། །དང་པོ་ལ་དྲུག །གང་དུ་བཞུགས་པའི་གནས་དང་ལོངས་སྤྱོད་ཀྱི་ཁྱད་པར་
བསྟན་པ། སྤྲེའུ་རྣམས་གནོད་པ་ལས་བསྲུང་ཕྱིར་རྗེས་སུ་གདམས་པར་མཛད་པ།
སེམས་དཔའ་ཆེན་པོའི་ཚོགས་རྫོགས་པའི་རྐྱེན་ཉེ་བར་བསྐུལ་བ། རྒྱལ་པོ་དཔུང་
དང་བཅས་པ་སེམས་དཔའ་ཆེན་པོ་འཁོར་བཅས་ལ་རྒོལ་དུ་འོངས་པ། རྒྱལ་པོ་
དཔུང་ དང༌ བཅས་ པའི་ དམག་ གིས་སྤྲེའུའི་ ཚོགས་ རྣམས་ གསོད་ པའི་ སྦྱོར་བ་
བརྩམས་པ། སེམས་དཔའ་ཆེན་པོས་རང་གི་ལུས་སྲོག་ཡལ་བར་དོར་ནས་སྤྲེའུའི་
ཚོགས་རྣམས་འཇིགས་པ་ལས་ཐར་པར་མཛད་པའོ། །དང་པོ་ནི། དེ་དེ་ན་ཞེས་
པ་ནས། གཞོལ་བར་གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་དེ་སྔོན་
ཡུན་རིང་པོ་ནས་བསོད་ནམས་རླབས་ཆེན་བསགས་ཏེ་ནམ་མཁའ་མཛོད་ཀྱི་ཏིང་
ངེ་འཛིན་ཐོབ་པ་ཡིན་པས་གནས་སྐབས་གང་དང་གང་དུའང་ལོངས་སྤྱོད་ཀྱིས་མི་
ཕོངས་པ་ནི་རྟེན་འབྲེལ་ཀྱི་ཆོས་ཉིད་ཡིན་པས། གནས་དེ་ན་ཡང་ཤིང་ནྱ་གྲོ་ཏ་
ཆེན་པོ་ཞིག་ཡོད་པ་རིའི་རྩེ་མོ་མཐོན་པོ་བཞིན་དུ་ནམ་མཁའ་ལ་རེག་ལ་ཐུག་པ་
ནགས་ཚལ་དེའི་བདག་པོ་འདྲ་བ། ལོ་མ་དང་ལྡུམ་བུ་རྒྱས་པས་ཁེབས་པའི་གྲིབ་
མ་ནི་སྤྲིན་སྟུག་པོས་གཡོགས་པ་བཞིན། དེའི་འབྲས་བུའི་ཁྱད་པར་རོ་མཆོག་ཏུ་
ཞིམ་པ། ཁ་དོག་དང་དྲི་ཞིམ་པོ་ཡིད་དུ་འོང་བ། མུ་ལེ་དྲུམ་ཤིང་གི་འབྲས་བུ་བས་
ཀྱང་ཆེ་བ་རྣམས་ཀྱི་ལྗིད་ཀྱིས་ཡལ་ག་ནོན་པ་ཞིག་གི་དྲུང་ན་རང་དང་འཁོར་
ཐམས་ཅད་ལོངས་སྤྱོད་ཀྱིས་ཕོངས་པ་མེད་པར་གནས་ཤིང་འདུག་གོ །ཚུལ་དེ་
ལ་ཚིགས་སུ་བཅད་པའི་སྒོ་ནས་བསྔགས་པ་ནི། དམ་པ་རྣམས་ནི་ཞེས་སོགས་ཏེ།
རྒྱལ་སྲས་དམ་པ་རྣམས་ནི་སེམས་ཅན་གྱི་དོན་དུ་དུད་འགྲོའི་སྐྱེ་གནས་བཟུང་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བར་གྱུར་ཀྱང་། སྔོན་བསོད་ནམས་རླབས་ཆེན་བསགས་པའི་དབང་ཐང་ནམ་
ཡང་འཛད་པ་མེད་པས། གཙོ་ཆེར་ལྷ་མིའི་རྟེན་ལ་ལོངས་སྤྱོད་རྒྱ་ཆེན་པོ་གྲུབ་
ཅིང་དབང་ཐང་གི་ལྷག་མའང་ལྷ་མིའི་རྟེན་ལ་མྱོང་བས་འཛད་པ་མེད་པར་ལྷག་
པ། དུད་འགྲོའི་རྟེན་བཟུང་བའི་སྐབས་སུའང་རང་དང་འཁོར་ཐམས་ཅད་བདེ་
བའི་གནས་སུ་འགྱུར་བ་ནི་དཔེར་ན། ཕན་བཏགས་འབྲེལ་བའི་སྐྱེ་བོ་མཛའ་
བཤེས་བྱེས་ཡུལ་དུ་དོང་པ་རྣམས་ཀྱི་ནོར་གྱི་ལྷག་མ་རྣམས་ལོངས་སྤྱད་དུ་ཡོད་པ་
བཞིན་ནོ། །ནགས་ཚལ་གྱི་བདག་པོ་འདྲ་བ་ཤིང་ནྱ་གྲོ་དྷ་དེའི་ཡལ་ག་གཅིག་
ཤིང་དེའི་དྲུང་ནས་འབབ་པའི་ཆུ་ལ་གཞོལ་བར་གྱུར་པ་ནི་སླར་སེམས་དཔའ་
ཆེན་པོ་ལ་གཞན་དོན་རླབས་ཆེན་འགྲུབ་པའི་རྐྱེན་བསྐུལ་བའི་རྟེན་འབྲེལ་གྱིས་
གནས་པར་གྱུར་ཏོ། །
གཉིས་ པ་ སྤྲེའུ་རྣམས་ གནོད་ པ་ལས་བསྲུང་ ཕྱིར་ རྗེས་ སུ་ གདམས་པར་
མཛད་པ་ནི། དེ་ནས་བྱང་ཆུབ་སེམས་དཔའ་ཕྱི་རྗེས་རྒྱང་རིང་དུ་བལྟ་བས་སྤྲེའུ་
མང་པོ་དེ་དག་ལ་རྗེས་སུ་གདམས་པ། ཤིང་ནྱ་གྲོ་དྷའི་ཡལ་ག་འདིའི་འབྲས་བུ་
རྣམས་ཟད་པར་མ་བྱས་ཀྱི་བར་དུ་ཁྱེད་ཅག་སུ་ཡང་ཡལ་ག་གཞན་ལ་འབྲས་བུ་
བཏོགས་ཏེ་མ་ཟ་ཞིག་ཅེས་བསྒོ་བ་དང་། དེ་དག་ཀྱང་དེ་བཞིན་དུ་བྱེད་པར་གྱུར་
ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། གསུམ་པ་སེམས་དཔའ་ཆེན་
པོའི་ཚོགས་རྫོགས་པའི་རྐྱེན་ཉེ་བར་བསྐུལ་བ་ལ་གཉིས། ཤིང་ནྱ་གྲོ་དྷའི་ཡལ་ག་
འབབ་ཆུ་ལ་གཞོལ་བ་དེ་ལས་འབྲས་བུ་སྨིན་པ་ཞིག་འབབ་ཆུས་ཁྱེར་ཏེ་རྒྱལ་པོ་
བཙུན་མོ་དང་བཅས་པ་ཁྲུས་བྱེད་པའི་སར་སླེབ་པ་དང་། འབྲས་བུ་དེའི་གཟུགས་
དང་དྲིས་རྒྱལ་པོ་བཙུན་མོ་དང་བཅས་པ་ཡིད་ཕྲོགས་ནས་གང་ནས་བྱུང་བརྟགས་
- 76 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའོ། །དང་པོ་ནི། དེ་ནས་རེ་ཞིག་ཅེས་པ་ནས། སྡོད་པར་གྱུར་ཏོ། །ཞེས་པའི་
བར་ཏེ། དེ་ནས་དུས་རེ་ཞིག་ཅིག་ན་ཡལ་ག་དེའི་འབྲས་བུ་མ་སྨིན་པ་ཧ་ཅང་མི་
ཆེ་གཅིག་ཅིག་གྲོག་མ་རྣམས་ཀྱིས་ཤིང་གི་ལོ་མ་བསྡུས་པས་གཡོགས་པ་སྤྲེའུ་དེ་
རྣམས་ཀྱིས་མ་མཐོང་ངོ༌། །དེ་མཐར་གྱིས་སྐྱེས་པ་དང་ཁ་དོག་དང་དྲི་དང་རོ་ཕུན་
སུམ་ཚོགས་ཤིང་འཇམ་པོར་གྱུར་ནས། ཡོངས་སུ་སྨིན་པའི་དབང་གིས་རྩ་བ་སྙི་
བར་གྱུར་ཏེ་འབབ་ཆུ་དེའི་ནང་དུ་ལྷུང་ནས་འབབ་ཆུའི་རྒྱུན་གྱིས་ཁྱེར་ཏེ་སོང་བ་
ལས། རྒྱལ་པོ་ཞིག་བཙུན་མོའི་འཁོར་དང་བཅས་ཏེ་ཆུ་དེའི་ནང་ན་རྩེ་བའི་མཐའ་
རྒྱ་མོ་སྟེ་སྲད་བུའི་དྲ་བས་བསྐོར་བའི་ངོས་ཤིག་ལ་ཆགས་པར་གྱུར་ཏོ། །ཤིང་
འབྲས་དེའི་ཡོན་ཏན་ཚིགས་སུ་བཅད་པའི་བསྔགས་པ་ནི། ན་ཆུང་ཁྲུས་བྱེད་ཅེས་
སོགས་ཏེ། དེའི་ཚེ་རྒྱལ་པོས་བཙུན་མོ་ན་ཆུང་རྣམས་ཆུ་དེ་ལ་ཁྲུས་བྱེད་པ་ན་མེ་
ཏོག་གི་ཕྲེང་བ་དྲི་ཞིམ་པོ་དང་། དྲི་ཞིམ་པོས་བསྒོས་པའི་ཁྲུས་རྩི་དྲི་བསུང་ཞིམ་པོ་
མང་པོ་བསོགས་པ་སྟེ་འདུས་པའི་གོང་བུའི་དྲི་ཡོད་ཀྱང་ནྱ་གྲོ་དྷའི་ཤིང་གི་འབྲས་
བུ་དེ་ཡི་ཡོན་ཏན་དྲི་ཞིམ་པོ་སྣར་མནམ་པ་ཁྱབ་པར་གྱུར་པས་སྔར་གྱི་དྲི་དེ་དག་
ཟིལ་གྱིས་མནན་པ་ན། བཙུན་མོ་ན་ཆུང་དེ་དག་ཤིང་ཐོག་དེ་ཡི་དྲིས་མྱོས་ཤིང་།
དེའི་དྲི་ལ་སྣ་སྣོམ་དབུགས་ནང་དུ་བསྲིངས་པས་མིག་ཀྱང་བཙུམས། ངོ་མཚར་ཆེ་
བར་གྱུར་ནས་ཕྱོགས་རྣམས་ཀུན་ཏུ་མིག་རྣམ་པར་ལྟ་ཞིང་གཡོ་བར་གྱུར་ཏོ། །
བུད་མེད་དེ་དག་ངོ་མཚར་ཆེ་བའི་མིག་གཡོ་ཞིང་རིག་རིག་པོར་བལྟ་བར་གྱུར་
ནས་ཤིང་ནྱ་གོ་དྷའི་འབྲས་བུ་མཱུ་ལི་དྲུམ་ཤིང་གི་འབྲས་བུ་སྨིན་པ་བས་ཀྱང་ཆེ་བ་
ད་རྒྱ་མོ་བྲེས་པའི་ངོས་ལ་ཆགས་ཤིང་འདུག་པ་མཐོང་བ་དང་། འདི་ཅི་ཞིག་ཡིན་
སྙམ་ནས་དེ་ལ་མིག་ཆགས་བཞིན་དུ་རྒྱལ་པོ་དང་བཅས་ཏེ་འདུས་ནས་སྡོད་པར་
-77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གྱུར་ཏོ། །འགྱུར་རྙིང་གི་དཔེ་ཁ་ཅིག་ཏུ། འདུས་ནས་ཅི་ཡིན་ཞེས་གླེང་བར་གྱུར་
ཏོ། །ཞེས་འབྱུང་། དགེ་བཤེས་པོ་ཏོ་བའི་གསུང་སྒྲོས་ལས། འདུས་ནས་རྟོག་
པར་གྱུར་ཏོ། །ཞེས་འབྱུང་ཏེ། ཇི་ལྟར་ཡང་དོན་ནི་གོ་བར་ཟད་དོ། །གཉིས་པ་
འབྲས་བུ་དེའི་གཟུགས་དང་དྲིས་རྒྱལ་པོ་བཙུན་མོ་དང་བཅས་པ་ཡིད་ཕྲོགས་ནས་
གང་ནས་བྱུང་བརྟགས་པ་ནི། དེ་ནས་རྒྱལ་པོ་དེས་ཞེས་པ་ནས། ཡང་དག་གོ་
སྙམ་ནས། ཞེས་པའི་བར་ཏེ། དེ་ནས་རྒྱལ་པོ་དེས་འབྲས་བུ་དེ་བླངས་ནས་སྨན་
པ་ཡིད་ཆེས་པ་རྣམས་ལ་བཟར་རུང་མིན་རྟོག་ཏུ་བཅུག་གོ །སྨན་པ་རྣམས་ཀྱིས་
བརྟགས་ཏེ་བཟར་རུང་བ་ཉིད་དོ་ཞེས་བརྗོད་པ་ན། རྒྱལ་པོ་བདག་རང་གིས་དེའི་
རོ་མྱངས་སོ། །དེ་ནས་ཤིང་ཐོག་དེའི་རོ་རྨད་དུ་བྱུང་བས་རྒྱལ་པོ་ངོ་མཚར་ཡ་
མཚན་ཆེ་བར་གྱུར་ཏེ། འཇིག་རྟེན་ན་ཡོད་པའི་རོ་མཆོག་རྣམས་བསྡུས་ཏེ་ཆེད་དུ་
སྦྱར་བའི་ཡོན་ཏན་མཆོག་རྣམས་རྨད་དུ་བྱུང་བའི་ཤིང་ཐོག་དེའི་རོ་མཆོག་གིས་
ཟིལ་གྱིས་མནན་པ་བཞིན་དུ་གྱུར་ཏོ། །དེ་ལྟར་གྱུར་པ་ན་སྔོན་མེད་པའི་ཁ་དོག་
དང་དྲི་དང་རོ་དག་གིས་ཤིང་ཐོག་དེ་ལ་ཡ་མཚན་ཆེ་བར་གྱུར་ཏེ། ཤིང་ཐོག་དེའི་
རོ་ལ་ཆགས་པས་རྒྱལ་པོའི་སེམས་ཡ་མཚན་ཆེ་བས་རྣམ་པར་རྟོག་པ་མང་པོར་
གྱུར་ཏོ། །ཡང་ན་ཤིང་ཐོག་དེའི་དྲི་རོ་ལ་ཆགས་པས་ཡ་མཚན་ཆེ་བས་རྒྱལ་པོ་
ཡིད་ཀྱི་བརྟན་པ་ཉམས་པའི་རྣམ་འགྱུར་ཅན་དུ་གྱུར་ཏོ། །དེ་ནས་རྒྱལ་པོ་དེའི་ཁ་
ཟས་རོ་ཞིམ་པོ་ཕུན་སུམ་ཚོགས་པ་མང་པོ་ཡོད་ཀྱང་། ཤིང་ཐོག་དེའི་རོ་ལ་ཆགས་
པའི་དབང་གིས་འདི་སྙམ་དུ་བསམས་སོ། །གང་ཞིག་འབྲས་བུ་འདི་འདྲ་བ་དག་
མ་ཟོས་པ་དེ་ནི་རྒྱལ་སྲིད་ཀྱི་འབྲས་བུ་ཅི་ཞིག་ཟོས། རྒྱལ་སྲིད་སྒྲུབ་པའི་ཉོན་
མོངས་སྡུག་བསྔལ་མེད་པར་ཡང་ཤིང་ཐོག་འདི་འདྲ་ཟ་བ་དེ་ཉིད་རྒྱལ་པོ་དངོས་
- 78 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡིན་ནོ་ཞེས་ཅ་ཅོར་བསྒྲགས་སོ། །དེ་ནས་རྒྱལ་པོ་དེས་འབྲས་བུ་དེ་གང་ནས་བྱུང་
བ་བཙལ་བར་བསམ་སྟེ་རང་གི་བློས་བརྟགས་པ། གང་ལས་འབྲས་བུ་འདི་ལྟ་བུ་
འབྱུང་བའི་ཤིང་ལྗོན་པ་བཟང་པོ་དེ་ནི་འདི་ནས་མི་རིང་བ་ཞིག་ན་ཡོད་ལ།
འབབ་ཆུའི་འགྲམ་ཞིག་ན་ཡང་འདུག་གོར་མ་ཆོག་གོ །དེ་ལྟར་ཅིས་མངོན་ཞེ་ན།
འདི་ལྟར་ཁ་དོག་དང་དྲི་དང་རོའང་མ་ཉམས་ལ། རྨ་མེད་ཅིང་མ་སྣད་པ་ལ་
བལྟས་ན་ཆུ་ནང་དུ་ལྷུང་ནས་ཀྱང་རིང་པོ་མ་ལོན་པ་འདྲ་སྟེ། དེ་བས་ན་འདི་གང་
ནས་བྱུང་བའི་གནས་ཤེས་པར་ནུས་ཡང་དག་གོ་སྙམ་དུ་བློ་ལ་ངེས་སོ། །བཞི་པ་
རྒྱལ་པོ་དཔུང་དང་བཅས་པ་སེམས་དཔའ་ཆེན་པོ་འཁོར་བཅས་ལ་རྒོལ་དུ་འོངས་
པ་ནི། དེའི་ རོ་ལ་ཆགས་པའི་དབང་གིས་ཞེས་པ་ནས། རང་གི་མི་རྣམས་ལ་
བསྒོའོ། ། ཞེས་པའི་བར་ཏེ། རྒྱལ་པོ་དེ་ནྱ་གྲོ་དྷའི་འབྲས་བུ་དེའི་རོ་ལ་ཆགས་
པའི་དབང་གིས་འབྲས་བུ་དེ་གང་ནས་བྱུང་བའི་ཤིང་ལྟ་བར་འདོད་ནས་ཆུའི་ནང་
ན་རྩེ་བ་བཏང་སྟེ། བདག་རང་གི་ཕོ་བྲང་དམ་པ་བསྲུང་བའི་སྲུང་མ་ལེགས་པར་
བསྐོས་ནས། དམག་དྲངས་ སུ་ རུང་ བའི་ དཔུང་གི་ཚོགས་མང་པོས་ཡོངས་ སུ་
བསྐོར་ཏེ་འབབ་ཆུ་དེའི་འགྲམ་ཐོག་ཐག་མཐར་གྱིས་སོང་སྟེ། སྔར་ལམ་སྲོལ་མི་
བཏོད་པས་ནགས་ཚལ་སྟུག་པོ་གཅན་གཟན་དང་བཅས་པ་ནི་འཁོར་རྣམས་ཀྱིས་
དམྱལ་ ཏེ་ལམ་བདེ་བར་བྱས་ནས་སོང་། འདི་ལ་འགྱུར་རྙིང་གི་དཔེ་ཕལ་ཆེར་དུ།
གཅན་གཟན་དང༌ བཅས་ པ་ནི་ དམྱལ་ སྡོ། ཞེས་འབྱུང་། དཔེ་ འགའ་ ཞིག་ཏུ།
གཅན་གཟན་དང་བཅས་པས་གང་ཞེས་འབྱུང༌། འགྱུར་གསར་དུ། གཅན་གཟན་
གྱི་ཚོགས་དང་བཅས་པར་ སྤྲོ་བས་ཞུགས། །ཞེས་འབྱུང་། འགྱུར་རྙིང་གི་དཔེ་
འགའ་ཞིག་ན། གཅན་གཟན་དང་བཅས་པ་ནི་ དམྱལ། །ཞེས་འབྱུང་། འདི་ལ་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དཔེ་མི་འདྲ་བ་མང་ཡང་དོན་ནི་སྔར་བཤད་པ་ལྟར་ཡིན་ནམ་སྙམ་མོ། །རྒྱལ་པོ་
འཁོར་བཅས་ནགས་ཚལ་གྱི་ལམ་དེར་རི་དྭགས་གཤོར་བ་དང༌། ཤིང་ཐོག་སྣ་
ཚོགས་པ་ཟ་བ་སོགས་བདེ་བའི་རོ་རྣམ་པ་སྣ་ཚོགས་ནི་མྱོང་བར་བྱེད། ནགས་
ཚལ་གྱི་ཁྱད་པར་མཛེས་ཤིང་ཉམས་དགའ་བ་ཆེད་དུ་མ་བྱས་པ་གཞན་དང་
གཞན་དག་ལ་ནི་ལྟ། རྔ་སྒྲ་དྲག་པོས་ནགས་ཚལ་གྱི་རི་དྭགས་རྣམས་ནི་སྐྲག་པར་
བྱེད་ཅིང་། ཤིང་ལྗོན་པ་ནགས་ཚལ་གྱི་བདག་པོ་མི་རྣམས་ཀྱིས་བགྲོད་དཀའ་བ་
དེ་དང་ཉེ་བ་ཞིག་ཏུ་ཕྱིན་ཏོ། །ནགས་ཚལ་དེའི་ཡོན་ཏན་ཚིགས་སུ་བཅད་པའི་སྒོ་
ནས་བསྔགས་པ་ནི། ཆར་སྤྲིན་ཞེས་སོགས་ཏེ། རིའི་ངོས་ནགས་ཚལ་སྔོན་པོས་
ཁེབས་པས་ན་ཆར་སྤྲིན་ཆུ་ཡི་ལྕིད་ཀྱིས་ནོན་པ་འདྲ་བར་སྣང་ངོ༌། །ནགས་ཚལ་
དེ་ན་ཤིང་ནྱ་གྲོ་དྷ་ཆེན་པོ་དེ་རི་དང་ཉེ་ཡང་རི་ཟིལ་གྱིས་མནན་པ་བཞིན་དུ་རི་རྩེ་
མཐོན་པོ་འདྲ་བར་སྣང་ངོ༌། །ནགས་ཚལ་དེ་ན་ཡོད་པའི་ལྗོན་ཤིང་གཞན་རྣམས་
ཀྱིས་ཤིང་ནྱ་གྲོ་དྷ་ཆེན་པོ་དེ་ལ་རྒྱལ་པོ་བཞིན་དུ་གྱེན་དུ་ལྟའོ། །དེ་འདྲ་བའི་
ནགས་ཚལ་གྱི་དབང་པོ་དེ་རྒྱལ་པོས་རྒྱང་རིང་པོ་ནས་མཐོང་ངོ༌། །ཤིང་ནྱ་གྲོ་དྷ་
ཆེན་པོ་དེ་དང་ཉེ་བར་ཕྱིན་པ་ན། ཤིང་ཨ་མྲའི་འབྲས་བུ་ས་ཧཱ་ཀ་ར་སྨིན་པའི་དྲི་
བས་ཀྱང་ལྷག་པར་དྲི་ཞིམ་པ་ཡིད་དུ་འོང་བའི་ངད་ལྡང་བས་མདུན་ནས་བསུ་བ་
བཞིན་དུ་བསུང་ཚོར་བ་དང་
། འབྲས་བུ་དེའི་ཤིང་ནི་འདི་ཡིན་པ་གོར་མ་ཆག་གོ་
སྙམ་ནས་དེའི་དྲུང་དུ་འོངས་སོ། །ས་ཧཱ་ཀ་ར་ཞེས་པ་ནི་ཤིང་ཨ་མྲའི་སྡོང་པོ་འོ་
མའི་ཆུས་བཅུས་པ་སྟེ། དེ་ལས་ཨ་མྲའི་འབྲས་བུ་དྲི་ཞིམ་པོ་ཁྱད་པར་དུ་འཕགས་
པ་ཞིག་འབྱུང་བར་མངོན་བརྗོད་དག་ལས་བཤད་དོ། །རྒྱལ་པོ་དཔུང་དང་བཅས་
པ་ཤིང་ནྱ་གྲོ་དྷ་ཆེན་པོ་དེའི་དྲུང་དུ་སླེབས་ནས་བལྟས་པ་ན། སྤྲེའུ་བརྒྱ་ཕྲག་དུ་མ་
- 80 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིག་ཤིང་དེའི་འབྲས་བུ་ཟ་བ་རྣམས་ཀྱིས་ཡལ་ག་ཁེབས་པར་གྱུར་པ་མཐོང་ནས།
རྒྱལ་པོ་དེ་བདག་འདོད་པའི་དོན་མེད་པར་བྱེད་པའི་སྤྲེའུ་དེ་རྣམས་ལ་སེམས་
ཁྲོས་ནས། སྤྲེའུ་ངན་པ་འདི་རྣམས་ཐམས་ཅད་ལ་རྒྱོབ་རྒྱོབ་ཆོམ་ཆོམ་ཁ་ཐོག་
ཅེས་ཚིག་རྩུབ་མོ་སྨྲ་ཞིང་རང་གི་མི་རྣམས་ལ་བསྒོའོ། །ལྔ་པ་རྒྱལ་པོ་དཔུང་དང་
བཅས་པའི་དམག་གིས་སྤྲེའུའི་ཚོགས་རྣམས་གསོད་པའི་སྦྱོར་བ་བརྩམས་པ་ནི།
དེ་ནས་རྒྱལ་པོ་དེའི་མི་རྣམས་ཀྱིས་སྤྲེའུ་བསྐྲད་པའི་སྐད་དྲག་པོ་ཕྱུང་སྟེ། ལག་ན་
མདའ་གཞུ་ཐོགས་ནས་འཕེན་པར་གཟས། ཁ་ཅིག་གིས་རྡོ་བ་དང་། དབྱིག་པ་
དང༌། མཚོན་ཆ་གཟས་ཏེ་དགྲའི་མཁར་སྒོ་གནོན་པ་བཞིན་དུ་ཤིང་དེའི་དྲུང་དུ་
ལྷགས་པ་དང་། ཞེས་པ་སྟེ། དོན་ནི་དངོས་ཟིན་ལྟར་རོ། །དྲུག་པ་སེམས་དཔའ་
ཆེན་པོས་རང་གི་ལུས་སྲོག་ཡལ་བར་དོར་ནས་སྤྲེའུའི་ཚོགས་རྣམས་འཇིགས་པ་
ལས་ཐར་པར་མཛད་པ་ལ་ལྔ། སེམས་དཔའ་ཆེན་པོས་སྤྲེའུ་མང་པོའི་ཚོགས་དེ་
དག་འཇིགས་པས་ཉམ་ཐག་པར་གཟིགས་ནས་དེ་དག་སྒྲོལ་བའི་ཐབས་འཚོལ་
བའི་ ཕྱིར་ རི་རྩེར་མཆོངས་པ། སྦ་ཐག་རྐང་པ་ལ་དཀྲིས་ཏེ་ཚུར་ཤིང་གི་རྩེར་
མཆོངས་པ། སེམས་དཔའ་ཆེན་པོས་རང་གི་ལུས་ཟམ་པར་བྱས་ཏེ་སྤྲེའུ་ཐམས་
ཅད་འཇིགས་པ་ལས་ཐར་པར་མཛད་པ། རྒྱལ་པོ་འཁོར་བཅས་ཀྱིས་སེམས་
དཔའ་ཆེན་པོའི་མཛད་པ་དེ་མཐོང་ནས་ངོ་མཚར་དུ་གྱུར་པ། སེམས་དཔའ་ཆེན་
པོའི་མཛད་པ་ངོ་མཚར་ཅན་དེ་ལ་ཚིགས་སུ་བཅད་པའི་སྒོ་ནས་བསྔགས་པའོ། །
དང་པོ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང༌། ཚིགས་སུ་བཅད་
པའི་སྒོ་ནས་བསྔགས་པའོ། །
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དང་པོ་ནི། དེ་ནས་བྱང་ཆུབ་སེམས་དཔས་ཞེས་པ་ནས། མཆོངས་ཏེ་ཕྱིན་ཏོ།།
ཞེས་པའི་བར་ཏེ། བྱང་ཆུབ་སེམས་དཔས་རྒྱལ་པོའི་དཔུང་གི་ཚོགས་མང་པོ་རྒྱ་
མཚོའི་ཆུའི་རླབས་རླུང་གི་ཤུགས་དྲག་པོས་འཕུལ་བ་འདྲ་བས་ཅ་ཅོའི་སྒྲ་ཆེན་པོ་
འབྱིན་པ་མངོན་དུ་ཕྱོགས་ཏེ་ལྷགས་པ། ཤིང་ལྗོན་པའི་མཆོག་དེའི་ཁོ་ར་ཁོར་
ཡུག་ནས་མདའ་དང་རྡོ་བ་དང་དབྱིག་པ་འཕེན་པ་ནི་སེར་བ་འབབ་པ་བཞིན་དུ་
གྱུར་པ་ནི་མཐོང་། སྤྲེའུ་མང་པོ་རྣམས་ཀྱང་འཇིགས་ཤིང་མི་དགའ་བའི་སྐད་ངན་
འབྱིན་པ་ཙམ་ལ་བརྟེན་ཏེ་ངོ་ཟུམ་གནག་ལ་སྤ་གོང་སྟེ་མིག་གྱེན་དུ་ལྟ་ཞིང་འཁོད་
པ་མཐོང་ནས། སྤྲེའུ་ཉམ་ཐག་དེ་དག་དང་། དེ་དག་ལ་གནོད་པ་བྱེད་པའི་མི་དེ་
དག་ཐམས་ཅད་ལ་སེམས་བཟོད་གླགས་མེད་པའི་སྙིང་རྗེ་ཆེན་པོས་ནོན། རང་
ཉིད་ནི་འཇིགས་པ་ཐམས་ཅད་ཀྱི་རྒྱུ་ཉོན་མོངས་རྩ་བ་ནས་སྤངས་པས་འཇིགས་
ཤིང་སྐྲག་པ་མེད་ཅིང་། མྱ་ངན་བཏང་ནས་སྤྲེའུ་མང་པོ་དེ་དག་དབུགས་ཕྱུང་སྟེ།
དེ་དག་ཡོངས་སུ་བསྐྱབ་པའི་བློ་བསྐྱེད་ནས་ཤིང་ཆེན་པོ་དེའི་རྩེ་མོར་འཛེགས་ཏེ་
དེ་དང་ཉེ་བ་ན་འདུག་པའི་རི་ཞིག་གི་ཁར་མཆོང་བར་ ཆས་སོ། །རི་དེ་ཡང་
མཆོངས་པ་གཅིག་གིས་མཆོངས་ཏེ་ཕྱིན་པའི་ས་མ་ཡིན་ཡང་། སེམས་དཔའ་ཆེན་
པོ་དེ་ རང་གི་མཐུ་ ཁྱད་ པར་དུ་འཕགས་ པས་ བྱ་ འཕུར་བ་བཞིན་རི་རྩེ་ དེར་
མཆོངས་ཏེ་ཕྱིན་ཏོ། །མཐུ་ཁྱད་པར་དུ་འཕགས་པ་ནི་སེམས་ཀྱི་མཐུ་གཟུངས་དང་
ཏིང་ངེ་འཛིན་དང་མངོན་པར་ཤེས་པའི་མཐུ་བསམ་གྱིས་མི་ཁྱབ་པ་དང་། ལུས་
ཀྱི་མཐུ་འདོད་ན་སངས་རྒྱས་ཀྱི་ཞིང་བརྒྱ་ཕྲག་མང་པོ་སྐད་ཅིག་ལ་ལུས་ཀྱིས་ཁྱབ་
པར་བྱེད་ནུས་པས་མཐུ་ཁྱད་པར་དུ་འཕགས་པའོ། །གཉིས་པ་ཚིགས་སུ་བཅད་
པའི་སྒོ་ནས་བསྔགས་པ་ནི། སྤྲེའུ་རྣམས་ཞེས་པ་ནས། ཕྱིན་པར་གྱུར། ཅེས་པའི་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་ཏེ། སྤྲེའུ་གཞན་རྣམས་ཀྱིས་མཆོངས་པ་ཐེངས་གཉིས་ཀྱིས་མཆོངས་ཀྱང་
མཆོང་བར་མི་ནུས་པའི་ཐག་རིང་ས་ཁྱོན་ཆེན་པོ་དེ་བདག་ཉིད་ཆེན་པོ་མཆོངས་
པའི་མཐུ་རྩལ་ཅན་དེས་བྱ་འཕུར་བ་བཞིན་དུ་མཆོངས་པ་གཅིག་གིས་ལེགས་
པར་མཆོངས་པར་གྱུར་ཏོ། །དེ་ལྟ་བུར་འགྱུར་བའི་རྒྱུ་མཚན་ནི་སྤྲེའུ་རྒྱལ་བདག་
ཉིད་ཆེན་པོ་དེ་ནི་ཐུགས་སྙིང་རྗེས་རྣམ་པར་བསྐྱོད་པ་དང༌། འཁོར་བ་དང་ངན་
སོང་གི་གཡང་ས་ཆེན་པོ་ནས་གྱེན་དུ་མཆོངས་ཏེ་རབ་ཏུ་དགའ་བའི་ས་དང་། དེ་
ལས་ཀྱང་མཐོ་བ་དག་པའི་སར་ཡང་མཆོངས་ནུས་པ་ཡིན་ན། གཡང་ས་དང་ས་
ཁྱོན་འདི་ག་ཙམ་ལ་བགྲོད་པ་ཅི་དཀའ་སྙམ་དུ་དཔའ་བའི་ཤུགས་ཀྱིས་རྩོལ་བ་
དྲག་པར་གྱུར་པ་དེ་ཡི་འབད་པའི་ཁྱད་པར་ཤུགས་དྲག་པོ་དེས་ཡིད་ལ་བསམ་པ་
བཞིན་དུ་ཕར་རི་རྩེར་ཕྱིན་པར་གྱུར་ཏོ། །གཉིས་པ་སྦ་ཐག་རྐང་པ་ལ་དཀྲིས་ཏེ་
ཚུར་ཤིང་གི་རྩེར་མཆོངས་པ་ནི། རི་དེའི་རྩེ་མོ་མཐོན་པོའི་འགྲམ་དུ་ཕྱིན་ནས་
ཀྱང༌། སྦ་ཐག་ས་ཁྱོན་དེའི་བར་བས་ཀྱང་རིང་བ་སྨིན་པར་སྐྱེས་ཤིང་རྩ་བ་བརྟན་
པ་སྲ་བ་ཞིག་གིས་བདག་གི་རྐང་པ་གཉིས་བཅིངས་ནས་སླར་ཡང་ཤིང་ཆེན་པོ་
དེའི་ ཁར་མཆོངས་ པ་དང་། དེ་ གཉིས་ ཀྱི་བར་ཐག་ རིང་ ཞིང་ རྐང་ པ་ གཉིས་
བཅིངས་པས་ཟོ་མདོག་མི་བདེ་བའི་ཕྱིར་སེམས་དཔའ་ཆེན་པོ་དེས་ཤིང་ཆེན་པོ་
དེའི་ཡལ་གའི་རྩེ་མོ་དེ་ལ་དེའུ་རེ་མ་སླེབ་སྟེ་སླེབ་བོ། ཞེས་པ་སྟེ། དོན་ནི་དངོས་
ཟིན་ལྟར་གོ་བར་ཟད་དོ། །
གསུམ་པ་སེམས་དཔའ་ཆེན་པོས་རང་གི་ལུས་ཟམ་པར་བྱས་ཏེ་སྤྲེའུ་ཐམས་
ཅད་འཇིགས་པ་ལས་ཐར་པར་མཛད་པ་ནི། དེ་ནས་ཡལ་ག་ཞེས་པ་ནས། ཡོང་
མ་བྲལ། །ཞེས་པའི་བར་ཏེ། དེ་ནས་སེམས་དཔའ་ཆེན་པོ་དེས་ཤིང་ནྱ་གྲོ་དྷའི་
- 83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
ཡལ་གའི་རྩེ་མོ་དེ་ལ་ལག་པ་གཉིས་ཀྱིས་དམ་དུ་འཇུས། རྐང་པ་ལ་བཀྲིས་པའི་
སྦ་ཐག་དེ་ཡང་རབ་ཏུ་བསྒྲིམས་ཏེ་བརྒྱངས་ནས་སྤྲེའུའི་ཚོགས་དེ་རྣམས་ལ་བོས་
ཏེ། ཁྱེད་ཅག་འཇིགས་ཤིང་སྐྲག་པར་མ་བྱེད་པར་ཤིང་འདིའི་ཁ་ནས་ངའི་ལུས་
ཀྱིས་སྟེང་ལ་རིམ་བཞིན་སྦ་ཐག་འདི་ལས་མྱུར་དུ་དེངས་ཤིག་ཅེས་རང་གི་སྐད་
ཀྱིས་སྦྲན་ནོ། །དེ་ནས་སྤྲེའུ་དེ་དག་འཇིགས་པས་ཉེན་ཅིང་འབྲོས་པའི་ལམ་རྙེད་
ནས་རབ་ཏུ་བརྟགས་པའི་འགྲོས་ཀྱིས་དེའི་ལུས་བརྫི་བ་ལ་ཚམ་ཚོམ་མེད་པར་སྦ་
ཐག་དེ་ལ་བརྒྱུད་དེ་བདེ་བར་བྲོས་ཏེ་དོང་ངོ༌། །འཇིགས་པས་ཉེན་པའི་སྤྲེའུའི་
ཚོགས་དེ་དག་གི་རྐང་ལག་རྣམས་ཀྱིས་སེམས་དཔའ་ཆེན་པོ་དེའི་ལུས་བརྫིས་
པས་ཐོག་མར་སྤུ་རྣམས་ཟད། དེ་ནས་པགས་པ་བརྡོལ། དེ་ནས་ཤ་རྣམས་ཀྱང་
ཟད་དེ་བདག་ཉིད་ཆེན་པོ་དེ་རང་གི་ལུས་ཤ་དང་བྲལ་ནས་རུས་པ་ཙམ་ཞིག་ལུས་
པར་གྱུར་ཀྱང་། བདག་པས་གཞན་གཅེས་པའི་ཐུགས་དང་སྙིང་སྟོབས་རབ་ཏུ་
བརྟན་པས་སེམས་དང་ཡོངས་སུ་མ་བྲལ་ལོ། །བཞི་པ་རྒྱལ་པོ་འཁོར་བཅས་ཀྱིས་
སེམས་དཔའ་ཆེན་པོའི་མཛད་པ་དེ་མཐོང་ནས་ངོ་མཚར་དུ་གྱུར་པ་ནི། དེ་ལྟ་བུ་
རྒྱལ་པོ་དེ་དང༌། རྒྱལ་པོའི་མི་དེ་དག་གིས་མཐོང་ནས་རབ་ཏུ་ཡ་མཚན་ཆེ་བར་
གྱུར་ཏོ། །ཞེས་པ་སྟེ། དོན་ནི་གོ་བར་ཟད་དོ། །ལྔ་པ་སེམས་དཔའ་ཆེན་པོའི་
མཛད་པ་ངོ་མཚར་ཅན་དེ་ལ་ཚིགས་སུ་བཅད་པའི་སྒོ་ནས་བསྔགས་པ་ནི། འདི་
ལྟར་ཞེས་པ་ནས། ཅི་ཞིག་དགོས། །ཞེས་པའི་བར་ཏེ། བྱང་སེམས་བདག་ཉིད་
ཆེན་པོ་དེ་ནི་ས་མཐོན་པོར་བྱོན་པ་ཡིན་པས་གཞན་འཇིགས་པ་ཐམས་ཅད་ལས་
སྐྱོབ་པར་ནུས་པ་ཞིག་སྟེ། འདི་ལྟར་རང་ཉིད་འཇིགས་པ་ཐམས་ཅད་ལས་གྲོལ་
བས་དཔའ་ཞིང་། གཞན་འཇིགས་པ་ལས་སྒྲོལ་བའི་ཐབས་ལ་མཁས་པས་བློ་
- 84 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡང་ཕུན་སུམ་ཚོགས། ཕན་བཏགས་མ་བཏགས་ལ་མི་ལྟ་བར་ཐམས་ཅད་ལ་ཉེ་
རིང་མེད་པར་བདག་པས་གཞན་གཅེས་པར་མཛད་དེ། རང་གི་ལུས་སྲོག་ལའང་
མི་ལྟ་བར་གཞན་ལ་སྙིང་བརྩེ་བར་མཛད་པ་འདི་འདྲ་ཐོས་པར་གྱུར་ནའང་ངོ་
མཚར་ཆེ་བར་འགྱུར་ན། མངོན་སུམ་དུ་མཐོང་བ་རྣམས་ངོ་མཚར་སྐྱེ་བ་སྨོས་ཀྱང་
ཅི་ཞིག་དགོས་སོ། །གཉིས་པ་རྒྱལ་པོ་འཁོར་བཅས་ཀྱི་དོན་མཛད་ཚུལ་ལ་བདུན།
རྒྱལ་པོས་སེམས་དཔའ་ཆེན་པོ་ཤིང་རྩེ་ནས་སྤྱན་དྲངས་པ། སེམས་དཔའ་ཆེན་
པོའི་སྐུ་ལུས་ཉམས་དམས་པ་གསོས་ཏེ་དྲི་བ་བྱས་པ། སེམས་དཔའ་ཆེན་པོས་
ལན་བཏབ་པ། རྒྱལ་པོས་སེམས་དཔའ་ཆེན་པོ་ལ་འདི་ལྟ་བུའི་འོ་བརྒྱལ་བར་
མཛད་པའི་རྒྱུ་གང་ཡིན་དྲིས་པ། སེམས་དཔའ་ཆེན་པོས་དེའི་ལན་བརྗོད་པ།
རྒྱལ་པོས་སེམས་དཔའ་ཆེན་པོ་ལ་བདག་གཞན་མཉམ་བརྗེ་མཛད་པའི་དགོས་
པ་དྲིས་པ། སེམས་དཔའ་ཆེན་པོས་ རྒྱལ་ པོ་ལ་ཐེག་པ་ཆེན་པོའི་ཆོས་བསྟན་
པའོ། །དང་པོ་ནི། དེ་ནས་རྒྱལ་པོ་དེས་མི་དེ་དག་ལ་བསྒོ་བ། སྤྲེའུའི་བདག་པོ་
འདི་སྤྲེའུ་མང་པོ་འཇིགས་ཏེ་བྲོས་པའི་རྐང་ལག་གིས་བརྫིས་པས་ལུས་སྣད་ལ་
ཡུན་རིང་དུ་ཟམ་པ་བྱེད་ཅིང་འདུག་འདུག་པས་དུབ་པའི་ཕྱིར་གདོན་མི་ཟ་བར་
བདག་རང་ལྡང་མི་ནུས་ཀྱི། དེ་བས་ན་མྱུར་དུ་འདིའི་འོག་ཏུ་རས་བརྒྱངས་པ་
བཟེད་ལ། སྦ་ཐག་འདི་དང་ཤིང་ནྱ་གྲོ་དྷའི་ཡལ་ག་འདིའང་མདའ་གཉིས་ཀྱིས་
དུས་གཅིག་ཏུ་ཆོད་ཅིག་ཅེས་བསྒོའོ། །དེ་ནས་མི་དེ་དག་གིས་ཀྱང་དེ་བཞིན་དུ་
བྱས་སོ། །ཞེས་པ་སྟེ། དོན་ནི་གོ་བར་ཟད་དོ། །གཉིས་པ་སེམས་དཔའ་ཆེན་པོའི་
སྐུ་ལུས་ཉམས་དམས་པ་གསོས་ཏེ་དྲི་བ་བྱས་པ་ནི། དེ་ནས་རྒྱལ་པོ་དེས་ཞེས་པ་
ནས། བྱེད་མི་འགྱུར། །ཞེས་པའི་བར་ཏེ། དེ་ལྟར་རྒྱལ་པོ་བློ་གྲོས་དང་ལྡན་པ་
- 85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དེས་སེམས་དཔའ་ཆེན་པོ་རས་བརྒྱངས་ཏེ་བཟེད་པའི་ནང་དུ་སྤྱན་དྲངས་པ་དེ་
ལས་ཕབ་ནས། སྟན་འཇམ་པོ་ཞིག་ལ་བཞག །ལུས་རྨ་བྱུང་བའི་སྡུག་བསྔལ་
གྱིས་བརྒྱལ་བར་གྱུར་ཏེ་སེམས་མི་དྲན་པ་དེ་རྨ་གསར་པ་གསོས་པར་འགྱུར་བའི་
སྨན་གྱི་སྦྱོར་བ་མར་ལ་སོགས་པས་སེམས་དཔའ་ཆེན་པོ་དེའི་ལུས་ཀྱི་རྨ་བསྐུས་
ཏེ་ཅུང་ཟད་གསོས་པར་གྱུར་ཅིང་དབུགས་ཕྱུང་བར་གྱུར་པ་དང་། རྒྱལ་པོ་དེ་ངོ་
མཚར་དང་ ཡ་མཚན་ཆེ་ཞིང་གུས་པར་གྱུར་ནས། བདག་ཉིད་ཆེན་པོ་ཁྱོད་ད་
བདེའམ་ཞེས་ནད་དྲིས་ཏེ་སྨྲས་པ། བདག་ཉིད་ཆེན་པོ་ཁྱོད་རང་གི་སྲོག་ལ་མི་ལྟ་
བར་ཡལ་བར་བོར་ནས་སྙིང་རྗེ་ཆེན་པོ་བསྐྱེད་དེ། གང་སྤྲེའུ་འདི་རྣམས་ཀྱི་ཕྱིར་
དུ་རང་གི་ལུས་ཀྱིས་ཟམ་པ་བྱས་པ་འདི་འདྲ་ཁྱོད་ཀྱིས་བསྒྲལ་བའི་སྤྲེའུའི་ཚོགས་
མང་པོ་འདི་ཁྱོད་ཀྱི་ཅི་འོང་། ཁྱོད་ཀྱང་ཁོང་གི་ཅི་ཞིག་ཡིན། གལ་ཏེ་དེ་ཇི་ལྟར་
ཡིན་པ་འདི་ནི་ངེད་ཀྱིས་མཉན་དུ་རུང་ན། སྤྲེལ་རྒྱལ་གཙོ་བོ་ཞེས་བོས་ནས། ཇི་
ལྟར་ཡིན་པ་དེ་ཇེ་གསལ་བར་སྨོས་ཤིག །རྒྱུན་དུ་འདྲིས་པས་མཛའ་བ་ཙམ་གྱིས་
དེ་ལྟར་བྱེད་པ་ནི་མི་འོང་སྟེ། རབ་ཏུ་མཛའ་བའི་རྒྱུས་འབྲེལ་བ་ཆུང་ངུ་དག་རང་
སྲོག་བཏང་ནས་གཞན་སྒྲོལ་བ་དེ་ལྟ་བུ་དངོས་སུ་བྱེད་པ་ལྟ་ཞོག །ཡིད་ལ་བྱེད་
པར་ཡང་མི་འགྱུར་རོ་ཞེས་ཞུས་སོ། ། །
གསུམ་པ་སེམས་དཔའ་ཆེན་པོས་ལན་བཏབ་པ་ནི། དེ་ནས་བྱང་ཆུབ་སེམས་
དཔས་ཞེས་པ་ནས། འདྲ་བར་གྱུར། །ཅེས་པའི་བར་ཏེ། བྱང་ཆུབ་སེམས་དཔས་
རྒྱལ་པོ་ད་རང་ལ་དེ་ལྟར་གུས་ཤིང་ལེགས་པར་སྨྲ་བའི་ལན་ལེགས་པར་གླན་
པའི་ཕྱིར་དུ་འགྲོ་བ་སྒྲོལ་བའི་བྱ་བ་མི་ངོམ་པའི་ཚུལ་གྱིས་རང་ཉིད་སུ་ཡིན་པ་
བསྟན་པ། བདག་གི་ངག་གུས་པས་ཉན་པར་བྱེད་པའི་སྤྲེའུ་འདི་དག་གིས་བདག་
- 86 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་རྒྱལ་པོའི་ཁུར་བསྐུར་བར་གྱུར་པ་དེ་བས་ན། སྤྲེའུ་འདི་དག་རང་གི་བུ་དང་
འདྲ་བར་སྙིང་དུ་སྡུག་ཅིང་། སྤྲེའུ་འདི་དག་ཐམས་ཅད་ཀྱིས་མགོན་སྐྱབས་སུ་རེ་
ནས་རྒྱལ་པོའི་ཁུར་བསྐུར་བའི་ཕྱིར་འདི་དག་འཇིགས་པ་ལས་སྒྲོལ་བའི་དཀའ་
བ་འདི་ལྟར་བགྱིད་པ་ཡིན། རྒྱལ་པོ་ཆེན་པོ་ཞེས་བོས་ནས། བདག་དང་སྤྲེའུ་འདི་
རྣམས་ནི་སྔོན་ཡུན་རིང་པོའི་དུས་ནས་འདི་ལྟར་གཉེན་དུ་འབྲེལ་བར་གྱུར་ཅིང་།
ཚེ་འདིར་སྐྱེ་གནས་རིགས་གཅིག་པར་སྐྱེས་པས་འདི་ལྟར་མཛའ་བར་གྱུར་ཏེ་
ལྷན་ཅིག་གནས་པས་གཉེན་དང་འདྲ་བར་གྱུར་པ་ལགས། དོན་བསྡུས་ན་ཚེ་
རབས་སྔ་མ་མང་པོར་འདི་དག་གིས་བདག་གི་མ་བྱས་ཤིང་། སྔོན་ཡུན་རིང་པོ་
ནས་བདག་གི་འཁོར་དུ་འགྱུར་བའི་ལས་བསགས་པས་ཚེ་འདིར་འཁོར་དུ་འདུས་
ཤིང་ཐམས་ཅད་ཀྱིས་མགོན་སྐྱབས་སུ་རེ་བ་བྱས་པས་རང་སྲོག་ལ་མི་ལྟ་བར་
འདི་དག་སྐྱོབ་པར་བྱེད་པ་ཡིན་ཞེས་པའོ། །གཞན་ཡང་གཞུང་འདིས་སེམས་ཅན་
རྣམས་གཉེན་དུ་བལྟས་ནས་ཡིད་འོང་གི་བྱམས་པ་བསྐྱེད་ཚུལ་དང་། དེ་ལས་
སྙིང་རྗེ་དང་། དེ་ལས་འགྲོ་བ་སྒྲོལ་བའི་ཁུར་ཁྱེར་བའི་ལྷག་བསམ་དང་། རྒྱལ་པོ་
ལྟ་བུའི་སེམས་བསྐྱེད་ཀྱིས་སེམས་ཅན་རྣམས་སྒྲོལ་བ་ལ་ནམ་ཡང་ཞུམ་པ་མེད་
པའི་ཚུལ་བསྟན་པ་ཡིན་ནོ། །བཞི་པ་རྒྱལ་པོས་སེམས་དཔའ་ཆེན་པོ་ལ་འདི་ལྟ་
བུའི་འོ་བརྒྱལ་བར་མཛད་པའི་རྒྱུ་གང་ཡིན་དྲིས་པ་ནི། དེ་སྐད་ཟེར་བ་ཞེས་པ་
ནས། བདག་ལུས་བོར། །ཞེས་པའི་བར་ཏེ། སེམས་དཔའ་ཆེན་པོས་དེ་སྐད་ཅེས་
གསུངས་པ་དེ་རྒྱལ་པོ་དེས་ཐོས་ནས་རབ་ཏུ་ཡ་མཚན་ཆེ་བར་གྱུར་ཏེ། སེམས་
དཔའ་ཆེན་པོ་ལ་ཡང་སྨྲས་པ། བློན་པོ་ལ་སོགས་པའི་འབངས་རྣམས་ཀྱིས་རྒྱལ་
པོའི་ཕྱིར་དུ་ལུས་སྲོག་འདོར་དགོས་ཀྱི། འབངས་དེ་དག་གི་ཕྱིར་རྒྱལ་པོས་ལུས་
-87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྲོག་འདོར་བ་མིན་ནོ། །དེ་བས་ན་ཁྱོད་ཀྱིས་བྲན་གྱི་ཕྱིར་རང་གི་ལུས་ཅིའི་ཕྱིར་
འདོར་ཞེས་དྲིས་སོ། །ལྔ་པ་སེམས་དཔའ་ཆེན་པོས་དེའི་ལན་བརྗོད་པ་ནི། བྱང་
ཆུབ་སེམས་དཔས་སྨྲས་པ། ཞེས་པ་ནས། བདེ་བར་ཐར། །ཞེས་པའི་བར་ཏེ།
བྱང་ཆུབ་སེམས་དཔས་རྒྱལ་པོ་ལ་ལན་སྨྲས་པ། རྒྱལ་པོ་ཆེན་པོ། འཇིག་རྟེན་ན་
འཁོར་རྣམས་ ཀྱིས་ རྒྱལ་ པོའི་ ཕྱིར་དུ་ལུས་སྲོག་ གཏོང་དགོས་ལ། རྒྱལ་ པོས་
འཁོར་རྣམས་ཀྱི་ཕྱིར་དུ་ལུས་སྲོག་མི་གཏོང་བ་དེ་ལྟར་བགྱིད་པ་ནི་མད་ན། རྒྱལ་
པོའི་གཞུང་ལུགས་དེ་ལྟ་བུ་ནི་བདག་གིས་གཞུང་ལུགས་ངན་པར་མཐོང་ངོ༌། །
བདག་ནི་རྒྱལ་བ་སྲས་བཅས་ཀྱི་སྤྱོད་པའི་རྗེས་སུ་སློབ་པ་ཡིན་ལ། རྒྱལ་བ་སྲས་
བཅས་ཀྱི་སྤྱོད་པ་ནི་འཁོར་ལས་རང་གཅེས་པར་བྱེད་པ་དེ་ལྟ་བུ་མིན་གྱི། རང་
ཡལ་བར་དོར་ནས་གཞན་གཅེས་པར་འཛིན་པ་ཡིན་པས། རང་དང་མ་འདྲིས་
པའི་སྐྱེ་བོ་སྡུག་བསྔལ་མི་བཟོད་པ་མཐོང་ན་དེ་ཡང་ཡལ་བར་མི་འདོར་བར་དེའི་
སྡུག་བསྔལ་དེ་རང་ལ་བབ་པ་ལྟ་བུའི་སྡུག་བསྔལ་ཆེར་འགྱུར་ན། རང་གི་གཉེན་
དང་མཛའ་བོར་གྱུར་པ་དང་། སེམས་རབ་ཏུ་གུས་པའི་སྐྱེ་བོ་རྣམས་སྡུག་བསྔལ་
གྱིས་མནར་བ་མཐོང་ན་མི་བཟོད་པར་དེ་དག་གི་དོན་བྱ་དགོས་པ་ལྟ་ཅི་སྨོས། དེ་
བས་ན་རང་གི་གཉེན་དང་མཛའ་བོ་དང་གུས་པ་བྱེད་པའི་སྤྲེའུ་འདི་རྣམས་ཉམ་
ཉེས་རབ་ཏུ་ཆེར་བྱུང་ཞིང་ཕོངས་ནས་མྱ་ངན་བྱེད་པ་འདི་དག་མཐོང་ནས། རང་
གི་དོན་སྒྲུབ་པའི་བསམ་པ་མེད་པར་སེམས་ཅན་འདི་དག་གི་སྡུག་བསྔལ་མི་
བཟོད་པ་ཆེན་པོ་བདག་ལ་བྱུང་བར་གྱུར་ཏོ། །རྒྱུ་མཚན་དེ་བས་ན་རྒྱལ་པོ་དཔུང་
དང༌ བཅས་ པས་ གཞུ་ རྣམས་ རབ་ཏུ་ བཀང་ ནས་ གཞུ་ རྒྱུད་ གདུངས་ པའི་ སྒྲ་
འཇིགས་པ་དང་། མདའ་མདེའུ་རྩེ་རྣོན་པོ་ཅན་དྲག་ཏུ་འཕེན་པས་ལུས་སྲོག་ལ་
- 88 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གནོད་པ་འབྱུང་བ་སེམས་ལ་མ་བསམ་པར་ནྱ་གྲོ་དྷའི་ཤིང་གི་ཁ་ནས་རི་ཁ་འདིར་
མཆོངས་ཏེ་མཆིས་པས། བདག་གཅིག་པུ་ཐར་པར་འདོད་ན་དེ་ནས་གཞན་དུ་
བྲོས་པས་ཆོག་མོད་ཀྱང་། རང་གི་འཁོར་སྤྲེའུ་རྣམས་རབ་ཏུ་སྐྲག་པའི་སེམས་
ཀྱིས་ངུ་ཞིང་འབོད་པས་བདག་རབ་ཏུ་བསྐུལ་ནས་ཤིང་གི་ཡལ་གའི་རྩེ་ནས་རིའི་
རྩེའི་བར་གྱི་ས་ཁྱོན་ཚད་ལེགས་པར་བརྟགས་ནས། སྦ་ཐག་རྩ་བ་རབ་ཏུ་བརྟན་
པོར་བཅས་པ་བཙལ་ཏེ་སྦ་ཐག་གི་རྩེ་མོ་རང་གི་རྐང་པ་ལ་དམ་པོར་བཅིངས་ཏེ།
རི་བོ་དེ་ལས་སླར་ཡང་རྒྱ་གྲོ་དྷའི་ཤིང་གི་རྩེ་འདིར་མཆོངས་ཏེ་རང་གི་འཁོར་
རྣམས་བསྒྲལ་བའི་ཕྱིར་ལྗོན་ཤིང་དེ་ཡི་ཡལ་ག་ལག་པ་བརྐྱངས་པ་འདྲ་བ་ལ་
བདག་གི་ལག་པ་གཉིས་ཀྱིས་ཟིན་པར་གྱུར་པ་ན་སྦ་ཐག་དེ་རབ་ཏུ་བརྒྱངས།
ལྗོན་ཤིང་དེའི་ཡལ་གས་བཏུད་པ་ལས་རང་གི་འཁོར་སྤྲེའུའི་ཚོགས་རྣམས་བདག་
གི་ལུས་ཟམ་པར་བྱས་པའི་སྟེང་ནས་བརྫིས་ཏེ་ཚམ་ཚོམ་མ་མཆིས་པར་སྒྲ་ཐག་
ལ་བརྒྱུད་དེ་སོང་བས་ན་བདག་ལ་བརྟེན་ནས་འཁོར་ཐམས་ཅད་བདེ་བར་ཐར་
རོ། །དེ་བས་བདག་གི་ལུས་ལ་སྙིང་པོ་ལོངས་ཏེ་སེམས་ཅན་མང་པོའི་དོན་གྲུབ་
པས་ཚིམ་གྱི། ལུས་ལ་ཆགས་པ་དང་སྡུག་བསྔལ་ལ་མི་བཟོད་པ་གང་ཡང་མེད་དོ་
ཞེས་ གསུངས་སོ། །དྲུག་པ་རྒྱལ་པོས་སེམས་དཔའ་ཆེན་པོ་ལ་བདག་གཞན་
མཉམ་བརྗེ་མཛད་པའི་དགོས་པ་དྲིས་པ་ནི། དེ་ནས་རྒྱལ་པོ་ཆེན་པོ་དེ་ཞེས་པ་
ནས། ཅི་ཞིག་ཐོབ། །ཅེས་པའི་བར་ཏེ། སེམས་དཔའ་ཆེན་པོས་དེ་སྐད་གསུངས་
པ་ན། རྒྱལ་པོ་ཆེན་པོ་དེ་སེམས་དཔའ་ཆེན་པོ་དེ་དེ་ལྟ་བུའི་གནས་སྐབས་ན་ཡང་
དེ་ལྟར་བྱེད་པ་མཐོང་ནས་རབ་ཏུ་དགའ་བར་གྱུར་ཏེ། རབ་ཏུ་ཡ་མཚན་ཆེ་བར་
གྱུར་ནས་ཡང་འདི་སྐད་ཅེས་སྨྲས་སོ། །བདག་གི་བདེ་བ་ཞེས་སོགས་སྨྲས་ཏེ།
89



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཚིགས་བཅད་འདིའི་དོན་ནི། རང་གི་བདེ་བ་ཁྱད་དུ་བསད་ནས་གཞན་ལ་ཉམ་
ཉེས་སྡུག་བསྔལ་བྱུང་བ་བདག་རང་སྟེང་དུ་ལེན་པ་དེ་ལྟར་ཉམས་སུ་བླངས་པས་
ཁྱོད་ཀྱིས་ཡོན་ཏན་ཅི་ཞིག་ཐོབ་ཅེས་དྲིས་སོ། ། །
བདུན་པ་སེམས་དཔའ་ཆེན་པོས་རྒྱལ་པོ་ལ་ཐེག་པ་ཆེན་པོའི་ཆོས་བསྟན་པ་
ལ་བཞི། སེམས་དཔའ་ཆེན་པོ་རང་ཉིད་རྒྱལ་སྲས་དཔའ་བོའི་སྤྱོད་པ་བདག་
གཞན་བརྗེ་བར་ནུས་པས་ཐུགས་ཚིམ་པར་བསྟན་པ། ཐེག་པ་ཆེན་པོའི་ལམ་ལ་
སློབ་མི་ནུས་པ་རྣམས་ཀྱི་སྐྱོན་བསྟན་པ། རྒྱལ་པོ་ལ་ཡོན་ཏན་དང་སྐྱོན་གྱི་མཐུ་
འདི་ལྟ་བུ་ཤེས་པར་གྱིས་ལ་རྒྱལ་སྲས་ཀྱི་སྤྱོད་པ་ལ་སློབས་ཤིག་ཅེས་གདམས་
པ། སེམས་དཔའ་ཆེན་པོས་ གཞན་དོན་རླབས་ཆེན་གྲུབ་ནས་ཞིང་གཞན་དུ་
གཤེགས་པའོ། །དང་པོ་ནི། བྱང༌ ཆུབ་ སེམས་ དཔས་ སྨྲས་ པ། ཞེས་པ་ནས།
བདག་གིས་ཐོབ་པར་གྱུར། །ཅེས་པའི་བར་ཏེ། རྒྱལ་པོས་དེ་ལྟར་དྲིས་པ་དེ་ལ་
བྱང་ཆུབ་སེམས་དཔས་ལན་སྨྲས་པ། བདག་གིས་སྤྲེའུ་འདི་རྣམས་ཀྱི་རྒྱལ་པོ་
ཡུན་རིང་པོར་བྱས་པ་ཡིན་པས་སྤྲེའུ་འདི་དག་གི་སྡུག་བསྔལ་བདག་གིས་རྣམ་
པར་བཟློག་གོ །དེ་བས་སེམས་ནི་རབ་ཏུ་དགའ་བར་གྱུར་ཏོ། །བདག་གི་ལུས་ལྟ་
སྣད་པར་གྱུར་ཀྱང་རུང་སྟེ། དྲེགས་པའི་དགྲ་རྣམས་གཡུལ་ངོར་ཕམ་པར་བྱ་བའི་
ཕྱིར་གཡུལ་འགྱེད་པ་ན། དཔའ་བོ་རྣམས་ཕ་རོལ་གྱི་རལ་གྲི་དང་མདུང་སོགས་
ཀྱིས་གདོང་ལ་སོགས་པ་ལ་རྨ་བྱུང་བ་ཡང་ཁྱད་དུ་བསད་དེ་ཕ་རོལ་གྱི་གཡུལ་
ཕམ་པར་བྱས་པ་ན་ལུས་ལ་རྨ་བྱུང་བ་དེ་ཡང་འདི་ནི་དཔའ་བོའི་མཚན་མའོ་ཞེས་
རྒྱན་གྱིས་བརྒྱན་པ་བཞིན་དུ་ཀུན་ལ་ངོམ་པར་བྱེད་དོ། །དེ་བཞིན་དུ་སེམས་ཅན་
མང་ པོའི་དོན་ བྱས་པ་ལས་བྱུང་བའི་ལུས་ཀྱི་རྨ་འདི་ཡང་བདག་གིས་དགའ་
- 90 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞིན་དུ་བཟོད་དོ། །རིགས་མཐུན་སྤྲེའུ་རྣམས་ཀྱིས་དུས་ཀུན་ཏུ་བདག་ལ་རབ་
ཏུ་གུས་པར་བྱས་ནས་གུས་ཕྱག་འཚལ་ཞིང་བཀུར་སྟི་དང་རིམ་གྲོ་ཆེར་བྱས་པའི་
དབང་ཕྱུག་གི་བདེ་བ་ཐོབ་པར་གྱུར་པའི་བུ་ལོན་ནམ་དྲིན་ལན་བདག་གིས་དེ་
རིང་འཁོར་བར་གྱུར་ཏོ། །རྒྱུ་མཚན་དེ་བས་ན་བདག་ནི་མཛའ་བཤེས་དང་བྲལ་
བའམ། དབང་ཕྱུག་གི་བདེ་བ་མེད་དོ་སྙམ་དུ་སེམས་ལ་སྡུག་བསྔལ་མ་མཆིས་
ཀྱིས། སྤེའུ་མང་པོའི་དོན་དུ་ལུས་སྲོག་ཡལ་བར་འདོར་བ་འདི་ལྟར་བགྱིས་པས་
བདག་འཆི་བར་འགྱུར་བ་འདི་ནི་དགའ་བ་དང་ཕྲད་པར་གྱུར་པ་བཞིན་དུ་བྱ་བ་
འདིས་བདག་གི་སེམས་རབ་ཏུ་ཚིམ་མོ། །བྱ་བ་འདི་བྱས་པ་ལ་ཕན་ཡོན་འདི་
ལྟར་ཡོད་དེ། སྔོན་ཡུན་རིང་པོ་ནས་འདི་དག་གིས་བདག་གི་མ་བྱས་ཏེ་ཕན་
བཏགས་པ་དེའི་བུ་ལོན་ནམ་དྲིན་ལན་འཁོར་བས་རང་གི་སེམས་མགུ་བ་དང་།
རང་དང་འཁོར་རྣམས་ཀྱི་མྱ་ངན་གྱི་གདུང་བ་ཞི་བ་དང་། རྒྱལ་བ་སྲས་བཅས་
ཀྱིས་བསྔགས་པའི་གྲགས་པ་དྲི་མེད་ཐོབ་པ་དང༌། རྒྱལ་པོ་དཔུང་དང་བཅས་
པས་ཀྱང་དད་ནས་མཆོད་པ་བྱས་པ་དང་། འཁོར་ལོས་སྒྱུར་བའི་རྒྱལ་པོ་ཁང་
བཟང་ནས་ཁང་བཟང་དུ་འགྲོ་བ་ལྟར། བྱང་ཆུབ་སེམས་ཀྱི་རྟ་བཞོན་ནས་བདེ་བ་
ནས་བདེ་བར་འགྲོ་བས་འཆི་བ་ལ་འཇིགས་པ་མེད་པ་དང༌། ཕན་བཏགས་པ་
རྣམས་ཀྱི་དྲིན་དྲན་ཏེ་དྲིན་གཟོ་བྱས་པས་སྐྱེ་བོ་དམ་པའི་སྤྱོད་པ་དང་མཐུན་པར་
གྱུར་ཏོ། ། ཡོན་ཏན་མཆོག་གནས་ཞེས་རྒྱལ་པོ་ལ་བོས་ཏེ། འདི་ལྟ་བུའི་ཡོན་
ཏན་འདི་དག་ནི་བདག་གཞན་བརྗེ་བའི་སྡུག་བསྔལ་ལམ་དཀའ་སྤྱད་འདི་མྱོང་
བས་བདག་གིས་ཐོབ་པར་གྱུར་ཏོ་ཞེས་གསུངས་སོ། ། །
- 9j-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གཉིས་པ་ཐེག་པ་ཆེན་པོའི་ལམ་ལ་སློབ་མི་ནུས་པ་རྣམས་ཀྱི་སྐྱོན་བསྟན་པ་
ནི། བདག་པོ་ཞེས་པ་ནས། ཅི་ཞིག་ཡོད། །ཅེས་པའི་བར་ཏེ། སྔར་བཤད་པའི་
ཡོན་ཏན་རྒྱ་ཆེན་པོ་དེ་དག་སྙིང་རྗེ་ཆེན་པོའི་ཡོན་ཏན་ཡིན་ལ། སྙིང་རྗེ་ཆེན་པོ་
མེད་པའི་ཉེས་དམིགས་ནི། སྤྱིར་སེམས་ཅན་ལ་སྙིང་རྗེ་ཙམ་ཡང་མེད་ན་རྒྱལ་
བའི་བསྟན་པ་ལས་ཡོང་ཡེ་ཕྱི་རོལ་ཏུ་འགྱུར་ཏེ། རྒྱལ་བའི་བསྟན་པ་ནི་སྙིང་རྗེས་
རབ་ཏུ་ཕྱེ་བ་ཡིན་པས་སོ། །ལྷག་པར་སྙིང་རྗེ་ཆེན་པོ་མེད་ན་ཐེག་པ་ཆེན་པོའི་
ལམ་འབྲས་བུ་དང་བཅས་པ་ཐམས་ཅད་འབྱུང་བའི་གཞི་མེད་ལ། རྒྱལ་པོ་རྣམས་
ལ་སྙིང་རྗེ་མེད་ན་ནི་འབངས་ཐམས་ཅད་ཕུང་ཞིང་རང་ཉིད་བརླག་པར་འགྱུར་ཏེ།
བདག་པོ་སྙིང་རྗེ་མེད་པ་ལ་བརྟེན་བཅས་ན་སྔར་བཤད་པའི་ཡོན་ཏན་རྒྱ་ཆེན་པོ་
དེ་དག་དང་མི་མཐུན་པའི་ཕྱོགས་མྱ་ངན་གྱིས་གདུངས་པ་སོགས་འཐོབ་པར་
འགྱུར། སྔར་བཤད་པའི་ཡོན་ཏན་རྣམས་མེད་ཅིང་སྙན་པའི་གྲགས་པ་མེད་པར་
འགྱུར། དེ་དག་མེད་པར་གྱུར་པ་དེ་ཉེས་པ་རྣམས་ཀྱི་འབྱུང་གནས་སུ་གྱུར་པ་
ཡིན་པས། དེ་འདྲ་དེ་རྣམས་དམྱལ་བའི་མེ་འབར་རབ་ཏུ་འཁྲུགས་པའི་ནང་དུ་སྐྱེ་
བ་ལས་གཞན་དུ་འགྲོ་བའི་གནས་ཅི་ཞིག་ཡོད་དེ་མེད་དོ། །
གསུམ་པ་རྒྱལ་པོ་ལ་ཡོན་ཏན་དང་སྐྱོན་གྱི་མཐུ་འདི་ལྟ་བུ་ཤེས་པར་གྱིས་ལ་
རྒྱལ་སྲས་ཀྱི་སྤྱོད་པ་ལ་སློབས་ཤིག་ཅེས་གདམས་པ་ནི། དེ་བས་ཞེས་པ་ནས།
བརྗོད་ པར་མཛོད། །ཅེས་ པའི་ བར་ ཏེ། སེམས་ དཔའ་ ཆེན་ པོས་ རྒྱལ་ པོ་ ལ་
ཐུགས་བརྩེ་བས་གདམས་ངག་བསྟན་པ་ནི། སྔར་བཤད་པ་དེ་བས་ན་རྒྱལ་པོ་
ཁྱོད་ལ་ཡོན་ཏན་དང་སྐྱོན་གྱི་མཐུ་བདག་གིས་ལེགས་པར་བསྟན་པ་འདི་ལགས་
ཀྱི། ལྷ་དཔལ་ཞེས་རྒྱལ་པོ་ལ་བོས་ནས། འགྲོ་བའང་བུད་མེད་ལྟར་མི་བརྟན་
- 92 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་རང་བཞིན་ཅན་ཏེ། གཙོ་བོ་གང་སྤྱོད་པ་དེའི་ རྗེས་སུ་འཇུག་པས་ན་ཆོས་
ཀྱིས་རྒྱལ་སྲིད་བསྐྱང་བར་མཛོད་ཅིག །རྒྱལ་སྲིད་ཆོས་ཀྱིས་སྐྱོང་ལུགས་ཇི་ལྟར་
བྱེད་ན། འདི་ལྟར་བཞོན་པའི་དཔུང་དང་ལྗོངས་ལ་སོགས་པ་ཡུལ་འཁོར་ན་
གནས་ པ་རྣམས་ དང༌། སྔོན་པོ་ལ་སོགས་ པ་ ཕོ་བྲང་ནང་གི་མི་རྣམས་ དང༌།
མགོན་ མེད་ ཉམ་ ཐག་ འབངས་རྣམས་ དང༌། དགེ་སྦྱོང་ རྣམས་ དང་། བྲམ་ཟེ་
རྣམས་ལ་རྒྱལ་པོས་ཕས་བུ་སྐྱོང་བ་བཞིན་དུ་གནོད་པ་ཐམས་ཅད་ལས་བསྲུངས།།
ཕན་པ་ཐམས་ཅད་བསྒྲུབས་ཏེ་རྗེས་སུ་མཐུན་པར་ཐམས་ཅད་བདེ་བ་དང་ལྡན་
པར་མཛད་པའི་རིགས་སོ། །ད་ལྟར་སེམས་ཅན་ཐམས་ཅད་ལ་ཉེ་རིང་མེད་པར་
བྱམས་སྙིང་རྗེ་བསྐྱེད་དེ་ཕན་པ་བསྒྲུབ་པར་བྱས་ན་ཆོས་དང་སྲིད་དང་གྲགས་པ་
ཐམས་ཅད་འཕེལ་ལ། ཚེ་འདི་དང་ཚེ་ རབས་གཞན་ལའང་ཁྱོད་ནི་བདེ་བར་
འགྱུར་རོ། །དེ་བས་ན་ཁྱོད་ཐེག་པ་ཆེན་པོའི་ལམ་ལ་ཞུགས་ཏེ་འབངས་རྣམས་ལ་
ཐུགས་བརྩེ་བས་རྒྱལ་པོ་དྲང་སྲོང་གི་དཔལ་གྱིས་བརྗིད་པ་ཞིག་མཛོད་ཅིག་ཅེས་
གདམས་སོ། །
བཞི་པ་སེམས་དཔའ་ཆེན་པོས་གཞན་དོན་རླབས་ཆེན་གྲུབ་ནས་གཞན་དུ་
གཤེགས་པ་ནི། དེ་ལྟར་ཞེས་ པ་ནས། སོང་བར་གྱུར། ཅེས་པའི་བར་ཏེ། དེ་
ལྟར་སེམས་དཔའ་ཆེན་པོས་རྒྱལ་པོ་ལ་ཐུགས་བརྩེ་བས་སློབ་མ་བཞིན་དུ་ཐེག་
པ་ ཆེན་ པོའི་ ལམ་ གྱི་ གནད་ དང༌། རྒྱལ་ སྲིད་ ཆོས་ བཞིན་སྐྱོང་ བའི་ ཚུལ་ གྱི་
གདམས་ངག་དེ་དང་དེ་དག་རབ་ཏུ་གཏད་པའི་ཚིག་གིས་ལེགས་པར་བསྟན་
ནས། ལུས་སྣད་པའི་སྡུག་བསྔལ་སྙིང་རྗེ་ཆེན་པོའི་སྟོབས་ཀྱིས་རབ་ཏུ་ཟིལ་གྱིས་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ཏ༽
མནན་ཏེ། བུ་ཕ་ཁྱིམ་དུ་འགྲོ་བ་ལྟར་དགའ་ཞིང་སྤྲོ་བཞིན་དུ་ལུས་དེ་བོར་ནས་
གདུལ་བྱ་གང་དང་གང་ན་ཡོད་པའི་མཐོ་རིས་ཀྱི་གནས་སུ་སོང་བར་གྱུར་ཏོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། སྦྱར་
བར་བྱའོ། །ཞེས་པའི་བར་ཏེ། རྟོགས་བརྗོད་འདིར་ཇི་ལྟར་བཤད་པ་དེ་ལྟ་བས་
ན། རྒྱལ་སྲས་དམ་པའི་ཚུལ་གྱི་རྗེས་སུ་འབྲང་བ་རྣམས་ནི་བདག་པས་གཞན་
གཅེས་པའི་སེམས་ཀྱིས་དགྲ་རྣམས་ཀྱང་མགུ་བར་བྱེད་དོ་ཞེས་སྟོན་པའི་རྣམ་
ཐར་ རང་གི་ལེན་དུ་སྦྱར་ཏེ། འཇིག་རྟེན་པ་རྣམས་མགུ་བར་བྱེད་འདོད་པས་
བདག་ཉིད་ཆེན་པོ་འདི་སོགས་དམ་པ་རྣམས་ཀྱི་སྤྱོད་ཚུལ་གྱི་རྗེས་སུ་འབྲང་བར་
བྱའོ། །སྟོན་པ་བཅོམ་ལྡན་འདས་དེ་རྒྱུ་དང་འབྲས་བུའི་གནས་སྐབས་ཐམས་ཅད་
དུ་གཞན་གྱི་དོན་ཇི་ལྟར་བསྒྲུབ་པ་དེ་ལྟར་སེམས་ཅན་རྣམས་རང་གི་དོན་ཡང་
བསྒྲུབ་མི་ནུས་སོ་ཞེས་དེ་བཞིན་གཤེགས་པའི་ཡོན་ཏན་བསྔགས་པ་ལ་ཡང་
བརྗོད་པར་བྱའོ། །སྟོན་པས་སྔོན་དཀའ་བ་དེ་ལྟར་མཛད་པར་བསམ་ནས་རིམ་
གྲོ་བསྐྱེད་དེ་དམ་པའི་ཆོས་མཉན་པ་ལ་ཡང་བརྗོད་པར་བྱའོ། །རྟོགས་བརྗོད་
འདི་སྙིང་རྗེ་ཆེ་བའི་ཡོན་ཏན་བསྔགས་པ་ལ་ཡང་སྦྱར་བར་བྱའོ། །རྒྱལ་པོས་
འབངས་རྣམས་ལ་དེ་ལྟར་སྙིང་རྗེ་དང་ལྡན་པར་བྱའོ་ཞེས་རྒྱལ་པོ་ལ་གདམས་པ་
ལ་ཡང་སྦྱར་བར་བྱའོ། །རྒྱལ་སྲས་སྐྱེས་བུ་དམ་པ་རྣམས་ནི་དེ་ལྟར་སེམས་ཅན་
ཐམས་ཅད་ཕ་མར་དྲན་ནས་བྱས་པ་ཤེས་ཤིང་དྲིན་དུ་གཟོ་བའི་ཆུ་གང་ཆེའོ་ཞེས་
ཆུ་གང་ཆེ་བའི་གཏམ་བྱ་བ་ལ་ཡང་སྦྱར་བར་བྱའོ། །
བཞི་པ་ལེའུའི་མཚན་བསྟན་པ་ནི། སྤྲེའུའི་རྒྱལ་པོའི་སྐྱེས་པའི་རབས་ཏེ་
ཉི་ཤུ་རྩ་བདུན་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་
- 94 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་ཉི་ཤུ་རྩ་བདུན་པའི་བཤད་པའོ།། །།
༈ གཉིས་པ་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་རང་གི་ལུས་དུམ་
བུར་བཅད་ཀྱང་ཁྲོ་བ་མེད་པར་བཟོད་པ་མཛད་ཚུལ་དེ་བཞིན་གཤེགས་པས་
སྔོན་སློབ་པ་ལམ་གྱི་གནས་ཀྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་
སྦྱར་ཏེ་བཤད་པ་ལ་བཞི། མཚམས་སྦྱར་བ། བཟོད་པ་སྨྲ་བར་འཁྲུངས་པའི་
རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་
བསྟན་པའོ། །དང་པོ་ནི། བཟོད་པ་ཞེས་པ་ནས། མེད་དོ། །ཞེས་པའི་བར་ཏེ།
ཚེ་རབས་སྔ་མ་མང་པོར་བཟོད་པ་ལ་གོམས་ཤིང་། ཚེ་འདིར་སོ་སོར་རྟོག་པའི་
ཤེས་རབ་ཀྱིས་ལེགས་པར་བརྟགས་ཏེ་ཆོས་ལ་ངེས་པར་སེམས་པའི་སྟོབས་ཀྱིས་
རྐྱེན་ཅི་བྱུང་ཡང་བརྣགས་པ་སྟེ་བཟོད་ཅིང་དང་དུ་ལེན་པའི་ཉམས་ལེན་ཤས་ཆེ་
བ་རྣམས་ནི་རྐྱེན་ཅི་བྱུང་ཡང་བརྣག་མི་ཐུབ་པའམ། མི་བཟོད་ཅེས་བྱ་བ་གང་
ཡང་མེད་དོ། །སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་
ཆོས་ལ་ངེས་པར་སེམས་པའི་སྟོབས་ཀྱིས་རྐྱེན་ངན་ཅི་བྱུང་ཡང་བཟོད་པར་མཛད་
པ་དེའི་རྗེས་སུ་བསླབ་པར་བྱའོ། །གཞུང་འདི་ལ་བཟོད་པའི་རྒྱུ་དང་རྐྱེན་གཉིས་
སུ་བྱས་ནས་བཤད་པར་བྱ་བ་དང༌། ཡང་རྒྱུ་དང༌། སྨོན་ལམ་དང་། རྣམ་སྨིན་
དང༌། སོ་སོར་རྟོག་པའི་སྟོབས་བཞིར་བྱས་ནས་བཤད་པ་བྱ་ཚུལ་ཡང་ཡོད་དེ་ཡི་
གེ་མང་བས་འཇིགས་ནས་མ་སྤྲོས་སོ། །
གཉིས་པ་བཟོད་པ་སྨྲ་བར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
o5 བ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཡོན་ཏན་སྤྱིར་བསྟན་པ། ཁྱད་པར་ཆོས་ལ་ངེས་པར་སེམས་པའི་སྟོབས་ཀྱིས་
ལུས་སྲོག་འཇོམས་པའི་གནོད་པ་ཆེན་པོའང་བཟོད་པར་མཛད་པའི་ཚུལ་ལོ། །
དང་པོ་ནི། དེ་ཡང་ཞེས་པ་ནས། གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་
པས་སྔོན་སོ་སོར་རྟོག་པའི་ཤེས་རབ་ཀྱིས་ཆོས་ལ་ངེས་པར་སེམས་པའི་སྟོབས་
ཀྱིས་ལུས་སྲོག་ལ་གནོད་པའང་བཟོད་པར་མཛད་པའི་ ཚུལ་དེ་ཡང་འདི་ལྟར་
ཐོས་ཏེ། སྟོན་པའི་སྔོན་གྱི་འཁྲུངས་རབས་བྱང་ཆུབ་སེམས་དཔའ་དེ་དུས་རེ་ཞིག་
ཅིག་ན་ལས་དང་ཉོན་མོངས་པས་འཕངས་པ་མིན་པར་སྙིང་རྗེ་དང་སྨོན་ལམ་གྱི་
དབང་གིས་ཝཱ་ར་ཎཱ་སིར་རྒྱལ་པོ་ཚངས་བྱིན་གྱི་སྲས་སུ་བསམ་བཞིན་དུ་སྐྱེ་བ་
བཞེས་པར་གྱུར་ཏོ། །སེམས་དཔའ་ཆེན་པོ་དེ་འཁྲུངས་ཙམ་ཉིད་ནས་མཐོང་ན་
མི་མཐུན་པ་མེད་པ་ཀུན་གྱི་མིག་གི་བདུད་རྩི་ལྟ་བུ་ཞིག་ཡོད་པས་མཚན་ཀ་ཤེ་
མཛེས་དགའ་ཞེས་བཏགས་སོ། །དེ་ཆེར་སྐྱེས་པ་ན་ཡབ་རྒྱལ་པོ་ཚངས་བྱིན་དེ་
རེས་འགའ་ཆོས་དང་མཐུན། རེས་འགའ་ཆོས་དང་མི་མཐུན་པར་སེམས་ཅན་ལ་
གནོད་འཚེས་རྒྱལ་སྲིད་བྱེད་པ་མཐོང་ནས། བདག་ཀྱང་ཡབ་འདས་ཏེ་འདི་ལྟ་
བུར་རྒྱལ་སྲིད་བྱས་ན་དམྱལ་བར་འགྲོ་བར་འགྱུར་བས་མི་རུང་སྙམ་ནས་འདི་
སྙམ་དུ་སོ་སོར་རྟོག་པར་མཛད་དེ། ཁྱིམ་ན་གནས་པ་ནི་སྲོག་གཅོད་པ་དང༌། མ་
བྱིན་པ་ལེན་པ་དང་། མི་ཚངས་པར་སྤྱོད་པ་སོགས་ཉེས་པ་མང་པོའི་གནས་སུ་
གྱུར་ཅིང་། རང་བཞིན་གྱི་སྡུག་བསྔལ་མང་པོ་དང་ལྡན་པ། སྲིད་པ་དང་འདོད་པ་
ལྷུར་ལེན་པས་ཉེ་བར་མ་ཞི་བ། འདོད་ཆགས་དང་། ཞེ་སྡང་དང་། གཞན་གྱི་
ཕུན་ཚོགས་ལ་མི་བཟོད་པའི་ཕྲག་དོག་དང་། འདོད་པའི་ཕྱིར་དུ་ཕན་ཚུན་འཐབ་
པ་དང་། རིགས་དང་ལོངས་སྤྱོད་སོགས་ཀྱིས་དྲེགས་པ་དང༌། དབང་ཕྱུག་དང་
- 96 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྟོབས་ལ་སོགས་པས་བསྙེམས་ཏེ་ང་རྒྱལ་དང༌། ལོངས་སྤྱོད་རྣམས་ལ་ཀུན་
འཛིན་དམ་པོའི་སེར་སྣ་ལ་སོགས་པའི་སྐྱོན་རྣམས་ཀྱི་གནས་སུ་གྱུར་པ། ངོ་ཚ་
བའི་ཆོས་མེད་པར་བྱེད་པ། ནམ་ཡང་ཆོག་མི་ཤེས་པས་འདོད་ཆེན་སྐྱེ་བའི་
གནས་སུ་གྱུར་པ། ཚོང་དང་སོ་ནམ་ལ་སོགས་པ་བྱ་བ་ངན་པ་མང་པོས་བྲེལ་ཏེ་
ཆོས་ལས་བསལ་བས་ཆོས་སྤྲད་པའི་གོ་སྐབས་མེད་པར་ངལ་བ་སྟོང་ལོག་ཏུ་
བྱེད་པར་ཤེས་ལ། རབ་ཏུ་བྱུང་བ་ནི་ཐར་པའི་སྲོག་འཕྲོག་པའི་དུག་འདུ་འཛི་
སྤོང་ཞིང་། སྔར་བཤད་པའི་ཉེས་པ་དེ་ལྟ་བུ་དག་མེད་པའི་བདེ་བ་ཅན་དུ་མཐོང་
ནས་ཚུལ་ཁྲིམས་དང་། མང་དུ་ཐོས་པ་དང་། རབ་ཏུ་ཞི་བ་དང་། དུལ་བ་ལ་ཡིད་
ངེས་པར་བྱེད་འདོད་ནས་ཡབ་ལ་གནང་བ་ཞུས་པ་ན། ཡབ་ཀྱིས། གང་གི་དོན་
དུ་མཆོད་སྦྱིན་དང་། སྦྱིན་སྲེག་དང་། དཀའ་ཐུབ་བྱེད་པའི་རྒྱལ་སྲིད་ལག་ཏུ་
འོངས་ན། ཅིའི་ ཕྱིར་ དེ་ སྤངས་ནས་རབ་ཏུ་འབྱུང་ཞེས་བཀག་པ་ན། སེམས་
དཔའ་ཆེན་པོ་དེས་སྨྲས་པ། ནགས་ན་ཤིང་ཤུན་རྩ་གྱོན་ཞིང་། །རྩ་བ་འབྲས་བུ་
འཆའ་བ་དང༌། །རི་དྭགས་སྡུག་པ་རྣམས་དང་ནི། །ལྷན་ཅིག་གནས་པ་མཆོག་
ལགས་ ཀྱི། །འཇིག་རྟེན་ཕ་རོལ་འཇིག་བྱེད་པའི། །མཁས་པས་རྒྱལ་སྲིད་སླད་
དུ་ནི། ། གསོད་དང་བཅིང་དང་རྡེག་པ་དག །བགྱིད་པ་དེ་ལྟ་མ་ལགས་སོ། །
ཞེས་རྒྱལ་སྲིད་མི་བྱ་བར་ཐག་བཅད་དེ་རབ་ཏུ་འབྱུང་བར་ནན་གྱིས་གསོལ་བ་ན།
ཡབ་རྒྱལ་པོས་ཀྱང་གནང་སྟེ་དྲང་སྲོང་རྣམས་ཀྱི་ནང་དུ་རབ་ཏུ་བྱུང་སྟེ། སྔར་
བཤད་པའི་ཚུལ་ཁྲིམས་ལ་སོགས་པའི་ཡོན་ཏན་དེ་དག་དང་ལྡན་པའི་དྲང་སྲོང་
དཀའ་ཐུབ་ཅན་ཞིག་ཏུ་གྱུར་ཏོ་ཞེས་གྲག་གོ །སློབ་དཔོན་དྷརྨ་ཀིརྟིས་ཁྱིམ་གྱི་
ཉེས་པ་དེ་དག་སྐྱེ་བའི་ཀུན་ཉོན་དང་། ཉོན་མོངས་པའི་ཀུན་ཉོན་དང་། ལས་ཀྱི་
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཀུན་ཉོན་གསུམ་ལ་སྦྱར་ཞིང་། ཚུལ་ཁྲིམས་ལ་སོགས་པ་རབ་ཏུ་བྱུང་བའི་ཡོན་
ཏན་བཞི་པོ་འདི་བསླབ་པ་གསུམ་ལ་སྦྱར་ཏེ་བཤད་དོ། །བདག་ཉིད་ཆེན་པོ་འདི་
གང་དུ་འཁྲུངས་པའི་གནས་དང་། མཚན་ལ་སོགས་པ་འདི་ལྟར་ཡིན་པར་འདུལ་
བ་ལུང་གི་ཀོའུ་དི་རྒྱའི་སྔོན་གྱི་བྱུང་བ་ལས་བཤད་དོ། །གཉིས་པ་སེམས་དཔའ་
ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་ལྷུག་པའི་སྒོ་ནས་བསྔགས་
པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི། དེ་བཟོད་པ་
ཞེས་པ་ནས། གྲགས་སོ། །ཞེས་པའི་བར་ཏེ། སེམས་དཔའ་ཆེན་པོ་དེ་རབ་ཏུ་
བྱུང་ནས་དཀའ་ཐུབ་ཀྱི་ནགས་ཚལ་དུ་བྱོན་ཏེ་དྲང་སྲོང་རྣམས་དང་སྤྱོད་པ་མཐུན་
པར་བཞུགས་ཏེ། རང་ཉིད་ སྔོན་ཡུན་རིང་ པོ་ནས་ཐེག་པ་ཆེན་པོའི་ལམ་ལ་
ཞུགས་ཏེ་ས་ནས་ སར་འཕར་ནས་ཉོན་མོངས་པ་མཐའ་དག་དང༌ བྲལ་ཞིང་།
ཐུགས་བྱམས་པ་དང་སྙིང་རྗེའི་ངང་ཅན་དུ་གྱུར་པ་ཞིག་ཡིན་ནའང་གདུལ་བྱ་
རྣམས་ལ་འདོམས་ཕྱིར་ལམ་བསྒོམས་པས་འདོད་ཆགས་དང་བྲལ་བའི་ཚུལ་
བསྟན་ཅིང་། བྱམས་ པ་ དང༌ སྙིང་ རྗེ་ ཆེས་ཆེར་རྒྱས་ པས་ རི་དྭགས་གདུག་ པ་
རྣམས་ཀྱང་འདྲིས་ཏེ་གནོད་པ་མི་བྱེད་པར་རྒྱུན་དུ་འཁོར་བ་དང༌། ལྷ་དང་ཀླུ་ལ་
སོགས་པ་དཀར་ཕྱོགས་སྐྱོང་བའི་མི་མ་ཡིན་རྣམས་ཀྱང་དད་ཅིང་གུས་པས་ཆོས་
ཉན་པར་བྱེད་དོ། །བདག་ཉིད་ཆེན་པོ་དེ་རྒྱལ་སྲས་ཀྱི་སྤྱོད་པ་སྤྱི་དང་། ཁྱད་པར་
བཟོད་པའི་ཕར་ཕྱིན་མྱུར་དུ་རྫོགས་པར་བྱ་བར་ཡི་དམ་བཅས་པ་མ་ཉམས་ཤིང་།
རྒྱུན་དུ་བཟོད་པའི་བསྔགས་པ་རྗོད་པར་བྱེད་ལ། རང་གི་འཁོར་དུ་འདུས་པའི་
ལྷ་དང་མི་ལ་སོགས་པ་རྣམས་ལ་བཟོད་པ་སྒོམ་པ་དེ་དང་རྗེས་སུ་མཐུན་པའི་
ཆོས་གོ་རིམ་བཞིན་དུ་འཆད་པས། དེའི་ཚེ་དྲང་སྲོང་རྣམས་དང་ལྷ་དང་མིའི་
- 98 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
འཁོར་ཇི་སྙེད་ཅིག་ཡོད་པ་དེ་དག་སུ་ཡང་སེམས་དཔའ་ཆེན་པོ་དེའི་མིང་རུས་
ནས་མི་འབོད་པར། འཇིག་རྟེན་དེ་ན་སེམས་དཔའ་ཆེན་པོ་མཐོང་ཞིང་ཐོས་པ་ཇི་
སྙེད་ཅིག་ཡོད་པ་དེ་རྣམས་ཀྱིས་སེམས་དཔའ་ཆེན་པོ་དེ་བཟོད་པའི་ཡོན་ཏན་
དང་ཡང་དག་པར་ལྡན་པའི་བློ་བསྐྱེད་དེ་བཟོད་པ་སྨྲ་བ་ཞེས་བརྗོད་པས། དེ་
ཕྱིན་ཆད་བཟོད་པ་སྨྲ་བ་ཞེས་མིང་དུ་གྲགས་སོ། །གཉིས་པ་ཚིགས་སུ་བཅད་པའི་
སྒོ་ནས་བརྗོད་པ་ནི། དབང་ཕྱུག་ཅེས་པ་ནས། རྒྱས་པར་གྱུར། །ཅེས་པའི་བར་
ཏེ། སེམས་དཔའ་ཆེན་པོ་དེ་ལ་བཟོད་པ་སྨྲ་བ་ཞེས་ཡོན་ཏན་གྱི་ཆ་ནས་མཚན་
གྲགས་པ་ནི། སྤྱིར་འཇིག་རྟེན་ན་མི་རྣམས་ཡོན་ཏན་དང་ལས་སུ་བྱ་བའི་སྒོ་ནས་
མིང་གཞན་འདོགས་པར་བྱེད་དེ། ནོར་དང་དབང་ཐང་ཆེ་བ་རྣམས་ལ་དབང་
ཕྱུག་དང་། རིག་པ་སྣ་ཚོགས་ཤེས་པ་རྣམས་ལ་མཁས་པ་དང་། དཀའ་ཐུབ་ཕུན་
སུམ་ཚོགས་པ་རྣམས་ལ་དྲང་སོང་དང་། སྒྱུ་རྩལ་རྣམས་ལ་གོམས་པ་རྒྱ་ཆེ་བ་
ལུས་དང་ངག་གི་སྤྱོད་པ་མཐུ་རྩལ་ཅན་རྣམས་ལ་རང་རང་གི་ཡོན་ཏན་དང་སྤྱོད་
པ་དེ་དག་དང་མཐུན་པའི་མིང་འདོགས་པ་བཞིན་དུ། བྱང་སེམས་བདག་ཉིད་
ཆེན་པོ་དེ་བཟོད་པའི་ཡོན་ཏན་གྱི་མཐུ་ཤེས་ནས་བཟོད་པའི་ཡོན་ཏན་དེས་རང་
ཉིད་བརྒྱན་པ་བཞིན་དུ་རང་ཉིད་ཀྱིས་འཇིག་རྟེན་རབ་ཏུ་བརྒྱན་ལ། སྐྱེ་བོ་སུ་
དང་ཕྲད་ཀྱང་དེ་ལ་བཟོད་པའི་གཏམ་རྒྱུན་དུ་བྱེད་པར་གྱུར་པས་བདག་ཉིན་ཆེན་
པོ་དེ་ལ་བཟོད་པ་སྨྲ་བ་ཞེས་གྲགས་སོ། །དེ་ལྟར་གྲགས་པ་དེ་ཡང་དོན་དང་མི་
མཐུན་པ་མིན་གྱི། དོན་དང་མཐུན་པར་གྲགས་པ་ཡིན་ཏེ། བདག་ཉིད་ཆེན་པོ་དེ་
ནི་བཟོད་པ་ཆེན་པོ་རང་གི་ངང་ཚུལ་དུ་གྱུར་ཏེ། རྐྱེན་ཅི་བྱུང་ཡང་བཟོད་པར་བྱས་
ནས་གཞན་ལ་གནོད་པ་མི་བྱེད་པར་རབ་ཏུ་བརྟན་པས་ན། དེའི་མིང་དོན་དང་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མཐུན་པའི་གཏམ་དག་གིས་ཐུབ་པ་དྲང་སྲོང་དེའི་གྲགས་པ་རབ་ཏུ་རྒྱས་པར་
གྱུར་ཏོ། །
གསུམ་པ་ཁྱད་པར་ཆོས་ལ་ངེས་པར་སེམས་པའི་སྟོབས་ཀྱིས་ལུས་སྲོག་
འཇོམས་པའི་གནོད་པ་ཆེན་པོའང་བཟོད་པར་མཛད་པའི་ཚུལ་ལ་དགུ །སེམས་
དཔའ་ཆེན་པོས་སྐྱེ་བོ་མང་པོ་ལ་ཕན་འདོགས་པར་མཛད་པ། སེམས་དཔའ་ཆེན་
པོའི་བཟོད་པའི་ཕར་ཕྱིན་མྱུར་དུ་རྫོགས་པའི་རྐྱེན་བསྐུལ་ཕྱིར་རྒྱལ་པོ་འཁོར་
བཅས་ཕྱོགས་དེར་ལྷགས་པ། རྒྱལ་པོའི་བཙུན་པོ་རྣམས་སེམས་དཔའ་ཆེན་པོའི་
དྲུང་དུ་འོངས་པ། སེམས་དཔའ་ཆེན་པོས་བཙུན་མོ་དེ་དག་ལ་ཆོས་བསྟན་པ།
རྒྱལ་པོ་དེ་སེམས་དཔའ་ཆེན་པོ་ལ་ངན་སེམས་སྐྱེས་ནས་སེམས་དཔའ་ཆེན་པོའི་
སྐུ་ལ་བསྡོ་བའི་ལས་བྱས་པ། སེམས་དཔའ་ཆེན་པོས་ཆོས་ལ་ངེས་པར་སེམས་
པའི་སྟོབས་ཀྱིས་ལུས་བཅད་ཀྱང་ཐུགས་འཁྲུག་པ་མེད་པར་བཟོད་ཅིང་རྒྱལ་པོ་
དེ་ལ་ལྷག་པར་བརྩེ་བར་མཛད་པ། རྒྱལ་པོ་དེས་རྣམ་སྨིན་མཐོང་ཆོས་ལ་མྱོང་བ།
རྒྱལ་པོ་དེའི་འཁོར་རྣམས་འཇིགས་ནས་སེམས་དཔའ་ཆེན་པོ་ལ་བཟོད་པར་
གསོལ་བ། སེམས་དཔའ་ཆེན་པོས་སྐྱེ་བོ་ཉམ་ཐག་དེ་རྣམས་དབུགས་ཕྱུང་སྟེ་
སྤྱོད་པ་རླབས་པོ་ཆེའི་སྒྲ་བསྒྲགས་པའོ། །དང་པོ་ནི། དེ་ནས་བདག་ཉིད་ཆེན་པོ་
དེ་ ཞེས་ པ་ནས། ཕན་བཏགས་སོ། །ཞེས་ པའི་བར་ཏེ། དེ་ནས་བྱང་ སེམས་
བདག་ཉིད་ཆེན་པོ་དེ་ནགས་ཚལ་གྱི་ས་ཕྱོགས་རབ་ཏུ་དབེན་ཞིང་ཉམས་དགའ་
བ། མེ་ཏོག་དང་འབྲས་བུ་དུས་ཐམས་ཅད་དུ་རྙེད་པར་སླ་བ། མཚོའི་ཆུ་གཙང་མ་
པདྨ་དང་ཨུཏྤ་ལས་བརྒྱན་པ། སྐྱེད་མོས་ཚལ་ཉམས་དགའ་བ་བཞིན་དུ་མཛེས་
པ་ཞིག་ཏུ་གནས་པས་དཀའ་ཐུབ་ཀྱི་ནགས་ཚལ་ཤིན་ཏུ་བཀྲ་ཤིས་པར་བྱས་སོ།
- 100 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱེ་བོ་དམ་པ་ཡོན་ཏན་མཆོག་དང་ལྡན་པ་གང་ན་གནས་པའི་གནས་དེ་དག་ཉིད་
བཀྲ་ཤིས་ཤིང་ཡིད་དུ་འོང་བ་དང་། གནས་དེ་ཉིད་འགྲོ་བ་ལྷ་དང་བཅས་པའི་
ཕྱག་གི་རྟེན་དང་། དྲང་སྲོང་རྣམས་ཀྱི་ཡོན་ཏན་སྐྱེས་པར་བྱེད་པའི་དཀའ་ཐུབ་ཀྱི་
ཚལ་ཡིན་ནོ། །གཞུང་འདིས་ནི་ཉན་ཐོས་ཀྱི་དབེན་པ་དང་། རྒྱལ་སྲས་རྣམས་ཀྱི་
དབེན་པའི་ཁྱད་པར་ཡང་བསྟན་ཏེ་ཞིབ་ཏུ་མ་སྤྲོས་སོ། །དེ་འདྲ་བའི་གནས་དེ་ན་
གནས་པའི་ལྷ་རྣམས་ནི་སེམས་དཔའ་ཆེན་པོ་དེ་ལ་དད་པ་སྐྱེས་ནས་བཀུར་སྟི་
བྱེད་ཅིང་ཆོས་ཉན་ལ། ཡུལ་དེའི་སྐྱེ་བོ་རང་ལ་ཕན་པར་འདོད་ཅིང་ཡོན་ཏན་ལ་
དགའ་བ་རྣམས་ནི་རྙེད་པ་དང་བཀུར་སྟིས་མཆོད་པ་བྱེད་ཅིང་སེམས་དཔའ་ཆེན་
པོ་དེའི་དྲུང་དུ་འོང་བར་གྱུར་ཏེ། སྐྱེ་བོ་མང་པོ་དྲུང་དུ་ལྷགས་པ་དེ་རྣམས་ལ་
སེམས་དཔའ་ཆེན་པོས་ཆོས་ཀྱི་གཏམ་བཟོད་པ་དང་ལྡན་པ་རྣར་འོང་ཞིང་སེམས་
ལ་འབབ་པ་རྣམས་ཀྱིས་ཕན་བཏགས་སོ། །སེམས་དཔའ་ཆེན་པོ་འདི་བཞུགས་
པའི་ཚལ་དེ་ནི་རྒྱལ་པོ་ཚངས་བྱིན་གྱི་སྐྱེད་མོས་ཚལ་རྙིང་པ་ཞིག་ཡིན་པར་འདུལ་
བ་ལུང་ལས་བཤད་ཅིང་། དམ་པ་ཡོན་ཏན་ཞེས་སོགས་ཀྱི་ཚིགས་བཅད་ཀྱིས་
ཀྱང་བདག་ཉིད་ཆེན་པོ་འདི་གང་དུ་བཞུགས་པའི་གནས་དེ་རྒྱལ་པོའི་སྐྱེད་མོས་
ཚལ་ཡིན་ཡང་རྒྱལ་སྲས་དམ་པ་འདི་བཞུགས་པའི་བྱིན་རླབས་ཀྱིས་གནས་དེ་
དྲང་སྲོང་གི་བསྟི་གནས་དཀའ་ཐུབ་ཀྱི་ནགས་ཚལ་འགྲོ་བའི་ཕྱག་གི་གནས་སུ་
སོང་བར་བསྟན་པར་གསལ་ཡང་། འགྱུར་གསར་རྙིང་གཉིས་ཀར་སྐྱེད་མོས་ཚལ་
ཉམས་དགའ་བ་བཞིན་དུ་ཞེས་དཔེར་བཀོད་པ་བཞིན་སྒྲ་འོག་གི་དཀའ་ཐུབ་ཀྱི་
ཚལ་ལ་སྦྱོར་རྒྱུ་སྐྱེད་ཚལ་ལ་སྦྱར་བས་འགྱུར་གྱིས་ཅུང་མ་ཐོན་པ་འདྲའོ། །དེས་
ན་སྐྱེད་མོས་ཚལ་ཤིན་ཏུ་མཛེས་པ་ཉམས་དགའ་བ་ཞིག་ཏུ་གནས་བཅས་པས་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དཀའ་ཐུབ་ ཀྱི་ཚལ་བཞིན་དུ་བཀྲ་ཤིས་ པར་ བྱས་ སོ་ཞེས་བཅོས་ན། འདིའི་
རྟོགས་བརྗོད་འདུལ་བ་ལུང་ལས་འབྱུང་བ་དང་མཐུན་ཞིང་། འདིར་ཡང་བཅད་
ལྷུག་སྤེལ་མ་མཛད་པའི་ཚིགས་བཅད་དང་ཡང་མཐུན་པ་ཞིག་འོང་བར་སྣང་
ངོ། །སེམས་དཔའ་ཆེན་པོ་འདི་དྲང་སྲོང་རྣམས་ ཀྱི་གནས་ནས་སྐྱེད་ཚལ་དུ་
གནས་སྤོས་པ་ནི་རྒྱལ་པོ་སྡིག་ཅན་གྱིས་བྱེད་པར་ངེས་པ་དང་མྱོང་བར་ངེས་པའི་
ལས་ ཀྱིས་ བསྐུལ་ བ་ ཡིན་ ཞེས་ དགེ་བའི་ བཤེས་ གཉེན་ པོ་ ཏོ་བ་ ཆེན་ པོས་
གསུངས་སོ། ། །
གཉིས་པ་སེམས་དཔའ་ཆེན་པོའི་བཟོད་པའི་ཕར་ཕྱིན་མྱུར་དུ་རྫོགས་པའི་
རྐྱེན་བསྐུལ་ཕྱིར་རྒྱལ་པོ་འཁོར་བཅས་ཕྱོགས་དེར་ལྷགས་པ་ནི། དེ་ནས་རེ་ཞིག་
ཅིག་ཅེས་པ་ནས། ལོག་པར་གྱུར་ཏོ། །ཞེས་པའི་བར་ཏེ། དེ་ནས་དུས་རེ་ཞིག་
ཅིག་ན་ཡུལ་དེའི་རྒྱལ་པོ་དཔྱིད་ཀྱི་དུས་ལ་བབ་པས་ཆུའི་ནང་དུ་རྩེར་འགྲོ་འདོད་
པར་གྱུར་ཏེ། རྒྱལ་པོ་རང་གི་སྐྱེད་མོས་ཚལ་གྱི་ཡོན་ཏན་བས་ཀྱང་ལྷག་པའི་
གནས་སུ་གྱུར་པ་སེམས་དཔའ་ཆེན་པོ་གང་དུ་བཞུགས་པའི་ནགས་ཚལ་གྱི་ས་
ཕྱོགས་དེར་བཙུན་མོའི་འཁོར་དང་བཅས་ཏེ་སོང་ངོ༌། །རྒྱལ་པོ་བཙུན་པོའི་འཁོར་
དང་བཅས་པ་ནགས་ཚལ་དུ་རྩེ་བར་བྱེད་པ་དེ་སྙན་ངག་གི་ཚིག་སྦྱོར་ངོ་མཚར་
བས་ཚིགས་བཅད་དུ་བརྗོད་པ་ནི། དགའ་བའི་ཚལ་ལྟར་ཞེས་སོགས་ཏེ། སུམ་
ཅུ་རྩ་གསུམ་གྱི་དགའ་བའི་ཚལ་ལྟར་ཉམས་དགའ་ཞིང་མཛེས་པའི་ནགས་ཚལ་
དེ་རྒྱལ་པོ་དེའི་བཙུན་མོའི་འཁོར་གྱིས་གང་བར་གྱུར་ཏོ། །བཙུན་མོའི་འཁོར་དེ་
དག་གིས་ནགས་ཚལ་དེ་མཛེས་པར་གྱུར་པ་ནི་ལོངས་སྤྱོད་ཅན་གྱི་རྒྱན་ཕུན་སུམ་
ཚོགས་པས་སྤྲས་ཤིང་སྤྱོད་ཚུལ་མཛེས་པའི་ན་ཆུང་ཆས་པ་རྣམས་ཀྱིས་བརྒྱན་པ་
- 102 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞིན་དུ་སྣང་ངོ༌། །ནགས་ཚལ་དེ་ནི་འཁྲི་ཤིང་འཁྱིལ་བས་གཏིབས་པས་ན་ཆེད་
དུ་བཅོས་པའི་ལྡིང་ཁང་བཞིན་དུ་སྣང་ངོ༌། །ལྗོན་ཤིང་རྣམས་ལ་མེ་ཏོག་རྒྱས་པ་
ཁ་བྱེ་བ་ནི་རྒྱལ་པོ་བཙུན་མོའི་འཁོར་དང་བཅས་པ་དེར་འོངས་པ་ལ་དགའ་བས་
དགོད་པ་བཞིན་དུ་སྣང་ངོ༌། །ནགས་ཚལ་དེར་བཙུན་མོ་རྣམས་ཇི་ལྟར་རྩེ་བ་ནི་
པདྨ་རབ་ཏུ་རྒྱས་པས་བསྐོར་བའི་མཚོའི་འགྲམ་ནས་བཙུན་མོ་རྣམས་རབ་ཏུ་
དགའ་ཞིང་རྩེའོ། །ཇི་ལྟར་རྩེ་བ་ནི་མགོ་ལ་བཏགས་པའི་མེ་ཏོག་གི་ཕྲེང་བ་
གསར་པ་དང༌། ཁྲུས་ཀྱི་བྱུག་སྤོས་ཀྱི་དྲི་བསུང་ཞིམ་པོའི་ངད་ཀྱིས་བུང་བ་འདུས་
པ་རྣམས་སྒྲས་སྙན་པར་སྒྲོག་ཅིང་འཕུར་ལྡིང་ལང་ལིང་དུ་གཡོ་བ་ལ་བཙུན་མོ་ཁ་
ཅིག་ནི་མིག་འཛུམ་པར་ལྟད་མོ་ཆེར་ལྟ་ལ། བཙུན་མོ་ཁ་ཅིག་ནི་ཡ་མཚན་ཆེ་
བར་གྱུར་ནས་ཨེ་མ་ཞེས་བསྔགས་ཤིང་འཛུམས་པས་ཤིན་ཏུ་མཛེས་པ་སྟོན་ནོ།།
འགྱུར་གསར་དུ། ཁ་ཅིག་སྔངས་ཤིང་འཛུམ་པས་ཤིན་ཏུ་མཛེས། །ཞེས་འབྱུང་བ་
ལྟར་ན་བུང་བ་གདོང་གི་ཕྱོགས་སུ་གཡོ་བ་དེས་ཅུང་ཟད་སྔངས་ཤིང་། དེ་མ་ཐག་
འཛུམ་པས་མཛེས་པ་སྟོན་ཅེས་པའོ། །འགྱུར་རྙིང་གི་དཔེ་ཁ་ཅིག་ཏུ་ཡང་སྔངས་
ཤིང་ཞེས་འདུག་པ་ལྟར་ན་དེ་ལྟར་ཡིན་ཞིང་། དཔེ་འགའ་ཞིག་ན་བསྔགས་ཤིང་
ཞེས་འདུག །ཡ་མཚན་ཆེར་གྱུར་བསྔགས་ཤིང་འཛུམ་པས་མཛེས། །ཞེས་ ཡ་
མཚན་ཆེ་བར་གྱུར་པ་དང་བསྔགས་པ་གཉིས་འབྲེལ་མཚུངས་ཤིང་། ཡ་མཚན་
ཆེར་གྱུར་སྔངས་ཤིང་ཞེས་བརྗོད་ན་འབྲེལ་མི་མཚུངས་པ་འདྲ་སྟེ་དཔྱད་དོ། །
བཙུན་མོ་དེ་དག་མེ་ཏོག་གསར་པ་རྣ་ཆར་བཏགས་པ་རབ་ཏུ་མཛེས་པ་དང་།
སྐའི་རྒྱན་དུ་བཏགས་པའི་མེ་ཏོག་གི་ཕྲེང་བ་གསར་པ་རབ་ཏུ་མཛེས་པ་ཡོད་
ཀྱང་། བཙུན་མོ་དེ་དག་མེ་ཏོག་འདོད་པས་ཚིམ་པར་མ་གྱུར་པ་དེ་བཞིན་དུ་རྒྱལ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པོའང་བཙུན་མོ་རྣམས་རྩེ་བ་ལ་བལྟ་བས་སྙིང་མ་ཚིམ་མོ། །བུད་མེད་དེ་དག་མེ་
ཏོག་གི་ཤིང་རྣམས་ལ་མིག་ལྟ་ཞིང་། གླང་པོ་ཆེའི་ཁྱོགས་ལ་བཏེགས་ནས་བགྲོད་
པའི་གཞལ་མེད་ཁང་བརྩེགས་པ་ལ་ཡང་ཆགས་ཤིང་ལྟ་བར་གྱུར་པ་ནི་པདྨའི་
མཚོ་འགྲམ་ན་བུང་བ་ཚར་དུ་དངར་བ་བཞིན་དུ་རབ་ཏུ་མཛེས་པ་རྒྱལ་པོ་དེས་
མཐོང་ནས་ཡིད་དགའ་ཞིང་ཆགས་པར་གྱུར་ཏོ། །དེའི་དཔྱིད་ཀྱིས་དུས་ཡིན་པས་
འབྲུག་སྒྲ་དང༌། བྱ་རྣམས་དགའ་བའི་སྒྲ་དང༌། བུང་བའི་དབྱངས་དང་། བཙུན་
མོ་རྣམས་གླུ་ལེན་ཅིང་གར་བྱེད་པ་ཕན་ཚུན་འགྲན་པ་བཞིན་དུ་གྱུར་པ་ནི་ཀོ་ཀི་
ལའི་ཚོགས་དག་དཔྱིད་ཀྱི་དུས་ལ་བབ་པས་དགའ་བས་མྱོས་པའི་སྒྲ་སྙན་པོར་
སྒྲོག་པ་རྣམས་དང་། འཁྲིག་པ་འདོད་པའི་རྨ་བྱ་རྣམས་འདོད་པའི་དབང་གིས་སྒྲོ་
གདུགས་ཟླུམ་པོར་བསྐོར་བའི་གར་བྱེད་ཅིང་། སྦྲང་རྩི་འདོད་པའི་བུང་བ་གླུ་
དབྱངས་ལེན་པ་དང་། ན་ཆུང་རྣམས་འདོད་པས་མྱོས་པའི་ཚིག་སྨྲ་ཞིང་གླུ་ལེན་
གར་བྱེད་པ་དེ་དག་ཕན་ཚུན་འགྲན་པ་བཞིན་དུ་ནགས་ཚལ་དེ་ན་རབ་ཏུ་མཛེས་
པར་སྣང་ངོ༌། །མཁའ་ལ་འབྲུག་སྒྲ་ཟབ་མོ་སྒྲོག་པ་ནི་རྫ་རྔ་བརྡུང་པ་བཞིན། རྨ་
བྱ་མང་པོ་ལྷུང་ལྷུང་གི་སྒྲ་འབྱིན་ཅིང་འདོད་པའི་རྒྱུས་རང་གི་སྒྱུ་རྩལ་ཐབས་ཀྱིས་
གར་བྱེད་པ་ནི་རྒྱལ་པོ་དེ་ལ་འདོད་ཆགས་བསྐུལ་ཕྱིར་གསག་བྱེད་པ་འདྲའོ་ཞེས་
པ་ནི་རྒྱལ་པོ་སྡིག་ཅན་བྱེད་པར་ངེས་པ་དང་། མྱོང་བར་ངེས་པའི་ལས་ཀྱིས་
བསྐུལ་ནས། སེམས་དཔའ་ཆེན་པོ་ ལ་ ལོག་པར་འཁུ་བའི་ ལས་ བསགས་ཏེ་
མནར་མེད་དུ་འགྲོ་བའི་རྒྱུ་ནི་འདོད་པའི་འདོད་ཆགས་འདི་ཡིན་ནོ་ཞེས་བསྟན་
པའི་ཕྱིར་འདོད་ལྡན་རྣམས་ཀྱི་བསམ་པ་དང་སྤྱོད་པ་ཚིག་སྦྱོར་དུ་འགོད་པར་
མཛད་པའོ། །རྒྱལ་པོ་དེ་བཙུན་མོའི་འཁོར་དང་བཅས་པར་ནགས་ཚལ་སྐྱེད་
- 104 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མོས་ཚལ་འདྲ་བ་དེ་ན་འདོད་པའི་ཡུལ་ལ་སྤྱོད་པའི་བདེ་བ་ཉམས་སུ་མྱོང་ནས་རྩེ་
རྩེ་བས་ཆད་ཅིང་། འདོད་པ་ལ་ཆགས་པའི་དབང་གིས་ཤིང་གྲིབ་དཔལ་དང་
ལྡན་པ་གཞལ་མེད་ཁང་འདྲ་བའི་དྲུང་དུ་མལ་ཆ་བཟང་པོ་བཏིང་བ་ལ་ཉལ་ཏེ་
གཉིད་ཀྱི་ལོག་པར་གྱུར་ཏོ། །རྒྱལ་པོ་དེ་དེའི་ཚེ་གཉིད་ལོག་པ་ནི་བྱེད་པར་ངེས་
པའི་ལས་ངན་ཚབས་ཆེན་གསོག་པ་དང་། བཙུན་མོ་རྣམས་སེམས་དཔའ་ཆེན་པོ་
ལས་ཆོས་ཐོས་པར་འགྱུར་བའི་ལས་བཟང་པོ་གཉིས་དུས་གཅིག་ཏུ་སད་པ་ཡིན་
ཞེས་བཤེས་གཉེན་ཆེན་པོ་པོ་ཏོ་བས་གསུངས་སོ། །
གསུམ་པ་རྒྱལ་པོའི་བཙུན་མོ་རྣམས་སེམས་དཔའ་ཆེན་པོའི་དྲུང་དུ་འོངས་
པ་ལ་བཞི། བཙུན་མོ་དེ་དག་ནགས་ཚལ་དུ་འཁྱམས་པ། བཙུན་མོ་དེ་དག་ལས་
བཟང་པོའི་མཐུས་སེམས་དཔའ་ཆེན་པོ་བཟོད་པ་སྨྲ་བའི་གནས་ སུ་ ཕྱིན་པ།
བཙུན་མོ་དེ་དག་གིས་སེམས་དཔའ་ཆེན་པོ་བཟོད་པ་སྨྲ་མཐོང་བ། བཙུན་མོ་དེ་
དག་གིས་སེམས་དཔའ་ཆེན་པོ་མཐོང་ནས་དད་དེ་བསྙེན་བཀུར་བྱས་པའོ། །དང་
པོ་ནི། དེ་ནས་བཙུན་མོ་དེ་དག་ཅེས་པ་ནས། དེ་མ་དོང་། །ཞེས་པའི་བར་ཏེ།
བཙུན་མོ་དེ་དག་རྒྱལ་པོ་མནལ་བས་རང་དགར་རྒྱུ་བའི་སྐབས་སུ་བབ་པར་ཤེས་
ནས། ནགས་ཚལ་མཛེས་པ་དེ་ལ་སྙིང་ཆགས་ཤིང་། དེ་ལྟ་བས་མ་ངོམས་པས་
དགའ་སྡེ་སྟེ་མཐུན་སྡེབ་མཐུན་སྡེབ་ཏུ་ཆད་དེ། རྒྱན་རྣམས་སིལ་སིལ་ཟེར་བའི་
སྒྲ་དང་འདྲེས་པའི་སྐད་སྙན་པ་འབྱིན་ཅིང་ཀུན་ཏུ་འཁྱམ་དུ་དོང་ངོ། །བཙུན་མོ་
རྣམས་ནགས་ཚལ་དུ་འཁྱམས་པ་དེ་སྙན་ངག་གི་ཚིག་སྦྱོར་ངོ་མཚར་བས་བརྗོད་
པ་ནི། དེ་དག་གདུགས་དང་ཞེས་སོགས་ཏེ། བཙུན་མོ་དེ་དག་གདུགས་གསེར་
གྱིས་བརྒྱན་པ་དང་རྔ་ཡབ་གསེར་གྱིས་བརྒྱན་པ་དང་། སྟན་གསེར་གྱིས་བརྒྱན་
- 105-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པ་རྣམས་བྲན་མོས་ཐོགས། དབང་ཕྱུག་གི་རྟག་བཙུན་མོ་བསྲུང་བའི་ཉུག་རུམ་
རྣམས་རྗེས་སུ་འབྲང་། བུད་མེད་ཀྱི་རང་བཞིན་མི་བརྟན་པར་ཕྱར་གཡེང་ལ་
དགའ་ཞིང་རྣམ་པར་རྒྱུའོ། །ནགས་སུ་འཁྱམས་ནས་ཇི་ལྟར་བྱེད་པ་ནི། བཙུན་
མོ་དེ་དག་ལྗོན་ཤིང་བཟང་པོའི་མེ་ཏོག་དང་། ལོ་མ་སྡུག་གུ་ལག་པས་བསྙབ་དུ་
སླེབ་པ་རྣམས་རང་རང་གི་བྲན་མོས་བཏོགས་ཏེ་འབུལ་གྱི། བྲན་མོའི་ལག་པས་
བསྙབ་དུ་མི་སླེབས་པ་རྣམས་ཆགས་པའི་དབང་གིས་བཙུན་མོ་རང་ཉིད་ཀྱིས་
བཏོགས་ཏེ་ལེན་ནོ། །བཙུན་མོ་དེ་དག་མེ་ཏོག་ཕྲེང་བའི་རྒྱན་གྱིས་བཀླུབས་ཟིན་
ཀྱང་། གང་དང་གང་དུ་འགྲོ་བའི་ལམ་དང་ཉེ་བ་ན་ཤིང་ལོ་གཡོ་བའི་ཤིང་དང་
གེལ་པ་མེ་ཏོག་རྒྱས་པ་ཀུན་ཆགས་པའི་དབང་གིས་མ་བཏོགས་པར་བཙུན་མོ་དེ་
དག་མི་འགྲོའོ། །གཉིས་པ་བཙུན་མོའི་དེ་དག་ལས་བཟང་པོའི་མཐུས་སེམས་
དཔའ་ཆེན་པོ་བཟོད་པ་སྨྲ་བའི་གནས་སུ་ཕྱིན་པ་ནི། དེ་ནས་རྒྱལ་པོའི་བཙུན་མོ་
དེ་དག་ནགས་ཚལ་ཉམས་དགའ་བ་ལ་སེམས་གཡེང་བཞིན་དུ་ནགས་ཚལ་དེའི་
ནང་ནས་མཐར་གྱིས་རྒྱུ་ཞིང་དོང་དོང་བ་ལས། བཟོད་པ་སྨྲ་བའི་དཀའ་ཐུབ་ཀྱི་
གནས་སུ་ཕྱིན་ཏོ། །ཞེས་པ་སྟེ། དོན་ནི་གོ་བར་ཟད་དོ། །གསུམ་པ་བཙུན་མོ་དེ་
དག་གིས་སེམས་དཔའ་ཆེན་པོ་བཟོད་པ་སྨྲ་བ་མཐོང་བ་ནི། བུད་མེད་ཅེས་པ་
ནས། མཐོང་བར་གྱུར་ཏོ། །ཞེས་པའི་བར་ཏེ། དེའི་ཚེ་བཙུན་མོ་དེ་དག་སེམས་
དཔའ་ཆེན་པོ་བཟོད་པ་སྨྲ་བའི་དྲུང་དུ་འགྲོ་བ་ན། བུད་མེད་དེ་དག་བསྲུང་བར་
བསྐོས་པའི་ཞུག་རུམ་པ་རྣམས་ཀྱིས་བསྲུང་འདོད་ཀྱང་ཐུབ་པ་བདག་ཉིད་ཆེན་པོ་
དེའི་དཀའ་ཐུབ་ཀྱི་མཐུ་ཆེ་བར་ཤེས་ཤིང་། བཙུན་མོ་དེ་རྣམས་ཀྱང་རྒྱལ་པོའི་
གནང་ཆེན་སྟེ་ཤིན་ཏུ་ གཅེས་ པ་ཡིན་ལ། དབང་ ཆེ་བས་ གཞན་ གྱིས་བཅོས་
- 106 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དཀའ་བའི་ཕྱིར་དེར་མི་འདོད་པར་བཟློག་མ་ནུས་སོ། །སེམས་དཔའ་ཆེན་པོ་
བཞུགས་ པའི་དཀའ་ཐུབ་ཀྱི་གནས་དེ་ བྱི་དོར་ལེགས་ པར་ བྱས་ པས་ ཉམས་
དགའ་ཞིང་ཡིད་དུ་འོང་བ་དེས་བཙུན་མོ་དེ་དག་དྲངས་པ་བཞིན་དུ་གནས་དེར་
ལྷགས་པ་དང་། དེ་ན་ཐུབ་པའི་མཆོག་བཟོད་པ་སྨྲ་བ་དེ་རབ་ཏུ་ཞི་ཞིང་དུལ་བར་
སྣང་ཡང་། རབ་ཏུ་ཟབ་པས་དཀའ་ཐུབ་ཀྱི་དཔལ་མེ་འབར་བ་བཞིན་དུ་བསྙེན་
པར་ནི་དཀའ། འཇིག་རྟེན་པའི་བསམ་གཏན་ཁམས་གོང་འོག་ལ་ཞི་རགས་ཀྱི་
རྣམ་པ་ཅན་དང༌། འདས་ལམ་ཆོས་རྣམས་ཀྱི་གནས་ལུགས་མཐར་ཐུག་པ་ལ་
དམིགས་པའི་ཞི་ལྷག་ཟུང་འབྲེལ་གྱི་བསམ་གཏན་དུས་ཡུན་རིང་པོར་གོམས་
པར་བྱས་པས། འདོད་ཆགས་ཀྱི་ཡུལ་བཟང་མོ་ཉེ་བར་གྱུར་ཀྱང༌། འདོད་ཆགས་
སྐྱེ་བ་མེད་པས་དབང་པོ་ཐུལ་ཞིང་མ་འཁྲུགས་པས་ནི་མཛེས་ཆོས་མངོན་སུམ་དུ་
མཐོང་བ་བཞིན་དུ་བཀྲ་ཤིས་ཤིང་བསོད་ནམས་དང་ལྡན་པར་ཤིང་དྲུང་དུ་སྟན་
བཏིང་བ་ལ་འདུག་པ་མཐོང་བར་གྱུར་ཏོ། །ཉུག་རུམ་པ་ཞེས་པ་ནི་སྔོན་དུས་
འཕགས་ཡུལ་གྱི་རྒྱལ་པོ་ཆེན་པོ་རྣམས་ལ་བཙུན་མོའི་འཁོར་བསྲུང་བའི་ཕྱིར་
སྐྱེས་པ་འབྲས་བུ་ཕྱུང་སྟེ་འདོད་པ་སྤྱད་དུ་མེད་པ་དེ་འདྲ་ཆེད་དུ་བསྐོས་ནས་
འཇོག་པར་བཤད་པ་དེའོ། །བསམ་གཏན་ལ་གོམས་པས་འདོད་ཆགས་མི་སྐྱེ་བ་
ནི། ཞི་རགས་ཀྱི་རྣམ་པ་ཅན་གྱི་བསམ་གཏན་བསྒོམས་ཏེ་བསམ་གཏན་བཞི་
ཐོབ་པ་ན། འདོད་པའི་འདོད་ཆགས་མངོན་གྱུར་པ་སྤོང་ནུས་པས་འདོད་པའི་
ཡུལ་དང་ཕྲད་ཀྱང་འདོད་ཆགས་མི་སྐྱེ་བ་དང༌། གནས་ལུགས་ལ་དམིགས་པའི་
ཞི་ལྷག་ཟུང་འབྲེལ་གྱི་ཏིང་ངེ་འཛིན་གོམས་པས་འདོད་ཆགས་ཀྱི་ས་བོན་སྤོང་
ནུས་པར་བཤད་ལ། བདག་ཉིད་ཆེན་པོ་འདི་ནི་ས་བརྒྱད་པ་ཐོབ་པའི་ཚེ་འདོད་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
ཆགས་རྩ་བ་ནས་སྤངས་པར་སྔར་བཤད་ཟིན་ལ། འདིར་ཡང་དབང་པོ་ཐུལ་བ་
ཞེས་ཉོན་མོངས་སྤངས་པར་བཤད་དེ། དབང་པོ་ཐུལ་བ་ནི་དགྲ་བཅོམ་པའི་
མཚན་གྱི་རྣམ་གྲངས་སུ་འདུལ་བ་ལུང་ལས་བཤད་དོ། །ཆོས་མངོན་སུམ་དུ་
མཐོང་བ་བཞིན་ཞེས་པ་ནི་བདག་ཉིད་ཆེན་པོ་དེ་མཐོང་བ་ནི་བདེན་པ་བཞིའི་
ཆོས་སམ་ཆོས་ཀྱི་སྐུ་མཐོང་བ་ལྟ་བུ་ཡིན་པའི་དོན་ནོ། །སྔོན་གྱི་མཁས་པ་མང་
པོས་འདི་གདུལ་བྱ་ལ་མ་སྦྱར་བར་སེམས་དཔའ་ཆེན་པོ་ཉིད་ལ་སྦྱར་ཏེ་བདེན་
བཞིའི་ཆོས་མངོན་སུམ་དུ་མཐོང་བ་བཞིན་དུ་བཀྲ་ཤིས་པར་བཞུགས་ཞེས་
བཤད་དེ། དེ་ལྟར་ན་ཚིག་འདི་ཚུལ་བསྟན་དུ་བྱ་སྟེ། རྒྱ་ཆེར་རོལ་པར། སོ་སོའི་
སྐྱེ་བོ་ཡིན་ཡང་ང་མི་འཆི། །ཞེས་གཞོན་ནུ་དོན་ཐམས་ཅད་གྲུབ་པ་བསྐལ་ཆེན་
གྲངས་མེད་གསུམ་དུ་ཚོགས་བསགས་ནས་རྡོ་རྗེའི་གདན་དུ་རྩྭ་བཏིང་བའི་སྟན་
ལ་སྐྱིལ་ཀྲུང་བཅས་ཏེ་བཞུགས་ནས་བདུད་འདུལ་བར་ཕྱོགས་པའི་ཚེ་བདེན་
བཞི་མངོན་སུམ་དུ་མ་མཐོང་བའི་སོ་སྐྱེར་བཤད་པ་ལྟར་རོ། །བཞི་པ་བཙུན་མོ་དེ་
དག་གིས་སེམས་དཔའ་ཆེན་པོ་མཐོང་ནས་དད་དེ་བསྙེན་བཀུར་བྱས་པ་ནི། དེ་
ནས་རྒྱལ་པོ་དེའི་བཙུན་མོ་དེ་དག་དེའི་དཀའ་ཐུབ་ཀྱི་གཟི་བྱིན་གྱིས་སེམས་ཟིལ་
གྱིས་ནོན་པས། མཐོང་མ་ཐག་ཏུ་གཡེང་བ་དང༌། འཛུམ་པ་དང་། འཕྱར་བ་
བཏང་སྟེ། དུལ་ཞིང་གུས་པར་བྱས་ཏེ་དེའི་དྲུང་དུ་ལྷགས་ནས་བསྙེན་བཀུར་བྱས་
སོ། །ཞེས་པ་སྟེ། མཐོང་མ་ཐག་ཏུ་གཡེང་བ་དང༌། འཛུམ་པ་དང་། འཕྱར་བ་
བཏང་ཞེས་པ་ནི། སེམས་དཔའ་ཆེན་པོ་དེ་མཐོང་མ་ཐག་ཏུ་དེའི་ཐུགས་རྒྱུད་ཀྱི་
རྟོགས་པ་མཆོག་གི་མཐུས་ཉོན་མོངས་པའི་མཐུ་བཅོམ་སྟེ། ཉོན་མོངས་ཀྱི་དབང་
གིས་མིག་ཕན་ཚུན་དུ་གཡེང་བ་དང༌། འདོད་ཆགས་དང་རྒོད་བག་གི་བསམ་
- 108 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས་འཛུམ་པ་དང་། སེམས་ཡུལ་སྣ་ཚོགས་ལ་འཕྱར་བ་རྣམས་འགགས་ཏེ།
ཉོན་མོངས་མེད་པར་དུལ་ཞིང་གུས་པར་གནས་པའོ། །ཚིག་གཞན་རྣམས་ནི་གོ་
སླའོ། །
བཞི་པ་སེམས་དཔའ་ཆེན་པོས་བཙུན་མོ་དེ་དག་ལ་ཆོས་བསྟན་པ་ལ་བདུན།
དལ་འབྱོར་དང་མི་རྟག་པ་བསམ་སྟེ་འཇིག་རྟེན་ཕྱི་མ་དོན་གཉེར་བསྐྱེད་པར་
གདམས་པ། ལས་འབྲས་བསླུ་བ་མེད་པའི་ཚུལ་བསམ་པར་གདམས་པ། ཡོན་
ཏན་བསྒྲུབ་པར་གདམས་པ། སྡིག་པ་སྤོང་བར་གདམས་པ། ཞེ་སྡང་སྤོང་བར་
གདམས་པ། བཟོད་པ་བསྟེན་པར་གདམས་པ། བཟོད་པའི་གདམས་ངག་རྒྱས་
པར་བཤད་པའོ། །དང་པོ་ནི། དེས་ཀྱང་དེ་དག་ལ་ཞེས་པ་ནས། བསླུས་པར་
འགྱུར། །ཞེས་པའི་བར་ཏེ། དེ་ལྟར་བཙུན་མོ་དེ་དག་གིས་སེམས་དཔའ་ཆེན་པོ་
བཟོད་པ་སྨྲ་བ་ལ་ཕྱག་འཚལ་ཞིང་། མེ་ཏོག་གཏོར་ཏེ་ཆོས་སྟོན་པར་གསོལ་བ་
བཏབ་པ་ན། སེམས་དཔའ་ཆེན་པོ་དེས་ཀྱང་བཙུན་མོ་དེ་དག་ལ་འདིར་འོངས་པ་
ལེགས་སོ་ཞེས་བྱ་བ་ལ་སོགས་པའི་ཚིག་སྙན་པ་བརྗོད་ནས། མགྲོན་འོངས་པ་
ལ་དགའ་བར་འགྱུར་བའི་རིམ་གྲོ་བྱས་ཏེ། བཙུན་མོ་དེ་དག་ལ་ཁམས་བདེའམ་
ཞེས་ནད་དྲི་བའི་སྐབས་ནས་གླེང་བསླང་སྟེ། ཐོག་མར་དལ་འབྱོར་དོན་ཆེ་ཞིང་
རྙེད་དཀའ་བ་དང་རིང་དུ་མི་གནས་པའི་ཚུལ་བསྟན་ཏེ་འཇིག་རྟེན་ཕྱི་མ་དོན་
གཉེར་དང་། དེ་ནས་ལས་འབྲས་མི་བསླུ་བའི་ཚུལ་དང༌། སྲིད་ན་ཡིད་བརྟན་
མེད་པའི་ཚུལ་བསྟན་ཏེ་ཐར་པ་དོན་གཉེར་དང་། དེ་ནས་བཟོད་པའི་གཏམ་ལས་
བརྩམས་ཏེ་ཐེག་པ་ཆེན་པོ་ལ་འཁྲིད་པའི་ཆོས་ཀྱི་གཏམ་བུད་མེད་ཀྱིས་གོ་བར་
སླ་བ་དཔེ་དང་བཅས་པ་རྣམས་ཀྱིས་དེ་དག་ལ་མགྲོན་བྱས་སོ། ། སེམས་དཔའ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཆེན་པོ་བཟོད་པ་སྨྲ་བས་བཙུན་མོ་དེ་དག་ལ་ཆོས་ཇི་ལྟར་བསྟན་པ་རྣམས་ཚིག་
སྦྱོར་ངོ་མཚར་བའི་ཚིགས་སུ་བཅད་པའི་སྒོ་ནས་བརྗོད་པ་ནི། མི་ཡི་ལུས་སུ་ཞེས་
སོགས་ཏེ། དོན་ནི་ཚེ་རབས་སྔོན་མར་བསོད་ནམས་བསགས་པའི་མཐུས་ད་ལྟ་
མིའི་ལུས་སུ་སྐྱེས་ཤིང་། དེ་ཡང་ མཐའ་ འཁོབ་དང༌། རིགས་དམའ་བ་དང་།
དབུལ་ཞིང་ཕོངས་པ་སོགས་ཆོས་ཀྱི་གེགས་སུ་གྱུར་པའི་རྟེན་དམན་པ་མིན་པར་
ཡུལ་དབུས་སུ་སྐྱེས་ཞིང་རིགས་མཐོ་བ་དང༌། ལོངས་སྤྱོད་ཆེ་བ་སོགས་རྟེན་མ་
སྨད་པ་ཐོབ་པར་གྱུར་ཅིང་། དེ་བཞིན་ཏུ་དབང་པོ་མ་ཚང་བ་སོགས་ཆོས་ཀྱི་
གེགས་སུ་གྱུར་པ་མེད་པར་དབང་པོ་རྣམས་ཀྱང་མ་ཉམས་ཤིང་ལེགས་ཉེས་
དཔྱོད་པའི་བློ་རྣོ་བ་དང་ལྡན་པའི་རྟེན་འདི་འདྲ་ཐོབ་པའི་སྐབས་སུ་དམ་པའི་ཆོས་
ལ་འབད་དེ་སྙིང་པོ་ལེན་དགོས་ཏེ། འཕྲལ་དང་འཕྲལ་དུ་སྙིང་པོ་མ་བླངས་ན་
ཀུན་གྱི་དགྲ་བོ་འཆི་བདག་དེ་ནི་ལེགས་པར་མི་བྱེད་དེ། འཆི་བདག་དེ་ངེས་པར་
འོང་ཞིང་། ནམ་འོང་ ལ་ངེས་པ་མེད། དེ་ རིང་ རང་ ཡང་ འོང་ཉེན་ཡོད། འཆི་
བདག་དེ་བྱུང་བའི་ཚེ་རྫས་དང་། སྔགས་དང༌། སྨན་དང༌། སྟོབས་དང་། བསླུ་
བྲིད་གང་གིས་ཀྱང་བཟློག་མི་ཐུབ་ཅིང་བཤོལ་དུ་མེད་པར་འཆི་བར་ངེས་སོ། །
ཚུལ་དེ་བསམ་ནས་དམ་པའི་ཆོས་ལ་འབད་དགོས་ཏེ། ཚུལ་དེ་མ་བསམ་པར་དེ་
རིང་མི་འཆི་དེ་རིང་ཡང་མི་འཆི་སྙམ་དུ་རྟག་འཛིན་གྱི་དབང་དུ་སོང་སྟེ་བག་མེད་
པར་གྱུར་པ་དེ་དག་ནི་ཉི་མ་རེ་རེ་ནས་དལ་བ་ཆུད་གཟོན་པར་བྱས་ཏེ་བསླུས་
ནས་འཇིག་རྟེན་ཕ་རོལ་ཏུ་ལག་སྟོང་དུ་འགྲོ་བར་འགྱུར་རོ། །
གཉིས་པ་ལས་འབྲས་བསླུ་བ་མེད་པའི་ཚུལ་བསམ་པར་གདམས་པ་ནི།
རབ་ཏུ་སྦྱིན་དང་ཞེས་པ་ནས། རྒྱས་པར་འགྱུར། ཞེས་པའི་བར་ཏེ། དེ་ལྟར་ངེས་
- 110 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་འཆི་ཞིང་། ཤི་ནས་ཀྱང་མེད་དེ་མི་འགྲོ་བར་སྐྱེ་བ་ལེན་དགོས་ལ། སྐྱེ་བ་ཕྱི་
མར་བདེ་སྡུག་ཇི་ལྟར་འགྱུར་ད་ལྟའི་རང་གི་སྤྱོད་པ་ལ་རག་ལས་སོ། །དེས་ན་ད་
ལྟ་སྦྱིན་པ་དང་། ཚུལ་ ཁྲིམས་དང༌། བཟོད་པ་ལ་སོགས་པ་དགེ་བའི་ལས་མ་
སྦྱངས་ན། རིགས་མཐོ་བ་དང༌། གཟུགས་བཟང་བ་དང༌། ལང་ཚོ་རྒྱས་པ་དང༌།
ནོར་གྱིས་ཕྱུག་པ་དང་། དབང་ཆེ་བ་དང་། ཚིག་བཙུན་པ་དང༌། སྟོབས་རབ་ཏུ་
ཆེ་བ་སྟེ། མཐོ་རིས་ཡོན་ཏན་བདུན་གྱིས་ཕྱུག་པར་གྱུར་ཀྱང་ཚེ་ཕྱི་མར་སུ་ཡང་
བདེ་བ་འཐོབ་པར་མི་འགྱུར་རོ། །དེ་ལྟར་མི་འགྱུར་ཏེ། རྒྱུ་མེད་པ་འབྲས་བུ་
འབྱུང་བ་མི་སྲིད་ལ། འཁོར་བའི་གནས་ན་བདེ་བ་ཇི་སྙེད་ཅིག་ཡོད་པ་ཐམས་
ཅད་རྒྱུ་དགེ་བ་ཁོ་ན་ལས་འབྱུང་བར་རྒྱལ་བས་གསུངས་པས་སོ། །ད་ལྟ་རིགས་
མཐོ་བ་ལ་སོགས་པ་མཐོ་རིས་ཀྱི་ཡོན་ཏན་བདུན་པོ་དེ་དག་མེད་པར་རྟེན་དམན་
པ་ཞིག་ཡིན་ཡང་སྲོག་གཅོད་པ་སོགས་སྡིག་པའི་ལས་ལ་མ་ཆགས་ཤིང་། སྦྱིན་
པ་དང་། ཚུལ་ཁྲིམས་དང་
། བཟོད་པ་ལ་སོགས་པའི་དགེ་བའི་ཡོན་ཏན་དག་
ལྡན་པར་བྱས་ན། དབྱར་གྱི་དུས་ན་འབབ་ཆུས་རྒྱ་མཚོ་གང་བ་བཞིན་དུ་ཚེ་ཕྱི་
མར་བདེ་འགྲོའི་རྟེན་བཟང་པོ་ཐོབ་ཅིང་ལོངས་སྤྱོད་ཆེ་བ་སོགས་བདེ་བ་ངེས་
པར་རྒྱས་པར་འགྱུར་རོ། །དེ་ལྟར་འགྱུར་ཏེ། རྒྱུ་མ་ཚང་བ་མེད་པ་ལས་འབྲས་བུ་
འབྱུང་བ་རྟེན་འབྲེལ་གྱི་ཆོས་ཉིད་ཡིན་པས་སོ། །འདི་དག་ལ་ཀུན་སློང་གི་བསམ་
པའི་ཁྱད་པར་ལས་སྐྱེས་བུ་གསུམ་གྱི་ལམ་སྒྲུབ་པར་འགྱུར་བའི་ཚུལ་ལ་སོགས་
པ་བཤད་པར་བྱ་བ་མང་དུ་ཡོད་ཀྱང་ཡི་གེའི་ཁུར་གྱིས་འཇིགས་ནས་མ་སྤྲོས་
སོ། །གསུམ་པ་ཡོན་ཏན་བསྒྲུབ་པར་གདམས་པ་ནི། རིགས་དང་ཞེས་པ་ནས།
རྣམས་ཀྱི་རྒྱན། །ཅེས་པའི་བར་ཏེ། དེ་ལྟར་ལས་འབྲས་ལ་ཡིད་ཆེས་ཀྱི་དད་པ་
111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བསྐྱེད་ནས་སྡིག་སྤོང་དགེ་སྒྲུབ་ཀྱི་ཡོན་ཏན་དང་ལྡན་ན་ཚེ་ཕྱི་མར་བདེ་བ་རྒྱས་
པར་འགྱུར་བར་མ་ཟད་ཚེ་འདིར་ཡང་རྒྱན་དུ་འགྱུར་ཏེ། རིགས་མཐོ་བ་དང་།
གཟུགས་བཟང་བ་དང་། ལུས་རྒྱས་པ་སོགས་ཀྱི་ཡོན་ཏན་རྣམས་དང་། སྟོབས་
ཆེ་བ་དང༌། ནོར་གྱིས་ཕྱུག་པ་སོགས་མཐོ་རིས་ཀྱི་དཔལ་སྔར་བཤད་པ་དེ་དག་
ཡོད་ཀྱང་རུང་། མེད་ཀྱང་རུང་། ལས་འབྲས་ལ་ཡིད་ཆེས་ཏེ། སྡིག་སྤོང་དགེ་
སྒྲུབ་ཀྱི་ཡོན་ཏན་ཡོད་ན་ཚེ་འདི་ལ་ཡང་རྒྱན་དུ་འགྱུར་ཏེ། རིགས་དམའ་ཡང་
ཚུལ་ ཁྲིམས་ལ་སོགས་པའི་ཡོན་ཏན་ཡོད་ན་མཛེས་པའི་རྒྱན་དུ་འགྱུར་བ་ནི་
འཕགས་པ་ཉེ་བར་འཁོར་ལྟ་བུའོ། །ལོངས་སྤྱོད་དབུལ་ཡང་ཡོན་ཏན་ཡོད་ན་
དེས་མཛེས་པར་འགྱུར་བ་ནི་འཕགས་པ་ལམ་ཆུང་པ་ལྟ་བུ་དང་། དབུལ་པོ་དེས་
པ་ལྟ་བུའོ། །རིགས་མཐོ་བ་ལ་སོགས་ པའི་མཐོ་རིས་ཀྱི་དཔལ་དང་ལྡན་པ་
རྣམས་ལ་དད་པ་དང་། མང་དུ་ཐོས་པ་དང་། ཚུལ་ཁྲིམས་ལ་སོགས་པའི་ཡོན་
ཏན་ཡོད་ན་ལྷག་པར་མཛེས་པའི་རྒྱན་དུ་འགྱུར་ཏེ། གསེར་གྱི་ཕྲེང་བས་ཕྱུག་
པོའི་མཚན་མ་བསྟན་པ་བཞིན་ནོ། །ཚེ་འདི་ལ་ཡོན་ཏན་གྱིས་རྒྱན་པའི་ཚུལ་
མཚུངས་པ་གསལ་བྱེད་ཀྱི་རྒྱན་ངོ་མཚར་བའི་ཚིག་སྦྱོར་ཏུ་མཛད་པ་ནི། མེ་ཏོག་
ཅེས་སོགས་ཏེ། མེ་ཏོག་རྣམས་ནི་ལྗོན་པའི་ཤིང་གི་རྒྱན་དང་། གློག་ཕྲེང་འགྱུ་བ་
ཆར་སྤྲིན་རྣམས་ཀྱི་རྒྱན་དང་། བུང་བ་མྱོས་པ་འདུ་བའི་པདྨ་མཚོའི་རྒྱན་ཡིན་པ་
བཞིན་དུ། དད་པ་དང་ཚུལ་ཁྲིམས་ལ་སོགས་པའི་ཡོན་ཏན་ཁྱད་པར་དུ་འཕགས་
པ་ཡོད་པ་ནི་ལུས་ཅན་རྣམས་ཀྱི་རྒྱན་ཡིན་ནོ། །
བཞི་པ་སྡིག་པ་སྤོང་བར་གདམས་པ་ནི། ནད་མེད་ཚེ་རིང་ཞེས་པ་ནས།།
འདི་ཡིན་ནོ། །ཞེས་པའི་བར་ཏེ། དེ་ལྟར་དགེ་བའི་ལས་ཀྱི་འབྲས་བུ་ལ་ནད་
- 112 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མེད་པ་དང༌། ཚེ་རིང་བ་དང་། ནོར་གྱིས་ཕྱུག་པ་དང་། རིགས་མཐོ་བ་དང་།
གཟུགས་བཟང་བ་ལ་སོགས་པ་རྣམ་སྨིན་གྱི་ཡོན་ཏན་བརྒྱད་འབྱུང་བ་དང་། མི་
དགེ་བའི་འབྲས་བུ་ལ་ངན་སོང་ གསུམ་དང༌། མིར་སྐྱེས་ན་ཡང་ནད་མང་བ་
སོགས་སྔར་བཤད་པ་དེ་དག་ལས་ལྡོག་སྟེ་མི་འདོད་པ་དང་སྡུག་བསྔལ་ཤ་སྟག་
འབྱུང་ལ། དེ་ཡང་རབ་ལྷ་དང་། འབྲིང་མི་དང་། ཐ་མ་ངན་སོང་གསུམ་སྟེ་བྱེ་
བྲག་གམ་རིགས་སྣ་ཚོགས་པའི་སྐྱེ་བོ་འདི་དག་རྒྱུ་མེད་དུ་རང་གི་ངོ་བོ་ཉིད་ལས་
བྱུང་བར་གྱུར་པ་ཡང་མ་ཡིན་ལ། དབང་ཕྱུག་སོགས་བྱེད་པ་པོ་གཞན་གྱིས་
བསྐྱེད་པ་ཡང་མིན་པར་རང་རང་གིས་བསགས་པའི་ལས་རྣམ་པ་གསུམ་ལས་
འབྱུང་བར་ འགྱུར་རོ། །ལས་རྣམ་ པ་ གསུམ་ནི། བསོད་ནམས་ཀྱི་ལས་དང་།
བསོད་ནམས་མིན་པའི་ལས་དང༌། མི་གཡོ་བའི་ལས་གསུམ་མོ། །མཁས་པ་ཁ་
ཅིག་གིས་ལུས་ངག་ཡིད་གསུམ་གྱི་ལས་ལ་བཤད་པ་དང་། དགེ་མི་དགེའི་ལས་
ཆེ་འབྲིང་ཆུང་གསུམ་ལ་བཤད་པ་ཡང་ཡོད་དོ། །དེ་ཡང་འགྲོ་བ་རིགས་དྲུག་གི་
རྟེན་ལ་སྡུག་བསྔལ་ཇི་སྙེད་ཅིག་ཡོད་པ་ཐམས་ཅད་བསོད་ནམས་མིན་པའི་ལས་
ལས་འབྱུང་། བདེ་བ་ཐམས་ཅད་བསོད་ནམས་ ཀྱི་ལས་ལས་འབྱུང་། ཁམས་
གོང་མའི་ལྷ་རྣམས་མི་གཡོ་བའི་ལས་ལས་འབྱུང་ངོ། །འགྲོ་བའི་བདེ་སྡུག་རང་
རང་གི་ལས་ལས་འབྱུང་བར་ངེས་པ་ཆོས་ཉིད་འདི་ལྟར་གནས་པ་ཡིན་པས།
དགེ་བའི་ཕྱོགས་ལ་བརྟེན་ནས་སྡིག་པ་མཐའ་དག་སྤང་བར་བྱ། དེ་ཡང་འཕྲལ་
དང་འཕྲལ་དུ་འབད་ནས་བྱ་དགོས་ཏེ་ལུས་སྲོག་མི་བརྟན་ཅིང་མྱུར་དུ་འཆི་བར་
ངེས་པས་སོ། །དེ་ལྟར་ལས་འབྲས་བསླུ་བ་མེད་པར་དེས་ནས་སྡིག་སྤོང་དགེ་
སྒྲུབ་ལ་འབད་པ་འདི་ནི་ཚེ་འདིར་སྙན་པའི་གྲགས་པ་དང་ཕྱི་མར་བདེ་བ་ཐོབ་
113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པའི་ལམ་ཡིན་ནོ། །ལྔ་པ་ཞེ་སྡང་སྤོང་བར་གདམས་པ་ནི། ཡིད་ལ་ཞེ་སྡང་ཡོད་
ན་ཞེས་པ་ནས། སྤང་བར་བྱ། །ཞེས་པའི་བར་ཏེ། སྡིག་པ་ནི་ཉོན་མོངས་པ་དུག་
གསུམ་གྱིས་ཀུན་ནས་བསླངས་པའི་ཉེས་སྤྱོད་རྣམས་ཡིན་ལ། དེའི་ནང་ནས་ཀྱང་
ཞེ་སྡང་གིས་ཀུན་ནས་བསླངས་པ་རྣམས་སྡིག་པ་ཆེ་སྟེ། ཡིད་ལ་ཞེ་སྡང་ཡོད་ན་
རང་དང་གཞན་ལ་ཕན་པར་འགྱུར་བའི་དགེ་བ་རྣམས་མེས་ རྩྭ་ བསྲེགས་པ་
བཞིན་དུ་རབ་ཏུ་སྲེག་པར་བྱེད་དོ། །དེ་བས་ན་སྐྱེ་བོ་སྡིག་ལ་འཛེམ་པ་དག་གིས་
ཞེ་སྡང་གི་གཉེན་པོ་རྣམས་ལ་བརྟེན་ནས་སྡིག་པ་སྤང་བར་བྱའོ། ། །
དྲུག་པ་བཟོད་པ་བསྟེན་པར་གདམས་པ་ནི། དགོན་པའི་མེ་ཞེས་པ་ནས།
མཐོ་རིས་འགྲོ་བར་འགྱུར། །ཞེས་པའི་བར་ཏེ། རང་གཞན་ཐམས་ཅད་ཕུང་བར་
བྱེད་པའི་ཞེ་སྡང་དེ་གཉེན་པོ་གང་གིས་སྤོང་བ་ནི། ཇི་ལྟར་དགོན་པའི་ནགས་ལ་
མེ་རབ་ཏུ་འབར་བར་གྱུར་པ་ཆུ་ཀླུང་ཆེན་པོ་མཐས་ཀླས་པ་འབབ་པ་དང་ཕྲད་
པར་གྱུར་ན། དེ་མ་ཐག་རབ་ཏུ་ཞི་བར་འགྱུར་བ་དེ་བཞིན་དུ་ཡིད་ཀྱི་གདུང་བ་ཞེ་
སྡང་དེ་ཡང་གཉེན་པོ་བཟོད་པ་ལ་བརྟེན་ན་ཞི་བར་འགྱུར་རོ། །དེ་བས་ན་ཞེ་སྡང་
དེའི་རྒྱུ་ཡིད་མི་བདེ་དང༌། ཀུན་ནས་མནར་སེམས་ཀྱི་གཞི་དགུ་ལ་དམིགས་ནས་
ཚུལ་བཞིན་མིན་པའི་ཡིད་བྱེད་སྐྱེ་བ་རྣམས་བཟོད་པས་ཟིལ་གྱིས་མནན་པས་ཞེ་
སྡང་གིས་ཀུན་ནས་བསླངས་ཏེ་སྡིག་པ་གསོག་པ་སྤོང་ངོ། །ཞེ་སྡང་གི་གཉེན་པོ་
བཟོད་པ་བསྒོམ་པའི་ཕན་ཡོན་ནི་རྒྱུ་མཚན་དེའི་ཕྱིར་གཞན་ལ་ཁྲོ་བ་སྤངས་ཏེ་
བྱམས་པ་བསྒོམས་ན་བྱམས་པ་ལ་བརྟེན་པའི་སྟོབས་ཀྱིས་དགྲ་མི་འཕེལ་བར་ཞི་
བར་འགྱུར་ཞིང་། དགྲ་ཞི་ནས་ངག་རྣམས་ བྱམས་པ་སྒོམ་པ་དེ་ལས་ རང་ལ་
དགའ་ཞིང་མཆོད་འོས་སུ་བྱེད་པས་ཚེ་འདིར་བདེ་བའི་སྐལ་བ་དང་ལྡན་པར་
- 114 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགྱུར་ལ། ཚེ་ཕྱི་མར་བཟོད་པ་བསྒོམས་པའི་བསོད་ནམས་བྱས་པའི་ཡོན་ཏན་
གྱིས་མཐོ་རིས་སུ་འགྲོ་བར་འགྱུར་རོ། །འདི་ནི་རིན་ཆེན་ཕྲེང་བ་ལས་བྱམས་པ་
བསྒོམས་པས་ཡོན་ཏན་བརྒྱད་ཐོབ་པ་དང་། ཕྱི་མར་ཚངས་པའི་འཇིག་རྟེན་དུ་སྐྱེ་
བ་དང༌། མཐར་སངས་རྒྱས་ཀྱི་གོ་འཕང་ཐོབ་པར་གསུངས་པ་ལྟར་རོ། །
བདུན་པ་བཟོད་པའི་གདམས་ངག་རྒྱས་པར་བཤད་པ་ནི། གཞན་ཡང་
ཞེས་པ་ནས། མགྲོན་བྱས་སོ། །ཞེས་པའི་བར་ཏེ། སེམས་དཔའ་ཆེན་པོ་བཟོད་
པ་སྨྲ་བས། ཀྱེ་བཙུན་མོ་དག་ཅེས་བོས་ནས། ཁྱེད་ལ་བཟོད་པའི་གདམས་ངག་
གཞན་ཡང་རྒྱས་པར་བཤད་ཀྱི་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་
ཅེས་བསྐུལ་ནས། བཟོད་པ་ཞེས་བྱ་བ་འདི་ནི་རྒྱུད་ལ་སྐྱེས་ཙམ་ཉིད་ནས་དགེ་
བའི་རང་བཞིན་དུ་སྐྱེ་བས་ན་སྐྱེ་བོ་དམ་པ་རྣམས་ཀྱིས་བསྔགས་པའི་གནས་སུ་
རབ་ཏུ་གྲགས་སོ། །བཟོད་པ་ཡོད་ན་ཚེ་འདིར་གྲགས་པ་དག་ཀྱང་རབ་ཏུ་འཕེལ་
ལ་ཚེ་ཕྱི་མར་ཕན་པའི་བསོད་ནམས་ཀྱང་རབ་ཏུ་འཕེལ་ལོ། །བཟོད་པ་ཡོད་ན་
ཆུས་མ་བཀྲུས་པར་ཡང་དག་པར་འགྱུར་རོ། །བཟོད་པ་ཡོད་ན་འདི་ཕྱི་གཉིས་
ཀར་ཕན་པའི་ཡོན་ཏན་དེ་དང་དེ་དག་ཕུན་སུམ་ཚོགས་པར་འགྱུར་རོ། །ཚིགས་
བཅད་འདིས་བཟོད་པ་ཡོད་ན་རང་གི་དོན་ཕུན་སུམ་ཚོགས་པ་འབྱུང་བར་བསྟན་
པ་ཡིན་ནོ། །བཟོད་པ་ཡོད་ན་གཞན་གྱི་དོན་ཕུན་སུམ་ཚོགས་པ་འབྱུང་བ་ནི།
རྒྱུད་ལ་བཟོད་པ་ཡོད་ན་སེམས་ཅན་གཞན་ལ་གནོད་པ་རྟག་ཏུ་ཡོང་མི་ཤེས་ཏེ།
གནོད་པ་བྱེད་པའི་ཀུན་སློང་མི་སྐྱེ་བས་སུ་ལའང་གནོད་པ་མི་བྱེད་དོ། །སུ་ལའང་
གནོད་པ་མི་བྱེད་པའི་བཟོད་པ་བསྟེན་པའི་སྙིང་སྟོབས་ཅན་དེ་ནི་རྟེན་འབྲེལ་གྱི་
ཆོས་ ཉིད་ ཀྱིས་ འགྲོ་ བ་ སུས་ མཐོང་ ཡང་ ཡིད་དུ་ འོང་ བར་ སྣང་ ངོ༌། །བཀའ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གདམས་སྐུ་མཆེད་གསུམ་ལ་གཅན་གཟན་རྣམས་ཀྱང་མས་བུ་མཐོང་བ་ལྟར་
སྐུའི་གམ་དུ་ལྷགས་ནས་ན་བཟའ་བལྡག་པ་སོགས་དགའ་བར་བྱེད་པ་ལྟར་རོ། །
བཟོད་པ་ནི་རང་དང་གཞན་ལ་ཕན་པའི་ཡོན་ཏན་མངོན་པར་བསྒྲུབས་པ་མཛེས་
པའི་མིང་ངོ་ཞེས་གདམས་སོ། །སྤྱན་སྔ་བའི་ཞལ་ནས། བྱམས་པ་བྱ་བ་ནི་མིང་
ཐོས་པ་རང་གིས་སྙིང་སང་སང་འགྲོ་གསུངས། སློབ་དཔོན་འདི་ཉིད་ཀྱིས་གཞུང་
གཞན་དུའང་། འཇིག་ རྟེན་ དོན་ བྱེད་ སྙིང་ རྗེའི་ ཚུལ་ བསྙེགས་ པ། །ཡོན་ཏན་
མཐུན་པའི་མིང་ནི་བཟོད་པ་ཡིན། །ཞེས་གསུངས། བཟོད་པ་ལ་མཛེས་པ་ཞེས་
པ་ནི་འབྲས་མིང་རྒྱུ་ལ་བཏགས་པ་སྟེ། བཟོད་པས་གཟུགས་བཟང་བར་འགྱུར་
བར་བཤད་ཅིང་
། སློབ་དཔོན་འདི་ཉིད་ ཀྱིས་གཞུང་གཞན་དུའང་། ཡོན་ཏན་
མཛེས་ལྡན་མཚན་ རབ་ བརྒྱན་ པ་ ཡི། །གཟུགས་ བསྒྲུབ་ བཟོ་ ཡི་ གནས་ ཀྱང་
བཟོད་ པ་ ཡིན། །ཞེས་ བཟོད་ པས་ མཚན་ དཔེས་བརྒྱན་ པའི་ སྐུ་ བསྒྲུབ་ པར་
གསུངས་པ་ལྟར་རོ། །བཟོད་པ་དང་ལྡན་པ་ནི་སྙིང་རྗེས་རྒྱལ་བ་རྣམས་ཀྱིས་
བཀའ་བསྩལ་པ་བཞིན་དུ་རང་ཡལ་བར་དོར་ནས་འཇིག་རྟེན་ཏེ་སེམས་ཅན་གྱི་
དོན་བྱེད་དོ། །ཚིག་རྐང་འདི་ལ་དགེ་བའི་བཤེས་གཉེན་པོ་ཏོ་བས། རྒྱལ་སྲས་
བཟོད་པ་དང་ལྡན་པ་རྣམས་ནི་སྙིང་རྗེ་ཆེན་པོས་ཀུན་ནས་བསླང་བའམ། རང་
དབང་མེད་པར་བསྐྱོད་དེ་སེམས་ཅན་གྱི་དོན་བྱེད་པ་ནི་སྙིང་རྗེས་བཀའ་བསྩལ་
ཅེས་པའི་དོན་དུ་འཐད་གསུངས་སོ། །མཁས་པ་ཁ་ཅིག་བཟོད་པ་དང་ལྡན་པ་ནི་
སྙིང་རྗེ་ཅན་རྒྱལ་བས་བཀའ་བསྩལ་བ་བཞིན་དུ་སེམས་ཅན་གྱི་དོན་བྱེད་པ་ཚིག་
རྐང་འདིའི་དོན་དུ་བྱེད་དོ། །ཡང་འགའ་ཞིག་ནི་ཚིག་རྐང་སྔ་མ་དང་སྦྲེལ་ཏེ་
བཟོད་པ་མཛེས་པའི་མིང་ སྙིང་ རྗེར་བཀའ་བསྩལ་ཅེས་བཅོས་ཏེ། རྒྱལ་སྲས་
- 116 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཟོད་པ་དང་ལྡན་པ་ནི་ཐུགས་སྙིང་རྗེའི་དབང་དུ་སོང་བའི་མཐུ་ཡིན་པར་རྒྱལ་
བས་བཀའ་བསྩལ་ཞེས་འཆད་དེ། བདག་ཉིད་ཆེན་པོ་དཔའ་བོས་ཚིགས་བཅད་
འདི་དག་ཚིག་རྐང་རེ་རེས་དོན་རྫོགས་པར་སྟོན་པའི་སྙན་ངག་གི་ཚིག་སྦྱོར་ཆེས་
ངོ་མཚར་བར་མཛད་འདུག་པས་བཤད་སྲོལ་ཕྱི་མ་འདི་མི་ལེགས་སམ་སྙམ་མོ། །
དེས་ན་ཚིག་རྐང་འདི་ལ་སྔོན་གྱི་མཁས་པའི་བཤད་སྲོལ་ངོ་མཚར་བ་གསུམ་སྣང་
ངོ༌། །ཡང་བཟོད་པ་ལ་བསྔགས་པ་ནི། བཟོད་པ་ནི་གནོད་བྱེད་ཆུང་ངུས་བརྙས་
པའང་བཟོད་པས་མཐུ་དང་ལྡན་པ་རྣམས་ཀྱི་རྒྱན་ཡིན་ནོ། །བཟོད་པ་ནི་གནོད་
བྱེད་ཅི་བྱུང་ཡང་དེས་སེམས་ལ་གླགས་མི་རྙེད་པས་དཀའ་ཐུབ་ཅན་རྣམས་ཀྱི་
སྟོབས་མཆོག་ཕུན་སུམ་ཚོགས་པ་ཡིན་ནོ། །བཟོད་པ་ནི་གནོད་སེམས་ཞི་བར་
བྱེད་པ་ལ་དགོན་པའི་མེ་ལ་ཆུ་རྒྱུན་འབེབས་པ་ལྟར་ཆུ་བོའི་རྒྱུན་དང་མཚུངས་
སོ། །བཟོད་པ་ནི་རང་གི་ཚེ་འདི་དང་ཕྱི་མ་གཉིས་ཀ་ལ་དོན་མེད་པའི་གནོད་པ་
མཐའ་དག་ཞི་བར་བྱེད་པའོ། །ཡང་བཟོད་པ་ནི་རྒྱལ་སྲས་དམ་པ་རྣམས་སངས་
རྒྱས་ཀྱི་ལམ་ལ་བགྲོད་པའི་ཚེ་བདུད་བཞིའི་ཆོམ་རྐུན་གྱི་མཚོན་ཆ་གང་གིས་ཀྱང་
གླགས་མི་རྙེད་པའི་གོ་ཆ་ཡིན་ནོ། །བཟོད་པ་དང་ལྡན་པ་རྣམས་ལ་སྐྱེ་བོ་ངན་
པའི་ཚིག་ངན་གྱི་མདའ་བསྣུན་པ་ཅི་བྱུང་ཡང་བཟོད་པའི་གོ་ཆས་བརྟེན་པས་
གླགས་མི་རྙེད་པར་རྡུགས་སོ། །བཟོད་པ་དང་ལྡན་པ་རྣམས་ལ་གཞན་གྱིས་ཚིག་
ངན་ཅི་བརྗོད་ཀྱང་འགྱུར་བ་མེད་པས་ཡོན་ཏན་བསྔགས་པའི་མེ་ཏོག་གཏོར་བ་
ལྟ་བུར་འགྱུར་རོ། །སྟོན་པས་བདུད་འདུལ་བའི་ཚེ་བྱམས་པའི་ཏིང་ངེ་འཛིན་ལ་
མཉམ་པར་བཞག་པས། བདུད་ཀྱིས་མཚོན་ཆ་ཅི་འཕངས་ཀྱང་མེ་ཏོག་གི་ཆར་དུ་
གྱུར་པ་སོགས་བཟོད་པའི་སྟོབས་ཤིན་ཏུ་ཆེ་བ་རྣམས་ལ་གནོད་པའི་མཚོན་ཆ་མེ་
117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཏོག་དངོས་སུ་འགྱུར་བ་ཡོད་དོ། །རྒྱལ་སྲས་བཟོད་པ་དང་ལྡན་པ་རྣམས་ལ་ཕ་
རོལ་གྱིས་ཚིག་ངན་བརྗོད་པ་དེ་ནི་གྲགས་པའི་ཡན་ལག་ཅན་དུ་འགྱུར་རོ། །
གྲགས་པའི་ཡན་ལག་ནི་རྒྱུའི་དོན་དུ་བཤད་པ་ཡོད་པས་གཞན་གྱིས་ཚིག་ངན་
བརྗོད་པ་དེ་རྒྱལ་སྲས་དེ་ལ་གནོད་པར་མ་སོང་ཕན་བྱེད་དུ་སོང་སྟེ་གྲགས་པ་
རྒྱས་པའི་རྒྱུར་འགྱུར་ཞེས་པའོ། །འདི་ལ་རྒྱ་གར་མཁས་པ་འགའ་ཞིག་གིས་ཨ་
ག་ཞེས་པ་ལུས་དང་ཡན་ལག་གཉིས་ཀ་ལ་འཇུག་ས་ཡོད་པས། འདིར་ལུས་ཀྱི་
དོན་དུ་བྱས་ཏེ། གྲགས་པའི་ལུས་ཅན་དུ་འགྱུར་ཞེས་པའི་དོན་དུ་བཤད་པ་ཡང་
སྣང་ངོ༌། །ཡང་བཟོད་པ་ནི་ལམ་གྱི་འགལ་རྐྱེན་སེལ་ཞིང་ལམ་མྱུར་དུ་བགྲོད་
ནས་འབྲས་བུ་འགྲུབ་པར་བྱེད་པ་སྟེ། རྒྱལ་སྲས་རྣམས་ལ་བཟོད་པས་ཆོས་ཀྱི་མི་
མཐུན་ཕྱོགས་རྣམས་འཇོམས་པར་བྱེད་དོ། །དེ་ལ་བཟོད་པ་རྣམ་པ་གསུམ་ལས།
གནོད་བྱེད་ལ་ཇི་མི་སྙམ་པའི་བཟོད་པས་ལམ་སྒྲུབ་པ་ལ་ཁྲོ་བས་གནོད་པ་
རྣམས་འཇོམས་པར་བྱེད་ལ། སྡུག་བསྔལ་དང་ལེན་དང་ཆོས་ལ་ངེས་སེམས་ཀྱི་
བཟོད་པ་གཉིས་ཀྱིས་ཐེག་པ་ཆེ་ཆུང་གི་ཆོས་ཐམས་ཅད་ཀྱི་མི་མཐུན་ཕྱོགས་
རྣམས་འཇོམས་པར་བྱེད་དོ། །འདུས་བྱས་ཐམས་ཅད་མི་རྟག་པར་ངེས་པའི་
བཟོད་པས་རྟག་འཛིན་འཇོམས་པ་ནས། ཆོས་རྣམས་ཀྱི་གནས་ལུགས་བདག་
མེད་ལ་ངེས་པར་སེམས་པའི་བཟོད་པས་བདག་འཛིན་ལྷན་སྐྱེས་འཇོམས་པའི་
བར་ས་ལམ་འབྲས་བུ་དང་བཅས་པའི་མི་མཐུན་ཕྱོགས་ཐམས་ཅད་དེ་དང་དེའི་
གཉེན་པོ་ལ་ངེས་ པར་ སེམས་པའི་ བཟོད་ པས་ འཇོམས་ཤིང་། ལམ་དེ་དག་
བསྒྲུབ་པ་ལ་སྡུག་བསྔལ་དང་ལེན་གྱི་བཟོད་པས་གྲོགས་བྱེད་དོ། །འདི་དག་རེ་
རེ་ནས་བཤད་ན་མཐའ་ཡས་པས། འདིར་བློ་གྲོས་ཅན་རྣམས་ལ་རྣམ་པར་དཔྱོད་
- 118-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་སྒོ་ཙམ་སྨོས་སོ། །བཟོད་པས་རྣམ་པར་ཐར་པའི་བདེ་བ་ཐོབ་པར་བཤད་
དོ། །མཐར་ཐུག་གི་ཕན་ཡོན་ནི་བཟོད་པ་ལ་རབ་ཏུ་འབད་ན་སེམས་ཅན་ཐམས་
ཅད་ལ་ཕན་པའི་རྫོགས་པའི་སངས་རྒྱས་སུ་འགྱུར་རོ། །ཕན་ཡོན་འདི་གཉིས་
ལའང་སྡུག་བསྔལ་དང་ལེན་གྱི་བཟོད་པས་གྲོགས་བྱེད་ལུགས་དང་། ཆོས་ལ་
ངེས་སེམས་ཀྱི་བཟོད་པས་ཐར་པ་དང་ཐམས་ཅད་མཁྱེན་པའི་ ལམ་ ཇི་ ལྟར་
བགྲོད་ལུགས་དང་། འབྲས་བུ་ཇི་ལྟར་འགྲུབ་ལུགས་ཆེས་ཞིབ་པར་བཤད་དུ་
ཡོད་ཀྱང་མང་བས་འཇིགས་ནས་མ་སྤྲོས་སོ། །དེས་ན་རང་དང་གཞན་གྱི་གནས་
སྐབས་དང་མཐར་ཐུག་གི་དོན་ཐམས་ཅད་འགྲུབ་པའི་རྒྱུ་བཟོད་པ་དེ་ནི་མི་བྱེད་
པ་སུ་ཞིག་ཡོད་ཅེས་བདག་ཉིད་ཆེན་པོ་བཟོད་པ་སྨྲ་བས་བཙུན་མོ་དད་པ་ཅན་དེ་
རྣམས་ལ་ཆོས་ཀྱི་མགྲོན་བྱས་སོ། །ལྔ་པ་རྒྱལ་པོ་དེ་སེམས་དཔའ་ཆེན་པོ་ལ་ངན་
སེམས་སྐྱེས་ནས་སེམས་དཔའ་ཆེན་པོའི་སྐུ་ལ་བསྡོ་བའི་ལས་བྱས་པ་ལ་བདུན།
རྒྱལ་པོ་དེ་སེམས་དཔའ་ཆེན་པོ་གང་དུ་བཞུགས་པའི་གནས་སུ་འོངས་པ། རྒྱལ་
པོ་དེས་སེམས་དཔའ་ཆེན་པོ་བཙུན་མོ་རྣམས་ལ་ཆོས་སྟོན་པ་མཐོང་ནས་ཁྲོས་ཏེ་
ཚིག་ངན་བརྗོད་པ། འཁོར་རྣམས་ཀྱིས་བཟློག་ཀྱང་མ་ལོག་པ། བཙུམ་མོ་རྣམས་
ཀྱིས་བཟློག་ཀྱང་མ་ལོག་པ། བཙུན་མོ་རྣམས་མྱ་ངན་སྐྱེས་པ། རྒྱལ་པོ་ཁྲོ་བའི་
དབང་དུ་གྱུར་པ་དེ་ལ་སེམས་དཔའ་ཆེན་པོས་ཚིག་འཇམ་པོས་གདམས་པ།
རྒྱལ་པོ་སྡིག་ཅན་དེ་ཆེས་ཆེར་ཁྲོས་ནས་སེམས་དཔའ་ཆེན་པོའི་སྐུ་ལ་མཚོན་གྱིས་
བཏབ་སྟེ་གནོད་པ་ཆེན་པོ་བྱས་པའོ། །
དང་པོ་ནི། དེ་ནས་རྒྱལ་པོ་དེ་གཉིད་ཀྱིས་ལོག་པ་ལས་སད་པ་དང༌། འདོད་
ཆགས་ཀྱི་ལྷག་མ་ལུས་པས་མིག་ལྕི་བར་གྱུར་ནས་ཆགས་པའི་དབང་གིས་བཙུན་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མོ་རྣམས་གར་དོང་ཞེས་གཟིམ་མལ་བ་རྣམས་ལ་སྨིན་མ་བསྒྱུར་ཏེ་དྲིས་སོ། །ལྷ་
བཙུན་མོ་དེ་རྣམས་ནི་ནགས་ཚལ་བཟང་པོ་རྣམས་ལྟ་ཞིང་ལོངས་སྤྱོད་བགྱིད་དུ་
མཆིས་སོ་ཞེས་གཟིམ་མལ་བ་རྣམས་ཀྱིས་གསོལ་བ་ཐོས་པ་དང་། རྒྱལ་པོ་དེ་
བཙུན་མོ་རྣམས་སྤོབས་པས་བག་ཡངས་སུ་དགོད་ཅིང་སྨྲ་བ་དང༌། རྩེ་བ་ལྟར་
འདོད་པའི་ཕྱིར་མལ་ནས་ལངས་ཏེ། གདུགས་དང༌། རྔ་ཡབ་དང་། བསིལ་ཡབ་
དང་། བླ་གོས་དང་། རལ་གྲི་རྣམས་ནི་ན་ཆུང་རྣམས་ཀྱིས་བཟུང་། བཙུན་མོའི་
འཁོར་གྱི་ཉུག་རུམ་ལག་ན་སྦ་མཁར་ཐོགས་པ་རྣམས་ཀྱིས་བསྐོར་ཏེ་ནགས་ཚལ་
དེའི་ནང་ནས་མཐར་གྱིས་སོང་ངོ༌། །དེ་དེ་ན་བུད་མེད་རྣམས་ཉམས་རངས་སུ་རྒྱུ་
ཞིང་དོང་དོང་བའི་ལམ་མེ་ཏོག་དང་ལོ་མ་སྣ་ཚོགས་ཀྱིས་གཏོར་བ། སོ་རྩིའི་ཁུ་
བའི་ཚོན་གྱིས་ཁྲ་བོར་གྱུར་པའི་ རྗེས་བཞིན་དུ་སོང་སོང་ནས་དཀའ་ཐུབ་ཀྱི་
གནས་དེར་ཕྱིན་ཏོ། །ཞེས་པ་སྟེ། འདིའི་ཚིག་གཞན་རྣམས་ནི་གོ་བར་ཟད་ལ།
རལ་གྲི་རྣམས་ནི་ན་ཆུང་རྣམས་ཀྱིས་བཟུང་། །ཞེས་པ་འདི་ལ་སྔོན་གྱི་མཁས་པ་
འགའ་ཞིག་གིས་སྤྱིར་ན་ཆུང་ཞེས་པ་བུད་མེད་གཞོན་ནུ་ལ་ཟེར་ཡང༌། སྐབས་
འདིར་ནི་དེ་མི་འཐད་པས་སྐྱེས་པ་ན་གཞོན་རྣམས་ཀྱིས་རལ་གྲི་ལ་སོགས་པ་
བཟུང་ཞེས་བཤད་དོ། །གཉིས་པ་རྒྱལ་པོ་དེས་སེམས་དཔའ་ཆེན་པོ་བཙུན་མོ་
རྣམས་ལ་ཆོས་སྟོན་པ་མཐོང་ནས་ཁྲོས་ཏེ་ཚིག་ངན་བརྗོད་པ་ནི། རྒྱལ་པོ་དེས་
ཞེས་པ་ནས། སུ་ཞིག་ཡིན། །ཞེས་པའི་བར་ཏེ། རྒྱལ་པོ་དེས་རྒྱང་རིང་པོ་ནས་
དྲང་སྲོང་གི་མཆོག་བཟོད་པ་སྨྲ་བ་དེ་བཙུན་མོའི་འཁོར་གྱིས་བསྐོར་ཞིང་འདུག་
པ་མཐོང་ནས་ཚེ་རབས་སྔོན་མ་ནས་འཁོན་སྙིང་གི་ལས་ཡོད་པ་སད་པ་དང་།
འདོད་པའི་ཡུལ་ལ་ཆགས་པ་དང༌། གཞན་ལ་ཞེ་སྡང་བས་དྲན་པ་ཉམས་པར་
- 120 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱུར་པ་དང་། བཙུན་མོའི་འཁོར་གཞན་གྱིས་མཐོང་བ་ལ་ཕྲག་དོག་གིས་ཟིལ་
གྱིས་ནོན་ པའི་ ཕྱིར་ སོ་སོར་རྟོག་པའི་ཤེས་རབ་ ཀྱིས་ ལེགས་ཉེས་བླང་དོར་
བརྟགས་ཏེ་དཔྱོད་པའི་མཐུ་ཆུང་བས་སེམས་རབ་ཏུ་འཁྲུགས་པར་གྱུར་ཏེ་དུལ་བ་
དང་དེས་པར་སྤྱོད་པ་ནི་ཉམས། འཐབ་མོ་རྒོལ་འདོད་པའི་ཤུགས་ཀྱིས་རྔུལ་ནི་
བྱུང་། ལུས་ འདར་ ཞིང་ སྨིན་མ་བཅུམ་སྟེ་ མིག་རྩ་དམར་པོ་ནི་བགྲད། གཟི་
མདངས་བཟང་པོ་ནི་ཉམས། གསེར་གྱི་གདུ་བུ་དང་། སོར་གདུབ་ཀྱིས་བརྒྱན་
པའི་ལག་པ་གཉིས་ནི་མཉེས་ཏེ། དྲང་སྲོང་གི་མཆོག་བཟོད་པ་སྨྲ་བ་དེ་ལ་སྐུར་
བ་འདེབས་པའི་ཚིག་འོག་ནས་འབྱུང་བ་འདི་དག་སྨྲས་པ། ངན་པ་དེ་ཞེས་རྒྱང་
ནས་བོས་ཏེ། ཡུལ་འདི་ན་སྐྱེ་བོ་གཞན་སུས་ཀྱང་ངའི་བཙུན་མོའི་འཁོར་ལྟ་མི་
ནུས་པ་ལ། ངའི་གཟི་བྱིན་ཟིལ་གྱིས་མནན་ནས་ཐུབ་པའི་ཆ་ལུགས་ཤིང་ཤུན་
སོགས་ཀྱི་གོས་བགོས་ཏེ་ངའི་བཙུན་མོའི་འཁོར་ལྟ་བ་ཚུལ་འཆོས་ཅན་འདི་ནི་སུ་
ཞིག་ཡིན་ཞེས་རྒྱང་ནས་ཚིག་ངན་བརྗོད་དོ། །
གསུམ་པ་འཁོར་རྣམས་ཀྱིས་བཟློག་ཀྱང་མ་ལོག་པ་ནི། དེ་སྐད་ཟེར་བ་
ཉུག་རུམ་རྣམས་ཀྱིས་ཐོས་ནས་བརྟགས་ཤིང་སྐྲག་པའི་ཤུགས་ཀྱིས་རྒྱལ་པོ་ལ་
སྨྲས་པ། ལྷ་དེ་ལྟར་མ་མཛད་ཅིག །ཐུབ་པ་འདི་ནི་ཡུན་རིང་པོ་ནས་བརྟུལ་
ཞུགས་དང་། སྡོམ་པ་དང་། དཀའ་ཐུབ་བསྒོམས་པའི་བདག་ཉིད་ཅན་ལགས་ཏེ།
མིང་ཡང་བཟོད་པ་སྨྲ་བ་ཞེས་བགྱིའོ། །རྒྱལ་པོས་དེ་ནང་གི་བསམ་པ་ངན་པས་
དེ་དག་གི་ཚིག་མི་ཉན་པར་སྨྲས་པ། ཨེ་མའོ། ཁྱེད་ཅག་ཅི་ཟེར་བ་ཞིག །འཇིག་
རྟེན་འདི་དག་ཡུན་རིང་ནས། །འདི་ཡིས་དེ་ལྟར་བསླུས་པར་གྱུར། །ཚུལ་འཆོས་
གཡོ་སྒྱུའི་རང་བཞིན་ཅན། །དཀའ་ཐུབ་ཚུལ་སྟོན་འདི་ལྟར་བྱེད། །དེ་འདི་ལྟར་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དཀའ་ཐུབ་གྱི་ཚུལ་དུ་བསྒྱུར་ནས་གཡོ་དང་སྒྱུ་བྱེད་པ་ལ་གོམས་པས་ཚུལ་འཆོས་
པའི་རང་བཞིན་ཅན་དེ་ད་ངས་བསྟན་པར་བྱའོ་ཞེས་སྨྲས་ནས། གསོལ་ཀ་བའི་
ལག་ནས་རལ་གྲི་འདུག་པ་བླངས་ཏེ། དྲང་སྲོང་གི་མཆོག་དེ་དགྲ་བཞིན་དུ་ངེས་
པར་ གསད་ པར་ བསམ་ནས་ སོང་ བ་ དང༌། །ཞེས་ པ་ སྟེ། འདིའི་ ཚིག་ གཞན་
རྣམས་ནི་གོ་བར་ཟད་ལ། ད་ངས་བསྟན་པར་བྱའོ་ཞེས་སྨྲས་པ་ནི། རྒྱལ་པོའི་
འཁོར་རྣམས་ཀྱིས་རྒྱལ་པོ་ལ་བདག་ཉིད་ཆེན་པོ་འདི་ནི་བཟོད་པ་སྨྲ་བའོ་ཞེས་
བརྗོད་པ་དེ་ལ་འདི་བཟོད་པ་སྨྲ་བ་ཡིན་མིན་ངས་རལ་གྲིས་ལུས་བཅད་ན་ཤེས་
འོང་བས་བསྟན་པར་བྱའོ་ཞེས་པའོ། །གསོལ་ཀ་བ་ཞེས་པ་ནི་བོད་ན་མགྲོན་
གཉེར་དུ་གྲགས་པ་འདིའོ། །
བཞི་པ་བཙུན་མོ་རྣམས་ཀྱིས་བཟློག་ཀྱང་མ་ལོག་པ་ནི། དེ་ནས་བཙུན་མོ་
དེ་དག་ལ་འཁོར་རྣམས་ཀྱིས་རྒྱལ་པོ་གཤེགས་པར་སྦྲན་པ་དང་། རྒྱལ་པོ་ལ་
བལྟས་ན་ཁྲོས་པས་ཞི་བའི་མདངས་མེད་པར་མཐོང་ནས། སྙིང་མི་དགའ་བས་
རྟབ་རྟབ་པོར་གྱུར་པའི་ཤུགས་ཀྱིས་མིག་རིག་རིག་པོར་ལྟ་ཞིང་ལངས་ཏེ། དྲང་
སྲོང་མཆོག་དེ་ལ་ཐལ་མོ་སྦྱར་ཏེ་ཕྱག་འཚལ་ནས། སྟོན་ཀའི་པདྨ་ཁ་དབུས་པ་
འདྲ་བའི་བཞིན་ཅུང་ཟད་འཛུམ་པར་བྱས་ཏེ་རྒྱལ་པོའི་དྲུང་དུ་དོང་ངོ༌། །དེའི་ཡིད་
ལ་ཁྲོས་པའི་མེ་འབར་བས་བཙུན་མོ་དེ་དག་གི་སྤྱོད་ཚུལ་མཛེས་པ་དང་། དུལ་
ཞིང་གུས་པར་འོས་པའི་མཁས་པ་དེས་ཀྱང་དེའི་ཡིད་ཞི་བར་མ་གྱུར་ཏོ། །བཙུན་
མོ་དེ་དག་རབ་ཏུ་སྤོབས་ཤིང་བག་ཕེབས་པས་རྒྱལ་པོ་དེ་རབ་ཏུ་ཁྲོས་ཤིང་བཞིན་
འགྱུར་ལ་སྤྱོད་པ་ཉམས་ཤིང་རྩུབ་པར་མངོན་པ། ལག་ན་མཚོན་ཆ་ཐོགས་ཏེ།
དྲང་སྲོང་མཆོག་དེ་ལ་སྡང་མིག་ཏུ་ལྟ་བ་མཐོང་ནས་གཅུགས་པའི་ཕྱིར་སྨྲས་པ།
- 122 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་ནི་བཅོམ་ལྡན་འདས་བཟོད་པ་སྨྲ་བ་ལགས་ཀྱིས། ལྷ་དེ་ལྟ་བུའི་ཐུབ་ཆོད་
ཆེན་པོ་མ་མཛད་ཅིག་ཅེས་བྱས་པ་དང་། རྒྱལ་པོ་དེ་སེམས་རབ་ཏུ་གདུག་པས་
བཙུན་མོ་འདི་དག་ནི་དྲང་སྲོང་འདིས་རབ་ཏུ་མགུ་བར་བྱས་ཟིན་ཏོ་སྙམ་ནས་
རབ་ཏུ་ཁྲོས་པར་གྱུར་ཏེ། མི་བཟོད་པའི་ཤུགས་དྲག་པོས་སྨིན་མ་རབ་ཏུ་གཡོ་
ཞིང་མིག་ཟུར་གྱིས་ལྟ་བས་བཙུན་མོ་དེ་དག་གི་སྤོབས་པ་དང་། འཇར་བར་སྨྲ་
བའི་ཚིག་མི་ཉན་པར་བཙུན་མོའི་འཁོར་བསྲུང་བའི་ཉུག་རུམ་པ་ལ་ཁྲོ་བ་དང་
བཅས་པས་ལྟ་ཞིང་མགོ་བསྒྱུར་བས་རྣ་ཆ་དང་ཅོད་པན་གྱི་ཟར་བུ་གཡོ་བཞིན་དུ་
བཙུན་མོ་དེ་དག་ལ་བལྟས་ནས་སྨྲས་པ། འདི་ནི་བཟོད་པ་སྨྲ་ཞེས་ཟེར། །དེ་ཡང་
ཉམས་སུ་ཡོང་མི་ལེན། །འདི་ལྟར་བུད་མེད་བསྟེན་པ་ཡི། །སྲེད་པ་འདིས་ནི་
བཟོད་མ་གྱུར། །ཚིག་ཏུ་གཞན་སྨྲ་ལུས་ཀྱི་སྤྱོད་པ་གཞན། །བསམ་པ་གདུག་ཅིང་
ཡིད་ལ་གཞན་དུ་སེམས། །དཀའ་ཐུབ་ནགས་ན་མ་ཞི་འདི་སུ་ཞིག །འདྲིད་པའི་
ཚུལ་ཅན་ཕྱི་ཚུལ་འཆོས་ཤིང་འདུག ། ཅེས་པ་སྟེ། འདིའི་གཞན་རྣམས་གོ་སླ་
ལ། ཚིགས་བཅད་ཀྱི་དོན་ནི་བཙུན་མོ་རྣམས་ཀྱི་འདི་ནི་བཅོམ་ལྡན་འདས་བཟོད་
པ་སྨྲ་བ་ལགས་ཞུས་པ་དེ་ལ། རྒྱལ་པོས་འདི་བཟོད་པ་སྨྲ་བ་ཟེར་བ་དེ་མི་བདེན་
ཏེ་འདི་ནི་བཟོད་པ་དེ་ཉམས་སུ་མི་ལེན་པ་སྟེ། འདི་ལྟར་བུད་མེད་བསྟེན་པའི་
སྲེད་པ་སྤོང་མ་ནུས་པས་དེ་འདིས་མ་བཟོད་པ་ཡིན་ནོ། །དེའི་ཕྱིར་ཚིག་ཏུ་གཞན་
ལ་བཟོད་པ་སྨྲ་ལ། ལུས་ཀྱི་སྤྱོད་པ་གཞན་བུད་མེད་བསྟེན་པས་སོ། །བསམ་པ་
གདུག་ཅིང་ཡིད་ལ་ཕྱིའི་སྤྱོད་པ་དང་མི་མཚུངས་པར་གཞན་དུ་སེམས་ཏེ། དཀའ་
ཐུབ་ཀྱི་ནགས་ན་སེམས་མ་ཞི་བར་གནས་པ་འདི་སུ་ཞིག་ཡིན། འདི་ནི་གཞན་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འདྲིད་པ་སྟེ་བསླུ་བའི་ཚུལ་ཅན་གྱིས་ཚུལ་འཆོས་ཤིང་འདུག་པའོ་ཞེས་སེམས་
དཔའ་ཆེན་པོ་ལ་སྐྱོན་བརྗོད་མང་དུ་བྱས་སོ། །
ལྔ་པ་བཙུན་མོ་རྣམས་མྱ་ངན་སྐྱེས་པ་ནི། དེ་ནས་བཙུན་མོ་དེ་དག་ཅེས་པ་
ནས། མི་འགྱུར་རམ་ཞེས་པའི་བར་ཏེ། དེ་ནས་བཙུན་མོ་དེ་དག་རྒྱལ་པོ་དེ་ཁྲོས་
ཤིང་རྔམ་པས་སྙིང་རྩུབ་པར་གྱུར་པ་ལ་ཡིད་གཅུགས་པའི་ཁ་ཏ་བྱ་མ་ནུས་ཏེ།
རྒྱལ་པོ་དེ་རབ་ཏུ་གཏུམ་ཞིང་བཅོས་དཀའ་བར་ཡང་ཤེས་ནས་ཡིད་མི་དགའ་ཞིང་
སེམས་དཔའ་ཆེན་པོ་དེ་ལ་རྒྱལ་པོས་གནོད་པ་བྱས་དོགས་པའི་མྱ་ངན་གྱིས་
གདུངས་བཞིན་དུ་ཉུག་རུམ་རྣམས་ཀྱང་འཇིགས་ཤིང་སྐྲག་པས་འཁྲུགས་པའི་
ལག་བརྡས་བསྐྲད་པ་ན། ངོ་ཚ་བས་མགོ་སྨད་དེ་དྲང་སྲོང་མཆོག་དེའི་མྱ་ངན་
བྱེད་ཅིང་དེ་ནས་བྱེར་ཏེ་སོང་ངོ༌། །བཙུན་མོ་རྣམས་མྱ་ངན་སྐྱེས་པ་དེ་ཚིགས་སུ་
བཅད་པའི་སྒོ་ནས་བརྗོད་པ་ནི། དཀའ་ཐུབ་ཆེན་པོ་ཞེས་སོགས་ཏེ། བདག་ཉིད་
ཆེན་པོ་དཀའ་ཐུབ་ཅན་ཐུགས་རྒྱུད་དུལ་བ་ཡོན་ཏན་རབ་ཏུ་གྲགས་པ་འདི་
བདག་ཅག་བཙུན་མོ་རྣམས་ཀྱི་ཕྱིར་འདི་ལ་ཉེས་པ་ཡོང་ཡེ་མེད་པར་ཡང་རྒྱལ་པོ་
ཁྲོ་བ་འདི་ཅི་ཞིག་ཏུ་གྱུར་ནས་གང་ཡིན་ལམ་དུ་ཞུགས་ནས་ཅི་འདྲ་བྱེད་སུས་
ཤེས་ཀྱེ། རྒྱལ་པོ་གཏུམ་པོ་འདིས་རྒྱལ་པོ་རང་གི་རྒྱལ་སྲིད་ཀྱི་གྲགས་པ་དང་།
ཐུབ་པ་དཀའ་ཐུབ་ཅན་འདིའི་ལུས་དང་། བདག་ཅག་བཙུན་མོ་ཡིད་ལ་ཉེས་པ་
གང་ཡང་མེད་པ་འདི་དག་ཅིག་ཅར་དུ་གསད་པར་མི་འགྱུར་རམ་ཞེས་མྱ་ངན་གྱི་
ཆོ་ངེ་བཏོན་ཏོ། །
དྲུག་པ་རྒྱལ་པོ་ཁྲོ་བའི་དབང་དུ་གྱུར་པ་དེ་ལ་སེམས་དཔའ་ཆེན་པོས་ཚིག་
འཇམ་པོས་གདམས་པ་ནི། དེ་ལྟར་བཙུན་མོ་དེ་དག་ཅེས་པ་ནས། སྤྱད་པའི་
- 124-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིགས། །ཞེས་པའི་བར་ཏེ། དེ་ལྟར་བཙུན་མོ་དེ་དག་དྲང་སྲོང་སེམས་དཔའ་ཆེན་
པོ་ལ་རྒྱལ་པོས་གནོད་ པ་ བྱས་ དོགས་ མྱང་ངན་བྱེད་པའི་ཤུགས་རིང་འབྱིན་
བཞིན་དུ་བྱེར་ཏེ་སོང་བའི་འོག་ཏུ། རྒྱལ་པོ་དེ་དྲང་སྲོང་མཆོག་བཟོད་པ་སྨྲ་བ་དེ་
ལ་ཁྲོ་བའི་ཤུགས་ཀྱིས་སྡིགས་ཤིང་རལ་གྲི་ཕྱུང་སྟེ་བདག་རང་འདེབས་སུ་སོང་
ངོ༌། །སེམས་དཔའ་ཆེན་པོ་དེ་རྒྱལ་པོ་དེས་དེ་ལྟར་སྨྲ་ཕབ་ཀྱང་ལུས་དང་སེམས་
མ་འགྱུར་ཞིང་བརྟན་པ་མ་ཉམས་ལ། རང་བཞིན་དུ་སྤྱོད་པ་དེ་མཐོང་ནས་རྒྱལ་
པོ་དེ་རབ་ཏུ་རྔམ་ཞིང་ཁྲོས་འཁྲུགས་ཏེ་སེམས་དཔའ་ཆེན་པོ་དེ་ལ་སྨྲས་པ། ལུས་
ལ་ཨ་ཛི་ན་ཞེས་པ་ཀྲྀཥ་ས་རའི་པགས་པ་གྱོན་ཞིང་ལག་ན་དབྱིག་པ་ཐོགས་ཏེ་
དྲང་སྲོང་གི་ཆ་ལུགས་བཟུང་ནས། གཡོ་སྒྱུའི་བརྗིད་བག་འཆོས་པ་འདི་བདེན་པ་
མངོན་སུམ་དུ་མཐོང་བ་མཐར་ཕྱིན་པའི་ཐུབ་པ་དགྲ་བཅོམ་པ་བཞིན་དུ་འཇིགས་
པ་མེད་པར་ང་ལ་ལྟ་ཞེས་ཚིག་ངན་བརྗོད་དོ། །དེ་ནས་བྱང་ཆུབ་སེམས་དཔའ་
བཟོད་པ་སྨྲ་བ་སྔོན་ཡུན་རིང་པོ་ནས་བཟོད་པ་ལ་གོམས་པས་རྒྱལ་པོས་སྨོད་ཅིང་
སྤྱོས་པ་དེས་ཀྱང་ཡིད་ཀྱི་བརྟན་པ་མ་ཉམས་པར་རྒྱལ་པོ་དེ་རང་ལ་ལྷག་པར་
སྙིང་རྗེ་སྐྱེས་སོ། །སྙིང་རྗེ་ཇི་ལྟར་སྐྱེས་པ་ནི། རྒྱལ་པོ་དེ་ཁྲོས་ཤིང་རྔམ་པས་སྤྱོད་
པའི་ཚུལ་ནི་མི་སྡུག་པར་གྱུར། དུལ་བར་སྤྱོད་པའི་དཔལ་ནི་ཉམས། རང་ལ་
ཕན་པ་དང་གནོད་པར་འགྱུར་པའི་ལམ་བརྗེད་དེ་ལོག་པའི་ལམ་དུ་ལྷུང་བར་
གྱུར་པ་དེ་ལ་ཡ་མཚན་ཆེར་གྱུར་ནས་ཅུང་ཟད་ཅིག་བལྟས་ཏེ། སྙིང་རྗེས་མ་
བཟོད་པར་བུ་སྡུག་པ་མེ་དོང་དུ་ལྷུང་བ་མཐོང་བ་བཞིན་དུ་སྙིང་རྗེ་བཞིན་དུ་ཚིག་
འཇམ་པོས་བཞམས་ཏེ་འོག་ནས་འབྱུང་བ་འདི་ལྟར་གདམས་ངག་ཅུང་ཟད་ཅིག་
སྨྲ་བར་ངེས་སོ། །གདམས་ངག་ཇི་ལྟར་བསྟན་པ་ནི། སེམས་དཔའ་ཆེན་པོས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རྒྱལ་པོ་དེ་ལ་རྒྱལ་པོ་ཁྱོད་ཀྱིས་འདི་ལྟར་བདག་སྨད་པ་ནི་སྐལ་བ་མེད་པ་སྟེ་རང་
གི་ལས་ངན་པའི་མཐུས་བྱུང་བར་གྱུར་པ་སྟེ། ཁམས་གསུམ་གྱི་འགྲོ་བ་དག་ལ་
ལས་ངན་པའི་མཐུས་སྡུག་བསྔལ་དང་ཡིད་མི་འོང་འབྱུང་ཞིང་། ཐ་ན་གཏམ་མི་
སྙམ་པ་ཐོས་པའང་ལས་ངན་པའི་མྱོང་བ་རྒྱུ་མཐུན་གྱི་མཐུ་ལས་འབྱུང་བ་སྲིད་པ་
སྟེ་འབྱུང་བར་ངེས་པས་ན། རྒྱུ་མཚན་དེའི་ཕྱིར་ཁྱོད་ཀྱིས་སྨད་པ་དེ་ལ་བདག་
གིས་མི་དགའ་བར་མི་སེམས་ལ། རྒྱལ་པོ་ཁྱོད་འདིར་བྱོན་པ་ལ་འོས་པའི་བཀུར་
སྟེ་བདག་གིས་བྱ་དགོས་པ་ལས་དེ་མ་བྱས་ཤིང་། ཐ་ན་ཚིག་ཙམ་གྱིས་ཁམས་
འདྲི་བ་སོགས་ཀྱང་ཅི་རིགས་པར་མ་བྱས་པ་དེ་སེམས་ལ་གཅགས་སོ། །རྒྱལ་པོ་
ཆེན་པོ་གཞན་ཡང་། འགྲོ་བའི་དོན་བྱེད་པའི་རྒྱལ་པོ་ཁྱོད་ལྟ་བུ་དག་དམ་པ་མ་
ཡིན་པའི་སྤྱོད་པ་མི་རིགས་པའི་ལམ་དུ་འཇུག་པ་དྲང་སྲོང་ལ་གནོད་པ་བྱེད་པ་
འདི་ལྟ་བུ་ཐུབ་ཆོད་དེ་མ་བརྟགས་པའི་བྱ་བ་བྱས་ཏེ་སྤྱད་པར་མི་རིགས་ཀྱི། རྣམ་
པར་བརྟགས་པའི་ལམ་དུ་འཇུག་པར་རིགས་སོ། །བྱ་བ་ཐམས་ཅད་ལེགས་པར་
བརྟག་དགོས་ཏེ། ལེགས་པ་འདྲ་བར་སྣང་བ་དག་ཀྱང་ཅུང་ཟད་མི་རིག་པ་འབྱུང་
བ་མཐོང་ལ། ཁ་ཅིག་ཉེས་པ་འདྲ་བར་སྣང་ཡང་ལེགས་པའང་སྲིད་དོ། །དེས་ན་
འབྲས་བུ་དང་། རང་བཞིན་དང་། མ་དམིགས་པའི་གཏན་ཚིགས་ཁྱད་པར་ཅན་
དག་གི་སྒོ་ནས་ལེགས་པར་མ་བརྟགས་པར་དགོས་པའི་དོན་བསྒྲུབ་བྱའི་མཚན་
ཉིད་གང་ཡིན་པ་དེ་མི་རྟོགས་སོ། །གཏན་ཚིགས་དེ་གསུམ་གྱི་སྒོ་ནས་བརྟགས་
ན་རྟོགས་པ་ནི་དུ་བའི་རྟགས་ལས་མེ་དང་། བྱས་པའི་རྟགས་ལས་མི་རྟག་པ་
དང༌། མཚན་མོ་མེ་མ་དམིགས་པས་དུ་བ་མེད་པ་རྟོགས་པ་བཞིན་ནོ། །དགོས་
པའི་དོན་བྱ་བ་གང་དང་གང་བསྒྲུབ་ཀྱང་ལེགས་ཉེས་དང་སྐྱོན་ཡོན་བླང་དོར་ཇི་
- 126 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་བྱ་བ་ལེགས་པར་བརྟགས་ནས་བསྟན་ངག་སྟེ་རྒྱལ་བས་གདུལ་བྱའི་དོན་དུ་
གསུངས་པའི་ལུགས་ཀྱི་གཙུག་ལག་དག་གི་ལམ་དུ་ལེགས་པར་ཞུགས་ནས་
ཆོས་དང་། སྲིད་དང་། བདེ་བའི་དོན་ཏེ་འཁོར་གསུམ་མམ་སྡེ་གསུམ་ལེགས་
པར་བསྒྲུབས་ན་དེ་དག་གསུམ་པོ་ཉིད་ཀྱི་སྟོབས་ཀྱིས་རང་དང་འབངས་སྐྱེ་བོ་
རྣམས་ཉམས་པར་མི་འགྱུར་རོ། །དེ་བས་ན་གང་དྲན་ལག་ཏུ་ལེན་པ་རབ་ཏུ་རྒོད་
པའི་བློ་བཏུལ་ནས། ལེགས་པར་བརྟགས་ནས་གང་བྱ་རུང་བ་རྣམས་བྱས་ན་
སྙན་པའི་གྲགས་པ་འབྱུང་བས་ལས་དེ་ལྟ་བུ་ཉིད་བརྩམས་པའི་རིགས་སོ། །
དཀའ་ཐུབ་ཀྱི་ནགས་སུ་དྲང་སྲོང་ལ་གནོད་པ་བྱེད་པ་སོགས་སྔོན་ཆད་མ་བྱུང་
བའི་ཉེས་པ་སྤྱད་ན་ནི་ང་ཉིད་བཟང་ངོ་སྙམ་དུ་མངོན་པའི་ང་རྒྱལ་ཅན་གྱི་རྒྱལ་པོ་
རྣམས་ལ་གཏམ་ངན་འཕེལ་ལོ། །རྒྱལ་པོ་ནི་མཚོན་བྱེད་ཙམ་སྟེ། བྱ་བ་ངན་པ་དེ་
ལྟ་བུ་བྱེད་པ་ཐམས་ཅད་ལ་གཏམ་ངན་འཕེལ་ལོ། །གཞན་ཡང་རྒྱལ་པོ་ཁྱོད་ཀྱི་
མཐུས་བསྲུངས་པའི་ནགས་ཚལ་ན་གནས་པའི་དྲང་སྲོང་རྣམས་ལ་གཞན་གྱིས་
གནོད་པ་བྱས་ནའང་རྒྱལ་པོ་ཉིད་ཀྱིས་བསྐྱབ་པར་རིགས་པ་ལ། རང་གཞན་
ཀུན་ལ་ཕན་པའི་ཚུལ་མེད་ཅིང་སྐྱེ་བོ་དམ་པ་ཀུན་གྱིས་སྨད་པ་རབ་ཏུ་བྱུང་བ་ལ་
གནོད་པ་བྱེད་པའི་ལས་འདི་ལྟ་བུ་དག་རྒྱལ་པོ་ཆེན་པོ་ཉིད་ཀྱིས་ཇི་ལྟར་སྤྱད་དེ་
སྤྱད་མི་རིགས་སོ། །གཞན་ཡང་བཙུན་མོ་འདི་རྣམས་བདག་གིས་བོས་པ་མིན་གྱི།
སྲུང་མ་ཉུག་རུམ་དང་བཅས་པར་བུད་མེད་འདི་རྣམས་བདག་གི་གནས་སུ་རང་
དགར་ལྷགས་པ་ལགས་ཤིང་། སྲུང་མ་ཉུག་རུམ་ཡོད་བཞིན་དུ་བདག་གིས་བུད་
མེད་ལ་ནོངས་པ་ཅུང་ཟད་ཀྱང་ཇི་ལྟར་བགྱི། དེ་ལྟར་ན་རྒྱལ་པོ་ཁྱོད་ཀྱིས་བདག་
ལ་བཀྱོན་པར་མཛད་པ་ག་ལ་སྲིད། དེ་སྟེ་བདག་གིས་ནོངས་པར་གྱུར་པ་མཆིས་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ན་ཡང་། རྒྱལ་པོས་བཟོད་པ་མཛད་ན་མཛེས་པར་འགྱུར་ཏེ། རང་གིས་གནོད་པ་
བྱ་ནུས་པའི་སྐྱེ་བོ་ཉམ་ཆུང་དག་ལ་བཟོད་པ་བྱེད་པ་ནི་སྟོབས་ལྡན་རྣམས་ལ་
རྒྱན་གྱི་མཆོག་ཡིན་ནོ། །དེ་བས་ན་རང་གི་ཡོན་ཏན་རྗེས་སུ་བསྲུངས་ལ་བཟོད་
པ་བསྒོམས་ཏེ་རང་ཉིད་མཁས་པར་སྟོན་ཅིག །ཡང་ན་བཟོད་པ་ཡོད་ན་སྔར་
ཐོབ་ཟིན་པ་དང༌། སླར་ཐོབ་པར་འགྱུར་པའི་ཡོན་ཏན་རྣམས་རྗེས་སུ་བསྲུང་བ་
ལ་མཁས་པར་སྟོན་ཏེ་ཡོན་ཏན་དེ་དག་བསྒྲུབ་པ་ལ་མཁས་པར་མངོན་པར་
འགྱུར་ རོ། །གཞན་ ཡང་ སྟོབས་ལྡན་རྣམས་ ལ་བཟོད་པས་བརྒྱན་ན་ ཇི་ལྟར་
མཛེས་པ་བཞིན་དུ་གདོང་ལ་འོད་ཟེར་གསལ་བར་སྣང་བའི་རྣ་ཆ་དང་། རིན་པོ་
ཆེ་སྣ་ཚོགས་འོད་འབར་བའི་ཅོད་པན་གྱི་རྒྱན་རྣམས་བཟོད་པས་ཇི་ལྟར་བརྒྱན་
པ་དེ་ལྟར་རྒྱན་དུ་མཛེས་པ་མ་ལགས་པས། ཚུལ་དེ་དགོངས་ལ་གཞན་ལ་གནོད་
པ་མི་བྱ་བར་བཟོད་པ་མཛོད་ཅིག །གཞན་ཡང་མི་བཟོད་པར་ཁྲོ་བ་ནི་འདི་ཕྱི་
ཀུན་ཏུ་ཕུང་བའི་དགྲ་ཡིན་པས། རྟག་ཏུ་བསྟེན་དུ་མི་རུང་བས་ཐོངས་ཤིག །
བཟོད་པ་ནི་རྟག་ཏུ་ཕན་པར་འགྱུར་བའི་ལམ་ཡིན་པས་དུས་རྟག་ཏུ་བསྲུང་བར་
རིགས་སོ། །གཞན་ཡང་རྒྱལ་པོ་ཁྱོད་དཀའ་ཐུབ་ཀྱི་ཚལ་དུ་འོང་བའི་ཚེ་ན་ནི་
གཞན་ལ་གནོད་པ་སོགས་སྡིག་པའི་ལས་མི་བྱ་བར་དེས་ཤིང་གུས་པའི་ཚུལ་དུ་
ཆོས་ལ་སྤྱད་པར་རིགས་སོ་ཞེས་ཐུགས་བརྩེ་བས་གདམས་སོ། ། ་
བདུན་པ་རྒྱལ་པོ་སྡིག་ཅན་དེ་ཆེས་ཆེར་ཁྲོས་ནས་སེམས་དཔའ་ཆེན་པོའི་སྐུ་
ལ་མཚོན་གྱིས་བཏབ་སྟེ་གནོད་པ་ཆེན་པོ་བྱས་པ་ལ་གཉིས། རྒྱལ་པོ་དང་དྲི་ལན་
བྱས་ པ་ དང༌། རྒྱལ་ པོ་ སྡིག་ཅན་ གྱིས་ སེམས་ དཔའ་ ཆེན་ པོ་ ལ་ མཚོན་ གྱིས་
འདེབས་པའི་གནོད་པ་བྱས་ཚུལ་དངོས་སོ། །དང་པོ་ནི། ཐུབ་པའི་མཆོག་དེས་
- 128 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞེས་པ་ནས། བཟོད་པ་སྨྲ། །ཞེས་པའི་བར་ཏེ། ཐུབ་པའི་མཆོག་བཟོད་པ་སྨྲ་བ་
དེས་རྒྱལ་པོ་དེ་ལ་བཟོད་པའི་ཕན་ཡོན་དང་ཁྲོ་བའི་ཉེས་དམིགས་སྟོན་པ་དེ་ལྟ་
བུའི་ ཚིག་ འཇམ་ པོས་ གདམས་ ཀྱང་། རྒྱལ་ པོ་ དེ་ མི་ བསྲུན་ཅིང་ རྨོངས་ པས་
ལེགས་ཉེས་དཔྱོད་པ་ལ་བློ་ཉམས་པའི་ཕྱིར་སེམས་དཔའ་ཆེན་པོས་ཆོས་བསྟན་
པ་དེ་ལ་རྒྱལ་པོ་རང་ལ་ཕན་པའི་ཕྱིར་དུ་ཐུགས་བརྩེ་བས་གདམས་པར་མ་གོ་
བར་རྣམ་པ་གཞན་དུ་ཉེས་པ་བྱས་པའི་གནོང་གིས་རྒྱལ་པོས་གསད་དུ་འོང་སྙམ་
འཆི་བས་འཇིགས་ནས་དེའི་ཐབས་སུ་སྨྲས་པར་དོགས་ནས་སེམས་དཔའ་ཆེན་
པོ་ལ་ཡང་སྨྲས་པ། ཁྱོད་ཀྱིས་དཀའ་ཐུབ་ཅན་ལྟར་མ་བཅོས་ལ་རང་གི་སྡོམ་པ་
ལ་གལ་ཏེ་གནས་ན་ནི་འཆི་བས་མི་འཇིགས་པ་ཞིག་དགོས་པ་ལ། ཁྱོད་འཆི་
བས་འཇིགས་ནས་བཟོད་པའི་མན་ངག་བསྟན་པར་སྙད་བཏགས་ནས་ང་ལ་མི་
འཇིགས་པ་སྦྱིན་པར་གསོལ་བ་འདེབས་པ་ཅིའི་ཕྱིར་བྱེད་ཅེས་སྨྲས་སོ། །དེ་ལ་
བྱང་ཆུབ་སེམས་དཔས་ལན་སྨྲས་པ། རྒྱལ་པོ་ཆེན་པོ་ཅིའི་ཕྱིར་ཁྱོད་ལ་བདག་
བཟོད་པའི་གདམས་ངག་སྟོན་པ་འདི་ལྟར་བགྱིད་པ་གསན་དུ་གསོལ། རྒྱལ་པོ་
ཁྱོད་ཉིད་ལ་ཚེ་འདི་དང་ཕྱི་མ་གཉིས་ཀ་ལ་ཕན་དུ་རེ་ནས་བཟོད་པའི་གཏམ་སྨྲས་
པ་ཡིན་གྱི། ང་འཆི་བས་འཇིགས་པ་མིན་ནོ། །དེ་ཡང་རྒྱལ་པོ་ཁྱོད་ལ་ཚེ་འདིར་
ཕན་པའི་ཕྱིར་སྨྲས་པ་ནི། གལ་ཏེ་ཁྱོད་ཀྱིས་ང་བསད་ན་ནི་ཚེ་འདིར་ཁྱོད་ལ་
གཏམ་ངན་ཆེན་པོ་འབྱུང་སྟེ། འཇིག་རྟེན་ན་རིགས་བཞི་ལས་རྒྱལ་རིགས། རྗེ་
རིགས་དམངས་རིགས་གསུམ་གྱིས་བྲམ་ཟེ་རྣམས་ལ་མཆོད་པའི་ཡུལ་དུ་འཛིན་
པ་ཡིན་ལ། རིགས་བཞི་གས་དབེན་པའི་གནས་སུ་དཀའ་ཐུབ་བྱེད་པའི་དགེ་
སྦྱོང་རབ་ཏུ་བྱུང་བ་རྣམས་མཆོད་པའི་ཡུལ་དུ་བྱེད་པ་ཡིན་ན། རྒྱལ་པོ་ཁྱོད་ཀྱིས་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
བྲམ་ཟེ་དང་རབ་ཏུ་བྱུང་བ་ཉེས་པ་མེད་པ་བསད་ན་ནི་འཇིག་རྟེན་ཐམས་ཅད་དུ་
རྒྱལ་པོས་རབ་བྱུང་ཉེས་པ་མེད་པ་བསད་དོ་ཞེས་གཏམ་ངན་འཕེལ། ཁྱོད་ཀྱི་
གྲགས་པ་ཉམས་ཤིང་ཀུན་གྱིས་འཕྱས་བྱ་བར་འགྱུར་དུ་དོགས་སོ། །ང་ཉིད་འཆི་
བས་འཇིགས་པ་མིན་ཏེ། སེམས་ཅན་རྣམས་ནི་འཆི་བར་འགྱུར་བའི་ཚུལ་འདི་ནི་
འཇིག་རྟེན་ན་ངེས་པ་ཉིད་དུ་གནས་ཏེ། གང་དུ་གནས་ན་འཆི་བས་མི་ཚུགས་
པའི་ས་ ཕྱོགས་ གང་ནའང་མེད་པས་སོ། །བདག་ནི་ངེས་པར་ འཆི་བའི་ ཚུལ་
བསམ་ནས་སྡིག་པ་ཕྲ་ཞིང་ཕྲ་བ་ནས་སྤངས། དགེ་བ་ཕྲ་ཞིང་ཕྲ་བ་ནས་བསྒྲུབས་
ཏེ་རྒྱལ་བ་དགྱེས་པའི་ལམ་ལ་གནས་པ་ ཡིན་པས། རང་གི་ཕྱི་རྗེས་གང་ལ་
བལྟས་ནའང་འཆི་བས་མི་འཇིགས་སོ། །རྒྱལ་པོ་ཁྱོད་ཉིད་ལ་ཚེ་ཕྱི་མར་ཕན་དུ་
རེ་ནས་སྨྲས་པ་ནི། རྒྱལ་པོ་ཁྱོད་ཀྱིས་དྲང་སྲོང་ཉེས་པ་མེད་པ་གསོད་པའི་ལས་
དེ་ལྟར་བྱས་ན་ཁྱོད་ཚེ་ཕྱི་མར་ངེས་པར་ངན་སོང་དུ་སྐྱེས་ཏེ་སྡུག་བསྔལ་བཟོད་
དཀའ་བ་མྱོང་དགོས་པས་ཁྱོད་ཀྱི་ཕྱི་མའི་ཆོས་ཀྱི་བདེ་བ་དེ་ལ་གནོད་དུ་དོགས་
ཤིང་། ཁྱོད་ཕྱི་མར་བདེ་བ་ཐོབ་པ་ལ་ཕན་པའི་ཐབས་ནི་བཟོད་པ་ཡིན་པས་དེའི་
ཕྱིར་ཁྱོད་ལ་ཕན་དུ་རེ་ནས་བཟོད་པའི་གདམས་ངག་སྨྲ་སོ། །འདི་ལྟར་བཟོད་པ་
ནི་ཡོན་ཏན་ཐམས་ཅད་ཀྱི་འབྱུང་གནས་ཡིན་ལ། བཟོད་པས་ཉེས་པ་རྣམས་ཀྱང་
ཟློག་པར་བྱེད་དོ། །དེ་བས་ན་རབ་ཏུ་བཟང་པོའི་སྐྱེས་སྟེར་བ་བཞིན་དུ་བདག་ནི་
ཁྱོད་ལ་དགའ་བས་བཟོད་པའི་གདམས་ངག་སྨྲས་པ་ཡིན་ནོ་ཞེས་གསུངས་སོ། །
འདིས་བྲམ་ཟེ་ལས་རབ་ཏུ་བྱུང་བ་ཉེས་པ་མེད་པར་རྒྱལ་པོས་བསད་དོ་ཞེས་
འབྱུང་བ་འདི་ལྟར་ན། རྟོགས་བརྗོད་འདི་ལ་བྲམ་ཟེར་འཁྲུངས་པའི་ཚུལ་ཞིག་
ཡོད་པར་མངོན་ཡང་དེ་ལྟར་གསུངས་པའི་མདོ་མ་མཐོང་བས། འདིར་གང་དུ་
- 130 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཁྲུངས་པའི་ཡུལ་དང་རིགས་ལ་སོགས་པ་འདུལ་བ་ལུང་ལས་ཇི་ལྟར་གསུངས་
པ་ལྟར་བརྗོད་པ་ཡིན་ལ། ཐུབ་པའི་འཁྲུངས་རབས་རྟོགས་བརྗོད་འདི་དག་རེ་རེ་
ལའང་གདུལ་བྱའི་ཁྱད་པར་གྱིས་ཡུལ་དང་རིགས་ལ་སོགས་པ་མི་འདྲ་བ་མང་དུ་
འབྱུང་བས་སོམ་ཉི་མི་བྱའོ། ། །
གཉིས་པ་རྒྱལ་པོ་སྡིག་ཅན་གྱིས་སེམས་དཔའ་ཆེན་པོ་ལ་མཚོན་གྱིས་
འདེབས་པའི་གནོད་པ་བྱས་ཚུལ་དངོས་ནི། དེ་ནས་རྒྱལ་པོ་ང་ཞེས་པ་ནས། དེ་
བཞིན་དུ་བཅད་དོ། །ཞེས་པའི་བར་ཏེ། དེ་ནས་རྒྱལ་པོ་དེ་སེམས་དཔའ་ཆེན་
པོས་བཟོད་པ་ལས་བརྩམས་པའི་ཆོས་ཀྱི་ཚིག་དེ་དག་རབ་ཏུ་བདེན་པར་སྨྲས་
ཀྱང་། ལས་ངན་པའི་མཐུས་བསྐྱོད་པ་དང༌། བློ་ཤིན་ཏུ་རྨོངས་པས་མི་ཉན་པར་
ཐུབ་པ་མཆོག་དེའི་ཚིག་མེ་ཏོག་དང་འདྲ་བ་འཇམ་ཞིང་མཉེན་ལ་བདུད་རྩིའི་
འབྱུང་གནས་སུ་གྱུར་པ་དེ་ལའང་ཁྲོས་བཞིན་དུ་དྲང་སྲོང་མཆོག་དེ་ལ་སྡིགས་
པའི་ཚིག་སྨྲས་པ། ཁྱོད་བཟོད་པ་ལ་དགའ་བ་དེ་ད་ངས་བལྟའོ་ཞེས་སྨྲས་ནས།
ཐུབ་པ་མཆོག་དེའི་ལག་པ་གཡས་ཅུང་ཟད་བསྒྲེངས་ཏེ་རྒྱལ་པོ་དེའི་སྤྱོད་ངན་
དགག་པའི་ཕྱིར་ཆོས་སྟོན་པའི་ཕྱག་རྒྱ་མཛད་དེ་སོར་མོ་ཕྲ་ཞིང་ཟླུམ་ལ་རིང་བ་
བཀྲམ་པ་དང་། རལ་གྲི་རྣོན་པོས་པདྨའི་རྩ་བ་བཅད་པ་བཞིན་དུ་མཁྲིག་མ་
བཅད་དོ། །སེམས་དཔའ་མཆོག་དེའི་ཕྱག་མཁྲིག་མ་ནས་བཅད་པ་ན། གཅོད་པ་
པོ་རྒྱལ་པོ་དེ་ནི་བདེ་བར་གནས་པ་ལས་ཉམས་ཏེ། འདི་ཕྱི་གཉིས་ཀར་ཕུང་བའི་
ལས་བསགས་ཏེ་ཤི་ནས་དམྱལ་བར་སྐྱེས་ནས་སྡུག་བསྔལ་མི་བཟད་པར་རབ་ཏུ་
ཚ་བ་དཔེ་བྱ་བར་དཀའ་བར་དག་མྱོང་བར་འབྱུང་བའི་ཚུལ་མཁྱེན་ནས། སེམས་
དཔའ་ཆེན་པོ་དེ་རྒྱལ་པོ་སྡུག་བསྔལ་མྱོང་བར་འགྱུར་བ་དེ་མ་བཟོད་ནས་ཐུགས་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ལ་མྱང་ངན་དང་སྡུག་བསྔལ་བྱུང་གི །རང་གི་ལུས་ལ་མཚོན་གྱིས་བཅད་པའི་
སྡུག་བསྔལ་མི་བཟོད་པར་ནི་མ་གྱུར་ཏོ། །སེམས་དཔའ་ཆེན་པོ་རྣམས་གཞན་
གྱིས་རང་ལ་ཚིག་ངན་བརྗོད་པ་དང་མཚོན་གྱིས་འདེབས་པ་སོགས་གནོད་པ་ཅི་
བྱས་ཀྱང་། གནོད་པ་བྱེད་པ་པོ་དེ་ལ་ཐུགས་བརྩེ་བས་མི་བཟོད་པ་སྐྱེ་ཡི། རང་
སྟེང་དུ་མི་བཟོད་པའི་སྡུག་བསྔལ་གང་ཡང་མི་འབྱུང་བར་བདེ་བར་འཆར་བ་ནི།
ཡོན་ཏན་རིན་པོ་ཆེ་སྡུད་པ་ལས། གལ་ཏེ་གཞན་ལས་ངན་བརྗོད་ཚིག་རྩུབ་ཐོས་
གྱུར་ན། །བདག་བདེ་ཡིན་ཞེས་བྱང་ཆུབ་སེམས་དཔའ་མཁས་པ་དགའ། །སུ་སྨྲ་
སུས་ཐོས་གང་གིས་གང་ཞིག་གང་གི་ཕྱིར། །བཟོད་པའི་ཕ་རོལ་ཕྱིན་མཆོག་ལྡན་
པ་མཛངས་པ་ཡིན། །ཞེས་གསུངས་པ་ལྟར་རོ། །དེ་ནས་བྱང་ཆུབ་སེམས་དཔས་
བསམ་པ། ཨེ་མའོ་མཚར་བྱས་ཀྱི་མེད། འདི་བདག་ལ་ཕན་པའི་མཚམས་ལས་
ནི་འདས། རྗེས་སུ་གདམས་པའི་སྣོད་དུ་ཡང་མ་གྱུར་གྱིས་མེད་དོ་སྙམ་ནས་ནད་
པ་སྨན་པས་བོར་བ་བཞིན་དུ་དེ་ལ་མྱ་ངན་བྱས་ཏེ་ཅང་མི་ཟེར་བར་འདུག་གོ །
མེད་ཅེས་པ་གཉིས་ནི་རྒྱལ་པོ་སྡིག་ཅན་དེ་ཉེས་སྤྱོད་ལས་སྐྱོབ་ཐུབ་པར་རེ་ནས་
འབད་པར་མཛད་པ་ལས། སྐྱོབ་མ་ཐུབ་པར་ཕྱེ་ལེབ་མེ་དོང་དུ་མཆོང་བ་ལྟར་
ལས་ངན་ལ་ཞུགས་ཏེ་ཕུང་ཟིན་པ་དེ་ལ་མ་བཟོད་པའི་ཚིག་གོ །དེ་ནས་ཡང་
རྒྱལ་པོ་སྡིག་ཅན་དེས་སེམས་དཔའ་ཆེན་པོ་དེ་ལ་སྡིགས་ནས་སྨྲས་པ། ལག་པ་
གཡས་པའི་མཁྲིག་མ་བཅད་པ་དེ་ལྟར་མཐར་གྱིས་བཅད་ན་ནི་ཁྱོད་ཀྱི་ལུས་མེད་
པར་འགྱུར་བར་མ་རུང་པའི་བློས་རྙེད་པ་སྟེ་ བྱས་ པ་ཚུལ་འཆོས་པའི་བརྟུལ་
ཞུགས་འདི་ཐོངས་ཤིག་ཅེས་སྡིགས་སོ། །དེ་ནས་བྱང་ཆུབ་སེམས་དཔས་དེ་རྗེས་
སུ་གདམས་སུ་མི་རུང་ཞིང་འདི་ལྟར་རྔན་དུ་བྱེད་པར་རིག་ནས་དེ་ལ་ཅི་ཡང་མ་
- 132 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྨྲས་སོ། །དེ་ནས་རྒྱལ་པོ་དེས་བདག་ཉིད་ཆེན་པོ་དེའི་ལག་པ་ཡ་གཅིག་དང་།
དཔུང་པ་གཉིས་དང་། རྣ་བ་དང་། སྣ་དང༌། རྐང་པ་གཉིས་ཀྱང་དེ་བཞིན་དུ་
བཅད་དོ། །
དྲུག་པ་སེམས་དཔའ་ཆེན་པོ་ཆོས་ལ་ངེས་པར་སེམས་པའི་སྟོབས་ཀྱིས་
ལུས་བཅད་ཀྱང་ཐུགས་འཁྲུགས་པ་མེད་པར་བཟོད་ཅིང་རྒྱལ་པོ་དེ་ལ་ལྷག་པར་
བརྩེ་བར་མཛད་པ་ནི། དེ་ཡི་ལུས་བཅད་ཅེས་པ་ནས། གནོད་མི་འགྱུར། །ཞེས་
པའི་བར་ཏེ། སེམས་དཔའ་ཆེན་པོ་དེའི་ལུས་ཀྱི་ཡན་ལག་རྣམས་བཅད་པས་ས་
ལ་འགྱེལ་བར་གྱུར་ན་ཡང་། སེམས་དཔའ་ཆེན་པོ་དེ་ནི་སྔོན་ཡུན་རིང་པོ་ནས་
སྐྱེས་པའི་མཐའ་མ་འཆི་བ་དང་། འདུས་པའི་མཐའ་མ་འབྲལ་སོགས་འཁོར་
བའི་ངང་ཚུལ་ཇི་བཞིན་དུ་མཁྱེན་པ་ཡིན་པས། ལུས་ཀྱི་ཁོག་པ་གནས་པའི་
མཐའ་འཇིག་པ་དང་འབྲལ་བར་ཤེས་ཤིང་། གནོད་བྱེད་ཀྱི་སྐྱེ་བོ་རྣམས་ལ་
བཟོད་པ་གོམས་པར་གྱུར་པས་ཐུབ་པའི་མཆོག་བཟོད་པ་སྨྲ་བ་དེ་ཐུགས་མ་
འཁྲུགས་ཤིང་མྱ་ངན་གྱིས་གདུང་བ་མེད་པར་ཞི་བར་གནས་སོ། །ལུས་ཀྱི་ཡན་
ལག་རྣམས་བཅད་པར་གྱུར་ཀྱང་སེམས་དཔའ་ཆེན་པོ་དེའི་སེམས་ནི་དགེ་བའི་
ཚུལ་ལ་བལྟས་ཏེ་བཟོད་པ་མ་ཉམས་པར་བརྟན་པར་གནས་ཏེ། ཆོས་ལ་ངེས་
པར་སེམས་པའི་སྟོབས་ཀྱིས་ཡུལ་དུ་གང་སྣང་ཐམས་ཅད་བདེ་བར་འཆར་བ་
ལས་སྡུག་བསྔལ་དུ་ཡོང་མ་གྱུར་ཏོ། །འདི་ནི་ས་དང་པོ་ཐོབ་པ་ན་ཆོས་ཐམས་
ཅད་ལ་བདེ་བས་ནོན་པའི་ཏིང་ངེ་འཛིན་ཐོབ་སྟེ་ལུས་བཅད་ཀྱང་བདེ་བར་འཆར་
བར་གསུངས་པ་ལྟ་བུའོ། །བྱང་ཆུབ་སེམས་དཔའ་ཆོས་ཐམས་ཅད་ཀྱི་གནས་
ལུགས་མངོན་སུམ་དུ་གཟིགས་པ་རྣམས་ལ་ལུས་བཅད་ཀྱང་ཚོར་བ་སྡུག་བསྔལ་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མི་འབྱུང་བ་དང་། སེམས་ལ་མི་དགའ་བའི་རྣམ་རྟོག་མི་སྐྱེ་བ་ནམ་མཁའ་མཛོད་
ཀྱི་མདོ་ལ་སོགས་པ་མདོ་མང་པོ་ནས་གསུངས་ཤིང་། ཤིང་རྟ་ཆེན་པོའི་གཞུང་
མང་པོ་ཡང་འབྱུང་ངོ། །སེམས་དཔའ་ཆེན་པོ་དེ་ནི་རང་ངོས་ནས་སྡུག་བསྔལ་
དང་ཡིད་མི་བདེ་མེད་ཀྱང་། རྒྱལ་པོ་དེ་ལས་ངན་བསགས་པས་ཆོས་ཉམས་པར་
མཐོང་ནས་མི་དགའ་བར་གྱུར་ཏོ། །བྱང་ཆུབ་སེམས་དཔའ་སོ་སོར་རྟོག་པའི་
ཤེས་རབ་ཀྱི་ལེགས་པར་བརྟགས་ནས་བཟོད་པ་དང་ལྡན་ཞིང་། ཐུགས་སྙིང་རྗེ་
ཆེན་ པོའི་ གཞན་ དབང་ དུ་ གྱུར་ པ་རྣམས་ སེམས་ ཅན་ གཞན་ སྡུག་བསྔལ་ བ་
གཟིགས་ན་མི་བཟོད་པ་དེ་ཙམ་དུ་རང་ལ་སྡུག་བསྔལ་ཆེན་པོ་ཅི་བྱུང་ཡང་མི་
བཟོད་པ་མི་སྐྱེ་ཞིང་དེས་གནོད་པར་མི་འགྱུར་རོ། །
བདུན་པ་རྒྱལ་པོ་དེས་རྣམ་སྨིན་མཐོང་ཆོས་ལ་མྱོང་བ་ནི། རྒྱལ་པོ་དེ་ཡིས་
ཞེས་པ་ནས། དེ་མ་ཐག་ཏུ་སོང་། །ཞེས་པའི་བར་ཏེ། རྒྱལ་པོ་དེས་སེམས་དཔའ་
ཆེན་པོའི་ལུས་ཀྱི་ཡན་ལག་རྣམས་མཚོན་གྱིས་བཅད་པ་དེ་ལྟ་བུའི་མི་བཟད་པའི་
ལས་བྱས་ནས་དེ་མ་ཐག་ཏུ་ལུས་ལ་རིམས་ནད་ཆེན་པོ་མེ་བཞིན་འབར་ཏེ། སྡུག་
བསྔལ་མི་བཟད་པ་མྱོང་བཞིན་དུ་སེམས་དཔའ་ཆེན་པོ་བཞུགས་པའི་གནས་
ནགས་ཚལ་དེ་དང་ཉེ་བའི་ནང་ནས་མཐར་མ་བྱུང་བར་སེམས་དཔའ་ཆེན་པོའི་
སྤྱན་གྱིས་གཟིགས་པའི་ས་དེ་ཉིད་དུ་ས་གས་པའི་ནང་དུ་ལྷུང་སྟེ། དེ་མ་ཐག་ཏུ་
མནར་མེད་དུ་སོང་ངོ༌། ། །
བརྒྱད་པ་རྒྱལ་པོ་དེའི་འཁོར་རྣམས་འཇིགས་ནས་སེམས་དཔའ་ཆེན་པོ་
ལ་བཟོད་པར་གསོལ་བ་ནི། རྒྱལ་པོ་དེ་ཞེས་པ་ནས། །ཕྱོགས་བཞིན་སྲུངས། །
ཞེས་པའི་བར་ཏེ། རྒྱལ་པོ་དེ་ས་གས་པས་འཇིགས་པའི་སྒྲ་བྱུང་བ་མེ་འབར་བ་
- 134-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཁྲུགས་པ་དེའི་ནང་དུ་སོང་བར་གྱུར་ནས། ཁོ་ར་ཁོར་ཡུག་ཏུ་ཀུ་ཅོ་འདོན་པའི་
སྒྲ་ཆེན་པོ་ནི་འབྱིན། རྒྱལ་པོའི་འཁོར་ནི་རབ་ཏུ་འཁྲུགས་པར་གྱུར་པ་དང༌།
རྒྱལ་པོ་དེའི་བློན་པོ་རྣམས་ཀྱིས་ཐུབ་པ་དེའི་དཀའ་ཐུབ་ཀྱི་མཐུ་ཆེ་བ་དང་། རྒྱལ་
པོ་སའི་འོག་ཏུ་སོང་བ་ཡང་དེ་ལས་གྱུར་པར་ཤེས་ནས། རྒྱལ་པོ་དེའི་ཉེས་པས་
དྲང་སྲོང་འདིས་ནི་མཁར་དང་ཡུལ་འདི་ཐམས་ཅད་བསྲེག་གོ་སྙམ་ནས་འཇིགས་
ཤིང་དོགས་པ་སྐྱེས་ཏེ། དྲང་སྲོང་དེའི་དྲུང་དུ་ལྷགས་ནས་ཕྱག་བྱས་ཏེ་བཟོད་པར་
གསོལ་ཞིང་ཐལ་མོ་སྦྱར་ནས་གསོལ་བ་བཏབ་པ། བདག་ཅག་གི་རྒྱལ་པོ་དེ་
ལེགས་ཉེས་འབྱེད་པ་ལ་རྨོངས་པས་བླུན་ཞིང་རབ་ཏུ་མི་བརྟན་པས་བདག་ཉིད་
ཆེན་པོ་ཁྱོད་འདི་ལྟར་མི་རུང་བར་བགྱིས་པར་གྱུར་པས། རྒྱལ་པོ་དེ་ནི་ཁྱོད་ཀྱི་
དམོད་པའི་མེའི་བུད་ཤིང་དུ་སོང་
། ད་རྒྱལ་པོའི་མཁར་འདི་ཞུགས་ཏེ་མེས་སྲེག་
པར་མི་མཛད་དུ་གསོལ། བུད་མེད་རྣམས་དང་། བྱིས་པ་རྣམས་དང་། རྒན་པོ་
རྣམས་དང༌། ནད་པ་རྣམས་དང༌། ཉམ་ཐག་དམན་པ་རྣམས་དང༌། བྲམ་ཟེ་ཉེས་
པ་མེད་པ་འདི་དག་དམོད་པའི་མེས་སྲེག་པར་མི་རིགས་སོ། །དེ་བས་རྒྱལ་པོ་
འདིའི་ཡུལ་འདི་ཀུན་བདག་ཉིད་ཆེན་པོ་ཁྱོད་ཀྱིས་ཡོན་ཏན་གྱི་ཕྱོགས་སམ་ཆོས་
ཀྱང་རང་གི་ཕྱོགས་བཞིན་དུ་སྲུངས་ཤིག་ཅེས་གསོལ་བ་བཏབ་བོ། །
དགུ་པ་སེམས་དཔའ་ཆེན་པོས་སྐྱེ་བོ་ཉམ་ཐག་དེ་རྣམས་དབུགས་ཕྱུང་སྟེ་
སྤྱོད་པ་རླབས་པོ་ཆེའི་སྒྲ་བསྒྲགས་ པ་ ལ་ གཉིས། སྐྱེ་བོ་ཉམ་ཐག་དེ་རྣམས་
དབུགས་ཕྱུང་བ་དང་། རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒྲ་བསྒྲགས་པའོ། །
དང་པོ་ནི། དེ་ནས་བྱང་ཆུབ་སེམས་དཔས་དེ་རྣམས་ལ་དབུགས་ཕྱུང་སྟེ་སྨྲས་པ།
ཚེ་དང་ལྡན་པ་དག་མ་འཇིགས་ཤིག །ཅེས་པ་སྟེ། དོན་ནི་གོ་བར་ཟད་དོ། ། །
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གཉིས་པ་རྒྱལ་སྲས་ཀྱི་སྤྱོད་པ་རླབས་པོ་ཆེའི་སྒྲ་བསྒྲགས་པ་ལ་བདུན། བྱང་
ཆུབ་སེམས་དཔའ་རྣམས་ཀྱིས་གཞན་ལ་གནོད་པའི་བསམ་པ་ཙམ་ཡང་བསྐྱེད་
མི་རིགས་པར་བརྗོད་པ། ཉེས་སྤྱོད་ཀྱིས་ཚིག་ཟིན་པ་ལ་སླར་ཡང་གནོད་པའི་
སྣོན་མ་གདབ་མི་རིགས་པར་བརྗོད་པ། གཞན་གྱི་ལས་ཀྱི་རྣམ་སྨིན་སྡུག་བསྔལ་
ཡང་ རང་ལ་ལེན་པའི་བསམ་པ་བསྐྱེད་དགོས་པས་གཞན་ལ་གནོད་པ་བྱ་མི་
རིགས་པར་བརྗོད་པ། རང་ལ་གནོད་བྱེད་ལས་ངན་བསགས་ཏེ་ཕུང་བ་རྣམས་
རང་གིས་ལན་པར་བལྟས་ཏེ་གཞན་ལ་ཁྲོ་བ་མི་བྱ་བར་བརྗོད་པ། སྡུག་བསྔལ་
ཐམས་ཅད་ཀྱི་རྩ་བ་སྐྱེ་བ་ལེན་པ་ཉིད་ཡིན་པས་འཁོར་བའི་རྩ་བ་ཉོན་མོངས་ལ་
དགྲར་བལྟས་ཏེ་སྤང་བར་བརྗོད་པ། རང་ཉིད་བཟོད་པའི་ཚོགས་ལ་གནས་པ་
ཡིན་པས་གཞན་ལ་ཁྲོ་བས་གནོད་པ་མི་བྱེད་དོ་ཞེས་བརྗོད་པ། སེམས་དཔའ་
ཆེན་པོས་སྤྱོད་པ་རླབས་པོ་ཆེའི་སྒྲ་བསྒྲགས་ནས་ཞིང་གཞན་དུ་གཤེགས་པའོ། །
དང་པོ་ནི། བདག་ནི་ནགས་ན་ཞེས་པ་ནས། སྡིག་ཏུ་མ་གྱུར་ཅིག །ཅེས་པའི་
བར་ཏེ། སེམས་དཔའ་ཆེན་པོ་བཟོད་པ་སྨྲ་བས་ཡུལ་དེའི་སྐྱེ་བོ་ཉམ་ཐག་རྣམས་
ལ་ཁྱེད་ཅག་ངས་དམོད་པ་བྱས་དོགས་འཇིགས་མི་དགོས་ཏེ། ང་ནི་བྱང་ཆུབ་
སེམས་དཔའ་ཡིན་པས་གནོད་ལན་དུ་གནོད་པ་མི་བྱ་བར་ཕན་པ་བསྒྲུབ་སྟེ་དེའི་
རྒྱུ་མཚན་འདི་ལྟར་བདག་ནགས་ན་གནས་པ་ལ་ཉེས་པ་མེད་པར་རྒྱལ་པོ་དེས་
རལ་གྲིས་ལག་པ་དང༌། རྐང་པ་དང་། སྣ་དང་། རྣ་བ་རྣམས་བཅད་པར་གྱུར་
ཀྱང་བདག་ལྟ་བུ་བྱང་ཆུབ་སེམས་དཔས་ཇི་ལྟར་ན་རྒྱལ་པོ་དེ་ལ་གནོད་པའི་
སེམས་སྐྱེད་པར་བྱེད། བདག་ནི་སེམས་བསྐྱེད་པའི་ཚེ་སེམས་ཅན་ཐམས་ཅད་
དགྲར་ལངས་ཏེ་བརྡེག་གམ་སྲོག་གཅོད་པར་བྱེད་ཀྱང་དེ་ལ་ཁྲོ་བ་དང་གནོད་
- 136 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་མི་བསྐྱེད་པར་བརྩེ་བ་བསྐྱེད་དེ་ཕན་པ་བསྒྲུབ་པར་དམ་བཅས་པ་ཡིན་ནོ་
ཞེས་གསུངས། བྱང་ཆུབ་སེམས་དཔའ་ས་ཐོབ་པ་རྣམས་ནི་ཆོས་ལ་ངེས་སེམས་
ཀྱི་བཟོད་པའི་སྟོབས་ཀྱིས་གནོད་པ་ཅི་བྱུང་ཡང་ཐུགས་མི་འགྱུར་བར་གནས་
ལུགས་ཀྱི་ངང་དུ་བརྟན་པར་གནས་པ་ནི། ཡོན་ཏན་རིན་པོ་ཆེ་སྡུད་པ་ལས།
བཟོད་བྱེད་འདི་སྙམ་དུ་ཡང་སེམས་ནི་བསྐྱེད་བྱ་སྟེ། །སེམས་དམྱལ་དུད་འགྲོ་
གཤིན་རྗེའི་འཇིག་རྟེན་སྡུག་བསྔལ་མང་། །འདོད་པའི་ཡོན་ཏན་རྒྱུ་ཡིས་དབང་
མེད་གནོད་མྱོང་ན། །བྱང་ཆུབ་ཆེད་དུ་ཅི་ཕྱིར་ང་བཟོད་མི་བྱ་སྙམ། །ལྕག་དབྱུག་
མཚོན་དང་བསད་དང་བཅིང་དང་བརྡེག་པ་དང་། །མགོ་གཅོད་པ་དང་རྣ་བ་རྐང་
ལག་སྣ་གཅོད་དང་། །འཇིག་རྟེན་སྡུག་བསྔལ་ཇི་སྙིད་བདག་གིས་བཟོད་སྙམ་
པ། །བྱང་ཆུབ་སེམས་དཔའ་བཟོད་པའི་ཕ་རོལ་ཕྱིན་ལ་གནས། །ཞེས་གསུངས་
པ་ལྟར་རོ། །རྒྱལ་པོ་དེ་ལ་གནོད་པ་མི་བྱེད་པར་མ་ཟད་སླར་ཕན་འདོགས་པར་
མཛད་པ་ནི། རྒྱལ་པོ་དེ་ནི་ཚེ་རིང་གྱུར། །དེ་ལ་སྡིག་ཏུ་མ་གྱུར་ཅིག །ཅེས་སྨོན་
ལམ་ཚིག་ཏུ་བརྗོད་པར་མཛད་དོ། །སེམས་དཔའ་ཆེན་པོ་འདིས་རྒྱལ་པོ་སྡིག་
ཅན་འདི་ནམ་ཡང་ཐུགས་ཀྱིས་མི་འདོར་བར་རྗེས་སུ་བཟུང་སྟེ། མཐར་སངས་
རྒྱས་པའི་ཚེ་རྒྱལ་པོ་འདི་ལ་ཆོས་ཀྱི་བདུད་རྩི་ཐོག་མར་སྦྱིན་པ་ནི་གནས་བརྟན་
ཀུན་ཤེས་ཀོའུ་དི་རྒྱའི་གླེང་གཞི་ལས་འབྱུང་བ་ལྟར་རོ། །དོན་དེའི་ཕྱིར། སྤྱོད་
འཇུག་ལས། གང་ལ་གནོད་པ་བྱས་ཀྱང་བདེར་འབྲེལ་བ། །བདེ་བའི་འབྱུང་
གནས་དེ་ལ་སྐྱབས་སུ་མཆི། །ཞེས་གསུངས་པ་ཡིན་ནོ། ། །
གཉིས་པ་ཉེས་སྤྱོད་ཀྱིས་ཚིག་ཟིན་པ་ལ་སླར་ཡང་གནོད་པའི་སྣོན་མ་
གདབ་མི་རིགས་པར་བརྗོད་པ་ནི། འཆི་དང་ཞེས་པ་ནས། ག་ལ་ཁྲོ། །ཞེས་པའི་
137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བར་ཏེ། ཡང་ སེམས་དཔའ་ཆེན་པོས་སྐྱེ་བོ་ཉམ་ཐག་དེ་རྣམས་ལ་དབུགས་
འབྱིན་པའི་ཚིག་འདི་ལྟར་བརྗོད་དེ། རྒྱལ་པོ་དེས་ང་ལ་གནོད་པ་འདི་ལྟར་བྱས་
ཀྱང་ང་ནི་དེ་ལ་མི་ཁྲོ་སྟེ། རྒྱལ་པོ་དེ་འཁོར་བར་སྐྱེས་ནས་རང་དབང་མེད་པར་
འཆི་བ་དང་། ན་བའི་སྡུག་བསྔལ་ཅན་དུ་གྱུར་པས་སྤྱིར་ཉམ་ཐག་ཅིང༌། ལྷག་
པར་འདོད་ཆགས་དང་ཞེ་སྡང་གི་དབང་དུ་གྱུར་ཏེ་བྱང་ཆུབ་སེམས་དཔའ་ལ་
གནོད་པའི་ལས་དེ་ལྟ་བུར་ཉེས་པར་སྤྱད་པས། འདི་ཕྱི་ཀུན་ཏུ་ཕུང་སྟེ་ཚིག་ཟིན་
པ་དེ་ལ་མ་མེ་དོང་དུ་ལྷུང་བ་མཐོང་བ་ལྟར་དེ་ལ་མྱ་ངན་བྱེད་མོད། སྙིང་རྗེའི་
གནས་དེ་ལ་ག་ལ་ཁྲོ་ཞེས་སྤྱོད་པ་རླབས་པོ་ཆེའི་སྒྲ་བསྒྲགས་སོ། །
གསུམ་པ་གཞན་གྱི་ལས་ཀྱི་རྣམ་སྨིན་སྡུག་བསྔལ་ཡང་རང་ལ་ལེན་པའི་
བསམ་པ་བསྐྱེད་དགོས་པས་གཞན་ལ་གནོད་པ་བྱ་མི་རིགས་པར་བརྗོད་པ་ནི།
གལ་ཏེ་བཅོས་སུ་རུང་ན་ཞེས་པ་ནས། །མནགས་མི་ནུས། །ཞེས་པའི་བར་ཏེ།
ཡང་སེམས་དཔའ་ཆེན་པོས་སྐྱེ་བོ་ཉམ་ཐག་དེ་རྣམས་ལ་དབུགས་འབྱིན་པའི་
ཚིག་བརྗོད་པ། ཁྱེད་ཅན་ངས་དམོད་པ་བྱས་དོགས་འཇིགས་མི་དགོས་ཏེ། ང་ནི་
རྒྱལ་པོ་དེ་ལ་གནོད་པའི་སེམས་མེད་པར་མ་ཟད། རྒྱལ་པོ་ཉམ་ཐག་དེ་ལ་ལྷག་
པར་བརྩེ་སྟེ། རྒྱལ་ པོ་དེ་ ཚེ་ སྔ་མ་བསོད་ནམས་བསགས་པའི་མཐུས་མངོན་
མཐོའི་རྟེན་ཐོབ་སྟེ་བདེ་བ་རྒྱ་ཆེན་པོ་དང་ལྡན་པ་ལ། ཉོན་མོངས་པའི་མཐུས་
ལས་ངན་བསགས་ཏེ་སྡུག་བསྔལ་རྗེས་སུ་འབྲང་བས་དམྱལ་བར་ལྷུང་བ་དེ་ཡུན་
རིང་མིན་པ་ཡུན་ཙམ་ཞིག་ཀྱང་དམྱལ་བའི་སྡུག་བསྔལ་དྲག་པོ་རྩུབ་པ་དེ་མི་
བཟོད་ཅིང་མནགས་མི་ནུས་ན། ལས་ངན་པ་དེའི་རྣམ་པར་སྨིན་པས་མནར་མེད་
དུ་ལོ་བྱེ་བ་ཕྲག་མང་པོར་བཟོད་གླགས་མེད་པའི་སྡུག་བསྔལ་མྱོང་དགོས་པ་དེ་
- 138 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྙིང་རེ་རྗེ། གལ་ཏེ་རྒྱལ་པོ་དེའི་སྡིག་པ་རྣམས་ཚུར་བླངས་ཏེ་བཅོས་སུ་རུང་ན་ནི་
རྒྱལ་པོ་དེའི་སྡིག་པ་དང་དེའི་འབྲས་བུ་སྡུག་བསྔལ་ཐམས་ཅད་བདག་ལ་རྣམ་
པར་སྨིན་པར་གྱུར་ཀྱང་རུང་སྨིན་པར་གྱུར་ཅིག་ཅེས་སྤྱོད་པ་རླབས་པོ་ཆེའི་སྒྲ་
བསྒྲགས་སོ། །རྒྱལ་སྲས་དམ་པ་རྣམས་འགྲོ་བའི་སྡུག་བསྔལ་མ་ལུས་པ་སྐད་
ཅིག་དང་སྐད་ཅིག་ལ་རང་ལ་བབ་ཀྱང་བཟོད་ནུས་པར་བྱས་ཏེ་རང་ལ་ལེན་པའི་
སྙིང་སྟོབས་བསྐྱེད་པ་ནི་ཕལ་པོ་ཆེའི་མདོ་སོགས་ཐེག་པ་ཆེན་པོའི་མདོ་རྣམས་སུ་
རྒྱ་ཆེར་གསུངས་པ་ལྟ་རོ། །
བཞི་པ་རང་ལ་གནོད་བྱེད་ལས་ངན་བསགས་ཏེ་ཕུང་བ་རྣམས་རང་གིས་
ལན་པར་བལྟས་ཏེ་གཞན་ལ་ཁྲོ་བ་མི་བྱ་བར་བརྗོད་པ་ནི། བདག་ལ་ཕན་པར་
ཞེས་པ་ནས། འཁོན་དུ་འཛིན། །ཅེས་བའི་བར་ཏེ། ཡང་སེམས་དཔའ་ཆེན་པོས་
སྤྱོད་པ་རླབས་པོ་ཆེའི་སྒྲ་བསྒྲགས་པ། རང་གི་ལུས་དུམ་བུར་གཅོད་པའི་རྒྱལ་པོ་
དེ་ལ་ཁྲོ་བ་དང་གནོད་པ་མི་བྱེད་པར་མ་ཟད། རྒྱལ་པོ་དེ་ཤིན་ཏུ་རྨོངས་ཏེ་རང་
ལ་ཕན་པའང་མི་ཤེས་པར་བྱང་ཆུབ་སེམས་དཔའ་གསོད་པར་བྱེད་པའི་ལས་
ངན་དེ་ལྟ་བུ་བསགས་ནས་ཚིག་ཟིན་པ་དེ་ལ་བདག་གིས་བསྐྱབས་པར་མ་ནུས་
པ་དེ་ཡང་བདག་གི་ཉེས་པ་ཡིན་པས། རང་གི་ཉེས་པ་དེ་བོར་ཏེ་རྒྱལ་པོ་ཉམ་
ཐག་དེ་ལ་ཅིའི་ཕྱིར་འཁོན་དུ་འཛིན་ཅེས་སྤྱོད་པ་རླབས་པོ་ཆེའི་སྒྲ་བསྒྲགས་སོ། །
རྒྱལ་པོ་སྡིག་ཅན་གྱི་ལས་ངན་བསགས་པ་སེམས་དཔའ་ཆེན་པོའི་ཉེས་པར་འོང་
དོན་མེད་ཀྱང༌། འདི་འདྲ་འདི་ནི་རྒྱལ་སྲས་རྣམས་ཀྱི་ཐུགས་སྦྱོང་ཚུལ་ཏེ་རྒྱལ་
སྲས་རྣམས་བདག་ཉིད་མཐོང་བ་དང༌། རང་གི་མིང་ཐོས་པ་དང༌། རང་ཡིད་ལ་
དྲན་པའི་སེམས་ཅན་ཐམས་ཅད་ངེས་པར་འདྲེན་པར་དམ་བཅས་ཏེ་རང་ལ་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དམིགས་ནས་ ལས་ངན་གསོག་པའི་སེམས་ཅན་བྱུང་ན་དེ་ རང་གི་ཉེས་པར་
བལྟས་ཏེ། སེམས་ཅན་དེའི་སྡིག་སྒྲིབ་སྦྱོང་བ་ལ་ལྷག་པར་བརྩོན་པར་མཛད་པ་
སེམས་དཔའ་ཆེན་པོ་རྣམས་ཀྱི་རྣམ་པར་ཐར་པ་ངོ་མཚར་རྨད་དུ་བྱུང་བ་བློ་ཆུང་
དག་གིས་རྗེས་སུ་ཡི་རང་ཙམ་ཡང་མི་ནུས་པ་བསམ་གྱིས་མི་ཁྱབ་པའོ། །
ལྔ་པ་སྡུག་བསྔལ་ཐམས་ཅད་ཀྱི་རྩ་བ་སྐྱེ་བ་ལེན་པ་ཉིད་ཡིན་པས་འཁོར་
བའི་རྩ་བ་ཉོན་མོངས་ལ་དགྲར་བལྟས་ཏེ་སྦྱོང་བར་བརྗོད་པ་ནི། རྒྱལ་པོ་གྲོངས་
ནའང་། །ཞེས་པ་ནས། ཅི་ལས་གྱུར། །ཅེས་པའི་བར་ཏེ། ཡང་སེམས་དཔའ་
ཆེན་པོས་ཆོས་ལ་ངེས་པར་སེམས་པའི་བཟོད་པའི་སྟོབས་བརྗོད་པ། ང་ནི་ཆོས་
རྣམས་ཀྱི་གནས་ལུགས་རྟེན་ཅིང་འབྲེལ་བར་འབྱུང་བའི་ཚུལ་རིག་པ་ཡིན་པས་
རྒྱལ་པོ་འཁོར་བཅས་ལ་ཁྲོ་བ་དང་གནོད་པའི་བསམ་པ་ག་ལ་བྱེད། དེའི་རྒྱུ་
མཚན་ཡང་འདི་ལྟར་རྒྱལ་པོ་དེ་རིམས་ནད་ཀྱིས་ཐེབས་ཤིང་ས་གས་པའི་འོག་ཏུ་
ལྷུང་སྟེ་གྲོངས་ནའང་རྒྱལ་པོ་འཆི་བ་དེ་རྒྱལ་པོ་དེ་ཉིད་ལ་དགོས་ཆོས་སུ་བྱུང་བ་
མིན་གྱི། སེམས་ཅན་ཀུན་གྱི་ངང་ཚུལ་ཏེ། ལས་དང་ཉོན་མོངས་པའི་མཐུས་
འཁོར་བར་སྐྱེས་ན་དེ་ལ་བརྟེན་ནས་རྒ་བ་དང་། ན་བ་དང་། རྒུད་པ་དང་། འཆི་
བ་ལ་སོགས་པའི་སྡུག་བསྔལ་འཁོར་བར་སྐྱེས་སོ་ཅོག་ཀུན་གྱིས་མྱོང་བར་འགྱུར་
རོ། །དེ་བས་ན་རྒ་བ་དང༌། ན་བ་དང་། འཆི་བ་ལ་སོགས་པའི་སྡུག་བསྔལ་དེ་
རྣམས་ཀྱི་རྩ་བ་ནི་སྐྱེ་བ་ལེན་པ་ཉིད་ཡིན་པས་སྐྱེ་བ་ལ་འཁོན་དུ་བཟུང་བའི་
རིགས་ཏེ། འཁོར་བར་སྐྱེ་བ་དེ་མེད་པར་འཁོར་བའི་སྡུག་བསྔལ་ཐམས་ཅད་ཅི་
ཞིག་ཅི་ལས་གྱུར་ཏེ་གང་དུའང་འབྱུང་བའི་རྒྱུ་མེད་དོ་ཞེས་ཟབ་མོ་རྟེན་ཅིང་
འབྲེལ་བར་འབྱུང་བའི་ཚུལ་ལ་བཟོད་པའི་མཐུ་བསྒྲགས་སོ། །རྒྱལ་སྲས་རྣམས་
- 140 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱི་བཟོད་པའི་གཙོ་བོའང་རྟེན་ཅིང་འབྲེལ་བར་འབྱུང་བའི་ཆོས་ལ་ངེས་པར་
སེམས་པ་འདི་ཡིན་པར་སློབ་དཔོན་འདིས་གཞུང་གཞན་དུའང་རྒྱ་ཆེར་བཤད་དེ་
མ་སྤྲོས་སོ། །
དྲུག་པ་རང་ཉིད་བཟོད་པའི་ཚོགས་ལ་གནས་པ་ཡིན་པས་གཞན་ལ་ཁྲོ་
བས་གནོད་པ་མི་བྱེད་དོ་ཞེས་བརྗོད་པ་ནི། ནགས་ན་གནས་ཤིང་ཞེས་པ་ནས།
བདེ་བར་དེངས། །ཞེས་པའི་བར་ཏེ། སྔར་བཤད་པ་དེ་དག་གི་དོན་བསྡུས་ཏེ་
རང་གི་ངང་ཚུལ་བརྗོད་པའི་སྒོ་ནས་སྐྱེ་བོ་ཉམ་ཐག་དེ་རྣམས་དབུགས་ཕྱུང་བ་ནི།
ང་ནི་སྔོན་ཡུན་རིང་པོ་ནས་སེམས་བསྐྱེད་དེ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་
སློབ་པ་ཡིན་པ་དང་། ལྷག་པར་ཚེ་འདིར་ཁྱིམ་གྱི་འདུ་འཛི་སྤངས་ཏེ་ནགས་ན་
གནས་ཤིང་། རྒྱལ་བ་རྣམས་ཀྱི་རྗེས་སུ་རབ་ཏུ་བྱུང་བར་ཤེས་པ་སྟེ་དམ་བཅས་
པ་ཡིན་ལ། ལྷག་པར་བཟོད་པ་ལ་གོམས་ཤིང་གཞན་ལའང་བཟོད་པའི་ཆོས་
སྟོན་པས་ན་བཟོད་པ་སྨྲ་བ་ཞེས་ལྷ་དང་བཅས་པའི་འཇིག་རྟེན་གྱི་ནང་དུ་གྲགས་
སོ། །དེས་ན་བཟོད་པ་སྨྲ་བ་ང་རིང་པོར་མི་ཐོགས་པར་འཆི་བས་ན་སྔོན་སེམས་
བསྐྱེད་པ་ནས་ད་ལྟའི་བར་དུ་བཟོད་པའི་མཐུ་མ་ཉམས་པ་ལ། དེ་ཅིའི་ཕྱིར་མི་
བཟོད་པར་ཁྲོ་བའི་སྐབས་འབྱེད་པར་བྱེད། དེ་བས་ན་ཁྱེད་ཅག་ཡུལ་འདིའི་སྐྱེ་
བོ་ ཉམ་ཐག་རྣམས་མ་འཇིགས་ པར་ རང་ རང་གི་ གནས་ སུ་དེངས་ཤིག་ཅེས་
བཟོད་པའི་མཐུ་བསྒྲགས་ཏེ་ཡུལ་དེའི་སྐྱེ་བོ་ཉམ་ཐག་རྣམས་དབུགས་ཕྱིན་པར་
མཛད་དོ། །
བདུན་པ་སེམས་དཔའ་ཆེན་པོས་སྤྱོད་པ་རླབས་པོ་ཆེའི་སྒྲ་བསྒྲགས་ནས་
ཞིང་གཞན་དུ་གཤེགས་པ་ནི། དེ་ལྟར་ཞེས་པ་ནས། སོང་བར་གྱུར། །ཅེས་པའི་
41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བར་ཏེ། དེ་ལྟར་ཐུབ་མཆོག་དྲང་སྲོང་བཟོད་པ་སྨྲ་བས་ཡུལ་དེའི་སྐྱེ་བོ་ཉམ་ཐག་
དེ་རྣམས་ལ་རང་ཉིད་ཀྱི་སྤྱོད་པ་རླབས་པོ་ཆེ་རྣམས་བསྒྲགས་ཏེ་དབུགས་ཕྱུང་
ཞིང་ཐེག་པ་ཆེན་པོའི་ཆོས་རྗེས་སུ་བསྟན་པས་ཐམས་ཅད་དགའ་ཞིང་མགུ་ལ་
དད་ཅིང་འདུན་པར་བྱས་ཏེ། རང་གི་སློབ་མ་ཉིད་དུ་ལེགས་པར་གྱུར་པར་བྱས་
ནས། གནོད་བྱེད་ལ་ཇི་མི་སྙམ་པ་དང་། སྡུག་བསྔལ་དང་དུ་ལེན་པ་དང་། ཆོས་
ལ་ངེས་པར་སེམས་པའི་བཟོད་པ་གསུམ་ལ་གནས་པས་བྱང་ཆུབ་ཀྱི་སེམས་དང་
རྒྱལ་སྲས་ཀྱི་སྤྱོད་པ་ལ་སློབ་པའི་སྙིང་སྟོབས་ཀྱི་བརྟན་པ་མ་ཉམས་པར་བྱང་
ཆུབ་ཀྱི་སེམས་དང༌། དེས་འཕངས་པའི་བཟོད་པའི་མཐུས་མཐོ་རིས་ལྷའི་གནས་
སོགས་རང་གི་གདུལ་བྱ་གང་ན་ཡོད་པའི་ས་དེར་སོང་བར་གྱུར་ཏོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་ཐུབ་པ་ལས་ཞེས་པ་ནས།
མི་རྟག་པ་བསྟན་པ་ལ་ཡང་བརྗོད་པར་བྱའོ། །ཞེས་པའི་བར་ཏེ་དེ་ལྟར་སྟོན་པ་
ཐུགས་རྗེ་ཅན་འདིའི་སྔོན་གྱི་འཁྲུངས་རབས་ཐུབ་པ་སྟེ་དྲང་སྲོང་བཟོད་པར་སྨྲ་
བས་ཇི་ལྟར་མཛད་པའི་མཛད་པ་བཟང་པོ་རྣམས་ལས་གླེང་ནས་བཟོད་པའི་ཡོན་
ཏན་བསྔགས་པ་ལྟར། སྟོན་པའི་རྣམ་ཐར་གདུལ་བྱ་རང་གི་ཉམས་ལེན་དུ་ཁྱེར་
ཏེ་སྲིད་ལ་ཞེན་པ་ལོག་པའི་ངེས་འབྱུང་དང་། བྱང་ཆུབ་ཀྱི་སེམས་ཀྱི་སྒོ་ནས་སྤྱོད་
པ་ཕྱིན་དྲུག་དང་། ཁྱད་པར་བཟོད་པའི་ཉམས་ལེན་ལ་འབད་པར་བྱ་ཞིང་།
སྐལ་བ་དང་ལྡན་པ་གཞན་དག་ལའང་བཟོད་པའི་ཡོན་ཏན་གྱི་བསྔགས་པ་འདི་
ལྟར་དུ་བརྗོད་པར་བྱའོ། །རྟོགས་བརྗོད་འདི་རྒྱལ་པོ་དེའི་དཔེས་བློ་མི་བརྟན་
ཅིང་ཆགས་པའི་དབང་གིས་མི་བཟོད་པའི་སྐྱོན་བསྟན་པ་ལ་ཡང་སྦྱར་ཏེ་བརྗོད་
པར་བྱའོ། །དེ་ལྟར་འདོད་པའི་ཉེས་དམིགས་བཤད་ཟིན་པ་དེ་ལྟར་བྱུང་བ་ཉིད་
- 142 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱི་ཕྱིར་རྒྱལ་པོ་དེ་ཉེས་པར་སྤྱད་པས་ངན་སོང་དུ་ལྷུང་བར་གྱུར་པ་བཞིན་དུ་ཉོན་
མོངས་པའི་དབང་གིས་ཉེས་སྤྱོད་བྱས་ན་འདི་ལྟར་དུ་ངན་སོང་དུ་ལྟུང་བར་འགྱུར་
རོ་ཞེས་འདོད་པའི་ཉེས་དམིགས་ཀྱི་གཏམ་བྱ་བ་ལ་ཡང་བརྗོད་པར་བྱའོ། །སྤྱིར་
འདུས་བྱས་ཐམས་ཅད་མི་རྟག་པ་དང༌། ལྷག་པར་སྲིད་པའི་འབྱོར་པ་ནི་རྩྭ་རྩེའི་
ཟིལ་པ་ལྟར་མི་རྟག་གོ་ཞེས་མི་རྟག་པ་བསྟན་པ་ལ་ཡང་སྦྱར་ཏེ་བརྗོད་པར་
བྱའོ། །དོན་བསྡུ་བ་འདི་ལ་འགྱུར་གསར་དུ། དེ་ལྟ་བས་ན་གོམས་པར་གྱུར་པ་
རྣམས་ནི་གནོད་པ་ཆེན་པོ་ལ་ཡང་སོ་སོར་བརྟགས་ཏེ་བཟོད་པ་བྱེད་དོ་ཞེས་ཐུབ་
པ་ལ་གླེང་ནས་བཟོད་པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །རྒྱལ་
པོ་དེའི་དཔེས་མི་བརྟན་ཞིང་མི་བཟོད་པའི་སྐྱོན་བསྟན་ཏེ་འདོད་པ་ལ་སོགས་
པའི་ཉེས་དམིགས་ཀྱི་གཏམ་བྱ་བ་ལ་ཡང་བརྗོད་པར་བྱའོ། །དེ་བཞིན་དུ་འདོད་
པའི་རྒྱུས་ངན་སོང་དུ་ལྟུང་བའི་སྐལ་བ་ཅན་དུ་འགྱུར་རོ། །ཞེས་དང༌། ཕུན་སུམ་
ཚོགས་པ་མི་རྟག་པའི་དཔེ་ལ་ཡང་བརྗོད་པར་བྱའོ། །ཞེས་འབྱུང་སྟེ། དོན་ནི་གོ་
སླའོ། །
བཞི་པ་ལེའུའི་མཚན་བསྟན་པ་ནི། བཟོད་པ་སྨྲ་བའི་སྐྱེས་པའི་རབས་ཏེ་ཉི་
ཤུ་རྩ་བརྒྱད་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་
མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་ཉི་ཤུ་རྩ་བརྒྱད་པའི་བཤད་པའོ།། །། །
༈ གསུམ་པ་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱི་རྫུ་འཕྲུལ་གྱིས་
གདུལ་བྱ་འདུན་པར་མཛད་ནས་ཆོས་བསྟན་ཚུལ་དེ་བཞིན་གཤེགས་པས་སྔོན་
སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
- 143-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པ་ལ་བཞི། མཚམས་སྦྱར་བ། ཚངས་པར་འཁྲུངས་པའི་རྟོགས་བརྗོད་རྒྱས་པར་
བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །དང་པོ་ནི།
ལོག་པར་ལྟ་བ་ཞེས་པ་ནས། རིགས་སོ། །ཞེས་པའི་བར་ཏེ། ལེའུ་འདིར་ཆོས་
ལ་ངེས་སེམས་ཀྱི་བཟོད་པའི་ཉམས་ལེན་གཙོ་བོར་སྟོན་པ་ཡིན་ལ། ཆོས་ལ་
ངེས་སེམས་ཀྱི་བཟོད་པའི་མི་མཐུན་ཕྱོགས་ནི་ལོག་ལྟ་སྟེ། དེ་ལ་མཐའ་ཡས་པ་
ཞིག་ཡོད་པ་ལས། ལོག་ལྟའི་ཐ་ཆད་ནི་འཇིག་རྟེན་ཕྱི་མ་མེད་པར་ལྟ་བ་དང༌།
ལས་འབྲས་མེད་པར་ལྟ་བ་སྟེ། ལོག་ལྟ་འདི་སྐྱེས་ན་སྐྱེས་ཙམ་ཉིད་ནས་སྡོམ་པ་
ཐམས་ཅད་གཏོང་ཞིང་དགེ་བའི་རྩ་བ་ཐམས་ཅད་གཅོད་པར་བྱེད་པས་ན། ལོག་
པར་ལྟ་བ་འདི་ནི་ཁ་ན་མ་ཐོ་བ་རབ་ཏུ་ཆེ་བའི་ཕྱིར་འདི་ལྟ་བུ་ལོག་པར་ལྟ་བ་ལ་
ཞེན་པ་རྣམས་ཀྱིས་ལྷག་པར་ཡང་རྗེས་སུ་བརྩེ་བར་བྱ་བའི་རིགས་སོ། །སྟོན་པ་
ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་ཐུགས་བརྩེ་བས་ཆོས་
ལ་ངེས་སེམས་ཀྱི་བཟོད་པའི་སྟོབས་བསྐྱེད་དེ་ལོག་ལྟ་ཅན་རྣམས་ཀྱི་ལོག་ལྟ་
བཟློག་པའི་ཕྱིར་བརྩོན་པ་ཆེར་མཛད་པ་དེའི་རྗེས་སུ་བསླབ་པར་བྱའོ། །
གཉིས་པ་ཚངས་པར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ། ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་
གདུལ་བྱ་ཡང་དག་པའི་ལྟ་བ་ལ་བཀོད་ཚུལ་ལོ། །དང་པོ་ནི། དེ་ཡང་ཞེས་པ་
ནས། གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་
གྱི་གནས་སྐབས་སུ་ཐུགས་བརྩེ་བས་ཆོས་ལ་ངེས་སེམས་ཀྱི་བཟོད་པའི་སྟོབས་
བསྐྱེད་ནས་ལོག་ལྟ་ཞི་བར་མཛད་པའི་ཚུལ་དེ་ཡང་འདི་ལྟར་ཐོས་ཏེ། བཅོམ་
- 144 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྡན་འདས་འདི་སྔོན་བྱང་ཆུབ་སེམས་དཔར་གྱུར་པའི་ཚེ་སྙིང་རྗེ་དང་སྨོན་ལམ་
གྱི་དབང་གིས་གདུལ་བྱ་གང་དང་གང་ན་ཡོད་པའི་ས་དེར་སྐུའི་བཀོད་པ་བསྟན་
ཏེ་སེམས་ཅན་གྱི་དོན་མཛད་པ་ལས། དུས་རེ་ཞིག་ཅིག་ན་བསམ་ཏན་ལ་གོམས་
པར་བྱས་པའི་དགེ་བ་མི་གཡོ་བའི་ལས་ཀྱི་རྣམ་པར་སྨིན་པའི་མཐུས་གྲུབ་པའི་
ཚངས་པའི་འཇིག་རྟེན་དུ་ཚངས་རིས་ཀྱི་ལྷའི་དྲང་སྲོང་ཞིག་ཏུ་སྐྱེས་སོ་ཞེས་གྲག་
གོ །འདི་ལ་བསམ་གཏན་དང་པོ་ལ་སོགས་པ་བསམ་གཏན་བཞི་དང་། བསམ་
གཏན་གྱི་དངོས་གཞིའི་སྙོམས་འཇུག་རྣམས་ཀྱི་མཐུས་ཚངས་རིས་ནས་འབྲས་བུ་
ཆེ་བའི་བར་ འགྲུབ་ ཚུལ་ དང་། དེ་ དག་ ལ་ནང་གསེས་ གྱིས་ གཟུགས་ ཁམས་
གནས་རིས་བཅུ་བདུན་ཕྱེ་བ་སོགས་བཤད་པར་བྱ་བ་མང་དུ་ཡོད་ཀྱང་མ་སྨྲོས་
སོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་
ལྷུག་ པའི་ སྒོ་ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་
པའོ། །དང་པོ་ནི། དེ་ཚངས་པའི་བདེ་བ་ཆེན་པོ་ཞེས་པ་ནས། མ་གྱུར་ཏོ། །ཞེས་
པའི་བར་ཏེ། སེམས་དཔའ་ཆེན་པོ་དེ་ཚངས་པའི་གནས་སུ་འཁྲུངས་ཏེ་སྙོམས་
འཇུག་གི་བདེ་བ་ཆེན་པོ་བསམ་གཏན་གྱི་ཁྱད་པར་གྱིས་ཐོབ་ཀྱང་། ཞི་བའི་བདེ་
བ་དེ་ལ་ཆགས་པ་མེད་པར་ཚེ་རབས་སྔ་མ་བསྐལ་བ་གྲངས་མེད་པར་མཁའ་
ཁྱབ་གྱི་སེམས་ཅན་ཐམས་ཅད་ལ་བུ་གཅིག་པ་ལྟར་མཐོང་བའི་བྱམས་པ་དང་
སྙིང་རྗེ་བྱ་བ་ལ་གོམས་པར་བྱས་པས། སེམས་ཅན་གཞན་ལ་ཕན་པ་མཐོང་ན་
མནར་མེད་ཀྱི་མེའི་ནང་དུའང་ཚ་བས་གདུངས་པའི་གླང་ཆེན་པད་མཚོར་འཇུག་
པ་ལྟར་སྤྲོ་བས་འཇུག་པར་བྱ་བའི་ཡིད་ལ་བྱེད་པ་རྩོལ་བ་མེད་པར་མ་གྱུར་ཏེ།
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དུས་རྟག་ཏུ་སེམས་ཅན་གྱི་དོན་འབའ་ཞིག་སེམས་པའི་རྩོལ་བ་རྒྱུན་མི་ཆད་པར་
ཡོད་པར་གྱུར་ཏོ། །གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། ཡུལ་
གྱི་ཞེས་པ་ནས། ཡོང་མི་ཉམས། །ཞེས་པའི་བར་ཏེ། སེམས་དཔའ་ཆེན་པོ་དེ་
འཇིག་རྟེན་ཐམས་ཅད་ལས་ཁྱད་པར་དུ་འཕགས་ཏེ། འཇིག་རྟེན་པ་སྲིད་པའི་
བདེ་བ་ལ་ཆགས་པ་རྣམས་ནི་འགྱུར་བའི་སྡུག་བསྔལ་ལ་བདེ་བར་མིང་བཏགས་
པ་ཟག་བཅས་འདོད་པའི་ཡུལ་གྱི་བདེ་བ་ཙམ་གྱི་ཚོད་ཀྱིས་ཀྱང་ཆེས་ཆེར་ཆགས་
ཤིང་ཞེན་ནས་བག་མེད་པའི་དབང་དུ་གྱུར་ཏེ་ཕུང་བར་བྱེད་ལ། བདག་ཉིད་ཆེན་
པོ་འདི་སོགས་རྒྱལ་སྲས་དམ་པ་རྣམས་ནི་ལུས་སེམས་ཤིན་ཏུ་སྦྱངས་པ་ཟག་པ་
མེད་པའི་བསམ་གཏན་གྱི་བདེ་བ་ཐོབ་ཀྱང་། དེ་ལ་མི་ཞེན་པར་དེ་ལྟ་བུའི་བདེ་
བ་ལས་ཀྱང་གཞན་ལ་ཕན་ན་མནར་མེད་དུ་འགྲོ་བ་འདམ་སྟེ། དུས་རྟག་ཏུ་
གཞན་ལ་ཕན་པར་འདོད་པ་ཡོང་ཡེ་ཉམས་པ་མེད་པ་ནི་ངོ་མཚར་རྨད་དུ་བྱུང་
བའོ། །འདོད་པའི་ཡོན་ཏན་ལྔ་ལ་ཆགས་པས་བརླག་པར་འགྱུར་བ་ནི་རི་དྭགས་
ལ་སོགས་པའི་དཔེ་ལྔ་དང་བཅས་སྔར་བཤད་ཟིན་ཏོ། ། །
གསུམ་པ་ཁྱད་པར་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་གདུལ་
བྱ་ཡང་དག་པའི་ལྟ་བ་ལ་བཀོད་ཚུལ་ལ་གསུམ། གདུལ་བྱའི་ཁྱད་པར་བཤད་
པ། རྒྱལ་པོ་ལོག་ལྟ་ཅན་རྫུ་འཕྲུལ་གྱིས་འདུན་པར་བྱས་པ། རྒྱལ་པོ་དེ་འདུལ་
བར་མཛད་ཚུལ་ལོ། །དང་པོ་ནི། དེ་ནས་རེ་ཞིག་ཅིག་ཅེས་པ་ནས། ཇི་ལྟར་
འདོད་པར་སྤྱོད། །ཅེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ཚངས་
གནས་ཀྱི་གཞལ་མེད་ཁང་ན་བྱང་ཆུབ་ཀྱི་སེམས་བསྒོམ་ཞིང་མཁའ་ཁྱབ་ཀྱི་
སེམས་ཅན་རྣམས་ལ་མངོན་པར་ཤེས་པས་གཟིགས་ཏེ་སུ་ཞིག་རྗེས་སུ་བཟུང་
- 146 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་བྱ་སྙམ་དུ་བརྟགས་པ་ན། དུས་རེ་ཞིག་ཅིག་ན་འདོད་པའི་ཁམས་ཚོར་བ་
སྡུག་བསྔལ་དང་ཡིད་མི་བདེ་བ་རྣམ་པ་སྣ་ཚོགས་གྲངས་མེད་པ་དང་ལྡན་པ།
འདིར་བརྒྱ་ཞེས་བརྗོད་པ་ནི་མང་བའི་དོན་ཡིན་གྱི། གྲངས་ངེས་བཟུང་དུ་བྱས་
པའི་དོན་མིན་ ནོ། །གནོད་སེམས་དང་འཚོ་བ་སོགས་ཉོན་མོངས་པ་མང་པོས་
གཟིར་བ་སྙིང་རྗེའི་གནས་སུ་གྱུར་པ་ལ་གཟིགས་པ་ན། ཡུལ་ལུས་འཕགས་པོའི་
རྒྱལ་པོ་ཡན་ལག་བྱིན་ཞེས་བྱ་བ་ལོག་ལྟའི་དབང་དུ་སོང་བ་ཞིག་གཟིགས་སོ། །
རྒྱལ་པོ་དེ་ལོག་ལྟའི་དབངདུ་སོང་ཚུལ་ནི། རྒྱལ་པོ་དེ་ལོག་ལྟ་སྐྱེ་བའི་རྒྱུ་ཕྱིའི་
རྐྱེན་ལམ་ལོག་ པར་ སྟོན་ པའི་བཤེས་ གཉེན་ངན་ པ་དང་ འགྲོགས་ཤིང༌། དེ་
བསྟེན་པའི་སྐྱོན་དང་། ལོག་ལྟ་སྐྱེ་བའི་ནང་གི་རྐྱེན་ཡང་དག་པ་ཚུལ་བཞིན་མ་
ཡིན་པ་ཡིད་ལ་བྱེད་པ་ལ་འདྲིས་པས་ལོག་པར་ལྟ་བ་སྟག་པོའི་ནང་ན་འཁྱམས་
ཏེ། ལོག་ལྟ་ཇི་ལྟར་སྐྱེས་པ་ནི། འཇིག་རྟེན་ཕ་རོལ་མེད་པས་དགེ་བ་དང་མི་
དགེ་བའི་ལས་ཀྱི་འབྲས་བུ་རྣམ་པར་སྨིན་པ་མྱོང་བ་ལྟ་ག་ལ་ཡོད་ཅེས་ཟེར་ཞིང་།
རྒྱལ་པོ་དེས་དེ་ལྟར་ངེས་པར་བྱས་ནས་ལོག་ལྟ་དེས་དགེ་བའི་བྱ་བ་ཐམས་
ཐམས་ཅད་རྒྱུན་བཅད་དེ་དགེ་བའི་བྱ་བ་ལ་འཇུག་པའི་སྔོན་འགྲོ་ཆོས་སྤྱོད་པའི་
སྤྲོ་བ་ནི་མེད། དགེ་བའི་སྦྱོར་བ་སྦྱིན་པ་དང༌། ཚུལ་ཁྲིམས་ལ་སོགས་པ་བསོད་
ནམས་ལེགས་པར་སྤྱད་པ་ལ་ནི་རྒྱབ་ཀྱིས་ཕྱོགས། གཞན་ཆོས་སྤྱོད་པ་མཐོང་ན་
དེ་རྣམས་ལ་བརྙས་པར་སེམས། ལས་དཀར་ནག་གི་བླང་དོར་སྟོན་པའི་ཆོས་ཀྱི་
གཙུག་ལག་རྣམས་ལ་ནི་དད་པ་མེད་ཅིང་དགོས་པ་མེད་པར་བལྟས་ནས་བློ་རྩུབ་
སྟེ་ཞེ་སྡང་། འཇིག་རྟེན་ཕ་རོལ་གྱི་གཏམ་ལ་ནི་འཕྱས་དུ་འཛིན། དཀོན་མཆོག་
གསུམ་ལ་གུས་པ་མེད་པས་དགེ་སྦྱོང་དང་བྲམ་ཟེ་སོགས་བསོད་ནམས་ཀྱི་ཞིང་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
རྣམས་ལ་ནི་དུལ་བ་དང་བཀུར་སྟི་དང་གུས་པར་བྱ་བ་མི་བྱེད་པས་དེ་དག་ལ་
རིམ་གྲོ་ལྷོད་པར་གྱུར་ཏེ། ཚེ་འདིར་འདོད་པའི་བདེ་བ་ལ་ཅི་དགར་གཞོལ་བར་
གྱུར་པར་མཐོང་ངོ༌། །ལས་རྒྱུ་འབྲས་ལ་ཡིད་ཆེས་པ་དང་མ་ཆེས་པ་གཉིས་ཀྱི་
སྤྱོད་པའི་ཁྱད་པར་བརྗོད་པ། དགེ་དང་མི་དགེའི་ལས་ལས་ཞེས་སོགས་ཏེ།
དམ་པའི་མགོན་གྱིས་རྗེས་སུ་བཟུང་ཞིང་དཀར་པོའི་ལས་སད་པ་འཇིག་རྟེན་ཕ་
རོལ་གྱི་དོན་སེམས་པ་རྣམས་ནི་དགེ་བའི་ལས་བྱས་པ་ལས་འཇིག་རྟེན་ཕ་རོལ་
ཏུ་བདེ་བ་འབྱུང་ཞིང་སྡུག་བསྔལ་མི་འབྱུང་། མི་དགེ་བའི་ལས་བྱས་པ་ལས་
འཇིག་རྟེན་ཕ་རོལ་ཏུ་སྡུག་བསྔལ་འབྱུང་ཞིང་བདེ་བ་མི་འབྱུང་བར་རབ་ཏུ་ངེས་
ཤིང་། དེ་ཡང་ལས་འཕེལ་ཆེ་བ་དང་། མ་བྱས་པ་དང་མི་ཕྲད་པ་དང༌། བྱས་པ་
ཆུད་མི་ཟ་བར་རིག་ནས་སྒོ་གསུམ་ལ་དྲན་པ་ཉེ་བར་བཞག་སྟེ་སྡིག་པ་སྤངས་
ཤིང་དགེ་བའི་ལས་ལ་རབ་ཏུ་འབད་དོ། །མི་དགེ་བའི་བཤེས་གཉེན་དང་སྡིག་
པའི་གྲོགས་པོས་བཟུང་ ཞིང་ ལས་ ངན་ པའི་བག་ཆགས་སད་ནས་ལོག་ལྟའི་
དབངདུ་སོང་སྟེ་ཆོས་ལ་དད་པ་མེད་པ་དག་ནི་ཁྱི་ཕག་བཞིན་དུ་ཇི་ལྟར་འདོད་
པར་སྤྱོད་དོ། །
གཉིས་པ་རྒྱལ་པོ་ལོག་ལྟ་ཅན་རྫུ་འཕྲུལ་གྱིས་འདུན་པར་བྱས་པ་ལ་གསུམ།
སེམས་དཔའ་ཆེན་པོ་དེས་ཚངས་པའི་གནས་ནས་བབས་ཏེ་ཡུལ་ལུས་འཕགས་
པོའི་རྒྱལ་པོ་དེ་འདུལ་ཕྱིར་རྫུ་འཕྲུལ་གྱིས་བྱོན་པ། རྒྱལ་པོ་ཡན་ལག་བྱིན་གྱིས་
སེམས་དཔའ་ཆེན་པོ་མཐོང་བ་ཙམ་གྱིས་དད་ཅིང་གུས་པར་གྱུར་ནས་ཇི་ལྟར་
ཡིན་དྲིས་པ། སེམས་དཔའ་ཆེན་པོས་རང་གི་ངང་ཚུལ་གསུངས་པའོ། །དང་པོ་
ནི། དེ་ནས་བདག་ཉིད་ཆེན་པོ་ལྷའི་དྲང་སྲོང་དེ་རྒྱལ་པོ་དེ་ལྟ་བ་ངན་པ་ལ་ཞེན་
- 148 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ངན་སོང་དུ་ལྟུང་བར་འགྱུར་བ། འཇིག་རྟེན་རྣམས་དོན་མེད་པར་བྱེད་པ་དེས་
སྙིང་རྗེ་སྐྱེས་པར་གྱུར་ནས། ཡུལ་གྱི་བདེ་བ་ལ་སེམས་ཆགས་པར་གྱུར་པའི་
རྒྱལ་པོ་དེ་གཞལ་མེད་ཁང་གཙང་མ་བཟང་པོ་ཞིག་ན་འདུག་པ་དེའི་མདུན་དུ་
ཚངས་པའི་འཇིག་རྟེན་ནས་འོད་འབར་ཞིང་བབས་ཏེ་འོངས་པར་གྱུར་ཏོ། །ཞེས་
པ་སྟེ། དོན་ནི་གོ་བར་ཟད་དོ། །
གཉིས་པ་རྒྱལ་པོ་ཡན་ལག་བྱིན་གྱིས་སེམས་དཔའ་ཆེན་པོ་མཐོང་བ་ཙམ་
གྱིས་དད་ཅིང་གུས་པར་གྱུར་ནས་ཇི་ལྟར་ཡིན་དྲིས་པ་ནི། དེ་ནས་རྒྱལ་པོ་དེས་
ཞེས་པ་ནས། ཁྱོད་སུ་ཞིག །ཅེས་པའི་བར་ཏེ། རྒྱལ་པོ་དེས་སེམས་དཔའ་ཆེན་
པོ་ལྷའི་དྲང་སྲོང་དེ་ལུས་མེའི་ཕུང་པོ་བཞིན་དུ་ནི་འབར། གློག་མང་པོ་དུས་
གཅིག་ཏུ་འགྱུ་བ་བཞིན་དུ་ལུས་ཀྱི་འོད་ཀྱིས་ནམ་མཁའ་དང་ས་གཞི་རྣམས་
གསལ་བར་བགྱིད་པ་ཉི་མའི་འོད་ཟེར་མང་པོ་སྟེ་ཉི་མ་མང་པོ་དུས་གཅིག་ཏུ་
ཤར་བ་ལྟར་གཟི་བྱིན་ཆེ་ཞིང་མཛེས་པར་མཐོང་ནས། སེམས་དཔའ་ཆེན་པོ་དེའི་
གཟི་བྱིན་གྱིས་སེམས་ཟིལ་གྱི་ནོན་ཏེ་རྟབ་རྟབ་པོར་གྱུར་ནས་ལངས་ཏེ་སེམས་
དཔའ་ཆེན་པོ་དེ་ལ་ཐལ་མོ་སྦྱར་ཏེ་མིག་མི་འཛུམ་པར་གུས་པས་ལྟ་ཞིང་འདི་
སྐད་ཅེས་སྨྲས་སོ། །དེའི་ཚེ་རྒྱལ་པོ་དེས་སེམས་དཔའ་ཆེན་པོ་ལ་སུ་ལགས་ཞེས་
དྲིས་པའི་ཚུལ་རྣམས་འདིར་སྙན་ངག་གི་དཔེ་རྒྱན་ངོ་མཚར་བའི་ཚིག་སྦྱོར་དུ་
བསྡེབས་པ་ནི་ཁྱོད་ཀྱི་ཞབས་དང་ཞེས་སོགས་ཏེ། དོན་ནི་བདག་ཉིད་ཆེན་པོ་
ཁྱོད་ཀྱི་ཕྱག་གླང་པོའི་སྣ་ལྟར་རིང་ཞིང་མཛེས་ལ་སོར་མོ་རྣམས་ངང་པའི་ལག་པ་
ལྟར་དྲ་བས་འབྲེལ་ཞིང་། ཕྱག་གི་མཐིལ་ན་འཁོར་ལོ་རྩིབས་སྟོང་པའི་རི་མོ་
དང་། གཞན་ཡང་གཡས་སུ་འཁྱིལ་བ་སོགས་བཀྲ་ཤིས་པའི་རི་མོ་དུ་མས་སྤྲས་
-149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པ་དང༌། ཞབས་གཉིས་མཉམ་ཞིང་རྟིང་པ་རིང་ལ་ཞབས་སོར་དྲ་བས་འབྲེལ་བ་
དང༌། ལོང་བུ་མི་མངོན་ཞིང་བྱིན་གྱིས་ཕྲ་བ་དང༌། ཞབས་པདྨ་འདྲ་ཞིང་གང་དང་
གང་དུ་བཞག་པ་དེར་པདྨ་འདྲ་བའི་རྗེས་འབྱུང་བ་དང་། ནམ་མཁའ་ལའང་ས་ལ་
འགྲོ་བ་བཞིན་དུ་སྤྱོད་ལམ་རྣམ་བཞི་ཅི་བདེར་མཛད་པས་ནམ་མཁའ་འདིའང་ས་
གཞི་བཞིན་དུ་ཁྱོད་ཡོངས་སུ་འཛིན་པར་བགྱིད། སྐུ་ལས་སྐྱེས་པའི་འོད་ཟེར་
འབར་བ་ནི་ཉི་མ་བྱེ་བ་དུས་གཅིག་ཏུ་ཤར་བའི་འོད་བཞིན་དུ་རབ་ཏུ་གསལ་བ་
ལྟ་ན་སྡུག་ཅིང་མཛེས་པའི་གཟུགས་ཅན་ཁྱོད་ནི་སུ་ཞིག་ལགས་ཞེས་དྲིས་སོ། །
གསུམ་པ་སེམས་དཔའ་ཆེན་པོས་རང་གི་ངང་ཚུལ་གསུངས་པ་ནི། བྱང་
ཆུབ་སེམས་དཔས་སྨྲས་པ། ཞེས་པ་ནས། བདག་ལགས་སོ། །ཞེས་པའི་བར་ཏེ།།
བྱང་ཆུབ་སེམས་དཔས་ལན་སྨྲས་པ། མཉམ་པར་བཞག་པའི་ས་བསམ་གཏན་
གྱི་དངོས་གཞིའི་སྙོམས་འཇུག་གི་སེམས་ཀྱིས་སྤང་བྱ་འདོད་པའི་འདོད་ཆགས་
དང་ཞེ་སྡང་གཉིས་དྲེགས་པའི་དགྲ་རྣམས་གཡུལ་ངོར་ཕམ་པར་བྱས་པ་བཞིན་དུ་
བཅོམ་པའི་མཐུས་འདོད་པའི་ ས་ ལས་འདས་ཏེ། ཁམས་གོང་མ་ཚངས་ པའི་
འཇིག་རྟེན་དུ་སྐྱེས་པར་གྱུར་པ་ལྷའི་དྲང་སྲོང་གང་དག་མང་དུ་ཡོད་པའི་ནང་ནས་
གཅིག་ནི་བདག་ལགས་སོ་ཞེས་གསུངས་སོ། །འདི་ནི་སེམས་དཔའ་ཆེན་པོ་རང་
ཉིད་ཀྱི་ཐུགས་རྒྱུད་ཀྱི་ཡོན་ཏན་ཐུན་མོང་མིན་པ་རྣམས་གསུངས་པ་མིན་གྱི།
ལས་རྒྱུ་འབྲས་དང་འཇིག་རྟེན་ཕ་རོལ་ཡོད་པར་སྟོན་བཞེད་ནས་སེམས་ཅན་
རྣམས་ཀྱི་བདེ་སྡུག་གི་རྒྱུ་ལས་གསུམ་གྱི་ནང་ནས་མི་གཡོ་བའི་ལས་བསམ་
གཏན་གྱི་དངོས་གཞིའི་སྙོམས་འཇུག་ཐོབ་པ་རྣམས་ཀྱིས་སྤང་བྱ་གང་སྤོང་བ་
དང༌། འདོད་པའི་ས་ལས་འདས་ནས་ཁམས་གོང་མའི་རྟེན་འགྲུབ་ཚུལ་དང་།
- 150 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁམས་གོང་མའི་རྟེན་ལ་ལུས་ཁྱད་པར་དུ་འཕགས་པ་འདི་འདྲ་ཡོད་དོ་ཞེས་སྟོན་
པར་མཛད་པ་ཡིན་ནོ། །
གསུམ་པ་རྒྱལ་པོ་དེ་འདུལ་བར་མཛད་ཚུལ་ལ་ལྔ། རྒྱལ་པོ་དེས་ཚངས་
པའི་འཇིག་རྟེན་དུ་སྐྱེས་པ་དང་རྫུ་འཕྲུལ་ཐོབ་པའི་རྒྱུ་དྲིས་པ། བྱང་ཆུབ་སེམས་
དཔས་དེའི་ལན་བརྗོད་པ། འཇིག་རྟེན་ཕ་རོལ་ཡོད་པར་བསྒྲུབ་པ། དེ་ལ་མི་
རིགས་པར་སྨྲ་བ་ཚར་བཅད་པ། རྒྱལ་པོ་དེ་ལོག་ལྟ་ཞི་ནས་སྣོད་རུང་དུ་གྱུར་པ་
ན་ཆོས་བསྟན་པའོ། །དང་པོ་ནི། ཞེས་དེ་སྐད་སྨྲས་པ་དང་། རྒྱལ་པོ་དེས་ཞེས་པ་
ནས། ཐོབ་པ་སྨོས། །ཞེས་པའི་བར་ཏེ། སེམས་དཔའ་ཆེན་པོས་དེ་སྐད་གསུངས་
པ་ན། རྒྱལ་པོ་དེས་འདིར་གཤེགས་པའམ་བྱོན་པ་ལེགས་སོ་ཞེས་ བྱ་བ་ལ་
སོགས་པ་སྨྲས་ཏེ། སེམས་དཔའ་ཆེན་པོ་དེ་ལ་མཆོད་ཡོན་འབུལ་བ་དང་། རྐང་
པ་བཀྲུ་བ་ལ་སོགས་པ་བཀུར་སྟི་དང་རིམ་གྲོ་ཆེར་བྱས་ནས་སེམས་དཔའ་ཆེན་
པོ་དེ་ལ་ངོ་མཚར་ཡ་མཚན་ཅན་དུ་བལྟས་ཏེ་སྨྲས་པ། འཕགས་པ་ཞེས་བོས་ནས་
ཁྱོད་ཀྱི་སྐུ་གཟུགས་མཛེས་པ་དང་རྫུ་འཕྲུལ་གྱི་མཐུ་ཆེ་བ་འདི་ལྟ་བུ་ནི་ངོ་མཚར་
ཆེའོ། །རི་རབ་ཁང་བཟང་བརྩིག་པ་དག་ལའང་ཐགས་ཐོགས་མེད་པར་འབྱོན་
ཞིང་། ས་ལ་འགྲོ་བ་བཞིན་དུ་ནམ་མཁའ་ལའང་འཆག་པ་དང་འདུག་པར་བྱེད་
ལ། གློག་གི་འོད་བཞིན་དུ་གཟི་བརྗིད་ཕུན་སུམ་ཚོགས་པ་ཁྱེད་ཀྱི་རྫུ་འཕྲུལ་འདི་
རྒྱུ་ཅིས་ཐོབ་པ་སྨོས་ཤིག་ཅེས་བསྐུལ་ལོ། །གཉིས་པ་བྱང་ཆུབ་སེམས་དཔས་
དེའི་ ལན་ བརྗོད་ པ་ནི། བྱང་ཆུབ་སེམས་དཔས་སྨྲས་པ། ཞེས་པ་ནས། འདི་
འདྲའོ། །ཞེས་པའི་བར་ཏེ། བྱང་ཆུབ་སེམས་དཔས་སྨྲས་པ། ཁམས་གོང་མའི་
རྟེན་ཚངས་པའི་ལུས་འདི་འདྲ་བ་ཐོབ་པའི་དངོས་ཀྱི་རྒྱུ་བསམ་གཏན་གི་དངོས་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གཞི་དང་། དེའི་རྒྱུ་ཚུལ་ཁྲིམས་དྲི་མ་མེད་པ་དང་། དེའི་རྒྱུ་དབང་པོའི་སྒོ་རྣམས་
རབ་ཏུ་བསྡམས་པ་ལ་སོགས་པ་དག་སྲིད་པ་གཞན་སྐྱེ་བ་སྔ་མ་ལ་གོམས་པར་
བྱས་ པས་ དེའི་ འབྲས་ བུ་ རྟེན་ ཁྱད་ པར་ ཅན་ འདི་ འདྲ་ གྲུབ་ པ་ ཡིན་ ནོ་ ཞེས་
གསུངས། འདིར་ཡང་ལས་འབྲས་དང་འཇིག་རྟེན་ཕ་རོལ་ཡོད་པར་སྟོན་བཞེད་
ནས། སྤྱིར་ཁམས་གོང་མའི་རྟེན་འགྲུབ་པའི་རྒྱུ་དང་འབྲས་བུ་བསྟན་པ་ཙམ་
མོ། །གསུམ་པ་འཇིག་རྟེན་ཕ་རོལ་ཡོད་པར་བསྒྲུབ་པ་ལ་གཉིས་། མདོར་བསྟན་
པ་དང་། རྒྱས་པར་བཤད་པའོ། །དང་པོ་ནི་རྒྱལ་པོས་སྨྲས་པ། ཞེས་པ་ནས། བྱ་
རུང་ངོ། །ཞེས་པའི་བར་ཏེ། སེམས་དཔའ་ཆེན་པོས་བསམ་གཏན་གྱི་དངོས་གཞི་
གོམས་པ་ལས་ཁམས་གོང་མའི་རྟེན་འགྲུབ་བོ་ཞེས་གསུངས་པ་ན། རྒྱལ་པོ་དེས་
འཇིག་རྟེན་ཕ་རོལ་ཡོད་ཅེས་བསྟན་པར་གོ་ཞིང་། སྔར་ནས་ཆད་ལྟ་ལ་གོམས་
པས་བློར་མ་ཤོང་བར་དྲི་བ་སྨྲས་པ། འཇིག་རྟེན་ཕ་རོལ་ཡོད་ཅེས་ཟེར་བ་འདི་
བདེན་ནམ་ཞེས་དྲིས་སོ། དེ་ལ་སེམས་དཔའ་ཆེན་པོ་ཚངས་པས་ལན་སྨྲས་པ།
རྒྱལ་པོ་ཆེན་པོ་མད་དེ། འཇིག་རྟེན་ཕ་རོལ་མཆིས་སོ་ཞེས་གསུངས་པ་ན། རྒྱལ་
པོས་ཡང་སྨྲས་པ། འཕགས་པ་ཞེས་བོས་ནས། འཇིག་རྟེན་ཕ་རོལ་ཡོད་ཅེས་
གསུངས་པ་འདི་བདག་ཅག་གིས་ཇི་ལྟར་ཡིད་ཆེར་པར་བགྱི་ཞེས་དྲིས་སོ། །དེ་
ལ་བྱང་ཆུབ་སེམས་དཔས་ལན་སྨྲས་པ། རྒྱལ་པོ་ཆེན་པོ་འཇིག་རྟེན་ཕ་རོལ་ཡོད་
པ་འདི་ནི་རབ་ཏུ་གསལ་ཏེ། མངོན་སུམ་ལ་སོགས་པའི་རིགས་པའི་ཚད་མས་
བཟུང་དུ་རུང་ལ། ཡིད་གཅུགས་པའི་ཚིག་གིས་བསྟན་པ་དང་། བརྟག་པའི་རིམ་
པས་ཀྱང་ཡིད་ཆེས་པར་བྱར་རུང་ངོ༌། །དེ་ལ་གཞལ་བྱའི་གནས་གསུམ་ལས།
མངོན་གྱུར་གྱི་ཆ་རྣམས་མངོན་སུམ་གྱིས་འགྲུབ། ལྐོག་གྱུར་རྣམས་རྟགས་ལ་
- 152 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བརྟེན་པའི་རྗེས་དཔག་གིས་འགྲུབ། ཤིན་ཏུ་ལྐོག་གྱུར་རྣམས་ལུང་ལ་བརྟེན་པའི་
ཡིད་ཆེས་རྗེས་དཔག་གིས་འགྲུབ་བོ། །མངོན་སུམ་དང་རྟགས་ལ་བརྟེན་པའི་
རྗེས་དཔག་གིས་འགྲུབ་པ་གཉིས་ནི། མངོན་སུམ་ལ་སོགས་པའི་རིགས་པའི་
ཚད་མས་བཟུང་དུ་རུང་ཞེས་པས་བསྟན་ལ། ལུང་ལ་བརྟེན་པའི་ཡིད་ཆེས་རྗེས་
དཔག་གིས་འགྲུབ་པ་ལ་ཡིད་ཆེས་ཀྱི་ལུང་གིས་བསྟན་པ་ནི། ཡིད་གཅུགས་པའི་
ཚིག་གིས་བསྟན་པ་ཞེས་པས་བསྟན་ལ། ལུང་དེ་ལ་བརྟེན་པའི་རྗེས་དཔག་ནི།
བརྟག་པའི་རིམ་པ་ཞེས་པས་བསྟན་ཅེས་མཁས་པ་འགའ་ཞིག་གིས་གསུངས་ཏེ།
འོག་ནས་འབྱུང་བའི་རྒྱས་བཤད་དང་བསྟུན་ན། མངོན་ སུམ་ དང་རྟགས་ལ་
བརྟེན་པའི་རྗེས་དཔག་གིས་འགྲུབ་པ་ཚིག་གང་གིས་བསྟན་པ་སྔར་ལྟར་དང༌།
ཡིད་ཆེས་རྗེས་དཔག་གིས་འགྲུབ་པ་ཡིད་གཅུགས་པའི་ཚིག་གིས་བསྟན་པ་ཞེས་
པས་བསྟན་ཅིང་། འོག་ནས་འབྱུང་བའི་འགྲོ་བ་སོ་སོའི་བསམ་པ་དང་སྤྱོད་པའི་
ཁྱད་པར་ལ་བརྟག་པ་དང༌། དུད་འགྲོ་སྐྱེས་མ་ཐག་གི་སྤྱོད་པ་ལ་བརྟགས་པས་
ཀྱང་འཇིག་རྟེན་ཕ་རོལ་ཡོད་པར་འགྲུབ་པ་ནི། བརྟག་པའི་རིམ་པས་ཀྱང་ཡིད་
ཆེས་པར་བྱ་རུང་ངོ་ཞེས་པའི་ཚིག་འདིས་བསྟན་པ་ཡིན་ནོ། །དེ་དག་ནི་སྤྱིར་
གཞལ་བྱའི་གནས་གསུམ་གཏན་ལ་འབེབས་ཚུལ་མདོར་བསྡུས་ཏེ་བསྟན་པ་
ཡིན་ལ། རྒྱལ་པོ་འདི་ལྟ་བུ་མི་དགེ་བའི་བཤེས་གཉེན་ཆད་པར་སྨྲ་བ་རྒྱང་འཕེན་
ལ་སོགས་པས་བསླུས་ཏེ། དེའི་དབང་དུ་སོང་བ་རྣམས་ལ་རེ་ཞིག་ལོག་ལྟ་མ་
གཞོམ་བར་དུ་ཡིད་ཆེས་ཀྱི་ལུང་བསྟན་པར་བྱ་བ་མིན་ལ། དབང་པོའི་མངོན་
སུམ་ལ་ཐུག་ པའི་ རིགས་པས་བསྙོན་དུ་མེད་པར་བྱས་ཏེ་ལོག་ལྟ་སེལ་བའི་
ཐབས་ སྟོན་པ་ཡིན་ནོ། །དེའི་ཚུལ་ནི་འོག་ཏུ་གསལ་ལ། འདི་དག་ལ་རིགས་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པའི་གཞུང་ལུགས་ནས་ཇི་ལྟར་འབྱུང་བ་བཤད་པར་བྱ་བ་མང་དུ་ཡོད་ཀྱང་ཡི་
གེའི་ཁུར་གྱིས་འཇིགས་ནས་མ་སྤྲོས་སོ། ། །
གཉིས་པ་རྒྱུས་པར་བཤད་པ་ལ་དྲུག །མངོན་སུམ་ལ་ཇི་ལྟར་ཡོད་པ་
བསྟན་ནས་འཇིག་རྟེན་ཕ་རོལ་ཡོད་པར་བསྒྲུབ་པ། ཚེ་རབས་དྲན་པའི་རྟགས་
ལས་འཇིག་རྟེན་ཕ་རོལ་ཡོད་པར་བསྒྲུབ་པ། བློ་སྔ་ཕྱིའི་རིགས་འདྲ་ཡོད་པར་
བསྟན་ནས་འཇིག་རྟེན་ཕ་རོལ་ཡོད་པར་བསྒྲུབ་པ། སེམས་ཅན་རྣམས་ཀྱི་བསམ་
པ་དང་སྤྱོད་པའི་ཁྱད་པར་མི་འདྲ་བ་ལས་འཇིག་རྟེན་ཕ་རོལ་ཡོད་པར་བསྒྲུབ་པ།
དུད་འགྲོ་སྐྱེས་མ་ཐག་གི་སྤྱོད་པའི་ཁྱད་པར་ལས་འཇིག་རྟེན་ཕ་རོལ་ཡོད་པར་
བསྒྲུབ་པ། འཇིག་རྟེན་ཕ་རོལ་ཡོད་པར་བསྟན་པ་ལ་དོགས་པ་བཅད་པའོ། །དང་
པོ་ནི། ཁྱོད་ གཟིགས་སུ་གསོལ། ཞེས་པ་ནས། མ་སྐྱེད། །ཅེས་པའི་བར་ཏེ།
སེམས་དཔའ་ཆེན་པོས་རྒྱལ་པོ་དེ་ལ་འདི་སྐད་ཅེས་གསུངས་ཏེ། ཁྱོད་གཟིགས་
སུ་གསོལ་འཇིག་རྟེན་ཕ་རོལ་ཡོད་པ་ནི་མངོན་སུམ་དུ་མཐོང་བས་ཀྱང་འགྲུབ་སྟེ།
མི་ལས་གཞན་པའི་འགྲོ་བ་ཉི་མ་དང་ཟླ་བ་དང་སྐར་མ་ནམ་མཁའི་རྒྱན་ལྟ་བུར་
སྣང་བའི་ལྷ་འདི་དག་དང་། རྟ་དང་བོང་བུ་ལ་སོགས་པ་དུད་འགྲོའི་རིགས་དང་།
དབྱིབས་དང་། ལུས་བོང་དང་། གནས་མི་འདྲ་བ་རྣམ་པ་མང་པོ་འདི་དག་འཇིག་
རྟེན་ཕ་རོལ་མངོན་སུམ་དུ་མཐོང་བ་བཞིན་དུ་སྣང་ངོ། །འདི་དག་ཀྱང་གཏན་དུ་
གནས་པ་མིན་པར་གཅིག་ནས་གཅིག་ཏུ་བརྒྱུད་པ་དང་། བདེ་སྡུག་སྣ་ཚོགས་
མྱོང་བ་མངོན་སུམ་དུ་མཐོང་བ་ལྟར་འཇིག་རྟེན་ཕ་རོལ་དང་། ལས་རྒྱུ་འབྲས་མི་
བསླུ་བ་འདི་ལ་ཁྱོད་ཐེ་ཚོམ་བློ་ངན་མ་སྐྱེད་ཅིག་ཅེས་གདམས་སོ། །གཉིས་པ་ཚེ་
རབས་དྲན་པའི་རྟགས་ལས་འཇིག་རྟེན་ཕ་རོལ་ཡོད་པར་བསྒྲུབ་པ་ནི་བསམ་
- 154 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཏན་ཞེས་པ་ནས། མི་འགྱུར་ རམ། །ཞེས་པའི་བར་ཏེ། སེམས་དཔའ་ཆེན་
པོས་རྒྱལ་པོ་ལ་འཇིག་རྟེན་ཕ་རོལ་ཡོད་པ་ཚེ་རབས་དྲན་པས་ཀྱང་འགྲུབ་སྟེ།
བསམ་གཏན་གོམས་པར་བྱས་པས་ཤིན་སྦྱངས་ཐོབ་སྟེ་དྲན་པ་ཤིན་ཏུ་གསལ་
བས་ཚེ་རབས་སྔ་མ་དྲན་པ་དེ་དང་དེ་ན་ཡོད་པས་འཇིག་རྟེན་ཕ་རོལ་ཡོད་པར་ཚེ་
སྔ་མ་དྲན་པ་དེ་ལས་རྗེས་སུ་དཔོགས་ཤིག །དེར་མ་ཟད་རྒྱལ་པོ་ཁྱོད་ཀྱིས་ང་
བདག་མངོན་སུམ་དུ་མཐོང་བ་འདི་ལས་ཀྱང་འཇིག་རྟེན་ཕ་རོལ་ཡོད་པ་མངོན་
པར་མི་འགྱུར་རམ་ཞེས་རིགས་པ་ཤིན་ཏུ་གསལ་བས་གདམས་སོ། །གསུམ་པ་
བློ་སྔ་ཕྱིའི་རིགས་འདྲ་ཡོད་པར་བསྟན་ནས་འཇིག་རྟེན་ཕ་རོལ་ཡོད་པར་བསྒྲུབ་
པ་ནི། སྔ་མའི་བློ་ལས་ཞེས་པ་ནས། ཕ་རོལ་ཡིན། །ཞེས་པའི་བར་ཏེ། སེམས་
དཔའ་ཆེན་པོས་རྒྱལ་པོ་དེ་ལ་འཇིག་རྟེན་ཕ་རོལ་ཡོད་པར་བསྒྲུབ་པའི་རིགས་པ་
གཞན་ཡང་བཤད་པ། ད་ལྟར་གྱི་དུས་ན་སྔ་དྲོའི་བློ་ལས་ཕྱི་དྲོའི་བློ་འབྱུང་བ་
སོགས་བློ་སྔ་མ་ལས་ཕྱི་མ་འབྱུང་བ་མྱོང་བས་གྲུབ་ལ། དེ་ལས་འཇིག་རྟེན་ཕ་
རོལ་ཡོད་པར་མངོན་ཏེ་རྟོགས་ནུས་སོ། །དེ་ཡང་མངལ་དུ་ཉིང་མཚམས་སྦྱར་མ་
ཐག་པའི་བློ་དེ་ནི་རིགས་འདྲ་སྔ་མ་ལས་འབྱུང་བ་བཤད་མ་ཐག་པའི་རིགས་པ་
དེས་འགྲུབ་ལ། ཉིང་མཚམས་སྦྱར་མ་ཐག་པའི་བློ་དེའི་དེ་མ་ཐག་རྐྱེན་རིགས་
འདྲ་སྔ་མ་དེ་ནི་ཚེ་རབས་སྔ་མའི་བློ་ཡིན་ནོ། །དེའི་ཕྱིར་ཚེ་སྔ་མ་ཡོད་པར་གྲུབ་
བོ། །རིགས་པ་དེ་ལས་ཚེ་ཕྱི་མའང་འགྲུབ་སྟེ། བློ་སྔ་མ་ལས་ཕྱི་མ་འབྱུང་བ་མྱོང་
བས་གྲུབ་པ་དེ་ལྟར་འཆི་སྲིད་མཐའ་མའི་བློ་དེ་ལས་རིགས་འདྲ་ཕྱི་མ་འབྱུང་བར་
གྲུབ་ལ། དེའི་རིགས་འདྲ་ཕྱི་མ་དེ་ནི་ཚེ་ཕྱི་མའི་བློ་ཡིན་ནོ། ། རིགས་པ་དེ་དག་
ནི་གཙོ་ཆེར་འབྲས་བུའི་རྟགས་ཀྱིས་བསྒྲུབ་པ་ཡིན་ནོ། །འཇིག་རྟེན་ཕ་རོལ་ཡོད་
- 155-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
པར་རང་བཞིན་གྱི་རྟགས་ཀྱིས་བསྒྲུབ་པ་ནི། ཤེས་བྱ་ནི་བློའི་ཡུལ་དང་། ཤེས་བྱ་
རྟོགས་པས་བྱེད་པ་ནི་བློ་ཡིན་ཞེས་ཡོངས་སུ་གྲགས་སོ། །རྒྱུ་མཚན་དེ་བས་ན་སྐྱེ་
བ་བླངས་མ་ཐག་གི་བློ་དེ་ལ་ཡུལ་ཡོད་པར་འགྱུར་ཏེ། ཡུལ་མེད་ན་ཡུལ་ཅན་བློ་
མིན་པར་འགྱུར་རོ། །ཡུལ་ཡོད་ན་མངལ་དུ་ཉིང་མཚམས་སྦྱར་མ་ཐག་པ་དེའི་ཚེ་
ཁུ་ཁྲག་འདྲེས་པ་ཞོ་ཆགས་ལྟ་བུ་མེར་མེར་པོ་ལས་མིག་ལ་སོགས་པའི་དབང་པོ་
ལྔ་མེད་པས། དེའི་ཚེ་བློ་དེ་ལ་གཟུགས་དང་སྒྲ་ལ་སོགས་པའི་སྣང་བ་ཤར་བ་ནི་
ཚེ་འདིའི་སྣང་བ་མིན་གྱི། དེའི་ཚེ་བློ་དེའི་ཡུལ་རྣམས་ནི་འཇིག་རྟེན་ཕ་རོལ་ཚེ་སྔ་
མའི་བག་ཆགས་ཀྱི་སྣང་བ་ཡིན་ལ། དེས་ན་ཚེ་སྔ་མ་ཡོད་པ་ལེགས་པར་གྲུབ་
བོ། །ཚེ་སྔ་མ་ཡོད་ན་ཚེ་ཕྱི་མ་ཡོད་པ་རང་ཤུགས་ཀྱིས་འགྲུབ་བོ་ཞེས་གདམས་
སོ། །འདི་དག་ལ་རིགས་པའི་དབང་ཕྱུག་གི་གཞུང་ལས་འབྱུང་བའི་རིགས་པའི་
རྣམ་གྲངས་ཆེས་མང་བ་བཤད་དུ་ཡོད་ཀྱང་མ་སྤྲོས་སོ། །བཞི་པ་སེམས་ཅན་
རྣམས་ཀྱི་བསམ་པ་དང་སྤྱོད་པའི་ཁྱད་པར་མི་འདྲ་བ་ལས་འཇིག་རྟེན་ཕ་རོལ་
ཡོད་པར་བསྒྲུབ་པ་ནི། སྐྱེ་དགུའི་ཞེས་པ་ནས། གོམས་པ་དེ་ཡིན། །ཞེས་པའི་
བར་ཏེ། སེམས་དཔའ་ཆེན་པོས་འཇིག་རྟེན་ཕ་རོལ་ཡོད་པར་བསྒྲུབ་པའི་རིགས་
པ་གཞན་ཡང་བཤད་པ། སྐྱེ་དགུའི་ཚུལ་ཁྲིམས་དང༌། དད་པ་ལ་སོགས་པ་དང༌།
བསམ་པ་དང་། སྤྱོད་པའི་བྱེ་བྲག་རྣམས་ཕ་མའི་རང་བཞིན་དག་དང་མི་མཐུན་
པ་སྣང་སྟེ། ཕ་མ་དད་པ་ཅན་ལ་བུ་དད་མེད་ལོག་ལྟ་ཅན་འབྱུང་བ་དང་། ཕ་མ་
ལོག་ལྟ་ཅན་ལ་བུ་དད་པ་ཅན་འབྱུང་བ་སོགས་ཕ་མ་དང་བུ་རྣམས་ལྟ་སྤྱོད་མི་
མཐུན་པ་འབྱུང་བ་མངོན་སུམ་དུ་མཐོང་བས་སོ། །དེས་ན་བསམ་པ་དང་སྤྱོད་པ་
དེ་དག་རྒྱུ་ཕ་མ་ལས་འབྱུང་བ་མིན་པར་ངེས་ལ། རྒྱུ་མེད་དུ་གློ་བུར་དུ་བྱུང་བའང་
- 156 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མིན་ནོ། །དེ་བས་ན་ཚེ་རབས་གཞན་ལ་གོམས་པའི་མཐུས་དེ་ལྟར་བྱུང་བ་ཡིན་
ནོ། །དེའི་ཕྱིར་འཇིག་རྟེན་ཕ་རོལ་ཡོད་པར་གྲུབ་བོ་ཞེས་གདམས་སོ། །ལྔ་པ་
དུད་འགྲོ་སྐྱེས་མ་ཐག་གི་སྤྱོད་པའི་ཁྱད་པར་ལས་འཇིག་རྟེན་ཕ་རོལ་ཡོད་པར་
བསྒྲུབ་པ་ནི། བློ་ཡི་མཐུ་སྟོབས་ཞེས་པ་ནས། གྱུར་པ་གྲུབ། ཅེས་པའི་བར་ཏེ།
འཇིག་རྟེན་ཕ་རོལ་ཡོད་པར་བསྒྲུབ་པའི་རིགས་པ་གཞན་ཡང་བཤད་པ། བློའི་
མཐུ་སྟོབས་གསལ་བ་མེད་པར་ཤིན་ཏུ་མི་གསལ་བ་དང༌། དབང་པོ་རྣམས་ཀྱང་
རྣོ་བ་མིན་པར་བླུན་པའི་རང་བཞིན་ཅན་དུད་འགྲོ་རྣམས་བཙས་མ་ཐག་ཏུ་སུས་
ཀྱང་མ་བསྟན་པར་མ་ལས་ནུ་ཞོ་འཐུང་བར་རྩོལ་བ་བྱེད་པ་དང་། ཁ་ཟས་ཟ་
བར་རྩོལ་བ་བྱེད་པ་མངོན་སུམ་དུ་མཐོང་ལ། དེ་ལྟར་བྱེད་པ་སྐྱེ་བ་འདིར་སུས་
ཀྱང་མ་བསླབས་པས་སྲིད་པ་གཞན་ལ་གོམས་པར་བྱས་པའི་བག་ཆགས་ཀྱི་
མཐུས་དེ་ལྟར་བྱེད་པར་མངོན་ནོ། །དེའི་ཕྱིར་འཇིག་རྟེན་ཕ་རོལ་ཡོད་པར་གྲུབ་
བོ། །དེ་བཞིན་དུ་བྱ་བ་དེ་དང་དེའི་ལས་ལ་བསླབས་པས་ལྡོབ་སྐྱེན་པ་ནི་སྲིད་པ་
གཞན་ལ་གོམས་པར་བྱས་པས་དེ་དང་དེ་ལ་མཁས་པར་གྱུར་པ་ཡིན་པར་གྲུབ་
བོ། །དེའི་ཕྱིར་ཡང་འཇིག་རྟེན་ཕ་རོལ་ཡོད་པར་གྲུབ་བོ། །དྲུག་པ་འཇིག་རྟེན་ཕ་
རོལ་ཡོད་པར་བསྟན་པ་ལ་དོགས་པ་བཅད་པ་ནི། དེ་ལ་ཞེས་པ་ནས། ཡིད་ཆེས་
པར་རུང་ངོ། །ཞེས་པའི་བར་ཏེ། དེ་ལྟར་འཇིག་རྟེན་ཕ་རོལ་ཡོད་པར་རིགས་
པས་བསྒྲུབ་པ་དེ་ལ་རྒྱང་འཕེན་ཆད་པར་སྨྲ་བའི་རྗེས་སུ་འབྲང་བ་ཁྱེད་ཅག་
འཇིག་རྟེན་ཕ་རོལ་ཡོད་པར་ཡིད་ཆེས་པ་ལ་མ་འདྲིས་པར་འདི་ལྟར་དོགས་པ་སྐྱེ་
ཡང་སྲིད་དེ། དུད་འགྲོ་སྐྱེས་མ་ཐག་སུས་ཀྱང་མ་བསླབས་པར་ནུ་ཞོ་འཐུང་བར་
རྩོལ་བས་སྐྱེ་བ་སྔ་མ་ཡོད་པར་བསྒྲུབ་པའི་ཁྱབ་པ་མ་ངེས་ཏེ། པདྨ་ལ་སོགས་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པའི་མེ་ཏོག་རྣམས་སུས་ཀྱང་མ་བསླབས་པར་ཁ་འབྱེ་བ་དང་འཛུམ་པ་དག་བྱེད་
པས། མེ་ཏོག་དེ་རྣམས་ཀྱང་སྲིད་པ་གཞན་ལ་དེ་ལྟར་སྤྱད་པ་གོམས་པ་ལས་
འགྱུར་ དགོས་ པས་མེ་ཏོག་རྣམས་ཀྱང་སེམས་ལྡན་དུ་འགྱུར་རོ། །དེ་ལྟར་མི་
འདོད་ན་ནུ་ཞོ་འཐུང་བ་དག་ཚེ་རབས་སྔ་མ་གོམས་པ་ལས་དེ་ལྟར་བྱེད་པ་ཡིན་
པར་ཅིའི་ཕྱིར་འདོད་ཅེས་ཟེར་བའི་དོགས་པ་དེ་ཡང་སྐྱེད་པ་མི་རིགས་སོ། །དེ་
ལྟར་མི་རིགས་པའི་རྒྱུ་མཚན་ནི། མེ་ཏོག་ཁ་འབྱེ་འཛུམ་དང་། ནུ་ཞོ་འཐུང་བ་
གཉིས་མི་འདྲ་སྟེ། དེ་གཉིས་ལ་དུས་ངེས་པ་དང་། མ་ངེས་པར་འབྱུང་བའི་ཁྱད་
པར་དང་། སྐྱེས་བུའི་ རྩོལ་ བས་འབད་ པ་ཡིན་པ་དང༌། སྐྱེས་བུའི་རྩོལ་བས་
འབད་པ་མིན་པའི་ཁྱད་པར་ཡོད་པའི་ཕྱིར་ཏེ། པདྨ་ཁ་འབྱེ་བ་དང་འཛུམ་པ་ལ་
དུས་ངེས་པ་ཡོད། ནུ་ཞོ་འཐུང་བར་རྩོལ་བ་ལ་དུས་ངེས་པ་མེད། པདྨ་ཁ་འབྱེ་
འཛུམ་ནི་སྐྱེས་བུའི་འབད་རྩོལ་ལ་མི་ལྟོས་ཤིང་། ནུ་ཞོ་འཐུང་བ་ནི་སྐྱེས་བུའི་
འབད་རྩོལ་ལ་ལྟོས་པའི་ཕྱིར་རོ། །དེ་ལྟར་ཡིན་ཏེ་པདྨ་ཁ་འབྱེ་བ་ནི་ཉི་མའི་མཐུ་
ཡིན་ཞིང་། ནུ་ཞོ་འཐུང་བ་ནི་འཐུང་བ་པོ་དེ་རང་གི་འབད་རྩོལ་གྱི་མཐུ་ཡིན་པའི་
ཕྱིར་ རོ། །རྒྱུ་ མཚན་ དེ་ བས་ན་ རྒྱལ་ པོ་ ཆེན་ པོ་ ཞེས་ བོས་ ནས་ ལེགས་ པར་
བརྟགས་ན་འཇིག་རྟེན་ཕ་རོལ་ཡོད་རིགས་པས་འགྲུབ་པས། ཁྱོད་ཚུལ་འདི་ལ་
ཡིད་ཆེས་པར་རུང་ངོ་ཞེས་གསུངས་སོ། །
བཞི་པ་དེ་ལ་མི་རིགས་པར་སྨྲ་བ་ཚར་བཅད་པ་ལ་གསུམ། འཇིག་རྟེན་ཕ་
རོལ་ཡོད་པར་བསྟན་པ་ལ་ཕྱིར་རྒོལ་ལོག་ལྟ་ཅན་གྱིས་མི་རིགས་པར་སྨྲ་བ། དེ་
ལ་ནོར་གཏོང་བ་དང་མི་གཏོང་བའི་ཁྱད་པར་བཤད་པ། ལོག་ལྟའི་རྣམ་སྨིན་གྱི་
འབྲས་བུ་དམྱལ་བའི་སྡུག་བསྔལ་བཤད་པའི་སྒོ་ནས་སྐྱོ་བ་བསྐྱེད་པའོ། །དང་པོ་
- 158 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནི། དེ་ནས་རྒྱལ་པོ་དེ་ཞེས་པ་ནས། གསེར་སྲང་སྟོང་སྦྱིན་ནོ། །ཞེས་པའི་བར་
ཏེ། རྒྱལ་པོ་ཡན་ལག་བྱིན་ཞེས་བྱ་བ་དེ་མི་དགེ་བའི་བཤེས་གཉེན་གྱིས་བསླུས་
པས་ལོག་པར་ལྟ་བ་ལ་བློ་ཞེན་ཅིང་། བསམ་པ་དེའི་མཐུས་ཉེས་པ་ལ་བག་མེད་
དུ་སྤྱོད་པའི་སྡིག་པ་ཆེ་བས། སེམས་དཔའ་ཆེན་པོས་འཇིག་རྟེན་ཕ་རོལ་ཡོད་
པར་སྨྲ་བའི་གཏམ་དེ་ཉམས་སུ་མི་བདེ་བ་སྟེ་བློར་མ་ཤོང་ནས་སྨྲས་པ། ཀྱེ་དྲང་
སྲོང་ཆེན་པོ་ཞེས་སེམས་དཔའ་ཆེན་པོ་ལ་བོས་ནས། ཁྱོད་ཀྱིས་འཇིག་རྟེན་ཕ་
རོལ་ཡོད་ཅེས་གསུངས་པ་དེ་མེད་ཀྱང་ཡོད་པར་རྫུ་བ་བྱིས་པ་རྣམས་ལ་སྡིགས་
མོར་བྱེད་པའི་ཚུལ་ལྟ་བུ་མིན་པར་གལ་ཏེ་འཇིག་རྟེན་ཕ་རོལ་ཡོད་པ་འདི་བདག་
གིས་ཡིད་ཆེས་བྱ་བར་ཁྱོད་སེམས་ན། འོ་ན་དེའུ་རེ་སྟེ་ད་ལྟ་འདིར་ང་ལ་གསེར་
སྲང་ལྔ་བརྒྱ་བྱིན་ཅིག་དང་། དེའི་སྐྱིན་པ་གསེར་སྲང་སྟོང་ཚེ་ཕྱི་མར་ངས་ཁྱོད་ལ་
སྦྱིན་ནོ་ཞེས་མི་རིགས་པར་སྨྲས་སོ། །
གཉིས་པ་དེ་ལ་ནོར་གཏོང་བ་དང་མི་གཏོང་བའི་ཁྱད་པར་བཤད་པ་ནི། དེ་
ནས་བྱང་ཆུབ་སེམས་དཔས་ཞེས་པ་ནས། མཁྱེན་པར་མཛོད། །ཅེས་པའི་བར་
ཏེ། བྱང་ཆུབ་སེམས་དཔས་རྒྱལ་པོ་ལོག་ལྟ་ཅན་དེ་སྤྱི་བརྟོལ་ཆེ་བ་ལ་གོམས་
ཤིང་། སྐྱེ་བོ་དམ་པ་རྣམས་ལ་འཛེམ་དོགས་མེད་ལ། ལོག་པར་ལྟ་བའི་དུག་གི་
སྒྲེགས་པ་དང་འདྲ་བར་ཚེ་འདིར་གསེར་བུ་ལོན་དུ་བླངས་པའི་སྐྱིན་པ་ཚེ་ཕྱི་མ་ལ་
སྤྲོད་ཅེས་མི་རིགས་པའི་ཚིག་སྨྲ་བ་དེའི་ལན་དུ་འཇིག་རྟེན་གྱི་ལུགས་དང་མཐུན་
པར་བྱ་དགོས་ཞེས་རིགས་པའི་ཚུལ་གྱིས་སྨྲས་པ། ཁྱོད་འདི་ལྟར་སྨྲ་བ་འདི་
ལའང་རེ་ཞིག་ནོར་ གང་ལ་གཏོང་བ་དང་། གང་ལ་མི་གཏོང་བའི་ཁྱད་པར་
འཇིག་རྟེན་ཡ་རབས་ཀྱི་ལུགས་དང་མཐུན་པར་བཤད་པར་བྱ་སྟེ། འཇིག་རྟེན་ན་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འབྱོར་ལྡན་རྣམས་སླར་ཡང་ནོར་འབྱོར་པ་སྟེ་སྤེལ་བར་འདོད་པས། ནོར་ནི་ངོ་ཚ་
དང་ཁྲེལ་མེད་པའི་བདག་ཉིད་ངན་པ་དག་ལ་ཡོང་ཡེ་མི་གཏོང་ངོ༌། །བརྐམ་
ཆགས་ཅན་གཞན་གྱི་ནོར་བདག་གིར་བྱེད་འདོད་པ་རྣམས་ལའང་མི་གཏོང་
ངོ༌། །ནོར་སྤེལ་མི་མཁས་པ་དང་ལེ་ལོ་ཅན་ལ་ཡང་མི་གཏོང་ངོ༌། །དེ་དག་ལ་
བཏང་ན་སྐྱོན་ཅི་ཡོད་སྙམ་ན། དེ་དག་ལ་ནོར་བཏང་ན་ནི་ནོར་མི་འཕེལ་བར་མ་
ཟད་གང་བཏང་བའི་ནོར་དེ་ཉིད་ཀྱང་རང་ལ་ཚུར་མི་འོངས་པས་ཟད་པའི་མཐར་
འགྱུར་ རོ། །འོ་ན་ཇི་ལྟ་བུ་ལ་གཏོང་སྙམ་ན། ནོར་ལེན་པ་པོ་གང་དག་ངོ་ཚ་
ཤེས་ཤིང་ཁྲེལ་ཡོད་པ་དང༌། ཆོ་རིགས་བཙུན་ཞིང་ནོར་སྤེལ་བ་ལ་མཁས་པ་
དང་། རབ་ཏུ་དབུལ་ཡང་གཞན་གྱི་བུ་ལོན་ངེས་པར་འཇལ་བར་བྱེད་པ་དེ་དག་
ལ་ནོར་བྱིན་ན་ནོར་འཕེལ་བར་འགྱུར་རོ། །རབ་ཏུ་དབུལ་ཡང་ཞེས་པ་འདི་ལ་
དགེ་བའི་བཤེས་གཉེན་པོ་ཏོ་བའི་གསུང་སྒྲོས་ལས། རབ་ཏུ་དབེན་ཡང་ཞེས་
འབྱུང་སྟེ། དེའི་དོན་ནི་སྤྱིར་འཇིག་རྟེན་ན་བུ་ལོན་གཏོང་བའི་ཚེ་དཔང་པོ་འཇོག་
པར་བྱེད་ཀྱང༌། གཞན་གྱི་བུ་ལོན་ངེས་པར་འཇལ་བར་བྱེད་པའི་ངོ་ཚ་ཅན་ལ་ནི་
དཔང་པོ་མེད་པར་རབ་ཏུ་དབེན་པའི་གནས་ཡིན་ཡང་ནོར་གཏོང་རིགས་ཞེས་
པའི་དོན་ནོ། །ནོར་གང་ལ་གཏོང་བ་དང་གང་ལ་མི་གཏོང་བའི་ཚུལ་ནི་དེ་ལྟར་
ཡིན་པར་མཁྱེན་པར་མཛོད་ཅིག་ཅེས་པའོ། །གསུམ་པ་ལོག་ལྟའི་རྣམ་སྨིན་གྱི་
འབྲས་བུ་དམྱལ་བའི་སྡུག་བསྔལ་བཤད་པའི་སྒོ་ནས་སྐྱོ་བ་བསྐྱེད་པ་ལ་གསུམ།
མདོར་བསྟན་པ། རྒྱས་པར་བཤད་པ། དོན་བསྡུ་བའོ། །དང་པོ་ནི། འཇིག་རྟེན་
གཞན་ལ་ཞེས་ནས། སུ་ཞིག་བསྐུལ། །ཞེས་པའི་བར་ཏེ། སེམས་དཔའ་ཆེན་
པོས་རྒྱལ་པོ་ལོག་ལྟ་ཅན་དེ་ལ་སྐྱོ་བ་བསྐྱེད་ཕྱིར་དམྱལ་བར་ལྟུང་བའི་ཚུལ་
- 160 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྗོད་པ་ནི། ད་ལྟ་ གསེར་སྲང་ལྔ་བརྒྱ་བྱུང་ན་དེའི་བུ་ལོན་གསེར་སྲང་སྟོང་
འཇིག་རྟེན་གཞན་ཚེ་ཕྱི་མ་ལ་གཞལ་ཟེར་བ། ལྟ་བ་ངན་པར་སྤྱོད་པ་ཁྱོད་ལ་ནོར་
རྣམས་བྱིན་ཡང་དོན་མེད་པར་འགྱུར་ཏེ། ཁྱོད་ནི་ལྟ་བ་ངན་པའི་སྐྱོན་དུ་གྱུར་པ་
མི་བཟད་པའི་རང་གི་ལས་ཀྱིས་དམྱལ་བར་ལྟུང་ངོ༌། ཁྱོད་དམྱལ་བར་སྐྱེས་ནས་
འཇིགས་ཤིང་སྐྲག་པས་སེམས་ཉམས་ཤིང་ལུས་བཙོ་སྲེག་དང་དུམ་བུ་བརྒྱར་
ཞིག་པའི་ནད་ཀྱིས་གདུངས་པ་གྱུར་པ་ལ་གསེར་སྲང་སྟོང་གི་བུ་ལོན་དགོས་ཞེས་
སུ་ཞིག་བསྐུལ། དེའི་ཚེ་ཁྱོད་ལ་དབུགས་བདེ་བར་འབྱིན་པའི་སྐབས་ཙམ་ཡང་
མེད་ན་གསེར་གྱི་བུ་ལོན་འཇལ་བའི་སྐབས་ག་ལ་ཡོད་ཅེས་གསུངས་སོ། །
གཉིས་པ་རྒྱས་པར་བཤད་པ་ལ་གཉིས། གྲང་དམྱལ་དུ་སྐྱེས་ནས་སྡུག་
བསྔལ་མྱོང་ཚུལ་བཤད་པ་དང༌། ཚ་དམྱལ་དུ་སྐྱེས་ནས་སྡུག་བསྔལ་མྱོང་ཚུལ་
བཤད་པའོ། །དང་པོ་ནི། དེ་ན་ཉི་ཟླའི་ཞེས་པ་ནས། དེ་རུ་འཇུག །ཅེས་པའི་
བར་ཏེ། སེམས་དཔའ་ཆེན་པོས་རྒྱལ་པོ་དེ་ལ་ལོག་ལྟའི་ལས་ཀྱི་རྣམ་སྨིན་གྱི་
འབྲས་བུ་དམྱལ་བར་མྱོང་ཚུལ་བཤད་པ་ལ་ གྲང་དམྱལ་གཉིས་ལས། གྲང་
དམྱལ་ནི་དཔག་ཚད་སུམ་ཁྲི་ཉིས་སྟོང་གི་འོག་ན་ཆུ་བུར་ཅན། དེ་ནས་ཆུ་བུར་
རྡོལ་བ། སོ་ཐམ་ཐམ་པ། ཀྱི་ཧུད་ཟེར་བ། ཨ་ཆུ་ཟེར་བ། ཨུཏྤལ་ལྟར་གས་པ།
པདྨ་ལྟར་གས་པ། པདྨ་ལྟར་ཆེར་གས་པ་སྟེ་གྲང་དམྱལ་བརྒྱད་ཡོད་པར་བཤད་
ལ། གྲང་ དམྱལ་བརྒྱད་ པོ་ དེ་ སྡུག་ བསྔལ་ རིགས་ གཅིག་ པས་ འདིར་ ཕྱོགས་
གཅིག་ཏུ་བསྡུས་ནས་སྡུག་བསྔལ་མྱོང་ཚུལ་སྟོན་པ་ཡིན་ནོ། །དེ་ཡང་གྲང་དམྱལ་
གྱི་གནས་དེ་ན་ཉི་མ་དང་ཟླ་བའི་འོད་ཟེར་སོགས་སྣང་བ་གང་ཡང་མེད་པས།
ཕྱོགས་ཐམས་ཅད་མུན་པས་གཡོགས་པ་བཞིན་དུ་རང་གི་ལག་པ་བརྐྱང་བསྐུམ་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཙམ་ཡང་མི་སྣང་ལ། སྐར་མ་མང་པོས་བརྒྱན་པའི་ནམ་མཁའ་ཡང་མི་སྣང་ངོ། །
ཚིགས་བཅད་འདི་གཟུགས་ཅན་གྱི་རྒྱན་དུ་བཀོད་པ་སྟེ། ཕྱོགས་རྣམས་ན་ཆུང་གི་
གཟུགས་དང༌། མུན་པ་ན་ཆུང་གི་གོས་ཀྱི་གཟུགས་དང༌། སྐར་མ་རྣམས་ཀུ་མུད་
ཀྱི་གཟུགས་དང༌། ནམ་མཁའ་མཚོའི་གཟུགས་སུ་བཀོད་ཅིང་། འདྲ་ཞེས་པ་ནི་
རབ་རྟོག་གི་གསལ་བྱེད་དེ། འདི་འདྲ་བ་རྣམས་ལ་སྙན་ངག་པ་རྣམས་རབ་རྟོག་
གི་གཟུགས་ཅན་ཞེས་ཀྱང་བརྗོད་དོ། །ལས་འབྲས་དང་འཇིག་རྟེན་ཕ་རོལ་མེད་
པར་ལྟ་བ་རྣམས་ཚེ་ཕྱི་མ་གྲང་དམྱལ་གྱི་གནས་དེར་སྐྱེས་ནས་རང་གི་ལག་པ་
བརྐྱང་བསྐུམ་ཙམ་ཡང་མི་མཐོང་བས་མུན་ནག་གི་ནང་ན་བུ་ཡུག་འཚུབ་པའི་རླུང་
གིས་གཡེངས་ཤིང་འཁྱག་རོམ་གྱི་ནང་ན་གྲང་བའི་སྡུག་བསྔལ་ཆེས་ཆེར་ལྡང་སྟེ།
གྲང་བས་ཉེན་ནས་དེས་རུས་པའང་འཇིག་པའི་ནད་དང་སྡུག་བསྔལ་སློང་བར་
བྱེད་ན། ཉམ་ཐག་དེ་འདྲའི་གནས་སུ་རང་ལ་ཕན་པར་འདོད་པའི་སེམས་ལྡན་
སུ་ཞིག་འཇུག་རྒྱལ་པོ་ཁྱོད་ལོག་ལྟའི་དབང་གིས་དེར་སྐྱེས་ན་དེའི་ཚེ་ཁྱོད་ཀྱིས་
བུ་ལོན་ཅི་ཞིག་འཇལ་ཞེས་གདམས་སོ། །གཉིས་པ་ཚ་དམྱལ་དུ་སྐྱེས་ནས་སྡུག་
བསྔལ་མྱོང་ཚུལ་བཤད་པ་ལ་བརྒྱད། ཡང་སོས་ཀྱི་སྡུག་བསྔལ་བཤད་པ། ཐིག་
ནག་གི་སྡུག་བསྔལ་བཤད་པ། བསྡུས་འཇོམས་ཀྱི་སྡུག་བསྔལ་བཤད་པ། ངུ་
འབོད་ཀྱི་སྡུག་བསྔལ་བཤད་པ། ངུ་འབོད་ཆེན་པོའི་སྡུག་བསྔལ་བཤད་པ། ཚ་
བའི་སྡུག་བསྔལ་བཤད་པ། རབ་ཏུ་ཚ་བའི་སྡུག་བསྔལ་བཤད་པ། མནར་མེད་
ཀྱི་ སྡུག་ བསྔལ་ བཤད་ པའོ། །དང༌ པོ་ ལ་ གཉིས། ཡང་ སོས་ དངོས་ དང་། ཉེ་
འཁོར་གྱི་དམྱལ་བ་བཤད་པའོ། །དང་པོ་ནི། མུན་ནག་ཅེས་པ་ནས། འོ་དོད་
འབོད། །ཅེས་པའི་བར་ཏེ། དམྱལ་བ་ཡང་སོས་སུ་སྐྱེས་ན་གནས་དེར་ཉི་ཟླའི་
- 162 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྣང་བ་སོགས་མེད་པས་མུན་ནག་ཐིབས་པོར་གནས་ཤིང་། དམྱལ་བའི་མེས་
བསྲེགས་པའི་དུ་བ་དཀུ་བ་སྟེ་དུ་བས་འཚུབ་ཅིང་། དེར་སྐྱེས་པ་རྣམས་ཕན་ཚུན་
གཅིག་ལ་གཅིག་དགྲའི་འདུ་ཤེས་སྐྱེས་ནས་བསྡོས་ཏེ་ལས་ལས་བྱུང་བའི་མཚོན་
ཆ་སྣ་ཚོགས་ཀྱིས་བསྣན་ནས་སྣད་པའི་འོ་དོད་འབོད་ཅིང་ལུས་དུམ་བུ་བརྒྱར་
བཤིག་ནས་ཤི་བ་ན། ནམ་མཁའ་ནས་ཁྱེད་རྣམས་ཡང་སོས་པར་གྱུར་ཅིག་ཅེས་
པའི་སྒྲ་བྱུང་བ་ན་ལས་ཀྱི་མཐུས་དེ་མ་ཐག་སོས་ཏེ་ལངས་ནས། ཡང་སྔར་ལྟར་
འཐབ་པར་བྱེད་དོ། །དམྱལ་བའི་གཤེད་མ་འཇིགས་སུ་རུང་བ་དག་གིས་རང་གི་
པགས་པ་བཤུས་པའི་འབྲེང་བས་ཡན་ལག་རྣམས་བཅིངས་ནས་དྲངས་པས་སྣད་
ཅིང་སྡུག་བསྔལ་ལོ། །དེ་ལྟ་བུའི་སྡུག་བསྔལ་ཆེན་པོ་དེ་ཡང་དུས་ཡུན་རིང་པོར་
མྱོང་དགོས་སོ། ། །
གཉིས་པ་ཉེ་འཁོར་གྱི་དམྱལ་བ་བཤད་པ་ནི། མེ་མུར་ཞེས་པ་ནས། ཚེ་མི་
འདའ། །ཞེས་པའི་བར་ཏེ། ཚ་དམྱལ་བརྒྱད་པོ་རེ་རེ་ལ་ཕྱི་ལྕགས་ཀྱི་ར་བས་
བསྐོར་ཅིང་། ར་བ་དེ་དག་ལ་ཕྱོགས་བཞི་ན་སྒོ་རེ་རེ་ཡོད་ལ། སྒོ་རེ་རེ་ན་ཉེ་
འཁོར་བའི་དམྱལ་བ་བཞི་བཞི་སྟེ། མེ་མ་མུར་གྱི་འོབས་དང་། རོ་མྱགས་ཀྱི་
འདམ་དང༌། སྤུ་གྲིའི་སོ་གཏམས་ པའི་ ལམ་སོགས་མཚོན་ཆའི་ གནོད་པ་སྣ་
ཚོགས་ཡོད་པའི་གནས་དང་། ཆུ་ཀླུང་རབ་མེད་ཅེས་བྱ་བའི་དམྱལ་བ་བཞི་བཞི་
ཡོད་ལ། དེ་ལ་ཡང་སོས་སུ་སྐྱེས་པ་རྣམས་གནས་དེ་ནས་ཐར་པར་དཀའ་ཞིང་
བརྒྱ་ལ་འབྲོས་པར་འདོད་ནས་ཕྱིའི་ར་བའི་སྒོར་ཕྱིན་པ་ན་མེ་མ་མུར་གྱི་འོབས་
རབ་ཏུ་འབར་བའི་ནང་དུ་ཆུད་ནས་དེར་རྐང་པ་བཞག་པ་ཙམ་གྱིས་ཤ་ཐམས་
ཅད་ཚིག་ནས་རུས་པ་ལ་ཐུག་པར་ཚིག །རྐང་པ་བཏེག་པ་ན་ལས་ཀྱི་མཐུས་དེ་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མ་ཐག་ཤ་སྐྱེ། ཡང་བཞག་པ་ན་ཚིག །དེ་ལྟར་ཚིག་བཞིན་དུ་གནས་དེ་ལས་ཐར་
པར་འདོད་ནས་རྒྱུགས་པ་ན། རོ་མྱགས་ཀྱི་འདམ་སོགས་ཉེ་འཁོར་བའི་དམྱལ་
བ་གཞན་དེ་དག་སྡུག་བསྔལ་བཟོད་དཀའ་བ། དཔེ་བྱ་བར་མི་ནུས་པ་དག་མྱོང་
དགོས་ལ། དེ་ཡང་ཇི་སྲིད་མི་དགེ་བ་མ་བྱང་བར་དུ་ཚེ་མི་འདའ་སྟེ་མི་འཆི་བར་
དུས་ཆེས་རིང་བར་མྱོང་དགོས་སོ། །འདི་དག་གི་སྡུག་བསྔལ་ཞིབ་ཏུ་བཀྲལ་ན་
ཡི་གེ་མང་དུ་དོགས་པས་མ་སྤྲོས་ལ། ཅུང་ཟད་ཅིག་འོག་ཏུ་འབྱུང་ངོ༌། །
གཉིས་པ་ཐིག་ནག་གི་སྡུག་བསྔལ་བཤད་པ་ནི། ལ་ལ་ཞེས་པ་ནས། སྲོག་
ནི་ཆད་མ་གྱུར། །ཅེས་པའི་བར་ཏེ། དམྱལ་བ་ཐིག་ནག་ཏུ་སྐྱེས་ན་དམྱལ་སྲུང་
གཤིན་རྗེའི་གཤེད་པོ་མ་རུང་པས་ཤིང་མཁན་གྱིས་ལྗོན་ཤིང་རློན་པ་དག་ལ་
སྐབས་རྙེད་དེ་གཤེག་པ་བཞིན་དུ་ལུས་ཀྱི་ཟུར་བཞིའམ། ཟུར་བརྒྱད་དུ་ཐིག་
ནག་པོ་བཏབ་པས་ཐིག་ཇི་ལྟར་བཏབ་པ་དེ་ལྟར་མཚོན་ཆ་རྣོན་པོས་གཤེག་ཅིང་
རབ་ཏུ་གཏུབས། ལུས་གཏུབས་པའི་དུམ་བུ་དེ་དག་ཀྱང་དུམ་བུ་བརྒྱར་གཏུབས་
ཏེ་ཕྱེ་མར་རླག་པར་བྱེད་དོ། །དམྱལ་སྲུང་འགའ་ཞིག་གིས་པགས་པ་བཤུས་ཏེ་ཤ་
རྣམས་བཏོགས་ནས་རུས་པ་འབའ་ཞིག་ལུས་པ་བྱེད་པ་སོགས་དུས་རིང་པོར་
སྡུག་བསྔལ་ཆེན་པོ་མྱོང་དགོས་ཤིང་། རང་གི་སྡིག་པའི་ལས་ཀྱི་མཐུས་རུས་པ་
འབའ་ཞིག་ལ་ཐུག་ཀྱང་སྲོག་མི་ཆད་པར་ཡང་ལུས་ཀྱི་ཤ་སྐྱེས་ནས་སྔར་ལྟར་
སྡུག་བསྔལ་འཁོར་ཡུག་ཏུ་མྱོང་དགོས་སོ། །
གསུམ་པ་བསྡུས་འཇོམས་ཀྱི་སྡུག་བསྔལ་བཤད་པ་ནི། ཁ་ཅིག་ཅེས་པ་ནས།
ཡོང་མི་འཆི། །ཞེས་ པའི་བར་ཏེ། དམྱལ་བ་བསྡུས་འཇོམས་སུ་སྐྱེས་ན་ལས་
དབང་གིས་དམྱལ་སྲུང་རྣམས་ཀྱིས་དམྱལ་བ་དེར་སྐྱེས་པའི་སེམས་ཅན་རྣམས་
- 164



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཅིག་ཏུ་འདུས་ཤིང་ཚོགས་པའི་ཚེ། ལྕགས་ཀྱི་རི་ ར་ལུག་གི་གདོང་པ་ཅན་
གཉིས་ཀྱི་བར་དུ་བཙིར་ཏེ་ལུས་ཐམས་ཅད་ཕྱེ་མར་བརླག་ཅིང་གཟིར་བར་བྱེད་
ལ། ཁ་ཅིག་ཏུ་ལྕགས་མེ་འབར་བའི་སྲབ་ཀྱིས་ཁ་སྲབས་ནས་ལྕགས་ཀྱི་གཞི་མེ་
རབ་ཏུ་འབར་བ་ལ་གླང་ལྕག་མེ་རབ་ཏུ་འབར་བས་བརྡུངས་ཏེ་དབང་མེད་དུ་
བྱས་ནས་ཤིང་རྟ་མེ་རབ་ཏུ་འབར་བ་འདྲེན་དུ་འཇུག་གོ །དེ་ལྟར་ལྕགས་ཐོས་
བསྣུན་པ་དང་། ལྕགས་ཀྱི་རིས་བརྫིས་ནས་ལུས་ཕྱེ་མར་ལྷགས་པར་གྱུར་ཀྱང་
སྡིག་པའི་ལས་མ་ཟད་ཀྱི་བར་དུ་ཡོང་ཡེ་མི་འཆི་བར་སྡུག་བསྔལ་ཆེན་པོ་རྒྱུན་
ཆགས་སུ་མྱོང་དགོས་སོ། ། །
བཞི་པ་ངུ་འབོད་ཀྱི་སྡུག་བསྔལ་བཤད་པ་ནི། ལྕགས་གཏུན་ཞེས་པ་ནས།
སྲོག་མི་འདོར། །ཞེས་ པའི་བར་ཏེ། ལོག་ ལྟ་ཅན་དེ་ ངུ་ འབོད་དུ་སྐྱེས་ པ་ན་
ལྕགས་ ཁང་མས་གཏུན་མེ་རབ་ཏུ་འབར་བའི་ནང་དུ་ཆུད་ནས་ལྕགས་ ཀྱི་ བླ་
གཏུན་ཏེ་ཐོ་བ་མེ་རབ་ཏུ་འབར་བས་ཕྱེ་མར་འཐག་བཞིན་དུ་དམྱལ་བ་པ་རང་
ཉིད་ཀྱི་ལོ་གྲངས་ལྔ་བརྒྱ་ཚང་བའི་བར་དག་ཏུ་སྡུག་བསྔལ་ཆེན་པོ་བརྒྱུད་མར་
མྱོང་ཡང་ད་དུང་སྲོག་མི་འདོར་རོ། །དམྱལ་བ་ངུ་འབོད་པའི་རང་ལོ་ལྔ་བརྒྱ་ནི་
དུས་ཆེས་རིང་བ་སྟེ། མི་ལོ་བཞི་བརྒྱ་ལ་དགའ་ལྡན་པའི་ཞག་གཅིག་ཡིན་ལ།
དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་ལོ་བཞི་སྟོང་ནི་དགའ་ལྡན་
པའི་ཚེ་ཚད་ཡིན་ལ། དགའ་ལྡན་པའི་ཚེ་ཚད་ཡོངས་རྫོགས་བསྡོམས་པ་ལ་ཞག་
གཅིག་དང་། དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་ལོ་བཞི་སྟོང་
ནི་དམྱལ་བ་ངུ་འབོད་པའི་ཚེ་ཚད་དེ། དུས་རིང་བརྗོད་དུ་མེད་པའོ། །ལྔ་པ་ངུ་
འབོད་ཆེན་པོའི་སྡུག་བསྔལ་བཤད་པ་ནི། བྱུ་རུ་བཞིན་དུ་ཞེས་པ་ནས། མཐུ་ལ་
65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བརྟེན། །ཞེས་པའི་བར་ཏེ། ངུ་འབོད་ཆེན་པོ་ན་ལྕགས་ཁང་མེ་རབ་ཏུ་འབར་བ་
ཉིས་རིམ་གྱི་ནང་དུ་སྲེག་ཅིང་། བྱུ་རུ་བཞིན་དུ་དམར་ཞིང་རབ་ཏུ་འབར་བའི་
ལྕགས་ཀྱི་ཚེར་མ་རྩུབ་པ་ལ་དམྱལ་སྲུང་གཤིན་རྗེའི་གཤེད་པོ་ཁྲོ་བོ་དག་གིས་
འཁོན་མེད་པར་སྟེང་དང་འོག་ཏུ་རབ་ཏུ་དྲངས་ཤིང་འདྲུད་པར་བྱེད། ལ་ལར་
ལྕགས་ཀྱི་ཐུ་ལུམ་མེ་མདག་འབར་བའི་ཕུང་པོ་ཆེན་པོ་ཁར་བཅུག་ནས་ལུས་
ཐམས་ཅད་གསེར་བཙོ་མ་མེར་བསྲེགས་པ་ལྟར་རབ་ཏུ་འབར་བར་བྱེད་པ་ནི།
རང་གི་ལས་ངན་སྤྱད་པའི་འབྲས་བུ་མྱོང་བ་ལས་སུས་ཀྱང་བསྐྱབ་མི་ཐུབ་པར་
གནས་དེ་ན་དུས་རིང་པོས་འགྲེ་ལྡོག་ཅིང་ངུ་འབོད་ཙམ་གྱི་མཐུ་ལ་བརྟེན་ནོ། །
དྲུག་པ་ཚ་བའི་སྡུག་བསྔལ་བཤད་པ་ནི། ཁ་ཅིག་ཅེས་པ་ནས། ཟད་པར་
བཏོགས། །ཞེས་ པའི་བར་ཏེ། སྤྱིར་ ལས་ འབྲས་ལ་བསྐུར་བ་འདེབས་ཤིང་།
ལྷག་པར་ཐེག་པ་ཆེན་པོ་ལ་སྐུར་བ་འདེབས་པའི་ལོག་ལྟ་ཅན་རྣམས་ཚ་བའི་
དམྱལ་བར་སྐྱེས་པ་ན། ལྕགས་ཀྱི་ས་གཞི་མེ་རབ་ཏུ་འབར་བ་ལ་གན་རྐྱལ་དུ་
བཞག་ནས་ཁ་ནས་ལྕེ་ཕྱུང་སྟེ་ལྕགས་ཀྱི་ཕུར་པ་བརྒྱས་རབ་ཏུ་བརྒྱངས་པ་ལ་
ལྕགས་ཀྱི་ཐོང་གཤོལ་མེ་འབར་བས་རྨོད་པར་བྱས་ཏེ་སྡུག་བསྔལ་མི་བཟད་པའི་
ནད་ཀྱིས་ལུས་གཟིར་ཅིང་ཉམ་ཐག་པའི་སྒྲ་འབྱིན་ནོ། །ལོག་ལྟ་ཅན་དེ་དག་དེའི་
ཚེ་འཇིག་རྟེན་ཕ་རོལ་ཇི་ལྟར་ཡོད་ཤེས་སོ། །ཡང་ལྕགས་ཀྱི་ལེབ་མ་མེ་འབར་
བས་ལུས་དཀྲིས་ཤིང་སྲེག་པ་དང༌། ལྕགས་ཟངས་ཆེན་པོའི་ནང་དུ་ཁྲོ་ཆུ་ཁོལ་
བའི་ནང་དུ་བཅུག་སྟེ་བསྐོལ་བ་དང་། མཚོན་རྣོན་པོ་རབ་ཏུ་འབར་བས་ལུས་ལ་
བསྣུན་ནས་དམྱལ་བ་དང་། སྤྱང་ཀི་དང་ཁྱི་ལ་སོགས་པའི་གཅན་གཟན་ཁྲོ་བོ་
དང༌། བྱ་མང་པོས་མིག་དང་རྣ་བ་དང་ལྕེ་ལ་སོགས་པ་དབང་པོ་རྣམས་དང་། ཤ་
- 166 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པགས་ཐམས་ཅད་ཟད་པར་བཏགས་ཏེ་རུས་པ་ལ་ཐུག་པར་བྱེད་པའི་སྡུག་
བསྔལ་བརྗོད་ལས་འདས་པ་མྱོང་ངོ༌། །
བདུན་པ་རབ་ཏུ་ཚ་བའི་སྡུག་བསྔལ་བཤད་པ་ལ་གཉིས། དེའི་ཉེ་འཁོར་
བའི་དམྱལ་བ་རྣམས་བཤད་པ་དང་། རབ་ཏུ་ཚ་བ་ཉིད་བཤད་པའོ། །དང་པོ་ལ་
བཞི། ཆུ་བོ་རབ་མེད་ཀྱི་སྡུག་བསྔལ་བཤད་པ། རོ་མྱགས་ཀྱི་འདམ་དུ་ལྷུང་བའི་
སྡུག་བསྔལ་བཤད་པ། མེ་མ་མུར་གྱི་འོབས་སུ་ལྷུང་བའི་སྡུག་བསྔལ་བཤད་པ།
སྤུ་གྲིའི་ལམ་ལ་སོགས་པར་ལྷུང་བའི་སྡུག་བསྔལ་བཤད་པའོ། །དང་པོ་ནི། ཁ་
ཅིག་མེ་འབར་ཞེས་པ་ནས། ཆད་མི་འགྱུར། །ཞེས་པའི་བར་ཏེ། སྔར་བཤད་པ་
ལྟར་ཚ་དམྱལ་བརྒྱད་པོ་ལ་ཕྱོགས་རེར་ཉེ་འཁོར་བའི་དམྱལ་བ་བཞི་བཞི་ཡོད་
པར་བཤད་པས། རབ་ཏུ་ཚ་བའི་ཉེ་འཁོར་གྱི་དམྱལ་བ་བཞི་ལས་ཆུ་ཀླུང་རབ་
མེད་ནི་རབ་ཏུ་ཚ་བར་སྐྱེས་པའི་སེམས་ཅན་དེ་དག་མེ་འབར་བ་རབ་ཏུ་ཚ་བས་
ལུས་གདུང་བར་གྱུར་ནས་འབྲོས་པར་འདོད་དེ་ཕྱིན་པ་ན། ཆུ་བོ་རབ་མེད་ཅེས་
བྱ་བ་བརྒལ་བར་དཀའ་བ་རྩུབ་པོའི་ནང་དུ་འཇུག་པ་ན་ལྕགས་ཀྱི་སྲིན་བུ་
ལྕགས་ཀྱི་མཆུ་ཅན་མེ་འབར་ཞིང་རྣོ་བས་ཤ་རྣམས་བཏོགས་ཤིང་རྐང་ལ་ཐུག་
པར་འདྲུ་བར་བྱེད་པས་མྱགས་པ་སྟེ་སྡུག་བསྔལ་བར་འགྱུར་རོ། །དེ་ལྟ་བུའི་སྡུག་
བསྔལ་དུས་རིང་པོར་མྱོང་ཡང་རང་གི་ངན་སྤྱོད་ཀྱི་མཐུས་བཟུང་བས་སྲོག་ཆད་
པར་མི་འགྱུར་རོ། །
གཉིས་ པ་ རོ་ མྱགས་ ཀྱི་ འདམ་ དུ་ ལྷུང་ བའི་ སྡུག་ བསྔལ་ བཤད་ པ་ ནི།
གཞན་དག་ཅེས་པ་ནས། རུས་པ་ཞིག །ཞེས་པའི་བར་ཏེ། ཡང་རབ་ཏུ་ཚ་བའི་
དམྱལ་བའི་སྡུག་བསྔལ་གྱིས་གདུངས་པར་གྱུར་ནས་འབྲོས་པར་འདོད་དེ་ཕྱིན་པ་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ན། རོ་མྱགས་ཀྱི་འདམ་ཞེས་བྱ་བའི་དམྱལ་བར་མི་གཙང་བ་རོ་མྱགས་པའི་ཁུང་
ལ་མཚོ་སྙམ་སྟེ་ཞུགས་ནས་སྔར་ལྟར་སྲིན་བུ་མང་པོས་ལུས་ཀྱི་ཤ་ཐམས་ཅད་
བཏོགས་ཤིང་རུས་པ་ཡང་ཞིག་སྟེ་སྡུག་བསྔལ་མཚུངས་པ་མེད་པ་མྱོང་ངོ༌། །
གསུམ་པ་མེ་མ་མུར་གྱི་འོབས་སུ་ལྷུང་བའི་སྡུག་བསྔལ་བཤད་པ་ནི། ཁ་ཅིག་མེ་
ཡི་ཞེས་པ་ནས། ལྷགས་མི་འགྱུར། །ཞེས་པའི་བར་ཏེ། མེ་མ་མུར་གྱི་འོབས་སུ་
ལྷུང་བ་ན་ལུས་ཐམས་ཅད་མེར་འབར་ཞིང་རབ་ཏུ་ཚ་བའི་སྡུག་བསྔལ་དུས་རིང་
པོར་མྱོང་སྟེ། མེ་འབར་བའི་ནང་ན་ལྕགས་བསྲེགས་པ་འདྲ་བར་གྱུར་ཀྱང་རང་
གི་ལས་ངན་གྱི་མཐུས་འཆི་མི་ཐུབ་པས་ཐལ་བར་ལྷགས་པར་མི་འགྱུར་རོ། །བཞི་
པ་སྤུ་གྲིའི་ལམ་ལ་སོགས་པར་ལྷུང་བའི་སྡུག་བསྔལ་བཤད་པ་ནི། གཞན་དག་
ཅེས་པ་ནས། བུ་ལོན་འདེད་དུ་འགྲོཞེས་པའི་བར་ཏེ། སྤུ་གྲིའི་སོ་གཏམས་པའི་
ལམ་དང་། རལ་གྲི་ལོ་མའི་ནགས་ཚལ་ཅན་དང་། ཤལ་མ་ལི་སོགས་མཚོན་
ཆའི་ གནོད་ པ་ འབབ་ པའི་ གནས་ རྣམས་ སུ་སྡུག་ བསྔལ་ ཇི་ ལྟར་ མྱོང་བ་ ནི།
གཞན་དག་སོག་ལེ་འབར་བས་ལུས་འདྲ་ཞིང་གཅོད་པ་དང་། ཁ་ཅིག་སྤུ་གྲི་
རྣོན་པོས་གཏུབས་པ་དང་། ལ་ལ་ལྕགས་ཀྱི་ཐོ་བས་མགོ་བཅོམ་སྟེ་མྱ་ངན་ཆེན་
པོས་གདུངས་ཤིང་འོ་དོད་འབོད་པ་དང་། ཁ་ཅིག་གསལ་ཤིང་ཆེན་པོས་ལུས་
བརྒྱངས་ཏེ་དུ་བ་མེད་པའི་མེ་ལ་སྲེག་པ་དང་། གཞན་དག་ལྕགས་ཟངས་བཞུ་
བའི་ཁུ་བ་མེ་ལྟར་འབར་བ་ཁར་བླུད་ནས་ཁོང་པའི་ནང་ཐམས་ཅད་ཚིག་ཅིང་
འཁུན་སྒྲ་འབྱིན་པ་དང༌། ལ་ལ་ཁྱི་ལ་སོགས་པའི་གཅན་གཟན་སྟོབས་ཆེན་སྣ་
ཚོགས་པ་རྣམས་ཀྱིས་བཟུང་ནས་མཆེ་བ་རྣོན་པོས་རབ་ཏུ་དབད་དེ་ལུས་ཀྱི་ཤ་
རྣམས་བཏོགས་པས་སྲབ་མོར་གྱུར་ཏེ་ཉམ་ཐག་པ་དམན་པའི་སྒྲ་འབྱིན་པ་
- 168 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཅོམ་ཆུང་ངུས་ངུ་ཞིང་ས་ལ་འགྱེལ་བ་སོགས་སྡུག་བསྔལ་བརྒྱ་ཕྲག་མང་པོས་
གཟིར་བའི་དམྱལ་བ་མི་བཟད་པ། མི་བདེ་བ་དེ་ལྟ་བུ་ན་ རང་གི་ལས་ཀྱིས་
འཕངས་ནས་འཆི་མི་ཐུབ་པར་ལོ་གྲངས་མེད་དུ་སྡུག་བསྔལ་དེ་དག་མྱོང་བ་དེའི་
ཚེ་མྱ་ངན་གྱིས་སེམས་གདུངས་ནས་འཇིགས་ཤིང་ཉམ་ཐག་པར་གྱུར་པ་དེ་འདྲ་
བའི་སྐབས་ལོག་ལྟ་ཅན་ཁྱོད་ལ་སུ་ཞིག་བུ་ལོན་འདེད་དུ་འགྲོ་ཞེས་གདམས་
སོ། །གཉིས་པ་རབ་ཏུ་ཚ་བ་ཉིད་བཤད་པ་ནི། ལྕགས་ཀྱི་རྫ་ཆེན་ཞེས་པ་ནས།
འདེད་དུ་འགྲོ །ཞེས་པའི་བར་ཏེ། དམྱལ་བ་རབ་ཏུ་ཚ་བའི་གནས་དེར་ལྷུང་ན།
ལྕགས་ཀྱི་ས་གཞི་མེ་རབ་ཏུ་འབར་བའི་སྟེང་དུ་ལྕགས་ཀྱི་རྫ་ཆེན་པོ་ཁྲོ་ཆུ་ཁོལ་
བས་གང་བ་མེ་རབ་ཏུ་འབར་བ། འཇུག་པ་ལྟ་ཞོག །ཉེ་འཁོར་དུ་ཡང་བསྙེན་
དཀའ་བ་དེའི་ནང་དུ་དམྱལ་སྲུང་རྣམས་ཀྱིས་དམྱལ་བ་པ་དེའི་ལུས་བཅུག་ནས།
ཁྲོ་ཆུ་མི་བཟད་པ་དེའི་ནང་ན་འགྲོ་བ་ངན་པ་དེའི་ལུས་རྣམས་དམྱལ་སྲུང་རྣམས་
ཀྱིས་ལྕགས་ཀྱུ་རྣོན་པོས་སློངས་ཤིང་དྲངས་ནས་འཚེད་པར་གྱུར་ཅིང་། རབ་ཏུ་
བསྐོལ་བའི་ཤུགས་ཀྱིས་ཁྲོ་ཆུའི་སྟེང་འོག་ཀུན་ཏུ་དབང་མེད་རྣམ་པར་འགྲོ་ཞིང་
འགྱུར་བ་དེའི་ཚེ་ སུ་ ཞིག་ ལོག་ལྟ་ཅན་ཁྱོད་ལ་བུ་ལོན་འདེད་ དུ་ འགྲོ་ཞེས་
གདམས་སོ། །
བརྒྱད་པ་མནར་མེད་ཀྱི་སྡུག་བསྔལ་བཤད་པ་ནི། ས་གཞི་མེ་འབར་ཞེས་པ་
ནས། བུ་ལོན་འདེད། །ཅེས་པའི་བར་ཏེ། ལས་ངན་པའི་མཐུས་མནར་མེད་དུ་
ལྷུང་ན་ནི། དེར་ལྕགས་བསྲེགས་ཀྱི་ས་གཞི་མེ་རབ་ཏུ་འབར་བ་དུ་བ་མེད་པ་མེ་
ལྕེ་སེར་པོར་སྣང་བ་ལ། དམྱལ་བའི་ལུས་ཆེན་པོ་དེ་གན་རྐྱལ་དུ་བསྐྱེལ་ནས།
ལྕགས་ཀྱི་ཕུར་བ་མེ་འབར་བ་ལྔ་བརྒྱས་ལུས་བརྒྱངས་ནས་རབ་ཏུ་བསྲེགས་ཏེ་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སྙིང་རྗེར་རུང་བར་ངུ་ཞིང་གནས་པ་དེའི་ཚེ་ སུ་ཞིག་ཁྱོད་ལ་བུ་ལོན་འདེད་དུ་
འགྲོ །རབ་ཏུ་མནར་བའི་གནས་དེ་ན་འདུག་པ་ན། དེའི་ཚེ་ལུས་ཐམས་ཅད་ལ་མེ་
འབར་ཏེ་ངུ་བའི་སྐད་འབྱིན་པས་སེམས་ཅན་དུ་ཤེས་པ་ཙམ་ལས་ལུས་མེའི་རང་
བཞིན་དུ་སོང་བའི་སྡུག་བསྔལ་ཆེན་པོ་མྱོང་བར་གྱུར་པ་དེའི་ཚེ་གཞན་གྱིས་དྲིས་
པའི་ཚིག་གི་ལན་ཡང་སྨྲ་བར་མི་ནུས་ན། གནས་སྐབས་དེའི་ཚེ་སུ་ཞིག་ལོག་ལྟ་
ཅན་ཁྱོད་ལ་བུ་ལོན་འདེད་ཅེས་གདམས་སོ། །
གསུམ་པ་དོན་བསྡུ་བ་ནི། བུ་ཡུག་ཅེས་པ་ནས། དེ་ཚེ་ཇི་ལྟར་ང་ལ་བུ་ལོན་
བཅལ། །ཞེས་པའི་བར་ཏེ། སྔར་རྒྱས་པར་བཤད་པ་དེ་ལྟར་མི་དགེ་བའི་བཤེས་
གཉེན་དང༌། གྲོགས་ངན་གྱིས་བསླུས་ཏེ་ལས་རྒྱུ་འབྲས་དང་འཇིག་རྟེན་ཕ་རོལ་
མེད་པར་བལྟས་ནས་དཀོན་མཆོག་གསུམ་ལ་སྐུར་བ་འདེབས་པ་རྣམས་ཤི་མ་
ཐག་སྤྱིའི་ཚུགས་སུ་འོག་ཏུ་ལྷུང་སྟེ། དམྱལ་བར་སྐྱེས་པ་ན་ཚ་གྲང་གཉིས་ལས།
གྲང་བའི་སྡུག་བསྔལ་ནི་འཁྱག་རོམ་ནང་དུ་བུ་ཡུག་འཚུབ་པའི་རླུང་གིས་རབ་ཏུ་
འདས་པར་གྱུར་ཅིང་། འཁུན་པའི་སྒྲ་ཡང་འབྱིན་པར་མི་ནུས་པར་རུས་པའང་
དུམ་བུ་བརྒྱར་ཞིག་སྟེ་སྡུག་བསྔལ་ཚད་མེད་པ་མྱོང་ཞིང་ཕོངས་པའི་སྒྲ་འབྱིན་པ་
དེའི་ཚེ་སུ་ཞིག་ལོག་ལྟ་ཅན་ཁྱོད་ལ་ནོར་འདེད་དུ་ཡོང་། ཚ་དམྱལ་དུ་སྐྱེས་ནས་
གཤིན་རྗེ་གཤེད་པོས་བསད་པར་གྱུར་པའམ། ལྕགས་བསྲེགས་རབ་ཏུ་འབར་
བའི་མེས་ཚིག་པའམ། ཤ་དང་ཁྲག་རྣམས་བྱ་དང་ཁྱི་ལ་སོགས་པས་ཁྱེར་བ་ན་སུ་
ཞིག་ཁྱོད་ལ་ནོར་སློང་བའི་སྡུག་བསྔལ་མྱོང་། དེ་ལྟར་གསོད་པ་དང་། གཅོད་པ་
དང༌། གཤེག་པ་དང་། བརྡེག་པ་དང༌། སྲེག་པ་དང་། གཞོག་པ་དང་། བརྡུང་བ་
དང༌། གཞིག་པའམ་འབིགས་པ་སོགས་གནོད་པ་མང་པོས་དུས་རྟག་ཏུ་སྡུག་
- 170 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྔལ་བར་མ་ཆད་དུ་མྱོང་ན། དེའི་ཚེ་ཇི་ལྟར་ལོག་ལྟ་ཅན་ཁྱོད་ང་ལ་བུ་ལོན་
བཅལ་ཞེས་གདམས་སོ། ། །
ལྔ་པ་རྒྱལ་པོ་དེ་ལོག་ལྟ་ཞི་ནས་སྣོད་རུང་དུ་གྱུར་པ་ན་ཆོས་བསྟན་པ་ལ་
གསུམ། རྒྱལ་པོ་དེ་དམྱལ་བའི་གཏམ་ཐོས་པས་འཇིགས་ནས་ལོག་ལྟ་ཞི་སྟེ་ངན་
འགྲོར་མི་ལྟུང་བའི་ཆོས་སྟོན་པར་གསོལ་བ་བཏབ་པ། སེམས་དཔའ་ཆེན་པོས་
དེ་ལ་ཆོས་བསྟན་པ། རྒྱལ་པོ་དེས་བཀའ་བཞིན་དུ་བསྒྲུབས་པའོ། །དང་པོ་ནི།
དེ་ནས་རྒྱལ་པོ་དེ་ཞེས་པ་ནས། བཤད་དུ་གསོལ། །ཞེས་པའི་བར་ཏེ། སེམས་
དཔའ་ཆེན་པོས་དེ་ལྟ་བུའི་ཆོས་བཤད་པ་ན། རྒྱལ་པོ་དེ་སེམས་ཅན་དམྱལ་བའི་
གཏམ་འཇིགས་སུ་རུང་བ་དེ་ཐོས་ནས་ཡིད་མི་དགའ་བར་གྱུར་ཏེ། ལོག་པར་ལྟ་
བ་ལ་རྗེས་སུ་ཆགས་པ་ནི་བཏང་། ལས་རྒྱུ་འབྲས་དང་འཇིག་རྟེན་ཕ་རོལ་ཡོད་
པར་ཡིད་ཆེས་པར་གྱུར་ནས། དྲང་སྲོང་ཆེན་པོ་དེ་ལ་ཕྱག་འཚལ་ཏེ་སྨྲས་པ།
བདག་ཉིད་ཆེན་པོ་ཁྱོད་ཀྱིས་ཇི་ལྟར་གསུངས་པ་ལྟར་དམྱལ་བའི་སྡུག་བསྔལ་
བདག་གིས་ཐོས་ནས་ཡིད་ལ་བསམ་པ་ན། བདག་གི་ཡིད་ནི་འཇིགས་པས་རྣམ་
པར་སྐྲག་སྟེ། སྡུག་བསྔལ་དེ་དག་བདག་གིས་ཇི་ལྟར་མྱོང༌། ཇི་ལྟར་བཟོད་པར་
འགྱུར་སྙམ་དུ་འཇིགས་པའི་རྣམ་རྟོག་གི་མེས་བདག་ནི་བསྲེགས་པ་བཞིན་དུ་
གྱུར་ཏོ། །སྔར་བདག་གི་སེམས་ལྟ་བ་ངན་པའི་གཡང་དུ་ལྷུང་བར་གྱུར་ཅིང་།
ཡང་དག་པའི་ལམ་ཡུན་རིང་པོར་མ་མཐོང་བར་གྲོགས་ངན་པའི་དབང་གིས་ཆད་
པར་ལྟ་བ་ངན་པའི་ལམ་དུ་སོང་བ་འདི་ལ་བདག་ཉིད་ཆེན་པོ་ཁྱོད་ཀྱིས་བདག་
ཐུགས་བརྩེ་བའི་གནས་སུ་མཐོང་ནས་འདིར་བྱོན་ཏེ་བདག་དགེ་བའི་གནས་སུ་
འཁྲིད་པར་མཛད་པས་ན། ཐུབ་པ་ཁྱོད་ནི་བདག་གི་མགོན་དང་སྐྱབས་ལགས་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སོ། །ཉི་མ་ཤར་བས་མུན་ནག་གསལ་བ་བཞིན་དུ་བདག་གི་ལྟ་བ་ངན་པའི་མུན་
པ་ཐུབ་པ་ཁྱོད་ཀྱིས་བསལ་བས་ན་བཀའ་དྲིན་དང་ཐུགས་རྗེ་མཚུངས་པ་མེད་
པར་ཆེའོ། །ད་ཐབས་གང་གིས་བདག་ངན་འགྲོར་མི་ལྟུང་བ་དེ་འདྲ་བའི་ལམ་
བཟང་པོ་བདག་ལ་བཤད་དུ་གསོལ་ཞེས་གསོལ་བ་བཏབ་བོ། །
གཉིས་པ་སེམས་དཔའ་ཆེན་པོས་དེ་ལ་ཆོས་བསྟན་པ་ལ་ལྔ། མངོན་མཐོ་
བསྒྲུབ་པའི་ལམ་བསྟན་པ། ངེས་ལེགས་བསྒྲུབ་པའི་ལམ་བསྟན་པ། ཐམས་ཅད་
མཁྱེན་པ་བསྒྲུབ་པའི་ལམ་བསྟན་པ། ལམ་གྱི་རིམ་པ་དེ་དག་སྙན་ངག་གི་ཚིག་
སྦྱོར་ངོ་མཚར་བས་བརྗོད་པ། སེམས་དཔའ་ཆེན་པོས་གདུལ་བྱའི་དོན་མཛད་
ཟིན་པ་ན་རང་གནས་སུ་བྱོན་པའོ། །དང་པོ་ནི། དེ་ནས་བྱང་ཆུབ་སེམས་དཔས་
ཞེས་པ་ནས། འབར་ཞིང་སོང་། །ཞེས་པའི་བར་ཏེ། དེ་ནས་བྱང་ཆུབ་སེམས་
དཔས་རྒྱལ་པོ་དེ་དམྱལ་བའི་གཏམ་ཐོས་པས་ཡིད་མི་དགའ་བར་གྱུར་ཏེ། ཆད་
ལྟ་ལས་ལོག་སྟེ་ལྟ་བ་དྲང་པོར་གྱུར་ནས་དམ་པའི་ཆོས་བསྒྲུབ་ནུས་པའི་སྣོད་དུ་
གྱུར་པར་མཐོང་ནས་འཇིག་རྟེན་ན་ཕ་བུ་ལ་བརྩེ་བ་དང་། སློབ་དཔོན་སློབ་མ་ལ་
སྙིང་བརྩེ་བ་བཞིན་དུ་རྒྱལ་པོ་དེ་ལ་ཐུགས་བརྩེ་བས་སེམས་དཔའ་ཆེན་པོ་རང་
ཉིད་ལམ་གང་ནས་བྱོན་པའི་ལམ་བཟང་པོ་དེ་ཉིད་ལ་འཁྲིད་པའི་ཕྱིར་དུ་འདི་
ལྟར་རྗེས་སུ་བསྟན་ཏོ། །ཇི་ལྟར་བསྟན་ན། ཐོག་མར་སྐྱེས་བུ་ཆུང་ངུ་ལ་འཁྲིད་པ་
ནི། ཡོན་ཏན་ཐམས་ཅད་ཀྱི་རྩ་བ་དགེ་བའི་བཤེས་གཉེན་ལ་རག་ལས་པས། །
སྔོན་གྱི་རྒྱལ་པོ་བྱང་ཆུབ་སེམས་དཔའ་རྒྱལ་བ་དགྱེས་པའི་ལམ་བཟང་པོའི་ཡོན་
ཏན་ལ་དགའ་བ་རྣམས་བཞིན་དུ་ལམ་མ་ནོར་བར་སྟོན་པའི་བཤེས་གཉེན་དམ་
པ་ཚུལ་བཞིན་དུ་བསྟེན་ཏེ་ཆེ་བར་རློམ་པའི་ང་རྒྱལ་དོར་ལ་ལམ་སྟོན་པའི་དགེ་
- 172 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྦྱོང་དང་། བྲམ་ཟེ་དེ་དག་གི་སློབ་མ་མཆོག་ཏུ་བྱོས་ལ་ཚུལ་བཞིན་དུ་བསྟེན་ཏེ།
དལ་བ་དོན་ཆེ་ཞིང་རྙེད་དཀའ་བ་དང་། རིང་དུ་མི་གནས་པའི་ཚུལ་བསམ་ནས་
འབངས་རྣམས་ཀྱིས་མཚོན་སེམས་ཅན་རྣམས་ལ་སྙིང་རྗེའི་ངང་ཚུལ་དང་ལྡན་
པར་བྱས་ཏེ། སྲོག་གཅོད་པ་སོགས་མི་དགེ་བ་བཅུ་ སྤངས་ཤིང་དགེ་བ་བཅུ་
སྒྲུབས་ཤིག །ཚིག་རྐང་འདི་ལ་སྔོན་གྱི་ཡིག་རྙིང་མང་པོ་ན། འབངས་ལ་རང་ཚུལ་
སྙིང་རྗེ་ལྡན་བསྟན་པ། །ཞེས་འདུག་པ་ལྟར་ན། རང་གི་འབངས་སོགས་གདུལ་
བྱ་རྣམས་ལ་རང་གི་སྤྱོད་ཚུལ་སྡིག་སྤོང་དགེ་སྒྲུབ་དང་བྱམས་སྙིང་རྗེ་ལྡན་པ་ཐེག་
པ་ཆེན་པོའི་ལམ་བསྟན་པར་བྱ་ཞེས་པའོ། །འགྱུར་གསར་དུ། རང་གི་འབངས་
ལའང་ཚུལ་བཞིན་བརྩེ་བ་སྟེ་ཞེས་འགྱུར་བཅོས་སོ། །དོན་ནི་གོ་སླའོ། །གྲགས་
ལྡན་ཞེས་རྒྱལ་པོ་ལ་བོས་ནས། དེ་ལྟར་བྱེད་པ་དེ་ནི་ངན་སོང་གི་སྒོ་བཀག་ནས་
མཐོ་རིས་སུ་འགྲོ་བའི་ལམ་ཡིན་ནོ། །དེ་བས་ན་དཀོན་མཆོག་ལ་སྐྱབས་འགྲོ་
དང་། ལས་འབྲས་ལ་ཡིད་ཆེས་ཀྱི་དད་པ་བརྟན་པོས་ཐུབ་པ་དཀའ་བ་ཆོས་མིན་
གྱི་སྤྱོད་པ་རྣམས་ཐུབ་པར་བྱེད་ཅིང་། ཚུལ་ཁྲིམས་དག་པ་དེ་གཞིར་བཟུང་། དོར་
བར་དཀའ་བའི་སེར་སྣ་རིང་དུ་དོར་ནས། ཡར་དང་མར་གྱི་ཞིང་རྣམས་ལ་ཅི་
ནུས་སུ་སྦྱིན་པ་བྱེད་པས་གྲོགས་བྱས། སྨོན་ལམ་དྲི་མ་མེད་པས་མཚམས་སྦྱར་ཏེ།
ལུས་རྟེན་འདི་འགགས་མ་ཐག་ལྷའི་དབང་པོའི་ཕོ་བྲང་གསེར་གྱི་རྟ་བབས་ཅན་
རིན་པོ་ཆེ་གཞལ་མེད་མཆོག་ཏུ་འབར་བ་དེར་ནི་འོད་འབར་བཞིན་དུ་སོངས་
ཤིག་ཅེས་གདམས་ཏེ། བཤེས་གཉེན་ཚུལ་བཞིན་དུ་བསྟེན་ནས་སྐྱེས་བུ་ཆུང་ངུའི་
ལམ་དེ་དག་ལ་བསླབས་ན་ལྷའི་དཔལ་སོགས་མངོན་མཐོའི་རྟེན་ཅི་འདོད་དུ་
ཐོབ་ཅེས་པའོ། །གཞུང་འདི་ལ་སྔོན་གྱི་མཁས་པ་རྣམས་ཀྱིས་བཤད་སྲོལ་མི་འདྲ་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བ་མང་དུ་བྱུང་སྟེ། མཁས་པ་འགའ་ཞིག་གིས་ཚིག་རྐང་དང་པོ་གསུམ་སྔོན་གྱི་
ཆོས་རྒྱལ་རྣམས་ཀྱི་སྤྱོད་པར་སྦྱར། གྲགས་ལྡན་ཞེས་པ་ནས་སོང་ཞེས་པའི་བར་
ཆོས་རྒྱལ་དེ་དག་གི་རྗེས་སུ་ཞུགས་ཏེ་མངོན་མཐོའི་རྒྱུ་བསྒྲུབ་པ་ལ་སྦྱར། ཡང་
མཁས་པ་འགའ་ཞིག་གིས་ཚིག་རྐང་དང་པོ་གསུམ་སྔོན་གྱི་ཆོས་རྒྱལ་རྣམས་ཀྱི་
མཛད་ པ་དང༌། གྲགས་ལྡན་ཞེས་པའི་ཚིག་རྐང་གཅིག་ཆོས་རྒྱལ་དེ་དག་གི་
མཛད་ པ་ རྗེས་ སུ་ ཞུགས་ཏེ་མངོན་མཐོའི་ རྒྱུ་ བསྒྲུབ་ དགོས་ ཞེས་ རྒྱལ་པོ་ལ་
གདམས་པ་དང་། ཚིགས་བཅད་ཕྱི་མ་སེམས་དཔའ་ཆེན་པོ་རང་ཉིད་ཀྱི་མཛད་
ཚུལ་ལ་སྦྱར། འགྱུར་གསར་དུ་ཡང་འདི་ལྟར་སྦྱར་ཏེ། བདག་ཅག་ཆོས་མིན་ཐུབ་
དཀའ་ཐུབ་བྱས་ཤིང་། །སྤང་དཀའི་སེར་སྣ་རང་དུ་སྤངས་པ་ལས། །ལྷ་དབང་ཕོ་
བྲང་གསེར་གྱི་རྟ་བབས་ཅན། །རིན་ཆེན་མཆོག་འབར་དེར་ནི་འབར་ཞིང་སོང་།།
ཞེས་སེམས་དཔའ་ཆེན་པོ་རང་ཉིད་ཀྱིས་སྔོན་ཚུལ་ཁྲིམས་དག་པ་སོགས་མངོན་
མཐོའི་རྒྱུ་ཚོགས་ལ་བསླབས་པས་ཚངས་གནས་སུ་སྐྱེས་པ་ཡིན་ཞེས་སྟོན་པ་ལ་
སྦྱར་རོ། །
གཉིས་པ་ངེས་ལེགས་བསྒྲུབ་པའི་ལམ་བསྟན་པ་ནི། ཡང་དག་ལྷ་ལ་ཞེས་པ་
ནས། དབྱིག་ཏུ་བྱོས། །ཞེས་པའི་བར་ཏེ། སེམས་དཔའ་ཆེན་པོས་རྒྱལ་པོ་དེ་ལ་
སྐྱེས་བུ་འབྲིང་གི་ལམ་བསྟན་པ་ནི། རྒྱལ་པོ་ཁྱོད་ལས་འབྲས་ལ་ཡིད་ཆེས་པ་དེ་
ལེགས་ཤིང་། དེ་ལ་བརྟེན་ནས་ཆོས་རྣམས་ཀྱི་གནས་ལུགས་རྟོགས་པའི་ཡང་
དག་པའི་ལྟ་བ་ལ་ཡིད་འདྲིས་པར་གྱིས་ཤིག །ཐར་པའི་ལམ་ལ་གཤེགས་པའི་སྐྱེ་
བོ་མཆོག་རྣམས་གང་ལ་གནས་པའི་ལྟ་བ་བཟང་པོ་དེ་ལ་གནས་ཏེ། བྱིས་པ་
དགའ་བར་བྱེད་པའི་སྐྱེ་བོ་ཚུ་རོལ་མཛེས་པ་པ་ཞེས་བྱ་བ་རྒྱང་འཕེན་པའི་ལུགས་
- 174 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལས་འབྱུང་བ་རྟེན་འབྲེལ་མེད་པར་ལྟ་བའི་ཆད་ལྷ་སྤོངས་ལ། གང་དག་རྒྱལ་བ་
རྣམས་ཀྱིས་བསྟན་པ་སྟོང་པ་རྟེན་འབྲེལ་དང་། རྟེན་འབྲེལ་སྟོང་བར་འཆར་བའི་
ཆོས་ཉིད་ངེས་པར་རྟོགས་པར་གྱིས་ལ། ད་ནི་ཁྱོད་ཀྱིས་ལྷག་པ་ཚུལ་ཁྲིམས་ཀྱི་
བསླབ་པ་ལ་བརྟེན་ནས་ལྷག་པ་སེམས་ཀྱི་བསླབ་པ་དང་། དེ་ལ་བརྟེན་ནས་ལྷག་
པ་ཤེས་རབ་ཀྱི་བསླབ་པ་ཡང་དག་པའི་ལྟ་བ་དོན་དམ་པའི་དགེ་བ་རྒྱུད་ལ་
བསྐྱེད་ནས། ཚེ་འདིར་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་མ་ནུས་ཀྱང་།
རྒྱལ་པོའི་ཚུལ་གྱིས་ཐར་པའི་ལམ་དུ་འགྲོ་བར་འདོད་པར་གྱིས་ལ། འཕགས་པ་
དགྱེས་པའི་ཡོན་ཏན་ལ་མི་དགའ་བའི་སེམས་དེ་མེད་པར་བྱོས་ ཤིག །དེ་ལྟར་
བྱས་ན་ལམ་བསླབ་པ་རིན་པོ་ཆེ་གསུམ་པོ་དེ་ཉིད་ཁྱོད་ཀྱི་ཐར་པའི་གོ་འཕང་ཐོབ་
པའི་ལམ་དུ་འགྱུར་རོ། །དེ་བས་ན་འཁོར་བ་ལ་མ་ཆགས་པར་ཐར་པ་ཐོབ་པར་
བྱ་བའི་ཕྱིར་ཐར་པའི་ཡོན་ཏན་སྒྲུབ་པ་དབྱིག་སྟེ་ནོར་གྱི་སྙིང་པོར་བྱོས་ཤིག་ཅེས་
གདམས་སོ། །དེ་ཡང་སྲིད་པའི་ཟང་ཟིང་གི་ནོར་ནི་སྡུག་བསྔལ་གྱི་རྩ་བ་ཡིན་
པས་འཕགས་པ་དགྱེས་པའི་ནོར་མིན་ལ། རྒྱལ་བ་དགྱེས་པའི་ནོར་ནི་འཕགས་
པའི་ནོར་བདུན་དུ་ གྲགས་པ་སྟེ། བཤེས་སྤྲིངས་ ལས། དད་དང་ ཚུལ་ ཁྲིམས་
གཏོང་དང་ཐོས་པ་དང་། །དྲི་མེད་ངོ་ཚ་ཤེས་དང་ཁྲེལ་ཡོད་ དང༌། །ཤེས་རབ་
ནོར་བདུན་ལགས་པར་ཐུབ་པས་གསུངས། །ནོར་གཞན་ཕལ་པ་དོན་མ་མཆིས་
རྟོགས་མཛོད། །ཅེས་གསུངས་པ་ལྟར་རོ། །
གསུམ་པ་ཐམས་ཅད་མཁྱེན་པ་བསྒྲུབ་པའི་ལམ་བསྟན་པ་ནི། བདག་དང་
ཞེས་པ་ནས། ཕན་པ་སྤྱོད། །ཅེས་པའི་བར་ཏེ། དེ་ལྟར་ལས་འབྲས་ལ་ཡིད་ཆེས་
དང༌། ཆོས་རྣམས་ཀྱི་གནས་ལུགས་རྟོགས་པར་བྱས་ནས་ལམ་བསླབ་པ་གསུམ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ལ་བསླབས་ན་ངེས་ལེགས་ཐར་པ་ཐོབ་ནུས་མོད་ཀྱང་། དེ་ཙམ་གྱིས་གཞན་དོན་
རྒྱ་ ཆེན་པོ་མི་འགྲུབ་ཅིང་། རང་ གི་དོན་ ཡང་ མཐར་ མ་ ཕྱིན་ པས་ རང་ གཞན་
གཉིས་ཀའི་དོན་མཐར་ཕྱིན་པ་ཞིག་བྱེད་ན་ཐེག་ཆེན་དུ་འཇུག་དགོས་ལ། དེའི་
ཚེ་ནི་བདག་ཉིད་འཁོར་བའི་སྡུག་བསྔལ་མི་འདོད་པ་དེ་བཞིན་དུ་གཞན་སེམས་
ཅན་ཐམས་ཅད་ཀྱང་སྡུག་བསྔལ་དེ་མི་འདོད་ཅིང་། སེམས་ཅན་ཐམས་ཅད་རང་
གི་ཕ་མ་དྲིན་ཅན་ཤ་སྟག་ཡིན་པས་དེ་དག་ལ་སེམས་སྙོམས་པ་དང༌། དྲིན་དྲན་
ནས་དྲིན་ལན་དུ་ཕན་འདོགས་པར་འདོད་པའི་སྙིང་རྗེ་ཆེན་པོ་དང་། དེས་ཀུན་
ནས་བསླངས་ཏེ་བྱང་ཆུབ་ཀྱི་སེམས་བསྐྱེད། སེམས་དེས་ཀུན་ནས་བསླངས་ཏེ་
སྦྱིན་པ་གཏོང་བ་དང་། ཚུལ་ཁྲིམས་བརྟན་ཅིང་དབང་པོ་རབ་ཏུ་སྡོམ་པ་སོགས་
ཕར་ཕྱིན་དྲུག་ལ་བསླབས་ཏེ། ཚུལ་ཁྲིམས་རྣམ་པར་དག་པ་དེའི་མཐུས་ཁྱོད་ཚེ་
ཕྱི་མར་སྡུག་བསྔལ་མི་མྱོང་ཞིང་རང་གི་བསོད་ནམས་ཕར་ཕྱིན་དྲུག་གིས་བསྡུས་
པ་རྒྱ་ཆེན་པོ་བསགས་པས་སེམས་ཅན་གཞན་གྱི་དོན་བསྒྲུབ་ནུས་ཤིང་། ལྷག་
པར་རྒྱལ་པོའི་དཔལ་གྱིས་གཟི་བརྗིད་དང་ལྡན་པར་བྱས་ལ། རང་གི་འཁོར་དུ་
གཏོགས་པའི་མཛའ་བཤེས་ཀྱིས་གཙོས་སྐྱེ་བོ་ཐམས་ཅད་ལ་ཆོས་དང་མཐུན་
པའི་བཀའ་ཁྲིམས་དགེ་བ་བཅུའི་ལས་ཀྱི་ལམ་རབ་ཏུ་གསལ་བར་བྱེད་པ་ཀུན་གྱི་
ཡིད་དུ་འོང་བ་བསྒྲགས་ཏེ། ཀུན་ལ་གྲགས་པ་སྙན་པར་སྨྲ་བས་འགྲོ་བ་ཀུན་གྱི་
སྡུག་བསྔལ་བསལ་བར་ བྱའོ། །དེ་ ལྟར་ བྱས་ན་ རང་ གི་ དོན་ ཡང་ འགྲུབ་ལ།
སེམས་ཅན་ཐམས་ཅད་ལ་ཕན་པ་རྒྱལ་སྲས་ཀྱི་སྤྱོད་པ་ལ་སློབ་ནུས་སོ་ཞེས་
གདམས་སོ། །
- 176 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞི་པ་ལམ་གྱི་རིམ་པ་དེ་དག་སྙན་ངག་གི་ཚིག་སྦྱོར་ངོ་མཚར་བས་བརྗོད་
པ་ནི། ཁྱོད་འདིར་ ཞེས་ པ་ནས། ཡོང་མི་ ལྟུང་། །ཞེས་ པའི་བར་ཏེ། སེམས་
དཔའ་ཆེན་པོས་རྒྱལ་པོ་དེ་ལ་ཁྱོད་ཚེ་འདི་ལ་མ་ཆགས་པར་འཇིག་རྟེན་ཕྱི་མའི་
དོན་སྒྲུབ་པར་འདོད་པས་ལས་འབྲས་ལ་ཡིད་ཆེས་ནས་ལས་དཀར་ནག་གི་སྤང་
བླང་ཚུལ་བཞིན་དུ་བྱེད་པ་དང་། འཁོར་བ་ལ་སྐྱོ་བ་བསྐྱེད་ནས་ལམ་བསླབ་པ་
གསུམ་ལ་ཚུལ་བཞིན་དུ་སློབ་པ་དང༌། བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་
ནས་རྒྱལ་སྲས་ཀྱི་སྤྱོད་པ་ལ་སློབ་པར་འདོད་པ་ནི་རྒྱལ་པོ་དགྱེས་པའི་ལམ་དྲང་
པོ་ཡིན་པས། དེད་དཔོན་ཆེན་པོ་ཤིང་རྟ་བཟང་པོ་རིན་པོ་ཆེས་བཀང་ནས་འདོད་
པའི་གནས་སུ་འགྲོ་བ་དང་འདྲ་སྟེ། ཁྱོད་ནི་འདིར་ཚུལ་བཞིན་ཡིད་ལ་བྱེད་པས་
བཀུར་སྟི་དང་སྦྱིན་པས་མཚོན་ཐམས་ཅད་མཁྱེན་པ་བསྒྲུབ་པའི་ཐབས་ལམ་དང་
པོར་བགྲོད་པ་ལ་མཐུན་རྐྱེན་མ་ཚང་བ་མེད་པའི་ཤིང་རྟའི་བདག་པོར་བྱོས་ཤིག།
དེ་ཇི་ལྟར་བྱེད་ན། རང་གི་ལུས་འཁོར་ལོ་བཞིའམ། ཡོན་ཏན་བདུན་ནམ། དལ་
བ་བརྒྱད་དམ། རྣམ་སྨིན་གྱི་ཡོན་ཏན་བརྒྱད་ཚང་བ། ཐེག་པ་གསུམ་གྱི་ཡོན་ཏན་
ནམ། སྲིད་དང་ཞི་བའི་ཡོན་ཏན་མ་ལུས་འབྱུང་བའི་ཤིང་རྟ་ཉིད་དེ། གཞན་ལ་ཁྲོ་
བའི་རྩུབ་རེག་མེད་པར་ཡིད་འོང་གི་བྱམས་པའི་སྣམ་གྱིས་བསྐས་པའི་ཤིང་རྟའི་
འཁོར་ལོའི་མིག་ལྡན། ཅི་བྱེད་སེམས་ཅན་གྱི་དོན་དུ་བྱེད་པའི་སྦྱིན་པ་དང་།
རང་གི་སྒོ་གསུམ་ལ་ཉེས་པ་ཕྲ་མོས་ཀྱང་མ་གོས་པར་དུལ་བའི་འཁོར་ལོ་ཟུང་
ཅན། རྫོགས་སྨིན་སྦྱངས་གསུམ་གྱིས་བསྡུས་པའི་བསོད་ནམས་འདོད་པའི་ཤིང་
རྟའི་མདའ་སྟེ་སྲོག་ཤིང་དང་ལྡན་པ། ཤིང་རྟ་མྱུར་དུ་འདྲེན་བྱེད་དབང་པོ་དུལ་
བའི་རྟ་ཅང་ཤེས་སྒོ་གསུམ་ལ་དྲན་པ་ཉེར་བཞག་པའི་སྲབ་སྐྱོགས་ཅན། སོ་སོར་
༢ -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རྟོག་པའི་ཤེས་རབ་ཆེ་བ། གསལ་བ། མྱུར་བ། ཟབ་པ་དང་ལྡན་པའི་བློ་གྲོས་ཀྱི་
ལྕག་དང་ལྡན་པ། སེམས་ཅན་ཐམས་ཅད་སྨིན་གྲོལ་ལ་འགོད་ཕྱིར་སྤྱིར་རིག་
པའི་གནས་ལྔ་དང༌། ཁྱད་པར་སྡེ་སྣོད་གསུམ་ལ་ཐོས་པ་རྒྱ་ཆེན་པོས་ཕ་རོལ་ཏུ་
སོན་པས་བདུད་ཀྱི་ལས་དང་ཉོན་མོངས་ཉེས་སྤྱོད་ཀྱི་དགྲ་གང་གིས་ཀྱང་གནོད་
པར་མི་ནུས་པའི་མཚོན་རྣོན་པོ་དང་ལྡན་པ། ངོ་ཚ་ཤེས་ཤིང་ཁྲེལ་ཡོད་པའི་ཡོ་
བྱད་ཐམས་ཅད་ཚང་བ་དང་། ཡོངས་སུ་འཛིན་པའི་དགེ་བའི་བཤེས་གཉེན་དང་
ལམ་བསྒྲུབ་པ་ལ་མཐུན་ཞིང་ཕྱིར་མི་ལྡོག་པའི་དན་གྲོགས་མཛེས་པས་རྒྱུན་དུ་
བཅིངས་པ། ལམ་དྲང་པོར་མྱུར་དུ་བགྲོད་པའི་ཐབས་སྡུག་བསྔལ་དང་དཀའ་བ་
ཅི་བྱུང་ཡང་བཟོད་པའི་གཉའ་ཤིང་ཅན། རྐྱེན་གང་གིས་ཀྱང་རྒྱུད་འཁྲུག་པ་མེད་
པར་རྒྱུད་འཇམ་ཞིང་དེས་པར་འགྲོ་བ་ནམ་ཡང་མི་འགྱུར་བར་བརྟན་པས་བརྟན་
པ། ལམ་གྱི་ལུས་ཚང་བའི་ཤིང་རྟ་ཐབས་མཁས་ཀྱི་གཟེར་བུས་སྦྲེལ་ཏེ་ཚིག་ངན་
བསྡམས་པས་མི་སྙན་པའི་སྒྲ་ནམ་ཡང་མི་འབྱིན་པ། གདུལ་བྱ་སོ་སོའི་དབང་པོ་
དང་འཚམ་པར་སྙན་པར་སྨྲ་བས་ཡིད་དུ་འོང་བའི་ཚིག་ཟབ་པའི་སྒྲ་དང་ལྡན་པ།
ཚེ་འདིའི་ཕུན་ཚོགས་ལ་ཆགས་པ་ནས་རང་དོན་ཡིད་བྱེད་ཚུན་ཆད་ཀྱི་ཀུན་སློང་
ངན་པ་མཐའ་དག་བསྡམས་པ་གཉེན་པོའི་སྟོབས་ཀྱིས་མ་ཞིག་པས་ཤིང་རྟའི་
ཡན་ལག་རྣམས་མཚམས་མ་བྱེ་བ་ སྦྱིན་ པའི་མི་མཐུན་ཕྱོགས་སེར་སྣའི་ཀུན་
འཛིན་ནས་བཟུང་ཤེས་རབ་ཀྱི་མི་མཐུན་ཕྱོགས་མཚན་མར་འཛིན་པའི་བར་རྒྱལ་
སྲས་ཀྱི་སྤྱོད་པའི་མི་མཐུན་ཕྱོགས་ངན་པའི་གྱ་གྱུ་ཐམས་ཅད་སྤངས་པས། རྒྱལ་
བ་དགྱེས་པའི་གཞུང་ལམ་དྲང་པོར་བགྲོད་པ་ལ་ཐོགས་པ་མེད་པ། ཐེག་པ་ཆེན་
པོ་མི་ཉམས་པའི་རྟགས་བསྡུ་བ་བཞིས་སེམས་ཅན་གྱི་དོན་བྱེད་པ་ལ་སྐྱོན་གང་
- 178-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡང་མེད་པར་སྙན་པར་གྲགས་པའི་རུ་མཚོན་འཕྱར་བ། ས་དང་ལམ་དང་སྤྱོད་པ་
ཐམས་ཅད་ཉེ་ཞོ་མེད་པར་ཐམས་ཅད་མཁྱེན་པའི་གནས་སུ་སྙིང་རྗེས་བསྐུལ་
ཞིང་། ཞི་བ་མི་གནས་པའི་མྱ་ངན་ལས་འདས་པའི་གོ་འཕང་ཐོབ་སྟེ་སེམས་ཅན་
ཐམས་ཅད་ཚིམ་པར་བྱེད་པའི་ཡིད་བཞིན་གྱི་ནོར་བུའི་ཏོག་དང་ལྡན་པའི་རྒྱལ་
མཚན་མཐོ་བ། སངས་རྒྱས་ཀྱི་གོ་འཕང་བསྒྲུབ་པ་ལ་འགལ་རྐྱེན་ཐམས་ཅད་
དང་བྲལ། མཐུན་རྐྱེན་ཐམས་ཅད་ཚང་བའི་ལམ་མམ། བཞོན་པའམ། ཐེག་པ་
ཆེན་པོའི་ཤིང་རྟ་དེ་ལ་བཞོན་ནས་རང་དང་གཞན་གྱི་དོན་ཐམས་ཅད་མཐར་ཕྱིན་
པར་བྱེད་པ་ལ་མ་རྨོངས་པར་གསལ་བར་སྤྱོད་ཅིག །རྒྱལ་པོ་ཁྱོད་ཀྱིས་སྤྱོད་པ་དེ་
ལྟར་སྤྱད་ན། ཁྱོད་ནམ་ཡང་དམྱལ་བར་ཡོང་ཡེ་མི་ལྟུང་ངོ་། །དམྱལ་བར་མི་ལྟུང་
བ་ཙམ་དུ་མ་ཟད་སྲིད་དང་ཞི་བའི་རྒུད་པ་མཐའ་དག་ལས་འདས་ཏེ། རྣམ་པ་
ཐམས་ཅད་མཁྱེན་པའི་ཕོ་བྲང་དུ་ཕྱིན་ནས་ཁམས་གསུམ་ཆོས་ཀྱི་རྒྱལ་པོའི་གོ་
འཕང་ཐོབ་སྟེ་ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་བཞིན་དུ་འབད་
རྩོལ་དང་རྣམ་རྟོག་མེད་པར་སེམས་ཅན་ཐམས་ཅད་ཆོས་ཀྱི་བདུད་རྩིས་ཚིམ་པར་
བྱེད་པར་འགྱུར་རོ། །ཚིགས་བཅད་འདི་དག་ནི་བདག་ཉིད་ཆེན་པོ་དཔའ་བོས་
ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ཤིང་རྟའི་གཟུགས་སུ་བཀོད་
པ་གཟུགས་ཅན་གྱི་རྒྱུན་ཕུལ་བྱུང་ངོ་མཚར་རྨད་དུ་བྱུང་བའོ། །ལྔ་པ་སེམས་
དཔའ་ཆེན་པོས་གདུལ་བྱའི་དོན་མཛད་ཟིན་པ་ན་རང་གནས་སུ་བྱོན་པ་ནི། དེ་
ལྟར་བདག་ཉིད་ཆེན་པོ་དེས་རྒྱལ་པོ་དེའི་ལྟ་བ་ལོག་པའི་མུན་ནག་དེ་ཚིག་གསལ་
བའི་ཉི་མ་ཤར་བས་བསལ་ནས་དེ་ལ་བདེ་འགྲོའི་ལམ་ཡང་བསྟན་ཏེ། དེ་ཉིད་དུ་
མི་སྣང་བར་གྱུར་ཏོ། །ཞེས་པ་སྟེ། དོན་ནི་དངོས་ཟིན་ལྟར་རོ། །གསུམ་པ་རྒྱལ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པོ་དེས་བཀའ་བཞིན་དུ་བསྒྲུབས་པ་ནི། དེ་ནས་རྒྱལ་པོ་དེ་འཇིག་རྟེན་ཕ་རོལ་
ཡོད་པའི་དོན་ཡང་དག་པ་ནི་རྟོགས། ཡང་དག་པའི་ལྟ་བའི་སེམས་ནི་རྙེད་ནས།
བློན་པོ་དང་། ཕོ་བྲང་འཁོར་གྱི་མི་དང་བཅས་པར་སྦྱིན་པ་དང་། དུལ་བ་དང༌།
སྡོམ་པ་ལའང་གཞོལ་བར་གྱུར་ ཏོ། །ཞེས་པ་སྟེ། སེམས་དཔའ་ཆེན་པོས་ཆོས་
ཇི་ལྟར་བསྟན་པ་དེ་ལྟར་རྒྱལ་པོ་ཡན་ལག་བྱིན་འཁོར་དང་བཅས་པས་བཀའ་
བཞིན་དུ་བསྒྲུབས་ཏེ་ཐེག་པ་ཆེན་པོའི་ལམ་ལ་ཞུགས་པར་གྱུར་ཏོ། །གསུམ་པ་
དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། བརྗོད་པར་བྱའོ། །
ཞེས་པའི་བར་ཏེ། རྟོགས་བརྗོད་འདིར་ཆོས་ལ་ངེས་སེམས་ཀྱི་བཟོད་པའི་མི་
མཐུན་ཕྱོགས་ལོག་ལྟ་ངོས་འཛིན་དང་། དེའི་གཉེན་པོར་ཆོས་ལ་ངེས་སེམས་ཀྱི་
བཟོད་པ་བསྐྱེད་ཚུལ་རྒྱས་པར་བཤད་པ་དེ་ལྟ་བས་ན། ལས་འབྲས་དང་འཇིག་
རྟེན་ཕ་རོལ་མེད་པར་ལྟ་བའི་ལོག་ལྟ་ནི་ཚེ་འདིར་དགེ་བའི་རྩ་བ་མ་སྐྱེས་པ་མི་
བསྐྱེད་པ་དང་། སྐྱེས་པ་རྣམས་རྒྱུན་གཅོད་པར་བྱེད་པ་དང་། ཕྱི་མར་ངན་སོང་དུ་
ལྟུང་བར་བྱེད་པས་ན། ཁ་ན་མ་ཐོ་བ་རབ་ཏུ་ཆེ་བའི་ཕྱིར་ལོག་པར་ལྟ་བ་ལ་ཞེན་
པ་རྣམས་ལ་སྐྱེས་བུ་དམ་པ་རྣམས་ཀྱིས་ལྷག་པར་རྗེས་སུ་བརྩེ་བར་བྱ་བའི་
རིགས་སོ། །སྟོན་པ་ཐུགས་རྗེ་ཅན་དེ་སྔོན་སློབ་པ་ལམ་གྱི་གནས་སྐབས་སུ་ལོག་
ལྟའི་གཉེན་པོར་ཡང་དག་པའི་ལྟ་བ་བསྟན་ཏེ། ཆོས་ལ་ངེས་སེམས་ཀྱི་བཟོད་པ་
ཇི་ལྟར་བསྐྱེད་པར་མཛད་པའི་རྣམ་ཐར་བཟང་པོ་དེའི་རྗེས་སུ་བསླབ་པར་བྱའོ།།
དེ་བཞིན་དུ་དམ་པའི་ཆོས་ཡོངས་སུ་རྫོགས་པར་མཉན་པ་ནི་དད་པ་ཡོངས་སུ་
རྫོགས་པར་བྱེད་པར་འགྱུར་རོ་ཞེས་ཀྱང་སྦྱར་ཏེ། དད་པ་ལ་གསུམ་སྟེ། དང་
བའི་དད་པ་དང་། ཡིད་ཆེས་ཀྱི་དད་པ་དང་། མངོན་འདོད་ཀྱི་དད་པ་གསུམ་མོ།།
- 180 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དད་པ་གསུམ་པོ་དེའི་ཡུལ་དུ་དཀོན་མཆོག་གསུམ་དང་། དེ་ལ་རྒྱུ་དང་། ལམ་
དང་། འབྲས་བུའི་སྐབས་གསུམ་དུ་བྱས་ནས་ས་ལམ་འབྲས་བུ་དང་བཅས་པ་
ཡོངས་སུ་རྫོགས་པ་དད་པའི་ཡུལ་དུ་འགྱུར་བར་ཤེར་ཕྱིན་རྣམ་རྫོགས་སྦྱོར་བའི་
དད་སོགས་དབང་པོ་ལྔའི་ཉམས་ལེན་སྟོན་པའི་སྐབས་སུ་གསུངས་པ་ལྟར་རོ། །
དེ་ལྟར་ན་དེ་ལྟ་བུའི་ལམ་འབྲས་བུ་དང་བཅས་པ་ཡོངས་སུ་རྫོགས་པ་དེ་རྒྱུད་ལ་
བསྐྱེད་པ་ལ་དེ་ཤེས་དགོས། དེ་ལ་དེ་དག་སྟོན་པའི་ཆོས་ཐོས་དགོས་པས་དམ་
པའི་ཆོས་ཡོངས་སུ་རྫོགས་པ་མཉན་པ་ཞེས་གསུངས་པ་ཡིན་ནོ། །འདི་དག་ཞིབ་
ཏུ་བཀྲལ་ན་ཤིན་ཏུ་རྒྱ་ཆེ་བས་ཡི་གེ་མང་བས་འཇིགས་ནས་མ་བྲིས་སོ། །དེ་
བཞིན་དུ་དགེ་བའི་བཤེས་གཉེན་གཞན་ལས་ཆོས་མཉན་ན་ཡང་དག་པའི་ལྟ་བ་
སྐྱེ་བའི་རྐྱེན་དུ་འགྱུར་ རོ་ཞེས་ཀྱང་སྦྱར་བར་བྱའོ། །དགེ་བའི་བཤེས་གཉེན་
མཁས་པ་ལས་གདམས་ངག་མཉན་པ་དང༌། དེའི་དོན་ལ་ཚུལ་བཞིན་དུ་དཔྱོད་པ་
ནི་ཟབ་མོ་དབུ་མའི་ལྟ་བ་རྟོགས་པའི་རྐྱེན་ཡིན་པར་ཤིང་རྟ་ཆེན་པོ་རྣམས་ཀྱིས་
ནན་ཏན་དུ་གསུངས་སོ། ། སྔར་བཤད་པ་དེ་ལྟར་སྐྱེས་བུ་དམ་པ་རྣམས་ནི་རང་
ལ་བརྙས་ཐབས་བྱས་ཀྱང་བཟོད་པ་ལ་གོམས་པས་ཐུགས་མི་ཁྲོ་བར་བརྙས་
ཐབས་བྱེད་པ་པོ་དེ་ལ་ཕན་པའི་མན་ངག་སྟོན་པར་བྱེད་ཀྱི། ཚིག་རྩུབ་པོ་མི་སྨྲའོ་
ཞེས་སྐྱེས་བུ་དམ་པ་རྣམས་ཀྱི་ཡོན་ཏན་བསྔགས་པ་དང་། བཟོད་པའི་ཡོན་ཏན་
བསྔགས་པ་ལ་ཡང་བརྗོད་པར་བྱའོ། །སྐྱོ་ཞིང་ཡིད་འབྱུང་བར་བྱས་ན་མྱུར་དུ་
ལེགས་པའི་ལམ་ལ་ཕྱོགས་པར་འགྱུར་བ་ནི། གཅུང་དགའ་བོ་དང༌། ཀུན་དགའ་
བོའི་ ཚ་ བོ་ གཉིས་དང༌། ཁྱིམ་བདག་དཔལ་སྐྱེས་ སོགས་མི་རྟག་པ་དང་ ངན་
འགྲོའི་སྡུག་བསྔལ་བསྟན་པས་ཚེ་འདི་ལ་བློ་ལོག་ཅིང་། སྲིད་པ་མཐའ་དག་ལ་
- 181 -



E/
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཞེན་པ་ལོག་ནས་ཐར་པའི་ལམ་བསྒོམས་ཏེ་མྱ་ངན་ལས་འདས་པའི་གོ་འཕང་
མྱུར་དུ་ཐོབ་པ་ལྟ་བུའོ། །ཐེག་པ་ཆེན་པོ་ལ་ཡང་འཁོར་བའི་སྡུག་བསྔལ་བསམ་
ནས་སྐྱོ་ཞིང་ཡིད་འབྱུང་བ་ཤུགས་དྲག་པོ་སྐྱེས་པ་ན། རང་ཉམས་ལ་དཔགས་ཏེ་
སེམས་ཅན་གཞན་རྣམས་ཀྱང་འཁོར་བའི་སྡུག་བསྔལ་གྱིས་མནར་ཚུལ་བསམ་
ནས་བྱམས་པ་དང་སྙིང་རྗེ་ཤུགས་དྲག་པོ་བསྐྱེད་དེ་ཐེག་པ་ཆེན་པོའི་ལམ་བགྲོད་
པར་བྱེད་དོ། ། །
བཞི་པ་ལེའུའི་མཚན་བསྟན་པ་ནི། ཚངས་པའི་སྐྱེས་པའི་རབས་ཏེ་ཉི་ཤུ་རྩ་
དགུ་ པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་ཉི་ཤུ་རྩ་དགུ་པའི་བཤད་པའོ།། །། །
༈ བཞི་པ་བཟོད་པའི་ཉམས་ལེན་ལ་གདེང་ཐོབ་ནས་བདག་པས་གཞན་
གཅེས་པའི་སེམས་ཀྱིས་གཞན་དོན་རླབས་ཆེན་བྱ་ཚུལ་དེ་བཞིན་གཤེགས་པས་
སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་
བཤད་པ་ལ་བཞི། མཚམས་སྦྱར་བ། གླང་པོ་ཆེར་འཁྲུངས་པའི་རྟོགས་བརྗོད་
རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། ། །
དང་པོ་ནི། དགེ་བ་རྣམས་ནི་ཕྱིས་གཞན་ལ་ཕན་པར་འགྱུར་ན་སྡུག་བསྔལ་
ཡང་ཁེ་རྙེད་པ་དང་འདྲ་བར་སེམས་སོ། །ཞེས་པ་སྟེ། རྒྱལ་སྲས་བསམ་པ་དགེ་
བ་རྣམས་ནི་སྒོ་གསུམ་གྱི་བྱ་བ་ཅི་བྱེད་ཐམས་ཅད་གཞན་དོན་ཁོ་ནར་དམིགས་
ནས་བྱེད་ཅིང་། ཕྱིས་སེམས་ཅན་གཞན་ལ་ཕན་པར་འགྱུར་ན་རང་གི་ལུས་སྲོག་
ཉམས་པར་འགྱུར་བ་སོགས་སྡུག་བསྔལ་ཅི་འབྱུང་བར་མཐོང་ཡང་དེ་ལ་མི་འདོད་
- 182 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་མེད་པར་མི་གཙང་བའི་རྫས་ལས་ཡིད་བཞིན་གྱི་ནོར་བུ་ཐོབ་པ་ལྟ་བུའི་ཁེ་རྙེད་
པ་དང་འདྲ་བར་སེམས་སོ། །སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་
གནས་སྐབས་སུ་རང་གི་ལུས་སྲོག་ལ་མ་གཟིགས་པར་སེམས་ཅན་གྱི་དོན་དུ་
སྡུག་བསྔལ་ཅི་བྱུང་ཡང་དང་དུ་བཞེས་པར་མཛད་པའི་རྣམ་ཐར་བཟང་པོ་དེའི་
རྗེས་སུ་བསླབ་པར་བྱའོ། །
གཉིས་པ་གླང་པོ་ཆེར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ། ཁྱད་པར་རང་གི་ལུས་སྲོག་ལ་མ་གཟིགས་པར་སེམས་ཅན་
གྱི་དོན་མཛད་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས། གཅིག་པུ་རྒྱུ་
བ་ཞིག་ཏུ་གྱུར་ཏོ་ཞེས་གྲགས་སོ། །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་
སྔོན་སློབ་པ་ལམ་གྱི་གནས་སྐབས་སུ་སེམས་ཅན་གཞན་ལ་ཕན་པར་འགྱུར་ན་
རང་གི་ལུས་སྲོག་འདོར་བའི་སྡུག་བསྔལ་ཡང་ཁེ་རྙེད་པ་དང་འདྲ་བར་དགའ་བར་
སེམས་པར་མཛད་པའི་ཚུལ་དེ་ཡང་འདི་ལྟར་ཐོས་ཏེ། སྟོན་པའི་སྔོན་གྱི་འཁྲུངས་
རབས་བྱང་ཆུབ་སེམས་དཔའ་དེ་མཁའ་ཁྱབ་ཀྱི་སེམས་ཅན་རྣམས་ལ་སྙིང་རྗེས་
གཟིགས་ནས་གང་དང་གང་གི་དོན་དུ་འགྱུར་བ་དེ་དང་དེར་སྐུའི་བཀོད་པ་སྟོན་
པར་མཛད་པ་ལས། དུས་རེ་ཞིག་ཅིག་ན་སྐྱེ་བོ་ཉམ་ཐག་མང་པོ་ལ་ཕན་པར་
གཟིགས་ནས་གླང་པོ་ཆེའི་སྤྱོད་ཡུལ་དུ་འོས་པའི་ནགས་ཚལ་ཤིང་ལྗོན་པ་གཞོན་
ནུ་བཟང་པོའི་རྩེ་མོ་མེ་ཏོག་དང་འབྲས་བུ་དང་ཤིང་ལོར་ལྡན་པ་རྣམས་ཀྱི་གནས་
དེ་དང་དེ་དག་བརྒྱན་པ་བཞིན་དུ་འདུག་པ། ལྡུམ་བུ་དང་ཤིང་གེལ་པ་དང་རྩྭ་རྣམ་
པ་སྣ་ཚོགས་ཀྱིས་ཁེབས་པའི་ས་ཕྱོགས་ན་རིའི་སྡིངས་རྣམས་ནི་ནགས་ཚལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཉམས་དགའ་བ་ལ་སྙིང་ཆགས་ནས་གཞན་དུ་འགྲོ་འདོད་པའི་གཡེང་བ་མེད་པར་
གཏན་ དུ་ གནས་ བཅས་ པ་ བཞིན་ དུ་ནི་འདུག །ནགས་ན་ རྒྱུ་ བའི་ སེམས་ ཅན་
རྣམས་ཀྱི་གནས་སུ་ནི་གྱུར། ཚ་གྲང་དང་བཀྲེས་སྐོམ་གྱི་སྡུག་བསྔལ་སེལ་ཞིང་
ཉེར་འཚོའི་གནས་སུ་གྱུར་པ་མཚོ་ཟབ་མོ་རྒྱ་ཆེན་པོས་ནི་མགོན་དང་བཅས་པར་
བྱས། གནས་དེ་ལ་རི་དྭགས་གཤོར་བ་སོགས་མིའི་འཇིགས་པ་བསྲུང་ཕྱིར་ལྷས་
ཆེད་དུ་བྱས་པ་བཞིན་དུ་ཤིང་དང་རྩྭ་དང་ཆུ་མེད་པའི་མྱ་ངམ་དགོན་པ་ཆེན་པོས་
ནི་ཁོ་ར་ཁོར་ཡུག་ཏུ་བསྐོར་བས་མི་གནས་པའི་ཡུལ་དང་ལྗོངས་ཐག་རིང་དུ་གྱུར་
པ་ཞིག་ན། ལས་དང་ཉོན་མོངས་པས་འཕངས་པ་མིན་པར་སྙིང་རྗེ་དང་སྨོན་ལམ་
གྱི་དབང་གིས་གླང་པོ་ཆེར་འཁྲུངས་ཏེ། གླང་པོ་ཆེའི་ལུས་ཆེན་པོ་གཅིག་པུ་རྒྱུ་བ་
ཞིག་ཏུ་གྱུར་ཏོ་ཞེས་གྲག་གོ །གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་
བསྟན་པ་ནི། དེ་དེ་ན་ཞེས་པ་ནས། དགའ་བར་གནས་སོ། །ཞེས་པའི་བར་ཏེ།
སེམས་དཔའ་ཆེན་པོ་དེ་སྔོན་ཡུན་རིང་པོ་ནས་གོམས་པའི་མཐུས་སྲོག་ཆགས་
གཞན་ལ་འཚེ་བ་མི་བྱེད་ཅིང་སྲིད་པའི་ཕུན་ཚོགས་གང་ལའང་ཆགས་པ་མེད་
པར་ནགས་ཚལ་དེ་ན་ཤིང་གི་ལོ་མ་དང་པདྨའི་རྩ་བ་དང་ཆུ་ཙམ་གྱིས་འཚོ་ཞིང་
ཆོག་ཤེས་པ་དང་། ཉོན་མོངས་མེད་པས་དབང་པོ་རྣམས་དུལ་ཞིང་ཞི་བ་དང༌།
རང་དོན་ཡིད་བྱེད་ ཀྱི་བསམ་པའང་མེད་པར་ བྱང་ ཆུབ་ ཀྱི་སེམས་ རིན་ པོ་ ཆེ་
ཤུགས་དྲག་ལ་རྒྱུན་མི་འཆད་པར་རྩེ་གཅིག་ཏུ་བསྒོམས་པས་ཏིང་ངེ་འཛིན་ལ་རྩེ་
གཅིག་ཏུ་གཞོལ་བའི་དྲང་སྲོང་དཀའ་ཐུབ་ཅན་བཞིན་དུ་དགའ་བར་གནས་སོ། །
གཞུང་འདིས་ནི་སེམས་དཔའ་ཆེན་པོས་སྤྱོད་པ་ཅི་མཛད་ཕྱིན་དྲུག་ལས་མི་འདའ་
བར་མཛད་པར་བསྟན་ཏོ། །
- 184 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུམ་པ་ཁྱད་པར་རང་གི་ལུས་སྲོག་ལ་མ་གཟིགས་པར་སེམས་ཅན་གྱི་
དོན་མཛད་ཚུལ་ལ་བཞི། སྙིང་རྗེའི་ཡུལ་ཉེ་བར་ལྷགས་པ། སེམས་དཔའ་ཆེན་
པོས་སྐྱེ་བོ་ཉམ་ཐག་རྣམས་ལ་མི་འཇིགས་པ་བྱིན་ཏེ་དབུགས་ཕྱུང་བ། སྐྱེ་བོ་ཉམ་
ཐག་རྣམ་དང་དྲི་ལན་མཛད་པ། སྐྱེ་བོ་ཉམ་ཐག་རྣམས་ཀྱི་དོན་དུ་ལུས་གཏོང་བར་
མཛད་པའོ། །དང་པོ་ལ་གསུམ། སེམས་དཔའ་ཆེན་པོས་གནས་དེའི་ཉེ་འཁོར་དུ་
མིའི་སྐད་ཐོས་པ། སྔོན་མེད་པའི་མིའི་སྐད་འདི་ཅི་ཞིག་ཡིན་སྙམ་དུ་བསམ་པ།
སེམས་དཔའ་ཆེན་པོས་མིའི་སྐད་གང་ན་གྲག་པའི་ཕྱོགས་དེར་བྱོན་ནས་གཟིགས་
པ་ན་མི་ཉམ་ཐག་མང་པོ་ཞིག་མཐོང་བའོ། །དང་པོ་ནི། དེ་ནས་རེ་ཞིག་ཅིག་
སེམས་དཔའ་ཆེན་པོ་དེ་ནགས་ཚལ་དེའི་མཐའ་ནས་རྒྱུ་ཞིང་སོང་སོང་བ་ལས།
མྱ་ངམ་དགོན་པ་དེ་ན་མིའི་སྒྲ་གཅིག་ཐོས་པར་གྱུར་པ་དང༌། ཞེས་པ་སྟེ། དོན་
དངོས་ཟིན་ལྟར་རོ། །གཉིས་པ་སྔོན་མེད་པའི་མིའི་སྐད་འདི་ཅི་ཞིག་ཡིན་སྙམ་དུ་
བསམ་པ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་བཅད་
པའི་སྒོ་ནས་ བརྗོད་ པའོ། །དང་པོ་ནི། དེས་བསམ་པ། །ཞེས་པ་ནས། ཡིན་པ་
འདྲ་སྟེ། ཞེས་པའི་བར་ཏེ། སེམས་དཔའ་ཆེན་པོ་དེས་སྔོན་མེད་པའི་མིའི་སྐད་དེ་
ཐོས་པ་ན་ཐུགས་ལ་བསམ་པ། མིའི་སྐད་འདི་ཅི་ཞིག་ཡིན། ས་ཕྱོགས་འདི་ན་མི་
རྣམས་ཡུལ་རྒྱུ་བའི་ལམ་ནི་ཅི་ཡང་མེད། མྱ་ངམ་དགོན་པ་ཆེན་པོ་འདི་ལྟ་བུ་
བརྒལ་ཏེ་རི་དྭགས་གཤོར་དུ་འོང་བའང་མི་རིགས་ན། ཚེགས་ཆེན་པོ་ཕྱུང་སྟེ་ཤ་
ཐང་ཞིང་བདག་ཅག་གླང་པོ་ཆེའི་ཁྱུ་ནས་འཛིན་པར་འོང་བ་མི་རིགས་པ་ལྟ་སྨོས་
ཀྱང་ཅི་དགོས། གོར་མ་ཆག་པ་སྟེ་གདོན་མི་ཟ་བར་མི་འདི་དག་ནི་ཕྱོགས་བསླད་
ནས་ལམ་ནོར་བ་ཞིག་ཡིན་ནམ། མི་འདི་དག་གིས་རྒྱལ་ཁྲིམས་དང་འགལ་བའི་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མི་རིགས་པ་ཞིག་བྱས་ནས། རྒྱལ་པོ་ཁྲོས་ཏེ་སྤྲུགས་པ་ཞིག་ཡིན་པ་འདྲའོ་སྙམ་དུ་
ཐུགས་ལ་ངེས་སོ། །
གཉིས་པ་ཚིགས་སུ་བཤད་པའི་སྒོ་ནས་བརྗོད་པ་ནི་འདི་ལྟར་ཞེས་པ་ནས།
གྲག །ཅེས་ པའི་བར་ཏེ། མིའི་ སྐད་ གྲག་ པ་ འདི་དག་ རི་ དྭགས་ གཤོར་བའམ།
གླང་པོ་ཆེ་འཛིན་དུ་འོངས་པ་མིན་པར་ལམ་ནོར་བའམ། རྒྱལ་པོས་སྤྲུགས་པ་
ཞིག་ཡིན་པར་ངེས་པ་ནི། འདི་ལྟར་མི་འདི་དག་གཅོམ་ཆུང་ཞིང་དགའ་བའི་སྐད་
གསང་མཐོན་པོ་ཉམས་ཏེ། རབ་ཏུ་ཉམ་ཐག་ཅིང་ཕོངས་པའི་སྒྲ་འབའ་ཞིག་དུ་བ་
བཞིན་དུ་གྲག་གོ་སྙམ་དུ་ངེས་སོ། །གསུམ་པ་སེམས་དཔའ་ཆེན་པོས་མིའི་སྐད་
གང་ན་གྲག་པའི་ཕྱོགས་དེར་བྱོན་ནས་གཟིགས་པ་ན་མི་ཉམ་ཐག་མང་པོ་ཞིག་
མཐོང་བ་ནི། དེ་བས་ན་ཞེས་པ་ནས། ནགས་ཚལ་དེ་ལོགས་སུ་འོང་བ་མཐོང་
ངོ༌། །ཞེས་པའི་བར་ཏེ། སེམས་དཔའ་ཆེན་པོ་དེས་ཉམ་ཐག་པའི་སྐད་འབྱིན་པ་
ཐོས་པ་དེ་བས་ན་འདི་ཅི་ཞིག་ཡིན་ཏེ། རེ་ཞིག་བརྟག་པར་བྱའོ་སྙམ་དུ་དགོངས་
ནས། བྱང་སེམས་བདག་ཉིད་ཆེན་པོ་དེ་སྙིང་རྗེ་ཆེན་པོས་ཐུགས་དྲངས་ནས་མིའི་
སྒྲ་གང་ན་གྲག་པའི་དེའི་ཕྱོགས་སུ་སོང་སྟེ། མི་དགའ་ཞིང་སྨྲེ་སྔགས་འདོན་ལ་མྱ་
ངན་བྱེད་པའི་ཚིག་གིས་ངུ་བའི་སྒྲ་གྲག་པ་དེ་ཉན་ཅིང་སྙིང་རྗེས་སེམས་བསྐུལ་
ནས་སེམས་དཔའ་ཆེན་པོ་དེ་མིའི་སྐད་ཉམ་ཐག་པའི་སྒྲ་གྲག་པ་གང་ན་ཡོད་པའི་
ཕྱོགས་དེར་རིངས་པར་སོང་སྟེ་ནགས་ཚལ་སྟུག་པོ་དེ་ནས་བྱུང་བ་དང་། ནགས་
ཚལ་དེའི་ཕྱི་རོལ་མྱ་ངམ་དགོན་པའི་ས་ཕྱོགས་དེ་ན་ཤིང་དང་ཚང་ཚིང་གང་ཡང་
མེད་པས་རྒྱང་རིང་པོ་ནས་གཟིགས་པ་ན་བཀྲེས་པ་དང་། སྐོམ་པ་དང་། ངལ་
བས་ ཉེན་ པའི་ མི་བདུན་བརྒྱ་ ཙམ་ ཞིག་ནགས་ ཚལ་ དེའི་ ཕྱོགས་ སུ་ འོང་ བ་
- 186 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གཟིགས་སོ། །གཉིས་པ་སེམས་དཔའ་ཆེན་པོས་སྐྱེ་བོ་ཉམ་ཐག་རྣམས་ལ་མི་
འཇིགས་པ་བྱིན་ཏེ་དབུགས་ཕྱུང་བ་ལ་གསུམ། མི་ཉམ་ཐག་དེ་དག་གིས་གླང་པོ་
ཆེ་སེམས་དཔའ་ཆེན་པོ་རྒྱང་རིང་པོ་ནས་འོང་བ་མཐོང་ནས་འཇིགས་ཤིང་སྐག་
པར་ གྱུར་ པ། སེམས་ དཔའ་ ཆེན་ པོས་ མི་ དེ་ དག་ ལ་ མ་ འཇིགས་ ཤིག་ཅེས་
དབུགས་ཕྱུང་སྟེ་དྲི་བ་མཛད་པ། མི་ཉམ་ཐག་དེ་དག་སེམས་དཔའ་ཆེན་པོའི་
གསུང་ཐོས་པ་ཙམ་གྱིས་དབུགས་ཕྱིན་ནས་དད་ཅིང་གུས་པས་བསྟོད་པའོ། །དང་
པོ་ནི། མི་དེ་དག་གིས་ཀྱང་ཞེས་པ་ནས། མ་ནུས་སོ། །ཞེས་པའི་བར་ཏེ། མི་ཉམ་
ཐག་དེ་དག་གིས་སེམས་དཔའ་ཆེན་པོ་དེ་ལུས་རབ་ཏུ་ཆེ་ཞིང་མདོག་དཀར་བས་
གངས་རིའི་རྩེ་མོ་འགྲོ་ཤེས་པའམ། མདོག་དཀར་ཞིང་ཤིན་ཏུ་མགྱོགས་པས་སྟོན་
ཀའི་སྤྲིན་ནམ། ན་བུན་གྱི་ཚོགས་རླུང་གིས་བསྐྱོད་པ་བཞིན་དུ་ནགས་ཚལ་དེ་
ནས་འཐོན་ཏེ་ཚུར་འོང་བ་མཐོང་ངོ༌། །མཐོང་ནས་ཀྱང་སྐྲག་ཅིང་མི་དགའ་སྟེ། ད་
ནི་བདག་ཅག་གླང་པོ་ཆེན་པོ་འདིས་བསད་དོ་སྙམ་ནས་ཡིད་སྐྲག་པར་གྱུར་ཀྱང་།
བཀྲེས་པ་དང༌། སྐོམ་པ་དང་། ངལ་བས་སྐྱིད་ལུག་པའི་ཕྱིར་འབྲོས་པར་རྩོལ་ནི་
མ་ནུས་སོ། །དོན་དེ་དག་སླར་ཡང་ཚིགས་སུ་བཅད་པའི་སྒོ་ནས་བརྗོད་པ་ནི། དེ་
དག་ རབ་ཏུ་འཇིགས་གྱུར་ཀྱང་། བཀྲེས་སྐོམ་ངལ་བས་ ཉམས་སྨད་ཅིང་། །མི་
དགའ་འཇིགས་པས་སྤ་གོང་བས། འབྲོས་པར་རྩོལ་ནི་མ་ནུས་སོ། །ཞེས་པ་སྟེ།
དོན་ནི་དངོས་ཟིན་ལྟར་རོ། །གཉིས་པ་སེམས་དཔའ་ཆེན་པོས་མི་དེ་དག་ལ་མ་
འཇིགས་ཤིག་ཅེས་དབུགས་ཕྱུང་སྟེ་དྲི་བ་མཛད་པ་ནི། དེ་ནས་བྱང་ཆུབ་སེམས་
དཔས་ཞེས་པ་ནས། འདིར་ལྷགས་གྱུར། །ཅེས་པའི་བར་ཏེ། དེ་ནས་ བྱང་ཆུབ་
སེམས་དཔའ་སེམས་དཔའ་ཆེན་པོ་དེས་མི་དེ་དག་སྐྲག་པར་རིག་ནས། ང་ལས་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཁྱེད་ལ་འཇིགས་པ་མི་འབྱུང་གིས་མ་འཇིགས་ཤིག་མ་འཇིགས་ཤིག་ཅེས་མིའི་
སྐད་དུ་གསུངས་ཏེ། གླང་པོ་ཆེའི་སྣ་མདོག་ཅུང་ཟད་དམར་ཞིང་སྣུམ་པ་སྒྲེང་བས་
དབུགས་ཕྱུག་སྟེ། མི་དེ་དག་གི་དྲུང་དུ་བསྙེན་ནས་སྙིང་རྗེ་བཞིན་དུ་དྲིས་པ། ཁྱེད་
ཅག་སུ་ཞིག་ཡིན། ཅིའི་ཕྱིར་འདི་ལྟར་ཉམ་ཐག་པར་གྱུར་ཅིང་འདི་ན་འཁོད།
ཁྱེད་ཅག་ནི་རྡུལ་དང་ཉི་མའི་འོད་ཟེར་གྱིས་ཁ་དོག་ཉམས་ཤིང་ལུས་ནི་རིད་པར་
གྱུར། མྱ་ངན་གྱིས་གདུངས་ལ་ཕོངས་པ་ཁྱེད་ཅག་སུ་ཞིག་ཡིན། ཁྱེད་ཅག་ཡུལ་
གང་ནས་འདིར་ལྷགས་པར་གྱུར་ཅེས་དྲིས་སོ། །
གསུམ་པ་མི་ཉམ་ཐག་དེ་དག་སེམས་དཔའ་ཆེན་པོའི་གསུང་ཐོས་པ་ཙམ་
གྱིས་དབུགས་ཕྱིན་ནས་དད་ཅིང་གུས་པས་བསྟོད་པ་ནི། དེ་ནས་མི་དེ་དག་ཅེས་
པ་ནས། སུ་ཞིག་མཆིས། །ཞེས་པའི་བར་ཏེ། དེ་ནས་མི་ཉམ་ཐག་དེ་དག་གླང་པོ་
སེམས་དཔའ་ཆེན་པོ་དེ་མི་སྐད་དུ་སྨྲ་ཞིང་ང་ལས་ཁྱེད་ལ་འཇིགས་པ་མི་འབྱུང་
གིས་མ་འཇིགས་ཤིག་ཅེས་མི་འཇིགས་པ་སྦྱིན་པར་ཁས་ལེན་པས་ཡིད་དགའ་
བར་ བྱེད་ པ་དེས་འཇིགས་པ་སྤངས་ནས་སེམས་བརྟས་པར་གྱུར་ཏེ། སེམས་
དཔའ་ཆེན་པོ་དེ་ལ་ཕྱག་འཚལ་ནས་ཐལ་མོ་སྦྱར་ཏེ་སྨྲས་པ། གླང་ཆེན་རྒྱལ་པོ་
ཞེས་བོས་ནས། ཁྱེད་ཅག་སུ་ཞིག་ཡིན། གང་ནས་འདིར་ལྷགས་ཞེས་གསུངས་
པའི་ལན་དུ། བདག་ཅག་ནི་རྒྱལ་པོ་ཁྲོས་པའི་རླུང་ལངས་པས་བསྐྲད་དེ་བཀྱེ་
ནས། རང་རང་གི་གཉེན་བཤེས་རྣམས་མྱ་ངན་གྱིས་གདུང་བཞིན་དུ་མྱ་ངམ་གྱི་
དགོན་པ་འདིར་ནི་སླེབ་པ་ལགས། ད་གཉེན་བཤེས་པས་ཀྱང་ལྷག་པར་གྱུར་པ་
བདག་ཉིད་ཆེན་པོ་ཁྱོད་ཀྱིས་བདག་ཅག་རྣམས་གཟིགས་པས་ན། བདག་ཅག་
རྣམས་ལ་སྐལ་བ་སྟེ་ཚེ་གནས་པའི་བསོད་ནམས་ཀྱི་ལྷག་མ་མཆིས་ཤིང་། ལྷ་
- 188 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
དཔལ་སྟེ་ཕུན་སུམ་ཚོགས་པ་མངོན་དུ་གྱུར་པར་ངེས་སོ། །སྔར་རྒྱལ་པོས་བསྐྲད་
པས་ཉམ་ཐག་ ཕོངས་པ་འདི་འདྲར་གྱུར་ཀྱང་། ད་བདག་ཉིད་ཆེན་པོ་ཁྱོད་ཀྱི་
སྤྱན་སྔར་ བབ་པས་ན་ བདག་ ཅག་ ཕོངས་ པ་ འདི་ལས་ཐར་ པར་ འགྱུར་ རོ། །
བདག་ཉིད་ཆེན་པོ་ཁྱོད་དང་མཇལ་པས་ཕོངས་པ་ལས་ཐར་པར་མ་ཟད་བདག་
ཉིད་ཆེན་པོ་ཁྱོད་རྨི་ལམ་དུ་མཐོང་ན་ཡང་ཕོངས་པ་ལས་མི་ཐར་པ་སུ་ཞིག་ཡོད་
ཅེས་བསྟོད་དོ། །གསུམ་པ་སྐྱེ་བོ་ཉམ་ཐག་རྣམས་དང་དྲི་ལན་མཛད་པ་ནི། དེ་
ནས་གླང་པོ་ཆེ་དེས་ཞེས་པ་ནས། འདྲ་བར་གཤེགས། །ཞེས་པའི་བར་ཏེ། གླང་
པོ་སེམས་དཔའ་ཆེན་པོ་དེས་མི་ཉམ་ཐག་དེ་རྣམས་ལ་འདི་ན་ཁྱེད་ཅག་དུ་ཡོད་
ཅེས་སྨྲས་པ་དང༌། མི་དེ་རྣམས་ཀྱིས་ལན་སྨྲས་པ། ཡིད་འོང་སྐུ་ལྡན་ཞེས་སེམས་
དཔའ་ཆེན་པོ་ལ་བསྟོད་ཚིག་དང་བཅས་བོས་ནས། བདག་ཅག་མི་སྟོང་ཙམ་ཞིག་
སའི་བདག་པོས་མྱ་ངམ་གྱི་དགོན་པ་འདིར་སྤྲུགས་ པ་ལས། བདག་ཅག་ཕལ་
ཆེར་སྐྱིད་དེ་བ་སྔར་སྡུག་བསྔལ་ཆེར་མ་མྱོང་བ་ཤ་སྟག་ཡིན་པས་བཀྲེས་པ་དང་
སྐོམ་པས་གདུངས་ནས་མི་སུམ་བརྒྱ་ཙམ་ཞིག་སྔར་གུམ་པར་གྱུར་ལ། གླང་ཆེན་
གཙོ་བོ་ཞེས་བོས་ནས། ད་འདི་ན་བདག་ཅག་མིའི་ལྷག་མ་བདུན་བརྒྱ་ཙམ་ཞིག་
མཆིས། བདག་ཅག་བདུན་བརྒྱ་པོ་འདི་ཡང་འཆི་བདག་གི་ཁ་ནང་དུ་ཆུད་ནས་
ཡོད་པ་ལས། བདག་ཉིད་ཆེན་པོ་ཁྱོད་ནི་དབུགས་འབྱིན་པའི་ལུས་དང་འདྲ་བར་
འདིར་གཤེགས་པས་བདག་ཅག་རྣམས་འཆི་བདག་གི་ཁ་ནས་ད་ཐར་རོ་ཞེས་
ཞུས་སོ། །
བཞི་པ་སྐྱེ་བོ་ཉམ་ཐག་རྣམས་ཀྱི་དོན་དུ་ལུས་གཏོང་བར་མཛད་པ་ལ་ལྔ།
སེམས་དཔའ་ཆེན་པོས་མི་ཉམ་ཐག་དེ་རྣམས་ཀྱི་ངང་ཚུལ་ལ་གཟིགས་པ་ན་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བཟོད་གླགས་མེད་པའི་སྙིང་རྗེ་འཁྲུངས་པ། མི་ཉམ་ཐག་དེ་རྣམས་མྱ་ངམ་དགོན་
པ་དེ་ལས་སྒྲོལ་བའི་ཐབས་བསམ་པ། མི་ཉམ་ཐག་དེ་དག་གིས་སེམས་དཔའ་
ཆེན་པོ་ལ་གསོལ་བ་བཏབ་པ། སེམས་དཔའ་ཆེན་པོས་མི་ཉམ་ཐག་དེ་རྣམས་ཀྱི་
དོན་དུ་ལུས་གཏོང་བའི་སྦྱོར་བ་བརྩམ་པ། སེམས་དཔའ་ཆེན་པོས་ལུས་བཏང་
ཚུལ་དངོས་སོ། །དང་པོ་ནི། དེ་སྐད་ཐོས་ནས་ཞེས་པ་ནས། འདི་ཅི་རུང་། །ཞེས་
པའི་བར་ཏེ། བྱང་སེམས་བདག་ཉིད་ཆེན་པོ་དེས་མི་ཉམ་ཐག་དེ་དག་གིས་ཉམ་
ཐག་པའི་ཚུལ་དེ་སྐད་ཟེར་བ་ཐོས་པ་ན། སེམས་དཔའ་ཆེན་པོ་དེ་སྔོན་ཡུན་རིང་
པོ་ནས་སྙིང་རྗེ་ལ་གོམས་པས་སྐྱེ་བོ་ཉམ་ཐག་དེ་དག་ལ་མྱ་ངན་བྱེད་ཅིང་མཆི་མ་
ཕྱུང་སྟེ། དེ་དག་ལ་འདི་སྐད་དུ་སྨྲ་བར་ངེས་སོ། །ཀྱེ་མའོ་ཞེས་ཐུགས་ཕྱུང་བའི་
ཚིག་སྔོན་དུ་བཏང་སྟེ། མི་ཉམ་ཐག་ཁྱེད་ཅག་རྒྱལ་པོས་བསྐྲད་པོས་རང་ཡུལ་
དང་བྲལ་ནས་མྱ་ངམ་དགོན་པ་འདིར་བཀྲེས་སྐོམ་གྱིས་གདུངས་པས་ཉོན་མོངས་
ཤིང་སྡུག་བསྔལ་བ་མཚར་བྱས་ཀྱི་མེད་ན། འོན་ཀྱང་ཁྱེད་ཅག་ལས་ཀྱང་རྒྱལ་པོ་
སྡིག་ཅན་དེ་སྙིང་རྗེ་སྟེ། རྒྱལ་པོ་སྡིག་ཅན་དེ་ཚེ་རབས་ཀུན་ཏུ་ཕུང་བར་འགྱུར་
བའི་ལས་ངན་བསགས་ཏེ་རྒྱལ་པོ་དེ་ལ་སྙིང་རྗེ་མེད་ཅིང་དཀོན་མཆོག་ལ་དད་པ་
དང་། ལས་འབྲས་ལ་ཡིད་ཆེས་མེད་པས། ཀྱི་ཧུད་གཞན་ལ་འཛེམ་པ་ནི་མེད།
རྒྱལ་པོ་དེའི་བློ་ནི་རྨོངས་ཏེ་རང་གི་ཕྱི་མའི་ཚེ་ལ་ཇི་ལྟར་འགྱུར་མི་སེམས་ཤིང་།
རྟག་འཛིན་གདོན་ཆེན་གྱིས་བསླུས་པས་རྒྱལ་པོའི་དཔལ་གློག་ལྟར་མི་བརྟན་པ་
ལ་རྟག་ཏུ་ གནས་ པར་ བཟུང་། སེམས་ཅན་གཞན་ལ་ ཕན་ སེམས་མེད་ པ་ལྟ་
ཞོག །རང་ལའང་ཕན་སེམས་མེད་པས་དབང་པོ་ལྔ་ག་ཉོན་མོངས་པས་ཕྲོགས་ཏེ་
རང་དབང་མེད་པར་གྱུར། འཆི་བདག་དེའུ་རེ་འོང་བ་མི་སེམས་པར་གཏན་དུ་
- 190 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྡོད་པར་བཟུང་། སྡིག་པ་བསགས་པའི་ལས་དེའི་འབྲས་བུ་རང་གིས་མྱོང་དགོས་
པ་དང༌། སྡིག་པ་ཕྲ་མོ་རེས་ཀྱང་སྡུག་བསྔལ་དཔག་ཏུ་མེད་པ་འབྱིན་པ་དང་།
སྡིག་པའི་ལས་ཀྱི་འབྲས་བུ་དུས་མཐའ་རིང་བར་མྱོང་དགོས་པའི་ཚུལ་རྣམས་མ་
ཐོས་པའམ། ཐོས་ཀྱང་ཡིད་མ་ཆེས་པར་བླང་དོར་གོ་ལོག་ཏུ་སྤྱོད། རྣམ་རྟོག་ངན་
པའི་དབང་དུ་སོང་ཞིང་སོ་སོར་རྟོག་པའི་ཤེས་རབ་ཞན་པའམ་མཐུ་ཆུང་བས་ཆོས་
ཀྱི་སྣོད་དུ་མ་གྱུར་ཅིང་། དགེ་བའི་བཤེས་གཉེན་རྣམས་ཀྱིས་ཚིག་གིས་གདམས་
ངག་སྟོན་པའི་ཡུལ་དུ་མ་གྱུར་པས་སུས་ཀྱང་གདམས་སུ་མེད་པས་རྒྱལ་པོ་ཉོན་
མོངས་རབ་ཏུ་མགོན་མེད་དུ་གྱུར་ཏོ། །རྒྱལ་པོ་དེ་འདི་ལྟར་སེམས་ཅན་ལ་གནོད་
པ་བྱེད་པ་འདི་ཡང་རང་གི་ལུས་འདི་གསོ་བའི་ཕྱིར་དུ་ཡིན་ན། འདི་ལྟར་ལུས་
འདི་ནི་ནད་རྣམ་པ་སྣ་ཚོགས་ཀྱི་གཞིར་གྱུར་ཅིང་། མྱུར་དུ་ཆུད་ཟ་བའི་རང་བཞིན་
ཅན་ཤི་བའི་ཚེ་རྡུལ་ཕྲན་ཙམ་ཞིག་ཀྱང་ཁྱེར་དབང་མེད་པ་རྒྱུན་དུ་གསོ་དགོས་པ་
འདི་གཅིག་པུའི་ཕྱིར་དུ་སེམས་ཅན་རྣམས་ལ་སྙིང་མི་བརྩེ་བར་གནོད་པ་བྱེད་པ་
ཡིན་པས། ཀྱི་ཧུད་སེམས་ཅན་ཐམས་ཅད་ཕུང་བར་བྱེད་པ་འཁོར་བའི་རྩ་བ་གཏི་
མུག་འདི་ཅི་རུང་ཞེས་ཆོས་ལ་ངེས་སེམས་ཀྱི་བཟོད་པའི་སྟོབས་ཀྱིས་སེམས་ཅན་
ཐམས་ཅད་འཁོར་བར་འཆིང་བའི་བྱེད་པོ་གཏི་མུག་ཡིན་པར་མངོན་སུམ་དུ་
གཟིགས་པའི་གསུང་བྱོན་ནོ། །
གཉིས་པ་ མི་ཉམ་ ཐག་དེ་རྣམས་མྱ་ངམ་དགོན་པ་དེ་ལས་ སྒྲོལ་བའི་
ཐབས་བསམ་པ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་
བཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་གླང་པོ་ཆེའི་བདག་པོ་དེས་
ཞེས་པ་ནས། ཐབས་གཞན་ནི་མེད་དོ་སྙམ་ནས། ཞེས་པའི་བར་ཏེ། དེ་ནས་གླང་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པོ་ཆེའི་བདག་པོ་སེམས་དཔའ་ཆེན་པོ་དེས་མི་བདུན་བརྒྱ་པོ་དེ་རྣམས་ལ་བཟོད་
གླགས་མེད་པའི་སྙིང་རྗེ་དང༌། བུ་སྡུག་པ་ལྟར་བྱམས་པའི་སེམས་ཀྱིས་བལྟས་
ནས་དེ་དག་སྡུག་བསྔལ་ལས་སྐྱོབ་པའི་ཐབས་བསམ་པ་མི་བདུན་བརྒྱ་པོ་འདི་
རྣམས་འདི་ལྟར་བཀྲེས་པ་དང་སྐོམ་པ་དང་ངལ་བས་ཉམ་ཐག་པར་ནི་གྱུར།
ལུས་ནི་རིད་ཅིང་ཉམ་ཆུང་བས་མྱ་ངམ་དགོན་པ་དཔག་ཚད་དུ་མ་ཡོད་པ། སྐོམ་
པ་སེལ་བའི་ཆུ་མེད་ཅིང་། ཚ་གདུང་སེལ་བའི་གྲིབ་མའང་མེད་ལ། ལམ་རྒྱགས་
ཀྱང་མེད་པར་འདི་ལས་ཇི་ལྟར་ཐར་པར་འགྱུར། མི་འདི་དག་གླང་པོ་ཆེའི་ནགས་
ཚལ་དུ་ཁྲིད་ནའང་ཉིན་གཅིག་ཙམ་ཉོན་མ་མོངས་པར། གནས་སུ་རུང་བའི་འཚོ་
བའི་དངོས་པོ་ཅི་ཡང་སྦྱིན་དུ་མེད་ན་ད་ཇི་ལྟར་བྱ། ངའི་ལུས་འདི་དོར་ནས་འདི་
དག་ལ་བྱིན་ན། ངའི་ཤས་མི་འདི་རྣམས་ཀྱི་ལམ་རྒྱགས་བྱས། ངའི་རྒྱུ་མས་རྒྱལ་
པ་བཞིན་དུ་ཆུ་སྣོད་བྱས་ན་གདོད་མི་འདི་རྣམས་མྱ་ངམ་དགོན་པ་འདི་ལས་ཐར་
པར་འགྱུར་གྱི། ཐབས་གཞན་ནི་མེད་དོ་སྙམ་དུ་ངེས་ནས་མི་བདུན་བརྒྱ་པོ་དེ་ལ་
ལུས་སྦྱིན་པར་ཐུགས་དམ་བཅས་སོ། ། གཉིས་པ་ཚིགས་སུ་བཅད་པའི་སྒོ་ནས་
བརྗོད་པ་ལ་བཞི། སེམས་དཔའ་ཆེན་པོས་རང་གི་ལུས་གཏོང་བར་དམ་བཅས་
པ། འགྲོ་བ་རིགས་དྲུག་ གི་ནང་ ནས་ མི་རྣམས་ གདུལ་ བྱའི་ མཆོག་ ཡིན་ པར་
བསམ་ནས་མི་དེ་དག་ལ་ཕན་འདོགས་པར་དགོངས་པ། རང་གི་ལུས་གཏོང་བའི་
སྦྱིན་པའི་ཞིང་རྙེད་དཀའ་བར་བསམ་པ། སྙིང་པོ་མེད་པའི་ལུས་ལས་སྙིང་པོ་བླང་
བར་བསམ་པའོ། །དང་པོ་ནི། དེ་བས་ཞེས་པ་ནས། བདག་གིས་བྱ། ཞེས་པའི་
བར་ཏེ། སེམས་དཔའ་ཆེན་པོས་སོ་སོར་རྟོག་པའི་ཤེས་རབ་ཀྱིས་རང་གི་ལུས་
སྡུག་བསྔལ་གྱི་རང་བཞིན་ཅན་ནད་བརྒྱ་ཕྲག་མང་པོའི་གནས་སུ་བལྟས་ནས།
- 192 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལུས་ལོངས་སྤྱོད་གང་ལའང་ཆགས་པ་མེད་པའི་ངེས་འབྱུང་དང་། མི་བདུན་བརྒྱ་
པོ་འདིས་མཚོན་འགྲོ་བ་ཐམས་ཅད་ལས་དང་ཉོན་མོངས་པས་བཅིངས་ཏེ་འཁོར་
བར་སྡུག་བསྔལ་གྱིས་ཉམ་ཐག་པའི་ཚུལ་བསམ་ནས་བཟོད་གླགས་མེད་པའི་
སྙིང་ རྗེ་དང་
། འགྲོ་བ་འདི་རྣམས་སྲིད་དང་ཞི་བའི་ཕོངས་པ་མཐའ་དག་ལས་
སྒྲོལ་བའི་ལྷག་བསམ་དང༌། དེས་ཀུན་ནས་བསླངས་ཏེ་སེམས་ཅན་ཐམས་ཅད་
ཀྱི་དོན་དུ་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱའོ་སྙམ་པའི་བྱང་ཆུབ་ཀྱི་
སེམས་ཤུགས་དྲག་པོས་ད་ལྟར་གྱི་ལུས་འདིས་མི་བདུན་བརྒྱ་པོ་འདི་རྣམས་ཀྱིས་
གཙོས་སེམས་ཅན་ཐམས་ཅད་འཁོར་བའི་རྒྱ་མཚོ་ལས་སྒྲོལ་བའི་གཟིངས་སུ་
གྱུར་པ་ཞིག་བདག་གིས་བྱའོ་སྙམ་དུ་དམ་བཅས་སོ། །གཉིས་པ་འགྲོ་བ་རིགས་
དྲུག་གི་ནང་ནས་མི་རྣམས་གདུལ་བྱའི་མཆོག་ཡིན་པར་བསམ་ནས་མི་དེ་དག་ལ་
ཕན་འདོགས་པར་དགོངས་པ་ནི། མི་ཡི་ལུས་སུ་ཞེས་པ་ནས། ཤིན་ཏུ་དཀོན།
ཞེས་པའི་བར་ཏེ། ཡང་འདི་ལྟར་དགོངས་ཏེ། འགྲོ་བ་རིགས་དྲུག་གི་སེམས་ཅན་
ཐམས་ཅད་རང་གི་ཕ་མ་དྲིན་ཅན་ཤ་སྟག་ཡིན་པས་ཉེ་རིང་བྱར་མེད་ཀྱང་། མི་
རྣམས་རྟེན་གྱི་མཆོག་ཡིན་པས་མི་རྣམས་ལ་ཕན་བཏགས་པ་དོན་ཆེ་སྟེ། སོ་སོར་
ཐར་པའི་སྡོམ་པ་མིའི་རྟེན་ལ་སྐྱེ་ཞིང་འགྲོ་བ་གཞན་གྱི་རྟེན་ལ་མི་སྐྱེ། བྱང་ཆུབ་
སེམས་དཔའི་སྡོམ་པའང་མིའི་རྟེན་ལ་སྐྱེ་བ་འདྲ་བ་འགྲོ་བ་གཞན་གྱི་རྟེན་ལ་སྐྱེ་
བ་དཀའ། རིག་པ་འཛིན་ པའི་ སྡོམ་པའང་མིའི་རྟེན་ལ་སྐྱེ་བ་འདྲ་བ་འགྲོ་བ་
གཞན་གྱི་རྟེན་ལ་མི་སྐྱེ་བས། མིའི་ལུས་སུ་སྐྱེས་པ་རྣམས་ཀྱིས་འབད་ན་མཐོ་
རིས་དང་། ཐར་ པ་དང༌། ཐམས་ཅད་མཁྱེན་པའི་གོ་འཕང་རྣམས་མྱུར་དུ་ཐོབ་
པར་བྱེད་ནུས་པས་མི་འདི་དག་དེ་ལྟར་དོན་ཆེ་བས་སྦྱིན་པའི་ཞིང་ཁྱད་པར་ཅན་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དུ་གྱུར་པ་ཡིན་ལ། ད་ལྟ་མི་བདུན་བརྒྱ་པོ་འདི་ལ་ཉིན་གཅིག་གི་འཚོ་བས་ཕན་
འདོགས་ནུས་པའང་ཤིན་ཏུ་དཀོན་པས་ན། བདག་གི་ལུས་འདི་ལ་སྙིང་པོ་བླངས་
ཏེ་ལུས་འདིས་མི་འདི་རྣམས་གསོ་བར་བྱའོ་སྙམ་དུ་ཐུགས་དམ་བཅས་སོ། །
གསུམ་པ་རང་གི་ལུས་གཏོང་བའི་སྦྱིན་པའི་ཞིང་རྙེད་དཀའ་བར་བསམ་
པ་ནི། བདག་གི་ཞེས་པ་ནས། བསྐྱབ་པའི་རིགས། ། ཞེས་པའི་བར་ཏེ། སེམས་
དཔའ་ཆེན་པོས་ཡང་དགོངས་པ། མི་འདི་རྣམས་སྔར་བཤད་པ་ལྟར་ལམ་བསྒྲུབ་
པ་ལ་ནུས་པ་ཆེ་བས་ཡོན་ཏན་གྱི་ཞིང་ཡང་ཡིན་ལ། སྔར་རང་གི་ཕ་མ་དྲིན་ཅན་
ཡིན་པ་དང་། མི་འདི་རྣམས་ལ་བརྟེན་ནས་སྦྱིན་པའི་ཕར་ཕྱིན་རྫོགས་ཏེ་སངས་
རྒྱས་ཀྱི་གོ་འཕང་ཡང་མྱུར་དུ་སྟེར་བས་ན་བསོད་ནམས་ཀྱི་ཞིང་ཡང་ཡིན་ལ།
འདི་འདྲ་བའི་བསོད་ནམས་ཀྱི་ཞིང་དུ་གྱུར་པའི་མགྲོན་མ་བོས་པར་རང་གི་སྤྱོད་
ཡུལ་གྱི་གནས་སུ་ལྷགས་པར་གྱུར་པ་ནི་སྔོན་བསོད་ནམས་བྱས་པས་ཐོབ་པ་
ཡིན་ནོ། །མི་འདི་རྣམས་ནི་གཉེན་དང་བྲལ་བས་ཕོངས་ཤིང་ཉམ་ཐག་པར་གྱུར་
པས་ན་སྙིང་རྗེའི་ཞིང་ཡང་ཡིན་ནོ། །དེ་བས་ན་བདག་གིས་མི་འདི་དག་ལྷག་པར་
བསྐྱབ་པའི་རིགས་སོ་སྙམ་དུ་དགོངས་སོ། ། བཞི་པ་སྙིང་པོ་མེད་པའི་ལུས་ལས་
སྙིང་པོ་བླང་བར་བསམ་པ་ནི། ལུས་ཞེས་བྱ་བ་ཞེས་པ་ནས། སྤྱད་པའི་རིགས། །
ཞེས་པའི་བར་ཏེ། ཡང་སེམས་དཔའ་ཆེན་པོས་སོ་སོར་རྟོག་པའི་ཤེས་རབ་ཀྱིས་
འདི་ལྟར་དཔྱད་དེ། ལུས་ཞེས་བྱ་བ་འདི་ནི་འཁོར་བའི་གནས་སུ་ལས་ཉོན་གྱིས་
བཅིངས་པ་རྣམས་ལ་ཅི་བྱས་དོན་མེད་མང་སྟེ། མས་མངལ་དུ་གསོས་པ་དང་།
བཙས་ནས་གསོས་པ་ཕལ་ཆེར་ཉོན་མོངས་པའི་དབང་དུ་སོང་ཞིང་ཉོན་མོངས་
འཕེལ་བའི་རྐྱེན་དུ་སོང་བས་དོན་མེད་དང༌། ལུས་གསོ་བའི་ ཕྱིར་འབད་པ་ཅི་
- 194-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱས་ཕལ་ཆེར་སྡིག་པ་གསོག་པའི་ཐབས་སུ་སོང་བས་དོན་མེད་དང་། འབད་པ་
བརྒྱས་གསོས་ཀྱང་མཐར་ངེས་པར་འདོར་དགོས་པས་ངལ་བ་ཅི་བྱས་དོན་མེད་
དང༌། དུས་ཡུན་རིང་པོ་དག་ཏུ་ སྡུག་བསྔལ་མང་པོའི་གནས་སུ་གྱུར་པ་དང༌།
དུས་རྟག་ཏུ་ནད་རྣམ་པ་མང་པོ་དང་ཉོན་མོངས་པ་མང་པོའི་གཞིར་གྱུར་པ་སྙིང་པོ་
གང་ཡང་མེད་པ་འདི་གཞན་གྱི་དོན་དུ་ཕན་པ་ཞིག་བྱུང་ན་ནི་སྙིང་པོ་མེད་པའི་
ལུས་ལས་སྙིང་པོ་དམ་པ་ལོན་པ་ཡིན་པས་དགའ་བཞིན་དུ་སྤྱད་པའི་ རིགས་
སོ། །དེས་ན་མི་བདུན་བརྒྱ་པོ་འདི་དག་བསྐྱབ་པའི་ཕྱིར་བདག་གི་ལུས་འདི་ངེས་
པར་གཏང་བར་བྱའོ་སྙམ་དུ་ངེས་པར་དམ་བཅས་སོ། །གསུམ་པ་མི་ཉམ་ཐག་དེ་
དག་གིས་སེམས་དཔའ་ཆེན་པོ་ལ་གསོལ་བ་བཏབ་པ་ནི། དེ་ནས་དེ་དག་ལས་
ཞེས་པ་ནས། ཇོ་བོ་ཁྱོད་ཀྱིས་བསྒྲལ་བར་གསོལ། །ཞེས་སྨྲས་པ་དང་། ཞེས་བར་
ཏེ། དེ་ནས་མི་བདུན་བརྒྱ་པོ་དེ་དག་ལས་མི་ཁ་ཅིག་ནི་བཀྲེས་པ་དང༌། སྐོམ་པ་
དང༌། ངལ་བ་དང་། ཚ་བའི་སྡུག་བསྔལ་གྱིས་ལུས་ཉམ་ཐག་ནས་ཐལ་མོ་སྦྱར་ཏེ་
མིག་མཆི་མས་གང་བཞིན་དུ་ཕོངས་ནས་ལག་བརྡས་ཆུ་སློང་བར་བྱེད་ལ། མི་ཁ་
ཅིག་ནི་སེམས་དཔའ་ཆེན་པོ་ལ་སྐལ་བ་ཆེན་པོ་ཞེས་བོས་ནས། བདག་ཅག་
མགོན་མེད་རྣམས་ཀྱི་མགོན་ནི་ཁྱོད་ཉིད་ལགས། ཁྱོད་ནི་བདག་ཅག་རྣམས་སྡུག་
བསྔལ་ལས་སྐྱོབ་པའི་སྐྱབས་དང་རྟེན་ལགས་པས་ན། ཐབས་ཚུལ་ཅི་རིགས་
པའི་སྒོ་ནས་བདག་ཅག་རྣམས་རབ་ཏུ་བསྐྱབ་པའི་རིགས་སོ་ཞེས་དེ་ལ་ཁ་ཅིག་
སྙིང་རྗེ་ རྗེ་སྐད་དུ་སྨྲའོ། །སེམས་རབ་ཏུ་བརྟན་པ་གཞན་དག་ནི་ཆུ་གང་ན་ཡོད་
པའི་ས་ཕྱོགས་དང་མྱ་ངམ་དགོན་པ་བགྲོད་དཀའ་བ་བརྒལ་བའི་ལམ་འདྲི་སྟེ།
གླང་ཆེན་བདག་པོ་ཞེས་སེམས་དཔའ་ཆེན་པོ་ལ་བོས་ནས། ཆུ་བཏུང་དུ་རུང་བའི་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མཚོའི་གནས་སམ། ཆུ་ཀླུང་སིལ་མའམ། གཡའ་ཆབ་སིལ་མ་གང་ན་ཡོད་བདག་
ཅག་ལ་བསྟན་དུ་གསོལ། ཚ་བས་གདུངས་པ་འདི་ལས་སྐྱོབ་ཕྱིར་གྲིབ་ཤིང་ཟླུམ་
པོའམ་གསིང་མ་སྔོན་པོ་སོགས་བསིལ་བའི་གནས་གང་ན་ཡོད་པ་བདག་ཅག་ལ་
བསྟན་དུ་གསོལ་ཞེས་གསོལ་བ་འདེབས། མི་དེ་དག་གི་ནང་ནས་སྙིང་སྟོབས་
ཆེས་བརྟན་པ་འགའ་ཞིག་ནི་སེམས་དཔའ་ཆེན་པོ་ལ་བོས་ནས། མྱ་ངམ་དགོན་
པ་འདི་ལས་ཐར་པར་ནུས་པའི་ལམ་གང་དག་ན་ཡོད་པ་དེ་བདག་ཅག་ལ་ཐུགས་
བརྩེ་ བར་ མཛད་ནས་ ཕྱོགས་ དེ་ བསྟན་ན་ རབ་ཏུ་ ལེགས་ སོ་ ཞེས་ གསོལ་ བ་
འདེབས། མི་དེ་དག་ཐམས་ཅད་ཀྱིས་མགྲིན་གཅིག་ཏུ་སེམས་དཔའ་ཆེན་པོ་ལ་
བོས་ནས། ཐལ་མོ་སྦྱར་ཏེ་བདག་ཅག་རྣམས་མྱ་ངམ་དགོན་པར་ཡུན་རིང་དུ་
འཁྱམས་ཤིང་མཆིས་པ་ལས་བྱམས་པའི་ཐུགས་དང་ལྡན་པ་ཁྱོད་དང་ད་མཇལ་
བས། ཇོ་བོ་ཐུགས་རྗེ་ཅན་ཁྱོད་ཀྱིས་བདག་ཅག་རྣམས་མྱ་ངམ་དགོན་པ་འདི་
ལས་བསྒྲོལ་བར་མཛད་དུ་གསོལ་ཞེས་གསོལ་བ་བཏབ་བོ། །གཞུང་འདི་ལ་སྔོན་
གྱི་དམ་པ་འགའ་ཞིག་གིས་དོན་ཚན་ལྔར་བྱས་ཏེ། མི་དེ་དག་ལས་སྐོམ་པས་
གདུངས་ནས་འཆི་བར་ཉེ་བ་འགའ་ཞིག་གིས་སྨྲ་མ་ནུས་པར་ལག་བརྡས་ཆུ་སློང་
བར་བྱེད་པ་དང་། དེ་ལས་ཅུང་ཟད་དྲག་པ་འགའ་ཞིག་གིས་མགོན་སྐྱབས་མཛད་
དུ་གསོལ་ཞེས་གསོལ་བ་འདེབས་པ་དང་། སེམས་སྟོབས་ཅུང་ཟད་བརྟན་པ་
འགའ་ཞིག་གིས་བསིལ་བའི་གནས་དང་ཆུ་གང་ན་ཡོད་འདྲི་བ་དང༌། སེམས་
སྟོབས་རབ་ཏུ་བརྟན་པ་འགའ་ཞིག་གིས་མྱ་ངམ་དགོན་པ་དེ་ལས་ཐར་པའི་ལམ་
འདྲི་བ་དང་། ཐམས་ཅད་ཀྱིས་སེམས་དཔའ་ཆེན་པོ་ལ་སྐྱབས་མཛད་པར་གསོལ་
བ་འདེབས་པ་ལྔར་བྱེད་དོ། །དོན་ཚན་དེ་ལྟར་དུ་གཅོད་པ་ནི་འགྱུར་གསར་དང་
- 196 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐུན་ལ། འགྱུར་རྙིང་གི་ཚིག་ཟིན་ལ་དོན་ཚན་འོག་མ་རྣམས་སྔར་ལྟར་གནས་
ཀྱང་། དོན་ཚན་དང་པོ་གཉིས་སོ་སོར་འབྱེད་མི་ཐུབ་ པར་ གཅིག་ཏུ་བྱུང་ སྟེ།
འགྱུར་རྙིང་དུ་ལག་བརྡས་ཆུ་སློང་བ་ནི། བདག་ཅག་མགོན་མེད་ཅེས་སོགས་
སྐྱབས་མཛད་པར་གསོལ་བ་དང་དོན་སྦྲེལ་བས་སོ། །འགྱུར་གསར་དུ། ཕོངས་
ནས་ལག་བརྡས་ཆུ་སློང་ཞེས་དོན་ཚན་དང་པོ་ཚིག་མཚམས་བཅད་ནས། གཞན་
དག་ནི། བདག་ ཅག་ གཉེན་ མེད་ ཅེས་ སོགས་ དོན་ ཚན་ གཉིས་ པ་ བྱུང་ ངོ༌། །
འགྱུར་རྙིང་དུ་ཚིགས་བཅད་མཐའ་མ་ལ་མྱ་ངམ་དགོན་པར་ཞེས་པ་ནས། བསྒྲལ་
བར་གསོལ། །ཞེས་ཚིག་རྐང་གསུམ་ལས་མ་བྱུང་བ་ཐོག་མའི་འགྱུར་ལ་ཚིག་རྐང་
གཅིག་ཆད་པའམ། ཐོག་མར་བསྒྱུར་ཡང་རྗེས་སུ་བྲིས་ནོར་རིམ་བརྒྱུད་དུ་སོང་བ་
འདྲ་སྟེ། འགྱུར་གསར་དུ། མྱ་ངམ་དགོན་པར་ཡུན་རིང་དུ། །བདག་ཅག་འཁྱམ་
ཞིང་ མཆིས་ པ་ ལས། །དེ་ རིང་ བྱམས་ པ་ གཞན་ མ་ མཆིས། །ཇོ་ བོ་ ཁྱོད་ ཀྱིས་
བསྒྲལ་དུ་གསོལ། །ཞེས་ཚིག་རྐང་བཞི་ཚང་བར་བྱུང་ངོ༌། །བཞི་པ་སེམས་དཔའ་
ཆེན་པོས་མི་ཉམ་ཐག་དེ་རྣམས་ཀྱི་དོན་དུ་ལུས་གཏོང་བའི་སྦྱོར་བ་བརྩམས་པ་ལ་
གཉིས། སེམས་དཔའ་ཆེན་པོས་མི་དེ་རྣམས་ལ་མྱ་ངམ་དགོན་པ་དེ་ལས་ཐར་
པའི་ལམ་དང་ཟས་སྐོམ་རྙེད་པའི་ཐབས་བསྟན་པ་དང་། སེམས་དཔའ་ཆེན་པོས་
མི་དེ་རྣམས་ཀྱི་དོན་དུ་ལུས་གཏོང་བར་མངོན་དུ་ཕྱོགས་པ་ན་སྨོན་ལམ་ཇི་ལྟར་
མཛད་པའོ། །དང་པོ་ནི། དེ་ནས་བདག་ཉིད་ཆེན་པོ་དེ་ཞེས་པ་ནས། དེངས་ཤིག་
ཅེས་སྨྲས་ནས། །ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེ་མི་
བདུན་བརྒྱ་པོ་དེ་དག་གིས་སྙིང་རྗེ་རྗེ་སྐད་དུ་གསོལ་བ་བཏབ་པ་དེ་དང་དེ་དག་
གིས་སེམས་རབ་ཏུ་བརླན་པར་གྱུར་ནས། མྱ་ངམ་དགོན་པ་དེ་ལས་གང་ནས་
197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཐར་པར་འགྱུར་བའི་རི་ཞིག་ཡོད་པ་དེ་མི་དེ་དག་ལ་བསྟན་པའི་ཕྱིར་གླང་པོ་ཆེའི་
སྣ་སྦྲུལ་ཆེན་པོའི་མགོ་བོའི་གདེངས་ཀ་དང་འདྲ་བ་རི་དེ་ངོས་ལ་བརྐྱངས་ཏེ་སྨྲས་
པ། རི་འདིའི་དྲུང་ན་མཚོ་ཆེན་པོ་མེ་ཏོག་པདྨ་དང་ཨུཏྤལ་ལས་བརྒྱན་པ་ཆུ་གཙང་
མས་གང་བ་ཡོད་ཀྱིས། དེ་བས་ན་ཁྱེད་ཅག་ལམ་འདི་ནས་ཕར་དེངས་ལ་མཚོའི་
འགྲམ་དེར་ཡང་ཚ་བ་དང་སྐོམ་པ་ཞི་ཕྱིར་ཆུ་ངོམས་པར་འཐུངས་ཤིག །བསིལ་
བའི་གནས་དེར་ངལ་བསོས་པར་བགྱིས་ཏེ། མཚོ་དེ་དང་མི་རིང་བ་ཞིག་ན་རི་
དེའི་ཁ་ནས་ལྷུང་བའི་གླང་པོ་ཆེའི་རོ་ཞིག་ཡོད་ཀྱིས། དེའི་ཤས་ལམ་རྒྱགས་གྱིས།
དེའི་རྒྱུ་མས་རྐྱལ་པ་བཞིན་དུ་ཆུ་སྣོད་བྱས་ཏེ་ཆུ་ལོང་ལ་ཁྱེར་ཏེ་ས་ཕྱོགས་འདི་
ཉིད་ནས་དེངས་ཤིག་དང་། མྱ་ངམ་དགོན་པ་འདི་ལས་མྱུར་དུ་ཐར་པར་འགྱུར་
གྱི། ཁྱེད་ཅག་ལམ་འདི་ན་ཕར་དེངས་ཤིག་ཅེས་སྨྲས་ སོ། །ལམ་སྟོན་པའི་
ཚེ་ སྣ་ བརྐྱངས་ཏེ་ སྟོན་ པ་ ནི་ གཞན་ ལ་ ལམ་ སྟོན་ པའི་ ཚེ་ ལག་ པ་ གཡས་ པ་
བསྒྲེངས་ཏེ་སྟོན་དགོས་པར་བྱང་ཆུབ་སེམས་དཔའི་བསླབ་བྱར་གསུངས་པ་དང༌
མཐུན་པར་མཛད་པའོ། །
གཉིས་པ་སེམས་དཔའ་ཆེན་པོས་མི་དེ་རྣམས་ཀྱི་དོན་དུ་ལུས་གཏོང་བར་
མངོན་དུ་ཕྱོགས་པ་ན་སྨོན་ལམ་ཇི་ལྟར་མཛད་པ་ནི། བདག་ཉིད་ཆེན་པོ་དེའི་
ཞེས་པ་ནས། ནུས་པར་ཤོག །ཅེས་པའི་བར་ཏེ། བྱང་སེམས་བདག་ཉིད་ཆེན་པོ་
དེས་མི་བདུན་བརྒྱ་པོ་དེ་རྣམས་དབུགས་ཕྱུང་ནས་མྱ་ངམ་དགོན་པ་དེ་ནས་བཀྱེ་
སྟེ། སེམས་དཔའ་ཆེན་པོ་རང་ཉིད་ལམ་གཞན་ཞིག་ནས་སོང་སྟེ་རི་དེའི་ཁར་
འཛེགས་ནས། སྐྱེ་བོ་ཉམ་ཐག་དེ་རྣམས་བསྒྲལ་བའི་ཕྱིར་རི་དེའི་ཁ་ནས་རང་གི་
ལུས་འདོར་བར་ཕྱོགས་པ་ན་སྨོན་ལམ་འདི་ལྟར་བཏབ་པར་ངེས་སོ། །བདག་
- 198 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གིས་འདི་བྱས་བདེ་འགྲོ་ཐོབ་ཕྱིར་མིན། །མི་དབང་རྒྱལ་སྲིད་གདུགས་གཅིག་
དཔལ་ ཕྱིར་མིན། །མཐོ་རིས་བདེ་མཆོག་མྱོང་བའི་ཕྱིར་མ་ཡིན། །ཚངས་ པའི་
དཔལ་དང་ཐར་པའི་བདེ་ཕྱིར་མིན། །མྱ་ངམ་དགོན་པར་འཁྱམས་པའི་སྐྱེ་བོ་
འདི། །བདག་གིས་བསྒྲལ་བའི་བསོད་ནམས་ཡོད་ན་ནི། །དེ་ཡིས་འཁོར་བའི་
དགོན་ པར་ འཁྱམས་ པ་ ཡི། །འཇིག་རྟེན་རྣམས་ནི་ སྒྲོལ་བར་ནུས་པར་ཤོག །
ཅེས་སྨོན་ལམ་བཏབ་བོ། །གསུང་དེ་དག་གི་དོན་ནི་བདག་གིས་སེམས་ཅན་གྱི་
དོན་དུ་གཏོང་བ་འདི་ལྟར་བྱས་པ་འདི་ཚེ་ཕྱི་མ་བདེ་འགྲོ་མིའི་རྟེན་དང་ལོངས་
སྤྱོད་ ཐོབ་ པའི་ ཕྱིར་ ཡང་ མ་ ཡིན། མི་ དབང་ འཁོར་ ལོས་ སྒྱུར་ བའི་ རྒྱལ་ སྲིད་
གདུགས་གཅིག་པའི་དཔལ་ཐོབ་པའི་ཕྱིར་ཡང་མ་ཡིན། མཐོ་རིས་འདོད་ལྷའི་
བདེ་བ་མཆོག་མྱོང་བའི་ཕྱིར་ཡང་མ་ཡིན། ཁམས་གོང་མ་ཚངས་པའི་དཔལ་དང་
གཟུགས་མེད་པའི་སྙོམས་འཇུག་གི་བདེ་བ་ཐོབ་པའི་ཕྱིར་ཡང་མ་ཡིན་ནོ། །རང་
གཅིག་པུའི་ཆེད་དུ་ཉན་རང་གི་ཐར་པའི་བདེ་བ་ཐོབ་པའི་ཕྱིར་ཡང་མ་ཡིན་ནོ། །
འོ་ན་ གང་ གི་ཆེད་དུ་འདི་ ལྟ་ བུའི་ དཀའ་ བ་བྱེད་ཅེ་ན། མྱ་ངམ་དགོན་པར་
འཁྱམས་པའི་སྐྱེ་བོ་བདུན་བརྒྱ་པོ་འདི་དག་བདག་གི་ལུས་འདི་བཏང་ནས་མྱ་
ངམ་དགོན་པ་ལས་བསྒྲལ་བའི་བསོད་ནམས་གང་ཡོད་པ་དེས་ཁམས་གསུམ་གྱི་
འཁོར་བའི་དགོན་པར་འཁྱམས་པའི་འཇིག་རྟེན་རྣམས་མྱུར་དུ་སྒྲོལ་བར་ནུས་
པར་ཤོག་ཅེས་སྨོན་ལམ་བཏབ་པ་སྟེ། བྱང་ཆུབ་ཀྱི་སེམས་རིན་པོ་ཆེ་འབའ་ཞིག་
ཐུགས་དམ་དུ་མཛད་པ་ཚིག་ཏུ་མཚོན་པར་མཛད་པའོ། །གདུགས་གཅིག་ཅེས་
པའི་དོན་ནི་འཁྲུངས་རབས་བཅུ་པའི་འགྲེལ་པར་བཤད་ཟིན་ཏོ། །
ལྔ་ པ་སེམས་དཔའ་ཆེན་པོས་ལུས་བཏང་ཚུལ་དངོས་ལ་བརྒྱད། སེམས་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དཔའ་ཆེན་པོ་དེས་སེམས་ཅན་ གྱི་དོན་དུ་ལུས་འདོར་བར་མཛད་པ། སེམས་
དཔའ་ཆེན་པོས་ལུས་བཏང་བའི་ཚེ་ལྟས་ཇི་ལྟར་བྱུང་བ། སེམས་དཔའ་ཆེན་པོས་
ལུས་བཏང་བའི་ཚེ་དཀར་ཕྱོགས་སྐྱོང་བ་རྣམས་ཀྱིས་མཆོད་པ་ཇི་ལྟར་བྱས་པ།
སེམས་དཔའ་ཆེན་པོས་ལུས་བཏང་བ་ན་འབྱུང་བ་རྣམས་ཀྱང་རང་དབང་མེད་
པར་གཡོས་ཏེ་མཆོད་པའི་རྣམ་འགྱུར་བསྟན་པ། མི་བདུན་བརྒྱ་པོ་དེས་སེམས་
དཔའ་ཆེན་པོས་ལུང་བསྟན་པ་ལྟར་གླང་པོ་ཆེའི་རོ་ མཐོང་ནས་ཇི་ལྟར་ཡིན་
བརྟགས་པ། མི་ཉམ་ཐག་དེ་རྣམས་ཀྱིས་སེམས་དཔའ་ཆེན་པོས་ཐུགས་རྗེས་མ་
བཟོད་པར་ལུས་བཏང་བ་ཡིན་པར་རིག་ནས་མྱ་ངན་བྱས་པ། མི་བློ་གྲོས་ཆེ་བ་
འགའ་ཞིག་གིས་སེམས་དཔའ་ཆེན་པོའི་ཐུགས་བཞེད་ལྟར་བྱ་དགོས་སོ་ཞེས་
སྨྲས་ནས་ དེ་ བཞིན་དུ་ བྱས་ པ། མི་བདུན་བརྒྱ་པོ་དེ་སེམས་ དཔའ་ཆེན་པོའི་
མཐུས་མྱ་ངམ་དགོན་པ་དེ་ལས་ཐར་པའོ། །དང་པོ་ནི། བདག་ཉིད་ཆེན་པོ་དེས་
ཞེས་པ་ནས། བོར་རོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེས་
བྱང་ཆུབ་ཀྱི་སེམས་རིན་པོ་ཆེ་ཤུགས་དྲག་པོས་སེམས་ཅན་རྣམས་སྒྲོལ་བའི་དོན་
དུ་རང་གི་ལུས་གཏོང་བ་དེ་ལྟར་ངེས་པར་བྱས་ནས་སེམས་ཅན་མང་པོའི་དོན་
འགྲུབ་ པ་དང་། རྫོགས་བྱང་ གི་ཚོགས་རླབས་ཆེན་ འགྲུབ་ པར་གཟིགས་ནས།
རབ་ཏུ་དགའ་བའི་ཤུགས་ཀྱིས་རང་གིས་ལུས་རི་མཐོན་པོའི་གཡང་ས་ནས་ལྷུང་
སྟེ་དུམ་བུ་བརྒྱར་ཞིག་ནས་འཆི་བའི་སྡུག་བསྔལ་འབྱུང་བ་ལ་མི་ལྟ་བར་རི་མཐོན་
པོ་དེའི་ཁ་ནས་རང་གི་ལུས་སྔར་མི་དེ་རྣམས་ལ་གླང་པོ་ཆེའི་རོ་ཞིག་ཕྱོགས་འདི་
ན་ཡོད་དོ་ཞེས་གང་བསྟན་པའི་ས་ཕྱོགས་དེར་བོར་རོ། ། །
གཉིས་པ་སེམས་དཔའ་ཆེན་པོས་ལུས་བཏང་བའི་ཚེ་ལྟས་ཇི་ལྟར་བྱུང་བ་
- 200 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་ གཉིས། སེམས་དཔའ་ཆེན་ པོས་ ལུས་གཡང་དུ་བོར་ བ་ ལ་ དཔེའི་སྒོ་ནས་
བསྔགས་པ་དང་། དེའི་ཚེ་ས་གཡོ་བ་སོགས་ལྟས་ཇི་ལྟར་བྱུང་བའི་ཚུལ་ལོ། །དང་
པོ་ནི། དེ་ནས་དེ་ལྷུང་ཞེས་པ་ནས། ལྷུང་བར་གྱུར་པ་བཞིན། །ཞེས་པའི་བར་ཏེ།
སེམས་དཔའ་ཆེན་པོས་སེམས་ཅན་གྱི་དོན་དུ་ལུས་གཏོང་བར་མཛད་པ་ན། རིའི་
རྩེ་ནས་དེའི་ལུས་ལྷུང་བ་ནི་སྟོན་ཀའི་སྤྲིན་ནམ་མཁའ་ལ་ལྡིང་བ་བཞིན་དུ་མཛེས་
པར་གྱུར། སེམས་དཔའ་ཆེན་པོའི་ལུས་རིའི་རྩེ་ནས་ཐུར་དུ་ལྷུང་སྟེ་རིའི་རྩེ་དེར་
མི་སྣང་བར་སོང་བ་ནི་ཟླ་བའི་དཀྱིལ་འཁོར་ནུབ་ཀྱི་རིའི་ཁར་ནུབ་པ་བཞིན་དུ་
གྱུར། སེམས་དཔའ་ཆེན་པོའི་ལུས་རི་རྩེ་ནས་གཡང་དུ་ལྷུང་སྟེ་ཞིག་པ་ནི་ཁྱུང་གི་
འདབ་ མ་ བསྐྱོད་ པའི་ རླུང་ གིས་ བསྐྱོད་ པའི་མཐུས་གངས་ རིའི་ རྩེ་ མོའི་ སྟོད་
གཡོགས་ལྷུང་བར་གྱུར་པ་བཞིན་དུ་ལུས་ཀྱི་ཁོག་དུམ་བུར་ཞིག་པར་གྱུར་ཏོ། །
ཚིགས་བཅད་འདི་ནི་སྙན་ངག་གི་ཚིག་སྦྱོར་ཆེས་ངོ་མཚར་བ་ཞིག་སྟེ། དཔེ་དང་
པོས་སེམས་དཔའ་ཆེན་པོའི་ལུས་རི་རྩེ་ནས་ནམ་མཁའ་ལ་ལྡིང་བ་དང༌། དཔེ་
གཉིས་པས་རི་རྩེ་ནས་མི་སྣང་བར་གྱུར་པ་དང་། དཔེ་གསུམ་པས་རི་རྩེ་ནས་ས་
ལ་ལྷུང་སྟེ་དུམ་བུར་ཞིག་པ་དང་། གསུམ་གས་ལུས་དཀར་བ་དཔེས་མཚོན་པར་
བྱེད་དོ། །འདི་ ལ་ སྔོན་ གྱི་ མཁས་ པ་ འགའ་ ཞིག་ གིས། དཔེ་ དང་ པོས་ རི་ རྩེ་
འཛེགས་པ་དང་། དཔེ་གཉིས་པས་རི་རྩེ་ནས་མཆོངས་པ་དང་། དཔེ་གསུམ་པས་
ས་ལ་ལྷུང་ནས་དུམ་བུར་ཞིག་པ་མཚོན་ཞེས་བཤད་དོ། །གཉིས་པ་དེའི་ཚེ་ས་
གཡོ་བ་སོགས་ ལྟས་ ཇི་ ལྟར་བྱུང་བའི་ཚུལ་ནི། དེ་ནས་ས་དང་ཞེས་པ་ནས།
འདུད་པར་གྱུར། །ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་སེམས་ཅན་
གྱི་དོན་དུ་ལུས་འདོར་བར་མཛད་པ་ན། འཁོར་བའི་སྣོད་བཅུད་ཐམས་ཅད་སྐད་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཅིག་ལ་ཞིག་པར་དོགས་ནས་འདར་བ་བཞིན་དུ་དབང་ཆེན་གསེར་གྱི་ས་གཞི་
དང་རིའི་རྒྱལ་པོ་རི་རབ་སོགས་རི་རྣམས་གཡོས་པར་གྱུར། འདོད་པའི་ཁམས་
ཀྱི་བདག་པོར་བསྙེམས་པའི་བདུད་སྡིག་ཏོ་ཅན་སེམས་དཔའ་ཆེན་པོས་ཐུགས་
བསྐྱེད་རླབས་ཆེན་དེ་མཛད་པ་ན། སེམས་དཔའ་ཆེན་པོ་ཉིད་བདུད་ཀྱི་སྤྱོད་ཡུལ་
ལས་འདས་པར་མ་ཟད་འཁོར་བའི་སེམས་ཅན་གཞན་རྣམས་ཀྱང་བདུད་ཀྱི་སྤྱོད་
ཡུལ་ལས་འདས་ཏེ་བདུད་སྡིག་ཏོ་ཅན་རང་ཉིད་འཁོར་གྱིས་ཕོངས་པར་འགྱུར་རོ་
སྙམ་དུ་སེམས་འཇིགས་ཤིང་སྐྲག་ནས་འདར་ཞིང་སྤ་གོང་བར་གྱུར་ཏོ། །དེའི་ཚེ་
བདུད་ཀྱི་གནས་སུ་གནམ་གྲུམ་པའམ་རལ་བ་ལྟ་བུའི་སྒྲ་འཇིགས་སུ་རུང་བ་གྲག་
ཅིང་བདུད་ཀྱི་རྒྱལ་མཚན་ཆག་པ་དང༌། བདུད་ཀྱི་གནས་སུ་རྡོ་ཆར་ལྷུང་བ་དང༌།
དུས་མ་ཡིན་པའི་རླུང་ཆེན་པོ་ལངས་ཏེ་བདུད་ཀྱི་ཁང་པ་རྣམས་དཀྲོགས་ཤིང་
བདུད་སྡིག་ཏོ་ཅན་ཁྲི་ལས་ས་ལ་ལྷུང་བ་སོགས་ལྟས་ངན་པ་ཆེན་པོ་བྱུང་ངོ༌། །
དེའི་ཚེ་སེམས་དཔའ་ཆེན་པོའི་བྱང་ཆུབ་ཀྱི་སེམས་སྟོབས་ཆེན་དེའི་མཐུས་འཚང་
རྒྱ་བ་ལ་ཆེས་ཉེ་བར་ཕྱོགས་ཏེ། དེའི་སྔ་ལྟས་སུ་སེམས་ཅན་བགྲང་བ་ལས་
འདས་པ་ཞིག་བདུད་ཀྱི་སྤྱོད་ཡུལ་ལས་འདས་ཏེ་སངས་རྒྱས་ཀྱི་ས་ལ་འཇོག་པར་
འགྱུར་རོ་ཞེས་མཚོན་ཕྱིར་བདུད་སྡིག་ཏོ་ཅན་འཁོར་དང་བཅས་པ་ལ་ལྟས་ངན་
ཆེན་པོ་བྱུང་བར་གྱུར་པ་དང་མཉམ་དུ་དཀར་ཕྱོགས་ཀྱི་ལྷ་རྣམས་ཁམས་གསུམ་
གྱི་སེམས་ཅན་རྣམས་འཁོར་བ་ལས་སྒྲོལ་བའི་མགོན་པོ་མྱུར་དུ་འབྱོན་ནོ། །སྙམ་
དུ་སེམས་དགའ་བས་ས་ལ་གནས་པའི་ལྷ་རྣམས་དང་། རི་དང་ནགས་ཚལ་དང་
འཁྲི་ཤིང་སོགས་ལ་གནས་པའི་ལྷ་རྣམས་དང་། འདོད་ལྷ་རིས་བཞིའི་དཀར་
ཕྱོགས་ཀྱི་ལྷ་རྣམས་སྐད་ཅིག་ཉིད་ལ་གནས་དེར་ལྷགས་ཏེ་སེམས་དཔའ་ཆེན་
- 202 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོའི་སྐུ་གདུང་ལ་དང་བས་ལྟ་ཞིང་འདུད་པར་གྱུར་ཏོ། །གསུམ་པ་སེམས་དཔའ་
ཆེན་པོས་ལུས་བཏང་བའི་ཚེ་དཀར་ཕྱོགས་སྐྱོང་བ་རྣམས་ཀྱིས་མཆོད་པ་ཇི་ལྟར་
བྱས་པ་ནི། ནགས་ཚལ་དེ་ན་ཞེས་པ་ནས། མཆོད་པ་བྱེད་པར་གྱུར། །ཅེས་པའི་
བར་ཏེ། སེམས་དཔའ་ཆེན་པོས་ལུས་བཏང་བ་དེའི་ཚེ་ས་གཡོ་བ་སོགས་ལྟས་
ཁྱད་པར་ཅན་བྱུང་བ་ནགས་ཚལ་དེ་ན་གནས་པའི་ལྷ་རྣམས་ཀྱིས་ རིག་ནས།
སེམས་ཅན་གྱི་དོན་དུ་རང་གི་སྲོག་ལའང་མི་ལྟ་བར་འདི་ལྟ་བུའི་དཀའ་བ་མཛད་
པ་ནི་ངོ་མཚར་རོ་སྙམ་དུ་ངེས་པར་དད་ཅིང་ཡ་མཚན་སྐྱེས་པར་གྱུར། དད་ཅིང་
རབ་ཏུ་དགའ་བའི་མཐུས་ལུས་ཀྱི་སྤུ་རྣམས་ལངས་ཤིང་ནམ་མཁའ་ལ་ལག་པ་
བསྒྲེངས་ནས་སེམས་ཅན་གྱི་དོན་དུ་འདི་ལྟ་བུའི་དཀའ་བ་མཛད་པ་ལ་ལྟོས་ཞེས་
ཕན་ཚུན་གཅིག་ལ་གཅིག་སེམས་དཔའ་ཆེན་པོའི་ལུས་དེ་མཛུབ་མོས་བསྟན་པར་
གྱུར་ཏོ། །དེའི་ཚེ་ནམ་མཁར་ལྷགས་པའི་དཀར་ཕྱོགས་ཀྱི་ལྷ་ཁ་ཅིག་ནི་ཙན་དན་
གྱི་ཕྱེ་མས་བསྒོས་པའི་མེ་ཏོག་དྲི་ཞིམ་པོ་རྣམས་ཀྱིས་སེམས་དཔའ་ཆེན་པོའི་སྐུ་
གདུང་དེ་ལ་རྟག་ཏུ་འཐོར་བར་བྱེད་དོ། །ལ་ལ་ནི་ཐགས་སུ་བཏགས་པ་མིན་པར་
དཔག་བསམ་གྱི་ཤིང་སོགས་ལས་བྱུང་བའི་སྟོད་གཡོགས་དང་སྨད་གཡོགས་ལ་
སོགས་པ་ན་བཟའ་དང་། རང་བྱུང་གི་གསེར་གྱི་རྒྱན་དང་ཕྲེང་བ་དང་དོ་ཤལ་ལ་
སོགས་པའི་རྒྱན་རྣམས་ ཀྱིས་ སྐུ་གདུང་དེ་ལ་མཆོད་པར་བྱེད་དོ། ། ཡང་ན་ལྷ་
རྣམས་ཀྱིས་མཆོད་པའི་ཕྱིར་གསེར་གྱི་ཕྱེ་མ་གཏོར་བ་སྐུ་གདུང་གི་སྟེང་གི་ནམ་
མཁའ་ལ་ཆགས་པ་དེ་ལ་མ་བཏགས་པར་རང་གྲུབ་པའི་སྟོད་གཡོགས་གསེར་
གྱིས་བརྒྱན་པ་ཞེས་བྱའོ། །དེ་བཞིན་དུ་ལྷ་དང་ཀླུ་ལ་སོགས་པ་དཀར་ཕྱོགས་སྐྱོང་
བ་ གཞན་ དག་ དད་ པས་བསྟོད་ པ་ དང༌། པདྨ་ ཁ་ འབུས་ པ་འདྲ་ བར་ ལག་ པ་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གཉིས་ཐལ་མོ་སྦྱར་ཏེ་ནོར་བུའི་ཅོད་པན་མཛེས་པ་དང་ལྡན་པའི་སྤྱི་བོས་བཏུད་
པས་སྐུ་གདུང་དེ་ལ་ཕྱག་འཚལ་ཞིང་མཆོད་པ་བྱེད་པར་གྱུར་ཏོ། །བཞི་པ་སེམས་
དཔའ་ཆེན་པོས་ལུས་བཏང་བ་ན་འབྱུང་བ་རྣམས་ ཀྱང་ རང་དབང་མེད་པར་
གཡོས་ཏེ་མཆོད་པའི་རྣམ་འགྱུར་བསྟན་པ་ནི། ཁ་ཅིག་མཚོ་རླབས་ཞེས་པ་ནས།
འོང་བ་འདྲ། །ཞེས་པའི་བར་ཏེ། སེམས་དཔའ་ཆེན་པོས་སེམས་ཅན་གྱི་དོན་དུ་
ལུས་བཏང་བའི་སྤྱོད་པ་དེ་མཛད་པ་ན་མ་དག་པའི་སྣོད་ཀྱི་འཇིག་རྟེན་འདི་ཡང་
རང་དབང་མེད་པར་གཡོས་ཏེ། བདག་ཅག་ལས་དང་ཉོན་མོངས་པའི་གཞན་
དབང་དུ་སོང་བ་རྣམས་སེམས་དཔའ་ཆེན་པོ་འདིས་ད་མྱུར་དུ་ཐར་པ་བྱེད་དོ་སྙམ་
དུ་དགའ་ནས། རང་རང་གི་ནུས་པ་ཅི་ཡོད་ཀྱིས་མཆོད་པ་འདྲ་བར་ཁ་ཅིག་ནི་
མཚོ་རླབས་འཁྲིགས་པར་བྱེད་པའི་རླུང་གིས་དཔག་བསམ་གྱི་ཤིང་ལ་སོགས་
པའི་དྲི་ཞིམ་པོའི་ཤིང་རྣམས་དང་། མེ་ཏོག་དྲི་ཞིམ་པོ་རྣམས་བསྐྱོད་དེ་དྲི་ཞིམ་པོ་
དེ་དག་གི་ངད་དང་ལྡན་པས་སེམས་དཔའ་ཆེན་པོའི་སྐུ་གདུང་དེ་ལ་བསིལ་ཡབ་
བྱེད་དོ། །གཞན་དག་ནི་ནམ་མཁའ་ལ་སྤྲིན་འཁྲིགས་ཏེ་སྐུ་གདུང་དེའི་སྟེང་གི་
ནམ་མཁའ་ལ་སྤྲིན་གྱི་བླ་བྲེ་སྟུག་པོ་བྲེ་བར་བྱེད་དོ། །ལ་ལ་ནི་དང་བས་སྐུ་གདུང་
དེ་ལ་མཆོད་པའི་ཕྱིར་ལྷའི་རྔ་བོ་ཆེ་དག་བརྡུང་བ་པོ་མེད་པར་རང་གྲག་པའི་སྒྲས་
ནམ་མཁའ་དགོད་པ་ལྟ་བུར་བྱེད་དོ། །གཞན་དག་ན་སྐུ་གདུང་དེའི་ཁོ་ར་ཁོར་
ཡུག་ཏུ་དཔག་བསམ་གྱི་ལྗོན་ཤིང་མེ་ཏོག་དང་འབྲས་བུ་དང་ལོ་མར་ལྡན་པས་
བརྒྱན་པར་བྱེད་དོ། །སེམས་དཔའ་ཆེན་པོའི་བྱང་ཆུབ་ཀྱི་སེམས་ནི་འདི་ལྟར་
དྭངས་ཤིང་འོད་གསལ་ལོ་ཞེས་མཚོན་པ་ལྟར་དུ་ཕྱོགས་རྣམས་རྡུལ་དང་ཁུག་རྣ་
སོགས་གང་གིས་ཀྱང་མ་བསྒྲིབས་པར་སྟོན་ཀའི་མདངས་བཟང་ལྟར་གསལ་བར་
- 204-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྣང་ཞིང་མཛེས་པར་གྱུར་ཏོ། །སེམས་དཔའ་ཆེན་པོའི་བྱང་ཆུབ་ཀྱི་སེམས་ཀྱིས་
འབྱུང་བ་རྣམས་ཀྱང་འཁྲུལ་པ་མེད་པར་གནས་པར་བྱས་པས་ཉི་མའི་འོད་ཟེར་
ཀྱང་སྔོན་བས་ཆེས་གསལ་བ་འདྲ་བར་སྣང་ངོ༌། །རྒྱ་མཚོ་ཆེན་པོ་དེ་ཡང་སེམས་
དཔའ་ཆེན་པོའི་སྤྱོད་པ་རྨད་དུ་བྱུང་བ་དེ་ལ་དགའ་ནས་ལྟད་མོ་ལྟ་འདོད་པས་
དུས་མ་ཡིན་པའི་རླབས་བསྐྱོད་ནས་སྐུ་གདུང་དེའི་དྲུང་དུ་འོང་བ་འདྲའོ། །མདོར་
ན་དེའི་ཚེ་སྣོད་བཅུད་ཐམས་ཅད་སེམས་དཔའ་ཆེན་པོའི་སྐུ་གདུང་དེ་ལ་མཆོད་པ་
བྱེད་པ་འདྲ་བར་གྱུར་ཏོ། །ལྔ་པ་མི་བདུན་བརྒྱ་པོ་དེས་སེམས་དཔའ་ཆེན་པོས་
ལུང་བསྟན་པ་ལྟར་གླང་པོ་ཆེའི་རོ་མཐོང་ནས་ཇི་ལྟར་ཡིན་བརྟགས་པ་ནི། དེ་
ནས་མི་དེ་དག་ཅེས་པ་ནས། འདུག་པ་འདྲ། ཞེས་པའི་བར་ཏེ། མི་བདུན་བརྒྱ་པོ་
དེ་དག་སེམས་དཔའ་ཆེན་པོས་ལུང་བསྟན་པ་ལྟར་མཐར་གྱིས་དོང་དོང་བ་ལས།
པདྨ་དང་ཨུཏྤལ་ལ་སོགས་པའི་མེ་ཏོག་མང་པོས་བརྒྱན་པའི་མཚོ་དེའི་དྲུང་དུ་ཕྱིན་
ནས་དེར་ཁྲུས་བྱས་ཤིང་། ཆུ་བཏུང་སྟེ་ཚ་བ་དང་སྐོམ་པ་དང་ངལ་བ་ཞི་བར་གྱུར་
པ་དང༌། ཕྱོགས་ཕྱོགས་ སུ་བལྟས་པ་ན་བདག་ཉིད་ཆེན་པོ་དེས་ཇི་སྐད་ལུང་
བསྟན་པ་བཞིན་དུ་མཚོ་དེ་དང་མི་རིང་བ་ཞིག་ན་གླང་པོ་ཆེ་ཤི་ནས་རིང་པོ་མ་
ལོན་པའི་རོ་ཞིག་འདུག་པ་མཐོང་ངོ༌། །མི་དེ་དག་གིས་རོ་དེ་ལ་ལེགས་པར་
བརྟགས་ནས་བསམ་པ། ཨེ་མའོ་གླང་པོ་ཆེ་འདི་ནི་བདག་ཅག་ལ་ཐུགས་བརྩེ་
བས་ལུང་སྟོན་པར་བྱེད་པའི་གླང་པོ་ཆེའི་བདག་པོ་དེའང་དེ་འདྲ་བ་ཞིག་སྟེ། འདི་
ནི་གླང་ཆེན་མཆོག་དེའི་སྤུན་ཞིག་གམ། གཉེན་ཞིག་ཡིན་ནམ། ཡང་ན་དེའི་བུ་
ཞིག་ཡིན་པ་འདྲའོ། །འདི་ལྟར་གཡང་ས་ནས་ལྷུང་སྟེ་ལུས་ཕྱེ་མར་ལྷགས་ཀྱང་
འདིའི་གཟུགས་ནི་གངས་རི་དཀར་པོ་འདྲ་བའི་གླང་པོ་ཆེ་དེ་དང་འདྲ་བར་སྣང་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ངོ༌། །འདི་ལྟར། མེ་ཏོག་ཀུ་མུད་སྤུངས་ལྟར་མཛེས། །ཟླ་བའི་འོད་ཟེར་སྤུངས་པ་
བཞིན། །འདི་ནི་དེ་ཡི་གཟུགས་བརྙན་ཞིག །མེ་ལོང་ནང་ན་འདུག་པ་འདྲ། །ཞེས་
གླང་ཆེན་གྱི་རོ་དེའི་མདོག་དཀར་བ་དང༌། སྔར་གྱི་གླང་ཆེན་དང་དབྱིབས་འདྲ་
བའི་ཚུལ་ལ་མཚུངས་པ་གསལ་བྱེད་ཀྱི་སྒོ་ནས་ཕུལ་བྱུང་དང་རབ་བཏགས་ཀྱི་
བསྔགས་སོ། །དྲུག་པ་མི་ཉམ་ཐག་དེ་རྣམས་ཀྱིས་སེམས་དཔའ་ཆེན་པོས་ཐུགས་
རྗེས་མ་བཟོད་པར་ལུས་བཏང་ཡིན་པར་རིག་ནས་མྱ་ངན་བྱས་པ་ལ་གསུམ།
སེམས་དཔའ་ཆེན་པོས་གཞན་དོན་དུ་ལུས་བོར་བར་རིག་པ། ཚུལ་དེ་ལ་དད་ཅིང་
གུས་པས་བསྟོད་པ། སེམས་དཔའ་ཆེན་པོ་འདས་པ་ལ་མི་དེ་དག་གིས་མྱ་ངན་
བྱས་པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་སུ་
བཅད་པའི་སྒོ་ནས་བརྗོད་པའོ། ། དང་པོ་ནི། དེ་ནས་མི་དེ་དག་གི་ནང་ནས་ཞེས་
པ་ནས། བོར་བ་སྙམ། ཞེས་པའི་བར་ཏེ། དེ་ནས་མི་བདུན་བརྒྱ་པོ་དེ་དག་གི་
ནང་ནས་བློ་གྲོས་རབ་ཏུ་མཛངས་པ་ཁ་ཅིག་གིས་གླང་པོའི་རོ་དེའི་མདོག་དང་
དབྱིབས་སོགས་ལ་ལེགས་པར་བརྟགས་ནས་བསམ་པ། འདི་ནི་ཕྱོགས་ཀྱི་གླང་
པོ་ཆེའི་གཟུགས་མཆོག་དང་འདྲ་བའི་གླང་པོ་ཆེ་བདག་ཅག་ལ་ལུང་སྟོན་པ་དེ་
ཉིད་ཡིན་པར་གོར་མ་ཆག་སྟེ། བདག་ཅག་གཉེན་བཤེས་མེད་ པ་ ཕོངས་ཤིང་
ཉམ་ཐག་པ་རྣམས་དགོན་པ་ཉམ་ང་འདི་ལས་བསྒྲལ་བའི་ཕྱིར་རི་འདིའི་ཁ་ནས་
ལུས་བོར་བར་མཛད་པའོ་སྙམ་དུ་ངེས་སོ། །ཕྱོགས་ཀྱི་གླང་པོ་ཆེ་ཞེས་པའི་དོན་ནི་
སྔར་འཁྲུངས་རབས་བཅུ་གཅིག་པའི་འགྲེལ་པར་བཤད་ཟིན་ཏོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། གནམ་གྲུམ་ཞེས་པ་
ནས། སྣ་ལག་འདི་ཉིད་ ཡིན། །ཞེས་པའི་བར་ཏེ། གླང་ པོའི་ རོ་ འདི་ སྔར་ ལུང་
- 206 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྟོན་པའི་སེམས་དཔའ་ཆེན་པོ་དེའི་ལུས་ཡིན་པར་གང་གིས་ཤེས་སྙམ་ན། དེ་
ལྟར་ཡིན་པར་རྟགས་དང་མཚན་མ་དག་ལས་ཤེས་ཏེ། གནམ་གྲུམ་པའི་སྒྲ་སྐད་
འུར་འུར་རབ་ཏུ་འུར་འུར་ཀུན་ཏུ་རབ་ཏུ་འུར་འུར་དུ་གང་གྲག་ཅིང་། ས་ཆེན་པོ་
འདི་ཡང་གཡོས་རབ་ཏུ་གཡོས་འགུལ་རབ་ཏུ་འགུལ་བར་གྱུར་པ་བདག་ཅག་
རྣམས་ཀྱིས་མཐོང་ཞིང་ཐོས་པ་དེ་ངེས་པར་གླང་པོ་ཆེ་འདི་ཉིད་རི་རྩེ་ནས་ལྷུང་བ་
ཡིན་ནོ། །འདིའི་མདོག་དང་དབྱིབས་གང་ལ་བརྟགས་ནའང་སྔར་གྱི་གླང་པོ་ཆེ་དེ་
ཉིད་ཡིན་ཏེ། འདིའི་ལུས་འདི་སྔར་གྱི་གླང་པོ་ཆེ་ལུས་པདྨའི་རྩ་བ་དཀར་པོ་ལྟ་བུ་
དེ་ཉིད་འདྲའོ། །ཟླ་བའི་འོད་ལྟར་ལུས་ཀྱི་སྤུ་རྣམས་དཀར་ཞིང་ཐིག་ལེས་མཛེས་
པ་དང༌། སེན་མོ་རུས་ སྦལ་ གྱི་དབྱིབས་འདྲ་ལ་མདོག་དཀར་ཞིང་རྐང་ལག་
རྣམས་ཀྱང་དཀར་བ་དང༌། རྒྱབ་བཤུལ་གཞུ་ལྟར་དགུ་ཞིང་མཛེས་པ་འདི་དག་
གང་ལ་བརྟགས་ཀྱང་སྔར་གྱི་གླང་པོ་ཆེ་དེ་ཉིད་ཡིན་པར་ངེས་སོ། །མྱོས་པའི་
དབྲེས་ཅན་གྱི་གདོང་དེ་ཡང་འདི་ཉིད་ཡིན་པར་ངེས་སོ། །མྱོས་པའི་དབྲེས་ཅན་
ནི་གླང་པོའི་མྱོས་བུམ་དུ་གྲགས་པ་མགོ་བོ་ནས་གདོང་གི་ངོས་ལ་རྔུལ་འབྱུང་
བའོ། །ངོ་འཕེལ་ཆེན་པོ་གདོང་གི་རྔུལ་ལས་དྲི་ཞིམ་པོ་དྲོ་ཞིང་གདོང་ རབ་ཏུ་
མཛེས་པ་དང་། མགོ་གཙུག་མཐོ་ཞིང་མཛེས་ལ་ལྕགས་ཀྱུའི་རྨ་མེད་པ་དང་།
མཇིང་པ་སྟུག་པོ་འདི་དག་གང་ལ་རྟགས་ཀྱང་སྔར་གྱི་གླང་པོ་ཆེ་དེ་ཉིད་རི་ནས་
ལྷུང་བ་འདི་ཉིད་ཡིན་པར་ངེས་སོ། །བསྙེམས་པས་གད་པ་སྙོགས་པའི་མཚན་མ་
ཅན་གྱི་མཆེ་བ་མདོག་རབ་ཏུ་དཀར་བ་འདི་གཉིས་ལ་བརྟགས་ནའང་སྔར་གྱི་
གླང་པོ་ཆེ་དེ་ཉིད་ཡིན་པར་ངེས་སོ། །བསྙེམས་པས་གད་པ་སྙོགས་པ་ནི་ལུས་
བོང་ཆེ་ཞིང་སྟོབས་དང་ལྡན་པས་མཆེ་བ་གཉིས་ཀྱིས་བྲག་རིའང་འདྲལ་བར་བྱེད་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པའོ། །གང་གིས་བདག་ཅག་ཉམ་ཐག་རྣམས་ལ་མྱ་ངམ་དགོན་པ་ལས་ཐར་པའི་
ལམ་འདི་ལྟར་ཡོད་དོ་ཞེས་སོར་མོ་རིང་བའི་ལག་པ་དང་འདྲ་བའི་སྣ་རིང་པོ་
བརྐྱངས་ཏེ་སྟོན་པ་དེ་ཡང་འདི་ཉིད་ཡིན་པས་ངེས་སོ་ཞེས་སྐྱེ་བོ་ཉམ་ཐག་དེ་
རྣམས་ཀྱིས་རྟགས་དང་མཚན་མའི་སྒོ་ནས་ངོ་ཤེས་སོ། ། །
གཉིས་པ་ཚུལ་དེ་ལ་དད་ཅིང་གུས་པས་བསྟོད་པ་ནི། ཀྱེ་མའོ་ཞེས་པ་ནས།
དགོད་པ་བཞིན། །ཞེས་པའི་བར་ཏེ། སེམས་དཔའ་ཆེན་པོས་སེམས་ཅན་གྱི་དོན་
དུ་ལུས་སྲོག་ལོངས་སྤྱོད་གང་ལའང་མ་ཆགས་པར་གཏོང་བར་མཛད་པ་སེམས་
ཅན་གཞན་གྱིས་རྗེས་སུ་ཡི་རང་ཙམ་ཡང་བྱ་མི་ནུས་པ་བདག་པས་གཞན་གཅེས་
པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་དེ་ལ། ཀྱེ་མའོ་འདི་ནི་ངོ་མཚར་ཆེ་ཞིང་རྨད་
དུ་ཆེའོ་ཞེས་མི་བདུན་བརྒྱ་པོ་དེ་དག་གིས་ཐལ་མོ་སྦྱར་ནས་ངོ་མཚར་བའི་ཚིག་
སྔོན་དུ་བཏང་ནས། བདག་ཉིད་ཆེན་པོ་འདི་ནི་ཐུགས་སྙིང་རྗེའི་གཞན་དབང་དུ་
སོང་བ། མགོན་མེད་རྣམས་ལ་ལྷག་པར་བྱམས་པ་ཞིག་སྟེ། བདག་ཅག་རྣམས་
ཀྱི་དོན་དུ་ལུས་གཏོང་བར་མཛད་པ་འདི་འདྲ་བ་ནི་བདག་ཅག་རྣམས་ལ་ཡོན་
ཏན་གྱི་ཆ་ནས་དད་ནས་བྱས་པའང་མིན། སྔར་ཕན་བཏགས་པའི་ལན་དུ་བྱས་
པའང་མིན། བདག་ཅག་རྣམས་ཀྱི་ཆོ་རིགས་གང་ཡིན་པ་དང༌། ངང་ཚུལ་གང་
ཡིན་པ་དང་། དད་པ་ཅི་འདྲ་བའང་སྔོན་ཆད་འདིས་མ་ཐོས་པར་བདག་ཅག་ཉམ་
ཐག་སྐལ་ཉམས་ཏེ་བསོད་ནམས་དམན་པ་ངེད་ཅག་ལ་བྱམས་དང་སྙིང་རྗེ་ཁོ་
ནས་ འདི་ ལྟར་ མཛད་ པ་ ཡིན་ ལ། བདག་ ཅག་ ཉམ་ཐག་རྣམས་ ལ་ འདི་ ལྟར་
སེམས་ བྱམས་ ན། ཡོན་ཏན་ ཅན་ རྣམས་ དང་། དད་ པ་ ཅན་ རྣམས་ དང༌། སྔར་
འདྲིས་ཤིང་ཕན་བཏགས་པའི་གཉེན་བཤེས་རྣམས་ལ་བྱམས་པ་ཅི་འདྲ་ཞིག་
- 208 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མཛད། མགོན་པོ་སྐལ་བ་ཆེན་པོ་དེ་ལ་ཐམས་ཅད་དུ་ཕྱག་འཚལ་ལོ་ཞེས་ཐམས་
ཅད་ཀྱིས་ཕྱག་བྱས་ནས་སླར་ཡང་བསྟོད་པ། རྒྱལ་པོས་སྤྲུགས་པས་རྩ་ལག་དང་
བྲལ་ཞིང་མགོན་སྐྱབས་གཞན་མེད་པས་ཕོངས་ཤིང་ ཉམ་ཐག་འཇིགས་ པའི་
གནས་བདག་ཅག་ལ་ཐུགས་བརྩེས་མ་བཟོད་པར་ཐུགས་མྱ་ངན་གྱིས་གདུངས་
ནས་འདི་ལྟར་ཕན་འདོགས་མཛད་པ་འདི་ནི་གླང་པོ་ལྟར་སྣང་བ་ཡིན་གྱི། དུད་
འགྲོ་ག་ལ་ཡིན། ངེས་པར་བདག་ཉིད་ཆེན་པོ་སུ་ཞིག་འདིར་བྱོན་པ་ཡིན། བདག་
ཉིད་ཆེན་པོ་འདི་ནི་ཡ་རབས་སྐྱེས་བུ་དམ་པའི་སྤྱོད་ཚུལ་དང་། དེ་ལས་ཉམས་པ་
མ་རབས་རྣམས་ཀྱི་སྤྱོད་ཚུལ་གསལ་བར་བྱེད་པའི་ཕྱིར་དུ་བསམ་བཞིན་དུ་བྱོན་
པ་ཞིག་གོར་མ་ཆག་གོ །ཚིག་རྐང་འདི་ལ་སྔོན་གྱི་ཡིག་རྙིང་མང་པོར། ཡ་རབས་
སྤྱོད་ཚུལ་ཉམས་པ་གསལ་བར་བྱེད། ཅེས་འབྱུང་བས་དེ་ལྟར་བཤད་པ་ཡིན་གྱི།
འགྱུར་རྙིང་གི་དཔེ་ཁ་ཅིག་ན། ཡ་རབས་སྤྱོད་ཚུལ་མ་ཉམས་གསལ་བར་བྱེད། །
ཅེས་འབྱུང་ཞིང་། འགྱུར་གསར་དུ། ཡ་རབས་སྤྱོད་ཚུལ་ཇི་བཞིན་གསལ་བར་
བྱེད། །ཅེས་འབྱུང་བས། དེ་ལྟར་ན་བདག་ཉིད་ཆེན་པོ་འདིས་སེམས་ཅན་གྱི་དོན་
དུ་སྐུ་ལུས་གཏོང་བར་མཛད་པ་ནི་ཐེག་པ་མཆོག་ལ་ཞུགས་པའི་སྐྱེས་བུ་དམ་པ་
ཡ་རབས་རྣམས་ཀྱི་སྤྱོད་ཚུལ་ནི་འདི་ལྟར་ཡིན་ནོ་ཞེས་ཕྱི་མའི་སྐྱེ་བོ་རྣམས་ལ་
གསལ་བར་སྟོན་པའི་ཕྱིར་མཛད་དོ། །ཞེས་བྱའོ། །འདི་ལྟ་བུའི་རྒྱལ་སྲས་ཀྱི་སྤྱོད་
པ་བཟང་པོ་འདི་འདྲ་ སྔོན་ཡུན་རིང་པོ་ནས་མ་བསླབས་པར་མི་འབྱུང་བས།
བདག་ཉིད་ཆེན་པོ་འདིས་སྤྱོད་པ་བཟང་པོ་འདི་འདྲ་གང་དུ་བསླབས་ཤིག་གུ །
ཡོན་ཏན་ཕྲན་མོ་རེའང་དགེ་བའི་བཤེས་གཉེན་ལ་མ་བརྟེན་པར་མི་འབྱུང་ན།
རྒྱལ་སྲས་ཀྱི་སྤྱོད་པ་རླབས་པོ་ཆེ་འདི་འདྲ་དགེ་བའི་བཤེས་གཉེན་ལ་མ་བརྟེན་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པར་འབྱུང་བའི་གནས་མེད་ལ། དེས་ན་བདག་ཉིད་ཆེན་པོ་འདིས་བླ་མ་གང་ལ་
བརྟེན་ཅིང་གནས་ནས་བསྙེན་བཀུར་ བྱས་ཏེ་སྤྱོད་པ་འདི་འདྲ་བསླབས་ཞེས་
བསྔགས་ཏེ། འདིས་ནི་བདག་ཉིད་ཆེན་པོ་འདི་སྔོན་ཐུགས་བསྐྱེད་ནས་སངས་
རྒྱས་བགྲང་བ་ལས་འདས་པ་ལ་བསྙེན་བཀུར་བྱས་པ་ཞིག་ཡིན་པ་དང་། རྒྱལ་
སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་ཐོས་པའི་ཕ་རོལ་ཏུ་སོན་པ་ཡིན་པ་དང༌། ལམ་
ལ་བསླབས་ཏེ་ས་ཐོབ་ནས་ཕྱིར་མི་ལྡོག་པ་ཡིན་པར་དོན་གྱིས་བསྟན་ཏོ། །ཡང་
བསྔགས་པ། ཡོན་ཏན་མེད་པར་གཟུགས་བཟང་ཁྱད་པར་ཅན་འབྱུང་བར་མི་
འགྱུར་ཞེས་འཇིག་རྟེན་ན་སྐྱེ་བོ་རྣམས་གཏམ་དུ་སྨྲ་བ་དེ་ནི་བདག་ཉིད་ཆེན་པོ་
འདི་ལས་མངོན་ཏེ། མ་ངེས་པའི་ཕུང་པོ་དུད་འགྲོའི་རྟེན་བཟུང་ཡང་། གཟུགས་
བཟང་པོ་ཀུན་གྱི་ཡིད་དུ་འོང་བ་མཐོང་ན་མི་མཐུན་པ་མེད་པ་འདི་འདྲ་འབྱུང་བ་
ནི་ ནང་ ན་ ཡོན་ ཏན་ ཁྱད་ པར་ ཅན་ ཞིག་ ཡོད་ པའི་ འབྲས་ རྟགས་ སོ། །ཡང་
བསྔགས་པ། ཨེ་མའོ་བདག་ཉིད་ཆེན་པོ་འདི་ནི་སྔོན་ཡུན་རིང་པོ་ནས་ལམ་ལ་
སྦྱངས་པ་ཐུགས་རྒྱུད་རྟོགས་པ་མཐོན་པོའི་རང་བཞིན་དུ་འཕགས་པ་ཕུན་སུམ་
ཚོགས་པ་ཞིག་ཡིན་པ་ནི་རང་གི་སྤྱོད་པས་གསལ་བར་བསྟན་ཏེ། བདག་ཅག་སྐྱེ་
བོ་ཉམ་ཐག་རྣམས་ཕོངས་པ་ལས་བསྒྲལ་ཕྱིར་རང་གི་ལུས་ཀྱང་ཕངས་པ་མེད་
པར་གཏོང་བར་མཛད་དེ་དོན་བཞིན་དུ་བསྒྲུབས་པ་འདིས་ཐུགས་རྒྱུད་ལ་རྟོགས་
པ་ཇི་ལྟར་ཡོད་པ་གསལ་བར་བསྟན་པར་གྱུར་ཏོ། །འདི་དག་གིས་ནི་བདག་ཉིད་
ཆེན་པོ་འདིས་སེམས་ཅན་རྣམས་ལ་ཐབས་མཁས་ཀྱི་སྒོ་ནས་རྒྱལ་སྲས་ཀྱི་སྤྱོད་
པ་སྟོན་པར་མཛད་པ་དང༌། ལུས་ཀྱི་དབྱིབས་དང་རྟགས་ལས་རྟོགས་པ་མཚོན་
ཚུལ་དང༌། གཙོ་ཆེར་སྤྱོད་པའི་ཁྱད་པར་ལས་རྟོགས་པ་མཚོན་ཚུལ་བསྟན་ཏེ།
-210 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་དག་ལ་མངོན་སུམ་དང་། འབྲས་བུའི་རྟགས་དང་། རང་བཞིན་ གྱི་རྟགས་
དང༌། མ་དམིགས་པའི་རྟགས་ཀྱི་སྒོ་ནས་བདག་ཉིད་ཆེན་པོའི་ཡོན་ཏན་བརྗོད་
ཚུལ་བཤད་དུ་ཡོད་ཀྱང་མ་སྤྲོས་སོ། །མདོར་ན་རྒྱལ་སྲས་བདག་ཉིད་ཆེན་པོ་འདི་
ནི་བདག་པས་གཞན་གཅེས་པའི་བྱང་ཆུབ་ཀྱི་སེམས་ལ་དབང་ཐོབ་པས་སེམས་
ཅན་གཞན་ལ་ཕན་ན་རང་ཉིད་ཤི་བར་གྱུར་ཀྱང་ཡིད་བཞིན་གྱི་ནོར་བུ་རྙེད་པ་
ལྟར་མགུ་བས། གངས་རི་འདྲ་བའི་ལུས་མཛེས་འདི་ཡང་རབ་ཏུ་ཚིམ་ནས་དགའ་
བས་དགོད་པ་བཞིན་དུ་སྣང་ངོ༌། །འདི་ནི་མཁས་མཆོག་དཔའ་བོས་བདག་ཉིད་
ཆེན་པོའི་སྤྱོད་པ་རླབས་པོ་ཆེ་ལ་རབ་བརྟགས་ཀྱི་རྒྱན་ངོ་མཚར་བས་བསྔགས་
པའོ། །དེ་ལྟར་ཡིན་པ་ལ་འགྱུར་གསར་དུ། འདི་ནི་ཤི་བར་གྱུར་ཀྱང་བདག་ཅག་
མགུ །ཞེས་འགྱུར་བཅོས་པ་ནི་ཚིག་རྒྱན་དང་དོན་གཉིས་ཀ་འཕྱུག་པས་འགྱུར་མི་
ལེགས་སོ། །གསུམ་པ་སེམས་དཔའ་ཆེན་པོ་འདས་པ་ལ་མི་དེ་དག་གིས་མྱ་ངན་
བྱས་པ་ནི། དེ་བས་ན་ད་ནི་སུ་ཞིག་འདི་ལྟར་གཉེན་བཤེས་བྱམས་པ་བས་ཀྱང་
ལྷག་པར་བྱམས་པ་ཕན་འདོགས་པ། བདག་ཅག་ལ་ཕན་པའི་ཕྱིར་རང་གི་སྲོག་
གིས་བཅལ་ཏེ་རབ་ཏུ་ལེགས་པར་བྱེད་པ་འདིའི་ཤ་ཟ་སུས་ཕོད་བདག་ཅག་གིས་
ནི་འདི་ལ་མཆོད་པ་བྱས་ཏེ་མེར་བསྲེག་པའི་ཞལ་ཏ་བྱས་ལ་དྲིན་ལ་ལན་གླན་
པར་བྱ་བའི་རིགས་སོ་སྙམ་ནས། མི་དེ་རྣམས་ཉེ་དུ་ཤི་བ་བཞིན་དུ་སེམས་མྱ་ངན་
གྱིས་གདུངས་ཏེ་མིག་ནི་མཆི་མས་གང་། སྐད་ནི་འཛེར་བ་ལ་བལྟས་ནས། ཞེས་
པ་སྟེ། དོན་གཞན་རྣམས་ནི་དངོས་ཟིན་ལྟར་གོ་སླ་ལ། རང་གི་སྲོག་གིས་བཅལ་
ཏེ་ཞེས་པ་མི་ཉམ་ཐག་དེ་རྣམས་ཀྱི་དོན་དུ་སྲོག་ཀྱང་གཏོང་བར་མཛད་ཅེས་པ་སྟེ།
འགྱུར་གསར་དུ། བདག་ཅག་རྣམས་ཀྱི་དོན་དུ་རང་གི་སྲོག་ཀྱང་ཡལ་བར་དོར་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ནས། ཞེས་འགྱུར་བཅོས་པ་ལེགས་སོ། །
བདུན་པ་མི་བློ་གྲོས་ཆེ་བ་འགའ་ཞིག་གིས་སེམས་དཔའ་ཆེན་པོའི་ཐུགས་
བཞེད་ལྟར་བྱ་དགོས་སོ་ཞེས་སྨྲས་ནས་དེ་བཞིན་དུ་བྱས་པ་ལ་གཉིས། ཚིག་ལྷུག་
པའི་སྒོ་ནས་བརྗོད་པ་དང༌། ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་
ནི། སེམས་བརྟན་པ་ ཁ་ཅིག་གིས་ཞེས་པ་ནས། འགྱུར་རོ་སྙམ་མོ། །ཞེས་ པའི་
བར་ཏེ། དེ་ལྟར་མི་བདུན་བརྒྱ་པོ་དེ་དག་ལས་ཕལ་ཆེར་གྱིས་སེམས་དཔའ་ཆེན་
པོ་གཡང་དུ་ལྷུང་ནས་འདས་པ་ལ་མྱ་ངན་བྱེད་ཅིང་། བདག་ཉིད་ཆེན་པོ་འདིའི་
ཤ་ཟ་བར་སུས་ནུས། འདིའི་སྐུ་གདུང་མེར་བསྲེགས་ཏེ་མཆོད་པར་བྱའོ་ཞེས་སྨྲས་
པ་ན། བློ་གྲོས་ཆེ་ཞིང་སེམས་བརྟན་པ་ཁ་ཅིག་གིས་ཚིག་ཙམ་ལ་མ་འཆེལ་བར་
སེམས་དཔའ་ཆེན་པོ་དེའི་བསམ་པ་ཇི་ལྟར་ཡིན་དང༌། རང་གཞན་གཉིས་ཀ་ལ་
གང་བྱས་ན་ཕན་སྙམ་དུ་དོན་ལ་བརྟགས་ཏེ། སེམས་དཔའ་ཆེན་པོའི་སྐུ་གདུང་
འདི་མེར་བསྲེགས་ཏེ་མཆོད་པ་བྱའོ་ཟེར་བ་དེ་ལྟར་བྱས་པས་གླང་པོ་ཆེའི་མཆོག་
འདི་ལ་བདག་ཅག་གིས་མཆོད་ཅིང་བཀུར་སྟི་བྱས་པར་མི་འགྱུར་གྱི། བདག་ཉིད་
ཆེན་པོ་འདིའི་བསམ་པ་རྫོགས་པར་བྱས་ན་འདི་ལ་བདག་ཅག་གིས་མཆོད་པ་
བྱས་པར་འགྱུར་རོ་སྙམ་དུ་བློ་ལ་ངེས་ནས་དོན་དེ་ལྟར་དུ་མི་གཞན་དེ་རྣམས་ལ་
སྨྲས་ སོ། །གཉིས་ པ་ ཚིགས་ སུ་ བཅད་ པའི་ སྒོ་ནས་ བརྗོད་ པ་ནི། བདག་ཅག་
རྣམས་ནི་ཞེས་པ་ནས། བདག་ཅག་རྣམས་ ཀྱིས་བྱ། ། ཞེས་ པའི་བར་ཏེ། མི་བློ་
གྲོས་ཆེ་བ་དེ་དག་གིས་གྲོགས་གཞན་དེ་རྣམས་ལ་ཇི་ལྟར་བྱ་བའི་ཚུལ་སྨྲས་པ་ནི།
བདག་ཅག་རྣམས་ཀྱིས་གླང་པོ་སེམས་དཔའ་ཆེན་པོ་འདིའི་བསམ་པ་རྫོགས་པར་
བྱ་དགོས་ལ། འདིའི་བསམ་པ་ཇི་ལྟར་ཡིན་པ་ནི་སྔོན་ཆད་མ་འདྲིས་པའི་གཉེན་
- 212 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སེམས་དཔའ་ཆེན་པོ་འདིས་བདག་ཅག་རྣམས་མྱ་ངམ་དགོན་པ་འདི་ལས་བསྒྲལ་
བའི་ཕྱིར་རབ་ཏུ་ཕངས་པའི་ལུས་རི་རྩེ་ནས་བོར་ཏེ་བཏང་ནས་རབ་ཏུ་གཅེས་པ་
ལུས་ཀྱི་ཤས་མགྲོན་བྱས་པ་ཡིན་ནོ། །ཚིག་རྐང་བཞི་པ་འདི་ལ་འགྱུར་གསར་དུ།
རབ་ཏུ་གཅེས་པའི་མགྲོན་བྱས་སོ། །ཞེས་མཐའ་མར་རྫོགས་ཚིག་སྦྱར་བ་ཚིག་
སྦྱོར་བཟང་བས་འགྱུར་ལེགས་སོ། །རྒྱུ་མཚན་དེ་བས་ན་བདག་ཅག་རྣམས་ཀྱིས་
བདག་ཉིད་ཆེན་པོ་དེའི་བསམ་པ་རྫོགས་པར་བྱ་བའི་རིགས་ཏེ། དེ་ལྟར་མ་བྱས་
པར་གཞན་དུ་འདིའི་ལུས་མེར་བསྲེག་པར་བྱས་ན། བདག་ཉིད་ཆེན་པོ་འདིས་
བདག་ཅག་གི་དོན་དུ་འདི་ལྟ་བུར་ལུས་གཏོང་བར་བྱས་པ་དོན་མེད་དུ་འགྱུར་
རོ། །སེམས་དཔའ་ཆེན་པོ་དེས་བདག་ཅག་རྣམས་ལ་བྱམས་པ་དང་བརྩེ་བས་
གཟིགས་ཏེ་ རང་ལ་ཅི་བདོག་པའི་ཡོ་བྱད་ཐམས་ཅད་མགྲོན་དུ་བྱས་པ་འདི་
བདག་ཅག་རྣམས་ཀྱིས་མ་བླངས་ན། སེམས་དཔའ་ཆེན་པོ་དེའི་བསམ་པ་རྫོགས་
པར་མི་འགྱུར་བས་བདག་ཅག་གིས་དེ་ལ་བསྐུར་སྟི་ཅི་ཞིག་བྱས། དེ་བས་ན་སློབ་
མས་བླ་མའི་བཀའ་བཞིན་དུ་བསྒྲུབ་དགོས་པ་བཞིན་དུ་བདག་ཅག་རྣམས་ཀྱིས་
ཀྱང་གླང་པོ་སེམས་དཔའ་ཆེན་པོ་དེ་ལ་ཇི་ལྟར་གསུངས་པའི་ཚིག་མཉན་པར་
བྱས་ནས་ཐུགས་བཞེད་དང་མཐུན་པའི་བཀུར་སྟི་ཆེན་པོ་བྱ་བའི་རིགས་ཏེ། དེ་
ལྟར་བྱས་ན་བདག་ཉིད་ཆེན་པོ་དེ་ཡང་མཉེས་ལ། བདག་ཅག་རྣམས་ལའང་ཕན་
པར་ འགྱུར་ རོ། །དེ་ ལྟར་ སེམས་དཔའ་ཆེན་པོ་དེས་ ཇི་ ལྟར་ གསུངས་ པ་ལྟར་
འདིའི་ཤས་ལམ་རྒྱགས་དང་རྒྱུ་མས་ཆུ་སྣོད་ བྱས་ཏེ་མྱ་ངམ་དགོན་པ་བགྲོད་
དཀའ་བའི་སྡུག་བསྔལ་འདི་ལས་ཐར་པར་བྱས་ནས། བདག་ཅག་ཐམས་ཅད་
ཚོགས་པའམ། བདག་ཅག་སོ་སོ་ནས་གླང་པོའི་མཆོག་སེམས་དཔའ་ཆེན་པོ་འདི་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ལ་རང་རང་གི་ཕ་མ་སོགས་གཉེན་བཤེས་འདས་པ་དག་ལ་མཆོད་པ་ཇི་ལྟར་བྱ་
བ་བཞིན་དུ་རྗེས་སུ་བསྒྲུབ་པར་བྱ་བ་ཐམས་ཅད་བདག་ཅག་རྣམས་ཀྱིས་ངེས་
པར་བྱའོ་ཞེས་སྨྲས་ཏེ། མི་བདུན་བརྒྱ་པོ་དེ་ཐམས་ཅད་བསམ་པ་མཐུན་པར་
བྱས་སོ། །བརྒྱད་པ་མི་བདུན་བརྒྱ་པོ་དེ་སེམས་དཔའ་ཆེན་པོའི་མཐུས་མྱ་ངམ་
དགོན་པ་དེ་ལས་ཐར་པ་ནི། དེ་ནས་མི་དེ་རྣམས་མྱ་ངམ་དགོན་པ་དེ་ནས་ཐར་
བར་བྱ་བའི་ཕྱིར་གླང་པོ་ཆེའི་བདག་པོ་དེའི་བསམ་པ་ཡང་དྲན་པར་བྱས་ཏེ། དེའི་
ཚིག་མཉན་ནས་སེམས་དཔའ་ཆེན་པོ་དེའི་ཤ་རྣམས་ ཀྱང་བླངས། དེའི་རྒྱུ་མ་
རྣམས་ ཀྱིས་ ཀྱང་ རྒྱལ་བ་བཞིན་དུ་ ཆུ་ སྣོད་ བྱས་ནས་ ཆུ་ ཡང་ བླངས་ཏེ། དེས་
བསྟན་པའི་ས་ཕྱོགས་ནས་དོང་སྟེ་མྱ་ངམ་དགོན་པ་དེ་ནས་ཐར་ཏེ་དོང་ངོ༌། །ཞེས་
པ་སྟེ། དོན་ནི་དངོས་ཟིན་ལྟར་རོ། ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། མི་
འགྱུར་རོ་ཞེས་བསྟན་པར་བྱའོ། །ཞེས་པའི་བར་ཏེ། སྔར་རྒྱས་པར་བཤད་པ་དེ་
ལྟ་བས་ན་བསམ་པ་དགེ་བའི་རྒྱལ་སྲས་རྣམས་ནི་ཕྱིས་གཞན་ལ་ཕན་པར་འགྱུར་
ན། ད་ལྟ་རང་ལ་སྡུག་བསྔལ་ཅི་བྱུང་ཡང་དེ་ལ་མི་འདོད་པ་མེད་པར་ཁེ་རྙེད་པ་
དང་འདྲ་བར་སེམས་སོ་ཞེས་སྐྱེ་བོ་དམ་པ་བསམ་པ་དགེ་བ་རྣམས་ཀྱི་ཡོན་ཏན་
བསྔགས་པ་ལ་ཡང་བརྗོད་པར་བྱའོ། །སྟོན་པ་ཐུགས་རྗེ་ཅན་དེས་སྔོན་སློབ་པ་
ལམ་གྱི་གནས་སྐབས་སུ་བདག་ཅག་གི་དོན་དུ་དཀའ་བ་འདི་ལྟར་མཛད་དོ་ཞེས་
དེ་བཞིན་གཤེགས་པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །སྟོན་
པས་སྔོན་དཀའ་བ་འདི་ལྟར་མཛད་ནས་དམ་པའི་ཆོས་འདི་བསྒྲུབས་པ་ཡིན་ནོ་
ཞེས་བསམ་ནས་རིམ་འགྲོ་བསྐྱེད་དེ་ཆོས་མཉན་པ་ལ་ཡང་བརྗོད་པར་བྱའོ། །དེ་
-214 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་བདག་པས་གཞན་གཅེས་པའི་རང་
བཞིན་བཟང་པོ་ལ་གོམས་པར་བྱས་ན། རྣམ་སྨིན་དང་། བྱེད་པ་རྒྱུ་མཐུན་དང་།
མྱོང་བ་རྒྱུ་མཐུན་དང་། བདག་པོའི་འབྲས་བུ་ཆེས་ཆེར་འཕེལ་ཏེ་ཚེ་རབས་གཞན་
ལ་འབད་ པ་མེད་ པར་ རང་གི་རྒྱུད་ལ་ཡོན་ཏན་བཟང་པོ་དེ་རྣམས་རྗེས་སུ་
འབྲངས་ཏེ་འབྱུང་བར་འགྱུར་རོ་ཞེས་རྒྱལ་སྲས་ཀྱི་སྤྱོད་པ་རང་བཞིན་བཟང་པོ་
བསྒྲུབ་པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །བྱང་སེམས་ལས་
དང་པོ་པ་རྣམས་ཀྱིས་ཚོད་མ་ལ་སོགས་པ་དངོས་པོ་ཆུང་ངུ་རྣམས་གཏོང་བ་ལ་
གོམས་པར་བྱས་ཏེ་རིམ་གྱིས་རང་གི་ནོར་གཅེས་པ་རྣམས་ ཀྱང་གཏོང་བ་ལ་
གོམས་པར་བྱས་ན་རྟེན་བརྟན་འབད་རྩོལ་སྐྱར་མ་ལ་མི་ལྟོས་པའི་སེམས་ཀྱི་ཡོན་
ཏན་ཡིན་པས་གོམས་པ་མཐའ་མེད་དུ་འཕེལ་ཏེ་མཐར་བདག་གི་ལུས་ལས་
ཕངས་པ་མེད་པ་ཡང་ཐགས་ཐོགས་མེད་པར་གཏོང་ནུས་སོ་ཞེས་གཏོང་བ་ལ་
གོམས་པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །བཅོམ་ལྡན་འདས་
ཡོངས་སུ་མྱ་ངན་ལས་འདའ་བ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་འདི་ གདུགས་དང་ རྒྱལ་མཚན་དང་ བ་དན་ལ་སོགས་ པས་ ཡོངས་ སུ་
ཁེབས་པར་བྱས་ཤིང་། ལྷའི་མེ་ཏོག་དང་ལྷའི་བདུག་སྤོས་ལ་སོགས་པ་དང་།
སིལ་སྙན་ལ་སོགས་པས་ཡོངས་སུ་བཀང་སྟེ་མཆོད་པ་ཕུལ་བའི་ཚེ་བཅོམ་ལྡན་
འདས་ཀྱིས་གང་འདི་སྐད་དུ་ཀུན་དགའ་བོ་ང་ལ་མེ་ཏོག་ལ་སོགས་པའི་མཆོད་པ་
ཕུལ་བ་འདི་ཙམ་གྱིས་ནི་དེ་བཞིན་གཤེགས་པ་ལ་བཀུར་སྟི་བྱས་པར་མི་ཆུད་
དོ། །ཞེས་དང༌། ཤེར་ཕྱིན་ཡོངས་གཏད་ཀྱི་ལེའུར་ཡང་དེ་བཞིན་དུ་གསུངས་པ་
དེ་ཡང་རྟོགས་བརྗོད་འདིར་ཇི་ལྟར་གསུངས་པ་འདིས་བསྟན་པར་བྱ་སྟེ། སྔར་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽
བཤད་པ་དེ་ལྟར་བཀའ་བཞིན་བསྒྲུབས་ཏེ་བསམ་པ་རྫོགས་པར་བྱས་ན་མཆོད་
པ་བྱས་པར་འགྱུར་གྱི། ཇི་ལྟར་བསྒོ་བ་ལྟར་མི་བྱེད་པར་སྤོས་དང་མེ་ཏོག་དང་
ཕྲེང་བ་ལ་སོགས་པ་ཕུལ་བ་ཙམ་གྱིས་ཐུགས་མཉེས་པར་མི་འགྱུར་བས་མཆོད་པ་
བྱས་པར་མི་འགྱུར་རོ་ཞེས་བསྟན་པར་བྱའོ། །མདོར་ན་སྔོན་བྱུང་སྟོན་པའི་རྣམ་
ཐར་གདུལ་བྱ་རང་གི་ཉམས་ལེན་དུ་ཁྱེར་ཏེ་སེམས་དཔའ་ཆེན་པོ་འདིས་ཇི་ལྟར་
མཛད་པ་ལྟར་བདག་པས་གཞན་གཅེས་པའི་བྱང་ཆུབ་ཀྱི་སེམས་ཀྱིས་ཅི་བྱེད་
སེམས་ཅན་གྱི་དོན་དུ་བྱེད་པ་ལ་བསླབ་པར་བྱའོ། །
བཞི་པ་ལེའུའི་མཚན་བསྟན་པ་ནི། གླང་པོ་ཆེའི་སྐྱེས་པའི་རབས་ཏེ་སུམ་ཅུ་
པའོ། །ཞེས་ པའོ། །བདག་ ཉིད་ཆེན་ པོ་ མཁས་མཆོག་དཔའ་བོས་མཛད་ པའི་
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་
ལས། རྟོགས་བརྗོད་སུམ་ཅུ་པའི་བཤད་པའོ། །བཟོད་པའི་ཉམས་ལེན་སྟོན་པའི་
འཁྲུངས་ རབས་བཅུ་ཚན་འདིའི་སྡོམ་ནི། བྱང་ཆུབ་ངང་ པ་ བྱང་ཆུབ་ཆེ། ། སྤྲེའུ་
དང་ རི་དྭགས་ཤ་ ར་ བྷ། །རུ་རུ་སྤྲེའུ་རྒྱལ་བཟོད་པ་སྨྲ། །ཚངས་པ་གླང་ཆེན་དེ་
དག་བཅུ། །ཞེས་པའོ།། །།
༈ རྩ་ བའི་ བཞི་ པ་ ཕར་ ཕྱིན་ མཐའ་ མ་ གསུམ་ ལ་ སློབ་ ཚུལ་ ལ་ གསུམ།
བརྩོན་འགྲུས་ལ་སློབ་ཚུལ། བསམ་གཏན་ལ་སློབ་ཚུལ། །ཤེས་རབ་ལ་སློབ་ཚུལ་
ལོ། །དང་པོ་བརྩོན་འགྲུས་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རྒྱལ་བུ་ཟླ་བར་འཁྲུངས་པའི་རྟོགས་བརྗོད་རྒྱས་པར་
བཤད་ པ། དོན་བསྡུས་ཏེ་ གདམས་ པ། ལེའུའི་མཚན་བསྟན་པའོ། །དང་པོ་ནི།
216 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱེ་བོ་དམ་པ་རྣམས་དང་ཕྲད་ན་ཇི་ལྟར་ཕྲད་ཀྱང་རུང་སྟེ་ལེགས་པར་འགྱུར་བའི་
ཕྱིར། ལེགས་པར་འདོད་པ་རྣམས་ཀྱིས་སྐྱེ་བོ་དམ་པ་ལ་བརྟེན་པར་བྱའོ། །ཞེས་
པ་སྟེ། བསྟན་བཅོས་འདིར་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་
ཕྱིན་དྲུག་ལ་སློབ་ཚུལ་སྟོན་པ་ལས། རྟོགས་བརྗོད་དང་པོ་ནས་སུམ་ཅུ་པའི་བར་
གྱིས་ཕར་ཕྱིན་དང་པོ་གསུམ་ལ་སློབ་ཚུལ་དེ་བཞིན་གཤེགས་པས་སྔོན་ཇི་ལྟར་
མཛད་པའི་རྣམ་ཐར་སྦྱར་ཏེ་རྒྱས་པར་བཤད་ནས། རྟོགས་བརྗོད་འདིར་བརྩོན་
འགྲུས་ཀྱི་ཕར་ཕྱིན་ལ་སློབ་ཚུལ་གཙོ་བོར་སྟོན་པ་ཡིན་ལ། དེ་ལ་གང་ལ་བརྩོན་
འགྲུས་བརྩམ་པའི་གཞི་ནི་ཐེག་པ་ཆེན་པོའི་ཆོས་ཐོས་པ་དང་། ཐོས་པའི་དོན་ལ་
བསམ་པས་ངེས་ཤེས་འདྲེན་པ་དང༌། ཇི་ལྟར་ངེས་པའི་དོན་རྣམས་རྒྱུད་ལ་སྦྱར་
ཏེ་སྒོམ་པར་བྱེད་པ་གསུམ་ཡིན་ལ། དེ་ཐམས་ཅད་དགེ་བའི་བཤེས་གཉེན་ལ་
རག་ལས་པས་ལམ་གྱི་རྩ་བ་དགེ་བའི་བཤེས་གཉེན་ཚུལ་བཞིན་དུ་བསྟེན་པ་
དང༌། དེ་ལས་ཆོས་ཇི་ལྟར་ཉན་པ་དང་། ཇི་ལྟར་ཐོས་པའི་དོན་རྣམས་ཡིད་ལ་བྱ་
བ་ལ་བརྩོན་འགྲུས་རྩོམ་ཚུལ་རྟོགས་བརྗོད་འདིར་རྒྱས་པར་འཆད་དོ། །དེས་ན་
སྐྱེ་བོ་དམ་པ་རྣམས་ དང་ ཕྲད་ན། དད་ནས་ ཕྲད་ པའམ། གནོད་ པ་ བྱེད་ པར་
འདོད་ནས་ཕྲད་པ་ལྟ་བུ་ཚུལ་ཇི་ལྟར་ཕྲད་ཀྱང་རུང་སྟེ། རྒྱལ་སྲས་དམ་པ་རྣམས་
ནི་མཐོང་ཐོས་དྲན་རེག་ཐམས་ཅད་ངེས་པར་ རྗེས་སུ་འཛིན་པར་མཛད་པས་
མཐར་ལེགས་ པར་འགྱུར་བའི་ཕྱིར། བདག་ཉིད་ལེགས་པར་འདོད་པ་རྣམས་
ཀྱིས་སྐྱེ་བོ་དམ་པ་ལ་བརྟེན་པར་བྱའོ། །སྟོན་པ་ཐུགས་རྗེ་ཅན་དེས་སྔོན་སློབ་པ་
ལམ་གྱི་གནས་སྐབས་སུ་ཐོས་བསམ་སྒོམ་གསུམ་ལ་བརྩོན་འགྲུས་ཇི་ལྟར་མཛད་
པ་དང་། སེམས་ཅན་གྱི་དོན་བསྒྲུབ་པ་ལ་སྙིང་སྟོབས་བརྟན་པོས་བརྩོན་འགྲུས་
- 217.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཇི་ལྟར་མཛད་པའི་རྣམ་ཐར་བཟང་པོ་དེའི་རྗེས་སུ་བསླབ་པར་བྱའོ། །
གཉིས་པ་རྒྱལ་བུ་ཟླ་བར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ། ཁྱད་པར་སྙིང་སྟོབས་ཆེན་པོས་སེམས་ཅན་གྱི་དོན་དུ་བརྩོན་
འགྲུས་ཇི་ལྟར་མཛད་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས། སྐྱེས་
པར་གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་འདིས་སློབ་
པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ཆོས་འཚོལ་བ་
དང་སེམས་ཅན་གྱི་དོན་ལ་བརྩོན་འགྲུས་ཇི་ལྟར་མཛད་པའི་ཚུལ་དེ་ཡང་འདི་
ལྟར་ཐོས་ཏེ། བདག་ཅག་གི་སྟོན་པ་བཅོམ་ལྡན་འདས་འདི་སྔོན་བྱང་ཆུབ་སེམས་
དཔར་གྱུར་པའི་ཚེ་རྒྱལ་རིགས་ཀྱི་བྱེ་བྲག་ཀུ་རུའི་རྒྱུད་རབ་ཏུ་གྲགས་པའི་རིགས་
དང་ལྡན་པ། གདུལ་བྱ་སྐྱོང་ནུས་པའི་ཡོན་ཏན་ཁྱད་པར་ཅན་ཡོངས་སུ་འཛིན་
པར་བྱེད་པས་ན་འབངས་རྣམས་ནི་ རང་ བཞིན་ གྱིས་གུས་ཤིང་གློ་བ་ཉེ་བ།
བསོད་ནམས་ཀྱི་མཐུས་གཞན་ཟིལ་གྱིས་གནོན་པར་ནུས་པའི་གཟི་བྱིན་ཆེ་བས་
ན་རྒྱལ་ཕྲན་དྲེགས་པ་ཅན་རྣམས་ནི་ཁེངས་པ་བཏང་སྟེ་གུས་པས་ཕྱག་འཚལ་
བར་ གྱུར་ པ། རྒྱལ་ པོའི་ རིགས་ དཔལ་ དང༌ ལྡན་ པ་ ཞིག་ ཏུ་ ལས་ ཉོན་ གྱིས་
འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་གིས་བསམ་བཞིན་དུ་སྐྱེ་བ་
བཞེས་པར་གྱུར་ཏོ། །ཞེས་གྲག་གོ ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི། ཡོན་
ཏན་དང་མཐུན་པའི་མཚན་ཆགས་ཚུལ། ཡོན་ཏན་གྱི་སྟོབས་ཀྱིས་འགྲོ་བ་རྣམས་
ཀྱི་དཔུང་གཉེན་དུ་གྱུར་ཚུལ། ཡབ་རྒྱལ་པོས་རྒྱལ་ཚབ་ཏུ་དབང་བསྐུར་ཚུལ།
- 218 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱལ་སྲིད་སྐྱོང་བའི་ཚེ་ཆོས་འཚོལ་བ་ཉིད་ལ་བརྩོན་པར་མཛད་པའི་ཚུལ་ལོ། །
དང་པོ་ནི། ཟླ་བ་དང་འདྲ་བར་མཐོང་ན་དགའ་བ་ཡོན་ཏན་གྱི་འོད་ཟེར་བརྒྱ་དང་
ལྡན་པའི་བུ་དེ་ལ་ ཕ་མས་ མིང་ ཡང་བུ་ཟླ་བ་ཞེས་བཏགས་སོ། །ཞེས་པ་སྟེ།
སེམས་དཔའ་ཆེན་པོ་འདི་ལ་འཁྲུངས་ཙམ་ཉིད་ནས་ཡོན་ཏན་གྱི་གཏེར་དུ་གྱུར་
པས་ཟླ་བ་ཉ་གང་བ་དང་འདྲ་བར་རྒྱལ་བུ་ཟླ་བ་ཞེས་བཏགས་ཤིང་ཡོངས་སུ་
གྲགས་སོ། །ཚིག་གཞན་རྣམས་ནི་གོ་བར་ཟད་དོ། །གཉིས་པ་ཡོན་ཏན་གྱི་སྟོབས་
ཀྱིས་འགྲོ་བ་རྣམས་ཀྱི་དཔུང་གཉེན་དུ་གྱུར་ཚུལ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། ། དང་པོ་ནི།
དེ་ ཟླ་ བ་ ཡར་ གྱི་ཞེས་ པ་ནས། འདྲ་བར་གྱུར་ཏོ། །ཞེས་ པའི་བར་ཏེ། སེམས་
དཔའ་ཆེན་པོ་དེ་ཟླ་བ་ཡར་གྱི་ངོ་བཞིན་དུ་ཉིན་རེ་བཞིན་སྐྱེད་དྲག་ཅིང་གཟི་བྱིན་
ཇེ་ཆེ་ཇེ་ཆེར་གྱུར་ཏེ། རིམ་གྱིས་ཆོས་དང་སྲིད་ཀྱི་བྱ་བ་མཐའ་དག་ལ་བརྩོན་པའི་
སྟོབས་ཆེ་བར་གྱུར་ཏོ། །དེ་ཡང་སྔོན་ཡུན་རིང་པོ་ནས་ཐུགས་བསྐྱེད་པའི་མཐུས་
སྐྱེས་ཙམ་ཉིད་ནས་སེམས་ཅན་གྱི་དོན་མཛད་པ་ལ་སྙིང་སྟོབས་ཕུལ་དུ་ཕྱིན་པ་
ཞིག་སྟེ། སེམས་ཅན་གྱི་དོན་དུ་རིག་བྱེད་ཡན་ལག་དང་བཅས་པ་དང་། ཉེ་བའི་
རིག་བྱེད་རྣམས་ལ་ནི་སྦྱངས་ཏེ་མཁས་པར་གྱུར། རིག་བྱེད་དང་ཉེ་བའི་རིག་བྱེད་
ལ་སོགས་པའི་དོན་ནི་སྔར་བཤད་ཟིན་ཏོ། །རྒྱལ་སྲིད་ཀྱི་བྱ་བ་སྒྱུ་རྩལ་མཆོག་
དང་བཅས་པའི་སྒྱུ་རྩལ་རྣམས་ལ་སྦྱངས་ཏེ། སྒྱུ་རྩལ་རྣམས་ཀྱི་གོ་རིམ་ནི་མ་ནོར་
ཞིང་ཤེས་པར་གྱུར་ཏེ། རྒྱལ་སྲིད་སྐྱོང་བའི་བྱ་བ་བསྒྲུབ་པ་ལ་མཚུངས་པ་མེད་
པར་གྱུར། གཙོ་བོར་གདུལ་བྱ་རྣམས་ཆོས་ཀྱིས་སྐྱོང་བར་མཛད་བཞེད་དེ། དམ་
པའི་ཆོས་འཚོལ་བ་དང༌། ཇི་ལྟར་ཐོས་པ་ལྟར་དུ་རྒྱུད་ལ་སྦྱར་ཏེ་སྲོག་གཅོད་པ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྤོང་བ་ལ་སོགས་པ་དགེ་བའི་བྱ་བ་མཐའ་དག་ལ་བརྩོན་པར་མཛད་པས་འཇིག་
རྟེན་པ་རྣམས་ནི་རབ་ཏུ་དགའ་ཞིང་གུས་པར་བྱེད་པའི་གནས་སུ་གྱུར། རང་རྒྱུད་
སྨིན་པར་བྱ་བའི་ཕྱིར་སྒོ་གསུམ་གྱི་སྤྱོད་པ་ཅི་བྱེད་ཕར་ཕྱིན་དྲུག་དང་ལྡན་པར་
བྱེད་ཅིང་། གདུལ་བྱ་གཞན་རྣམས་ལ་སྦྱིན་པ་དང་སྙན་པར་སྨྲ་བ་ལ་སོགས་པ་
བསྡུ་བའི་དངོས་པོ་བཞིས་ལེགས་པར་ཕན་འདོགས་ཤིང་སྐྱོང་བས་ན་གདུལ་བྱ་
ཉེ་བར་སྡུད་པ་ལ་མཁས་པ་དང་། གདུལ་བྱ་རྣམས་ཀྱང་སེམས་དཔའ་ཆེན་པོ་
རང་ཉིད་ལ་གུས་པ་ཇེ་ཆེ་ཇེ་ཆེར་གྱུར་ཅིང་། སེམས་དཔའ་ཆེན་པོ་རང་ཉིད་ཀྱང་
དམ་པའི་ཆོས་སྤྱོད་པ་ལ་རྟག་ཏུ་དང་གུས་པར་སྦྱོར་བའི་བརྩོན་འགྲུས་ཇེ་ཆེ་ཇེ་
ཆེར་གྱུར་པ་དང་། སྒོ་གསུམ་གྱི་སྤྱོད་པ་ཐམས་ཅད་གཞན་དོན་ཁོ་ནར་སྤྱོད་པས་
འགྲོ་བ་རྣམས་ཡོངས་སུ་སྐྱོང་བ་ལ་བརྩོན་པ་ངེས་པར་བྱེད་པའི་ཕྱིར་འགྲོ་བ་
རྣམས་ཀྱི་ཕ་དང་འདྲ་བར་ཀུན་གྱི་དཔུང་གཉེན་དུ་གྱུར་ཏོ། །གཉིས་པ་ཚིགས་སུ་
བཅད་པའི་སྒོ་ནས་བསྔགས་པ་ནི། ཚུལ་ཁྲིམས་ཞེས་པ་ནས། གནས་སུ་གྱུར། །
ཅེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་སྔོན་ཡུན་རིང་པོ་ནས་ལམ་
ལ་སྦྱངས་པའི་མཐུ་གྲུབ་པས་གཞོན་ནུ་ཉིད་ནས་ཡོན་ཏན་རྒྱ་ཆེན་པོའི་གཏེར་
རམ་གནས་སུ་གྱུར་ཏེ། དེ་ཡང་སྒོ་གསུམ་ལེགས་པར་བསྡམས་པའི་ཚུལ་ཁྲིམས་
རྣམ་པར་དག་པ་དང་། སྡེ་སྣོད་གསུམ་ལ་མང་དུ་ཐོས་པའི་ཕ་རོལ་ཏུ་སོན་པ་
དང་། ལུས་དང་ལོངས་སྤྱོད་དང་དགེ་རྩ་རྣམས་ལ་མ་ཆགས་པར་སེམས་ཅན་ལ་
གཏོང་བ་ལྷུར་མཛད་པ་དང་། སེམས་ཅན་རྣམས་ལ་སྙིང་རྗེ་ཆེ་བ་དང་། དབང་པོ་
ལེགས་པར་དུལ་བ་དང་། གཟི་བྱིན་ཆེ་བ་དང༌། གཞོན་བྱེད་ལ་ཇི་མི་སྙམ་པ་
དང༌། ཆོས་ཕྱིར་སྡུག་བསྔལ་ཅི་བྱུང་ཡང་དང་དུ་ལེན་པ་དང་། ཆོས་ལ་ངེས་པར་
- 220 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སེམས་པའི་བཟོད་པ་གསུམ་དང་ལྡན་པ་དང་། ཆོས་རབ་ཏུ་རྣམ་འབྱེད་ཀྱི་ཤེས་
རབ་ཐོགས་པ་མེད་པ་དང་། སྙིང་སྟོབས་བརྟན་པའི་བརྩོན་འགྲུས་དང་། འགྲོ་བ་
ཀུན་ལ་བུ་ལྟར་བྱམས་པར་མཛད་པ་དང་། དབང་ཆེ་ཞིང་ཡོན་ཏན་གྱི་གཏེར་དུ་
གྱུར་ཀྱང་དེས་མ་དྲེགས་པ་དང་། ངོ་ཚ་ཤེས་ཤིང་ཁྲེལ་ཡོད་ཆེ་བ་དང་། བྱིན་ཆེ་བ་
དང༌། མདངས་དང་ལྡན་པ་དང༌། ཕྱོགས་ཀུན་ཏུ་སྙན་པར་ གྲགས་པ་དང་། སུ་
དང་འགྲོགས་ཀྱང་འཁོན་མེད་པར་རྒྱུད་དེས་པ་དང༌། ཐོས་པས་མི་ངོམས་ཤིང་
ལྡོབ་སྐྱེན་པ་དང་། ལུས་དང་སེམས་སྟོབས་ཆེ་ཞིང་རྣམ་པར་དག་པ་ལ་སོགས་
པའི་ཡོན་ཏན་དེ་དང་དེ་དག་ཡོད་པས་ན། ལང་ཚོ་དར་ལ་བབ་པར་གྱུར་པ་རིན་
པོ་ཆེའི་རྒྱན་གྱིས་བརྒྱན་པ་བཞིན་དུ་རྣམ་པར་དག་ཅིང་རྒྱ་ཆེ་ལ་ཡིད་དུ་འོང་བ།
ཟླ་བ་ཉ་གང་བའི་འོད་ཟེར་ཕྱོགས་ཀུན་ཏུ་འཕྲོ་བ་དང་འདྲ་བར་ཡོན་ཏན་ཀུན་གྱི་
གནས་སུ་གྱུར་ཏོ། །ཚིགས་བཅད་འདི་གཉིས་ནི་མཐའ་མའི་གསལ་བྱེད་ཀྱི་རྒྱན་
སྦྱར་བའི་སྙན་ངག་གི་ཚིག་སྦྱོར་ཆེས་ངོ་མཚར་བ་ཞིག་སྟེ། ཚིག་རྐང་དང་པོ་ནས་
བཟུང་ཚིག་རྐང་མཐའ་མའི་བར་ལ་རྫོགས་ཚིག་མ་སྦར་བར་ཚིག་རྐང་མཐའ་
མར་གྱུར་ཅེས་གོང་གི་ཡོན་ཏན་ཐམས་ཅད་གང་ལ་ལྡན་པའི་གསལ་བྱེད་སྦྱར་
རོ། །ཡོན་ཏན་འདི་དག་ནི་ཤིན་ཏུ་རྒྱ་ཆེ་སྟེ། བསླབ་པ་གསུམ་དང་། ཕར་ ཕྱིན་
དྲུག་དང་། བསྡུ་བའི་དངོས་པོ་བཞི་དང༌། འཕགས་ པའི་ནོར་བདུན་དང་། རྣམ་
སྨིན་གྱི་ཡོན་ཏན་བརྒྱད་ལ་སོགས་པ་རྒྱལ་སྲས་རྣམས་ལ་བསྔགས་པའི་ཡོན་ཏན་
མང་པོ་ཞིག་བཤད་དེ། སོ་སོའི་ངོས་འཛིན་ཞིབ་ཏུ་བཀྲལ་ན་ཡི་གེ་མང་དུ་དོགས་
པས་མ་བྲིས་སོ། །
གསུམ་པ་ཡབ་རྒྱལ་པོས་རྒྱལ་ཚབ་ཏུ་དབང་བསྐུར་ཚུལ་ནི། དེ་ནས་དེ་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འབངས་རྣམས་སྐྱོང་ནུས་པ་དང་། མ་འཇུངས་ཤིང་རང་བཞིན་བཟང་བའི་ཕྱིར་
རྒྱལ་པོས་རྒྱལ་ཚབ་ཀྱི་ལོངས་སྤྱོད་བྱེད་དུ་བཅུག་གོ །ཞེས་པ་སྟེ། དོན་ནི་གོ་བར་
ཟད་དོ། །བཞི་པ་རྒྱལ་སྲིད་སྐྱོང་བའི་ཚེ་ཆོས་འཚོལ་བ་ཉིད་ལ་བརྩོན་པར་མཛད་
པའི་ཚུལ་ནི། རབ་ཏུ་མཁས་པས་ཞེས་པ་ནས། བཀུར་སྟི་བྱེད། །ཅེས་པའི་བར་
ཏེ། སེམས་དཔའ་ཆེན་པོ་རྒྱལ་བུ་ཟླ་བ་ཡབ་རྒྱལ་པོས་རྒྱལ་ཚབ་ཏུ་དབང་བསྐུར་
ནས་རྒྱལ་སྲིད་ཀྱི་བྱ་བ་མཛད་པ་ནའང་སྲིད་པའི་ཕུན་ཚོགས་གང་ལའང་ཞེན་པ་
མེད་ཅིང་། སེམས་ཅན་གྱི་དོན་དུ་རྣམ་པ་ཐམས་ཅད་མཁྱེན་པའི་གོ་འཕང་བསྒྲུབ་
པ་ལ་རིངས་པས་ཆོས་འཚོལ་བ་ལ་བརྩོན་པ་ལྷུར་མཛད་ཅིང་། ཆོས་དང་ཆོས་མ་
ཡིན་པ་འབྱེད་པ་ལ་རབ་ཏུ་མཁས་པས་ཆོས་མིན་པ་ཉེས་པར་སྨྲ་བ་བྱུང་ན་མཆིལ་
མའི་ཐལ་བ་བཞིན་དུ་འདོར་ལ། ཆོས་དང་ལྡན་པ་ལེགས་པར་སྨྲ་བ་རྣམས་ནི་
རྒྱལ་བུ་དེ་ཡི་སྙིང་ལ་ཤིན་ཏུ་གཅེས་པའི་གནང་ཆེན་བཞིན་དུ་གཅེས་ཤིང་སྙིང་དུ་
སྡུག་པར་མཛད་པ་ན་ཆོས་སྨྲ་བ་མཐའ་དག་བྱང་སེམས་ཟླ་བ་གང་དུ་བཞུགས་
པའི་ས་དེར་འདུ་བར་གྱུར་ཏོ། །གང་དག་ཆོས་སྨྲ་བ་དེར་འདུས་ཏེ་སེམས་དཔའ་
ཆེན་པོ་དེ་ལ་ལེགས་པར་སྨྲ་བ་དེ་དག་ནི་སེམས་དཔའ་ཆེན་པོ་དེས་ཕྱག་འཚལ་
བ་དང་། སྔོན་དུ་ལྡང་བ་དང་རིན་པོ་ཆེའི་ཁྲི་ལ་འཇོག་པ་སོགས་བཀུར་སྟི་ཆེར་
བྱེད་ཅིང་། མཆོད་པའི་དངོས་པོ་ཁྱད་པར་ཅན་རྣམས་ཀྱིས་མཆོད་པར་མཛད་དོ།།
གསུམ་པ་ ཁྱད་ པར་ སྙིང་སྟོབས་ཆེན་པོས་སེམས་ཅན་ གྱི་དོན་དུ་བརྩོན་
འགྲུས་ཇི་ལྟར་མཛད་ཚུལ་ལ་བདུན། བྱང་སེམས་ཟླ་བ་སྔོན་གྱི་ཐུགས་བསྐྱེད་
དང་སྨོན་ལམ་གྱིས་བསྐུལ་ནས་སྐྱེད་མོས་ཚལ་དུ་བྱོན་པ། སྐྱེད་མོས་ཚལ་གྱི་ཉེ་
ལོགས་སུ་སྲིན་པོ་རྐང་བཀྲ་འོངས་པ། བྱང་སེམས་ཟླ་བས་གདུལ་བྱ་འདུལ་བའི་
- 222 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དུས་ལ་བབ་པར་དགོངས་ནས་སྲིན་པོ་རྐང་བཀྲའི་ཐད་དུ་བྱོན་པ། སྲིན་པོ་རྐང་
བཀྲས་བྱང་སེམས་ཟླ་བ་སྲིན་པོའི་གནས་རྫོང་དུ་ཁྱེར་བ། བྱང་སེམས་ཟླ་བས་
རྒྱལ་པོའི་ཕོ་བྲང་དུ་ཚུར་བྱོན་ནས་བྲམ་ཟེ་ལེགས་པར་སྨྲ་བ་ལ་ཐོས་པ་བཙལ་བ།
བྱང་སེམས་ཟླ་བས་སླར་ཡང་སྲིན་པོའི་གནས་སུ་བྱོན་པ། བྱང་སེམས་ཟླ་བས་
སྲིན་པོ་རྐང་བཀྲ་བཏུལ་ཏེ་སེམས་ཅན་མང་པོའི་དོན་མཛད་པའོ། །དང་པོ་ལ་
གསུམ། སེམས་དཔའ་ཆེན་པོ་འཁོར་བཅས་རྩེ་བའི་ཕྱིར་སྐྱེད་མོས་ཚལ་དུ་བྱོན་
པ། སྐྱེད་མོས་ཚལ་དུ་རྩེ་བར་མཛད་པ། དེའི་ཚེ་བྲམ་ཟེ་ལེགས་པར་སྨྲ་བ་ཞིག་
སེམས་དཔའ་ཆེན་པོའི་དྲུང་དུ་ལྷགས་པའོ། །དང་པོ་ནི། དེ་ནས་བདག་ཉིད་ཆེན་
པོ་དེ་རེ་ཞིག་ཅིག་གྲོང་ཁྱེར་དང་ཉེ་བའི་སྐྱེད་མོས་ཚལ་དཔྱིད་ཟླའི་དུས་ལ་བབ་
པའི་མཐུས་ཤིང་ལོ་རྣམས་ནི་མཛེས་ཤིང་འཇམ་པར་གྱུར་མེ་ཏོག་ སྡུག་གུ་ཁ་
འབུས་པ་རྣམས་ནི་དགོད་པ་བཞིན། ས་གཞི་རྣམས་ནི་ནེའུ་གསིང་སྔོན་པོ་གསར་
པ་རྣམས་ཀྱིས་རི་མོ་བཀྲམ་པ་བཞིན་དུ་མཛེས་པར་བྱས། ཆུ་གཙང་མ་རྣམས་ནི་
མེ་ཏོག་པདྨ་དང་ཨུཏྤ་ལའི་འདབ་མས་ཁེབས། བུང་བ་མང་པོ་རྣམས་ནི་དགའ་
བའི་སྒྲ་འབྱིན། བྱ་ཀོ་ཀི་ལ་དང་རྨ་བྱ་མང་པོ་རྣམས་ནི་སྒྲ་ཆེར་འབྱིན། བསེར་བུ་
བསིལ་བ་དྲི་ཞིམ་པོ་ཉམས་སུ་བདེ་བ་དག་ནི་དལ་བུས་ལྡང་། ཡིད་རབ་ཏུ་དགའ་
བར་བྱེད་པ་ཞིག་ན་དམག་གི་དཔུང་རབ་ཏུ་མི་མང་བ་ཞིག་གིས་ཡོངས་སུ་བསྐོར་
ཏེ་རྩེ་བའི་ཕྱིར་རྒྱུ་ཞིང་སོང་སོང་བ་ལས། སྐྱེད་མོས་ཚལ་གཞན་ཞིག་ཏུ་ཕྱིན་ཏོ། །
ཞེས་པ་སྟེ། བྱང་སེམས་བདག་ཉིད་ཆེན་པོ་འདི་སྔོན་ཡུན་རིང་པོ་ནས་སྲིད་པ་
མཐའ་དག་མེ་འབར་བའི་རླབས་ལྟར་གཟིགས་ནས་སྲིད་པར་ཀུན་ཏུ་སྦྱོར་བ་
སྤངས་ཟིན་པས་འདོད་པའི་ཡོན་ཏན་ལྔ་ལ་ཆགས་པའི་དབང་དུ་སོང་བ་མིན་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཡང་། སྲིན་པོ་རྐང་བཀྲ་དང་ ཕྲད་ནས་དེ་བཏུལ་ཏེ་སེམས་ཅན་མང་པོའི་དོན་
འགྲུབ་པར་འགྱུར་བའི་རྐྱེན་ཉེ་བར་བསྐུལ་ཏེ་ཁྲུས་དང་རྩེད་མོའི་ཕྱིར་སྐྱེད་མོས་
ཚལ་དུ་འབྱོན་པར་མཛད་པའོ། །དམག་གི་དཔུང་རབ་ཏུ་མི་མང་བ་ཞེས་པ་ནི་
རྒྱལ་པོ་དེ་དམག་གི་དཔུང་ཤིན་ཏུ་སྟོབས་ཆེ་བ་ཡིན་ཡང་། དུས་དེར་དམག་མི་
མང་པོ་མ་ཁྲིད་པར་ཉུང་ཤས་ཤིག་གིས་བསྐོར་ནས་བྱོན་པའོ། །གཞན་རྣམས་ནི་
གོ་བར་ཟད་དོ། །
གཉིས་པ་སྐྱེད་མོས་ཚལ་དུ་རྩེ་བར་མཛད་པ་ནི། དེ་ནི་ནགས་ཚལ་ཞེས་
པ་ནས། དགའ་བར་གནས། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་
དེ་སྐྱེད་མོས་ཚལ་ལྗོན་ཤིང་སྣ་ཚོགས་ལོ་མ་རྒྱས་ཤིང་མེ་ཏོག་གཡུར་གྱིས་དུད་
པས་མཛེས་པ། ཀོ་ཀི་ལ་སོགས་བྱ་སྣ་ཚོགས་སྒྲ་འབྱིན་པ་ཡིད་དུ་འོང་བ། ལོ་
མའི་ལྡིང་ཁང་རྒྱན་དང་ལྡན་པའི་ གནས་དེར་བྱོན་ནས་སུམ་ཅུ་ རྩ་ གསུམ་གྱི་
དགའ་བའི་ཚལ་ནས་ལྷ་རྣམས་འདོད་པའི་ཡོན་ཏན་ལྔ་ལ་དགའ་བར་སྤྱོད་པ་
བཞིན་དུ་འདོད་པའི་ཡོན་ཏན་ལྔ་ལ་དགའ་བར་སྤྱོད་དོ། །འདོད་པའི་ཡོན་ཏན་
ལ་ཇི་ལྟར་སྤྱོད་པ་ནི། སྐྱེས་པ་ཆགས་པར་བྱེད་པའི་སྒྱུ་ཐབས་འཛུམ་པའམ་རོལ་
པ་དང་། ཟུར་མིག་གིས་ལྟ་བ་སོགས་ལ་མཁས་པའི་བུད་མེད་བཟང་མོ་རྒྱན་གྱིས་
བརྒྱན་པ་རྣམས་གླུ་དབྱངས་སྙན་པོ་ལེན་པའི་པི་ཝང་དང་རྔ་སྒྲ་སྙན་པོ་དག་དང་
འབྲེལ་བར་གྲག་ཅིང་། རྐང་པ་གཉིས་དང་ལག་པ་གཉིས་ཏེ་ཡན་ལག་བཞི་པོས་
གཡོན་བརྐྱང་ལ་སོགས་པ་གར་མཛེས་པར་བསྒྱུར་བས་མིག་ལ་ལྟད་མོར་བྱེད་
ཅིང་། འདོད་པ་སྤྱོད་པའི་མཚན་མ་སྟོན་པ་སོགས་མཛེས་པར་ཆས་པ་མང་པོ་དེ་
དག་དང་ལྷན་ཅིག་ཏུ་སྒྱུ་མའི་རོལ་མོ་དང་། སྒྱུ་མའི་ཟློས་གར་ལྟར་དུ་ཆགས་པ་
- 224 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མེད་ཀྱང་སེམས་ཅན་འདུལ་ཕྱིར་ཆགས་པ་ལྟར་སྤྱོད་ཅིང་དགའ་བར་གནས་
སོ། །གསུམ་པ་དེའི་ཚེ་བྲམ་ཟེ་ལེགས་པར་སྨྲ་བ་ཞིག་སེམས་དཔའ་ཆེན་པོའི་དྲུང་
དུ་ལྷགས་པ་ནི། དེ་དེ་ན་འདུག་པའི་དྲུང་དུ་བྲམ་ཟེ་ལེགས་པར་སྨྲ་བ་ལ་མཁས་
པ་ཞིག་འོངས་ཏེ། ཞེས་དང་ཕྱག་བྱས་ནས་དེའི་གཟུགས་བཟང་པོ་དེ་ལ་སེམས་
ཆགས་བཞིན་དུ་དེར་འདུག་གོ །ཞེས་པ་སྟེ། དོན་ནི་དངོས་ཟིན་ལྟར་རོ། །གཉིས་
པ་སྐྱེད་མོས་ཚལ་གྱི་ཉེ་ལོགས་སུ་སྲིན་པོ་རྐང་བཀྲ་འོངས་པ་ནི། དེ་ལྟར་སེམས་
དཔའ་ཆེན་པོ་དེ་ཞེས་པ་ནས། གསོལ་ཏེ། ཞེས་པའི་བར་ཏེ། དེ་ལྟར་བྱང་ཆུབ་
སེམས་དཔའ་སེམས་དཔའ་ཆེན་པོ་དེ་སྐྱེད་མོས་ཚལ་དེ་ན་ལང་ཚོ་དར་ལ་བབ་
པའི་ སྤྱོད་ པ་ རོལ་ རྩེད་ བྱེད་ པའི་དུས་ལ་བབ་ཅིང་། བསོད་ནམས་ཕུན་ སུམ་
ཚོགས་པའི་མཐུ་ལས་བྱུང་བའི་རོལ་མོ་དང་གར་བྱེད་པ་ལ་ལྟ་ཞིང་འདུག་འདུག་
པ་ ལས། སེམས་ དཔའ་ ཆེན་ པོའི་ བསོད་ནམས་ ཀྱི་མཐུས་ བཀུག་ པ་ བྲམ་ཟེ་
ལེགས་པར་སྨྲ་བའི་སྐྱེས་ཁྱེར་བ་དེ་འོངས་པས་རབ་ཏུ་དགའ་བར་གྱུར་ཀྱང་།
བྲམ་ཟེ་དེ་ལས་ལེགས་པར་སྨྲ་བ་ཐོས་པའི་དོན་མ་གྲུབ་ཅིང་། བྲམ་ཟེ་དེ་ཡང་
དེར་འོངས་པའི་དོན་མ་གྲུབ་པར་གློ་བུར་དུ་ཅ་ཅོ་ཆེན་པོ་ཞིག་བྱུང་སྟེ། གླུ་དང་
སིལ་སྙན་གྱི་སྒྲའི་བར་ཆད་དུ་གྱུར་པ་གར་དང་རོལ་མོའི་དགའ་བ་ལ་གནོད་པ་
བུད་མེད་གཞོན་ནུ་རྣམས་འཇིགས་ཤིང་བག་འཁུམས་པར་བྱེད་པ་ཞིག་བྱུང་བ་
ཐོས་པ་ན། བྱང་སེམས་ཟླ་བས་འཁོར་ཉུག་རུམ་ནང་པ་རྣམས་ལ་འདི་ཅི་ཡིན་
རྟོགས་ཤིག་ཅེས་ཆེད་ཆེར་བསྒོའོ། །དེ་ནས་སེམས་དཔའ་ཆེན་པོ་དེའི་ཆབ་སྒོ་བ་
རྣམས་རྟབ་རྟབ་པོར་གྱུར་ནས་འཇིགས་ཤིང་སྐྲག་པས་ངོ་འཛུམ་གནག་སྟེ་མྱུར་དུ་
ལྷགས་ནས་སེམས་དཔའ་ཆེན་པོ་ལ་གསོལ་བ། ལྷ་ཞེས་བོས་ནས། སུ་དཱ་སའི་བུ་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
རྐང་བཀྲ་མི་ཟན་པོ་མི་མང་པོ་ཟ་ཟ་བ་ལ་གོམས་པས། གཤིན་རྗེ་མངོན་སུམ་དུ་
མཆིས་པ་བཞིན་མི་སུ་དང་ཕྲད་ཀྱང་ཁྱེར་ནས་ཟ་བར་བྱེད་པ། སྲིན་པོ་བས་ཀྱང་
སེམས་རྩུབ་པ། སྟོབས་དང་མཐུ་ལ་སོགས་པ་མི་བས་ལྷག་པས་མི་སུས་ཀྱང་དེ་
ལ་རྒོལ་མི་ཐུབ་པ། སྲིན་པོ་བས་ཀྱང་ལྷག་པར་མི་བཟད་པར་འཇིགས་པ། ཤིན་
ཏུ་འཇིགས་པའི་དྲག་པོའི་གཟུགས་ཅན་བཞིན་དུ་མཐོང་བ་ཙམ་གྱིས་མི་རྣམས་
འཇིགས་པར་བགྱིད་པ་དེ་འདིར་མཆིས་ཏེ། སྲིན་པོ་དེས་སྐྲག་ནས་ཤིང་རྟ་བ་
དང༌། གླང་པོ་ཆེ་དང་། རྟ་དང་། རྐང་ཐང་སྟེ་དམག་གི་དཔུང་ཡན་ལག་བཞི་པའི་
ཚོགས་རྣམས་ཀྱང་འཇིགས་ཤིང་སྐྲག་ནས་བརྟན་པ་ཉམས་ཏེ་བྱེར་བར་གྱུར་ཅིང་
མཆིས་ན། ལྷ་དེ་ལ་ཐབས་ཅི་ཞིག་ལེགས་པར་མཛད་ཅེས་བཀའ་བགྲོས་མཛད་
པའི་དུས་ལ་བབ་བོ་ཞེས་གསོལ་ཏོ། །མཚམས་འདིར་འགྱུར་གསར་དུ། དེ་ནས་
བུ་ཟླ་བས་སྐྱེ་བོ་དེ་རྣམས་དང་ཕ་ལ་སྨྲས་པ། ཀྭ་སུ་དཱ་སའི་བུ་ཞེས་བྱ་བ་དེ་ལ་
བསྐུལ་མ་འདེབས་པར་འདོད་མོད། ཅི་འདི་ཇི་ལྟར་གྱུར་པ་མི་ཤེས་སམ། འདི་
ལྟར་སུ་དཱ་ས་ཞེས་བྱ་བའི་རྒྱལ་པོ་ཞིག་བྱུང་བར་གྱུར་ཏེ། དེ་རི་དྭགས་གཤོར་བར་
བྱེད་ཅིང་ ནགས་ ཚལ་ སྟུག་པོའི་ནང་དུ་ ཞུགས་ཏེ་སོང་བ་ན་སེང་གེ་མོ་དང་
འགྲོགས་ཤིང་ཡང་དག་པར་སྦྱོར་བས་སེང་གེ་མོ་ལ་སེམས་ཅན་ཡང་དག་པར་
ཞུགས་ཏེ་མཐར་གྱིས་དུས་ལ་བབ་པ་ན་སྐྱེས་པར་གྱུར་ཏོ། །དེ་གཞོན་ནུ་ནས་
ནགས་ཚལ་དུ་རྒྱུ་ཞིང་གནས་པ་གོམས་པས་བདག་ནི་སུ་དཱ་ས་ལ་ཉེ་བའི་བུ་ཡིན་
ནོ་སྙམ་པ་མེད་ཀྱང་། སུ་དཱ་སས་རྒྱལ་ཚབ་ལ་ཡང་དག་པར་བོས་ནས་ལྷའི་ཕོ་
བྲང་དུ་ཉེ་བར་བཞག་སྟེ་ཕ་བཞིན་དུ་རང་གི་རྒྱལ་སྲིད་ལ་བསྐོས་པ་ལས། དེ་མའི་
སྐྱོན་གྱིས་མ་དུལ་བར་གྱུར་ཅིང་གནས་ལ། རོ་འདི་འདྲ་བ་དེ་ནི་ཤའོ་སྙམ་པས་
- 226 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མིའི་ཤ་ལ་མངོན་པར་རབ་ཏུ་ཆགས་པར་གྱུར་ཏེ། རང་ཉིད་སྙིང་རྗེ་མེད་པའི་བྱ་
བ་ལ་དེ་རབ་ཏུ་ཞུགས་ཤིང་གྲོང་ཁྱེར་གྱི་མི་རྣམས་བསད་ནས་ཟ་བར་བྱེད་པ་ལ་
ཡང་ཉེ་བར་ཞུགས་སོ། །དེ་ནས་གྲོང་ཁྱེར་བ་རྣམས་ལ་གནོད་པ་བྱེད་ཅིང་ཞུགས་
པ་ན། སུ་དཱ་སའི་བུ་དེ་ནི་མིའི་ཤ་ཁྲག་ལ་བཟའ་བ་དང་བཏུང་བ་དང་འབྱུང་པོ་
རྣམས་ཀྱི་གཏོར་མ་ཡང་བྱེད་པས་དེ་ནི་འཇིགས་སུ་རུང་བ་དང་བཅས་པའོ་ཞེས་
ཟེར་བ་ཐོས་སོ། །བདག་གིས་ཕྱིན་ན་དེ་རྣམས་ཡང་དག་པར་བསྡམས་པ་ལས་
ཐར་ལ། རྒྱལ་བུ་གཞོན་ནུ་བརྒྱ་ཙམ་བཙོན་རར་བཅུག་པ་རྣམས་ཀྱིས་འབྱུང་པོའི་
མཆོད་སྦྱིན་བྱེད་པར་འགྱུར་རོ་ཞེས་གྲག་པ་རྣམས་ཀྱང་ཐར་ནས་ལེགས་པར་
འགྱུར་ཏེ། དེའི་ཕྱིར་བཙོན་དུ་བསྡམས་པའི་ཉེ་བར་འཚེ་བ་ལས་དྲངས་ཤིང་ཐར་
པར་བྱས་པ་ན། དགའ་བ་དང་བདེ་བར་གྱུར་པའི་རྒྱལ་བུ་གཞོན་ནུ་རྣམས་ཀྱང་
བདག་ལ་རབ་ཏུ་གུས་ཤིང་དད་པས་དེ་ལྟར་ཐོས་པ་ཙམ་གྱི་ཚད་མར་བྱེད་དོ་ཞེས་
སོ། །ཞེས་པ་ཞིག་འབྱུང་སྟེ། འགྱུར་རྙིང་གི་དཔེ་སྔ་ཕྱི་ཐམས་ཅད་དུ་དེ་མི་འབྱུང་
ཞིང་། སློབ་དཔོན་དྷརྨཱ་ཀིརྟིས་སྐྱེས་རབས་ཀྱི་འགྲེལ་པར་ཡང་ཚིག་དེ་དག་གི་
ཟུར་ཙམ་ཡང་མ་དྲངས་པས། འགྱུར་རྙིང་གང་ལས་བསྒྱུར་བའི་རྒྱ་དཔེ་ལ་ཚིག་དེ་
དག་མེད་པར་ངེས་ཤིང་། འགྱུར་གསར་བྱེད་པའི་ཚེ་རྒྱ་དཔེ་ལ་མཐོང་བའམ།
སྲིན་པོ་རྐང་བཀྲའི་གཏམ་རྒྱུད་མཛངས་བླུན་ལས་འབྱུང་བ་བླངས་ཏེ་བྲིས་པའམ།
མཆན་ དཀྱུས་སུ་ཤོར་ བ་ ཞིག་ ཡིན་ ནམ་ ཇི་ ལྟར་ ཡང་ གཞུང་ གོང་འོག་ གུང་
བསྒྲིགས་ནས་ཅུང་ཟད་མི་འབྲེལ་བ་ཞིག་འདུག་པས་མཁས་པ་རྣམས་ཀྱིས་དཔྱད་
པར་བྱའོ། །སྲིན་པོ་རྐང་བཀྲ་ལ་སུ་དཱ་སའི་བུ་ཞེས་བརྗོད་པ་ནི། རྒྱལ་པོ་སུ་དཱ་ས་
ཞེས་བྱ་བ་ཞིག་གི་བུ་ཡིན་པས་ན་དེ་ལྟར་བརྗོད་དོ། །སུ་དཱ་ས་ཞེས་པ་ནི་རྒྱ་སྐད་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཡིན་ལ། དེ་བོད་སྐད་དུ་བསྒྱུར་ན་ལེགས་པའི་འབངས་སམ། བྲན་བཟང་ཞེས་བྱ་
བ་ཡིན་པར་སྔོན་གྱི་མཁས་པ་འགའ་ཞིག་གིས་བཤད་དོ། །རྒྱལ་པོ་རྐང་བཀྲའི་
གཏམ་རྒྱུད་ནི་སྔོན་འདས་པའི་དུས་ཡུལ་ཝཱ་ར་ཎ་སིའི་རྒྱལ་པོ་ཞིག་དཔུང་རྣམ་
བཞི་དང་བཅས་ཏེ་ནགས་ཚལ་གྱི་ནང་དུ་རྩེར་སོང་བ་ལས་རི་དྭགས་དང་ཕྲད་དེ།
རི་དྭགས་ཀྱི་ཕྱི་བཞིན་དུ་རྒྱུགས་པ་ལས་རྒྱལ་པོ་གཅིག་པུ་འཁོར་དང་བྲལ་ཏེ་
ཚལ་སྟུག་པོར་ཕྱིན་པས། དེའི་ཚེ་རྒྱལ་པོ་ངལ་ནས་རྟ་ལས་བབས་ཏེ་འདུག་པ་ན།
ཚལ་དེ་ན་གནས་པའི་སེང་གེ་མོ་འདོད་ཆགས་ཀྱིས་ཉེན་པ་ཞིག་ཚལ་གྱི་ནང་ན་
རྒྱལ་པོ་གཅིག་པུར་འདུག་པ་དང་ཕྲད་ནས། སེང་གེ་མོ་ལྷག་པར་འདོད་ཆགས་
སྐྱེས་ཏེ་རྒྱལ་པོ་ལ་བསྙེན་པས། རྒྱལ་པོས་ཀྱང་འདོད་ཆགས་སྐྱེས་པར་རིག་ནས།
འདི་ནི་གཅན་གཟན་མ་རུང་པ་བདག་གི་སྲོག་ལ་རྒོལ་བའི་མཐུ་ཅན་ཡིན་པས།
ཡིད་བཞིན་དུ་མ་བྱས་ན་བདག་གི་སྲོག་ལ་རྒོལ་ལོ་སྙམ་ནས་སྐྲག་བཞིན་དུ་
འདོད་པ་སྤྱད་དོ། །སེང་གེ་མོ་ཕྱིར་སོང་བའི་འོག་ཏུ་གཡོག་རྣམས་ཀྱང་ལྷགས་ཏེ་
རྒྱལ་པོ་བསུས་ནས་ཕོ་བྲང་དུ་ཁྲིད་དོ། །དེའི་ཚེ་སེང་གེ་མོ་སྦྲུམ་པར་གྱུར་ཏེ་ཟླ་བ་
ཚང་ནས་བུ་ཞིག་བྱུང་བས། ལུས་གཟུགས་ནི་ཐམས་ཅད་མི་དང་འདྲ་ལ་རྐང་པ་
འབའ་ཞིག་ཁྲ་བོར་འདུག་གོ །སེང་གེ་མོས་ཀྱང་རྒྱལ་པོའི་བུ་ཡིན་པར་དྲན་ནས་
རྒྱབ་ཏུ་བཀལ་ཏེ་རྒྱལ་པོའི་ཐད་དུ་བསྐྱལ་ལོ། །རྒྱལ་པོས་ཀྱང་བདག་གི་བུ་ཡིན་
པར་ཤེས་ཏེ་གསོས་བསྐྱེད་ནས་དེའི་རྐང་པ་བཀྲ་བའི་ཕྱིར་མིང་ཡང་རྐང་བཀྲ་
ཞེས་བཏགས་སོ། །དེ་ནར་སོན་པ་དང་ཤིན་ཏུ་དཔའ་ཞིང་བརྟུལ་ཕོད་པར་གྱུར་
ཏོ། །ཕ་རྒྱལ་པོ་ཚེ་འཕོས་པའི་འོག་ཏུ་རྒྱལ་པོར་གྱུར་ནས་བཙུན་མོ་གཉིས་བླངས་
སོ། །བཙུན་མོ་གཅིག་ནི་རྒྱལ་རིགས། ཅིག་ཤོས་ནི་བྲམ་ཟེའི་རིགས་སོ། །ཕྱིས་
- 228 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྐང་བཀྲ་དེ་སྐྱེད་མོས་ཚལ་དུ་འཆག་ཏུ་འགྲོ་བ་ན་བཙུན་མོ་གཉིས་ལ་བསྒོ་བ། །
གང་ངའི་ཕྱི་བཞིན་མགྱོགས་པར་འོངས་ཏེ་ང་དང་སྔར་ཕྲད་པ་དེ་ལ་ནི་ཉི་མ་
གཅིག་གི་བར་དུ་ལྷན་ཅིག་རྩེ་དགའ་ཞིང་ཡོངས་སུ་སྤྱོད་དོ། །ཕྱིས་འོངས་པ་དེ་ནི་
ང་དང་ཕྲད་དུ་མི་འདོད་དོ་ཞེས་བསྒོ་ནས། རྒྱལ་པོ་དེ་སོང་བའི་འོག་ཏུ་བཙུན་མོ་
གཉིས་ཀྱང་རྒྱན་གྱིས་བརྒྱན་ཏེ་བཞོན་པ་བཤམས་ནས་དུས་གཅིག་ཏུ་ཆས་སོ། །
ལམ་གྱི་བར་ན་ལྷ་རྟེན་ཞིག་ཡོད་པ་ལ་བཙུན་མོ་བྲམ་ཟེའི་རིགས་ཅན་མ་བཞོན་
པ་ལས་བབས་ཏེ་ཕྱག་བྱས་པས་ཅུང་ཟད་ཕྱིས་ཏེ། རྒྱལ་རིགས་དེ་སྔར་སླེབ་པས་
དེ་དང་རྩེ་ཞིང་ཕྱི་མ་མ་བསྟེན་ཏོ། ། དེ་ནས་བཙུན་མོ་དེ་ཞེ་སྡང་སྐྱེས་ནས་ལྷ་ལ་
ཁྲོས་ཏེ། བདག་ནི་ཁྱོད་ལ་ཕྱག་འཚལ་བའི་བར་དུ་འཕྱིས་ནས་རྒྱལ་པོས་མ་
འདོད་དོ། །གལ་ཏེ་ལྷ་ཁྱོད་ལ་མཐུ་ཞིག་ཡོད་ན་ཅིའི་ཕྱིར་ངའི་སྐྱབས་མི་བྱེད་ཅེས་
ཤིན་ཏུ་ཁྲོས་བརྔམས་ནས་ཡིད་ལ་གནོད་པར་བྱ་བར་བསམས་སོ། །རྒྱལ་པོ་དེ་
ཕྱིར་ཕོ་བྲང་དུ་འོངས་པ་ན་བཙུན་མོ་བྲམ་ཟེའི་རིགས་ཅན་མ་དེས་འདི་སྐད་ཅེས་
གསོལ་ཏོ། །བདག་ཉི་མ་གཅིག་ཅིག་ཅི་དགའ་བར་བགྱིད་པའི་གནང་བ་སྩོལ་
ཅིག་ཅེས་གསོལ་བ་དང་། རྒྱལ་པོས་ཀྱང་དེ་བཞིན་དུ་གནང་ངོ༌། །དེས་མི་མང་
པོར་མདའ་སྦྲན་ཏེ་ལྷ་རྟེན་བཅོམ་པས་ལྷ་དེ་ཁྲོས་ནས་རྒྱལ་པོ་ལ་གནོད་པ་བྱ་
བར་བསམ་སྟེ་ཕོ་བྲང་གི་ནང་དུ་སོང་བ་ལས་ཕོ་བྲང་ལྷ་བསྲུང་བའི་ལྷ་དེས་ནང་དུ་
མ་བཏང་ངོ༌། །དེའི་ཚེ་ན་དྲང་སྲོང་ཞིག་རི་དྲང་སྲོང་ལྷགས་ཞེས་བྱ་བ་ལ་གནས་
ཏེ། རྒྱལ་པོ་རྐང་བཀྲ་དྲང་སྲོང་དེ་ལ་མཆོད་པ་བྱེད་པས། ཉིན་གཅིག་བཞིན་དུ་
ནམ་མཁའ་ལ་འཕུར་ཞིང་ཕོ་བྲང་དུ་འོངས་ཏེ་ཟས་བཟང་པོ་ནི་མི་འདོད་ཀྱི། ཟས་
ཐ་མལ་པ་ཙམ་ཟོས་ནས་ཕྱིར་འགྲོའོ། །ཉི་མ་གཅིག་དྲང་སྲོང་དེ་མི་འོངས་པར་ལྷ་
-229-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དེས་ཤེས་པས། དྲང་སྲོང་གི་ལུས་སུ་སྤྲུལ་ཏེ་ཕོ་བྲང་གི་ནང་དུ་ཞུགས་ནས་དྲང་
སྲོང་གི་སྟན་ལ་འདུག་པ་དང་། རྒྱལ་པོས་ཀྱང་རྟག་ཏུ་ཁ་ཟས་ཇི་ལྟར་ཟ་བ་སྦྱར་
ཏེ་ཕུལ་ལོ། །དེའི་ཚེ་དྲང་སྲོང་སྤྲུལ་པ་དེ་ཁ་ཟས་བཟར་མ་བཏུབ་ནས་རྒྱལ་པོ་ལ་
འདི་སྐད་ཅེས་སྨྲས་སོ། ཁ་ཟས་འདི་ནི་ངན་ཆེས་ཀྱི་ཤའམ་ཉ་ཤ་མེད་ན་མི་ཟའོ་
ཞེས་སྨྲས་པ་དང༌། རྒྱལ་པོས་སྨྲས་པ། དྲང་སྲོང་ཆེན་པོ་སྔོན་ཆད་ནི་ཁ་ཟས་ཐ་
མལ་པ་ཟ་བས་ན་ཤ་དང་ཉ་ཤ་མ་སྦྱར་བ་ཡིན་ནོ། །དྲང་སོང་སྤྲུལ་པས་སྨྲས་པ།
ད་ཕྱིན་ཆད་ནི་ཁ་ཟས་ངན་པ་འདི་དག་མི་འདོད་ཀྱིས། ཤ་དང་ཉ་ཤ་སྦྱོར་ཞིག་
ཅེས་སྨྲས་ནས་སོང་ངོ༌། ། དེ་ནས་རྒྱལ་ པོས་ ཀྱང་དྲང་སྲོང་སྤྲུལ་ པས་ སྨྲས་ པ་
བཞིན་དུ་ཤ་དང་ཉ་ཤ་སྦྱར་ནས་དྲང་སྲོང་རྙིང་པ་འོངས་པ་ལ་ཕུལ་ལོ། །དྲང་སྲོང་
དེ་ཞེ་སྡང་སྐྱེས་ཏེ་རྒྱལ་པོ་དེ་ལ་ཁྲོས་པ་དང་། རྒྱལ་པོས་དྲང་སྲོང་ལ་འདི་སྐད་
ཅེས་སྨྲས་སོ། །དྲང་སྲོང་ཆེན་པོ་ཁར་རྩང་འོངས་པ་ན་ཁ་ཟས་འདི་ལྟ་བུ་སྦྱོར་ཅིག་
ཅེས་མ་བསྒོའམ། དྲང་སྲོང་གིས་སྨྲས་པ། ཁར་ རྩང་ན་བས་ཉི་མ་གཅིག་ཟན་
བཅད་དེ་མ་འོངས་པ་ཡིན་ན་དེ་སྐད་སུས་བསྒོ། ཁྱོད་ཀྱིས་ང་ལ་བརྙས་པ་འདི་ལྟ་
བུ་བྱས་པ་ཡིན་གྱི། རྒྱལ་པོ་ཁྱོད་ལོ་བཅུ་གཉིས་ཀྱི་བར་དུ་མི་ཤ་འབའ་ཞིག་ཟ་
བར་གྱུར་ཅིག་ཅེས་སྨྲས་ནས་སོང་ངོ༌། །དེ་ནས་ཉིན་གཅིག་རྒྱལ་པོའི་གཡོས་
མཁན་གྱིས་ཤ་མ་འབྱོར་ནས་སོང་སོང་བས་ལས་བྱིས་པའི་རོ་ཞིག་དང་ཕྲད་ནས།
ཤ་འདི་ཡང་རུང་ངམ་སྙམ་སྟེ་མགོ་དང་རྐང་ལག་རྣམས་བཅད་ནས་གཡོས་སུ་
བྱས་ཏེ་སྨན་སྣ་ཚོགས་བཏབ་ནས་རྒྱལ་པོ་ལ་བྱིན་ནོ། །རྒྱལ་པོས་ཤ་དེ་ཟོས་པས་
སྔོན་གྱི་ཤ་བས་ལྷག་པར་ཞིམ་པར་རྟོགས་ནས་གཡོས་མཁན་ལ་སྨྲས་པ། སྔོན་
ཆད་ཀྱི་ཤ་ལ་འདི་ལྟ་བུའི་རོ་མེད་ན་ཤ་འདི་ཅིའི་ཤ་ཞེས་དྲིས་པ་དང་། གཡོས་
- 230 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཁན་སྐྲག་ནས་ལྟོ་བ་ས་ལ་ཕབ་སྟེ་རྒྱལ་པོ་ལ་འདི་སྐད་ཅེས་གསོལ་ཏོ། །གལ་
ཏེ་རྒྱལ་པོས་གྱོད་མི་གསུང་ན་དྲང་པོར་གསོལ་ལོ། །ཞེས་སྨྲས་པ་དང༌། རྒྱལ་
པོས་ཀྱང་ཁྱོད་ཀྱིས་དྲང་པོར་སྨྲས་ན་གྱོད་མི་སྨྲའོ་ཞེས་སྨྲས་སོ། །གཡོས་མཁན་
གྱིས་སྔར་གྱི་རྒྱུ་མཚན་རྣམས་ཞུས་པས། རྒྱལ་པོས་སྨྲས་པ། ཤ་འདི་ནི་ལྷག་པར་
ཞིམ་གྱི་ད་ཕྱིན་ཆད་ཤ་འདི་ལྟ་བུ་རྟག་ཏུ་སྦྱོར་ཞིག་སྨྲས་པ་དང་། གཡོས་མཁན་
གྱིས་སྔར་ནི་བྱིས་པ་གུམ་པའི་རོ་རྙེད་ཀྱི། ད་ནི་གཏན་དུ་འདི་ལྟ་བུ་མི་རྙེད་དོ་
ཞེས་གསོལ་ཏོ། །རྒྱལ་པོས་ད་ཕྱིན་ཆད་ཁྱོད་ཀྱིས་གསང་ཐུབ་ཅིང་གཞན་གྱིས་མ་
ཚོར་བར་ལོངས་ཤིག་དང་ང་ལ་དབང་ཡོད་དོ་ཞེས་སྨྲས་སོ། །གཡོས་མཁན་གྱིས་
ཀྱང་རྒྱལ་པོས་བསྒོ་བ་བཞིན་དུ་མཚན་མོ་གསང་སྟེ་བརྐུས་ནས་བསད་དེ་ཉིན་
གཅིག་བཞིན་དུ་གཡོས་སུ་བྱས་ སོ། །དེའི་ཚེ་ན་གྲོང་ཁྱེར་དེའི་མི་དག་ཕལ་
ཆེར་ཆོ་ངེ་འདོན་ཅིང་བུ་སྟོར་རོ་ཞེས་གཅིག་ནས་གཅིག་ཏུ་གྲགས་ཏེ། ཅིའི་ཕྱིར་
འདི་ལྟར་གྱུར་ཅེས་བློན་པོ་རྣམས་འདུས་ཏེ་བགྲོས་ནས། མཚན་མོ་ལམ་དང་མདོ་
མདོར་མེལ་ཚེ་བྱས་ཏེ་བལྟས་ན། རྒྱལ་པོའི་གཡོས་མཁན་གྱིས་བུ་ཆུང་ངུ་བརྐུན་
ཏེ་ཁྱེར་བ་ཟིན་ནས་བཅིངས་ཏེ་རྒྱལ་པོའི་སྤྱན་སྔར་ཁྲིད་ནས། སྔ་ཕྱིར་བུ་ཆུང་
འདི་སྙེད་ཅིག་སྟོར་རོ་ཞེས་གསོལ་པ་དང༌། རྒྱལ་པོ་ཅང་མི་སྨྲ་བར་གྱུར་ཏོ། །དེ་
བཞིན་དུ་ལན་གསུམ་གྱི་བར་དུ་གསོལ་ཀྱང་མི་སྨྲ་བ་ལས། ད་བདག་ཅག་གིས་
ཉེས་པ་བྱེད་བྱེད་པ་ཟིན་ཏེ་ཉེས་པར་མངོན་ན་ཞལ་ལྕེ་གཅད་པའི་རིགས་ཀྱི། མི་
སྨྲ་བའི་མི་རིགས་སོ་ཞེས་གསོལ་བ་དང་། རྒྱལ་པོས་ངས་བསྒོ་བ་ཡིན་ནོ་ཞེས་
སྨྲས་སོ། །དེ་ནས་བློན་པོ་རྣམས་མི་དགའ་སྟེ་འཁོན་དུ་བཟུང་ནས་སོ་སོར་དོང་
ངོ༌། །ཕྱི་རོལ་ཏུ་ ཕྱིན་པ་དང་། གཅིག་ལ་གཅིག་འདི་སྐད་ཅེས་སྨྲས་སོ། །རྒྱལ་
- 231 -
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པོས་ནི་བདག་ཅག་ལ་སོགས་པའི་བུ་ཀུན་ཟོས་པས་དགྲ་ཡིན་ཏེ། མི་ཤ་ཟ་བའི་
རྒྱལ་པོ་དང་ལྷན་ཅིག་གནས་པར་མི་རུང་གི །གནོད་པར་འགྱུར་བའི་དགྲ་འདི་ལྟ་
བུ་ནི་མེད་པར་བྱ་བའི་རིགས་སོ་ཞེས་ཐམས་ཅད་གྲོས་མཐུན་ནས་རྒྱལ་པོ་གསོད་
པའི་ གྲོས་བྱས་སོ། །གྲོང་ཁྱེར་གྱི་ཕྱི་རོལ་ན་སྐྱེད་མོས་ཚལ་ཞིག་ཡོད་དེ། དེ་ན་
རྫིང་བུ་ཞིག་ཡོད་པའི་ནང་ན་རྒྱལ་པོ་ཉིན་གཅིག་བཞིན་དུ་ཁྲུས་བྱེད་དུ་འགྲོ་བ་
ལས་བློན་པོ་རྣམས་ཀྱིས་སྐྱེད་མོས་ཚལ་གྱི་ནང་དུ་དཔུང་གི་ཚོགས་སྦས་ནས།
རྒྱལ་པོ་རྫིང་བུར་ཞུགས་ཏེ་ཁྲུས་བྱེད་པ་ན་དཔུང་གི་ཚོགས་མང་པོས་བསྐོར་ནས་
བཟུང་སྟེ་གསོད་པར་བརྩམས་པ་ལས་རྒྱལ་པོ་དེ་སྐྲག་ནས་དཔུང་གི་ཚོགས་ལ་
འདི་སྐད་ཅེས་སྨྲས་པ། ཅིའི་ཕྱིར་ཁྱེད་ཀྱིས་ང་ལ་བསྐོར་ཏེ་འཛིན་དུ་རྒོལ་ཞེས་
བྱས་པ་དང༌། བློན་པོ་རྣམས་ ཀྱིས་རྒྱལ་པོ་ལ་སྨྲས་པ། རྒྱལ་པོ་ཞེས་བྱ་བ་ནི་
འབངས་ མང་ པོ་ གསོ་ བ་ ཡིན་ ན། རྒྱལ་ པོས་ འབངས་ ཀྱི་བུ་ ཀུན་ ཟོས་ པས་
འབངས་ཐམས་ཅད་གནས་མེད་པར་གྱུར་ཏེ་སྡུག་བསྔལ་མི་བཟོད་པས་ད་རྒྱལ་
པོ་ཁྱོད་གསོད་དོ། །རྒྱལ་པོས་སྨྲས་པ། འདི་ལྟར་བྱས་པ་ངས་ནི་ཉེས་མོད་ཀྱི། ད་
ཕྱིན་ཆད་འདི་ལྟར་མི་བྱ་ན་བཏང་རུང་ངམ་མི་རུང་ཞེས་སྨྲས་པ་དང་། བློན་པོ་
རྣམས་ཀྱིས་སྨྲས་པ། གལ་ཏེ་གནམ་ལས་ཁ་བ་ནག་པོ་བབ་བམ། ཁྱོད་ཀྱི་མགོ་
ལ་སྦྲུལ་ནག་པོ་སྐྱེས་ཀྱང་བཏང་བ་མེད་ཀྱིས་ད་ཅང་མ་སྨྲ་ཞིག །རྒྱལ་པོ་རྐང་
བཀྲས་ཀྱང་བློན་པོས་སྨྲས་པའི་ཚིག་ཐོས་ནས། ད་ནི་གདོན་མི་ཟ་བར་སྲོག་དང་
འབྲལ་ལོ་སྙམ་སྟེ། ཡང་བློན་པོ་ལ་འདི་སྐད་ཅེས་ད་ནི་ཁྱེད་ཀྱིས་གསད་པར་ནི་
ཆད་ན་སྐད་ཅིག་ཁོ་ན་ཞིག་ཁོ་བོ་བདེ་བར་སེམས་སུ་ཆུག་ལ་གདོད་གསོད་ཅིག་
ཅེས་སྨྲས་སོ། །དེ་ནས་བློན་པོས་ཀྱང་ཅུང་ཟད་བསྡད་དེ་སེམས་སུ་བཅུག་པ་དང་
- 232 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱལ་པོ་དེ་ཡིད་ལ་འདི་སྙམ་དུ་བསམས་སོ། །བདག་གིས་སྔོན་ཆད་དགེ་བ་ཅི་
བྱས་པ་དང་། རྒྱལ་པོའི་སྲིད་ཆོས་བཞིན་དུ་བྱས་པ་དང༌། དྲང་སྲོང་ལ་སྦྱིན་པ་
བྱས་པའི་བསོད་ནམས་ཅི་ཡོད་པ་ཐམས་ཅད་ཀྱི་མཐུས་ནམ་མཁའ་ལ་འཕུར་
བའི་ སྲིན་པོར་གྱུར་ཅིག་ཅེས་སྨོན་ལམ་བཏབ་བོ། །བཏབ་མ་ཐག་ཏུ་སྲིན་པོ་
འཕུར་ཤེས་པར་གྱུར་ཏེ་དུར་ཁྲོད་དུ་གནས་ནས་མི་འབའ་ཞིག་བསད་དེ་ཟ་ཞིང་།
ལྷག་པར་རྒྱལ་པོའི་བུ་དང་བློན་པོའི་བུ་རྣམས་གསོད་པ་སྲིན་པོ་རྐང་བཀྲ་ཞེ་བྱ་
བར་ཡོངས་སུ་གྲགས་པར་གྱུར་ཅེས་མཛངས་བླུན་ལས་འབྱུང་ངོ༌། །
གསུམ་པ་བྱང་ སེམས་ ཟླ་བས་གདུལ་བྱ་འདུལ་བའི་དུས་ལ་བབ་པར་
དགོངས་ནས་སྲིན་པོ་རྐང་བཀྲའི་ཐད་དུ་བྱོན་པ་ལ་གསུམ། བྱང་སེམས་ཟླ་བས་
སྲིན་པོ་རྐང་བཀྲ་ཉེ་ལོགས་སུ་འོངས་པ་ན་གདུལ་བྱ་འདུལ་བ་ལ་རིངས་པས་
གཏམ་སྙན་ཐོས་པ་བཞིན་དུ་དགའ་བར་གྱུར་པ། བྱང་སེམས་ཟླ་བས་སྲིན་པོ་
རྐང་བཀྲ་ལ་བཟོད་གླགས་མེད་པའི་སྙིང་རྗེ་བསྐྱེད་ནས་འདུལ་བར་དམ་བཅས་
པ། བྱང་སེམས་ཟླ་བས་འཇིགས་པ་མེད་པར་སྲིན་པོ་རྐང་བཀྲ་ལ་རྒྱང་ནས་བོས་
ཏེ་བྱོན་པའོ། །དང་པོ་ནི། དེ་ནས་བྱང་ཆུབ་སེམས་དཔས་སུ་དཱ་སའི་བུའི་ངང་
ཚུལ་གྱི་སྐྱོན་དང་སྤྱོད་པ་སྔ་ནས་ཤེས་པས། སྙིང་རྗེས་དེ་གསོ་བར་བསམས་ཏེ་
དེའི་ཚུལ་ངན་པ་ཞི་བར་བྱ་བའི་མཐུ་བདག་ལ་ཡོད་པར་ཤེས་པས། སུ་དཱ་སའི་བུ་
འདིར་འོངས་སོ་ཞེས་ཟེར་བ་ཐོས་པས་གཏམ་སྙན་ཐོས་པ་བཞིན་དུ་དགའ་བར་
གྱུར་ནས་འདི་སྐད་སྨྲས་པར་ངེས་སོ། །ཞེས་པ་སྟེ། དོན་ནི་དངོས་ཟིན་ལྟར་གོ་
བར་ཟད་དོ། །གཉིས་པ་བྱང་སེམས་ཟླ་བས་སྲིན་པོ་རྐང་བཀྲ་ལ་བཟོད་གླགས་
མེད་པའི་སྙིང་རྗེ་བསྐྱེད་ནས་འདུལ་བར་དམ་བཅས་པ་ནི། མི་ཤ་འདོད་པས་
-233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཞེས་པ་ནས། མགྲོན་ཡང་བྱེད། །ཅེས་པའི་བར་ཏེ། བྱང་སེམས་ཟླ་བས་སྲིན་པོ་
རྐང་བཀྲ་སྡིག་པ་ཆེན་པོ་བྱེད་པ་ལ་བཟོད་གླགས་མེད་པའི་སྙིང་རྗེ་འདི་ལྟར་
བསྐྱེད་དེ། སྲིན་པོ་རྐང་བཀྲ་ནི་མི་ཤ་ཟ་འདོད་པས་དེ་འབའ་ཞིག་འཚོལ་འཚོལ་
བས་རྒྱལ་སྲིད་ལས་ཉམས་པར་གྱུར་ཏེ་ཆང་གིས་མྱོས་པའམ་སྨྱོ་བ་བཞིན་དུ་རང་
ལ་རང་དབང་གང་ཡང་མེད་པར་གྱུར་ཏོ། །མི་ཤ་འདོད་པས་རྒྱལ་སྲིད་ཉམས་
ཚུལ་ནི་སྔར་སྲིན་པོ་རྐང་བཀྲའི་གཏམ་རྒྱུད་བཤད་ཟིན་པ་ལྟར་རོ། །དེ་ལྟར་
སེམས་པ་རང་དབང་མེད་པར་ཉོན་མོངས་པའི་དབང་གིས་རང་གི་ཆོས་བཏང་སྟེ་
བསོད་ནམས་ཉམས་ཤིང་གྲགས་པའང་ཉམས་ནས། དམ་པ་རྣམས་ཀྱི་སྙིང་རྗེའི་
གནས་སུ་གྱུར་ཏེ་མྱ་ངན་བྱ་བའི་གནས་སྐབས་འདི་ལྟ་བུར་གནས་པ་ལ་བདག་
གིས་དམག་དྲངས་ཏེ་སླར་བརྒལ་བའི་གོ་སྐབས་ག་ལ་ཡོད། སྙིང་རྗེའི་གནས་དེ་
ལྟ་བུ་ལ་འཇིགས་སུའང་ག་ལ་རུང༌། སྙིང་རྗེའི་གནས་སུ་གྱུར་པའི་སྲིན་པོ་འདི་ནི་
དམག་གིས་འཐབ་མོ་བརྒལ་བ་མེད་པར་ཡང་བདག་གིས་རྗེས་སུ་བཟུང་སྟེ་སྲིན་
པོ་འདིའི་སྡིག་པ་དང་ངན་སྤྱོད་རྣམས་མངོན་དུ་གཞོམ་པར་བྱ། སྲིན་པོ་རྐང་བཀྲ་
འདི་ནི་རང་དང་སེམས་ཅན་མང་པོ་ཕུང་བར་བྱེད་པ་དམ་པ་རྣམས་ཀྱིས་ངེས་པར་
འདུལ་དགོས་པའི་གདུལ་བྱ་ཡིན་པས། ཁོ་གང་ན་ཡོད་པའི་སར་བདག་སོང་སྟེ་
ཁོ་འདུལ་དགོས་པ་ལ། བདག་ཕར་འགྲོ་མ་དགོས་པར་སྲིན་པོ་ཁོ་བདག་གི་དྲུང་
དུ་འོངས་པ་འདི་ལ་བདག་གིས་ངེས་པར་མགྲོན་བྱ་དགོས་ལ། མགྲོན་ཡང་ཁོ་
བདག་གང་འདོད་པ་ཞིག་བྱ་དགོས་པས་ཁོ་མི་ཤ་ཟ་བར་འདོད་པ་ལ་བདག་གི་
ལུས་ འདི་ བྱིན་ནས་ ཁོའི་ སེམས་ འདུལ་བར་ བྱ་དགོས་ཏེ། རྒྱལ་སྲས་དམ་པ་
རྣམས་ནི་རང་གི་ལུས་སྲོག་ལོངས་སྤྱོད་གང་ལའང་མི་ལྟ་བར་མགྲོན་ནམ་སེམས་
- 234 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཅན་གྱི་དོན་བྱེད་པ་ཡིན་ནོ་སྙམ་དུ་དགོངས་ནས་སྲིན་པོ་རྐང་བཀྲ་འདུལ་བར་
དམ་བཅས་སོ། །གསུམ་པ་བྱང་སེམས་ཟླ་བས་འཇིགས་པ་མེད་པར་སྲིན་པོ་རྐང་
བཀྲ་ལ་རྒྱང་ནས་བོས་ཏེ་བྱོན་པ་ནི། དེ་ནས་དེས་ཕོ་བྲང་ནང་གི་མི་རྣམས་ལ་
ཞེས་པ་ནས། སླར་ལོག་ལ་ཚུར་ཤོག །ཅེས་པའི་བར་ཏེ། དེ་ནས་སེམས་དཔའ་
ཆེན་པོ་དེས་ཕོ་བྲང་ནང་གི་མི་སྲིན་པོ་རྐང་བཀྲ་འདིར་བྱུང་བས་ད་འདི་ལ་ཐབས་
ཇི་ལྟར་མཛད་ཅེས་ཞུ་བ་དེ་རྣམས་ལ། ཁྱེད་རྣམས་ངས་ཇི་ལྟར་བསྒོ་བ་བཞིན་དུ་
རྒྱལ་སྲིད་ཀྱི་བྱ་བ་ཆོས་དང་མཐུན་པར་ལེགས་པར་གྱིས་ཤིག་ཅེས་བསྒོ་ནས།
བཙུན་མོའི་འཁོར་སྲིན་པོ་རྐང་བཀྲའི་ཐད་དུ་འགྲོ་བ་ལ་བཀྲོངས་དོགས་ནས་མི་
དགའ་ཞིང་ཡིད་བློང་བློང་པོར་གྱུར་ནས་མིག་ནི་མཆི་མས་གང་། སྐད་ནི་འཛེར་
ཅིང་མྱ་ངན་གྱིས་གདུངས་པའི་ཚིག་སྨྲ་བའང་འཁྲུལ་བཞིན་དུ་སེམས་དཔའ་ཆེན་
པོའི་མདུན་དུ་འདུག་སྟེ། སྲིན་པོ་རྐང་བཀྲ་ཐད་དུ་འབྱོན་པར་མི་མཛད་དུ་གསོལ་
ཞེས་ལམ་འགོག་པ་རྣམས་ལ་ང་ལ་སྲིན་པོ་རྐང་བཀྲས་མི་གནོད་ཀྱི། ངས་ཁོ་ཉིད་
འདུལ་བར་བྱའོ་ཞེས་དབུགས་ཕྱུང་སྟེ། ལམ་འགོག་པ་རྣམས་སླར་བཟློག་ནས་ཅ་
ཅོ་ཆེན་པོ་གང་ན་ཟེར་བ་དེ་ལོགས་སུ་སོང་བ་དང་། སུ་དཱ་སའི་བུ་མིའི་ཁྲག་དང་
ཚིལ་གྱིས་གོས་པའི་གོས་དྲི་མ་ཅན་བསྲིངས་ཏེ་རྐེད་པ་ལ་བཅིངས། མགོ་བོའི་སྐུ་
ཡེགས་ཤིང་རྡུལ་ གྱིས་ གོས་ཏེ་ མི་སྡུག་པར་ གྱུར་ པ་ ཤིང་ཤུན་ གྱི་ཐོད་ ཀྱིས་
བཅིངས། གདོང་ནི་ཁ་སྤུ་རིང་པོ་འཇིངས་པས་ངམ་གནག་པར་གྱུར་པ་ཁྲོས་ཤིང་
རྔམ་པའི་མིག་བགྲད་ཅིང་འཇིགས་འཇིགས་ལྟར་འདུག་པ། རལ་གྲི་དང་ཕུབ་ནི་
ཕྱར་ནས་རྒྱལ་པོའི་དཔུང་བྱེར་བའི་ཕྱི་བཞིན་དུ་བསྙེགས་པ་མཐོང་བ་ན། བུ་སྡུག་
པ་སྨྱོ་སྟེ་རྒྱུགས་པ་མཐོང་བ་ལྟར་བཟོད་གླགས་མེད་པའི་ སྙིང་ རྗེ་ སྐྱེས་ནས།
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཇིགས་པ་དང་ཚམ་ཚོམ་གང་ཡང་མེད་པར་ཀྭ་ཡེ་ཞེས་སྲིན་པོ་རྐང་བཀྲ་ལ་རྒྱང་
ནས་བོས་ཏེ། ཁྱོད་བུ་ ཟླ་བ་འཚོལ་ལོ་ཟེར་ན་བུ་ ཟླ་བ་ནི་ང་ཡིན་ཏེ། འདི་ན་
འདུག་གིས་ཁྱོད་མི་ཤ་ཟ་བ་ལ་ཞུགས་པའི་བཀྲེན་ཆོས་ངན་པ་དེས་ཅི་ཞིག་བྱ།
དམག་ དཔུང་ བྱེར་ བའི་ ཕྱོགས་ སུ་ མ་ རྒྱུགས་ པར་ སླར་ ལོག་ ཚུར་ཤོག་ ཅེས་
གསུངས་སོ། །གཞུང་འདིས་ནི་སེམས་དཔའ་ཆེན་པོ་འདི་འཁོར་བའི་ཕུན་ཚོགས་
གང་ལའང་ཆགས་པ་མེད་པར་སེམས་ཅན་གྱི་དོན་དུ་རང་གི་ལུས་སྲོག་ཀྱང་
གཏོང་ནུས་པའི་སྙིང་སྟོབས་ཅན་ཡིན་པ་དང༌། སེམས་ཅན་སྡུག་བསྔལ་གྱི་རྒྱུ་ལ་
འཇུག་པ་གཟིགས་པ་ན་རང་ཡལ་བར་དོར་ནས་ཚམ་ཚོམ་མེད་པར་སེམས་ཅན་
དེའི་དོན་བསྒྲུབ་པ་ལ་འཇུག་པ་དང་། ལས་དང་ཉོན་མོངས་པའི་འཆིང་བ་ལས་
གྲོལ་བས་བདུད་དང་སྲིན་པོ་སོགས་ཀྱིས་གནོད་པར་མི་ནུས་པའི་གདེང་དང་
ལྡན་པར་བསྟན་པ་ཡིན་ནོ། །སླར་ལོག་ལ་ཚུར་ཤོག་ཅེས་པ་འདིས་དངོས་ཟིན་ལ་
དམག་དཔུང་གི་ཐད་དུ་མ་རྒྱུགས་པར་སླར་ལོག་ལ་ངའི་དྲུང་དུ་ཤོག་ཅེས་བསྟན་
ནས། དོན་གྱིས་ལས་དང་ཉོན་མོངས་པའི་རླུང་གིས་བདས་ཏེ་འཁོར་བའི་མྱ་ངམ་
གྱི་ཐང་ལ་རང་དབང་མེད་པར་རྒྱུགས་པ་ལས་སླར་ལོག་ལ། ཞི་བ་དང་། བསིལ་
བ་དང་། བདེ་བ་དང་། གྱ་ནོམ་པ་ཐར་པའི་གནས་སུ་ཚུར་ཤོག་ཅེས་པ་དང་། མི་
གསོད་པ་སོགས་ལས་ངན་པ་ལས་སླར་ལོག་ལ། བཟང་པོའི་ལས་བསྒྲུབ་ཕྱིར་
རྒྱལ་སྲས་ང་གང་དུ་འགྲོ་བའི་ལམ་ལ་ཚུར་ཤོག་ཅེས་སྟོན་པ་ཡིན་ནོ། །
བཞི་པ་སྲིན་པོ་རྐང་བཀྲ་བྱང་སེམས་ཟླ་བ་སྲིན་པོའི་གནས་རྫོང་དུ་ཁྱེར་བ་
ནི། སུ་དཱ་སའི་བུའང་ཞེས་པ་ནས། ངལ་གསོ་ཞིང་འདུག་གོ །ཞེས་པའི་བར་ཏེ།
སུ་དཱ་སའི་བུ་ཡང་བྱང་སེམས་ཟླ་བས་དེ་སྐད་འབོད་པའི་སྒྲ་ཐོས་ནས། རི་དྭགས་
236 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐོང་བའི་སེང་གེ་བཞིན་དུ་བསྙེམས་པ་དང་བཅས་པར་དམག་དཔུང་གི་ཕྱོགས་
སུ་རྒྱུགས་པ་དེ་ནས་སླར་ལོག་པ་དང༌། བྱང་ཆུབ་སེམས་དཔའ་འཁོར་མེད་པར་
གཅིག་པུ་ཕུབ་དང་མཚོན་ཆའང་མེད་པར་རང་བཞིན་གྱིས་ཞི་བར་སྣང་བ་མཐོང་
ནས། ང་ཡང་ཁྱོད་ཉིད་འཚོལ་ལོ་ཞེས་སྨྲས་ཏེ། འཛེམ་དོགས་དང་ཚམ་ཚོམ་གང་
ཡང་མེད་པར་རྔམ་བཞིན་དུ་སེམས་དཔའ་ཆེན་པོའི་དྲུང་དུ་རྒྱུགས་ཏེ་འོངས་ནས་
སེམས་དཔའ་ཆེན་པོ་ཕྲག་པ་ལ་བསྐོན་ཏེ་བྲོས་ནས་སོང་ངོ༌། །བྱང་ཆུབ་སེམས་
དཔས་ཀྱང་སྲིན་པོ་དེའི་སེམས་རྔམ་ཞིང་དྲེགས་པས་གཡེངས་ལ་བློ་བརྟན་པ་
མེད་པར་རྟབ་རྟབ་པོར་གྱུར་ཅིང་། རྒྱལ་པོའི་དམག་དཔུང་བྱེར་ བས་ རབ་ཏུ་
དགའ་བར་ཡང་གྱུར་ལ། དམག་དཔུང་ཚུར་ལྡོག་པ་སྲིད་སྙམ་དུ་དོགས་པ་དང་
བཅས་པར་ཡང་ཤེས་ནས། སྲིན་པོ་འདི་ད་ཅུང་བཅོས་པའི་དུས་ལ་མ་བབ་བོ་
སྙམ་ནས་བཏང་སྙོམས་སུ་བཞག་གོ །སུ་དཱ་སའི་བུའང་བྱང་སེམས་ཟླ་བ་ཉིད་
འཚོལ་འཚོལ་བ་ལས་འདོད་པའི་དོན་གྲུབ་པས་རྙེད་པ་ཆེན་པོ་རྙེད་པ་བཞིན་དུ་
ཡིད་རབ་ཏུ་དགའ་ནས་རང་གི་གནས་རྫོང་དུ་ཁྱེར་ཏེ་སོང་ངོ༌། །སྲིན་པོའི་གནས་
རྫོང་དེ་ཇི་ལྟར་ཡོད་པ་ནི། རྒྱུན་དུ་མི་རྣམས་བསད་པའི་ཀེང་རུས་མང་པོས་གང་
བ། ས་གཞི་ཐམས་ཅད་ཁྲག་གི་ཆར་པས་རྩུབ་རྩུབ་ལྟར་ཡོད་པ། མི་རོ་ཟ་བའི་ཅེ་
སྤྱང་ཁ་དམར་མང་པོ་མི་སྙན་པའི་སྒྲ་སྒྲོག་པ་ནི་ཁྲོ་བའི་ཚིག་རྩུབ་པོས་གནས་
འདིར་སུའང་མ་འོངས་ཞེས་རབ་ཏུ་སྐྱོད་པ་བཞིན་དུ་སྣང་བ། བྱ་རྒོད་དང་ཁྭ་ཏ་
ལ་སོགས་པ་མི་རོ་ཟ་བའི་བྱ་མང་པོ་གནས་པ། སྡོང་པོ་ལ་རོ་བཀལ་བས་ཁྲག་
དང་ཆུ་སེར་གྱི་རྒྱུན་གྱིས་ལོ་མ་རྣམས་དམར་པོར་སོང་བའམ། མི་བསད་པའི་
ཁྲག་ འཐོར་ བས་ ལོ་ མ་ དམར་ པོར་ སོང་ བའི་ ཤིང་ དང་ ལྡན་ པ། རོ་ མང་ པོ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསྲེགས་པའི་དུ་བས་མདོག་འགྱུར་བའི་ཤིང་མང་པོ་ཡོད་པ། སྲིན་པོ་དང་ཡི་
དྭགས་རྣམས་དགའ་བས་གར་བྱེད་པ། བཀྲ་ངན་པའམ་ལྟས་ངན་པ་འཇིགས་སུ་
རུང་བའི་གནས། ཕྱོགས་དེ་ནས་རྒྱུ་བའི་མགྲོན་པོ་རྣམས་ཀྱིས་རྒྱང་རིང་པོ་ནས་
མཐོང་ནའང་མིག་སྒྱུར་བར་བྱེད་པ་ཞིག་གོ །ཚིགས་བཅད་འདི་དག་ནི་འཇིགས་
རུང་གི་ཉམས་ལྡན་དུ་བརྗོད་པའི་སྙན་ངག་གི་ཚིག་སྦྱོར་རོ། །སུ་དཱ་སའི་བུས་བྱང་
སེམས་ཟླ་བ་ཁྱེར་ཏེ་དེ་ལྟ་བུའི་དུར་ཁྲོད་ཀྱི་ནང་དུ་སོང་ནས། དུར་ཁྲོད་དེར་བྱང་
ཆུབ་སེམས་དཔའ་ཟླ་བ་བཞག་སྟེ། བྱང་སེམས་ཟླ་བའི་བྱད་གཟུགས་བཟང་པོ་
ཕུན་སུམ་ཚོགས་པ་ལ་ཡིད་ཆགས་ནས་མིག་བགྲད་དེ་ལྟ་ཞིང་ངལ་བསོ་ཞིང་
འདུག་གོ ། །
ལྔ་པ་བྱང་སེམས་ཟླ་བས་རྒྱལ་པོའི་ཕོ་བྲང་དུ་ཚུར་བྱོན་ནས་བྲམ་ཟེ་ལེགས་
པར་སྨྲ་བ་ལ་ཐོས་པ་བཙལ་བ་ལ་བདུན། བྱང་སེམས་ཟླ་བས་བྲམ་ཟེ་ལེགས་
པར་སྨྲ་བའི་སྐྱེས་ཁྱེར་ཏེ་འོངས་པ་དོན་མ་གྲུབ་པར་སྐྱེད་མོས་ཚལ་དུ་ལུས་པ་དྲན་
པ། རྒྱུ་དེས་སུ་དཱ་སའི་བུ་ལ་ལན་ཅིག་རྒྱལ་པོའི་ཕོ་བྲང་དུ་འགྲོའོ་ཞེས་བྱས་པ།
སུ་དཱ་སའི་བུས་དེའི་རྒྱུ་མཚན་དྲིས་པ། བྱང་སེམས་ཟླ་བས་དེའི་ལན་བརྗོད་པ།
སུ་དཱ་སའི་བུས་བཏང་བ། བྱང་སེམས་ཟླ་བ་རྒྱལ་པོའི་ཕོ་བྲང་དུ་ཚུར་བྱོན་ནས་
བྲམ་ཟེ་ལེགས་པར་སྨྲ་བ་དེ་ལས་ཆོས་གསན་ཏེ་དེ་མགུ་བར་བྱས་པ། ཐོས་པའི་
ཕན་ཡོན་བཤད་པའོ། །དང་ པོ་ ལ་ གསུམ། ཚིག་ ལྷུག་ པའི་ སྒོ་ནས་བརྗོད་པ།
ཚིགས་སུ་བཅད་པའི་སྒོ་ནས་བརྗོད་པ། བྱང་སེམས་ཟླ་བ་ཆོས་འཚོལ་བ་ངོམས་
པ་མེད་པ་དང་། སེམས་ཅན་ལ་སྙིང་བརྩེ་བའི་དབང་གིས་མཆི་མ་བྱུང་བའོ། །
དང་པོ་ནི། དེ་ནས་བྱང་ཆུབ་སེམས་དཔས་བྲམ་ཟེ་ལེགས་པར་སྨྲ་བའི་སྐྱེས་ཁྱེར་
- 238 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏེ་འོངས་པ་རིམ་གྲོ་མ་བྱས་པ་སྐྱེད་མོས་ཚལ་དེར་སླར་འོང་དུ་རེ་ཞིང་སྡོད་པ་དེ་
རྗེས་སུ་དྲན་ནས་བསམ་པ། ཀྱེ་མའོ་མཚར་བྱས་ཀྱིས་མེད། །ཅེས་པ་སྟེ། དོན་ནི་
དངོས་ཟིན་ལྟར་གོ་བར་ཟད་དོ། །གཉིས་པ་ཚིགས་སུ་བཅད་པའི་སྒོ་ནས་བརྗོད་
པ་ནི། ལེགས་ པར་ ཞེས་ པ་ ནས། སྨོད་ ཅིང་ འདུག །ཅེས་ པའི་ བར་ཏེ། སེམས་
དཔའ་ཆེན་པོས་བྲམ་ཟེ་ ཇི་ལྟར་དྲན་ཚུལ་ནི། བྲམ་ཟེ་མང་དུ་ཐོས་པ་སེམས་
དཔའ་ཆེན་པོ་རང་ཉིད་ལ་ལེགས་པར་སྨྲ་བའི་སྐྱེས་འབུལ་དུ་འོངས་པ་དེས་རྒྱང་
རིང་པོ་ནས་སེམས་དཔའ་ཆེན་པོ་ཉིད་ལ་རེ་བའི་སེམས་ཀྱིས་འོངས་པ་ལ། འདི་
ལྟར་བདག་སྲིན་པོ་རྐང་བཀྲས་ཁྲིད་དོ་ཞེས་ཐོས་ནས་བྲམ་ཟེ་དེ་ད་ནི་བྱེད་ཅིང་
ཡོད། བྲམ་ཟེ་དེ་འདི་ལྟ་བུར་གནས་པར་ངེས་ཏེ། སྦྱིན་བདག་ཆེན་པོ་རྒྱལ་བུ་ཟླ་
བ་སྲིན་པོ་རྐང་བཀྲས་ཁྲིད་པས། ད་བདག་འདིར་འོངས་པ་དོན་མེད་པར་གྱུར་ཏོ་
སྙམ་དུ་རེ་ཐག་ཆད་པའི་མེས་སེམས་བསྲེགས་ཏེ་མྱ་ངན་མི་བཟད་པ་ཆེན་པོས་
གདུངས་པར་གྱུར་ཏམ། བདག་སྲིན་པོས་ཁྲིད་པ་ལ་མྱ་ངན་བྱེད་ཅིང་ཤུགས་རིང་
ནར་ཞེས་འབྱིན་ཏམ། བྲམ་ཟེ་རང་ཉིད་སྐལ་བ་སྟེ་བསོད་ནམས་ཆུང་ངོ་ཞེས་རང་
ལ་སྨོད་ཅིང་འདུག་པར་ངེས་སོ་སྙམ་དུ་དྲན་ནོ། །གསུམ་པ་བྱང་སེམས་ཟླ་བ་ཆོས་
འཚོལ་བས་ངོམས་པ་མེད་པ་དང་སེམས་ཅན་ལ་སྙིང་བརྩེ་བའི་དབང་གིས་མཆི་
མ་བྱུང་བ་ནི། བྱང་ཆུབ་སེམས་དཔའ་དེ་དེ་སྙམ་དུ་སེམས་ཤིང་བྲམ་ཟེ་དེའི་སྡུག་
བསྔལ་གྱིས་སེམས་གདུངས་ནས། སྙིང་རྗེའི་དབང་གིས་མཆི་མ་བྱུང་ངོ༌། །ཞེས་
པ་ སྟེ། དོན་ནི་ དངོས་ ཟིན་ ལྟར་ གོ་ བར་ ཟད་ ལ། སེམས་ ཅན་ གཞན་ གྱི་ སྡུག་
བསྔལ་ཕྲ་མོའང་མི་བཟོད་ པར་མཆི་མ་འབྱིན་ལ། རང་ངོས་ནས་ལུས་མེར་
བསྲེགས་སམ། སྲིན་པོས་དངོས་སུ་ཟོས་སམ། ལུས་དུམ་བུ་བརྒྱར་གཏུབས་ཀྱང་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཇིགས་པ་དང་། ཡ་ང་བ་དང་། མི་བཟོད་པ་གང་ཡང་མེད་པར་སྨན་གྱི་ལྗོན་
ཤིང་ཆེན་པོ་ལྟར་གནས་པ་ནི་བདག་པས་གཞན་གཅེས་པའི་བྱང་ཆུབ་ཀྱི་སེམས་
ལ་དབང་ཐོབ་པའི་སེམས་དཔའ་ཆེན་པོ་རྣམས་ཀྱི་ཐུན་མོང་མིན་པའི་ཡོན་ཏན་
ནོ། །གཉིས་པ་རྒྱུ་དེས་སུ་དཱ་སའི་བུ་ལ་ལན་ཅིག་རྒྱལ་པོའི་ཕོ་བྲང་དུ་འགྲོའོ་ཞེས་
བྱས་པ་ལ་གཉིས། སུ་དཱ་སའི་བུས་ཀྱང་བྱང་སེམས་ཟླ་བ་ལ་མཆི་མ་འབྱིན་པའི་
རྒྱུ་དྲིས་པ་དང༌། སེམས་དཔའ་ཆེན་པོས་མཆི་མ་འབྱིན་པའི་རྒྱུ་མཚན་བཤད་ནས་
ཆོས་འཚོལ་བ་དང་དགེ་བའི་བཤེས་གཉེན་ཡོན་གྱིས་མཉེས་པར་བྱས་ལ་སླར་
འདིར་འོང་ངོ་ཞེས་གསུངས་པའོ། །
དང་ པོ་ནི། དེ་ནས་ སུ་དཱ་ སའི་བུས་ ཞེས་ པ་ནས། མཆི་མས་གང་བར་
གྱུར། །ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་སྙིང་རྗེའི་དབང་གིས་
མཆི་མ་འབྱིན་པར་མཛད་པ་དེ་མཐོང་བ་ན། སུ་དཱ་སའི་བུས་བྱང་ཆུབ་སེམས་
དཔའ་ཟླ་བའི་མིག་མཆི་མས་གང་བ་ལ་བལྟས་ནས་དགོད་ཅིང་སྨྲས་པ། ཁྱོད་
ཅུང་ཞིག་སྡོད་ཅིག ཁྱོད་ནི་མང་དུ་ཐོས་པ་དང་། བློ་གྲོས་ཆེ་བ་དང་། བྱམས་པ་
དང་སྙིང་རྗེ་ཆེ་བ་སོགས་ཡོན་ཏན་མང་པོ་དེ་དང་དེ་དག་གིས་རྒྱུད་ཕྱུག་ཅིང་གང་
གིས་ཀྱང་བསྒྱུར་མི་ཐུབ་པར་རབ་ཏུ་བརྟན་ཞེས་འཇིག་རྟེན་ན་གྲགས་ན། འོན་
ཀྱང་ངའི་དབང་དུ་གྱུར་པ་ན་འདི་ལྟར་བྱིས་པ་ཆུང་ངུ་ལྟར་འཇིགས་ནས་མཆི་མ་
བྱུང་ངམ། འཇིག་རྟེན་གྱི་གཏམ་ལ། ཉམ་ཉེས་བརྟན་པ་དོན་མེད་འགྱུར། །མྱ་
ངན་བྱུང་ན་ཐོས་མི་ཕན། །བརྡེགས་ན་གཡོ་བར་མི་འགྱུར་བའི། །སེམས་ཅན་དེ་
ནི་གང་ཡང་མེད། །ཅེས་ཟེར་བ་དེ་རེ་བདེན། སེམས་དཔའ་ཆེན་པོ་ལ་ཀྱེ་ཞེས་
བོས་ནས། རྒྱུ་མཚན་དེ་བས་ན་ཁྱོད་མཆི་མ་བྱུང་བ་དེ་རྒྱུ་གང་ལས་བྱུང་དྲང་པོར་
- 240 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྨོས་ཤིག །སྲོག་དང་འབྲལ་བས་འཇིགས་ནས་མྱ་ངན་བྱེད་ཅིང་མཆི་མ་འབྱིན་པ་
ཡིན་ནམ། རང་གི་སྙིང་དུ་སྡུག་པ་རྣམས་དང་བྲལ་བས་མྱ་ངན་བྱེད་ཅིང་མཆི་མ་
འབྱིན་པ་ཡིན་ནམ། འོན་ཏེ་བདེ་བ་བསྒྲུབ་པའི་རྒྱུ་ནོར་ལོངས་སྤྱོད་རྣམས་དང་
བྲལ་བས་མྱ་ངན་བྱེད་ཅིང་མཆི་མ་འབྱིན་པ་ཡིན་ནམ། གཉེན་བཤེས་རྣམས་དང་
བྲལ་བས་མྱ་ངན་བྱེད་ཅིང་མཆི་མ་འབྱིན་པ་ཡིན་ནམ། མིའི་བདག་པོའི་རྒྱལ་
སྲིད་དང་བྲལ་བས་མྱ་ངན་བྱེད་ཅིང་མཆི་མ་འབྱིན་པ་ཡིན་ནམ། བུ་ལ་བྱམས་
པའི་ཕ་རྒྱལ་པོ་དེ་ངུ་ཞིང་ཡོད་དོ་སྙམ་དུ་ཕ་དྲན་ནས་མྱ་ངན་བྱེད་ཅིང་ངུ་བ་ཡིན་
ནམ། བུ་དྲན་ནས་མྱ་ངན་བྱེད་ཅིང་ཁྱོད་ཀྱི་མིག་མཆི་མས་གང་བར་གྱུར་པ་ཡིན་
ཞེས་དྲིས་སོ། །སེམས་དཔའ་ཆེན་པོ་པོ་ཏོ་བས་བྱང་སེམས་བདག་ཉིད་ཆེན་པོ་
འདིས་སྐབས་འདིར་མཆི་མ་འབྱིན་པར་མཛད་པ་དང་། ལན་ཅིག་ཡུལ་དུ་ཐོངས་
ཞེས་བསྐུལ་ནས་བྱོན་པ་ནི་སླར་སྲིན་པོ་ལ་བདེན་པ་མངོན་སུམ་དུ་བསྟན་ནས་
འདུལ་བར་བཞེད་པའི་སྙད་ཀ་ཡིན་པས་ཚུལ་འདི་ཡང་བྱང་སེམས་ཀྱི་ཐབས་
མཁས་ཀྱི་མཛད་པ་ཡིན་གསུངས་སོ། །གཉིས་པ་སེམས་དཔའ་ཆེན་པོས་མཆི་མ་
འབྱིན་པའི་རྒྱུ་མཚན་བཤད་ནས་ཆོས་འཚོལ་བ་དང་དགེ་བའི་བཤེས་གཉེན་ཡོན་
གྱིས་མཉེས་པར་བྱས་ལ་སླར་འདིར་འོང་ངོ་ཞེས་གསུངས་པ་ནི། བྱང་ཆུབ་སེམས་
དཔས་སྨྲས་པ། །ཞེས་ པ་ནས། དེ་ ལྟ་ མིན་པར་ སྤྱོད། །ཅེས་ པའི་བར་ཏེ། བྱང་
ཆུབ་སེམས་དཔའ་སེམས་དཔའ་ཆེན་པོ་ཟླ་བས་སུ་དཱ་སའི་བུ་ལ་ལན་སྨྲས་པ།
བདག་གིས་མཆི་མ་འབྱིན་པ་འདི་ནི་སྲོག་གི་ཕྱིར་ཡང་མ་ཡིན། ཕ་མ་དང་བུ་དང་
གཉེན་དང་ཆུང་མའི་ཕྱིར་ཡང་མ་ཡིན་ལ། རྒྱལ་སྲིད་ཀྱི་དབང་ཕྱུག་གི་བདེ་བ་
དྲན་པས་ཀྱང་མ་ཡིན་ནོ། །འོ་ན་ཅིའི་ཕྱིར་མཆི་མ་བྱུང་སྙམ་ན། སེམས་ཅན་ལ་
- 241 -



=
=
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྙིང་བརྩེ་བའི་ཕྱིར་དང་། རང་ལ་རེ་བ་བྱེད་པ་རྣམས་ནམ་ཡང་མི་བསླུ་བར་རེ་བ་
བསྐང་བའི་ཕྱིར་ཡིན་ནོ། །དེ་ཇི་ལྟར་ཡིན་པ་ནི་ང་སྐྱེད་མོས་ཚལ་དུ་འདུག་པའི་
ཚེ། བྲམ་ཟེ་ལེགས་པར་སྨྲ་བ་རྒྱང་རིང་པོ་ནས་ང་ལ་རེ་བས་འོངས་པ་ཞིག་ཡོད་
པ་དེ་བདག་སྲིན་པོས་ཁྲིད་ཅེས་ཐོས་ནས། རེ་ཐག་ཆད་པས་ངེས་པར་བྲམ་ཟེ་དེ་
སེམས་གདུང་ཞིང་ཡོད་པ་དྲན་ནས་བདག་མཆི་མ་བྱུང་བ་ཡིན་ནོ། །རྒྱུ་མཚན་དེ་
བས་ན་བྲམ་ཟེ་རེ་ཐག་ཆད་པས་སེམས་དཀྲུགས་ཏེ་དྲི་མ་དང་བཅས་ཤིང་ཉམས་
པར་གྱུར་པ་དེ། བདག་ཕྱིན་ནས་རྙེད་པ་དང་བཀུར་སྟི་རྒྱ་ཆེན་པོའི་ཆུས་དཀྲུས་ཏེ་
གསར་པའམ་སོས་པར་བྱས་ནས། བྲམ་ཟེ་དེ་ལས་ལེགས་པར་སྨྲ་བའི་བདུད་རྩི་
བླངས་ཏེ་མྱོང་བར་བྱས་ནས་སླར་སྲིན་པོ་ཁྱོད་ཀྱི་ཐད་དུ་འོང་གི །དེའི་བར་དུ་
བདག་བཏང་དུ་གསོལ། བདག་གིས་བྲམ་ཟེ་ལེགས་པར་བཤད་པའི་སྐྱེས་ཁྱེར་
འོངས་པ་དེའི་ལེགས་བཤད་སྨྲ་བའི་དྲིན་ལན་རིན་པོ་ཆེ་མང་པོས་གླན་ནས།
སྲིན་པོ་ཁྱོད་ཀྱི་དྲིན་ལན་གློན་པའི་སླད་དུ་གནས་འདིར་འོངས་ནས་ཁྱོད་ཀྱི་མིག་
གཉིས་ཀྱིས་ངའི་བྱད་གཟུགས་བཟང་པོ་ལ་རབ་ཏུ་དགའ་བའི་སྐབས་ཕྱེ་སྟེ་ཚིམ་
པར་བལྟར་གཞུག་གོ །ངས་བྲམ་ཟེ་ལས་ལེགས་བཤད་བླངས་ནས་སླར་འོང་ངོ་
ཞེས་སྨྲས་པ་འདི་ནི་འབྲོས་པའི་ཐབས་ཤིག་ཡིན་སྙམ་དུ་སེམས་ཤིང་ཡིད་ལ་
དོགས་པ་མ་སྐྱེད་ཅིག །དེ་ཅིའི་ཕྱིར་ཞེ་ན། རྒྱལ་བའི་སྲས་པོ་སེམས་ཅན་གྱི་དོན་
དུ་རྒྱལ་པོ་བྱེད་པ་བདག་ལྟ་བུས་རྫུན་སྨྲ་བ་ག་ལ་སྲིད། བདག་དང་སེམས་ཅན་ཐ་
མལ་པ་རྣམས་མཚུངས་པ་མ་ཡིན་ཏེ། རྒྱལ་བའི་སྲས་པོ་བདག་ལྟ་བུའི་ལམ་ནི་སྐྱེ་
བོ་ཐ་ལམ་པ་རྣམས་ལས་གཞན་དུ་བདེན་པ་སྲོག་གི་ཕྱིར་ཡང་བསྲུང་བ་རྒྱལ་བ་
དགྱེས་པའི་ལམ་ཡིན་ལ། སྐྱེ་བོ་ཐ་མལ་པ་གཞན་དག་ནི་དེ་ལྟ་མིན་པར་འདོད་
- 242 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ལ་ཆགས་ནས་གཞན་བསླུ་བའི་བསམ་པས་རྫུན་སྨྲ་བ་སོགས་སྒོ་གསུམ་ཉེས་
པར་སྤྱོད་པ་ཡིན་ནོ་ཞེས་གསུངས་སོ། །
གསུམ་པ་སུ་དཱ་སའི་བུས་དེའི་རྒྱུ་མཚན་དྲིས་པ་ནི་སུ་དཱ་སའི་བུས་སྨྲས་
པ། །ཞེས་པ་ནས། ཅི་ ཞིག་ ཡོད་ པ་ སྨོས། །ཞེས་ པའི་བར་ཏེ། སུ་ དྭ་ སའི་བུས་
སྨྲས་པ། རྒྱལ་བུ་ཟླ་བ་ཁྱོད་ངས་བྲམ་ཟེ་ལས་ལེགས་བཤད་བླངས་ནས་ཡོན་
ཕུལ་ཏེ་སླར་ཚུར་འོང་གི །དེ་བར་དུ་བཏང་དུ་གསོལ་ཞེས་དེ་སྐད་དུ་རབ་ཏུ་གུས་
པར་སྨྲ་ཡང་། ཅི་ལྟར་བྱས་པ་སྟེ། གང་ནས་བསམས་ཀྱང་ཁྱོད་ཀྱི་ཚིག་དེ་ལ་ཡིད་
ཆེས་སུ་མི་རུང་ངོ༌། །ཡིད་ཆེས་མི་རུང་བའི་རྒྱུ་མཚན་ནི། འཆི་བདག་གི་ཁ་ནས་
ཐར་ཏེ་བདེ་བར་གནས་པ་སུ་ཞིག་སླར་འཆི་བདག་གི་ཁ་ནང་དེར་འོང་བ་ཡོད།
དེ་ལྟར་འོང་མི་སྲིད་དེ། ཤིན་ཏུ་འཇིགས་པ་འཆི་བདག་གི་ཁ་ནང་དུ་ཆུད་པ་ཐར་
པར་དཀའ་བ་ལས་ཐར་ཏེ་རང་གི་ཁྱིམ་གྱི་ནང་ན་བདེ་བར་གནས་པར་གྱུར་པ་ན།
ཁྱོད་ནི་གང་གི་ཕྱིར་ངའི་དྲུང་དུ་འོང་ཟེར་བ་རང་གི་སྲོག་ལ་མི་ལྟ་བར་སྲིན་པོ་ང་
འདྲ་བའི་དྲུང་དུ་འོང་བ་དེའི་རྒྱུ་ཅི་ཞིག་ཡོད་པ་སྨྲོས་ཤིག་ཅེས་སྨྲས་སོ། །
བཞི་པ་བྱང་སེམས་ཟླ་བས་དེའི་ལན་བརྗོད་པ་ནི། བྱང་ཆུབ་སེམས་དཔས་
སྨྲས་པ། །ཞེས་པ་ནས། རྫུན་གྱི་ཚིག་མི་སྨྲ། །ཞེས་པའི་བར་ཏེ། སུ་དཱ་སའི་བུས་
སྲིན་པོའི་ལག་ཏུ་ཆུད་པ་བཏང་ན་སླར་འོང་བ་ག་ལ་སྲིད། རྒྱལ་བུ་ཟླ་བ་ཁྱོད་སྲིན་
པོའི་ལག་ནས་ཐར་ནས་སླར་ཡང་འདིར་འོང་ངོ་ཟེར་བ། དེ་ལྟར་འོང་བའི་རྒྱུ་ཅི་
ཞིག་ཡོད་དྲིས་པ་དེ་ལ། བྱང་ཆུབ་སེམས་དཔས་ལན་སྨྲས་པ། བདག་སྲིན་པོའི་
གནས་འདིར་སླར་འོང་བའི་རྒྱུ་ཆེན་པོ་ཞིག་ཡོད་པར་ཡང་ཁྱོད་ཀྱིས་ཡིད་ཆེས་སུ་
མི་རུང་བ་ཅི་ཡོད། རྒྱུ་ཆེན་པོ་དེ་གང་ཡིན་ན་ངས་སླར་འོང་ཞེས་ཁས་མ་བླངས་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སམ། ངས་སླར་འོང་ངོ་ཞེས་ཁས་བླངས་པ་དེ་ནི་ང་ངེས་པར་འོང་བའི་རྒྱུ་ཡིན་ཏེ།
གང་ཁས་བླངས་པའི་དམ་བཅའ་སྲོག་གི་ཕྱིར་ཡང་མི་འདོར་རོ། །དེ་ལྟར་རྒྱལ་
སྲས་ང་ལྟ་བུ་མི་ངན་པ་དང་མགོ་སྙོམས་ཏེ་བློ་བྲིད་བྱེད་དོ་སྙམ་དུ་དོགས་པ་མ་
སྐྱེད་ཅིག །ང་ནི་འཇིག་རྟེན་ཐམས་ཅད་དུ་ཡོངས་སུ་གྲགས་པ་བུ་ཟླ་བ་ཞེས་བྱ་བ་
ཡིན་ནོ། །དོན་དེ་དག་སླར་ཡང་ཚིགས་སུ་བཅད་པའི་སྒོ་ནས་བརྗོད་པ་ནི། ཁ་
ཅིག་འདོད་པའི་ཞེས་སོགས་ཏེ། དོན་ནི་བླུན་པོ་ཁ་ཅིག་འདོད་པའི་ཕྱིར་དུ་བདེན་
པར་སྨྲ་བ་འདོར་བར་བྱེད་ལ། ཁ་ཅིག་ནི་དགྲས་འཇིགས་ནས་དེའི་དོན་དུ་བདེན་
པ་འདོར། ཁ་ཅིག་ནི་ལུས་སྲོག་ལ་ཆགས་ནས་ཤིར་དོགས་པས་བདེན་པ་འདོར་
ཏེ། ལུས་སྲོག་ལོངས་སྤྱོད་ལ་ཆགས་པས་དེ་དག་གི་དོན་དུ་བདེན་པར་སྨྲ་བ་རྩྭ་
དང་འདྲ་བར་འདོར་བར་བྱེད་མོད། ཡ་རབས་སྐྱེས་བུ་དམ་པ་རྣམས་ནི་བདེན་པ་
སྲོག་དང་འདྲ་བར་བསྲུང་སྟེ། རྒྱུ་མཚན་དེ་བས་ན་སྐྱེས་བུ་དམ་པ་རྣམས་རབ་ཏུ་
ཕོངས་ཀྱང་བདེན་པར་སྨྲ་བར་དེ་མི་འདོར་རོ། །བདེན་པར་སྨྲ་བ་དོར་བའི་ཉེས་
དམིགས་ནི། བདེན་པར་སྨྲ་བ་མེད་ན་ཚེ་འདིའི་བདེ་བའང་མི་འགྲུབ། སྲོག་ཀྱང་
མི་བརྟན་ཞིང་རེ་ཞིག་གསོན་ཡང་ཕྱི་མ་ངན་འགྲོ་དག་ལས་ངེས་པར་བསྲུང་མི་
ནུས་ཏེ། བདེན་པ་དོར་ནས་རྫུན་དུ་སྨྲ་བ་རྣམས་ནི་སུས་ཀྱང་སྐྱོབ་མི་ནུས་པར་
ངན་སོང་ངན་འགྲོ་ལོག་པར་ལྟུང་བའི་སྐྱེ་གནས་སུ་ལྷུང་ནས་སྡུག་བསྔལ་བརྒྱུད་
མར་མྱོང་དགོས་སོ། །བདེན་པར་སྨྲ་བའི་ཕན་ཡོན་ནི། འདི་ཕྱི་ཐམས་ཅད་དུ་
དགའ་བ་འབྱུང་བའི་རྒྱུ་ཡང་བདེན་པར་སྨྲ་བ་ཡིན། སྙན་པའི་གྲགས་པ་འབྱུང་
བའི་རྒྱུ་ཡང་དེ་ཡིན། བདེ་བ་འབྱུང་བའི་གནས་ ཀྱང་དེ་ཡིན་པས་ན། གནས་
སྐབས་དང་མཐར་ཐུག་གི་བདེ་བ་ཐམས་ཅད་འབྱུང་བའི་གནས་གང་ཡིན་པ་
-244-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདེན་པར་སྨྲ་བ་སུ་ཞིག་དེ་ལྟར་སྤོང་བར་བྱེད་དེ་སྲོག་གི་ཕྱིར་ཡང་སྤོང་བར་མི་
བྱེད་དོ། །དེ་ལྟར་སྤྱིར་རྫུན་དུ་སྨྲ་བ་དང་། བདེན་པར་སྨྲ་བ་རྒྱུ་གང་དང་གང་གིས་
བྱེད་ པ་ དང་། རྫུན་སྨྲ་བའི་ཉེས་དམིགས་དང༌། བདེན་པར་སྨྲ་བའི་ ཕན་ཡོན་
བཤད་ནས། སྐབས་དོན་བྱང་སེམས་ཟླ་བ་རང་ཉིད་ལ་རྫུན་དུ་སྨྲ་བའི་དོགས་པ་
བསྐྱེད་མི་དགོས་སོ་ཞེས་འདོམས་པ་ནི། སྲིན་པོ་ཁྱོད་ང་ལ་སླར་འོང་ངམ་མི་འོང་
སྙམ་དུ་དོགས་པ་སྐྱེ་བ་ངས་སྔར་གཡོ་གྱ་གྱུའི་ཚུལ་ཞིག་བྱས་པ་གལ་ཏེ་ཁྱོད་ཀྱིས་
མཐོང་བར་གྱུར་ཏམ། ངས་ལེགས་པར་སྤྱོད་པ་མ་མཐོང་ངམ། དེ་ལྟར་ངས་ཇི་
སྐད་སྨྲས་པ་བཞིན་བྱེད་པར་བདེན་པར་ཡིད་ཆེས་མི་འགྱུར་བ་ཅི་ཞིག་ཁྱོད་ཀྱིས་
ང་ལ་མཐོང་ནས་དོགས་པ་སྐྱེ། ང་ཁྱོད་ཀྱི་གན་དུ་འོང་ཚུལ་དེས་ཀྱང་ཁྱོད་ཡིད་མི་
ཆེས་སམ། ང་ནི་གལ་ཏེ་སྲིན་པོ་ཁྱོད་ཀྱིས་འཇིགས་པར་གྱུར་ཏམ། ཚེ་འདིའི་
བདེ་བ་ལ་ཆགས་སམ། སྲིན་པོ་ཁྱོད་སོགས་སེམས་ཅན་རྣམས་ལ་སྙིང་རྗེ་མེད་
པར་གྱུར་ན་ནི་གཞན་གསོད་པ་ལ་དཔའ་བར་སེམས་ཤིང་གཏུམ་པོར་སྤྱོད་པར་
ཡོངས་སུ་གྲགས་པ་ཕུབ་བཟུར་ཅིང་མཚོན་ཆ་གཟས་ནས་མི་གསོད་པ་ལ་རྒྱུགས་
པ་ཁྱོད་ཀྱི་དྲུང་དུ་ང་ཕུབ་དང་མཚོན་ཆ་གང་ཡང་མེད་པར་ཁྱོད་འབོད་ཅིང་འོང་
ངམ། ཁྱོད་ཉིད་ང་འཚོལ་ལོ་ཟེར་བ་ལྟར་ང་ཡང་ཁྱོད་སྙིང་རྗེས་མ་བཟོད་པར་
ཁྱོད་དང་ཕྲད་ནས་བཤེས་པར་འདོད་པ་ཉིད་ཡིན་ནོ། །དོན་དེ་བས་ན་ང་འདི་
ནས་སྐྱེད་མོས་ཚལ་དུ་ཕྱིན་ཏེ་བྲམ་ཟེ་ལེགས་བཤད་ཀྱི་སྐྱེས་ཁྱེར་འོངས་པ་དེ་ལ་
ཆོས་མཉན་པ་དང་། ཡིད་མགུ་བའི་མཆོད་པ་བྱ་བ་སོགས་བྲམ་ཟེ་དེ་ངའི་གན་དུ་
འོངས་པའི་དོན་གྲུབ་པར་བྱས་ནས་སླར་ཡང་ང་བདག་ཁྱོད་ཀྱི་གན་དུ་འོང་ངོ༌། །
རྒྱལ་བའི་སྲས་པོ་ངེད་ཅག་ལྟ་བུ་རྫུན་གྱི་ཚིག་མི་སྨྲ་བས་ཁྱོད་ཡིད་ཆེས་པར་གྱིས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཤིག་ཅེས་གསུངས་སོ། །ལྔ་པ་སུ་དཱ་སའི་བུས་བཏང་བ་ནི། དེ་ནས་སུ་དཱ་སའི་བུ་
ཞེས་པ་ནས། སྟ་གོན་བྱེད་ཅིང་སྡོད་དོ། །ཞེས་པའི་བར་ཏེ། སེམས་དཔའ་ཆེན་
པོས་དེ་ལྟར་གསུངས་པ་ན། སུ་དཱ་སའི་བུ་བྱང་ཆུབ་སེམས་དཔའི་ཚིག་དེ་དག་
རང་ལ་བསྟོད་པ་འདྲ་བར་གོ་སྟེ་མ་བཟོད་ནས་བསམ་པ། རྒྱལ་བུ་ཟླ་བ་འདི་ནི་
བདེན་པར་སྨྲ་བ་དང་ཆོས་དང་ལྡན་པར་ཡང་ངོམ་པར་བྱེད་ན། དེ་བས་ན་རྒྱལ་
བུ་འདི་རེ་ཞིག་བཏང་ལ་བདེན་པ་ལ་དགའ་བ་དང༌། ཆོས་ལ་དགའ་བ་དེ་ཇི་ལྟར་
ཡིན་བལྟའོ། །གཞན་ཡང་རྒྱལ་བུ་འདི་མེད་དུ་ཟིན་ཀྱང་རྒྱལ་རིགས་ཀྱི་བུ་བརྒྱ་
ཙམ་རང་གི་མཐུས་རྙེད་པ་བདག་ལ་ཡོད་ ཀྱིས། སྔར་ ཇི་ ལྟར་ ཁས་ བླངས་པ་
བཞིན་དུ་རྒྱལ་རིགས་ཀྱི་བུ་བརྒྱ་ཡོད་པ་དེ་དག་གིས་འབྱུང་པོའི་མཆོད་སྦྱིན་བྱའོ་
སྙམ་ནས་བྱང་ཆུབ་སེམས་དཔའ་ལ་སྨྲས་པ། འོ་ན་སོངས་ཤིག་ཁྱོད་བདེན་པར་
སྨྲ་བར་ཁས་འཆེས་པ་དང་། ཆོས་དང་ལྡན་པར་ཁས་འཆེས་པ་བདེན་མི་བདེན་
ངས་བལྟའོ། ཁྱོད་སྐྱེད་མོས་ཚལ་དུ་སོང་ལ་བྲམ་ཟེ་དེ་ཅི་དང་ཅི་འདོད་པ་བྱོས་ལ་
མྱུར་དུ་སླར་ལོག་ཤོག་ཅིག་དང་། ངའང་ཁྱོད་བསྲེག་པའི་མེ་སྟ་གོན་བྱེད་ཅིང་
སྡོད་དོ་ཞེས་སྨྲས་ནས་བྱང་སེམས་ཟླ་བ་བཏང་ངོ༌། །དྲུག་པ་བྱང་སེམས་ཟླ་བ་
རྒྱལ་པོའི་ཕོ་བྲང་དུ་ཚུར་བྱོན་ནས་བྲམ་ཟེ་ལེགས་པར་སྨྲ་བ་དེ་ལས་ཆོས་གསན་
ཏེ་དེ་མགུ་བར་བྱས་པ་ལ་གཉིས། བྱང་སེམས་ཟླ་བས་བྲམ་ཟེ་ལེགས་པར་སྨྲ་བ་
ལ་ཆོས་གསན་པ་དང༌། བྱང་སེམས་ཟླ་བས་ཆོས་ སྟོན་ པའི་ དགེ་བའི་བཤེས་
གཉེན་རྙེད་པ་དང་བཀུར་སྟི་རྒྱ་ཆེན་པོས་མཆོད་པའོ། །དང་པོ་ནི། དེ་ནས་བྱང་
ཆུབ་སེམས་དཔས་ཞེས་པ་ནས། ཚིགས་སུ་བཅད་པ་བཞི་ཐོས་སོ། །ཞེས་པའི་
བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བས་སུ་དཱ་སའི་
- 246 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བུ་ལ་ཁྱོད་ཀྱིས་ཇི་སྐད་དུ་སྨྲས་པ་དེ་བཞིན་དུ་བྱའོ་ཞེས་སྲིན་པོ་དེའི་ཚིག་ཉན་
ནས་རང་གི་ཁྱིམ་རྒྱལ་པོའི་ཕོ་བྲང་དུ་སོང་ངོ༌། །བྱང་སེམས་ཟླ་བ་ཕོ་བྲང་དུ་བྱོན་
ན་ཡབ་རྒྱལ་པོ་དང་བཙུན་མོའི་འཁོར་སོགས་ཕོ་བྲང་ནང་ན་གནས་པའི་རང་གི་
མི་རྣམས་ཀྱང་། སེམས་དཔའ་ཆེན་པོ་གཤིན་རྗེའི་ཡུལ་ནས་སླར་ལོག་པ་ལྟར་
རབ་ཏུ་དགའ་བར་གྱུར་ཏོ། །དེ་ནས་བྱང་སེམས་ཟླ་བས་བྲམ་ཟེ་ལེགས་པར་སྨྲ་
བ་དེ་བཀུག་སྟེ་སེང་གེའི་ཁྲི་ལ་བཞག་ནས་ཆོས་སྟོན་པར་གསོལ་བ་ན། བྲམ་ཟེ་
དེས་ ཀྱང་། དམ་ པ་ དག་ དང་ ལན་ ཅིག་ ཙམ། །ཇི་ ལྟར་ འདོད་ པར་ ཕྲད་ ཀྱང་
རུང་། །འདྲིས་པར་བྱ་བ་མི་དགོས་པར། །རབ་ཏུ་བརྟན་པ་ཉིད་དུ་འགྱུར། །དམ་
པ་རྣམས་ནི་སུས་ཀྱང་མི་བསྲིང་ངོ༌། །དུལ་བའི་ཚུལ་གྱིས་དགེ་བ་བསྟེན་པར་
བྱ། །དེ་དང་ཉེ་ན་དེ་ཡི་ཡོན་ཏན་རྡུལ། །ཆེད་དུ་མ་བསྒོས་པར་ཡང་གོས་པར་
འགྱུར། །རྒྱལ་པོའི་ཤིང་རྟ་རིན་ཆེན་གསེར་གྱིས་བརྒྱན། ། ལུས་ཀྱང་རྒས་པས་
མི་སྡུག་པར་ཡང་འགྱུར། །དམ་པ་རྣམས་ཀྱི་ཆོས་ནི་རྒས་མི་འགྱུར། །དགེ་བ་
རྣམས་ནི་ཡོན་ཏན་རྗེས་ཆགས་བརྟན། །ནམ་མཁའ་དང་ནི་ས་གཞིའི་བར་ཡང་
རིང་། །རྒྱ་མཚོའི་ཕ་རོལ་ཚུ་རོལ་འགྲམ་ཡང་རིང་། །ཤར་ནུབ་གཉིས་ཀྱི་རི་བར་
དེ་ བས་ རིང་། །ཕལ་ དང༌ དམ་ པའི་ ཆོས་ ཀྱང་ དེ་ བས་ རིང་། ། ཞེས་ཚིགས་ སུ་
བཅད་པ་བཞི་པོ་འདི་བཤད་དོ། །བྱང་སེམས་ཟླ་བས་ཚིགས་སུ་བཅད་པ་བཞི་པོ་
དེ་ཐོས་པ་ན་དམ་པའི་ཆོས་ཀྱི་བདུན་རྩིས་ཐུགས་རབ་ཏུ་ཚིམ་པར་གྱུར་ཏོ། །
ཚིགས་བཅད་བཞི་པོ་འདིའི་དོན་ནི་འོག་ཏུ་སྲིན་པོ་ལ་གདམས་པའི་སྐབས་སུ་
འཆད་དོ། ། །
གཉིས་པ་བྱང་སེམས་ཟླ་བས་ཆོས་སྟོན་པའི་དགེ་བའི་བཤེས་གཉེན་རྙེད་
-247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པ་དང་བཀུར་སྟི་རྒྱ་ཆེན་པོས་མཆོད་པ་ནི། དེ་ཐོས་པས་ཞེས་པ་ནས། མཆོད་པ་
བྱས་སོ། །ཞེས་པའི་བར་ཏེ་སེམས་དཔའ་ཆེན་པོ་ཟླ་བས་བྲམ་ཟེ་ལེགས་པར་སྨྲ་
བ་དེ་ལས་ཚིགས་སུ་བཅད་པ་བཞི་པོ་དེ་ཐོས་པས། དམ་པའི་ཆོས་ལེགས་པར་
སྨྲས་པས་ཡིད་དད་ཅིང་མགུ་ནས་བྲམ་ཟེ་དེ་ལ་ཡིད་མགུ་བར་བྱ་བ་དང། ཆོས་
བསྟན་པ་ལེགས་སོ་ཞེས་ཚིག་སྙན་མོས་གཏང་རག་དང་ཕྱག་འཚལ་བ་ལ་སོགས་
པ་བཀུར་སྟི་ཆེན་པོ་བྱས་ནས་ཚིགས་སུ་བཅད་པ་རེ་རེ་ལ་གསེར་སྲང་སྟོང་སྟོང་
གི་ཐང་དུ་བརྩིས་ཏེ་ཅི་འདོད་པའི་ནོར་གྱིས་མཆོད་པ་བྱས་སོ། །བདུན་པ་ཐོས་
པའི་ ཕན་ཡོན་བཤད་པ་ལ་ལྔ། བྱང་སེམས་ཟླ་བས་ཆོས་ཚིགས་བཅད་རེ་རེ་
ལའང་གསེར་སྲང་སྟོང་སྟོང་ཕུལ་བ་སོགས་ཆོས་ཀྱི་ཕྱིར་དུ་ལོངས་སྤྱོད་ཐམས་
ཅད་བཏང་བ་ན་ཡབ་རྒྱལ་པོས་མ་བཟོད་པའི་ཚིག་སྨྲས་པ། བྱང་སེམས་ཟླ་བས་
ཆོས་ཚིགས་བཅད་རེ་རེ་ལའང་རིན་ཐང་མེད་པར་བསྟན་པ། ཆོས་ཐོས་པའི་ཕན་
ཡོན་མདོར་བསྟན་པ། ཐོས་པའི་ ཕན་ཡོན་རྒྱས་པར་བཤད་པ། ཐོས་པའི་ཕན་
ཡོན་རྒྱ་ཆེར་བཤད་པ་རྣམས་ཀྱི་དོན་བསྡུ་བའོ། །དང་པོ་ནི། དེ་ནས་དེའི་ཕས་
ཞེས་པ་ནས། བུད་མེད་བཞིན། །ཞེས་པའི་བར་ཏེ། དེ་ནས་སེམས་དཔའ་ཆེན་པོ་
དེའི་ཕས་སེམས་དཔའ་ཆེན་པོ་དེ་ལ་གནས་མ་ཡིན་པར་ནོར་གོང་ཚབས་ཆེ་བ་
དགག་པའི་བསམ་པས་སྐབས་ཤིན་ཏུ་གླེང་བསླངས་ཏེ་ཚིག་འཇམ་པོས་སྨྲས་པ།
བུ་ཞེས་སེམས་དཔའ་ཆེན་པོ་ལ་ཉེ་བའི་ཚིག་གིས་བོས་ནས། ལེགས་པར་སྨྲས་པ་
ལ་མཆོད་པ་རན་པར་བྱས་ན་ལེགས་པས་བུ་ཁྱོད་ཀྱིས་དེ་ལྟར་ཤེས་པར་བྱ་བའི་
རིགས་སོ། །དེའི་རྒྱུ་མཚན་ནི་བུ་ཁྱོད་ཀྱིས་འབངས་མང་པོ་རྣམས་གསོ་དགོས་ལ།
རྒྱལ་པོའི་དཔལ་འདི་ཡང་ནོར་ཕུན་སུམ་ཚོགས་པ་ལ་ལྟོས་སོ། །དེ་བས་ན་བུ་
- 248 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱོད་ལ་སྨྲའོ། །ཇི་ལྟར་སྨྲ་བ་ནི་ལེགས་པར་སྨྲ་བའི་ལན་དུ་མཆོད་པ་བྱེད་དགོས་
མོད་ཀྱང་། ཇི་ལྟར་མང་ན་ཡང་སྲང་བརྒྱ་ཙམ་ཕུལ་བས་ཆོག་མོད། དེ་ལས་མང་
ན་ལེགས་པར་སྨྲ་བའང་ཉན་ནུས་པར་མི་འགྱུར་ཏེ། མྱུར་དུ་ནོར་ཟད་ནས་ཅི་ཡང་
བྱར་མེད་པར་འགྱུར་རོ། །གཞན་ཡང་སྦྱིན་པ་བྱས་དྲགས་ན་ནོར་གྱི་དབང་ཕྱུག་
ཡིན་ཡང་དེའི་ནོར་ཡང་ཇི་སྲིད་ཅིག་ཏུ་ཐུབ་པར་འགྱུར། ལྟག་ཆུ་ཆད་པའི་རྫིང་
བཏང་བ་བཞིན་དུ་མྱུར་དུ་འཛད་པར་འགྱུར་རོ། ། ནོར་དང་རབ་ཏུ་ལྡན་ན་རྒྱལ་
སྲིད་དང་ཆོས་ཀྱི་བྱ་བ་གཉིས་ཀ་བསྒྲུབ་པར་ནུས་ལ། ནོར་དང་མི་ལྡན་ན་ནི་
བསྒྲུབ་པར་མི་ནུས་སོ། །ནོར་མེད་ན་ནི་རྒྱལ་པོའི་དཔལ་དེ་ཡང་དགའ་བར་མི་
འགྱུར་ཏེ། དཔེར་ན་བུད་མེད་སྨད་འཚོང་མ་ནོར་མེད་པའི་དབུལ་པོ་ལ་མི་དགའ་
བ་བཞིན་ནོ་ཞེས་ཞུས་སོ། །གཉིས་པ་བྱང་སེམས་ཟླ་བས་ཆོས་ཚིགས་བཅད་རེ་
རེ་ལའང་རིན་ཐང་མེད་པར་བསྟན་པ་ནི། བྱང་ཆུབ་སེམས་དཔས་སྨྲས་པ། །ཞེས་
པ་ནས། ག་ལ་འགྱུར། །ཞེས་པའི་བར་ཏེ། ཡབ་རྒྱལ་པོས་ནོར་ལ་ཕངས་སེམས་
ཀྱིས་ཆོས་སྨྲ་བ་ལ་མཆོད་པ་རྒྱ་ཆེན་པོ་དེ་ཙམ་མི་རིགས་ཞེས་ཞུས་པ་དེ་ལ། བྱང་
ཆུབ་སེམས་དཔས་ལན་སྨྲས་པ། ཚིགས་བཅད་རེ་རེ་ལ་གསེར་སྲང་སྟོང་སྟོང་
ཕུལ་བ་དེ་ཆེས་པའི་སྐྱོན་མེད་དེ། གལ་ཏེ་ལེགས་པར་སྨྲས་པ་རྣམས་ཀྱི་རིན་ཐང་
འདི་ཙམ་ཞིག་གོ་ཞེས་ངེས་པར་གཅད་དུ་རུང་ན་ནི་ལེགས་པར་སྨྲས་པ་དེའི་རིན་
དུ་རྒྱལ་སྲིད་ཉིད་ཀྱང་སྦྱིན་དགོས་ཏེ། དམ་པའི་ཆོས་ཚིག་གཅིག་ཙམ་གྱི་ཡོན་དུ་
འཇིག་རྟེན་འདི་ཐམས་ཅད་རིན་པོ་ཆེས་བཀང་སྟེ་ཕུལ་ཡང་ཆོག་པ་མ་ཡིན་ནོ། །
ཆོས་ཀྱི་རིན་ཐང་དེའི་དབང་དུ་བྱས་ན་ཡབ་རྒྱལ་པོ་ཁྱོད་ཀྱི་ཆོས་ཚིགས་བཅད་རེ་
ལ་གསེར་སྲང་སྟོང་འབུལ་བ་ནོར་གོད་ཆེས་སོ་ཞེས་གྱོད་སྨྲ་བ་ག་ལ་འགྱུར་ཏེ་ག་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ལ་རིགས་སོ་ཞེས་གསུངས་སོ། །
གསུམ་པ་ ཆོས་ཐོས་པའི་ ཕན་ཡོན་མདོར་བསྟན་པ་ནི། གང་ཞིག་ཐོས་
ནས་ཞེས་པ་ནས། ཉོ་བའི་རིགས། །ཞེས་པའི་བར་ཏེ། བདག་ཉིད་ཆེན་པོ་བྱང་
སེམས་ཟླ་བས་ཡབ་རྒྱལ་པོ་སོགས་དངོས་ཀྱི་གདུལ་བྱ་རྣམས་ལ་ཐོས་པའི་ཕན་
ཡོན་བསྟན་པ་ནི། དམ་པའི་ཆོས་གང་ཞིག་ཐོས་པ་ན། དེ་ལ་བརྟེན་ནས་ཐོག་
མར་ཡིད་ལ་དད་པ་སྐྱེ་བར་འགྱུར་ལ། དད་པ་ལ་རྣམ་པ་གསུམ་ལས། ཐོག་མར་
དང་བའི་དད་པ་སྐྱེའོ། །དད་པའི་ཡུལ་ནི་རྒྱུ་དང་འབྲས་བུས་བསྡུས་པའི་སངས་
རྒྱས་ཀྱི་ཆོས་ཐམས་ཅད་དེ། ཐོག་མར་དཀོན་མཆོག་གསུམ་ལ་དང་བའི་དད་པ་
སྐྱེ། དེ་ནས་མི་རྟག་པ་དང༌། ལས་འབྲས་དང་། བདེན་པ་བཞི་དང་། བསླབ་པ་
གསུམ་དང་། བྱམས་སྙིང་རྗེ་བྱང་ཆུབ་ཀྱི་སེམས་དང་། སྤྱོད་པ་ཕྱིན་དྲུག་དང་། ས་
ལམ་གྱིས་བསྡུས་པའི་ཡོན་ཏན་ཐམས་ཅད་དང༌། སྟོབས་དང་མི་འཇིགས་པ་ལ་
སོགས་པ་སངས་རྒྱས་ཀྱི་ཡོན་ཏན་རྣམས་ཀྱི་བར་ལ་དད་པ་སྐྱེ། དེ་ལྟར་དད་པར་
གྱུར་ནས་དམ་པའི་ཆོས་དེའི་དོན་དེ་དང་དེ་དག་ལ་སོ་སོར་རྟོག་པས་དཔྱད་པ་ན་
ངེས་ཤེས་ཁྱད་པར་ཅན་སྐྱེས་ནས་ཡིད་ཆེས་ཀྱི་དད་པ་སྐྱེ། དེ་སྐྱེས་པ་ན་ལེགས་
པར་དགའ་ལ་གཞན་གྱིས་བསྒྱུར་མི་ཐུབ་པར་དམ་པའི་ཆོས་ལ་བློ་བརྟན་པ་ཉིད་
དུ་འགྱུར་རོ། །དེ་ལྟར་གྱུར་པ་ན་ཇི་ལྟར་ངེས་པའི་ལམ་དེ་དང་དེ་དག་ལ་ངེས་
པར་མངོན་དུ་བྱ་འདོད་པའི་དད་པ་སྐྱེ་ལ། དེ་ནས་ལམ་དེ་དང་དེ་དག་ལ་གུས་པ་
དང་རྟག་ཏུ་སྦྱོར་བའི་བརྩོན་འགྲུས་ཀྱིས་འདྲིས་པར་བྱས་པ་ན་བསྒོམས་བྱུང་གི་
ཤེས་རབ་སྐྱེ་ཞིང་། དེའི་རྒྱུན་གོམས་པ་ལས་འཁོར་བའི་རྩ་བ་གཏི་མུག་མེད་པར་
འགྱུར་ཞིང་། གཏི་མུག་སྤོང་བའི་ལམ་ཐམས་མཁས་ཀྱི་སྤྱོད་པ་དང་སྦྲེལ་ནས་
- 250 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྒོམས་པས་གཏི་མུག་གི་བག་ཆགས་གཉིས་སྣང་འཁྲུལ་པ་མེད་པར་འགྱུར་
རོ། །དེ་མེད་པར་སོང་བ་ན་ཤེས་བྱ་ཐམས་ཅད་ལ་ཐོགས་པ་མེད་པར་འཇུག་པ་
རྣམ་པ་ཐམས་ཅད་མཁྱེན་པའི་ཡེ་ཤེས་འཐོབ་པར་འགྱུར་རོ། །ཕན་ཡོན་བསམ་
གྱིས་མི་ཁྱབ་པ་དེ་ལྟར་ཡོད་པས་ན་དམ་པའི་ཆོས་དེ་ནི་རང་གི་ལུས་ཀྱི་ཤས་ཀྱང་
ཉོ་བར་རིགས་ན། ཆོས་ཀྱི་ཕྱིར་དུ་ཕྱི་རོལ་གྱི་དངོས་པོ་ཐམས་ཅད་གཏོང་རིགས་
པ་ལྟ་ཅི་སྨོས་སོ། །སྟོན་པ་ཐུགས་རྗེ་ཅན་འདིས་རང་གི་ལུས་ཀྱི་ཤས་ཀྱང་དམ་
པའི་ཆོས་འཚོལ་བར་མཛད་པ་ནི། ཆོས་ཚིགས་བཅད་རེའམ་ཚིགས་བཅད་ཕྱེད་
ཙམ་གྱི་ཕྱིར་སྐུ་ལ་ལྕགས་གཟེར་སྟོང་བཙུགས་པ་དང་། མར་མེ་སྟོང་བཙུགས་པ་
དང༌། ཆོས་ཀྱི་ཕྱིར་དུ་རང་གི་བཙུན་མོ་ཡིད་དུ་འོང་བ་དང་སྲས་གཅེས་པ་གནོད་
སྦྱིན་ གཏུམ་པོ་ཟར་བཅུག་ པ་ སོགས་མདོ་ལས་མང་དུ་ གསུངས་སོ། །ཚིགས་
བཅད་འདི་ལ་སྔོན་གྱི་དམ་པ་རྣམས་ཀྱིས་བཤད་སྲོལ་མང་དུ་སྣང་སྟེ། ཚིག་རྐང་
དང་པོས་ཐོས་བྱུང་གི་ཤེས་རབ་དང་། གཉིས་པས་བསམ་བྱུང་གི་ཤེས་རབ་དང་།
གསུམ་པས་སྒོམ་བྱུང་གི་ཤེས་རབ་སྐྱེ་བར་བསྟན་པ་དང་། ཡང་ཚིག་རྐང་དང་པོ་
ཐོག་མར་དགེ་བ་དང་། གཉིས་པ་བར་དུ་དགེ་བ་དང་། གསུམ་པ་མཐའ་མར་
དགེ་བ་ལ་སྦྱར་ཏེ་བཤད་ལ། གཞན་ཡང་བཤད་ཚུལ་མང་དུ་སྣང་སྟེ་མ་སྤྲོས་
སོ། །བཞི་པ་ཐོས་པའི་ཕན་ཡོན་རྒྱས་པར་བཤད་པ་ནི། ཐོས་པ་གཏི་མུག་མུན་
སེལ་སྒྲོན་མེ་ཡིན། །ཞེས་པ་ནས། དོན་ གསལ་རྟོགས་པར་འགྱུར། །ཞེས་ པའི་
བར་ཏེ། དམ་པའི་ཆོས་ཐོས་པ་ནི་ཤིན་ཏུ་དོན་ཆེ་ཞིང་རྙེད་པར་དཀའ་བ་རིན་པོ་
ཆེ་ཟླ་མེད་པ་ཡིན་པས་རང་གི་ལུས་ཀྱི་ཤས་ཀྱང་ཉོ་བར་རིགས་སོ་ཞེས་བརྗོད་པ་
དེ་ནི་རབ་བརྟགས་དང་ཟོལ་བསྟོད་མིན་པར་རང་བཞིན་བརྗོད་པ་ཡིན་ཏེ། དེའི་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
རྒྱུ་མཚན་ནི་འདི་ལྟར། ཁམས་གསུམ་གྱི་འཁོར་བ་འདིར་སྡུག་བསྔལ་ཇི་སྙེད་
ཅིག་འབྱུང་བ་འདི་ཐམས་ཅད་བླང་དོར་ལ་རྨོངས་པའི་གཏི་མུག་གི་མུན་པས་བྱས་
པ་ཡིན་ལ། གཏི་མུག་གི་མུན་པ་ཐམས་ཅད་སེལ་བའི་སྒྲོན་མེ་གཅིག་པུ་ནི་དམ་
པའི་ཆོས་ཐོས་པ་ཉིད་ཡིན་ནོ། །དེ་ཡང་དཀོན་མཆོག་གསུམ་དང་ལས་འབྲས་ཀྱི་
སྤང་བླང་ཐོས་པའི་སྒྲོན་མེས་མངོན་མཐོའི་ ལམ་ ལ་རྨོངས་ པའི་མུན་པ་སེལ།
བདེན་བཞིའི་བླང་དོར་ཐོས་པའི་སྒྲོན་མེས་ལས་ཉོན་གྱི་དབང་གིས་འཁོར་བའི་
བཙོན་རར་བཅིངས་ནས་ཐར་པའི་ལམ་ལ་རྨོངས་པའི་མུན་པ་སེལ། ཐེག་ཆེན་གྱི་
གདམས་ངག་ཐོས་པའི་སྒྲོན་མེས་ཐམས་ཅད་མཁྱེན་པའི་ལམ་ལ་རྨོངས་པའི་མུན་
པ་སེལ་ཏེ། སྲིད་ཞིའི་མུན་པ་ཐམས་ཅད་ཐོས་པའི་སྒྲོན་མེས་བསལ་ནས་ཤེས་བྱ་
ཐམས་ཅད་མཁྱེན་པའི་སྣང་བ་སྟེར་རོ། །ཐོས་པའི་ཕན་ཡོན་གཞན་ཡང་བཤད་
པ། གསེར་དང་དངུལ་ལ་སོགས་པ་འཇིག་རྟེན་ན་གཅེས་པར་གྲགས་པའི་ནོར་
རྣམས་ནི་བསྲུང་དཀའ་ཞིང་། རྐུན་པོས་ཁྱེར་བ་དང་། དབང་ཆེ་བས་འཕྲོག་པ་
དང་། དགྲས་བཅོམ་པ་ལ་སོགས་པ་བརླག་པའི་རྐྱེན་མང་ཞིང་། ཕྱི་མར་རྡུལ་
ཕྲན་ཙམ་ཡང་ཁྱེར་དབང་མེད་ལ། དམ་པའི་ཆོས་ཐོས་པ་ནི་སེམས་ཅན་ཐམས་
ཅད་དགྲར་ལངས་ཀྱང་དབྲོག་མི་ནུས་ཤིང་འཇིག་རྟེན་ཕྱི་མར་ཡང་ཉམས་པ་མེད་
པར་ཁྱེར་བས་ཆོག་པས་ན། རྐུན་པོ་ལ་སོགས་པས་ཁྱེར་མི་ནུས་པའི་ནོར་གྱི་
མཆོག་ནི་མང་དུ་ཐོས་པའི་ནོར་ཉིད་ཡིན་ནོ། །ཕན་ཡོན་གཞན་ཡང་བཤད་པ།
འཁོར་བའི་གནས་ན་འཇིགས་པ་དང་མི་འདོད་པ་ཇི་སྙེད་ཅིག་འབྱུང་བ་འདི་
ཐམས་ཅད་བླང་དོར་ལ་ཀུན་ཏུ་རྨོངས་པའི་དགྲས་བྱས་པ་ཡིན་ཞིང་། དགྲ་དེ་ནི་
རལ་གྲི་དང་མདུང་ལ་སོགས་པ་འཇིག་རྟེན་འདི་ན་ཡོད་པའི་མཚོན་ཆ་གང་གིས་
- 252 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱང་ འཇོམས་མི་ནུས་ལ། ཀུན་ཏུ་རྨོངས་ པའི་ དགྲ་ཐམས་ཅད་འཇོམས་པའི་
མཚོན་ཆ་མཆོག་ནི་མང་དུ་ཐོས་པའི་མཚོན་ཆ་འདི་ཉིད་ཡིན་ནོ། ། འདི་ལའང་ཚེ་
འདིའི་བདེ་ཐབས་ལ་རྨོངས་པ་ནས་སངས་རྒྱས་ ཀྱི་ལམ་ལ་རྨོངས་པའི་བར་
རྣམས་དེ་དང་དེ་དག་གི་གཉེན་པོ་མང་དུ་ཐོས་པའི་མཚོན་ཆས་འཇོམས་པ་ཤེས་
པར་བྱའོ། །ཕན་ཡོན་གཞན་ཡང་བཤད་པ། འཇིག་རྟེན་གྱི་གྲོགས་རྣམས་ནི་ཉོན་
མོངས་པ་སྤྱོད་པའི་གྲོགས་ཡིན་གྱི། ཉོན་མོངས་སྤོང་བའི་མན་ངག་ནི་སུས་ཀྱང་
སྟོན་མི་ཤེས་ཏེ། ཤི་ནས་ངན་སོང་གི་གཡང་ལ་ལྷུང་བའི་ཚེ་འཇིག་རྟེན་གྱི་གྲོགས་
སུས་ཀྱང་དེ་ལས་ཐར་པའི་ཐབས་སྟོན་མི་ནུས་ལ། དེ་བཞིན་དུ་འཁོར་བར་
དབང་མེད་དུ་འཁྱམས་པའི་ཚེ་གྲོགས་སུས་ཀྱང་དེ་ལས་ཐར་པའི་ཐབས་སྟོན་མི་
ནུས་ན། གཉིས་སྣང་འཁྲུལ་པས་བཅིངས་པ་འདི་ལ་འཇིག་རྟེན་གྱི་གྲོགས་སུས་
ཀྱང་དེ་ལས་གྲོལ་བའི་ཐབས་སྟོན་ཤེས་པ་མེད་པ་ལྟ་ཅི་སྨོས། ཚེ་འདིའི་བདེ་
ཐབས་ནས་སངས་རྒྱས་ཀྱི་གོ་འཕང་ཐོབ་པའི་བར་གྱི་ཐབས་ཚུལ་མན་ངག་སྟོན་
པའི་གྲོགས་ཀྱི་མཆོག་ནི་མང་དུ་ཐོས་པའི་གྲོགས་མཆོག་འདི་ཉིད་ཡིན་ནོ། །ཕན་
ཡོན་གཞན་ཡང་བཤད་པ། འཇིག་རྟེན་གྱི་མཛའ་བོ་རྣམས་ནི་ཕལ་ཆེར་ལོངས་
སྤྱོད་འཛོམ་པའི་ཚེ་དགའ་དགའ་ལྟར་བྱེད་ཀྱང་། ཕོངས་པར་གྱུར་པའི་ཚེ་ན་
འདོར་བ་མང་ལ། ཕོངས་པར་གྱུར་ཀྱང་མི་འགྱུར་བའི་མཛའ་བོ་ནི་མང་དུ་ཐོས་
པའི་མཛའ་བོ་ཉིད་ཡིན་ནོ། །འདི་ལའང་ཚེ་འདིར་རྐྱེན་ངན་གྱིས་གཙེས་པ་ནས་
ཞི་མཐར་ལྟུང་བའི་བར་ཕོངས་པའི་གནས་སྐབས་ཅི་བྱུང་ཡང་མི་བསླུ་ཞིང་མི་
འགྱུར་བར་རང་ལ་ངེས་པར་ཕན་པར་བྱེད་པ་ནི་དམ་པའི་ཆོས་མང་དུ་ཐོས་པ་
ཉིད་ཡིན་པར་ཤེས་པར་བྱའོ། །ཕན་ཡོན་གཞན་ཡང་བཤད་པ། འཇིག་རྟེན་འདི་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ན་ཡོད་པའི་སྨན་རྣམས་ནི་ནད་ཕྱོགས་རེ་བའི་སྨན་ཤ་སྟག་སྟེ། ཚ་བ་འཇོམས་
པའི་སྨན་རྣམས་ནི་གྲང་བའི་ནད་ལ་གནོད་ལ། གྲང་བ་འཇོམས་པའི་སྨན་རྣམས་
ནི་ཚ་བའི་ནད་རྣམས་ལ་གནོད་དོ། །རྣམ་པ་ཀུན་ཏུ་གནོད་པ་མེད་པར་མྱ་ངན་
དང་སྡུག་བསྔལ་གྱི་ནད་ཐམས་ཅད་སེལ་བའི་སྨན་ནི་དམ་པའི་ཆོས་མང་དུ་ཐོས་
པའི་སྨན་ཉིད་ཡིན་ནོ། །འདི་ལའང་ཚེ་འདི་ལ་ཆགས་པའི་ནད་ཀྱི་གཉེན་པོའི་
སྨན་ནས་བཟུང་གཉིས་སྣང་འཁྲུལ་པའི་ནད་ཀྱི་གཉེན་པོའི་སྨན་གྱི་བར་ཡོད་
ཚུལ་ཤེས་ པར་ བྱའོ། །ཕན་ཡོན་ གཞན་ཡང་བཤད་པ། འཇིག་རྟེན་ན་ གཡུལ་
ལས་རྒྱལ་བར་བྱེད་པའི་དཔུང་རྣམས་ནི་སྤྱིར་མི་རྟག་ཅིང་མི་བརྟན་པ་འགྱུར་བ་
སླ་བའི་ཆོས་ཅན་ཤ་སྟག་ཡིན་ལ། ལྷག་པར་ཤ་རུས་རྡོས་བཅས་ཀྱི་རང་བཞིན་
ཡིན་པས་མདའ་དང་མདུང་ལ་སོགས་པས་གཞོམ་པར་ནུས་པ་ཤ་སྟག་ཡིན་ནོ། །
འཁོར་བ་དང་ངན་སོང་གི་སྡུག་བསྔལ་བཟོད་གླགས་མེད་པ་སྟེར་བའི་ཉེས་པ་
ཆེན་པོའི་དཔུང་འཇོམས་པའི་དཔུང་གི་མཆོག་ནི་དམ་པའི་ཆོས་མང་དུ་ཐོས་པའི་
དཔུང་ཉིད་ཡིན་ནོ། །འདི་ལའང་དཔུང་ཇི་ལྟར་ཡོད་ཚུལ་ནི་འཁོར་བར་འཆིང་
བྱེད་འདོད་ཆགས་ཀྱི་དཔུང་འཇོམས་པའི་གཉེན་པོར་མི་སྡུག་པའི་དཔུང་དང་།
ངན་སོང་དུ་ངེས་པར་ལྟུང་བར་བྱེད་པའི་དགྲ་ཞེ་སྡང་གི་དཔུང་འཇོམས་བྱེད་
བྱམས་པའི་དཔུང་ཚོགས་དང༌། འཁོར་བའི་རྩ་བ་གཏི་མུག་གི་དཔུང་འཇོམས་
བྱེད་གནས་ལུགས་རྟོགས་པའི་ཤེས་རབ་ཀྱི་དཔུང་ཚོགས་སོགས་སྲིད་ཞིའི་རྒུད་
པ་མཐའ་དག་ལ་གཉེན་པོའི་དཔུང་ཚོགས་རེ་རེ་ཡོད་ཅིང་། དེ་ཐམས་ཅད་དགེ་
བའི་བཤེས་གཉེན་གྱི་ཞལ་ལས་གདམས་ངག་ཐོས་པ་ལ་རག་ལས་པས། འཁོར་
བའི་ཉེས་སྐྱོན་ཐམས་ཅད་འཇོམས་པར་བྱེད་པའི་དཔུང་ནི་མང་དུ་ཐོས་པ་ཉིད་
- 254 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཡིན་པར་ཤེས་པར་བྱའོ། །སྔར་བཤད་པའི་ཕན་ཡོན་དེ་དག་ནི་ལམ་གྱི་ལུས་
ཡོངས་སུ་རྫོགས་པ་ལས་བརྩམས་པའི་ཕན་ཡོན་ཤ་སྟག་ཡིན་ལ། གནས་སྐབས་
ཀྱི་ཕན་ཡོན་ནི། འཇིག་རྟེན་ན་གཏེར་རྙེད་ན་རང་དང་འཁོར་ཐམས་ཅད་ལོངས་
སྤྱོད་ཀྱི་ཚིམ་པ་འབྱུང་བས་ནོར་ཐམས་ཅད་ཀྱི་མཆོག་ཏུ་བྱེད་མོད། དེ་ཡང་ཚེ་འདི་
ཙམ་ལས་ཕྱི་མར་རྗེས་སུ་མི་འབྲང་ཞིང་། ཚེ་འདི་ཡང་གནོད་པ་མང་ངོ༌། །འདི་ཕྱི་
ཐམས་ཅད་དུ་ཉམས་པ་མེད་ཅིང་སྙན་པའི་གྲགས་པས་ཕྱོགས་ཀུན་ཏུ་ཁྱབ་པ་
དང་དཔལ་ཕུན་སུམ་ཚོགས་པ་ཐམས་ཅད་འབྱུང་བའི་གཏེར་གྱི་མཆོག་ནི་མང་དུ་
ཐོས་པའི་གཏེར་ཉིད་ཡིན་ནོ། །ཚིག་རྐང་འདི་ལ་གཏེར་གྱི་མཆོག་ཀྱང་ཡིན་ཞེས་
སྨོས་པ་ནི། སྔ་མ་རྣམས་གནས་སྐབས་དང་མཐར་ཐུག་ཐམས་ཅད་ཀྱི་ཕན་ཡོན་
དང༌། འདི་ནས་གནས་སྐབས་མཐོང་ཆོས་ཀྱི་ཕན་ཡོན་བསྟན་པས་དོན་ཚན་ཁྱད་
པར་ འབྱེད་ པའི་ ཚིག་གོ །གནས་སྐབས་མཐོང་ཆོས་ ཀྱི་ཕན་ཡོན་གཞན་ཡང་
བཤད་པ། ཆོས་དོན་དུ་གཉེར་བའི་སྐྱེས་བུ་ཡ་རབས་རྣམས་དང་ཕྲད་ན་སྐྱེས་ཀྱི་
མཆོག་ཀྱང་མང་དུ་ཐོས་པའི་ལེགས་བཤད་ཀྱི་སྐྱེས་འདི་ཉིད་ཡིན་ནོ། །དེ་ལྟར་
ཡིན་ཏེ། ཡ་ རབས་ཆོས་དོན་གཉེར་བ་རྣམས་ཚོགས་པའི་ནང་དུ་ལེགས་པར་
བཤད་པའི་གཏམ་བསྒྲགས་ན་མཁས་པ་རྣམས་དགའ་བར་འགྱུར་བའི་ཕྱིར་རོ། །
གནས་སྐབས་མཐོང་ཆོས་ཀྱི་ཕན་ཡོན་གཞན་ཡང་བཤད་པ། མང་དུ་ཐོས་པ་ནི་
ཕས་རྒོལ་ཟིལ་གྱིས་གནོན་པ་ལ་ཉི་འོད་དང་འདྲའོ། །དེའི་རྒྱུ་མཚན་ནི། མང་དུ་
ཐོས་པ་དང་ལྡན་ན་རང་གི་གྲུབ་པའི་མཐའ་ལ་ཕྱིན་ཅི་ལོག་ཏུ་སྨྲ་བའི་ཕས་ཀྱི་
རྒོལ་བ་རྣམས་སྲིན་བུ་མེ་ཁྱེར་གྱི་ཚོགས་ལ་ཉི་མའི་འོད་ཤར་བ་དང་འདྲ་བར་
ཟིལ་གྱིས་གནོན་ནུས་ཏེ། རང་ལ་འགྲན་པའི་ཕས་རྒོལ་དེ་རྣམས་ཀྱི་གྲགས་པ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དང་དྲེགས་ པ་ ཐམས་ཅད་ སེལ་ལོ། །གནས་ སྐབས་ ཀྱི་ ཕན་ ཡོན་ གཞན་ ཡང་
བཤད་པ། རང་ཉིད་དམ་པའི་ཆོས་ལ་མང་དུ་ཐོས་པ་དང་ལྡན་ན་མཁས་པའི་
དབུས་སུ་སེང་གེའི་ཁྲི་ལ་དབང་བ་ཐོབ་ལ། དེ་ཐོབ་ནས་ལེགས་བཤད་ཀྱི་སྒྲ་
དབྱངས་བསྒྲགས་པ་ན། སྔར་རང་གི་བཤེས་སུ་མ་གྱུར་ཅིང་འདྲིས་མེད་པའི་སྐྱེ་
བོ་རྣམས་ཀྱང་ལེགས་བཤད་ཀྱི་སྒྲ་དབྱངས་ཐོས་པ་ན་རང་དབང་མེད་པར་ཡིད་
ཕྲོགས་ཏེ་རབ་ཏུ་དགའ་བར་འགྱུར་ལ། དགའ་བར་གྱུར་པ་ན་མིག་དང་བཞིན་
མདངས་རབ་ཏུ་གསལ་བར་གྱུར་ནས་དང་བས་བལྟས་ཏེ་ལག་པ་བཏེགས་ནས་
ངོ་མཚར་བའི་ཅ་ཅོའི་ཚིག་དང་བཅས་མགུ་བྱེད་སེ་གོལ་གཏོགས་ཤིང་། ལེགས་
པར་གསུངས་སོ་ཞེས་ཁྱད་པར་རབ་ཏུ་ཕྱེ་བ་རྣམ་པར་སྒྲོག་པར་བྱེད་དོ། །ད་ལྟ་
བོད་ན་ལེགས་བཤད་ཐོས་པའི་ཚེ་སེ་གོལ་གཏོགས་པ་སོགས་རྣམ་འགྱུར་དེ་ལྟར་
བྱེད་པ་མི་སྣང་ཡང་། རྒྱ་བལ་རྣམས་ན་ད་ལྟའང་དེ་ལྟར་བྱེད་པའི་སྲོལ་སྣང་ངོ༌། །
མང་དུ་ཐོས་པ་རྣམས་གཞན་ལ་ཆོས་སྟོན་པའི་ཚེ་ཚིག་དོན་གཉིས་ཀ་ཕུན་སུམ་
ཚོགས་པ་ཞིག་དགོས་པ་ནི། གཏན་ཚིགས་དོན་རྣམས་ཞེས་སོགས་ཚིགས་བཅད་
གཅིག་སྟེ། དོན་ནི་གཞན་ལ་ཆོས་སྟོན་པའི་ཚེ་ལུང་ཙམ་སྐྱབས་སུ་གྱུར་པ་ནི་
མཁས་པ་རྣམས་ཐུགས་ཁྲེལ་བའི་གནས་ཡིན་པས། དེ་ལྟ་མིན་པར་དོན་གང་དང་
གང་འཆད་པ་དེ་དང་དེ་ཉིད་རིགས་པའི་ལམ་ནས་དྲངས་ཏེ་གདུལ་བྱ་ལ་ངེས་
ཤེས་ཁྱད་པར་ཅན་བསྐྱེད་ཐུབ་པ་ཞིག་དགོས་ལ། དེ་ལ་འདུལ་བྱས་མི་རྟག་པ་ལ་
སོགས་པ་ལྐོག་ཏུ་གྱུར་པའི་དོན་རྣམས་ནི་འབྲས་བུའི་གཏན་ཚིགས་དང༌། རང་
བཞིན་གྱི་གཏན་ཚིགས་དང་། མ་དམིགས་པའི་གཏན་ཚིགས་གསུམ་གྱི་སྒོ་ནས་
བསྒྲུབ་བྱའི་དོན་གང་དང་གང་ཡིན་པ་དེ་དང་དེ་རྣམས་རབ་ཏུ་གསལ་བར་སྟོན་
- 256 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགོས་ལ། ལས་འབྲས་ ཕྲ་མོའི་ ཚུལ་ དང་། སངས་ རྒྱས་ དང་ བྱང་ ཆུབ་སེམས་
དཔའི་སྤྱོད་ཡུལ་བསམ་གྱིས་མི་ཁྱབ་པའི་གནས་སོགས་ཤིན་ཏུ་ལྐོག་ཏུ་གྱུར་པའི་
དོན་རྣམས་ནི་ཡིད་ཆེས་ཀྱི་རྟགས་ལས་མཚོན་དགོས་པས། དོན་དེ་རྣམས་ནི་རྒྱལ་
བས་གསུངས་པའི་གཙུག་ལག་ལུང་སྣ་ཚོགས་པ་རྣམས་ནས་ཇི་ལྟར་གསུངས་པ་
དང་མཐུན་པར་སྟོན་དགོས་སོ། །དེ་ནི་དཔེར་ན། སོ་ཐར་གྱི་བསླབ་བྱ་ཁྱད་དུ་
བསད་ན་དམྱལ་བར་སྐྱེ་བ་ནི་རྒྱལ་བས་འདི་དང་འདི་ལས་གསུངས་ཞེས་སྟོན་པ་
དང༌། སྦྱིན་པ་བཏང་བ་ལས་ལོངས་སྤྱོད་འབྱུང་བ་དང་། ཚུལ་ཁྲིམས་བསྲུངས་པ་
ལས་བདེ་འགྲོ་ཐོབ་པ་ནི་རྒྱལ་བས་ལུང་འདི་དང་འདི་ལས་འདི་ལྟར་གསུངས་སོ་
ཞེས་སྟོན་པ་ལྟ་བུའོ། །ཡིད་ཆེས་ཀྱི་རྟགས་དེ་ཡང་ཕྱོགས་ཆོས་དང་ཁྱབ་པའི་ཚུལ་
རྣམས་ནི་རིགས་པས་བསྒྲུབ་ཐུབ་པ་ཞིག་དགོས་སོ། །ཚུལ་འདི་ནི་ཤིན་ཏུ་རྟོགས་
དཀའ་བའི་གནས་ཡིན་པས་མཐའ་ཆོད་པར་བཤད་དགོས་ནའང་ཡི་གེ་མང་བས་
འཇིགས་ནས་མ་སྤྲོས་སོ། །ཚིག་རྐང་དེ་གཉིས་ཀྱིས་དོན་ཕུན་སུམ་ཚོགས་པའི་
ཚུལ་ བསྟན་ནས། ཆོས་ འཆད་ པའི་ ཚེ་ ཚིག་ ཕུན་ སུམ་ ཚོགས་ པ་ དགོས་ པ་ ནི།
མཉེན་ཞིང་ཞེས་པའི་ཚིག་རྐང་གཉིས་ཏེ། མཉེན་པ་ནི་ཆོས་འཆད་པའི་ཚེ་གང་
བསྟན་པར་བྱ་བའི་ཆོས་དེ་སྟོན་པའི་ཚིག་ཤིན་ཏུ་ནུས་པ་ཆེ་བ་གདུལ་བྱ་མཐའ་
དག་གི་རྒྱུད་ལ་འཇུག་པ་ཞིག་སྟེ། ལོག་པར་ཞེན་པ་རྣམས་ཀྱིས་ཐོས་ནའང་ཚིག་
དེའི་ནུས་པ་སེམས་རྒྱུད་ལ་ཞུགས་ནས་དགེ་སེམས་བསྐྱེད་ནུས་པའོ། །འདིའི་
མཉེན་པ་ཞེས་པ་ནི་གསུང་དབྱངས་ཡན་ལག་དྲུག་ཅུའི་ནང་གི་གསུང་མཉེན་ཞེས་
པ་དང་དོན་གཅིག་ལ། འདི་བཤད་གཞི་ཤིན་ཏུ་ཆེ་བ་ཡོད་པས་དཀོན་མཆོག་
རྗེས་དྲན་གྱི་མདོ་འགྲེལ་དུ་ཞིབ་ཏུ་བཤད་ཟིན་ཏོ། །སྦྱངས་པ་ཞེས་པ་ནི་སྦྱར་བའི་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དོན་དུ་བྱ་སྟེ་ཚིག་སྦྱོར་ཕུན་སུམ་ཚོགས་པའོ། །དེ་ལྟར་ཚིག་ནུས་པ་ཆེ་ཞིང་ཚིག་
སྦྱོར་ཕུན་སུམ་ཚོགས་པས་བཤད་པ་ན་གདུལ་བྱ་སུས་ཐོས་ཀྱང་མེ་ཏོག་གི་ཕྲེང་
བ་གསར་པ་མ་རྙིངས་པ་བཀྲམ་པ་བཞིན་དུ་ལྟ་ན་སྡུག་ཅིང་རྣར་སྙན་པ་ཡིད་དུ་
འོང་བ་སྐྱེའོ། །དེ་ལྟར་ཚིག་དོན་ཕུན་སུམ་ཚོགས་པའི་ཆོས་བཤད་པ་ན་གཞན་ལ་
ཕན་པ་ཇི་ལྟར་འབྱུང་བ་ནི། དུལ་ཞིང་ཞེས་པ་སོགས་ཚིགས་བཅད་གཅིག་སྟེ།
མང་དུ་ཐོས་པའི་བཤེས་གཉེན་དག་གིས་དོན་བཟང་ཞིང་ཚིག་སྦྱོར་བཟང་པོའི་
ལེགས་བཤད་བསྒྲགས་པ་ན། ཉན་པ་པོའི་གདུལ་བྱ་རྣམས་ཀྱི་སེམས་བརྒྱུད་
དུལ་ཞིང་རབ་ཏུ་གསལ་བའི་སྤོབས་པ་སྐྱེ་ལ། དེའི་མཐུས་ཆོས་སྟོན་པ་པོ་ལ་སྙན་
པའི་གྲགས་པ་བརྗོད་དེ་གྲགས་པ་ཆེན་པོ་འཕྲལ་དུ་འབྱུང་བར་བྱེད་དོ། །ཆོས་
སྟོན་པ་པོ་རང་ཉིད་ཀྱང་བཀོད་མའི་ཆུ་བཞིན་དུ་གཞན་ལ་ཇི་ཙམ་བཤད་པ་
བཞིན་དུ་རང་གི་བློ་གྲོས་ཀྱང་འཕེལ་ཏེ་དབུས་སུ་འཆད་པ་ལ་ཐོགས་པ་མེད་པ་
སྨྲ་ལྕེ་བདེ་བར་འགྱུར་ཞིང་། སྤོབས་པ་ཁྱད་པར་ཅན་གོང་ནས་གོང་དུ་འཕེལ་
བའི་རྒྱུར་ཡང་འགྱུར་ལ། ཐོས་པའི་དཔལ་གོམས་པ་ལས་དོན་གྱི་གནད་རྣམས་
གསལ་བར་རྟོགས་པར་འགྱུར་རོ། །ཕན་ཡོན་འདི་དག་ནི་ཆོས་འཆད་པ་པོ་དང་
ཉན་པ་པོ་གཉིས་ཀ་ལ་སྦྱར་ཏེ་བཤད་ཤེས་པ་ཞིག་གིས་ཉན་ཤེས་པ་ཞིག་ལ་
བཤད་ན། ཆོས་གྲྭའི་བློའི་འཁུལ་འདྲ་བ་ལྐོག་ཏུ་བསམ་པ་ལ་འོང་དཀའ་ཞེས་
དམ་པ་གོང་མ་རྣམས་གསུངས་པ་ལྟར་རོ། །
ལྔ་པ་ཐོས་པའི་ཕན་ཡོན་རྒྱ་ཆེར་བཤད་པ་རྣམས་ཀྱི་དོན་བསྡུ་བ་ལ་བཞི།
གནས་སྐབསཀྱི་ཕན་ཡོན་བཤད་པ་རྣམས་ཀྱི་དོན་བསྡུ་བ། མཐར་ཐུག་གི་ཕན་
ཡོན་བཤད་པ་རྣམས་ཀྱི་དོན་བསྡུ་བ། ཕན་ཡོན་ཚད་མེད་པ་དང་ལྡན་པའི་ཆོས་
- 258 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐོས་པ་ལ་མཆོད་པ་ངེས་པར་བགྱིད་དགོས་པའི་དོན་བསྡུ་བ། རྒྱལ་སྲིད་ལ་སྙིང་
པོ་མེད་པར་བསྟན་པའོ། །དང་པོ་ནི། ཐོས་དང་ལྡན་ན་ཞེས་པ་ནས། གནས་པར་
འགྱུར། །ཞེས་ པའི་ བར་ ཏེ། མང་ དུ་ ཐོས་ པ་ དང་ ལྡན་ན་ ཐོས་ ཆུང་ རྣམས་ ལ་
འགལ་བར་སྣང་བ་འགལ་བ་མེད་པར་སོང་སྟེ། ཆོས་དང་། སྲིད་ དང་། ལོངས་
སྤྱོད་ཀྱི་འཁོར་གསུམ་ལམ་ལ་རབ་ཏུ་གནས་པར་འགྱུར་རོ། །སྐྱེ་བོ་ཐོས་ཆུང་
རྣམས་ལ་འགལ་བ་ཡང་མང་ཐོས་ཤེས་རབ་ཅན་རྣམས་ལ་མི་འགལ་བར་འགྲོ་
ཚུལ་ནི། སྐྱེ་བོ་ཐོས་ཆུང་རྣམས་ལ་རྒྱལ་སྲིད་ཀྱི་དཔལ་ཐོབ་ན་འདོད་པས་སྨྱོས་ཏེ་
ཉེས་སྤྱོད་ཆེན་པོ་བྱས་ནས་ངལ་བ་དོན་མེད་དུ་འགྱུར་བ་ལ། མང་ཐོས་བློ་གྲོས་
ལྡན་པའི་སེམས་དཔའ་ཆེན་པོ་རྣམས་གླིང་བཞི་ལ་དབང་བའི་འཁོར་ལོས་སྒྱུར་
བའི་རྒྱལ་པོར་གྱུར་པ་ན་འདོད་ཡོན་གྱི་དབང་དུ་སྐད་ཅིག་ཀྱང་མི་འགྲོ་བར་
སེམས་ཅན་གྱི་དོན་རླབས་ཆེན་ནུས་པ་ལྟ་བུ་དང༌། སེམས་ཅན་ཐམས་ཅད་ལ་
ཡིད་འོང་དུ་མཐོང་བའི་བྱམས་པ་ཤུགས་དྲག་ཀྱང་འདོད་ཆགས་ཅུང་ཟད་མི་འདྲེ་
བ་དང་། སེམས་ཅན་སྡུག་བསྔལ་གྱིས་ཉམ་ཐག་པ་མཐོང་ན་མི་བཟོད་པའི་སྙིང་
རྗེ་ཤུགས་དྲག་ཀྱང་མྱ་ངན་གྱིས་ནོན་ནས་དགེ་བ་ལ་མི་སྤྲོ་བའི་ལེ་ལོ་མེད་པ་དང་།
ཆོས་ ཀྱི་བདུད་ རྩིས་ ངོམས་ པའི་ དགའ་ བ་ ཚད་ མེད་ པ་ དང་ ལྡན་ ཡང་ སེམས་
དམིགས་པ་ལས་གཡེང་བའི་ཡ་ཡ་པོ་མེད་པ་དང་། བཏང་སྙོམས་ཆེན་པོ་དང་
རྒྱུན་དུ་ལྡན་ཡང་འགྲོ་བའི་དོན་ལ་སྐད་ཅིག་ཀྱང་མི་གཡེལ་བ་དང༌། ཆོས་ཐམས་
ཅད་སྤྲོས་བྲལ་ནམ་མཁའ་ལྟ་བུར་རྟོགས་ཀྱང་ལས་འབྲས་ཕྲ་མོ་ལའང་ཆེས་ཞིབ་
པར་མཛད་པ་དང༌། ཐེག་པ་གོང་འོག་དང་མདོ་སྔགས་གཉིས་ལ་གནང་བཀག་
མི་འདྲ་བ་མང་དུ་ཡོད་པ་དང༌། དེ་རྣམས་གང་ཟག་གཅིག་གི་ཉམས་ལེན་དུ་ཁྱེར་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཤེས་པ་རྣམས་འགལ་བ་མེད་པར་བྱེད་པ་ནི་གསུང་རབ་རབ་འབྱམས་ལ་མང་དུ་
ཐོས་པ་བྱས་པའི་ཕན་ཡོན་ཐུན་མོང་མིན་པའོ། །
གཉིས་པ་མཐར་ཐུག་གི་ཕན་ཡོན་བཤད་པ་རྣམས་ཀྱི་དོན་བསྡུ་བ་ནི། ཐོས་
པའི་རྗེས་འཇུག་ཅེས་པ་ནས། ཐར་པར་འགྱུར། །ཞེས་པའི་བར་ཏེ། སྔར་ཐར་པ་
དང་ཐམས་ཅད་མཁྱེན་པ་ཐོབ་པའི་ཕན་ཡོན་རྒྱ་ཆེར་བཤད་པ་དེ་དག་གི་དོན་
བསྡུ་ན། གསུང་རབ་རབ་འབྱམས་ལ་མང་དུ་ཐོས་པ་དང་ལྡན་པ་རྣམས་ནི་ཇི་
ལྟར་ཐོས་པའི་རྗེས་སུ་ཞུགས་ཏེ་སྒྲུབ་པ་སྙིང་པོར་བྱེད་ལ། སྒྲུབ་པ་ཞེས་བྱ་བ་ནི་
བསླབ་པ་གསུམ་ཉམས་སུ་ལེན་པ་སྟེ། བསླབ་པ་གསུམ་ཉམས་སུ་བླངས་པ་ལས་
འཁོར་བའི་སྡུག་བསྔལ་ཐམས་ཅད་ཀྱི་རྩ་བ་སྐྱེ་བའི་རྫོང་ལས་ཚེགས་ཆུང་ངུས་
ཐར་པར་འགྱུར་རོ། །འདི་ཡང་མཚོན་པ་ཙམ་སྟེ། ཐོས་པའི་རྗེས་སུ་ཞུགས་ཏེ་
སྒྲུབ་པ་སྙིང་པོར་བྱེད་པ་ལ་སྐྱེས་བུ་ཆུང་ངུའི་ཉམས་ལེན་དང་། སྐྱེས་བུ་འབྲིང་གི་
ཉམས་ལེན་དང་། སྐྱེས་བུ་ཆེན་པོའི་ཉམས་ལེན་གསུམ་ཡོད་ཅིང་། སྐྱེས་བུ་ཆེན་
པོའི་ཉམས་ལེན་ལ་ཡང་ཚོགས་ལམ་ཆུང་ངུ་ནས་ས་བཅུའི་མཐའ་མ་རྡོ་རྗེ་ལྟ་བུའི་
ཏིང་ངེ་འཛིན་གྱི་བར་ཉམས་ལེན་དང་རྟོགས་པ་གོང་ནས་གོང་དུ་བྱེད་ཚུལ་དང༌།
དེ་ལྟར་སྒྲུབ་པ་སྙིང་པོར་བྱས་པ་ལས་སྐྱེས་པའི་རྫོང་ལས་ཐར་ཚུལ་ལའང་ངན་
སོང་དུ་སྐྱེ་བ་ལས་ཐར་པ་དང༌། ངན་འགྲོར་སྐྱེ་བའི་ས་བོན་གཏན་སྤངས་ཏེ་ཐར་
པ་དང༌། སྤྱིར་འཁོར་བར་སྐྱེ་བ་ལས་ཐར་པ་དང་། མ་རིག་བག་ཆགས་ཀྱི་ས་
ལས་ཐར་པ་དང་། ཕུང་པོའི་བདུད་སོགས་བདུད་བཞི་བཟུང་བ་ལས་ཐར་ཏེ་སྐུ་
གསུམ་ལྷུན་གྱིས་གྲུབ་པ་ཆོས་ཀྱི་རྒྱལ་པོ་ཐམས་ཅད་མཁྱེན་པའི་གོ་འཕང་ཐོབ་
ཚུལ་རྣམས་རྒྱ་ཆེར་ཤེས་པར་བྱའོ། །
- 260 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུམ་པ་ཕན་ཡོན་ཚད་མེད་པ་དང་ལྡན་པའི་ཆོས་ཐོབ་པ་ལ་མཆོད་པ་ངེས་
པར་བགྱིད་དགོས་པའི་དོན་བསྡུ་བ་ནི། དེ་ལྟར་ཞེས་པ་ནས། བཅག་པར་འགྱུར།
ཞེས་པའི་བར་ཏེ། དེ་ལྟར་དམ་པའི་ཆོས་མང་དུ་ཐོས་པ་ནི་གནས་སྐབས་དང་
མཐར་ཐུག་གི་ཡོན་ཏན་དུ་མ་སྟེ་སྔར་བཤད་པ་ལྟར་མཐའ་ཡས་པ་དང་ལྡན་པ་
ཅན་ཡིན་ན། བདག་གིས་རིན་ཆེན་རིན་ཐང་མེད་པའི་སྐྱེས་དང་འདྲ་བའི་ཐོས་པ་
རྙེད་ན་དེ་ལ་ནུས་བཞིན་དུ་ཇི་ལྟར་མཆོད་པ་མི་བགྱི། རིན་ཆེན་རིན་ཐང་མེད་
པའི་སྐྱེས་སྟེར་པ་ཞིག་བྱུང་ན། དེ་ལ་ལན་ངན་ངོན་ཙམ་ཡང་མ་བྱས་ན་མ་རབས་
ཁྲེལ་མེད་དུ་བྱེད་ན་འཇིག་རྟེན་ཐམས་ཅད་ཀྱི་རིན་ཆེན་གཅིག་པུ་དམ་པའི་ཆོས་
ཐོས་པ་ལ་མཆོད་པ་མི་བགྱིད་དུ་ག་ལ་རུང་། འདི་ལྟར་བྱས་པས་ཡབ་རྒྱལ་པོ་
ཁྱོད་ཀྱི་བཀའ་བཅག་པར་ཡང་ཇི་ལྟར་འགྱུར་ཏེ་མི་འགྱུར་རོ། །དེའི་རྒྱུ་མཚན་
ཡང་ཡ་རབས་དམ་པའི་སྤྱོད་ཚུལ་འདི་ལྟ་བུ་ལ་ཡབ་རྒྱལ་པོ་ཁྱོད་ཀྱང་མཉེས་
དགོས་པས་སོ། །
བཞི་པ་རྒྱལ་སྲིད་ལ་སྙིང་པོ་མེད་པར་བསྟན་པ་ནི། སྐྱོན་གྱི་ཞེས་པ་ནས་བུ་
དྲུང་འགྲོ །ཞེས་པའི་བར་ཏེ། བྱང་སེམས་ཟླ་བ་ལ་ཡབ་རྒྱལ་པོས་བྲམ་ཟེ་ཆོས་
སྟོན་པ་ལ་གསེར་ཧ་ཅང་མང་པོ་བྱིན་ན་མྱུར་དུ་ཟད་པར་འགྱུར། ནོར་ཟད་ན་ནི་
རྒྱལ་སྲིད་ཀྱི་དཔལ་ནོར་ལ་ལྟོས་པས། ནོར་ལོངས་སྤྱོད་མེད་ན་རྒྱལ་སྲིད་འཛིན་
མི་ནུས་པས་རན་པར་བྱ་དགོས་ཞེས་སྨྲས་པ་དེའི་ལན་སྔར་རྒྱས་པར་བརྗོད་པ་དེ་
དག་གི་དོན་བསྡུ་བ་ནི་རྒྱལ་སྲིད་ཀྱི་དཔལ་ལ་ཆགས་པ་ནི་ཕུང་བའི་རྒྱུ་ཡིན་ཏེ།
འཁོར་བར་འཆིང་བྱེད་རྒྱལ་སྲིད་ཀྱི་དཔལ་ཆགས་པ་སྐྱོན་གྱི་ལམ་དུ་ཞུགས་པས་
དལ་བ་དོན་མེད་པར་བྱས་ཏེ་ཡོན་ཏན་སྔར་མ་ཐོབ་པ་རྣམས་མི་འཐོབ། ཐོབ་པ་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རྣམས་ཉམས་པར་འགྱུར་ལ། ཚེ་འདིར་ནད་དང་གདོན་དང་དགྲ་དུ་མས་འཚེ་
བར་བྱེད་ཅིང་། ཕྱི་མར་ངན་སོང་དུ་འཕེན་པར་བྱེད་པའི་རྒྱུ་འཐོབ་པར་འགྱུར་
བའི་རྒྱལ་སྲིད་ཀྱི་དཔལ་དུག་སྦྲུལ་གྱི་ཚང་ལྟ་བུ་འདི་ནི་བདག་ལ་དགོས་པ་གང་
ཡང་མེད་ཀྱི། དེ་བས་སྔར་དམ་བཅས་པ་ལྟར་སུ་དཱ་སའི་བུའི་དྲུང་དུ་འགྲོའོ་ཞེས་
གསུངས་སོ། །
དྲུག་པ་བྱང་སེམས་ཟླ་བས་སླར་ཡང་སྲིན་པོའི་གནས་སུ་བྱོན་པ་ལ་གཉིས།
བྱང་སེམས་ཟླ་བ་སྲིན་པོའི་གནས་སུ་འབྱོན་པར་ཆས་པ་ན་ཡབ་རྒྱལ་པོས་དེ་ལྟར་
བྱེད་ མི་ རིགས་སོ་ཞེས་བརྗོད་ པ་ དང༌། བྱང་ སེམས་ ཟླ་ བས་ བདེན་ པ་བསྲུང་
དགོས་པའི་རྒྱུ་མཚན་བཤད་ནས་གཅིག་པུ་སྲིན་པོའི་གནས་སུ་བྱོན་པའོ། །དང་
པོ་ནི། དེ་ནས་དེའི་ཕ་དེ་ལ་བྱམས་པས་རྟབ་རྟབ་པོར་གྱུར་ཏེ། ཞེ་ས་བསྐྱེད་ནས་
དེ་ལ་སྨྲས་པ། བུ་ཁྱོད་ཉིད་ལ་ཕན་པའི་ཕྱིར་ངས་དེ་སྐད་སྨྲས་ཀྱིས། དེ་ལྟར་མི་
དགར་མ་བྱེད་ཅིག ཁྱོད་ཀྱི་དགྲ་རྣམས་སུ་དཱ་སའི་བུའི་དབང་དུ་འགྲོ་གྲང་། འོན་
ཏེ་དེའི་དྲུང་དུ་འགྲོ་བར་ཁྱོད་ཀྱིས་ཁས་བླངས་ཏེ། བདེན་པ་བསྲུང་བའི་ཕྱིར་ཁ་
འོག་ཏུ་ལུས་འཁྲུས་པར་བྱ་འདོད་ན། དེ་ཡང་ངས་མི་གནང་ངོ༌། །དེ་ཅིའི་ཕྱིར་ཞེ་
ན། རང་གི་སྲོག་བསྲུང་བ་དང་། བླ་མའི་དོན་དུ་རྫུན་བྱས་ཀྱང་སྡིག་ཏུ་མི་འགྱུར་
བར་རིག་བྱེད་ལ་མཁས་པ་དག་གིས་བཤད་པའི་ཕྱིར་རོ། །དེ་བས་ན་རྫུན་སྤངས་
པ་ལ་འབད་པས་ཁྱོད་ལ་ཅི་ཞིག་བྱ། སྲིད་དང་འདོད་པ་གཉིས་དང་འགལ་བའི་
ཆོས་ལ་བརྟེན་པའང་ཐབས་དང་ཚུལ་མ་ཡིན་ལ། དེ་ལྟར་བྱེད་པ་ནི་སྡུག་བསྔལ་
ཡིན་པར་རྒྱལ་པོ་ཐབས་དང་ཚུལ་ལ་མཁས་པ་དག་སྨྲའོ། །དེ་བས་ན་ངེད་ཀྱི་
སེམས་གདུང་བར་འགྱུར་བ་དང་། རང་གི་དོན་ལའང་མི་ལྟ་བ་ཁྱོད་ཀྱི་དངན་དུས་
-262 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་ཐོངས་ཤིག །དེ་སྟེ་གཞུང་ལུགས་ཀྱི་ཆོས་དང་འགལ་བས་གཏམ་ངན་པ་དང་།
ཡི་དམ་བཅས་པ་དང་འགལ་བས་མི་རིགས་སོ་སྙམ་ནས་ཁྱོད་ཀྱི་ཡིད་ལ་མི་
འཐད་ནའང་ཁྱོད་ཐར་པར་བྱ་བའི་ཕྱིར་ངའི་དམག་གི་དཔུང་རྟ་དང་གླང་པོ་ཆེ་
དང་ཤིང་རྟ་དང་རྐང་ཐང་དུ་ལྡན་པ་སྙིང་ཉེ་བ། དགྲ་ཐབས་ལ་མཁས་ཤིང་དཔའ་
བ། གཡུལ་ངོ་དུ་མ་ལས་རྒྱལ་བར་གྱུར་པའི་མི་དང་བཅས་པའི་དཔུང་ཆེན་པོ་
འཇིགས་འཇིགས་ལྟར་འདུག་པ་བཤམས་ཟིན་གྱིས། དེ་བས་ན་དེས་ཡོངས་སུ་
བསྐོར་ཏེ་སོང་ལ་དེའི་དབང་དུ་གྱུར་པ་ལས་ཐར་པ་དང༌། གཤིན་རྗེའི་དབང་དུ་
གྱུར་པ་ལས་ཀྱང་ཐར་པར་བྱས་ན། ཁས་བླངས་པའང་ཁ་འོག་ཏུ་ལུས་འཁྲུས་
པར་ཡང་འགྱུར་ལ། བདག་ཀྱང་བསྲུངས་པར་ འགྱུར་ རོ། ། ཞེས་པ་སྟེ། དོན་ནི་
དངོས་ཟིན་ལྟར་གོ་བར་ཟད་དོ། །
གཉིས་པ་བྱང་སེམས་ཟླ་བས་བདེན་པ་བསྲུང་དགོས་པའི་རྒྱུ་མཚན་བཤད་
ནས་གཅིག་པུ་སྲིན་པོའི་གནས་སུ་བྱོན་པ་ནི། བྱང་ཆུབ་སེམས་དཔས་སྨྲས་པ། །
ཞེས་པ་ནས། སུ་དཱ་སའི་བུ་སེམས་ཤིང་དེའི་གན་དུ་སོང་ངོ༌། །ཞེས་པའི་བར་ཏེ།
ཡབ་རྒྱལ་པོས་སུ་དཱ་སའི་བུའི་དྲུང་དུ་འགྲོ་མི་རིགས་པའི་རྒྱུ་མཚན་བླ་མ་དང་རང་
གི་སྲོག་གི་ཕྱིར་རྫུན་སྨྲ་རུང་བ་དང་། རྒྱལ་སྲིད་དང་འགལ་བའི་ཆོས་བྱ་མི་རུང་
བའི་རྒྱུ་མཚན་ཞུས་པ་དེ་ལ་བྱང་ཆུབ་སེམས་དཔས་ལན་སྨྲས་པ། ཡབ་རྒྱལ་པོ་ལ་
ལྷ་ཞེས་བོས་ནས། བདག་གིས་སྔར་སུ་དཱ་སའི་བུ་ལ་བྲམ་ཟེ་ལས་ལེགས་བཤད་
ཉན་ནས་སླར་འོང་ངོ་ཞེས་ ཁས་བླངས་པ་ཡིན་པས་གཞན་དུ་ཁས་བླངས་ལ་
གཞན་དུ་བགྱིད་པ་རྔོ་མི་ཐོག་གོ །ཡང་དམག་གི་དཔུང་དང་བཅས་སུ་དཱ་སའི་
བུའི་དྲུང་དུ་སོང་གསུངས་པ་དེས་ཀྱང་རྫུན་དུ་སྨྲ་བ་ལས་བཟློག་མི་ནུས་ཀྱི་དེ་ནི་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
རྫུན་དུ་སྨྲ་བ་ཉིད་ཡིན་ལ། རྣམ་པ་གཅིག་ཏུ་ན་སུ་དཱ་སའི་བུ་སྙིང་རྗེའི་གནས་དེ་
ལ་མྱ་ངན་བགྱིར་རུང་བ་ཡིན་གྱི། ཉམ་ཐག་སྙིང་རྗེའི་གནས་དེ་ལྟ་བུ་ལ་དམག་
བརྒལ་བའི་གཏོལ་ཏེ་གནས་སྐབས་མ་མཆིས་སོ། །སུ་དཱ་སའི་བུ་དེ་སྙིང་རྗེའི་
གནས་ཡིན་པ་ནི་རང་གི་སྤྱོད་པ་ངན་པས་རྒྱལ་སྲིད་ལས་ཉམས་ཏེ་དུར་ཁྲོད་དུ་
གཅིག་པུར་འཁྱམས་པ་སྡུག་བསྔལ་གྱི་འདམ་དུ་བྱིང་བ། མི་མང་པོ་བསད་པས་
སེམས་ཅན་དམྱལ་བ་ལ་མངོན་དུ་ཕྱོགས་པ། མཛའ་བོ་དང་གཉེན་བཤེས་རྣམས་
ཀྱིས་སྤངས་པ། རྫུན་གྱིས་བསླུ་བར་མི་རིགས་སོ། །དྲིན་གང་ཡོད་པ་ནི་ཁོ་མི་ཤ་
ཟ་བ་ཞིག་གིས་བདག་གི་ཚིག་ལ་ཡིད་ཆེས་པར་བྱས་ནས་རང་གི་དབང་དུ་གྱུར་
པ་བཏང་སྟེ། འདི་ལྟ་བུའི་ཡངས་པ་བགྱིས་པ་དེའི་དྲིན་གྱིས་བདག་གིས་བྲམ་ཟེ་
ལས་དམ་པའི་ཆོས་ལེགས་པར་སྨྲ་བ་ཚིགས་བཅད་བཞི་པོ་འདི་ཐོས་སོ། །དེ་
བས་ན་ཁོ་བདག་ལ་ལྷག་པར་དྲིན་ཆེ་བས་དྲིན་ཅན་སུ་དཱ་སའི་བུ་དེ་ནི་བདག་
ཕར་ཕྱིན་ལ་ངེས་པར་རྗེས་སུ་བཟུང་བར་བྱའོ། །ལྷ་ཞེས་ཡབ་རྒྱལ་པོ་ལ་བོས་
ནས། བདག་སུ་དཱ་སའི་བུའི་དྲུང་དུ་ཕྱིན་པ་འདི་ལ་ཁོས་བདག་བཀུམ་དུ་དོགས་
པ་མི་མཛད་དུ་གསོལ། དེའི་ཅིའི་ཕྱིར་ཞེ་ན། འདི་ལྟར་བདག་ཁོའི་དྲུང་དུ་མཆིས་
པ་ལ་འགུམ་པའི་ངེས་པ་མེད་ཀྱིས། འདིར་བསྡད་ཀྱང་མི་འཆི་བའི་ངེས་པ་མེད་
ལ། ལྷག་པར་བདག་གིས་སུ་དཱ་སའི་བུ་དེ་རྗེས་སུ་བཟུང་སྟེ་དམ་པའི་ཆོས་བསྟན་
ནས་ངེས་པར་འདུལ་བར་བྱའོ་ཞེས་དེ་ལྟར་བྱང་སེམས་བདག་ཉིད་ཆེན་པོ་དེས་
ཕས་འགྲོར་མི་སྟེར་བ་ལ་ཚིག་འཇམ་པོས་ངེས་པར་འགྲོའོ་ཞེས་གསོལ་བ་ནི་
བཏབ། བཙུན་མོའི་འཁོར་དང་བློན་པོ་ལ་སོགས་པ་སྤོབས་ཏེ་གསོལ་བ་འདེབས་
པའི་མི་རྣམས་དང་། དམག་གི་དཔུང་ སྙིང་ཉེ་བ་རྣམས་ནི་སླར་བཟློག་སྟེ། མི་
- 264-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགའ་བ་དང་འཇིགས་པ་མེད་པར་བདེན་པ་རྗེས་སུ་སྲུང་ཞིང་དེའི་ཚེ་དང་། མ་
འོངས་པའི་སེམས་ཅན་རྣམས་ལ་ཕན་གདགས་པའི་ཕྱིར་དུ་སུ་དཱ་སའི་བུ་མྱུར་དུ་
སྒྲོལ་བར་སེམས་ཤིང་དེའི་གན་དུ་སོང་ངོ༌། །
བདུན་པ་བྱང་སེམས་ཟླ་བས་སྲིན་པོ་རྐང་བཀྲ་བཏུལ་ཏེ་སེམས་ཅན་མང་
པོའི་དོན་མཛད་པ་ལ་བཅུ་གསུམ། བྱང་སེམས་ཟླ་བ་འཁོར་མེད་པར་གཅིག་པུར་
སྲིན་པོའི་གནས་སུ་འབྱོན་པ་མཐོང་ནས་སུ་དཱ་སའི་བུ་ངོ་མཚར་ཏེ་དད་པ་སྐྱེས་པ།
བྱང་སེམས་ཟླ་བས་སུ་དཱ་སའི་བུ་ལ་ངའི་ལུས་འདོད་ན་ཟོ་ཤིག་ཅེས་གསུངས་པ།
སུ་དཱ་སའི་བུས་བྱང་སེམས་ཟླ་བ་ལ་བྲམ་ཟེ་ལས་ཐོས་པའི་ལེགས་བཤད་དེ་སྟོན་
པར་བསྐུལ་བ། བྱང་སེམས་ཟླ་བས་སུ་དཱ་སའི་བུ་ལ་སྤྱོད་པ་ངན་པ་ཁྱོད་འདྲ་བ་
ལ་ ཆོས་ ཀྱིས་ཅི་ བྱ་ ཞེས་ སྤྱོས་ པ། སུ་དཱ་ སའི་བུས་དེའི་ ལན་ གསོལ་བ། བྱང་
སེམས་ཟླ་བས་སུ་དཱ་སའི་བུའི་ཚིག་ལ་ལན་གསུངས་པ། སུ་དཱ་སའི་བུས་བྱང་
སེམས་ཟླ་བ་སྲིན་པོའི་གནས་སུ་འོང་བ་གཞུང་ལུགས་ཀྱི་ཚུལ་ལ་མི་མཁས་སོ་
ཞེས་བརྗོད་པ། བྱང་སེམས་ཟླ་བས་དེའི་ལན་གསུངས་པ། སུ་དཱ་སའི་བུས་བྱང་
སེམས་ཟླ་བ་ལ་སྲོག་ལའང་མི་ལྟ་བར་བདེན་པ་བསྲུང་བའི་རྒྱུ་དྲིས་པ། བྱང་
སེམས་ཟླ་བས་བདེན་པ་བསྲུང་བའི་ཡོན་ཏན་བསྒྲགས་པ། སུ་དཱ་སའི་བུས་དད་
པ་ཆེན་པོས་བྱང་སེམས་ཟླ་བ་ལ་འཆི་བས་མི་འཇིགས་པའི་རྒྱུ་དྲིས་པ། བྱང་
སེམས་ཟླ་བས་གདུལ་བྱའི་དོན་ལ་དགོངས་ཏེ་རང་གི་སྤྱོད་ཚུ་བཟང་པོ་བསྒྲགས་
པ། བྱང་སེམས་ཟླ་བས་སུ་དཱ་སའི་བུ་སྣོད་རུང་དུ་གྱུར་པ་ན་ཆོས་བསྟན་ནས་
འདུལ་བར་མཛད་པའོ། །
དང་པོ་ནི་སུ་དཱ་སའི་བུས་ཞེས་པ་ནས། ཐོག་ཏུ་བབ་པ་རྣམ་པར་གྲགས། །
-265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཞེས་པའི་བར་ཏེ། སུ་དཱ་སའི་བུས་སེམས་དཔའ་ཆེན་པོ་རྒྱལ་བུ་ཟླ་བ་རྒྱང་རིང་པོ་
ནས་འོང་བ་མཐོང་ནས་ལུས་དང་སྲོག་དང་ལོངས་སྤྱོད་གང་ལའང་མི་ལྟ་བར་
སྲིན་པོ་ང་འདྲ་བའི་སར་བདེན་པ་བསྲུངས་ཏེ་འོང་བ་འདི་འདྲ་ཡ་མཚན་ཆེའོ་སྙམ་
དུ་བཟུང་སྟེ། སྔར་ནས་སེམས་ཅན་གཞན་གསོད་པར་དགའ་བའི་རྩུབ་པ་ལ་ཡུན་
རིང་པོ་ནས་གོམས་པའི་དྲི་མས་ཤས་ཆེར་སྦགས་ཀྱང་། སེམས་དཔའ་ཆེན་པོའི་
བྱིན་རླབས་དང་མཛད་པ་བཟང་པོ་དེ་མཐོང་བས་རབ་ཏུ་གུས་ཤིང་དང་བར་གྱུར་
ནས་འདི་ལྟར་སེམས་པར་མངོན་ནོ། །ཇི་ལྟར་ཞེ་ན། སེམས་དཔའ་ཆེན་པོ་བདེན་
པ་བསྲུངས་ཏེ་ཚུར་འབྱོན་པ་དེ་མཐོང་བ་ཙམ་གྱིས་ཨེ་མའོ་ཨ་ལ་ལ་ཨ་ལ་ལ་
ཞེས་ངོ་མཚར་བའི་ཟློས་ཚིག་དབང་མེད་དུ་བརྗོད་དོ། །འདི་ལ་འགྱུར་གསར་དུ།
ཨ་ཧ་ཧ་ཞེས་འབྱུང་ངོ༌། །ཨེ་མའོ་རྒྱལ་སྲས་འདི་འདྲ་བའི་སྤྱོད་པ་ནི་ངོ་མཚར་ཆེ་
བ་བས་ཀྱང་ཆེའོ། རྨད་དུ་བྱུང་བ་བས་ཀྱང་རྨད་དོ། །རྒྱལ་བུ་བདག་ཉིད་ཆེན་པོ་
འདིའི་སྙིང་སྟོབས་དང་ལྷག་བསམ་རྣམ་པར་དག་པའི་སེམས་ཀྱི་རླབས་ནི་ལྷ་དང་
མི་ཐམས་ཅད་ལས་རབ་ཏུ་འཕགས་སོ། ། བདག་ཉིད་ཆེན་པོ་འདི་ནི་འཆི་བདག་
མི་བཟད་བདག་ལ་ཡང་འཇིགས་པ་དང་སྐག་པ་ཅུང་ཟད་ཙམ་ཡང་མེད་པར་འདི་
ལྟར་རང་དབང་ཡོད་བཞིན་དུ་གཞན་གྱིས་ཁྲིད་པ་མིན་པར་རང་ཉིད་འདིར་འོང་
བ་འདི་འདྲ་ནི་ཨེ་མའོ་བདེན་པར་སྨྲ་བའི་དམ་བཅའ་ཤིན་ཏུ་བརྟན་ལ་དགེའོ། །
འདི་ལྟར་རྒྱལ་སྲས་བདག་ཉིད་ཆེན་པོ་འདི་ནི་ཡོན་ཏན་ཚད་མེད་པ་དང་ལྡན་ཞིང་
བདེན་པར་སྨྲ་བའོ་ཞེས་འཇིག་རྟེན་ན་གྲགས་པ་དེ་ཙམ་མིན་པར་དོན་ཐོག་ཏུ་
བབ་པར་རྣམ་པར་གྲགས་པར་ངེས་ཏེ། བདག་ཉིད་ཆེན་པོ་འདི་བདེན་པ་བསྲུང་
བའི་ཕྱིར་རང་གི་སྲོག་དང་རྒྱལ་སྲིད་ཀྱི་དཔལ་གང་ལའང་མི་ལྟ་བར་དེ་དག་བློས་
-266 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཏང་སྟེ་འདིར་བྱོན་པས་སོ། །
གཉིས་པ་བྱང་སེམས་ཟླ་བས་སུ་དཱ་སའི་བུ་ལ་ངའི་ལུས་འདོད་ན་ཟོ་ཞིག་
ཅེས་གསུངས་པ་ནི། དེ་ནས་བྱང་ཆུབ་སེམས་དཔས་ཞེས་པ་ནས། བརྟུལ་ཞུགས་
བྱིན། །ཞེས་པའི་བར་ཏེ། དེ་ནས་བྱང་ཆུབ་སེམས་དཔའ་རྒྱལ་བུ་ཟླ་བས་སུ་དཱ་
སའི་བུ་ཡ་མཚན་ཆེ་ཞིང་རབ་ཏུ་གུས་པར་གྱུར་ལ་སེམས་རབ་ཏུ་དང་བར་གྱུར་པ་
དེའི་དྲུང་དུ་བྱོན་ཏེ་སྨྲས་པ། ཁྱོད་ཀྱི་དྲིན་ལས་བྲམ་ཟེ་ལས་ཆོས་ཐོས་ཏེ་ལེགས་
པར་སྨྲ་བའི་ནོར་རིན་པོ་ཆེ་རྙེད་ཅིང་ནོར་གྱིས་ཕོངས་པ་ལྟར་སྣང་བའི་བྲམ་ཟེ་
དགེ་བའི་བཤེས་གཉེན་དེ་ཡང་རྙེད་པ་དང་བཀུར་སྟི་རྒྱ་ཆེན་པོས་མཆོད་པ་བྱས་
པས་དལ་བའི་རྟེན་ལ་སྙིང་པོ་ལོང་སྟེ་ཡིད་རབ་ཏུ་དགའ་བར་གྱུར་ནས། ཁྱོད་ཀྱི་
དྲིན་ལན་ལྡོན་ཕྱིར་བདག་ད་ནི་འདིར་འོངས་པ་ཡིན་པས་ཁྱོད་ངའི་ལུས་ཟ་འདོད་
ན་ཇི་ལྟར་འདོད་པར་ཟོས་ཤིག །ཡང་ཁྱོད་རང་མི་ཟ་བར་འབྱུང་པོའི་མཆོད་སྦྱིན་
བྱ་བར་འདོད་པ་ཡིན་ན་དེའི་ཕྱིར་དུ་ཕྱུགས་ཀྱི་བརྟུལ་ཞུགས་བྱིན་ཏེ་གསོན་
བཞིན་དུ་ ཁྲག་ གིས་ འབྱུང་ པོ་ མཆོད་ པ་ སོགས་ ཅི་ འདོད་ པ་ གྱིས་ཤིག་ཅེས་
གསུངས་སོ། ། གསུམ་པ་སུ་དཱ་ སའི་བུ་བྱང་སེམས་ཟླ་བ་ལ་བྲམ་ཟེ་ལས་ཐོས་
པའི་ལེགས་བཤད་དེ་སྟོན་པར་བསྐུལ་བ་ནི། སུ་དཱ་སའི་བུས་སྨྲས་པ། ཞེས་པ་
ནས། རེ་ཞིག་མཉན། ཞེས་པའི་བར་ཏེ། སེམས་དཔའ་ཆེན་པོས་སུ་དཱ་སའི་བུ་ལ་
སྲིན་པོ་ཁྱོད་ངའི་ལུས་ཟ་འདོད་ན་ཟོ་ཞིག་ཅེས་གསུངས་པ་དེ་ལ་སུ་དཱ་སའི་བུས་
ལན་སྨྲས་པ། ངས་ཁྱོད་ཟ་བའི་དུས་ནི་ད་དུང་ཅུང་ཟད་ཅིག་ཡོད། ཤ་མེ་ལ་སྲེག་
པའི་གནས་ཀྱང་དུད་པ་མ་ཡལ་བར་ད་དུང་དུད་པ་འཐུལ། ཤ་ཡང་མེ་དུད་པ་
མེད་པར་བསྲེགས་ན་ཞིམ་པས་ཟ་བའི་དུས་སུ་མ་སླེབས་ཀྱི། རེ་ཞིག་རྒྱལ་སྲས་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཁྱོད་ཀྱིས་བྲམ་ཟེ་ལས་ལེགས་པར་སྨྲ་བ་ཐོས་པ་དེ་དག་ང་ཡང་ཉན་འདོད་པས་
ལེགས་བཤད་དེ་དག་གསུང་དུ་གསོལ་ཞེས་ཞུས་སོ། །
བཞི་པ་བྱང་སེམས་ཟླ་བས་སུ་དཱ་སའི་བུ་ལ་སྤྱོད་པ་ངན་པ་ཁྱོད་འདྲ་བ་ལ་
ཆོས་ཀྱིས་ཅི་བྱ་ཞེས་སྤྱོས་པ་ནི། བྱང་ཆུབ་སེམས་དཔས་སྨྲས་པ། ཞེས་པ་ནས།
ཐོས་པས་ཁྱོད་ལ་ཅི་ཞིག་བྱ། །ཞེས་པའི་བར་ཏེ། སུ་དཱ་སའི་བུས་བྲམ་ཟེས་སྨྲས་
པའི་ལེགས་བཤད་དེ་དག་ཉན་འདོད་ཅེས་ཞུས་པ་དེ་ལ་བྱང་ཆུབ་སེམས་དཔས་
འདུལ་བའི་ཕྱིར་སྤྱོ་བའི་ཚིག་སྨྲས་པ། ཁྱོད་ངོ་ཚ་ཁྲེལ་ཡོད་ལས་འདས་ཤིང་སྙིང་
རྗེ་མེད་པར་མི་གསོད་པ་ལ་དགའ་བ་འདི་ལྟར་གྱུར་པ་ལ་དམ་པའི་ཆོས་ལེགས་
པར་སྨྲས་པ་མཉན་པས་ཅི་ཞིག་བྱ། ཁྱོད་ནི་སྐྱེ་དགུ་རྣམས་ལ་སྙིང་རྗེ་མེད་པར་
གྱུར་པས་ལྟོའི་ཕྱིར་མི་གསོད་པའི་གནས་སྐབས་ངན་པ་འདི་འདྲ་རྙེད། ངས་ཐོས་
པའི་ཚིགས་བཅད་འདི་རྣམས་ནི་སེམས་ཅན་ལ་སྙིང་རྗེ་བྱ་བ་དང་སྡིག་པ་སྤོང་བ་
སོགས་ཆོས་ཉིད་འབའ་ཞིག་སྨྲ་བ་ཡིན་ནོ། །དེ་བས་ན་ཉོན་མོངས་སྤོང་ཞིང་
སེམས་ཅན་ལ་སྙིང་རྗེ་བྱེད་པའི་ཆོས་དང༌། སྙིང་རྗེ་མེད་པར་སེམས་ཅན་གསོད་
པའི་ཆོས་མིན་མི་མཐུན་ནོ། ཁྱོད་ནི་སྲིན་པོ་ལས་ཀྱང་སྤྱོད་ཚུལ་ངན། སྡིག་སྤོང་
དགེ་བ་བསྒྲུབ་པའི་འཕགས་པའི་ལམ་ནི་རབ་ཏུ་སྤངས། འཇིག་རྟེན་ཡ་རབས་ཀྱི་
ཚུལ་དང་མཐུན་པའི་བདེན་པར་སྨྲ་བའང་མེད་ན། ཉོན་མོངས་འདུལ་བའི་ཆོས་
ལྟ་ཅི་སྨོས། དེ་ལྟར་ན་ཁྱོད་ལ་ལེགས་བཤད་ཐོས་པས་ཅི་ཞིག་བྱ་ཞེས་སྨྲོས་
སོ། །ལྔ་པ་སུ་དཱ་སའི་བུས་དེའི་ལན་གསོལ་བ་ནི། དེ་ནས་སུ་དཱ་སའི་བུ་ཞེས་པ་
ནས། རི་དྭགས་གསོད་པ་མིན། །ཞེས་པའི་བར་ཏེ། དེ་ལྟར་སེམས་དཔའ་ཆེན་
པོས་འདུལ་བའི་ཕྱིར་སྐྱོན་མཚང་བརྗོད་དེ་སྤྲོས་པ་ན། སུ་དཱ་སའི་བུས་དེ་མ་
-268-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཟོད་ནས་སླར་སྨྲས་པ། ཁྱོད་ཅུང་ཞིག་སྡོད་ཅིག །ངས་འཚོ་བའི་ཕྱིར་མི་བསད་
པ་ལ་ཉེས་པ་ཆེན་པོ་ཡོད་པས་མི་རུང་ཟེར་ན། གང་ཞིག་རྩེད་མོའི་ཕྱིར་གཞུ་
བདུངས་ཤིང་མཚོན་ཆ་གཟས་ནས་ནགས་ཚལ་ན་གནས་པའི་རི་དྭགས་སྡུག་གུ་
རྣམས་མི་གསོད་པའི་རྒྱལ་པོ་སུ་ཡོད་པ་སྨྲོས་ཤིག །རྒྱལ་པོ་ཐམས་ཅད་དུས་དུས་
སུ་རི་དྭགས་གཤོར་བ་ཀུན་གྱིས་མཐོང་བ་ལྟར་ཡིན་ནོ། །དེ་ལ་ཉེས་པ་མེད་ན་
ངས་འཚོ་བའི་ ཕྱིར་མི་བསད་པ་ལ་ཉེས་པ་ཡོད་པ་ཅི་ཞིག་ཡིན། གལ་ཏེ་མི་
བསད་པ་ཆོས་དང་འགལ་ཟེར་ན་རི་དྭགས་གསོད་པ་ཆོས་དང་འགལ་བ་མིན་
ནམ། དེས་ན་ང་ལ་དེ་ཙམ་གྱི་སྐྱོན་བརྗོད་པར་མི་རིགས་སོ་ཞེས་ཞུས་སོ། །དྲུག་
པ་བྱང་སེམས་ཟླ་བས་སུ་དཱ་སའི་བུའི་ཚིག་ལ་ལན་གསུངས་པ་ནི། བྱང་ཆུབ་
སེམས་དཔས་སྨྲས་པ། གང་དག་རི་དྭགས་འབྲོས་པ་བསྙེགས་ཤིང་གཞུ་བདུངས་
པ། །དེ་དག་ཀུན་ཀྱང་ཆོས་ལ་གནས་པ་མ་ཡིན་ཏེ། །མི་ཤ་ཟ་བ་དེ་དག་པས་ཀྱང་
རབ་ཏུ་སྨད། །མི་རྣམས་རིགས་ཀྱི་མཐོ་བ་ཡིན་པས་བཟར་མི་རུང་། ། ཞེས་པ་སྟེ།
དོན་ནི་གོ་བར་ཟད་དོ། །བདུན་པ་སུ་དཱ་སའི་བུས་བྱང་སེམས་ཟླ་བ་སྲིན་པོའི་
གནས་སུ་འོང་བ་གཞུང་ལུགས་ཀྱི་ཚུལ་ལ་མི་མཁས་སོ་ཞེས་བརྗོད་པ་ནི། དེ་
ནས་སུ་དཱ་སའི་བུ་ཞེས་པ་ནས། ཚུལ་མི་མཁས། །ཞེས་པའི་བར་ཏེ། དེ་ལྟར་སུ་
དྭ་སའི་བུ་བྱང་ཆུབ་སེམས་དཔས་སྐྱོན་བརྗོད་པའི་ཚིག་རྩུབ་པོས་སྤྱོས་ཀྱང་།
སེམས་ དཔའ་ཆེན་པོ་ དེའི་ བྱམས་པའི་མཐུ་བླ་ལྷག་ཏུ་ཆེ་ བ་ ཡིན་ པས། དེའི་
བྱམས་པའི་ཡོན་ཏན་གྱི་མཐུས་སུ་དཱ་སའི་བུའི་ཁྲོ་བའི་རང་བཞིན་ཟིལ་གྱིས་ནོན་
ནས། སེམས་དཔའ་ཆེན་པོ་དེའི་ཚིག་དེ་རྣམས་མི་སྙན་པ་ཤ་སྟག་ཡིན་ཡང་རྣར་
འོང་བ་བཞིན་དུ་འཛུམ་དམུལ་ནས་སྨྲས་པ། རྒྱལ་སྲས་ཁྱོད་ནི་མཁས་སོ་ཞེས་
-269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གྲགས་ཀྱང་། ཁྱོད་ནི་རྒྱལ་རིགས་ཀྱི་གཞུང་ལུགས་ཀྱི་ཚུལ་ལ་མི་མཁས་པ་ཞིག་
སྟེ། རྒྱལ་རིགས་ཀྱི་གཞུང་ལུགས་ལས་ནི་རྒྱལ་སྲིད་སྐྱོང་བའི་ཕྱིར་དུ་གཞན་གྱི་
སྲོག་གཅོད་པ་དང་། རྫུན་སྨྲ་བ་དང་། ཕ་རོལ་བསླུ་བའི་གཡོ་སྒྱུ་བྱེད་པ་སོགས་
ཐམས་ཅད་བྱ་རུང་བར་བཤད་ན། ཁྱོད་ནི་ངས་བཏང་སྟེ་ཁྱིམ་དུ་ཕྱིན་ནས་རྒྱལ་
པོའི་ལོངས་སྤྱོད་དང་དཀའ་བ་ཐམས་ཅད་མྱོང་བཞིན་དུ་དེར་མི་སྡོད་པར་ངའི་
དྲུང་དུ་འོང་བས་སོ། །ཞེས་ཞུས་སོ། །
བརྒྱད་པ་བྱང་སེམས་ཟླ་བས་དེའི་ལན་གསུངས་པ་ནི། བྱང་ཆུབ་སེམས་
དཔས་ སྨྲས་ པ། །ཞེས་ པ་ནས། དེ་ མཁས་ སྨྲ། ། ཞེས་ པའི་ བར་ ཏེ། སུ་ དྭ་ སའི་
བུས་བྱང་སེམས་ཟླ་བ་ལ་ཁྱོད་ལུས་དང་སྲོག་དང་ལོངས་སྤྱོད་ཐམས་ཅད་བློས་
བཏང་ནས་མི་ཤ་ཟ་བ་ང་འདྲ་བའི་དྲུང་དུ་འོང་བ་རྒྱལ་རིགས་ཀྱི་གཞུང་ལུགས་ཀྱི་
ཚུལ་ལ་མི་མཁས་སོ་ཞེས་ཞུས་པ་དེ་ལ་བྱང་ཆུབ་སེམས་དཔས་ལན་སྨྲས་པ། ང་
གཞུང་ལུགས་ཀྱི་ཚུལ་ལ་མི་མཁས་པ་མིན་ཏེ། གཡོ་སྒྱུས་གཞན་བསླུ་བའི་ཚུལ་དེ་
སྤྱོད་པར་མི་འདོད་པའི་ཕྱིར་ང་ཉིད་གཞུང་ལུགས་ཀྱི་ཚུལ་ལ་མཁས་པ་ཡིན་གྱི།
གཡོ་སྒྱུས་གཞན་བསླུ་བར་བྱེད་པ་རྣམས་ནི་གཞུང་ལུགས་ཀྱི་ཚུལ་ལ་མི་མཁས་
པ་ཡིན་ནོ། །དེའི་རྒྱུ་མཚན་སྟོན་པ་ལ། དེ་ལ་སྤྱོད་པར་གྱུར་ན་ནི། །ཞེས་སོགས་
ཚིགས་བཅད་གསུངས་ཏེ། ཚིགས་བཅད་འདི་ལ་འགྱུར་གསར་རྙིང་གཉིས་ཆེས་
མི་མཐུན་ཏེ་འགྱུར་རྙིང་འདིར། དེ་ལ་སྤྱོད་པར་གྱུར་ན་ནི། །ཆོས་ཀྱི་གཟི་བྱིན་
རབ་ཏུ་ཆེ། །འཕྲལ་གྱི་བདེ་བ་རབ་གྲུབ་པ། །དེ་ལས་མཁས་པ་སུ་ཞིག་ཡོད། །
ཅེས་འབྱུང་། འགྱུར་ གསར་དུ། དེ་ལ་སྤྱོད་པར་གྱུར་ན་ནི། །ཆོས་ཀྱི་གཟི་བྱིན་
རབ་ཉམས་ཤིང་། །འཕྲལ་གྱི་བདེ་བའང་མི་འགྲུབ་སྟེ། །དེ་ལས་མི་མཁས་སུ་
- 270 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིག་ཡོད། །ཅེས་དོན་རྒྱབ་འགལ་དུ་བྱུང་ངོ༌། ། དེ་ལ་གཞུང་གོང་འོག་རྣམས་གུང་
བསྒྲིགས་ཏེ་བརྟགས་ན་འགྱུར་གསར་ལྟར་འོང་རྒྱུར་འདུག་ཅིང་། སློབ་དཔོན་
དྷམཱ་ ཀིརྟིའི་འགྲེལ་ པར་ཡང་། ཆོས་ ཀྱི་གཟི་བྱིན་ རབ་ཏུ་ཉམས། །ཞེས་འགྱུར་
གསར་དང་མཐུན་པར་འབྱུང་བས། འགྱུར་རྙིང་གི་ཚིགས་བཅད་འདི་རྒྱ་དཔེ་མ་
དག་པ་ཞིག་ལས་བསྒྱུར་བའམ། བོད་དཔེ་ལ་བྲིས་ནོར་རིམ་བརྒྱུད་བྱུང་བ་གང་
རིགས་སུ་མངོན་ནོ། །འགྱུར་གསར་ལྟར་བྱས་ན་ཚིགས་བཅད་འདིའི་དོན་ནི།
གཡོ་སྒྱུས་གཞན་བསླུ་བའི་ཚུལ་དེ་ལ་སྤྱོད་པར་གྱུར་ན་ནི་སྡིག་པ་ཆེན་པོ་འབྱུང་
བས་ཆོས་ཀྱི་གཟི་བྱིན་རབ་ཏུ་ཉམས་པ་ཡིན་ལ། གཡོ་སྒྱུས་གཞན་བསླུ་བར་བྱེད་
པ་དེ་ལ་འཕྲལ་གྱི་བདེ་བའང་མི་འགྲུབ་པས་ན་དེ་ལས་མི་མཁས་པ་སུ་ཞིག་ཡོད།
དེའི་ཕྱིར་རྒྱལ་རིགས་ཀྱི་གཞུང་ལུགས་བཟུང་སྟེ་རང་གི་དོན་དུ་གཞན་བསླུ་བ་ནི་
ཚུལ་ལ་མི་མཁས་པ་དང༌། སྲོག་གི་ཕྱིར་ཡང་རྫུན་མི་སྨྲ་བར་བདེན་པ་བསྲུང་བ་
ནི་ཚུལ་ལ་མཁས་པ་ཡིན་ནོ། །གཞན་ཡང་རྒྱལ་རིགས་ཀྱི་གཞུང་ལུགས་ཀྱི་སྤྱོད་
ཚུལ་བརྟན་པར་བྱས་ཏེ་རང་དོན་སྒྲུབ་ཕྱིར་གཞན་ལ་གནོད་པ་བྱེད་པ་གང་ཡིན་
པ་དེ་དག་ཕལ་ཆེར་སྡིག་པ་ཆེན་པོ་བསགས་པའི་དབང་གིས་ཤི་ནས་ངན་སོང་དུ་
ལྟུང་ངོ༌། །དེ་བས་ན་གཞུང་ལུགས་ཀྱི་ཚུལ་ལམ་ངན་པ་དེ་སྤངས་ནས་རྒྱལ་བ་
དགྱེས་པའི་ཆོས་སྲོག་གི་ཕྱིར་ཡང་རྫུན་མི་སྨྲ་བར་བདེན་པའི་ཚིག་བསྲུངས་ཏེ་
སླར་ཡང་ཁྱོད་ཀྱི་ཐད་འདིར་འོངས་སོ། །ད་ནི་རྫུན་སྨྲ་བ་བཏང་ནས་བདེན་པ་ཁོ་
ན་སྨྲ་སྟེ། དེ་བས་ན་ང་ཉིད་གཞུང་ལུགས་ལ་མཁས་པ་ཡིན་ནོ། །དེ་ཅིའི་ཕྱིར་ཞེ་
ན། བྱ་བ་གང་བྱས་ན་གྲགས་པ་དང་འགལ་བ་དང་། བདེ་བའི་དོན་དང་འགལ་
བ་བྱེད་པ་གང་ཡིན་པ་དེ་ནི་གཞུང་ལུགས་བཟང་པོ་མིན་པར་དེ་འདྲ་དེ་ནི་གཞུང་
271-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ལུགས་ངན་ཞེས་ལུགས་ལ་མཁས་པ་དེ་དག་སྨྲ་བའི་ཕྱིར་རོ་ཞེས་གསུངས་སོ། །
དགུ་པ་སུ་དཱ་སའི་བུས་བྱང་སེམས་ཟླ་བ་ལ་སྲོག་ལའང་མི་ལྟ་བར་བདེན་པ་
བསྲུང་བའི་རྒྱུ་དྲིས་པ་ནི། སུ་དཱ་སའི་བུས་སྨྲས་པ། །ཞེས་པ་ནས། ང་ཡི་དྲུང་དུ་
འོངས། །ཞེས་པའི་བར་ཏེ། བྱང་སེམས་ཟླ་བས་རྫུན་སྤངས་ཏེ་བདེན་པ་བསྲུང་
བ་ཉིད་མཁས་པ་ཡིན་པ་དང་། རྫུན་སྨྲ་བ་མཁས་པ་མིན་པར་བླུན་པོ་ཡིན་ཚུལ་
གསུངས་པ་དེ་ལ་སུ་དཱ་སའི་བུས་ལན་སྨྲས་པ། ཁྱོད་ཕངས་པའི་སྲོག་ལའང་མི་
ལྟ། རང་གི་ནང་མི་སྡུག་བསྔལ་གྱིས་ཉམ་ཐག་སྟེ་མཆི་མས་འཇུ་བ་རྣམས་ཀྱང་
བོར། རྒྱལ་པོའི་སྲིད་ཀྱི་དཔལ་དང་བདེ་བ་ཡིད་དུ་འོང་བ་ཐམས་ཅད་བོར་ནས།
བདེན་པ་བསྲུང་ཕྱིར་འདི་ལྟར་ངའི་དྲུང་དུ་འོང་བ་ཁྱོད་ཀྱིས་བདེན་པའི་ཚིག་ལ་
དོན་ཁྱད་པར་ཅན་དུ་གྱུར་པ་ཅི་ཞིག་མཐོང་ཞེས་དྲིས་སོ། །བཅུ་པ་བྱང་སེམས་ཟླ་
བས་བདེན་པ་བསྲུང་བའི་ཡོན་ཏན་བསྒྲགས་པ་ནི། བྱང་ཆུབ་སེམས་དཔས་སྨྲས་
པ། ཞེས་པ་ནས། ཟམ་པ་ཡིན། །ཞེས་པའི་བར་ཏེ། སུ་དཱ་སའི་བུས་བདེན་པའི་
ཚིག་བསྲུངས་པ་ལ་ཡོན་ཏན་ཅི་ཡོད་ཅེས་འདྲི་བ་ལ་བྱང་ཆུབ་སེམས་དཔས་ལན་
སྨྲས་པ། བདེན་པའི་ཚིག་བསྲུང་བ་ལ་གནས་ན་ཡོན་ཏན་ཁྱད་པར་ཅན་མང་དུ་
ཡོད་ཅིང་། རེ་ཞིག་མདོ་ཙམ་ཞིག་ཉོན་ཅིག །འདིར་མདོ་ཙམ་ཞིག་ཅེས་སྨོས་པ་ནི་
བདེན་ པ་ བསྲུང་བ་ ལ་ ཡོན་ ཏན་ མཐའ་ ཡས་ པ་ ཡོད་ པའི་དོན་ཏེ། དགེ་བའི་
བཤེས་ གཉེན་པོ་ཏོ་བའི་ གསུང་སྒྲོས་ལས། ཆོས་ཐམས་ཅད་བདེན་པའི་ཚིག་
བསྲུང་བ་ལ་འདུ་ཞེས་གསུངས་པས་ན། བདེན་པའི་ཚིག་བསྲུང་བ་ལ་ཕན་ཡོན་
མཐའ་ཡས་པ་ཡོད་དོ། །ཞེས་འབྱུང་ངོ༌
། །དེའི་ཕྱིར་བདེན་པའི་ཚིག་བསྲུང་བའི་
ཕན་ཡོན་མཐའ་དག་འདིར་འཆད་མི་ནུས་ཀྱང་མདོ་ཙམ་ཞིག་བཤད་པ་ནི།
- 272 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བདེན་པའི་ཚིག་བསྲུང་བ་ནི་རིན་པོ་ཆེའི་ཕྲེང་བ་མཛེས་པའི་རྒྱན་ལས་ཀྱང་ཁྱད་
པར་དུ་འཕགས་ཏེ། བདེན་པའི་ཚིག་བསྲུང་བ་དེ་ལ་ལྷ་དང་བཅས་པའི་འགྲོ་བ་
ཐམས་ཅད་མཐོང་བ་ཙམ་གྱིས་ཡིད་དགའ་བར་འགྱུར་བས་རྒྱན་དེ་ལས་བཟང་བ་
མེད་དོ། །ཡང་བདེན་པའི་ཚིག་བསྲུང་བ་ནི་ཟས་རོ་ཞིམ་པར་གྲགས་པ་ཐམས་
ཅད་ལས་ཞིམ་པས་ཁྱད་པར་དུ་འཕགས་ཏེ། བདེན་པ་མཐོང་བ་ལ་བདུད་རྩི་ཐོབ་
པ་ཞེས་རྒྱལ་བས་རྣམ་གྲངས་དུ་མར་བསྔགས་པའི་ཕྱིར་རོ། །གཞན་ཡང་བདེན་
ཚིག་བསྲུང་བ་ནི་ལུས་ངལ་ཞིང་དུབ་པའི་དཀའ་ཐུབ་སྤྱོད་པ་དང༌། མེ་ལྔ་བསྟེན་
པ་སོགས་མུ་སྟེགས་ལུགས་ཀྱི་ཉོན་མོངས་སྡུག་བསྔལ་མེད་པར་བདེ་བར་གནས་
པའི་སྒོ་ནས་བསོད་ནམས་ཀྱི་ཡོན་ཏན་ཐམས་ཅད་འགྲུབ་བོ། །ཡང་ན་ལུས་ངལ་
ཞིང་དུབ་པའི་དཀའ་ཐུབ་སྤྱོད་པ་དང་། མུ་སྟེགས་ཏེ་འཇུག་ངོགས་སུ་སོང་སྟེ་
ལུས་བཀྲུ་བ་འབའ་ཞིག་གཙོ་བོར་བྱེད་པའི་ཉོན་མོངས་སྡུག་བསྔལ་མེད་པར་
བསོད་ནམས་ཐམས་ཅད་བདེ་བར་འགྲུབ་སྟེ། བདེན་པ་བསྲུང་བ་ཞེས་བྱ་བ་ནི་ཇི་
སྐད་སྨྲ་བ་བཞིན་དུ་བྱེད་པ་ཡིན་ལ། དེ་ནི་ཚུལ་ཁྲིམས་བསྲུང་བ་དང་དོན་གཅིག་
པས། ཚུལ་ཁྲིམས་བསྲུང་བ་ནི་འཇིག་རྟེན་དང་འཇིག་རྟེན་ལས་འདས་པའི་ཡོན་
ཏན་ ཐམས་ ཅད་ ཀྱི་ གཞི་ དང་ རྟེན་དུ་ རྒྱལ་ བ་ སྲས་ དང་ བཅས་ པས་ རྒྱ་ ཆེར་
བསྔགས་པའི་ཕྱིར་རོ། །གཞན་ཡང་བདེན་པ་བསྲུངས་ན་ནི་འཇིག་རྟེན་ཐམས་
ཅད་དུ་ཁྱབ་པའི་སྙན་པའི་གྲགས་པ་འཕེལ་ཏེ། ཇི་ལྟར་ཁས་བླངས་པའི་ཚུལ་
ཁྲིམས་དག་པར་བསྲུང་བ་ལ་རྒྱལ་བ་སྲས་དང་བཅས་པས་ལན་གཅིག་མིན་པར་
བསྔགས་ པ་དང༌། ལྷ་དང་མི་རྣམས་ ཀྱིས་སྙན་པའི་གྲགས་པ་བརྗོད་པ་དང༌།
དཀར་ཕྱོགས་སྐྱོང་བའི་སྲུང་མ་རྣམས་ཀྱིས་ཀྱང་སྙན་པ་བརྗོད་ཅིང་སྒོ་ཀུན་ནས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསྲུང་བ་སོགས་མདོ་སྡེ་ནས་རྒྱ་ཆེར་བསྔགས་པ་ལྟར་རོ། །དེ་དག་ནི་གནས་
སྐབས་ཀྱི་ཕན་ཡོན་ཡིན་ལ། མཐར་ཐུག་གི་ཕན་ཡོན་ནི། བདེན་པ་བསྲུང་བ་ནི་
འཇིག་རྟེན་གསུམ་ལས་འདའ་བའི་ལམ་ཡིན་ལ། རྣམ་གྲོལ་སྒྲུབ་པའི་རྟེན་ལྷ་
དང་མིའི་གནས་སུ་འཇུག་པའི་སྒོ་ཡང་ཡིན། འཁོར་བའི་རྫོང་ལས་ཐར་པའི་ཟམ་
པའང་ཡིན་ནོ། །བདེན་པ་བསྲུང་བ་རྣམ་གྲོལ་སྒྲུབ་པའི་རྟེན་ལྷ་མིའི་ལུས་ཐོབ་
པའི་ཐབས་ཡིན་པ་ནི། ཚུལ་ཁྲིམས་བསྲུངས་པ་ལས་བདེ་འགྲོའི་རྟེན་ངེས་པར་
ཐོབ་པར་མདོ་ལས་གསུངས་པ་ལྟར་རོ། །བདེན་པ་བསྲུང་བ་འཁོར་བ་ལས་ཐར་
པའི་ཐབས་ཡིན་པ་ནི། ཚུལ་ཁྲིམས་རྣམ་པར་དག་པ་ལས་ཏིང་ངེ་འཛིན་སྐྱེ་ལ།
དེ་ལས་ཆོས་རྣམས་ཀྱི་གནས་ལུགས་མཐོང་བའི་ཤེས་རབ་སྐྱེ་ཞིང་། ལམ་བསླབ་
པ་གསུམ་པོ་དེ་ཉམས་སུ་བླངས་པ་ལས་འཁོར་བ་ལས་གྲོལ་བར་འགྱུར་བའི་
ཕྱིར་རོ། །ཚིག་རྐང་མཐའ་མ་འདི་ལ་འགྱུར་རྙིང་གི་དཔེ་ཕལ་ཆེར་དུ། འཁོར་
བའི་རྫོང་ལས་ཐར་པའི་ཟམ་པ་ཡིན། །ཞེས་འདུག་པ། འཁོར་བ་ལ་རྫོང་དང་།
དེ་ལས་ཐར་བའི་ལམ་ལ་ཟམ་པ་ཞེས་བརྗོད་པ་ཚིག་སྦྱོར་གྱི་རྒྱན་ཅུང་ཟད་མི་
འབྲེལ་བ་ཞིག་འདུག་པ། འགྱུར་གསར་དུ། འཁོར་བ་བགྲོད་དཀའ་སྒྲོལ་བའི་
ཟམ་པ་ཡིན། །ཞེས་འབྱུང་ཞིང་། སློབ་དཔོན་བརྩོན་འགྲུས་སེང་གེས་འཁོར་བའི་
རྫིང་ལས་ཐར་པའི་ཟམ་པ་ཡིན། །ཞེས་འབྱུང་བས་ཚིག་རྐང་འདིའི་རྒྱ་དཔེ་མ་
དག་པ་ཞིག་གམ། བོད་དཔེར་ རྫིང་དང་རྫོང་ནོར་བའི་བྲིས་ནོར་རྒྱུན་འབྱམས་
ཞིག་ཏུ་མངོན་ནོ། །བཅུ་གཅིག་པ་སུ་དཱ་སའི་བུས་དད་པ་ཆེན་པོས་བྱང་སེམས་ཟླ་
བ་ལ་འཆི་བས་མི་འཇིགས་པའི་རྒྱུ་དྲིས་པ་ནི། དེ་ནས་སུ་དཱ་སའི་བུས་ཞེས་པ་
ནས། འཇིགས་ མེད་ འདྲ། །ཞེས་ པའི་ བར་ ཏེ། བྱང་ སེམས་ ཟླ་ བས་ བདེན་ པ་
-274 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བསྲུང་བའི་ཡོན་ཏན་རྒྱ་ཆེར་བསྔགས་པ་དེ་ལ་སུ་དཱ་སའི་བུས་ལེགས་སོ་རིགས་
སོ་ཞེས་བསྟོད་ནས་ཡ་མཚན་དང་བཅས་པར་མིག་མི་འཛུམ་པར་སེམས་དཔའ་
ཆེན་པོའི་གདོང་ལ་ལྟ་ཞིང་ཡང་སྨྲས་པ། མི་གཞན་རྣམས་ནི་ངས་བཟུང་སྟེ་ངའི་
དབང་དུ་གྱུར་པ་ན་འཆི་བས་འཇིགས་ཏེ་ཡིད་ཀྱི་བརྟན་པ་ཉམས་ནས་སྐྲག་ཅིང་
སྤ་གོང་བར་འགྱུར་ལ། མིའི་དབང་པོ་ཁྱོད་ནི་མི་ཤ་ཟ་བ་ང་འདྲ་བའི་དབང་དུ་
གྱུར་ཀྱང་འཇིགས་པ་མེད་པར་དཔའ་བ་དང་སྙིང་སྟོབས་བརྟན་པའི་དཔལ་གྱིས་
མ་བཏང་བར་ལྷག་པར་དཔའ་ཞིང་སྙིང་སྟོབས་བརྟན་པ་འདི་ལྟར་ན་ཁྱོད་ནི་འཆི་
བས་འཇིགས་པ་མེད་པ་ཞིག་འདྲའོ་ཞེས་ཞུས་སོ། །བཅུ་གཉིས་པ་བྱང་སེམས་ཟླ་
བས་གདུལ་བྱའི་དོན་ལ་དགོངས་ཏེ་རང་གི་སྤྱོད་ཚུལ་བཟང་པོ་བསྒྲགས་པ་ལ་
གསུམ། དབང་མེད་དུ་འཆི་བ་ལ་གང་གིས་ཀྱང་ཕན་པ་མེད་པ། སྡིག་པ་བྱེད་
པའི་སྐྱེ་བོ་རྣམས་འཆི་བས་འཇིགས་པར་བསྟན་པ། སེམས་དཔའ་ཆེན་པོ་ཉིད་
འཆི་བས་མི་འཇིགས་པར་བསྟན་པའོ། །
དང་པོ་ནི། །བྱང་ཆུབ་སེམས་དཔས་སྨྲས་པ། །ཞེས་པ་ནས། དེ་ལ་ཅི་ཞིག་
ཕན་པ་ཡོད། །ཅེས་པའི་བར་ཏེ། སུ་དཱ་སའི་བུས་བྱང་སེམས་ཟླ་བ་ལ་ཁྱོད་ནི་
འཆི་བས་འཇིགས་པ་མེད་པ་ཞིག་གདའོ། །ཞེས་ཞུས་པ་དེ་ལ་བྱང་ཆུབ་སེམས་
དཔས་ལན་སྨྲས་པ། སྤྱིར་འདུས་བྱས་ཐམས་ཅད་སྐད་ཅིག་དང་སྐད་ཅིག་གིས་
ངེས་པར་འཇིག་པས་གནས་པའི་མཐུ་མེད་ཅིང་། ལྷག་པར་ཁམས་གསུམ་འཁོར་
བ་འདིར་སྐྱེ་བ་བླངས་པ་ཐམས་ཅད་རབ་ཏུ་བསྒྲིམས་ཀྱང་གནས་མི་ནུས་པར་
ངེས་པར་འཆི་ཞིང་ནམ་འཆི་ལ་ངེས་པ་མེད། འཆི་བའི་ཚེ་ཆོས་མ་གཏོགས་གང་
གིས་ཀྱང་མི་ཕན་ནོ། །དེས་ན་ངེས་པར་འཆི་བ་གང་ལ་རྫས་དང༌། སྔགས་དང་།
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྨན་དང༌། བསླུ་བྲིད་དང༌། དཔུང་དང་། མཐུ་སྟོབས་གང་གིས་ཀྱང་བཟློག་མི་
ཐུབ་ཅིང་བཅོས་སུ་མི་རུང་བ་འདི་ལ་འཇིགས་ཤིང་སྡར་བར་བྱས་པས་འཆི་བ་དེ་
ལ་ཅི་ཞིག་ཕན་པ་ཡོད་དེ་དེ་ལ་ཕན་པ་གང་ཡང་མེད་དོ། །
གཉིས་པ་སྡིག་པ་བྱེད་པའི་སྐྱེ་བོ་རྣམས་འཆི་བས་འཇིགས་པར་བསྟན་པ་
ནི། དེ་ལྟར་འཇིག་རྟེན་གྱི་ཞེས་པ་ནས། རྨོངས་པར་འགྱུར། །ཞེས་པའི་བར་ཏེ།
དེ་ལྟར་སེམས་ཅན་རྣམས་ངེས་པར་འཆི་ཞིང་ནམ་འཆི་ལ་ངེས་པ་མེད་པ་དང་།
ཤི་ནས་མེད་དེ་མི་འགྲོ་བར་སྐྱེ་བ་ཞིག་ངེས་པར་ལེན་དགོས་པ་དང་། དེ་ལ་ཡང་
རང་དབང་མེད་པར་ལས་དཀར་ནག་གིས་གང་འཕངས་པ་ཞིག་ཏུ་སྐྱེ་བ་ལེན་
དགོས་པ་དང་། ལས་དཀར་ནག་གི་ཇི་ལྟར་གསོག་པའི་ཚུལ་སོགས་སེམས་ཅན་
རྣམས་ཀྱི་ཆོས་ཉིད་དམ་ངང་ཚུལ་ལ་ལེགས་པར་བརྟགས་ན། སེམས་ཅན་ཕལ་
ཆེར་ལས་ངན་པའི་མཐུས་ངན་སོང་དུ་སྐྱེ་བ་ཤས་ཆེ་ཞིང་ལྷ་མིའི་ལུས་ཐོབ་པ་
ཤིན་ཏུ་དཀོན་ལ། བརྒྱ་ལམ་ན་མི་ལུས་ཐོབ་པ་རྣམས་ཀྱང་ཉོན་མོངས་པའི་
དབང་གིས་སྡིག་པ་འབའ་ཞིག་བྱས་ཤིང་། དགེ་བའི་ལས་ལེགས་པར་ཡོངས་སུ་
མ་བྱས་པས་འཆི་ཁར་ངན་སོང་དུ་སྐྱེ་བའི་མཚན་མ་མཐོང་བ་ན་འགྱོད་པ་དྲག་པོ་
སྐྱེ་བར་འགྱུར་ཞིང་། ཚེ་ཕྱི་མར་ངན་སོང་གི་གནས་སུ་སྡུག་བསྔལ་དྲག་པོ་རྩུབ་པ་
རྒྱུན་རིང་དུ་འབྱུང་དུ་དོགས་ནས་འཆི་བར་འགྱུར་བའི་ངང་ཚུལ་ལ་འཇིགས་ཤིང་
སྐྲག་པས་སེམས་རྨོངས་ཏེ་ཅི་བྱ་གཏོལ་མེད་དུ་འགྱུར་རོ། །གསུམ་པ་སེམས་
དཔའ་ཆེན་པོ་ཉིད་འཆི་བས་མི་འཇིགས་པར་བསྟན་པ་ལ་གཉིས། མདོར་བསྟན་
པ་དང་། རྒྱས་པར་བཤད་པའོ། །དང་པོ་ནི། གང་ལ་བདག་གི་ཡིད་ནི་ཞེས་པ་
ནས། སུ་ཞིག་འཇིགས། །ཞེས་ པའི་བར་ཏེ། བྱང་སེམས་ཟླ་བས་སུ་དཱ་ སའི་བུ་
-276 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྗེས་སུ་གཟུང་བའི་ཕྱིར་རང་གི་རྟོགས་པ་བརྗོད་པ་ནི། སུ་དཱ་སའི་བུ་ཁྱོད་ཀྱིས་ང་
ལ་ཁྱོད་ནི་འཆི་བས་འཇིགས་པ་མེད་པ་ཞིག་འདྲའོ་ཟེར་བ་དེ་ནི་བདེན་ཏེ། ང་ནི་
འཆི་བས་མི་འཇིགས་སོ། །དེའི་རྒྱུ་མཚན་ནི་སྔར་བཤད་པ་ལྟར་སྡིག་པ་བྱེད་པ་
རྣམས་ནི་ཤི་ནས་ངན་སོང་དུ་སྐྱེ་བས་དེས་སྐྲག་ནས་འཆི་བས་འཇིགས་པར་
འགྱུར་ལ། ལས་གང་བྱས་ན་རྒྱལ་བ་སྲས་བཅས་ཀྱིས་སྨད་པ། ཕྱི་མར་རང་ལ་
སྡུག་བསྔལ་བསྐྱེད་པ། རང་གི་སྤྱོད་པ་ངན་པ་དེ་ལ་བསམ་ཚེ་ཡིད་འགྱོད་པར་
འགྱུར་བ་ཉོན་མོངས་པའི་དབང་གིས་སྒོ་གསུམ་གྱི་སྤྱོད་པ་ངན་པ་དེ་འདྲ་བ་ཉིད་
ནི་བདག་གིས་བྱས་པར་ཡོང་ཡེ་མི་དྲན་ལ། རྒྱལ་བ་སྲས་དང་བཅས་པ་དགྱེས་པ་
དཀར་པོ་དགེ་བའི་ལས་ཐམས་ཅད་རབ་ཏུ་གོམས་པར་བྱས་ཏེ་དམ་པའི་ཆོས་
འབའ་ཞིག་ལ་གནས་པ་ཡིན་ན་ང་འཆི་བས་ག་ལ་འཇིགས། དེ་ལྟ་བུའི་རྒྱལ་སྲས་
ཀྱི་སྤྱོད་པ་བཟང་པོ་ལ་གནས་པ་སུ་ཞིག་འཆི་བས་འཇིགས་ཞེས་གསུངས་སོ། །
གཞུང་འདིས་ནི་རྒྱལ་སྲས་བདག་ཉིད་ཆེན་པོ་འདིའི་སྒོ་གསུམ་ལ་ཉེས་པ་ཕྲ་མོས་
ཀྱང་ནམ་ཡང་གོས་པ་མེད་པར་བསྟན་ཏོ། ། །
གཉིས་པ་རྒྱས་པར་བཤད་པ་ལ་གསུམ། སྦྱིན་པའི་ཕར་ཕྱིན་རྫོགས་པར་
མཛད་ པས་ འཆི་ བས་ མི་ འཇིགས་ པར་ བསྟན་ པ། ཚུལ་ ཁྲིམས་ ཀྱི་ ཕར་ ཕྱིན་
རྫོགས་པར་མཛད་པས་འཆི་བས་མི་འཇིགས་པར་བསྟན་པ། ཕར་ཕྱིན་ལྷག་མ་
རྣམས་དང་ཁྱད་པར་རྫས་ལས་བྱུང་བའི་བསོད་ནམས་ཀྱི་གཞི་བདུན་རྒྱ་ཆེར་
བསྒྲུབས་པས་འཆི་བས་མི་འཇིགས་པར་བསྟན་པའོ། །དང་པོ་ནི། ཕོངས་པ་ཞེས་
པ་ནས། སུ་ཞིག་འཇིགས། །ཞེས་པའི་བར་ཏེ། བྱང་སེམས་ཟླ་བས་སུ་དཱ་སའི་བུ་
ལ་ང་འཆི་བས་མི་འཇིགས་པའི་རྒྱུ་མཚན་སྔར་བཤད་པ་དེ་ལྟར་ཡིན་ལ། ཆོས་ལ་
277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གནས་ཚུལ་དེ་ཡང་རྒྱས་པར་བཤད་ན། བྱང་ཆུབ་ཏུ་སེམས་བསྐྱེད་ནས་བསྐལ་པ་
གྲངས་མེད་པར་སྤྱོད་པ་ཕྱིན་དྲུག་ལ་བར་མ་ཆད་དུ་བསླབ་པ་ཡིན་ཞིང་། སྦྱིན་པ་
ལ་སློབ་པའི་ཚེ་ནོར་དང་ཆོས་ཀྱིས་ཕོངས་པའི་སློང་བ་པོ་སུ་བྱུང་ཡང་དེ་དག་
རྣམས་ལ་ལུས་དང་ལོངས་སྤྱོད་ཐམས་ཅད་གང་ལ་གང་འདོད་དུ་བྱིན་ཏེ་སློང་བ་
པོ་དེ་དག་མགུ་བར་མ་བྱས་པ་བདག་གིས་ཡོང་ཡེ་མི་དྲན་ནོ། །དེར་མ་ཟད་སྦྱིན་
པ་ བྱས་པའི་དགེ་བ་དེ་ ཡང་ སློང་བ་པོ་དེ་དག་ཉིད་ལ་བྱིན་ཏོ། །དེ་ལྟར་ལུས་
ལོངས་སྤྱོད་དགེ་རྩ་ཐམས་ཅད་སེམས་ཅན་ལ་སྦྱིན་པས་རང་གི་སེམས་མགུ་བ་
རྙེད་པར་གྱུར་ལ། སེམས་ཅན་རྣམས་ཚིམ་པ་དང་རྒྱལ་བ་སྲས་དང་བཅས་པ་
ཐམས་ཅད་ཀྱང་མཉེས་པར་བྱས་ཏེ་ཉེས་པ་གང་གིས་ཀྱང་མ་གོས་པས་ན་འཆི་
བས་ག་ལ་འཇིགས། རྒྱལ་སྲས་ང་ལྟ་བུར་ཐེག་པ་ཆེན་པོའི་ཆོས་ལ་གནས་ན་འཆི་
བས་སུ་ཞིག་འཇིགས་ཞེས་གསུངས་སོ། །
གཉིས་པ་ཚུལ་ཁྲིམས་ཀྱི་ཕར་ཕྱིན་རྫོགས་པར་མཛད་པས་འཆི་བས་མི་
འཇིགས་ པར་ བསྟན་ པ་ ནི། རིང་ དུ་ བརྟགས་ ཏེ་ ཞེས་ པ་ ནས། འཇིགས་ པར་
འགྱུར། །ཞེས་ པའི་བར་ཏེ། ཚུལ་ ཁྲིམས་ ཀྱི་ ཕར་ ཕྱིན་ རྫོགས་ པར་ མཛད་ པས་
འཆི་བས་མི་འཇིགས་པའི་ཚུལ་ནི། རྒྱལ་བ་སྲས་བཅས་དཔང་དུ་བཞག་སྟེ་ཇི་
ལྟར་ཁས་བླངས་པ་ལྟར་ཚུལ་ཁྲིམས་རྣམ་པ་གསུམ་ནམ་ཡང་ཉམས་པ་མེད་པར་
བསྲུངས་ཏེ། རང་གི་རྒྱུད་ལ་ཉེས་པ་ཕྲ་མོས་ཀྱང་གོས་མ་གོས་རིང་དུ་བརྟགས་ཏེ་
ཇི་ཙམ་བསམས་ཀྱང་ཇི་ལྟར་ཁས་བླངས་པ་ལས་འགལ་བའི་སྡིག་པ་བྱ་བར་ཡིད་
ལ་བསམ་པ་ཙམ་ཡང་བྱུང་བ་ཡོང་ཡེ་མི་དྲན་ན། ཉེས་པ་ལ་ཞུགས་པ་ལྟ་ཅི་སྨོས།
དེ་ལྟར་བདག་གིས་སེམས་བསྐྱེད་ནས་བསྐལ་པ་གྲངས་མེད་པར་བར་མ་ཆད་དུ་
- 278 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མཐོ་རིས་ཀྱི་ལམ་ཚུལ་ཁྲིམས་ཡོངས་སུ་སྦྱངས་ཏེ་རྣམ་པར་དག་པར་བྱས་ན་
བདག་ཅིའི་ཕྱིར་འཆི་བས་འཇིགས་པར་འགྱུར། འཆི་བས་འཇིགས་པ་ནི་ཤི་ནས་
ངན་སོང་དུ་སྐྱེས་དོགས་ནས་འཇིགས་པ་ཡིན་ལ། བདག་ནི་ངན་སོང་གི་རྒྱུ་གཏན་
སྤངས་པས་ངན་སོང་དུ་ནམ་ཡང་སྐྱེ་བ་མི་སྲིད་དོ་ཞེས་གསུངས་སོ། །མཐོ་རིས་ཀྱི་
ལམ་ནི་གནས་སྐབས་མངོན་མཐོ་ཙམ་ལ་མི་བཟུང་གི །མངོན་མཐོའི་རྟེན་མཐར་
ཐུག་པ་ནི་རྒྱལ་བའི་གཟུགས་སྐུ་ཡིན་པས། སེམས་ཅན་ གྱི་དོན་དུ་རྒྱལ་བའི་
གཟུགས་སྐུ་བསྒྲུབ་པའི་ལམ་ཡོངས་སུ་སྦྱང་བར་མཛད་པའི་དོན་ནོ། །
གསུམ་པ་ཕར་ཕྱིན་ལྷག་མ་རྣམས་དང་ཁྱད་པར་རྫ་ས་ལས་བྱུང་བའི་བསོད་
ནམས་ཀྱི་གཞི་བདུན་རྒྱ་ཆེར་བསྒྲུབས་པས་འཆི་བས་མི་འཇིགས་པར་བསྟན་པ་
ནི། བྲམ་ཟེ་རྣམས་དང་ཞེས་པ་ནས། དེ་བས་ང་ནི་མཆོད་སྦྱིན་བྱའམ་ཡང་ན་ཟོ།
ཞེས་པའི་བར་ཏེ། སེམས་དཔའ་ཆེན་པོས་སུ་དཱ་ སའི་བུ་ལ་ཡང་གསུངས་པ།
ངས་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་
དང༌། བསྡུ་བའི་དངོས་པོ་བཞི་དང་། རྫོགས་སྨིན་སྦྱངས་གསུམ་གྱི་སྤྱོད་པ་རང་
གི་བྱ་བའམ། ཉམས་ལེན་ཅི་དང་ཅི་ཡོད་པ་དེ་དང་དེ་དག་ཐམས་ཅད་བདག་
གིས་བྱས་པས་འཆི་བས་མི་འཇིགས་ཤིང་། ལྷག་པར་རྒྱལ་བས་རྣམ་གྲངས་དུ་
མར་བསྔགས་པ། ནམ་ཡང་འཛད་པ་མེད་པ་རྫས་ལས་བྱུང་བའི་བསོད་ནམས་ཀྱི་
གཞི་རྣམས་ ཀྱང་ རྒྱ་ ཆེར་བསྒྲུབས་ ཏེ། དེ་ ཡང་ འདི་ ལྟར་ བྲམ་ཟེ་རྣམས་ དང༌།
གཉེན་བཤེས་རྣམས་དང་། མཛའ་བོ་རྣམས་དང༌། རྟེན་པར་འོས་པ་རྣམས་དང༌།
གནས་ཀྱི་རྒྱན་དུ་གྱུར་པའི་དྲང་སྲོང་དཀའ་ཐུབ་ཅན་རྣམས་དང་། ཉམ་ཐག་པའི་
ཕོངས་པ་རྣམས་ལ་རང་རང་ཇི་ལྟར་འདོད་པ་ལྟར་བཟའ་བའམ། བཏུང་བའམ།
7q-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གོན་པའམ། གསེར་དང་དངུལ་སོགས་ནོར་རམ། རྟ་དང༌། གླང་པོ་སོགས་བཞོན་
པའམ། ཤིང་རྟ་སོགས་ཐེག་པའམ། སོ་སོའི་ནད་གསོ་བར་བྱེད་པའི་སྨན་དང་།
ནད་པ་རྣམས་ལ་ནད་གཡོག་དང་། ནད་པ་དང་ནད་གཡོག་གཉིས་ཀ་ལ་དགོས་
པའི་འཚོ་ཆས་ལ་སོགས་པ་གང་ལ་གང་དགོས་ཐམས་ཅད་ཅི་རིགས་པར་བྱིན་ཏེ་
ཚེ་རབས་ཐམས་ཅད་དུ་འཛད་པ་མེད་པའི་ནོར་གྱི་གཏེར་ཡང་མང་དུ་བཞག་ལ།
འཇིག་རྟེན་ན་སྙན་པར་གྲགས་པའི་གཞིར་གྱུར་པ་མཆོད་པར་འོས་པའི་དཔལ་
དང་ལྡན་པ་དཀོན་མཆོག་གསུམ་གནས་པའི་རྟེན་གཙུག་ལག་ཁང་བརྒྱ་དག་ཀྱང་
བརྩིགས། ནགས་ཀྱི་ཁྲོད་དུ་དཀའ་ཐུབ་ཅན་རྣམས་ཀྱི་གནས་ཤིང་ལོའི་སྤྱིལ་པོ་
དང༌། རྡོ་བའི་སྤྱིལ་པོ་དང༌། དེ་དག་ལ་ཉེ་བར་མཁོ་བའི་ཡོ་བྱད་རྣམས་དང༌།
མདུན་ས་དང་། བཏུང་བ་འཐུང་བའི་གནས་དགག་པ་མེད་པར་ཀུན་གྱིས་ལོངས་
སྤྱད་དུ་རུང་བ་རྣམ་པ་མང་པོ་རྣམས་ཀྱང་བྱས་སོ། །རྫས་ལས་བྱུང་བའི་དགེ་བ་རྒྱ་
ཆེན་པོ་དེ་དག་བྱས་པས་སེམས་རབ་ཏུ་དགའ་བར་གྱུར་པས་ན་ང་འཆི་བས་མི་
འཇིགས་སོ། །དེ་བས་ན་སྙིང་པོ་མེད་པའི་ལུས་ལ་སྙིང་པོ་བླང་ཕྱིར་ང་ཁྱོད་ཀྱི་
ཐད་དུ་འོངས་པ་ཡིན་པས་ད་ནི་ལུས་ལ་ཁྲག་གཏར་ཏེ་འབྱུང་པོའི་མཆོད་སྦྱིན་བྱ་
བའམ། ཡང་ན་ལུས་འདི་ཁྱོད་ཀྱིས་ཟོ་ཞིག་ཅེས་གསུངས་སོ། ། རྫས་ལས་བྱུང་
བའི་བསོད་ནམས་ཀྱི་གཞི་བདུན་ནི། འདུལ་བ་ལུང་ལས། ཕྱོགས་བཞིའི་དགེ་
འདུན་ལ་ཀུན་དགའ་ར་བ་འབུལ་བ་དང་། ཀུན་དགའ་ར་བ་དེར་གཙུག་ལག་
ཁང་རྩིག་པ་དང་། གཙུག་ལག་ཁང་དེར་གནས་མལ་འབུལ་བ་དང་། དེར་གཏན་
གྱི་རྐྱེན་རིགས་རྗེས་སུ་མཐུན་པའི་མཆོད་སྦྱིན་འབུལ་བ་དང་། གློ་བུར་དུ་འོངས་
པ་དང་འགྲོ་བར་ཆས་པ་ལ་སྦྱིན་པ་སྦྱིན་པ་དང་། ནད་པ་དང་ནད་གཡོག་ལ་སྦྱིན་
-280 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ སྦྱིན་པ་དང་། ཡུལ་ངན་བྱུང་བའི་ཚེ་དགེ་འདུན་ལ་འབྲས་ཆེན་ནམ་སྐྱོ་མ་
སོགས་འབུལ་བའོ། །ཞེས་གསུངས་སོ། །
བཅུ་གསུམ་པ་བྱང་སེམས་ཟླ་བས་སུ་དཱ་སའི་བུ་སྣོད་རུང་དུ་གྱུར་པ་ན་ཆོས་
བསྟན་ནས་འདུལ་བར་མཛད་པ་ལ་དྲུག །སུ་དཱ་སའི་བུས་བྱང་སེམས་ཟླ་བས་
རྒྱལ་སྲས་ཀྱི་སྤྱོད་པ་བཟང་པོ་རྣམས་བསྒྲགས་པ་ཐོས་ནས་ཡིད་ཆེས་ཀྱི་དད་པ་
སྐྱེས་ཏེ་ཆོས་སྟོན་པར་གསོལ་བ་བཏབ་པ། བྱང་སེམས་ཟླ་བས་སུ་དཱ་སའི་བུ་ལ་
ཆོས་རྒྱས་པར་བཤད་པ། སུ་དཱ་སའི་བུས་བཀའ་དྲིན་རྗེས་སུ་དྲན་པའི་གུས་པ་
ཆེན་པོས་ཅི་འབྱོར་པའི་ཡོན་ཕུལ་བ། བྱང་སེམས་ཟླ་བས་སྐྱེ་བོ་ཉམ་ཐག་མང་པོ་
ཕན་བདེ་ལ་བཀོད་པའོ། །དང་པོ་ནི། དེ་སྐད་སྨྲས་པ་དང་། ཞེས་པ་ནས། བདག་
ནི་ཆོས་ལ་ཕྱོགས་པར་གྱུར། །ཅེས་པའི་བར་ཏེ། བྱང་སེམས་ཟླ་བས་རང་གི་སྒོ་
གསུམ་ལ་ཉེས་པ་ཕྲ་མོས་ཀྱང་མ་གོས་པ་དང་། རྒྱལ་སྲས་ཀྱི་སྤྱོད་པ་ཕ་རོལ་ཏུ་
ཕྱིན་པ་དྲུག་ལ་བསླབས་པས་ད་ལྟ་ཤི་ཡང་འགྱོད་པ་དང་འཇིགས་པ་གང་ཡང་
མེད་དོ་ཞེས་གསུངས་པ་དེ་སུ་དཱ་སའི་བུས་ཐོས་ནས། ཡིད་ཆེས་ཀྱི་དད་པ་སྐྱེས་ཏེ་
མིག་ནི་མཆི་མས་གང་། ལུས་ཀྱི་བ་སྤུ་རྣམས་ནི་ལངས། གཞན་གསོད་པ་ལ་
དགའ་བ་སྡིག་པ་ཅན་གྱི་རང་བཞིན་མུན་ནག་ནི་བརྗེད་པར་གྱུར་ནས། བྱང་ཆུབ་
སེམས་དཔའ་ཟླ་བ་ལ་གུས་པར་བལྟས་ཏེ་ཐལ་མོ་སྦྱར་ནས་སྨྲས་པ། ཁྱོད་ཀྱིས་
བདག་ལ་ད་ངའི་ལུས་འདི་ཟོ་ཞིག་གསུངས་པ་དེ་ག་ལ་རིགས་ཞེས་སྟོན་པའི་
ཚིག་སྡིག་པ་ཞི་བར་གྱུར་ཅིག་ཅེས་བརྗོད་ནས། ད་ནི་སེམས་དཔའ་ཆེན་པོ་ལ་
གསོད་པའི་བསམ་པ་གཏན་མི་སྐྱེད་དོ་ཞེས་མནའ་བོར་བ་ནི། སྐྱེས་བུ་དམ་པ་
རྒྱལ་མཆོག་ཁྱོད་ལྟ་བུ་ལ་ཤེས་བཞིན་དུ་གསོད་པར་འདོད་པའི་སྡིག་པ་བྱེད་པ་དེ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
ནི་མི་བཟད་པའི་དུག་འཐུང་བ་ཡིན་པས། བསམ་པ་དེ་ལྟ་བུ་སེམས་ལ་སྐྱེས་ན་
མྱུར་དུ་སྲོག་འཕྲོག་པའི་དུག་འཐུངས་ཤིག །ཡང་ན་ལྕགས་བསྲེགས་འབར་བ་ཟོ་
ཞིག །སྙིང་དང་ སྤྱི་ བོ་ཚལ་བ་བརྒྱར་ཡང་གས་ པར་གྱུར་ཅིག་ཅེས་མནའ་བོར་
རོ། །དེ་ལྟར་མནའ་བོར་ནས་སེམས་དཔའ་ཆེན་པོ་ཁྱོད་ཀྱིས་བདག་ལ་སྔར་ཁྱོད་
རང་གིས་བྲམ་ཟེ་ལས་ཐོས་པའི་ལེགས་པར་སྨྲས་པ་དེ་དག་བཤད་དུ་གསོལ།
བདག་ཉིད་ཆེན་པོ་ཁྱོད་ཀྱིས་གང་སྔར་གསུངས་པའི་ཚིག་སྙན་པའི་མེ་ཏོག་ཆར་
བཞིན་དུ་ཕབ་པ་དེས་བདག་གི་སེམས་རབ་ཏུ་ཞི་ཞིང་དང་བར་གྱུར་པས། ད་
ལེགས་ པར་ སྨྲས་པ་དེ་དག་ རབ་ཏུ་ཉན་འདོད་པར་གྱུར་ཏོ། །ཀྱེ་ཞེས་སེམས་
དཔའ་ཆེན་པོ་ལ་བོས་ནས། ཆོས་སྟོན་པར་བསྐུལ་བའི་ཚིག་གཞན་ཡང་བརྗོད་
པ། བདག་ ཉིད་ཆེན་ པོ་ ཁྱོད་ ཀྱིས་ རྒྱལ་ སྲས་ ཀྱི་ སྤྱོད་ པ་རླབས་པོ་ཆེ་རྒྱ་ཆེར་
བསྒྲགས་པའི་ཆོས་ཀྱི་མེ་ལོང་གསལ་ཞིང་དང་བ་དེ་བསྟན་པ་ན། བདག་གི་སྤྱོད་
པ་ངན་པའི་གཟུགས་རྣམས་མེ་ལོང་དེར་གསལ་བར་ཤར་བ་མཐོང་ནས། སྣ་ཆད་
པའི་མིས་མེ་ལོང་གསལ་བ་ལ་བཞིན་བལྟས་པ་བཞིན་དུ་རང་གི་སྤྱོད་པ་ངན་པའི་
བྱད་གཟུགས་དེ་མཐོང་བས་ཡིད་ལ་གདུང་བ་རབ་ཏུ་སྐྱེས་ཏེ། བདག་ནི་རྒྱལ་
སྲས་ཁྱོད་ཀྱི་བཀའ་ལྟར་བློ་ཆོས་ལ་ཕྱོགས་པར་གྱུར་ཏོ་ཞེས་ཞུས་སོ། །གཞུང་
འདིས་ནི་ཆོས་ཉན་པའི་སྣོད་དུ་རུང་བ་ལ་བློ་གཟུ་བོར་གནས་པ་དང༌། ལེགས་
ཉེས་འབྱེད་པའི་ཤེས་རབ་ཡོད་པ་དང་། ཆོས་དང་། ཆོས་སྨྲ་བ་ལ་དད་པ་སྐྱེས་ཏེ་
ཆོས་དོན་དུ་གཉེར་བ་རྣམས་ཚང་དགོས་པར་བསྟན་ཏོ། །
གཉིས་པ་བྱང་སེམས་ཟླ་བས་སུ་དཱ་སའི་བུ་ལ་ཆོས་ཐོས་པར་འདོད་ན་ཆོས་
ཉན་པའི་ཀུན་སྤྱོད་རྣམས་ལེགས་པར་བྱ་དགོས་སོ་ཞེས་གདམས་པ་ནི། དེ་ནས་
- 282 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བྱང་ཆུབ་སེམས་དཔས་ཞེས་པ་ནས། རིམ་གྲོ་བསྐྱེད་དེ་ཆོས་ཉོན་ཅིག ། ཅེས་པའི་
བར་ཏེ། བྱང་ཆུབ་སེམས་དཔས་སུ་དཱ་སའི་བུའི་བསམ་པ་ཆོས་ཀྱི་སྣོད་དུ་གྱུར་
ཅིང་། ཆོས་ཉན་པ་ལ་ཡིད་འདུན་པར་རིག་ནས་སུ་དཱ་སའི་བུ་ལ་སྨྲས་པ། ཁྱོད་
ཆོས་ཐོས་པར་འདོད་ན་དེ་དང་རྗེས་སུ་མཐུན་པའི་སྤྱོད་པ་ལ་མཁས་པར་བྱས་ལ།
སྤྱོད་པ་དེ་བཞིན་དུ་བྱས་ཏེ་ཆོས་མཉན་པའི་ཀུན་སློང་དང་ཀུན་སྤྱོད་ཐམས་ཅད་
ལེགས་པར་ཚང་བར་བྱས་ནས་ཆོས་མཉན་པའི་ རིགས་སོ། །ཆོས་མཉན་པའི་
ཀུན་སློང་དང་ཀུན་སྤྱོད་ཇི་ལྟར་བྱ་དགོས་པ་ནི་ལྟོས་ཤིག །ཆོས་འཆད་པ་པོ་ལས་
སྟན་མཐོ་བ་ལ་འདུག་པ་དང༌། དེ་ལས་སྟན་བཟང་བ་ལ་འདུག་པ་དང༌། མགོ་
གོས་ཀྱིས་གཡོགས་པ་དང་། འཁྱོགས་དང་བཞོན་པའི་སྟེང་ན་འདུག་པ་དང་།
མགོ་ཐོར་ཅོག་བཅིངས་པ་དང་། ཕྲེང་བ་ལ་སོགས་པའི་རྒྱན་བཏགས་པ་དང༌།
འཁར་བ་ཐོགས་པ་དང༌། མཚོན་ཆ་ཐོགས་པ་དང་། མཆིལ་ལྷམ་གྱོན་པ་དང་།
ཆོས་འཆད་པ་པོ་ལ་རྒྱབ་བལྟས་ཏེ་འདུག་པ་སོགས་མི་རུང་བས། ཆོས་འཆད་པ་
པོ་ལས་རབ་ཏུ་དམའ་བའི་སྟན་ལ་འདུག་པ་དང༌། ཆོས་འཆད་པ་པོ་ལ་གདོང་
ཕྱོགས་ཏེ་འདུག་ཅིང་། ཆོས་འཆད་པ་པོ་ལ་རིགས་དང་གཟུགས་དང་ཡོན་ཏན་ལ་
སོགས་པའི་ཆ་ནས་བརྙས་པའི་སེམས་མི་བསྐྱེད་པར་སྟོན་པའི་འདུ་ཤེས་བཞག་
སྟེ། རང་ཉིད་དམའ་བར་བྱས་ལ་དུལ་བའི་དཔལ་རྣམ་པར་བསྐྱེད་དེ་དད་པ་ཆེན་
པོས་ཡིད་དགའ་བ་དང་ལྡན་པའི་མིག་གིས་ལྟ་ཞིང་། འཆད་པ་པོས་གང་བཤད་
པའི་ཆོས་ཀྱི་ཚིག་དེ་དག་བདུད་རྩི་འཐུང་བ་བཞིན་དུ་གུས་པ་བསྐྱེད་ཅིང་སེམས་
གཞན་དུ་མ་ཡེངས་པར་རྩེ་གཅིག་ཏུ་བཏུད། ཡིད་རབ་ཏུ་དང་ལ་སྐྱོན་གྱི་དྲི་མ་
མེད་པར་རང་ལ་ནད་པའི་འདུ་ཤེས། ཆོས་སྟོན་པའི་དགེ་བའི་བཤེས་གཉེན་ལ་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྨན་པའི་འདུ་ཤེས། ཆོས་ཀྱི་ཚིག་ལ་སྨན་གྱི་འདུ་ཤེས། ནན་ཏན་ཉམས་སུ་བླང་
བ་ལ་ནད་གསོ་བའི་འདུ་ཤེས་བཞག་སྟེ། ནད་པ་ཉམ་ཐག་པས་སྨན་པ་མཁས་
པས་ཇི་ལྟར་བསྒོ་བའི་ཚིག་མཉན་པ་བཞིན་དུ་བྱས་ལ། ཆོས་སྟོན་པ་པོའི་དགེ་
བའི་བཤེས་གཉེན་ལ་སེང་གེའི་ཁྲི་བཤམས་པ་དང་། ཕྱག་འཚོལ་བ་སྔོན་དུ་
བཏང་ སྟེ་ཉན་པ་སོགས་རིམ་གྲོ་བསྐྱེད་དེ་ཆོས་ཉོན་ཅིག་ཅེས་གསུངས་སོ། །
གཞུང་འདིས་ནི་ཆོས་ཉན་པའི་ཚེ་སྣོད་ཀྱི་སྐྱོན་ཁ་སྦུབ་པ་དང་། ཞབས་བརྡོལ་བ་
དང་། དྲི་མ་ཅན་གསུམ་སྤངས་ཤིང་སྣོད་ཀྱི་མཚན་ཉིད་གསུམ་ཚང་བར་བྱ་བ་
དང་། འདུ་ཤེས་དྲུག་ བསྟེན་ པ་ དང༌། འདུལ་བ་ ནས་ གསུངས་ པའི་ ཀུན་ སྤྱོད་
རྣམས་ཚང་བར་བྱ་དགོས་ཚུལ་བསྟན་པ་ཡིན་ནོ། ། །
གསུམ་པ་སུ་དཱ་སའི་བུས་ཆོས་ཉན་པའི་ཀུན་སློང་ཀུན་སྤྱོད་ལེགས་པར་
དག་པར་བྱས་ཏེ་ཆོས་སྟོན་པར་གསོལ་བ་བཏབ་པ་ནི། དེ་ནས་སུ་དཱ་སའི་བུས་རྡོ་
ལེབ་མཐོན་པོ་ཞིག་གི་སྟེང་དུ་བདག་གི་སྟོད་གཡོགས་བཏིང་སྟེ། དེ་ལ་བྱང་ཆུབ་
སེམས་དཔའ་བཞག་ནས། བདག་རང་ཡང་བར་གཞན་གྱིས་མ་ཆོད་པའི་ས་ལ་
བྱང་ཆུབ་སེམས་དཔའི་མདུན་དུ་འདུག་སྟེ། དེའི་གདོང་དུ་བལྟས་ནས། སེམས་
དཔའ་ཆེན་པོ་དེ་ལ་འཕགས་པ་ད་གསུངས་ཤིག་ཅེས་སྨྲས་སོ། །ཞེས་པ་སྟེ། དོན་
ནི་གོ་བར་ཟད་དོ། །
བཞི་པ་བྱང་སེམས་ཟླ་བས་སུ་དཱ་སའི་བུ་ལ་ཆོས་རྒྱས་པར་བཤད་པ་ནི། དེ་
ནས་བྱང་ཆུབ་སེམས་དཔས་ཞེས་པ་ནས། ཕལ་དང་དམ་པའི་ཆོས་ཀྱང་དེ་བས་
རིང་། །ཞེས་པའི་བར་ཏེ། དེ་ལྟར་སུ་དཱ་སའི་བུས་སྔོན་གྱི་བག་ཆགས་བཟང་པོ་
སད་པ་དང་། སེམས་དཔའ་ཆེན་པོའི་བྱིན་རླབས་ཀྱི་མཐུས་སྡིག་པ་ལ་ཕྱོགས་
- 284 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་སེམས་ངན་པ་ཞི་ནས་སེམས་དཔའ་ཆེན་པོས་ཇི་ལྟར་གདམས་པ་ལྟར་ཆོས་
ཉན་པའི་ཀུན་སློང་དང་སྐུན་སྤྱོད་ཐམས་ཅད་རྣམ་པར་དག་པར་བྱས་ཏེ་ཆོས་སྟོན་
པར་གསོལ་བ་བཏབ་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་
སྲས་ ཟླ་བས་ དབྱར་ གྱི་ འབྲུག་ སྒྲ་ ལྟར་ སྙན་ཅིང་ ཟབ་ པ་ སོགས་ ཚངས་ པའི་
དབྱངས་དང་འདྲ་བས་ནགས་ཚལ་དེའི་ཁོ་ར་ཁོར་ཡུག་གང་བར་གྱུར་པ་བཞིན་དུ་
ཀུན་ཏུ་ཁྱབ་པར་ཆོས་ཀྱི་ཚིག་འདི་སྐད་ཅེས་སྨྲས་སོ། །འདི་ལ་སྔོན་གྱི་དམ་པ་
འགའ་ཞིག་གིས། དེའི་ཚེ་སེམས་དཔའ་ཆེན་པོ་ལ་དངོས་སུ་མིའི་གདུལ་བྱ་སུ་དཱ་
སའི་བུ་གཅིག་པུ་ལས་མེད་ཀྱང་། ནགས་ཚལ་གང་བ་ཞེས་སྨོས་པ་ནི་སེམས་
དཔའ་ཆེན་པོའི་གསུང་གི་གདངས་གཅིག་པུ་ལ་མི་བྱ་བར་འཁོར་ལ་ཡང་བྱ་
དགོས་པས། དཀར་ཕྱོགས་ཀྱི་ལྷ་དང་ཀླུ་སོགས་མི་མ་ཡིན་བགྲང་བ་ལས་འདས་
པ་ཞིག་ཆོས་ཉན་པའི་འཁོར་དུ་འདུས་པ་ལ་གསུང་གི་གདངས་ཀྱིས་ཀྱང་འཁོར་
གྱི་དཀྱིལ་འཁོར་དེ་དག་ཐམས་ཅད་ཀུན་ཏུ་ཁྱབ་པར་མཛད་པར་བསྟན་པ་ཡིན་
ཞེས་གསུངས་སོ། །རྒྱལ་སྲས་བདག་ཉིད་ཆེན་པོ་འདི་དག་ས་ལ་གནས་པ་ཡིན་
ལ། ས་ཐོབ་ནས་མཚན་དཔེ་རྗེས་མཐུན་པ་ཐོབ་པར་མདོ་ལས་གསུངས་པས་
སེམས་དཔའ་ཆེན་པོ་འདི་ལ་དེ་བཞིན་གཤེགས་པའི་གསུང་ཚངས་པའི་དབྱངས་
དང་རྗེས་སུ་མཐུན་པར་འབྲུག་སྒྲ་ལྟར་སྙན་ཅིང་ཟབ་པ་དང་། འཁོར་གྱི་དཀྱིལ་
འཁོར་ཀུན་ཏུ་ཁྱབ་པར་གྲག་པ་དང་། དྲུང་ན་གནས་པ་ལ་ཧ་ཅང་ཆེ་བ་མིན་ཞིང་།
རྒྱང་རིང་ན་གནས་པ་རྣམས་ལ་ཆུང་བ་མིན་པར་ཕྱོགས་ཐམས་ཅད་ཡོངས་སུ་
གང་བ་ལྟར་གྲག་པ་སོགས་ཡོད་པར་བསྟན་པ་ཡིན་ནོ། །དེ་ལྟར་གསུང་དབྱངས་
ཟབ་མོས་ ཆོས་ ཇི་ ལྟར་ བསྟན་ པ་ནི། དམ་པ་དག་ དང་ ལན་ཅིག་ ཙམ། །ཞེས་
5-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སོགས་ཏེ། ཚིགས་བཅད་འདིའི་དོན་ནི། དགེ་བའི་བཤེས་གཉེན་སྐྱེ་བོ་དམ་པ་
དག་དང་ལན་ཅིག་ཕྲད་པའང་དོན་ཤིན་ཏུ་ཆེ་སྟེ། བདག་ཉིད་ཆེན་པོ་འདི་ལྟ་བུ་
རྒྱལ་སྲས་སའི་དབང་ཕྱུག་ཏུ་གྱུར་པ་རྣམས་ནི་མཐོང་ཐོས་དྲན་རེག་ཐམས་ཅད་
ངེས་པར་རྗེས་སུ་འཛིན་པར་མཛད་པ་ཡིན་པས་ན། དད་པ་ཆེན་པོས་མཇལ་བ་
རྣམས་དོན་དང་ལྡན་པ་ལྟ་ཅི་སྨོས། སུ་དཱ་སའི་བུ་འདི་ལྟ་བུ་ཐོག་མར་གནོད་པ་
བྱེད་པར་འདོད་པའི་བསམ་པས་ཕྲད་པ་སོགས་ཇི་ལྟར་འདོད་པར་ཕྲད་ཀྱང་རུང་།
གང་ཕྲད་པ་ཐམས་ཅད་མཐར་ངེས་པར་རྗེས་སུ་འཛིན་པས་ན། ཡུན་རིང་འདྲིས་
པར་བྱ་མི་དགོས་པར་ཕྲད་པ་ཙམ་གྱིས་མཐར་དོན་དང་ལྡན་པ་ལམ་གོང་མར་
ཁྲིད་དེ་རབ་ཏུ་བརྟན་པ་ཉིད་དུ་འགྱུར་རོ། །གཞུང་འདིས་ནི་ལམ་གྱི་རྩ་བ་དགེ་
བའི་བཤེས་གཉེན་ཉིད་ཡིན་པ་དང་། བཤེས་གཉེན་དེ་ཡང་གང་བྱུང་གི་ཆོག་པར་
མི་བྱ་བར་ལམ་མ་ནོར་བར་སྟོན་པའི་དགེ་བའི་བཤེས་གཉེན་དམ་པ་ཞིག་ལ་
ངེས་པར་བརྟེན་དགོས་པ་དང༌། བཤེས་གཉེན་དམ་པ་དེ་ལྟ་བུ་བསྟེན་ན་དོན་ཆེ་
བའི་ཚུལ་རྣམས་བསྟན་པ་ཡིན་ནོ། །བྱང་སེམས་ཟླ་བས་ཚིགས་བཅད་དེ་བཤད་
པ་སུ་དཱ་སའི་བུས་ཐོས་ཤིང་དོན་གོ་ནས་ལེགས་སོ་ལེགས་སོ་ཞེས་ངོ་མཚར་བའི་
ཚིག་ལན་གཉིས་སུ་སྨྲས་ཏེ། སེམས་གཏིང་ནས་ཚིམ་པའི་རྣམ་འགྱུར་མགོ་བསྒྱུར་
ཞིང་སེ་གོལ་གཏོགས་ནས་མགུ་བར་གྱུར་ཏེ། བྱང་ཆུབ་སེམས་དཔའ་ལ་དེ་ནས་
ཡང་གསུངས་ཤིག་ཅེས་སྨྲས་སོ། །དེ་ནས་བྱང་ཆུབ་སེམས་དཔའ་སེམས་དཔའ་
ཆེན་པོ་ཟླ་བས་ཚིགས་སུ་བཅད་པ་གཉིས་པ་སྨྲས་པ། དམ་པ་རྣམས་ནི་སུས་ཀྱང་
མི་བསྲིང་ངོ༌། །ཞེས་སོགས་ཏེ་ཚིགས་བཅད་འདིའི་དོན་ནི། ལམ་མ་ནོར་བར་
སྟོན་པའི་བཤེས་གཉེན་དམ་པ་རྣམས་དང་མཇལ་བ་ན་ཡུད་ཙམ་པ་མི་བྱ་བར་
- 286 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡུན་བསྲིངས་ནས་བསྟེན་དགོས་ཏེ། ཚེ་འདིའི་བྱ་བ་མིག་བལྟས་ནས་གཞན་གྱི་
ལད་མོ་བྱས་ཆོག་པ་རྣམས་ཀྱང་སློབ་མཁན་མེད་པར་ཚུལ་བཞིན་མི་འོང་ན།
སྔོན་ཐོག་མ་མེད་པ་ནས་ཕྱོགས་ཙམ་ཡང་གོ་མ་མྱོང་ཞིང་དོན་མ་རྟོགས་པ་ཐེག་པ་
ཆེན་པོའི་ཆོས་ཟབ་ལ་རྒྱ་ཆེ་བ་འདི་ལྟ་བུ་བསྒྲུབ་པ་ལ་ལམ་སྟོན་པ་པོ་རྒྱུན་དུ་མེད་
ན་སྔོན་འགྲོ་མ་མྱོང་བའི་སངས་རྒྱས་ཀྱི་ས་དེར་འགྲོ་ཐུབ་པ་མི་སྲིད་དོ། །དེ་བས་
ན་བཤེས་གཉེན་དམ་པ་ནི་ཆོས་དོན་དུ་གཉེར་བའི་བློ་ལྡན་སུས་ཀྱང་རྒྱང་མི་
བསྲིང་བར་རྒྱུན་ཏུ་བསྙེན་ཏེ་ང་རྒྱལ་དང་བརྙས་པ་མེད་པར་རྟ་མཆོག་དུལ་བ་
ཞོན་པ་པོས་ཇི་སྐད་བསྒོ་བ་ལྟར་བྱེད་པ་བཞིན་དུ་དུལ་བའི་ཚུལ་གྱིས་དགེ་བའི་
བཤེས་ གཉེན་ཡུན་བསྲིངས་ནས་བསྟེན་ པར་བྱའོ། །དེ་ལྟར་དགེ་བའི་བཤེས་
གཉེན་ཡུན་དུ་བསྟེན་ནས་དེ་དང་ཉེ་བར་གནས་ན། དགེ་བའི་བཤེས་གཉེན་དེའི་
ཡོན་ཏན་གྱི་རྡུལ་རྣམས་ཆེད་དུ་མ་བསྒོས་པར་ཡང་གོས་པར་འགྱུར་རོ། །དེ་ལྟར་
འགྱུར་བ་ནི་རྒྱལ་པོ་བྱམས་པའི་སྟོབས་གང་དུ་གནས་པའི་ཡུལ་དེའི་མི་རྣམས་
རྒྱལ་པོ་བྱམས་ པའི་ སྟོབས་ ཀྱི་སྤྱོད་པ་འགོས་ཏེ། ཕན་ཚུན་གཅིག་ལ་གཅིག་
བྱམས་པ་དང་ལྡན་ཞིང་ དགེ་བ་བཅུའི་ ཁྲིམས་ལ་གནས་པ་ ལྟ་བུའོ། །གཞུང་
འདིས་ནི་བཤེས་གཉེན་བསྟེན་པའི་ཕན་ཡོན་སངས་རྒྱས་ཀྱི་གོ་འཕང་ལ་ཉེ་བ་
སོགས་མདོ་ལས་རྒྱ་ཆེར་གསུངས་པ་དག་གི་གནད་བསྡུས་ནས་བསྟན་པ་ཡིན་
ནོ། །སུ་དཱ་སའི་བུས་ཚིགས་བཅད་དེའི་དོན་ལེགས་པར་གོ་ནས་ཆེད་དུ་བརྗོད་
པའི་ཚིག་སྨྲས་པ། དགེ་བ་རྣམས་ཀྱིས་ལེགས་སྨྲས་པ། །ཞེས་སོགས་ཏེ། ཚིགས་
བཅད་འདིའི་དོན་ནི་སྔར་སུ་དཱ་སའི་བུས་བྱང་སེམས་ཟླ་བ་བཟུང་ནས་དུར་ཁྲོད་
དུ་ཁྱེར་བའི་ཚེ། བྱང་སེམས་ཟླ་བས་བྲམ་ཟེ་ལེགས་བཤད་ཀྱི་སྐྱེས་ཁྱེར་འོངས་པ་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཞིག་སྐྱེད་མོས་ཚལ་དུ་ལུས་པས་ང་དེ་ལ་མཆོད་པ་བྱ་བ་དང་། ཆོས་མཉན་པའི་
ཕྱིར་ལན་ཅིག་ཡུལ་དུ་འགྲོ །བྲམ་ཟེ་ལ་ཆོས་ཉན་ཅིང་མཆོད་པ་བྱས་ནས་ཚུར་
འོང་ངོ་ཞེས་འབད་དེ་དོན་བསྒྲུབ་པ་དེ་ནི་ཐོག་ཏུ་བབ་སྟེ། བྲམ་ཟེ་དགེ་བའི་
བཤེས་གཉེན་དེས་དམ་པའི་ཆོས་ལེགས་པར་སྨྲས་པ་ཁྱོད་ཀྱིས་གསན་ནས་བྲམ་
ཟེ་དེ་ལ་ཚིགས་བཅད་རེ་ལ་གསེར་སྲང་སྟོང་སྟོང་སྦྱིན་པར་བཏང་བ་སྟེ་ཕུལ་ནས་
རྣམ་པ་ཀུན་ཏུ་མཆོད་པར་མཛད་པ་དེ་ནི་དོན་དང་ལྡན་ཞིང་། ཆོས་འདི་ལྟ་བུའི་
ཕྱིར་དུ་ངེས་པར་གཏོང་ཡང་རིགས་སོ་ཞེས་བསྔགས་སོ། །དེ་ལྟར་ཆོས་ཀྱི་དོན་གོ་
བའི་རྟགས་དགེ་བའི་བཤེས་གཉེན་ལ་བསྔགས་པ་བརྗོད་ནས། ཡང་ཅུང་ཞིག་
གསུངས་ཤིག་ཅེས་སུ་དཱ་སའི་བུ་ཆོས་ཀྱི་བདུད་རྩིས་ཚིམ་པ་མེད་པར་སླར་ཡང་
ཆོས་སྟོན་པར་གསོལ་བ་བཏབ་བོ། །དེ་ལྟར་གསོལ་བ་བཏབ་པ་ན་བྱང་ཆུབ་
སེམས་དཔའ་སེམས་དཔའ་ཆེན་པོ་ཟླ་བས་ཆོས་སྨྲས་པ། རྒྱལ་པོའི་ཤིང་རྟ་ཞེས་
སོགས་ཏེ། ཚིགས་བཅད་འདིའི་དོན་ནི། དགེ་བའི་བཤེས་གཉེན་མཉེས་པར་བྱ་
བའི་ཕྱིར་དུ་ལུས་དང་ལོངས་སྤྱོད་ཐམས་ཅད་ངེས་པར་གཏོང་དགོས་ཏེ། སྲིད་
པའི་ཕུན་ཚོགས་རྣམས་ཀྱི་ནང་ནས་མཆོག་ཏུ་བསྔགས་པ་རྒྱལ་པོའི་དཔལ་ཤིང་
རྟ་རིན་ཆེན་གསེར་གྱིས་བརྒྱན་པ་སོགས་ཕུན་ཚོགས་ཅི་ཡོད་ཀྱང་མི་བརྟན་ཏེ།
སྲིད་པའི་ཕུན་ཚོགས་ཐམས་ཅད་ཀྱི་མཐའ་རྒུད་པས་སྡུད་པ་ཡིན་པས་འདུས་པ་
འབྲལ་བ་དང་། བསགས་པའི་འཛད་པ་དང་། མཐོན་པོ་རྣམས་དམའ་མོར་ལྟུང་
བ་དང༌། ལྷན་ཅིག་ སྐྱེས་ པའི་ རང་ གི་ ལུས་ ཀྱང་ མྱུར་དུ་འབྲལ་ བ་དང༌། ཅུང་
ཟད་གནས་ཀྱང་རྟག་མི་ཐུབ་པར་རྒས་པས་མི་སྡུག་པར་འགྱུར་བ་སོགས་ཡིད་
བརྟན་གང་ཡང་མེད་ལ། དགེ་བའི་བཤེས་གཉེན་དམ་པ་རྣམས་ཀྱི་ཞལ་ལས་
- 288 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐོས་པའི་ཆོས་ནི་གཞན་གྱིས་དབྲོག་པར་མི་ནུས་ཤིང་། རྒས་ཏེ་མི་སྡུག་པར་ཡང་
མི་འགྱུར་ལ། རང་གི་ངོས་ནས་མ་དོར་ན་ནམ་ཡང་ཉམས་པ་མེད་པར་གོང་ནས་
གོང་དུ་འཕེལ་ཏེ་མཐར་སངས་རྒྱས་ཀྱི་གོ་འཕང་ཐོབ་པ་ན་ནམ་མཁའ་མ་ཟད་ཀྱི་
བར་དུ་ནམ་ཡང་ཉམས་པ་མེད་པ་ཐོབ་པས་ན། དགེ་བའི་བཤེས་གཉེན་གྱི་མཐུ་
ལས་བྱུང་བའི་དགེ་བ་རྣམས་ནི་ཡོན་ཏན་རྗེས་སུ་ཆགས་པ་ནམ་ཡང་མི་འགྱུར་
བར་བརྟན་ནོ། །ཡང་ན་དགེ་བའི་བཤེས་གཉེན་རྣམས་ནི་རང་ལ་བརྟེན་པ་ཐམས་
ཅད་ཡོན་ཏན་ཅན་དུ་བྱེད་ཅིང་། དེ་ཡང་ཉམས་པ་མེད་པར་རྗེས་སུ་ཆགས་པ་
བཞིན་དུ་གོང་ནས་གོང་དུ་འཕེལ་ཏེ་བརྟན་པར་འགྱུར་རོ་ཞེས་བྱའོ། །ཚིགས་
བཅད་འདི་ནི་བཤེས་གཉེན་དམ་པ་སྦྱོར་བས་བསྟེན་ཚུལ་དང༌། བཀའ་བཞིན་
སྒྲུབ་པས་མཆོད་པར་བྱ་བ་དང་། དེ་ལྟར་བྱས་པས་འབྲས་བུ་ཇི་ལྟ་བུ་ཞིག་འགྲུབ་
པ་རྣམས་བསྟན་པ་ཡིན་ནོ། །སུ་དཱ་སའི་བུས་ཚིགས་བཅད་དེའི་དོན་ལེགས་པར་
གོ་ནས་སྨྲས་པ། ཨེ་མའོ་བདག་ནི་སེམས་དཔའ་ཆེན་པོ་ཁྱོད་ཀྱིས་ཆོས་ཀྱི་བདུད་
རྩིའི་ཆར་ཕབ་པས་ངོམས་པར་བགྱིས་སོ། །ད་དུང་ཡང་ཆོས་སྟོན་པར་མཛད་དུ་
གསོལ་ཞེས་བསྐུལ་བ་ནི། དེ་ནས་ཡང་ཅུང་ཞིག་གསུངས་ཤིག་ཅེས་བརྗོད་དོ། །
སུ་དཱ་སའི་བུ་ཆོས་ཀྱི་བདུད་རྩིས་ཚིམ་པ་མེད་པར་སླར་ཡང་ཆོས་སྟོན་པར་གསོལ་
བ་བཏབ་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བས་དགྱེས་
བཞིན་དུ་ཆོས་སྨྲས་པ། ནམ་མཁའ་དང་ནི་ཞེས་སོགས་ཏེ། ཚིགས་བཅད་འདིའི་
དོན་ནི་ལམ་གྱི་རྩ་བ་བཤེས་གཉེན་དམ་པ་ཚུལ་བཞིན་དུ་བསྟེན་ནས་དེས་
གསུངས་པའི་ཆོས་རྣམས་ཉམས་སུ་ལེན་པ་ན་རང་གི་རྒྱུད་ལ་སྦྱར་ནས་ཉམས་སུ་
ལེན་དགོས་ཀྱི། རང་གི་རྒྱུད་ལ་མ་སྦྱར་བར་བཤེས་གཉེན་དམ་པས་གསུངས་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
པའི་ཆོས་དེ་ལ་ལྟད་མོ་ལྟ་བ་ལྟར་བྱེད་པ་དང༌། དབུལ་པོས་རྒྱལ་པོའི་ནོར་བགྲང་
བ་ལྟར་བྱས་པས་ཆོས་དང་གང་ཟག་ཡ་བྲལ་དུ་སོང་ནས་གང་ཡང་མི་ཕན་པས་
རང་གི་རྒྱུད་ལ་བརྟགས་ནས་བྱ་དགོས་ཏེ། མ་བརྟགས་པར་རང་གི་རྒྱུད་དང་ཆོས་
སོ་སོར་སོང་ན་དཔེ་འདི་དག་དང་འདྲ་བར་འགྱུར་ཏེ། ནམ་མཁའ་དང་ས་གཞིའི་
བར་རིང་བ་དང་། རྒྱ་མཚོའི་ཕ་རོལ་གྱི་འགྲམ་དང་ཚུ་རོལ་གྱི་འགྲམ་གཉིས་རིང་
བ་དང༌། ཤར་རི་དང་ནུབ་རི་གཉིས་བར་ཐག་རིང་ཞིང་ཕན་ཚུན་ཡེ་མ་རེག་པར་
སོ་སོར་གནས་པ་ལྟར། སྐྱེ་བོ་ཕལ་པ་རྣམས་དང་དམ་པའི་ཆོས་ཀྱང་དཔེ་དེ་དག་
ལས་ཀྱང་རིང་བར་ཡེ་མ་རེག་པར་སོ་སོར་གནས་སོ་ཞེས་གསུངས་སོ། །སེམས་
དཔའ་ཆེན་པོ་པོ་ཏོ་བས། ཚིགས་བཅད་ འདི་ནི་བྱང་ སེམས་ ཟླ་བས་ བྲམ་ཟེ་
ལེགས་བཤད་ཀྱི་སྐྱེས་ཁྱེར་འོངས་པ་ཞིག་ལ་གསེར་སྲང་སྟོང་ཕུལ་ནས་བླངས་
པའི་ཆོས་ཡིན་པས་ཚིགས་བཅད་འདི་བློ་ལ་བཟུང་ནས་འདིའི་དོན་ལྟར་རྒྱུན་དུ་
རང་གི་རྒྱུད་ལ་བརྟག་དགོས་ཞེས་གསུངས་ཤིང་། ཚིགས་བཅད་འདི་རྒྱུན་དུ་ཁ་
ཏོན་དུ་མཛད་ནས་ཡང་དང་ཡང་དུ་གསུངས་པར་མཛད་ཅེས་གསུང་སྒྲོས་ལས་
འབྱུང་ངོ༌། ། །
ལྔ་པ་སུ་དཱ་སའི་བུས་བཀའ་དྲིན་རྗེས་སུ་དྲན་པའི་གུས་པ་ཆེན་པོས་ཅི་
འབྱོར་བའི་ཡོན་ཕུལ་བ་ལ་དགུ །སུ་དཱ་སའི་བུས་བྱང་སེམས་ཟླ་བ་ལ་ཚིགས་སུ་
བཅད་པ་རེ་རེའི་ཡོན་དུ་ཅི་བཞེད་པའི་དམ་པ་རེ་རེ་འབུལ་ཞེས་ཞུས་པ། བྱང་
སེམས་ཟླ་བས་སུ་དཱ་སའི་བུ་ཉེས་སྤྱོད་མཐའ་དག་ལས་ལྡོག་ཏུ་གཞུག་པའི་ཕྱིར་
ཁྱོད་ཀྱིས་དམ་པ་སྦྱིན་མི་ནུས་སོ་ཞེས་སྤོ་བར་མཛད། སུ་དཱ་སའི་བུས་རང་སྲོག་
ལའང་མི་ལྟ་བར་དམ་པ་བཞི་ངེས་པར་འབུལ་ཞེས་ཞུས་པ། བྱང་སེམས་ཟླ་བས་
- 290-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅིས་ཀྱང་དམ་པ་བཞི་འབུལ་ན་བདེན་པའི་བརྟུལ་ཞུགས་ལ་གནས་པ་སོགས་
དམ་པ་བཞི་བྱིན་ཅིག་ཅེས་གསུངས་པ། སུ་དཱ་སའི་བུས་མི་ཤ་ཟ་བ་སྤོང་མི་ནུས་
པས་དེའི་ཚབ་ཏུ་དམ་པ་གཞན་ཞིག་འབུལ་བར་ཞུས་པ། བྱང་སེམས་ཟླ་བས་མི་
ཤ་ཟ་བ་མ་སྤངས་ན་གཞན་གསུམ་ཡང་བསྲུང་མི་ནུས་སོ་ཞེས་གདམས་པ། སུ་དཱ་
སའི་བུས་དེའི་ལན་གསོལ་བ། བྱང་སེམས་ཟླ་བས་མི་ཤ་ཟ་བའི་ཉེས་དམིགས་
རྒྱ་ཆེར་བཤད་ནས་ཉེས་སྤྱོད་མཐའ་དག་ལས་ལྡོག་ཏུ་གཞུག་པར་མཛད་པ། སུ་
དཱ་སའི་བུས་བཀའ་བཞིན་དུ་བསྒྲུབ་པར་དམ་བཅས་པའོ། །དང་པོ་ནི། དེ་ནས་
སུ་དཱ་ སའི་བུ་ཞེས་པ་ནས། བསླང་དུ་གསོལ། །ཞེས་པའི་བར་ཏེ། དེ་ལྟར་བྱང་
སེམས་ཟླ་བས་ཚིགས་སུ་བཅད་པ་བཞི་གསུངས་པ་ན། སུ་དཱ་སའི་བུ་སེམས་
དཔའ་ཆེན་པོས་གསུང་དེ་རྣམས་ལ་ཡ་མཚན་ཞིང་དད་པ་ཆེན་པོ་ཐོབ་སྟེ། དགའ་
ཞིང་གུས་པར་གྱུར་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བ་ལ་
བཀའ་དྲིན་དྲན་པའི་གུས་པས་ཡོན་འབུལ་བའི་ཚིག་སྨྲས་པ། བདག་ཉིད་ཆེན་པོ་
ཁྱོད་ཀྱིས་གང་བསྟན་པའི་ཚིགས་སུ་བཅད་པ་བཞི་པོ་དེ་དག་རྣར་སྙན་པ་དང་།
ཚིག་འབྲུ་རབ་ཏུ་གསལ་ཞིང་འཇིག་རྟེན་ཀུན་ལས་ཁྱད་པར་དུ་འཕགས་པའི་དོན་
སྟོན་པའི་གསུང་དེ་དག་ཐོས་པ་ཙམ་གྱིས་བདག་གི་ཡིད་ཀྱི་ཉོན་མོངས་གདུག་
རྩུབ་ཞི་ནས་བདུད་རྩི་ཐོབ་པ་ལྟར་དགའ་བར་གྱུར་པས། ཆོས་བསྟན་པ་དེ་ལ་
མཆོད་པའི་ཕྱིར་ཁྱོད་ལ་ཡོན་དུ་དམ་པ་བཞི་འབུལ་བར་བྱེད་དོ། །དེ་བས་ན་
ཐུགས་ཅི་བཞེད་པའི་དམ་པ་བཞི་བདག་ལ་བསླང་དུ་གསོལ་ཞེས་ཞུས་སོ། །
གཉིས་པ་བྱང་སེམས་ཟླ་བས་སུ་དཱ་སའི་བུ་ཉེས་སྤྱོད་མཐའ་དག་ལས་ལྡོག་ཏུ་
གཞུག་པའི་ཕྱིར་ཁྱོད་ཀྱིས་དམ་པ་སྦྱིན་མི་ནུས་སོ་ཞེས་སྤྱོ་བར་མཛད་པ་ནི། དེ་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ནས་དེ་ལ་ཞེས་པ་ནས། མ་སྨྲ་ཞིག །ཅེས་པའི་བར་ཏེ། དེ་ནས་སུ་དུ་སའི་བུ་དེ་
སྐད་སྨྲ་བ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོཟླ་བ་ཡ་མཚན་དུ་
གྱུར་ནས་སྨྲས་པ། ཉོན་མོངས་པ་དང་ཉེས་སྤྱོད་ཀྱི་དབང་དུ་སོང་སྟེ་རང་ལ་རང་
དབང་གང་ཡང་མེད་པར་གྱུར་པ་ཁྱོད་ངོ་ཚ་དང་ཁྲེལ་ཡོད་ཐམས་ཅད་ལས་འདས་
ཏེ། མི་བསད་དེ་ཟ་བ་མི་ རིགས་པའི་ལས་འདི་ལྟ་བུ་བྱེད་པ་ལ་དགའ་བས་ཕྱི་
མར་ཕན་པའི་ཆོས་ལས་ཉམས་པར་མ་ཟད། རང་གི་རྒྱལ་སྲིད་ལས་ཀྱང་ཉམས་
ཏེ་ཕམ་པར་གྱུར་ལ། ཡ་རབས་དམ་པ་རྣམས་ཀྱི་ལུགས་དགེ་བར་སྤྱོད་པ་ལས་
རང་བཞིན་ཕྱིན་ཅི་ལོག་ཏུ་གྱུར་པ་ཁྱོད་ཀྱིས་གཞན་ལ་ཇི་ལྟར་དམ་པ་སྦྱིན། ཁྱོད་
ཀྱིས་དམ་པ་འབུལ་ཟེར་བ་ལྟར་ངས་དམ་པ་འདི་དང་འདི་བྱིན་ཅིག་ཅེས་གལ་ཏེ་
བསླངས་པར་གྱུར་ན་ནི་ཁྱོད་ལ་སྦྱིན་པར་བྱ་བ་མེད་ཅིང་། སྦྱིན་ནུས་པ་ཞིག་ཡོད་
ཀྱང་ཁྱོད་ཀྱི་ཡིད་སྦྱིན་པར་སྤྲོ་བར་མི་འགྱུར་རོ། །དེ་ལྟར་མེད་པ་དང་ཡོད་ཀྱང་
སྦྱིན་མི་ནུས་བཞིན་དུ་སྦྱིན་ནོ་ཞེས་རྫུན་གྱི་སྐྱོན་དང་བཅས་པར་ངོ་ཚ་ཁྲེལ་ཡོད་
དང་ལྡན་པའི་མི་སུ་ཞིག་སྨྲ། དེ་བས་ན་ཁྱོད་དམ་པ་བཞི་འབུལ་ཟེར་བའི་ཚིག་དེ་
སྐད་རེ་ཞིག་ང་ལ་མ་སྨྲ་ཞིག་ཅེས་མཚང་ནས་བྲུས་ཏེ་སྤྱོ་བར་མཛད་དོ། །
གསུམ་པ་སུ་དཱ་སའི་བུས་རང་སྲོག་ལའང་མི་ལྟ་བར་དམ་པ་བཞི་ངེས་པར་
འབུལ་ཞེས་ཞུས་པ་ནི། དེ་ནས་ སུ་དཱ་ སའི་བུ་ཞེས་པ་ནས། སློངས་ཤིག །ཅེས་
པའི་བར་ཏེ། དེ་ལྟར་སེམས་དཔའ་ཆེན་པོས་འདུལ་བའི་དགོས་པའི་དབང་གིས་
སུ་དཱ་སའི་བུ་ལ་མཚང་ནས་བྲུས་ཏེ་སྤྱོས་པ་ན་སུ་དཱ་སའི་བུ་ཅུང་ཞིག་ངོ་ཚ་བར་
གྱུར་ཏེ། མགོ་སྨད་ནས་བྱང་ཆུབ་སེམས་དཔའ་ལ་ལན་སྨྲས་པ། ཁྱོད་དེ་ ལྟར་
བདག་ལ་མི་ནུས་བཞིན་དུ་སྦྱིན་ནོ་ཞེས་རྫུན་སྨྲས་པ་སྙམ་དུ་དོགས་པ་མ་སྐྱེ་
- 292 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིག །བདག་ལ་ཁྱོད་ལས་བཀའ་དྲིན་ཆེ་བ་མེད་པས་ཁྱོད་བསླུ་བའི་རྫུན་ག་ལ་སྨྲ།
བདག་གི་སྲོག་ཀྱང་ཡོངས་སུ་བཏང་ནས་ཚིགས་བཅད་རེ་ལ་དམ་པ་རེ་རེ་སྟེ་དམ་
པ་བཞི་པོ་དེ་རྣམས་བདག་ངེས་པར་འབུལ་གྱི། རྒྱལ་བུ་ཆེན་པོ་ཁྱོད་ཅི་དང་ཅི་
བཞེད་པ་བག་ཕབ་ནས་འདི་དང་འདི་དགོས་སོ་ཞེས་དམ་པ་བཞི་པོ་སློངས་ཤིག་
ཅེས་ཞུས་སོ། །བཞི་པ་བྱང་སེམས་ཟླ་བས་ཅིས་ཀྱང་དམ་པ་བཞི་འབུལ་ན་བདེན་
པའི་བརྟུལ་ཞུགས་ལ་གནས་པ་སོགས་དམ་པ་བཞི་བྱིན་ཅིག་ཅེས་པ་གསུངས་པ་
ནི། བྱང་ཆུབ་སེམས་དཔས་སྨྲས་པ། ཞེས་པ་ནས། སྦྱིན་པར་གྱིས། ། ཞེས་པའི་
བར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བས་སུ་དཱ་སའི་བུ་ལ་
སྨྲས་པ། ཁྱོད་དེ་ཙམ་དུ་གུས་པས་རང་སྲོག་ལའང་མི་ལྟ་བར་དམ་པ་བཞི་ངེས་
པར་འབུལ་ཟེར་ན། འོ་ན་དཔའ་བོ་ཁྱོདཀྱིས་ད་ཕྱིན་ཆད་རྫུན་དུ་སྨྲ་བ་སྤོངས་ལ་
བདེན་པའི་བརྟུལ་ཞུགས་ལོངས། སེམས་ཅན་གསོད་པ་སྤོངས། སྔར་བཙོན་དུ་
བཟུང་བའི་སྐྱེ་བོ་འདི་རྣམས་མ་ལུས་ཐོངས། མི་ཤ་ཟ་བ་རབ་ཏུ་སྤོངས། དམ་
པའི་ནང་ན་དམ་པ་འདི་བཞི་མཆོག་ཏུ་གྱུར་པ་ཡིན་པས་བཞི་པོ་འདི་ཁྱོད་ཀྱིས་
སྦྱིན་པར་གྱིས་ཤིག་ཅེས་གསུངས་སོ། །ལྔ་པ་སུ་དཱ་སའི་བུས་མི་ཤ་ཟ་བ་སྤོང་མི་
ནུས་པས་དེའི་ཚབ་ཏུ་དམ་པ་གཞན་ཞིག་འབུལ་བར་ཞུས་པ་ནི། སུ་དཱ་སའི་བུས་
སྨྲས་པ། ཞེས་པ་ནས། མཁྱེན་པར་མ་གྱུར་ཏམ། །ཞེས་པའི་བར་ཏེ། བྱང་སེམས་
ཟླ་བས་སུ་དཱ་སའི་བུ་ལ་ཁྱོད་དམ་པ་བཞི་ཅིས་ཀྱང་འབུལ་ན། བདེན་པ་བསྲུང་བ་
དང༌། སྲོག་ གཅོད་ སྤོང་བ་དང་། བྲག་ཕུག་ན་བཙོན་དུ་བཟུང་བའི་མི་རྣམས་
གཏོང་བ་དང་། ད་ཕྱིན་ཆད་མི་ཤ་མི་ཟ་བ་བཞི་ཁས་ལོངས་ཤིག་ཅེས་གསུངས་པ་
ན། སུ་དཱ་སའི་བུས་ལན་སྨྲས་པ། དམ་པ་སྔ་མ་གསུམ་ཇི་ལྟར་གསུངས་པ་ལྟར་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བྱེད་པས་དེ་གསུམ་ནི་ཁྱོད་ལ་འབུལ་གྱི། བདག་མི་ཤ་མི་ཟ་བར་མི་ནུས་པར་སྔ་
ནས་སེམས་དཔའ་ཆེན་པོ་ཁྱོད་ཀྱིས་མཁྱེན་པར་མ་གྱུར་ཏམ། དེས་ན་དེ་མི་ནུས་
པས་མི་ཤ་ཟ་བ་སྤོང་བའི་ཚབ་ཏུ་དམ་པ་བཞི་པ་གཞན་ཞིག་བསླང་དུ་གསོལ་
ཞེས་ཞུས་སོ། །
དྲུག་པ་བྱང་སེམས་ཟླ་བས་མི་ཤ་ཟ་བ་མ་སྤངས་ན་གཞན་གསུམ་ཡང་
བསྲུང་མི་ནུས་སོ་ཞེས་གདམས་པ་ནི། བྱང་ཆུབ་སེམས་དཔས་སྨྲས་པ། །ཞེས་པ་
ནས་། ཇི་ ལྟར་ སྦྱིན་ པར་ འགྱུར། །ཞེས་ པའི་ བར་ ཏེ། བྱང་ ཆུབ་ སེམས་ དཔའ་
སེམས་དཔའ་ཆེན་པོ་ཟླ་བས་སུ་དཱ་སའི་བུ་ལ་སྨྲས་པ། ཁྱོད་ཀྱིས་དམ་པ་སྦྱིན་
པར་ག་ལ་ནུས་ཞེས་ངས་མ་བྱས་སམ། ཨེ་མའོ་ངས་སྔར་བྱས་པ་དེ་ཁོ་ན་བཞིན་
དུ་གྱུར་ཏོ། །ཀྱེ་ཞེས་སུ་དཱ་སའི་བུ་ལ་བོས་ནས། གཞན་ཡང་ཁྱོད་ཉོན་ཅིག །མི་ཤ་
ཟ་བ་མ་བཏང་ན་ཁྱོད་ཀྱིས་དམ་པ་སྔ་མ་གསུམ་ཡང་སྦྱིན་མི་ནུས་ཏེ། མི་ཤ་ཟ་བ་
མ་སྤངས་ན་བདེན་པ་སྨྲ་བ་ཡང་མི་ནུས། སེམས་ཅན་གསོད་པ་སྤོང་བར་ཡང་མི་
ནུས། མི་བཙོན་དུ་བཟུང་བ་རྣམས་མ་བསད་པར་གཏོང་བར་ཡང་མི་ནུས་སོ། །
དེའི་རྒྱུ་མཚན་འདི་ལྟར། མི་ཤ་ཟ་བ་མ་སྤངས་ན་ཁྱོད་ཀྱིས་ཇི་ལྟར་བདེན་པར་སྨྲ་
བར་ག་ལ་འགྱུར་ཏེ། རྒྱལ་པོ་ཁྱོད་ཀྱིས་སྔར་བདག་གི་སྲོག་ཀྱང་ཡོངས་སུ་བཏང་
ནས་ཆོས་ཚིགས་བཅད་རེ་རེའི་ཡོན་དུ་དམ་པ་རེ་རེ་སྟེ་དམ་པ་བཞི་པོ་འདི་རྣམས་
ངེས་པར་འབུལ་ལོ་ཞེས་དེ་སྐད་མ་སྨྲས་སམ། དེ་བས་ན་རང་སྲོག་ལའང་མི་ལྟ་
བར་ཅི་བཞེད་པ་འབུལ་ལོ་ཞེས་སྨྲས་པ་དེ་ལས་ཇི་ལྟར་གཞན་དུ་གྱུར་ཏོ། །མི་ཤ་
ཟ་བ་མ་སྤངས་ན་དམ་པ་གཉིས་པ་དེ་ཡང་སྦྱིན་མི་ནུས་ཏེ། ཤའི་ཕྱིར་དུ་མི་བསད་
ན་སྲོག་ཆགས་མི་གསོད་པར་ག་ལ་ནུས། དེ་བས་ན་ཁྱོད་ཀྱིས་དམ་པ་གཉིས་པ་
- 294 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྲོག་ཆགས་གསོད་པ་སྤོང་བའང་སྦྱིན་མི་ནུས་པར་གྲུབ་བོ། །མི་ཤ་ཟ་བ་མ་
སྤངས་ན་དམ་པ་གསུམ་པའང་སྦྱིན་མི་ནུས་ཏེ། མི་བསད་ནས་ཤ་ཟ་བར་བྱེད་ན་
བཙོན་དུ་བཟུང་བའི་མི་རྣམས་གཏོང་བར་ག་ལ་ནུས། དེ་བས་ན་ཁྱོད་ཀྱིས་དམ་
པ་གསུམ་པའི་མི་བཙོན་དུ་བཟུང་བ་རྣམས་གཏོང་བ་དེ་ཡང་སྦྱིན་མི་ནུས་པར་
གྲུབ་བོ། །རྒྱུ་མཚན་དེ་བས་ན་ཁྱོད་ཀྱིས་དམ་པ་བཞི་པ་མི་ཤ་ཟ་བ་སྤོང་བ་དེ་མ་
ནུས་ན། གཞན་སྔ་མ་གསུམ་འབུལ་ཞེས་ཟེར་བ་དེ་མི་རིགས་པར་འགྱུར་བས་མི་
ཤ་ཟ་བ་འདི་ངེས་པར་སྤོང་དགོས་སོ་ཞེས་གདམས་སོ། །བདུན་པ་སུ་དྭ་སའི་
བུས་ དེའི་ ལན་ གསོལ་བ་ནི། སུ་ དྭ་ སའི་བུས་སྨྲས་པ། ཞེས་ པ་ནས། ཇི་ ལྟར་
བཏང་། ཞེས་པའི་བར་ཏེ། སེམས་དཔའ་ཆེན་པོས་མི་ཤ་ཟ་བ་མ་སྤངས་ན་མི་
རུང་བས་ངེས་པར་སྤོང་དགོས་སོ་ཞེས་གསུངས་པ་དེ་ལ་སུ་དཱ་སའི་བུས་ལན་སྨྲས་
པ། བདག་ལས་ངན་པའི་དབང་གིས་མི་ཤ་ལ་ཆགས་ནས་མི་ཤ་ཟ་བ་གང་གི་
ཕྱིར་ རང་གི་རྒྱལ་ སྲིད་ལས་ཉམས་ཤིང་། ནགས་ཚལ་དབེན་པ་དུར་ཁྲོད་ཀྱི་
གནས་སུ་གཉེན་དང་གྲོགས་གང་ཡང་མེད་པར་རང་གཅིག་པུར་གནས་པའི་སྡུག་
བསྔལ་འདི་ལྟ་བུ་བདག་གིས་མྱོང་ལ། ཚེ་ཕྱི་མར་ཕན་པའི་ཆོས་ལས་ཉམས་ཤིང་
འཇིག་རྟེན་ཐམས་ཅད་ ཀྱིས་ སྨད་པའི་གཏམ་ངན་ཡང་ ཐོབ་ པར་ གྱུར་ན། ད་
བདག་གིས་རང་འདོད་པའི་ཟས་གཅིག་པུ་མི་ཤ་ཟ་བ་དེ་ནི་ཇི་ལྟར་གཏང་ཞེས་
ཞུས་སོ། །བརྒྱད་ པ་ བྱང་སེམས་ཟླ་བས་མི་ཤ་ཟ་བའི་ཉེས་དམིགས་རྒྱ་ཆེར་
བཤད་ནས་ཉེས་སྤྱོད་མཐའ་དག་ལས་ལྡོག་ཏུ་གཞུག་པར་མཛད་པ་ནི། བྱང་ཆུབ་
སེམས་དཔས་སྨྲས་པ། ཞེས་པ་ནས། བསྟེན་པའི་རིགས། །ཞེས་པའི་བར་ཏེ། སུ་
དཱ་སའི་བུས་མི་ཤ་ཟ་བ་སྤོང་མི་ཐུབ་པར་ཞུས་པ་དེ་ལ་བྱང་ཆུབ་སེམས་དཔས་
295-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ལན་སྨྲས་པ། ཁྱོད་མི་ཤ་ཟ་བ་ལ་ཆགས་པའི་དབང་གིས་ཆོས་དང༌། རྒྱལ་སྲིད་
དང་། བདེ་བ་དང་། སྙན་གྲགས་ཐམས་ཅད་ལས་ཉམས་པ་དེ་བས་ན་ཁྱོད་ཀྱིས་
རང་ཕུང་བར་འགྱུར་བའི་ལས་དེ་གཏང་བར་རིགས་མོད། དེའི་རྒྱུ་མཚན་ཡང་
འདི་ལྟར་མི་ཤ་ཟ་བ་མ་སྤངས་ན་ནི་སྔར་ལྟར་ཚེ་འདིར་ཡང་ཕུང་ལ། ཕྱི་མར་ཡང་
ཕུང་བར་འགྱུར། མི་ཤ་ཟ་བ་སྤངས་ན་ནི་ཚེ་འདིར་ཡང་བདེ་ལ་ཕྱི་མར་ཡང་བདེ་
བར་འགྱུར་བས། འདི་ཕྱི་ཀུན་ཏུ་ཕུང་བའི་ལས་མི་བྱ་བར་འདི་ཕྱི་ཀུན་ཏུ་བདེ་
བའི་ལས་ཤིག་བྱ་དགོས་སོ། །མི་ཤ་ཟ་བ་མ་སྤངས་ན་ཚེ་འདི་དང་ཕྱི་མ་གཉིས་
ཀར་ཕུང་བར་འགྱུར་ཏེ། མི་ཤ་ཟ་བ་གང་གི་ཕྱིར་ཁྱོད་ནི་ཕྱི་མར་ཕན་པའི་ཆོས་
ཉམས་ཤིང་། ཚེ་འདིར་བདེ་བ་འབྱུང་བའི་དཔལ་རྒྱལ་སྲིད་ཀྱང་ཉམས། ནོར་
ལོངས་སྤྱོད་ཕུན་སུམ་ཚོགས་པའི་བདེ་བའང་ ཉམས། སྙན་པའི་གྲགས་པའང་
ཉམས་ཏེ་གནས་སྐབས་འདི་ལྟ་བུར་གྱུར་ཏོ། ། དེས་ན་འདི་ཕྱི་ཀུན་ཏུ་ཕུང་བར་
འགྱུར་བའི་འབྱུང་གནས་མི་ཤ་ཟ་བ་དེ་ཇི་ལྟར་གཏང་བར་མི་རིགས། ཀྱེ་ཞེས་
བོས་ནས། ཁྱོད་རང་ལ་ལེགས་པར་སོམས་ཤིག །གང་ཡང་མ་བརྟགས་པར་སྦྱིན་
ནོ་ཞེས་ཁས་བླངས་ཏེ། བྱིན་ནས་སླར་འགྱོད་པ་སྐྱེ་བ་ནི་ལེགས་ཉེས་དཔྱོད་པའི་
བློ་གྲོས་དང་བྲལ་བའི་སྐྱེ་བོ་སེམས་རྒྱ་ཆུང་ངུ་དག་ལ་སྲིད་པ་སྟེ་འབྱུང་བར་འགྱུར་
བའི་འོས་ཡིན་ནོ། །གང་ཡང་མ་བརྟགས་པར་བྱུང་རྒྱལ་དུ་སྨྲ་ཞིང་སླར་འགྱོད་པ་
སྐྱེ་བ་དེས་ཁྱོད་ཀྱང་ཟིལ་གྱིས་ནོན་ཏམ། དེ་བས་ན་ཁྱོད་མི་བློ་གྲོས་ཆུང་ངུ་རྣམས་
དང་མཚུངས་པར་མ་བརྟགས་པར་སྡིག་པའི་ལས་ལ་འཇུག་ཅིང་རྨོངས་པའི་རྗེས་
སུ་འབྲང་བ་ཐོངས་ལ། རང་ཉིད་སུ་ཡིན་ཤེས་པར་བྱས་ལ་ངོ་ཚ་ཁྲེལ་ཡོད་བྱ་བའི་
རིགས་ སོ། ཁྱོད་ རྒྱལ་ པོ་ སུ་ དཱ་ སའི་བུ་མ་ཡིན་ནམ་ཞེས་ཐབས་མཁས་ པས་
- 296 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཟེངས་བསྟོད་དེ་ངོ་ཚ་བསྐྱེད་ནས་ཉེས་སྤྱོད་སྤོང་བ་ལ་བསྐུལ་ལོ། །གཞན་ཡང་
སུ་དཱ་སའི་བུ་ལ་མི་ཤ་ཟ་བ་སྤོང་ཕྱིར་འདོད་པའི་ལོངས་སྤྱོད་ཀྱི་ཆ་ནས་གདམས་
པ། ཁྱོད་མི་ཤ་ཟ་བ་སྤངས་ནས་ རྒྱལ་ པོའི་ ཕོ་བྲང་དུ་གནས་ན། སྤྱིར་བཟའ་
བཏུང་ལོངས་སྤྱོད་ཕུན་སུམ་ཚོགས་པ་ལ་ཅི་དགར་ལོངས་སྤྱད་པས་ཆོག་ཅིང་།
ཤ་ཟ་བར་འདོད་ནའང་སྨན་པ་མཁས་པས་བརྟགས་ཏེ་ཟར་རུང་བ་དང་། ལུས་
ཀྱི་ཟུངས་སྟོབས་རྒྱས་པར་འགྱུར་བ་དང་། ནད་རྣམས་ལ་ཕན་པར་གྱུར་པའི་ཤ་
གཡོས་མཁན་མཁས་པས་ལེགས་པར་སྦྱར་བ་དག་ལ་ཅི་དགར་ལོངས་སྤྱད་པས་
ཆོག་གོ །ཤའི་ཁྱད་པར་ལ་སྐྱེ་གནས་ཀྱི་ཁྱད་པར་གྱིས་རོ་བཅུད་མི་འདྲ་བ་དང་།
ནད་གང་དང་གང་ལ་ཕན་པའི་ཁྱད་པར་མི་འདྲ་བ་མང་དུ་ཡོད་དེ། གྲོང་གི་ཁྲོད་
དུ་སྐྱེས་ཤིང་དེར་གནས་པ་དང༌། དགོན་པར་སྐྱེས་ཤིང་དེར་གནས་པ་དང༌། སྐམ་
ས་ལ་སྐྱེས་ཤིང་དེར་གནས་པ་དང་། བརླན་གཤེར་གྱི་ནང་དུ་སྐྱེས་ཤིང་དེར་
གནས་པ་དང་། ཆུའི་ནང་དུ་སྐྱེས་ཤིང་དེར་གནས་པ་དང་། ཐང་ལས་སྐྱེས་ཤིང་
དེར་གནས་པ་དང༌། ཁུང་དུ་སྐྱེས་ཤིང་དེར་གནས་པ་སོགས་སྐྱེ་གནས་དང་སོ་
སོའི་ཁ་ཟས་ཀྱི་ཁྱད་པར་དང་། ལུས་ཀྱི་སྟོབས་ཀྱི་ཁྱད་པར་དང་། ཤའི་ནུས་པ་
བསིལ་བ་དང་དྲོད་ཆེ་བའི་ཁྱད་པར་མང་དུ་ཡོད་པ་ལས། རང་གི་ལུས་ཀྱི་ཁམས་
ལ་གང་དང་གང་འཕྲོད་པ་དེ་དག་སྨན་པ་མཁས་པས་ལེགས་པར་བརྟགས་ཏེ་དྲི་
ཞིམ་པོའི་སྨན་སྣ་ཚོགས་དང་སྦྱར་ཏེ་ལོངས་སྤྱད་ཆོག་པ་དེ་ལྟ་བུའི་ཤ་རྣམས་ཡོད་
ཀྱིས། ཟས་མཆོག་ཏུ་གྱུར་པ་དེ་དག་གིས་སེམས་མགུ་བར་བྱོས་ལ་འཇིག་རྟེན་
ཀུན་གྱིས་སྨད་པར་འགྱུར་བ་མི་ཤ་ཟ་བ་བཏང་ན་རབ་ཏུ་ལེགས་སོ་ཞེས་གདམས་
སོ། །ཤའི་ཁྱད་པར་འདི་དག་ཞིབ་པར་མཁས་མཆོག་དཔའ་བོ་ཉིད་ཀྱིས་མཛད་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པའི་གསོ་དཔྱད་ཡན་ལག་བརྒྱད་པའི་གཞུང་ལས་སོ་སོའི་ངོས་འཛིན་དང༌། རོ་
ནུས་ཀྱི་ཁྱད་པར་དང་། གཡོས་སུ་ཇི་ལྟར་བྱ་བའི་ཚུལ་རྣམས་གསལ་བར་འབྱུང་
སྟེ་འདིར་མ་སྤྲོས་སོ། །གཞན་ཡང་སུ་དཱ་སའི་བུ་ལ་མི་ཤ་ཟ་བ་སྤོང་ཕྱིར་རྒྱལ་སྲིད་
ཀྱི་ལོངས་སྤྱོད་ཕུན་སུམ་ཚོགས་པ་ལས་བརྩམས་ཏེ་གདམས་པ། ཁྱོད་རྒྱལ་པོ་སུ་
དྭ་སའི་བུ་ཡིན་མོད། རྒྱལ་སྲིད་སྐྱོང་བའི་ཚེ་ཐོ་རངས་སོགས་དུས་དུས་སུ་རྔ་བོ་ཆེ་
བརྡུང་བ་དང་། གཞན་ཡང་རྒྱལ་པོ་དང་ལྷ་མཆོད་པའི་ཕྱིར་དང་། རྩེད་མོའི་ཕྱིར་
རྔའི་ཁྱད་པར་རྣམ་པ་སྣ་ཚོགས་ཀྱི་སྒྲ་སྙན་པོ་དབྱར་གྱི་འབྲུག་སྒྲ་བཞིན་དུ་སྒྲོག་པ་
དང་། བཙུན་མོའི་འཁོར་དང་གཞན་ཡང་ན་ཆུང་རྣམས་ཀྱིས་གླུ་སྒྲ་སྙན་པོ་སྒྲོག་པ་
དང༌། གདུགས་དང་རྒྱལ་མཚན་དང་བ་དན་རྣམ་པ་མང་པོ་འཕྱར་བ་དང་། སྐྱེ་བོ་
ཀུན་གྱིས་ཤིས་པ་བརྗོད་ཅིང་འདུད་པ་དང༌། ལོངས་སྤྱོད་ཀྱི་ཁྱད་པར་རྣམ་པ་
མང་པོ་ལ་ཅི་དགར་ལོངས་སྤྱོད་པ་དང༌། རྒྱལ་པོའི་གདན་ཁྲི་བཟང་པོ་ལ་འདུག་
པ་སོགས་བདེ་བ་ཁྱད་པར་ཅན་དེ་དང་དེ་དག་ལ་ཅི་དགར་ལོངས་སྤྱོད་པ་དང་།
ཡབ་ཡུམ་སོགས་གཉེན་དང་རང་གི་བུ་དང་བཙུན་མོའི་འཁོར་སོགས་ནང་མི་ཡིད་
དུ་འོང་བ་རྣམས་བོར་ནས་ནགས་ཚལ་དབེན་པ་འདི་ན་གཉེན་དང་ཉེ་དུ་མེད་ཅིང་
གཡོག་འཁོར་མེད་ལ་ལོངས་སྤྱོད་ཡིད་དུ་འོང་བ་གང་ཡང་མེད་པར་སྟག་དང་།
གཟིག་དང༌། དོམ་དང་། ཅེ་སྤྱང་ལ་སོགས་པ་སྲོག་ཆགས་མི་བསྲུན་པ་དག་དང་
འགྲོགས་ཤིང་། བྱ་ རྒོད་ དང་། འུག་ པ་ དང༌། སྲིན་ བྱ་ དང༌། ཝ་ལ་ སོགས་ པ་
སེམས་ཅན་སྐད་མི་སྙན་པ་ཐོས་ན་སྙིང་མི་དགའ་བ་འདི་དག་དང་ལྷན་ཅིག་
གནས་པ་ཅི་ཞིག་དགའ། དེ་བས་ན་ཁྱོད་མི་ཤ་ཟ་བ་སྤོངས་ལ་འདོད་པའི་ལོངས་
སྤྱོད་ཅིག་འདོད་ན་རང་གི་རྒྱལ་སྲིད་ལ་གནས་ན་ལེགས་སོ་ཞེས་ཐབས་མཁས་
- 298 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
པས་གདམས་སོ། །གཞན་ཡང་སུ་དཱ་སའི་བུ་ལ་གདམས་པ། ངོ་ཚ་བསྐྱེད་ཕྱིར་
རྒྱལ་པོ་ཞེས་སྲི་ཞུའི་ཚིག་གིས་བོས་ནས། ཁྱོད་སྔར་ཝཱ་ར་ཎཱ་སིར་རྒྱལ་སྲིད་སྐྱོང་
བའི་ཚེ་རང་སུའི་ཡང་དབང་དུ་མི་གཏོང་བར་འབངས་ཐམས་ཅད་རང་གི་དབང་
དུ་བསྡུས་ཏེ་སྐྱོང་བར་བྱེད་པ་དེ་ལྟ་བུ་ཡིན་པ་ལ། ད་ནི་རྗེ་བོའི་དབང་དུ་སོང་བའི་
བྲན་ཁོལ་བཞིན་དུ་རང་ལ་དབང་བ་གང་ཡང་མེད་པར་སེམས་ཀྱི་དབང་དུ་འགྲོ་
བར་བྱེད་པ་འདི་མི་རིགས་ ཀྱི། སེམས་ རང་ གི་དབང་དུ་འདུས་པར་བྱས་ལ་
ལེགས་ཉེས་ལེགས་པར་བརྟགས་ནས་ཕྱི་མར་ཕན་པའི་ཆོས་དང་། ཚེ་འདིར་བདེ་
བའི་སྲིད་གཉིས་ཀ་ལ་མི་གནོད་པའི་ལམ་དུ་འཇུག་པའི་རིགས་སོ། །གཞན་ཡང་
ཁྱོད་སྔར་རྒྱལ་སྲིད་སྐྱོང་བའི་ཚེ་རྒྱལ་པོ་ཁྱོད་རང་གཅིག་པུས་ཕ་རོལ་གྱི་གཡུལ་
ངོར་ཕྱིན་ཏེ་དམག་གི་དཔུང་ཐམས་ཅད་ལས་རྒྱལ་བར་ནུས་པ་དེ་ལྟ་བུའི་སྙིང་
སྟོབས་ཅན་ཡིན་པ་ལ། ད་སེམས་ཙམ་ཞིག་ཚར་གཅད་མི་ནུས་པར་ཅི་ བྱེད་
སེམས་ཀྱི་དབང་དུ་གཏོང་ཞིང་སེམས་འདུལ་བའི་ཕྱིར་སྙིང་སྟོབས་གང་ཡང་མེད་
པའི་སྡར་མ་འདི་ལྟ་བུ་མ་བྱེད་ཅིག་ཅེས་གདམས་སོ། །
འདིར་སེམས་ཙམ་ཞེས་སྨོས་པ་ནི། ཕ་རོལ་གྱི་དགྲ་བོའི་དཔུང་དང་སེམས་
གཉིས་མི་འདྲ་བའི་ཁྱད་པར་སྟོན་པ་སྟེ། ཕ་རོལ་གྱི་དགྲ་ནི་ལན་ཅིག་ཕམ་པར་
བྱས་ཏེ་ཡུལ་ནས་བཏོན་ཀྱང་ཡུལ་གཞན་དུ་གནས་ཏེ་ནུས་པ་བརྟས་པར་བྱས་
ནས་སླར་ཚུར་རྒོལ་དུ་འོང་བ་དང་། རང་རང་གི་གཉེན་དང་ཉེ་དུ་དང་གཅིག་ལ་
གཅིག་བརྟེན་གྱི་གྲོགས་སོགས་དཔུང་མང་དུ་འབྱུང་བ་དང་། དགྲ་གཅིག་བསད་
ཀྱང་དེའི་གཉེན་དང་ཉེ་དུ་དང་གྲོགས་གཞན་རྣམས་དགྲར་ལངས་ཏེ་སླར་གནོད་
པ་བྱེད་ལ། སེམས་འདི་ནི་ཁོ་རང་བཏུལ་ན་གྲོགས་གཞན་ལྡང་རྒྱུ་མེད་པ་དང་།
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཕྲལ་རྐྱེན་དམིགས་ཡུལ་རེ་དང་བསྡེབས་ནས་འཆར་བ་ལས་གནས་ངེས་བཟུང་
མེད་ པ་ དང༌། ལན་ ཅིག་ཡུལ་ནས་འདོན་ཐུབ་ན་སླར་ལྡང་རྒྱུ་མེད་པ་དང་།
སེམས་ཁོ་རང་གི་སྣང་ཚུལ་དང་འཛིན་ཚུལ་ངོ་འཕྲོད་པ་ཙམ་གྱིས་འཁྲུལ་བའི་
རྫུན་ཕུགས་ཞིག་ནས་འགྲོ་བས་སེམས་འདུལ་བ་ལ་སྙིང་སྟོབས་བསྐྱེད་དགོས་སོ་
ཞེས་ འདོམས་པའོ། །རིགས་པ་འདིའི་ཚུལ་ནི་སྤྱོད་འཇུག་ལས་ཆེས་ཞིབ་པར་
འབྱུང་ སྟེ་ མ་ སྤྲོས་སོ། །གཞན་ ཡང་ འཇིག་རྟེན་ ཕྱི་མའི་དོན་ལས་བརྩམས་ཏེ་
གདམས་པ་ནི། སུ་དཱ་སའི་བུ་ལ་གཟེངས་བསྟོད་པ་དང་སྤྲོ་བ་བསྐྱེད་པའི་ཕྱིར་
མིའི་བདག་པོ་ཞེས་བོས་ནས། ཁྱོད་ད་ལྟ་མིའི་ལུས་ཐོབ། ལེགས་ཉེས་དཔྱོད་
པའི་བློ་གྲོས་དང་ལྡན། རང་དབང་ཡོད་པའི་སྐབས་འདིར་སྙིང་པོ་གང་ཡང་མེད་
པ་ཀུན་གྱིས་སྨད་པའི་གནས་མི་ཤ་ཟ་བ་ཙམ་ལ་ཆགས་ཏེ་རི་ཕུག་ཏུ་སྲིན་པོ་ལྟར་
གནས་པའི་སྤྱོད་ངན་འདི་ཐོངས་ལ། འཇིག་རྟེན་ཕྱི་མའི་དོན་ལ་ལྟ་བའི་རིགས་
སོ། །དེ་བས་ན་མི་ཤ་ཟ་བ་འདིས་མཚོན་འཕྲལ་དུ་རང་གི་སེམས་དགའ་ཡང་
འཇིག་རྟེན་ཕྱི་མར་ཕན་པ་མ་ཡིན་པའི་སྤྱོད་པ་ངན་པ་གང་ཡང་བསྟེན་མི་རིགས་
སོ། །བྱ་བ་གང་བྱས་ན་ཕྱི་མར་རྣམ་སྨིན་ཡིད་དུ་འོང་བ་འབྱུང་ལ། རྒྱལ་བ་སྲས་
དང་བཅས་པ་རྣམས་མཉེས་པ་འཇིག་རྟེན་འདིར་སྙན་པའི་གྲགས་པ་དང་མི་
འགལ་བའི་ལམ་གང་ཡིན་པ་དེ་ནི་འཕྲལ་དུ་རང་གི་སེམས་ལ་མི་དགའ་ཡང་།
ནད་གཞོམ་ཕྱིར་སྨན་བཏུང་བ་བཞིན་དུ་ཕྱི་མར་ངེས་པར་ཕན་པའི་ཐབས་ཡིན་
པས་བསྟེན་པའི་རིགས་སོ་ཞེས་གདམས་སོ། །འདི་ལ་སྐྱེས་བུ་ཆུང་ངུའི་ལམ་དང་
བསྟུན་པའི་ཕན་གནོད་དང་། འབྲིང་གི་ལམ་དང་བསྟུན་པའི་ཕན་གནོད་དང་།
ཆེན་པོའི་ལམ་དང་བསྟུན་པའི་ཕན་གནོད་གྱི་ཁྱད་པར་རྒྱ་ཆེར་བཤད་དུ་ཡོད་དེ་
- 300 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མ་སྤྲོས་སོ། །ཕན་པ་དང་བདེ་བ་ལ་མུ་བཞི་བརྩི་དགོས་པའི་ཚུལ་ནི་སྔར་བཤད་
ཟིན་ཏོ། །
དགུ་པ་སུ་དཱ་སའི་བུས་བཀའ་བཞིན་དུ་བསྒྲུབ་པར་དམ་བཅས་པ་ནི། དེ་
ནས་སུ་དཱ་སའི་བུ་ཞེས་པ་ནས། ལྷན་ཅིག་བཞུད། །ཅེས་པའི་བར་ཏེ། དེ་ལྟར་
སེམས་དཔའ་ཆེན་པོས་སུ་དཱ་སའི་བུ་ལ་ཉེས་སྤྱོད་རྣམས་ཀྱི་ཉེས་དམིགས་བསྟན་
ནས་ཚར་བཅད་ཅིང་། ལེགས་པར་སྤྱད་པའི་ཕན་ཡོན་བསྟན་ནས་སྤྲོ་བ་བསྐྱེད་དེ་
མངོན་མཐོ་དང་ངེས་ལེགས་ཀྱི་ལམ་རྒྱ་ཆེར་འདོམས་པར་མཛད་པ་ན། སུ་དཱ་
སའི་བུ་རབ་ཏུ་དད་པར་གྱུར་པས་མིག་ནི་མཆི་མས་གང༌། སྐད་ནི་འཛེར་བཞིན་
དུ་བྱང་ཆུབ་སེམས་དཔའི་དྲུང་དུ་འོངས་ཏེ་ལུས་ཐམས་ཅད་ས་ལ་ཕབ་པའི་ཕྱག་
འཚལ་ཞིང་སེམས་དཔའ་ཆེན་པོའི་ཞབས་གཉིས་ལ་མགོ་བོས་གཏུགས་ཏེ་ལག་
པ་གཉིས་ཀྱིས་འཇུས་ནས་སྨྲས་པ། བྱང་སེམས་བདག་ཉིད་ཆེན་པོ་ཁྱོད་ཀྱི་ཡོན་
ཏན་མེ་ཏོག་རྒྱས་པའི་གེ་སར་གྱི་ཕྱེ་མ་བསོད་ནམས་དྲི་ཞིམ་པོའི་གྲགས་པའི་དྲི་
བཟང་གི་ངད་ཀྱིས་འགྲོ་བ་འདི་དག་ཐམས་ཅད་ཁྱབ་པར་མཛད་ལ། ལྷག་པར་
འདི་ལྟར་མི་བསད་ནས་ཟ་བའི་སྡིག་སྤྱོད་འཆི་བདག་གི་ཕོ་ཉར་གྱུར་པ་བདག་ལ་
མགོན་པོ་ཁྱོད་ལྟར་ཐུགས་རྗེ་ཆེ་བ་གཞན་སུ་ཞིག་མཆིས། བདག་ཉིད་ཆེན་པོ་
ཁྱོད་ནི་ལེགས་ཉེས་བླང་དོར་གསལ་བར་མཛད་པས་ན་བདག་གི་སྟོན་པ་ཡིན་ལ།
ཚར་བཅད་རྗེས་འཛིན་གྱི་སྒོ་ནས་ལམ་བཟང་པོ་ལ་གོང་ནས་གོང་དུ་འཁྲིད་པར་
མཛད་པས་ན་བདག་གི་བླ་མ་ཡིན་ཞིང་། འདི་ཕྱི་ཀུན་ཏུ་ཕན་པའི་དངོས་གྲུབ་
སྩོལ་བར་མཛད་པས་ན་སྐྱོབ་པའི་ལྷ་ཉིད་ལགས་སོ། །དེ་བས་ན་བདག་ཉིད་ཆེན་
པོ་ཁྱོད་ཀྱིས་ཇི་ལྟར་བསྒོ་བ་འདི་རྣམས་བདག་གིས་སྤྱི་བོས་མནོས་ཏེ་བདག་ལ་
- 301-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཇི་སྐད་བཀའ་བསྩལ་པ་དེ་དག་དེ་བཞིན་དུ་བསྒྲུབ་པར་བགྱིའོ། །དེ་ཡང་བདག་
ཉིད་ཆེན་པོ་ཁྱོད་ ཀྱིས་ ཇི་ལྟར་གསུངས་པ་ལྟར་ད་ཕྱིན་ཆད་མི་ཤ་ཡོང་ཡེ་མི་
ཟའོ། །ད་ཕྱིན་ཆད་རྫུན་ནམ་ཡང་མི་སྨྲ་བར་བདེན་པའི་བརྟུལ་ཞུགས་ལ་གནས་
པར་བགྱིའོ། །ད་ཕྱིན་ཆད་སྲོག་ཆགས་གྲོགས་སྦྱར་ཙམ་ཡང་མི་གསོད་པར་སྲོག་
གཅོད་པ་ཡོངས་སུ་སྤང་བར་བགྱིའོ། །བདག་གིས་འབྱུང་པོའི་མཆོད་སྦྱིན་གྱི་ཕྱིར་
རྒྱལ་ པོའི་བུ་ ཕྱོགས་ པ་ བཙོན་ རར་ བཞག་ པས་ སེམས་ མི་ དགའ་ཞིང་ བཞིན་
མདངས་ཉམས་ལ་མྱ་ངན་གྱིས་གདུངས་པའི་ཡིད་ཅན་དུ་གྱུར་པ་བརྒྱ་ཙམ་ཡོད་པ་
དེ་དག་ཀུན་ཀྱང་བཏང་གིས་ལྷན་ཅིག་བཞུད་ཅིག་ཅེས་ཞུས་སོ། ། །
དྲུག་པ་བྱང་སེམས་ཟླ་བས་སྐྱེ་བོ་ཉམ་ཐག་མང་པོ་ཕན་བདེ་ལ་བཀོད་པ་ནི།
དེ་ནས་བྱང་ཆུབ་སེམས་དཔས་ཞེས་པ་ནས། སོ་སོའི་རྒྱལ་སྲིད་ལ་བཀོད་དོ། །
ཞེས་པའི་བར་ཏེ། དེ་ལྟར་སུ་དཱ་སའི་བུས་སེམས་དཔའ་ཆེན་པོ་ལ་བཀའ་དྲིན་
དྲན་པའི་གུས་པ་ཆེན་པོས་མི་ཤ་ཟ་བ་སྤོང་བ་སོགས་ཅི་གསུངས་བཀའ་བཞིན་དུ་
བསྒྲུབ་བོ་ཞེས་ཞུས་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བས་
སུ་དཱ་སའི་བུ་ལ་ཁྱོད་ཉེས་སྤྱོད་ལས་ལོག་ནས་མི་ཤ་ཟ་བ་སྤོང་བ་དང་། བདེན་
པའི་བརྟུལ་ཞུགས་ལ་ གནས་པ་དང་། སྲོག་གཅོད་སྤོང་བ་དང༌། རྒྱལ་པོའི་བུ་
བཙོན་དུ་བཟུང་བ་རྣམས་གཏོང་བར་ཁས་བླངས་ཤིང་། རྒྱལ་པོའི་བུ་དེ་དག་ཁྲིད་
ལ་དེ་དག་དང་ལྷན་ཅིག་བྱོན་ཅིག་ཟེར་བ་ཤིན་ཏུ་ལེགས་པས་དེ་བཞིན་དུ་བྱའོ་
ཞེས་དེས་སྨྲས་པ་བཞིན་དུ་ཉན་ནས་རྒྱལ་པོའི་བུ་བཙོན་དུ་བཟུང་བ་གང་ན་
འཁོད་ པའི་ ས་ དེར་ བྱོན་ནོ། །རྒྱལ་ པོའི་ བུ་བཙོན་དུ་བཟུང་བ་དེ་རྣམས་ཀྱིས་
སེམས་དཔའ་ཆེན་པོ་རྒྱལ་བུ་ཟླ་བ་དེར་བྱོན་པ་མཐོང་ནས། བདག་ཅག་རྣམས་
- 302 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྲིན་པོ་རྐང་བཀྲ་བཟུང་ནས་འཆི་བདག་གི་ཁ་ནང་དུ་ཟིན་པ་ལ། སེམས་ཅན་
ཡོངས་ཀྱི་མགོན་སྐྱབས་དང་དཔུང་གཉེན་བདག་ཉིད་ཆེན་པོ་འདི་བྱོན་པས་སྟེས་
སོ། །བདག་ཅག་རྣམས་ནི་ད་ཐར་ཟིན་ཏོ་སྙམ་ནས་རབ་ཏུ་དགའ་བར་གྱུར་ཏོ། །
དོན་དེ་དག་ཚིགས་སུ་བཅད་པའི་སྒོ་ནས་བསྔགས་པ་ནི། རྒྱལ་བུ་དེ་དག་ཅེས་
སོགས་ཏེ། དོན་ནི་བཙོན་དུ་བཟུང་བའི་རྒྱལ་བུ་བརྒྱ་པོ་དེ་དག་སེམས་དཔའ་ཆེན་
པོ་རྒྱལ་བུ་ཟླ་བ་མཐོང་ནས་རབ་ཏུ་འཛུམ་དམུལ། ནང་དུ་ཡིད་དགའ་བའི་དབང་
གིས་བཞིན་གྱི་མདངས་གསལ་ཞིང་དགའ་བའི་རྣམ་འགྱུར་རྣམ་པར་མཛེས་པར་
གྱུར་ཏོ། །དེ་ལྟར་གྱུར་པ་དེ་དཔེ་གང་དང་འདྲ་བ་ནི། སྟོན་ཀའི་དུས་ཀྱི་མཚན་མོ་
ཟླ་བའི་འོད་ཟེར་གསལ་བས་མེ་ཏོག་ཀུ་མུད་རྣམས་ཁ་ཕྱེ་ཞིང་། དང་བའི་མཚོ་
ཡང་ཤིན་ཏུ་གསལ་བར་སྣང་བ་བཞིན་ནོ། །ཚིགས་བཅད་འདི་ནི་རྒྱལ་བུ་བརྒྱ་པོ་
འཆི་བདག་གི་ཁ་ནས་ཐར་ཏེ་དགའ་བ་རྒྱས་པའི་རྣམ་འགྱུར་ལ་མཚུངས་པ་
གསལ་བྱེད་ཀྱི་དཔེ་རྒྱན་སྦྱར་བའི་ཚིག་སྦྱོར་ཆེས་ངོ་མཚར་བ་ཞིག་གོ །དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་ཟླ་བ་རྒྱལ་པོའི་བུ་དེ་དག་གི་དྲུང་དུ་
བྱོན་ནས། དེ་དག་ལ་འདི་སྐད་དུ་ཁྱེད་ཅག་མ་འཇིགས་ཤིག །ངས་སུ་དཱ་སའི་བུ་
ཆོས་ཀྱིས་བཏུལ་ནས་ད་ཕྱིན་ཆད་ཁོས་སྲོག་ཆགས་གྲོག་སྦུར་ཙམ་ཡང་མི་གསོད་
པར་དམ་བཅས་པ་ཡིན་པས། ད་ཁྱེད་ཅག་རང་རང་གི་རྒྱལ་སྲིད་ལ་བཞག་པར་
བྱའོ་ཞེས་དབུགས་ཕྱུང་ཞིང་ཚིག་སྙན་པོས་དགའ་བར་བྱས་ཏེ། རྒྱལ་བུ་བརྒྱ་པོ་དེ་
དག་རྣམས་སླར་སུ་དཱ་སའི་བུ་ལ་གནོད་པ་མི་བྱེད་པར་མནའ་བསྒགས་ནས་
བཙོན་ར་ནས་ཕྱུང་སྟེ། སུ་དཱ་སའི་བུ་དང་རྒྱལ་བུ་བརྒྱ་པོ་དེ་དག་གིས་སེམས་
དཔའ་ཆེན་པོ་རང་གི་ཕོ་བྲང་དུ་བསྐྱལ་ཏེ་སྔར་ལྟར་རང་གི་རྒྱལ་སྲིད་ལ་གནས་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ནས། རྒྱལ་བུ་བརྒྱ་པོ་དེ་དག་དང་སུ་དཱ་སའི་བུ་ལ་རང་གི་ཕོ་བྲང་དུ་ཇི་ལྟར་
རིགས་པར་བཀུར་སྟི་དང་རིམ་གྲོ་བྱས་ཏེ་སོ་སོའི་རྒྱལ་སྲིད་ལ་བཀོད་དོ། །གཞུང་
འདིས་ནི་སེམས་དཔའ་ཆེན་པོས་སེམས་ཅན་དོན་བྱེད་ཀྱི་བརྩོན་འགྲུས་བརྩམ་
ཚུལ་བསྟན་ཏེ། དེ་ལ་སེམས་ཅན་གྱི་དོན་བྱ་ཚུལ་ལ་བཅུ་གཅིག་ཡོད་པས། མྱ་
ངན་ཅན་རྣམས་གཟེངས་བསྟོད་དེ་དགའ་བར་བྱེད་པ་དང་། ཁྲོ་གཏུམ་ཅན་རྣམས་
ཀྱི་ཞེ་སྡང་ཞི་བར་བྱ་བ་དང་། འདོད་པའི་ལོངས་སྤྱོད་ཀྱིས་གཡེངས་པ་རྣམས་སྐྱོ་
བ་བསྐྱེད་དེ་ཆོས་ལ་བསྐུལ་བ་སོགས་གདུལ་བྱ་སོ་སོའི་ཁམས་དང་བསམ་པ་དང་
མཐུན་པར་དོན་བྱ་བ་ལ་བརྩོན་འགྲུས་རྩོམ་པའི་ཚུལ་རྒྱ་ཆེར་བཤད་དུ་ཡོད་ཀྱང་
མ་སྤྲོས་སོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། སྙིང་
རྗེ་ཆེ་བའི་ཡོན་ཏན་བསྔགས་པ་ལའང་བརྗོད་པར་བྱའོ། །ཞེས་པའི་བར་ཏེ། སུ་
དྭ་སའི་བུས་བྱང་སེམས་ཟླ་བ་གནོད་པ་བྱེད་པའི་བསམ་པས་བཟུང་ཡང་སེམས་
དཔའ་ཆེན་པོ་དང་ཕྲད་པས་འདི་ཕྱིའི་དོན་གྲུབ་པ་དེ་ལྟ་བས་ན། སྐྱེ་བོ་དམ་པ་
རྣམས་དང་ཕྲད་ན་ཇི་ལྟར་བྱས་ཀྱང་རུང་སྟེ། མཇལ་བ་ཙམ་གྱིས་གནས་སྐབས་
དང་མཐར་ཐུག་ཏུ་ལེགས་པར་འགྱུར་བའི་ཕྱིར་གནས་སྐབས་དང་མཐར་ཐུག་ཏུ་
ལེགས་པར་འདོད་པ་རྣམས་ཀྱིས་སྐྱེ་བོ་དམ་པ་རྣམས་ལ་བརྟེན་པར་བྱའོ། །དེ་
ཡང་ཕྱི་མར་ངན་སོང་ལས་ཐར་ཏེ་བདེ་འགྲོའི་རྟེན་ལེགས་པར་ཐོབ་འདོད་པ་
རྣམས་ཀྱང་དགེ་བའི་བཤེས་གཉེན་ལ་བརྟེན་ནས་ཐབས་དེ་བསྒྲུབ་དགོས་ཤིང་།
འཁོར་བ་ལས་ཐར་པའི་ངེས་ལེགས་ཐོབ་པར་འདོད་པ་རྣམས་ཀྱང་དགེ་བའི་
བཤེས་ གཉེན་ལ་བརྟེན་ནས་དོན་དེ་བསྒྲུབ་དགོས་ལ། ངེས་པར་ལེགས་པའི་
-304 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཆོག་ཐམས་ཅད་མཁྱེན་པ་ཐོབ་པར་འདོད་པ་རྣམས་ཀྱང་དགེ་བའི་བཤེས་
གཉེན་ལ་བརྟེན་ནས་དོན་དེ་བསྒྲུབ་དགོས་སོ། །མདོར་ན་འཇིག་རྟེན་དང་འཇིག་
རྟེན་ལས་འདས་པའི་དགེ་ལེགས་ཐམས་ཅད་ཀྱི་གཞི་དང་རྟེན་དམ་པ་ནི་དགེ་
བའི་བཤེས་གཉེན་ཉིད་ཡིན་ནོ་ཞེས་རྟོགས་བརྗོད་འདིས་བསྟན་པ་ཡིན་ནོ། །
གཞན་ཡང་བདག་ཅག་གི་སྟོན་པ་སངས་རྒྱས་བཅོམ་ལྡན་འདས་ཐུགས་རྗེ་ཅན་དེ་
ནི་སྐུ་ཚེ་སྔ་མ་སྔ་མ་རྣམས་སུའང་སེམས་ཅན་ཐམས་ཅད་ལ་རྒྱུ་མེད་ཅིང་མ་འདྲིས་
པར་ཡང་བྱམས་ཤིང་ཕན་འདོགས་པར་མཛད་པ་ཡིན་ནོ་ཞེས་དེ་བཞིན་གཤེགས་
པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །དེ་བཞིན་དུ་དམ་པའི་ཆོས་
མཉན་ན་ཉེས་སྐྱོན་རྣམས་རིམ་གྱིས་སྦྱངས་པས་མེད་པར་འགྱུར་ཞིང་། ཐོབ་པར་
བྱ་བའི་ཡོན་ཏན་རྣམས་དང་ལྡན་པར་འགྱུར་བའི་ཕྱིར་དམ་པའི་ཆོས་མཉན་པའི་
ཡོན་ཏན་བསྔགས་པ་ལའང་བརྗོད་པར་བྱའོ། །ཆོས་ཐོས་ན་དེ་ལྟར་ཕན་ཡོན་རྣམ་
པ་དུ་མ་ཡོད་པའི་ཕྱིར་མང་དུ་ཐོས་པའི་ཡོན་ཏན་བསྔགས་པ་ལའང་བརྗོད་པར་
བྱའོ། །དེ་དག་ཀྱང་ཤིན་ཏུ་རྒྱ་ཆེ་སྟེ། དེ་བཞིན་གཤེགས་པའི་ཡོན་ཏན་ལ་རྒྱུ་དུས་
ཀྱི་ཡོན་ཏན་དང་། འབྲས་དུས་ཀྱི་ཡོན་ཏན་གཉིས་ལས། དང་པོ་རྒྱུ་དུས་ཀྱི་ཡོན་
ཏན་ལ་ཐར་པ་ཆ་མཐུན་གྱི་དགེ་རྩ་བསྐྱེད་པ་ནས་ས་བཅུ་པའི་བར་གྱི་ས་ལམ་གྱི་
ཡོན་ཏན་མཐའ་དག་དང་། འབྲས་དུས་སུ་སྟོབས་དང་མི་འཇིགས་པ་ལ་སོགས་
པ་ཡོན་ཏན་བསམ་གྱིས་མི་ཁྱབ་པ་དང་། འཕྲིན་ལས་ཉི་ཤུ་རྩ་བདུན་གྱིས་སེམས་
ཅན་གྱི་དོན་མཛད་ཚུལ་སོགས་མཐའ་ཡས་པ་ཡོད་དེ། སེམས་དཔའ་ཆེན་པོ་པོ་
ཏོ་བས། རྒྱུ་དང་འབྲས་བུའི་ཆོས་ཐམས་ཅད་དེ་བཞིན་གཤེགས་པའི་ཡོན་ཏན་དུ་
འདུ་གསུངས་པ་ལྟར་རོ། །ཆོས་མཉན་པ་དང་ཐོས་པའི་ཡོན་ཏན་ལ་ཡང་ཐོག་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༽ ་
མར་བཤེས་གཉེན་ལ་དད་པ་རྙེད་ནས་བཀའ་བཞིན་དུ་སྒྲུབ་པ་དང་། ཆོས་ཐོས་
པའི་མཐུས་ཉེས་སྤྱོད་དང་ཉོན་མོངས་རྣམས་འགྲིབ་ཅིང་སྤངས་རྟོགས་ཀྱི་ཡོན་
ཏན་རྣམས་རིམ་གྱིས་འཕེལ་ཏེ་མཐར་འཚང་རྒྱ་བའི་བར་ཐམས་ཅད་ཆོས་ཐོས་པ་
ལས་བྱུང་ངོ༌། །གཞན་ཡང་བདེན་པའི་ཚིག་བསྲུངས་ན་སྔར་བཤད་པ་དེ་ལྟར་སྐྱེ་
བོ་དམ་པ་རྣམས་དགའ་ཞིང་། ཚེ་འདིར་སྙན་པའི་གྲགས་པ་དང་ཕྱི་མར་ཕན་པའི་
བསོད་ནམས་མཐའ་དག་འབྱུང་བའི་གནས་སུ་འགྱུར་བའི་ཕྱིར་བདེན་པའི་ཚིག་
བསྲུང་བའི་ཡོན་ཏན་བསྔགས་པ་ལའང་བརྗོད་པར་བྱའོ། །གཞན་ཡང་ཐེག་པ་
ཆེན་པོའི་ལམ་དུ་ཞུགས་པའི་སྐྱེས་བུ་དམ་པ་རྣམས་ནི་སྔར་བྱང་སེམས་ཟླ་བའི་
མཛད་པ་བཤད་པ་དེ་ལྟར་རང་གི་སྲོག་དང་བདེ་བ་དང་དབང་ཕྱུག་གི་དཔལ་
ལའང་མི་ལྟ་བར་བདེན་པའི་ཚིག་བསྲུང་ངོ་ཞེས་སྐྱེ་བོ་དམ་པ་རྣམས་ཀྱི་ཡོན་ཏན་
བསྔགས་པ་ལའང་བརྗོད་པར་བྱའོ། །སྙིང་པོ་ཆེན་པོ་ནི་ཐོག་མར་ཐེག་པ་ཆེན་
པོའི་ལམ་དུ་འཇུག་པའི་རྟེན་དང་། ཞུགས་ནས་བསྐལ་བ་གྲངས་མེད་པར་རྒྱལ་
སྲས་ཀྱི་སྤྱོད་པ་བྱ་དཀའ་བ་དག་ལ་ཞུམ་པ་མེད་པར་སློབ་པ་ལ་བསྐུལ་བའི་རྒྱུ་
དང༌། མཐར་སངས་རྒྱས་ནས་ཀྱང་ཞི་བའི་དབྱིངས་ལ་མི་ཞེན་པར་སེམས་ཅན་གྱི་
དོན་ལ་བསྐུལ་བའི་རྟེན་དམ་པ་ཡིན་པས་སྙིང་རྗེ་ཆེ་བའི་ཡོན་ཏན་བསྔགས་པ་
ལའང་བརྗོད་པར་བྱའོ། །གཞུང་འདི་དག་གིས་རྒྱལ་སྲས་རྣམས་བརྩོན་འགྲུས་ཇི་
ལྟར་རྩོམ་པའི་ཚུལ་བསྟན་ཏེ། བརྩོན་འགྲུས་ལ་གོ་ཆའི་བརྩོན་འགྲུས། དགེ་བའི་
ཆོས་སྡུད་པའི་བརྩོན་འགྲུས། སེམས་ཅན་གྱི་དོན་བྱེད་པའི་བརྩོན་འགྲུས་གསུམ་
དུ་ཡོད་པ་ལས། རྒྱལ་སྲས་རྣམས་གོ་ཆའི་བརྩོན་འགྲུས་རྩོམ་པའི་ཚེ་ཐུགས་སྙིང་
རྗེ་ཆེན་པོས་རང་དབང་མེད་པར་བསྐྱོད་ནས། སེམས་ཅན་ཐམས་ཅད་འཁོར་
- 306 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བའི་མཚོ་ནང་ནས་འདོན་ཕྱིར་སངས་རྒྱས་ཀྱི་གོ་འཕང་བསྒྲུབ་པ་ལ་ནམ་ཡང་
ཞུམ་པ་མེད་པར་ཆོས་ཚིགས་བཅད་རེ་རེའི་ཕྱིར་དུ་ལུས་སྲོག་ལོངས་སྤྱོད་ཐམས་
ཅད་ཡལ་བར་དོར་ནས་ཆོས་དེའི་ཕྱིར་དུ་བརྩོན་འགྲུས་རྩོམ་པར་མཛད་པ་དང་།
ས་ལམ་གྱི་ཡོན་ཏན་རེ་རེའི་ཕྱིར་དུ་བསྐལ་བར་མནར་མེད་ཀྱི་མེ་ནང་དུ་གནས་
དགོས་ཀྱང་ཞུམ་པ་མེད་པ་དང་། སེམས་ཅན་གཅིག་གི་དོན་བསྒྲུབ་ཕྱིར་རང་གི་
ལུས་སྲོག་ལོངས་སྤྱོད་ཐམས་ཅད་གཏོང་དགོས་ཀྱང་ཞུམ་པ་མེད་པ་དང་། དགེ་
བའི་ཆོས་སྡུད་པའི་ཕྱིར་མང་དུ་ཐོས་པ་འཚོལ་བས་ངོམས་པ་མེད་པ་དང་། ཐོས་
པའི་དོན་རྣམས་ལ་ཚུལ་བཞིན་སེམས་པ་དང་། ཇི་ལྟར་ངེས་པའི་ལམ་རྣམས་ལ་
འདྲིས་པར་བྱས་ཏེ་སྒོམ་པ་དང་། དེ་ཐམས་ཅད་བྱང་ཆུབ་ཀྱི་སེམས་རིན་པོ་ཆེས་
ཟིན་པར་བྱེད་པ་སོགས་དམ་པ་དྲུག་ལྡན་དང༌། ཕར་ཕྱིན་དྲུག་ལྡན་དུ་སློབ་ཚུལ་
རྣམས་རྒྱས་པར་བསྟན་ཏེ། དེ་དག་རེ་རེ་ནས་གཞུང་ཚིག་འདི་དང་འདིས་བསྟན་
ཏོ་ཞེས་བཤད་ན་ཡི་གེའི་ཁུར་ཆེས་པར་འགྱུར་བས་མ་སྤྲོས་སོ། །
བཞི་པ་ལེའུའི་མཚན་བསྟན་པ་ནི། སུ་དཱ་སའི་བུའི་སྐྱེས་པའི་རབས་ཏེ་སུམ་
ཅུ་རྩ་གཅིག་པའོ། །ཞེས་པའོ། །འདི་ལ་འགྱུར་གསར་དུ་བུ་ཟླ་བའི་སྐྱེས་པའི་
རབས་ཞེས་འབྱུང་ལ། སློབ་དཔོན་དྷརྨཱ་ཀིརྟིས་ཀྱང་། བུ་ཟླ་བའི་སྐྱེས་པའི་རབས་
ཞེས་བཤད་འདུག་པས་རྒྱ་དཔེ་ལ་མི་འདྲ་བ་གཉིས་ཡོད་པར་མངོན་ནོ། །བདག་
ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་རབས་སོ་བཞི་པའི་དོན་
རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ལས། རྟོགས་བརྗོད་སུམ་ཅུ་རྩ་
གཅིག་པའི་བཤད་པའོ།། །།
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
་ཡ - ༈ གཉིས་པ་བསམ་གཏན་ལ་སློབ་ཚུལ་དེ་བཞིན་གཤེགས་པས་སྔོན་སློབ་
པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། རྒྱལ་བུ་ལྕགས་ཀྱི་ཁྱིམ་དུ་བསྐྱེད་པའི་རྟོགས་བརྗོད་རྒྱས་
པར་བཤད། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །དང་པོ་ནི།
ཡིད་སྐྱོ་བར་གྱུར་པ་ཞེས་པ་ནས། གོམས་པར་བྱའོ། །ཞེས་པའི་བར་ཏེ། འཁོར་
བའི་སྡུག་བསྔལ་བསམ་པས་ཡིད་སྐྱོ་ཞིང་འཁོར་བའི་ཕུན་ཚོགས་ལ་ཞེན་པ་ལོག་
པར་གྱུར་པ་རྣམས་ལ་ནི་རྒྱལ་སྲིད་ཀྱི་དཔལ་ཐོབ་ཀྱང་དེས་ངེས་པར་ལེགས་པའི་
ལམ་ལ་སྒྲིབ་པར་མི་འགྱུར་བར་མཐོང་བ་ཙམ་གྱིས་ཞེན་ལོག་སྐྱེ་བའི་ཕྱིར་སྐྱོ་བ་
ལ་གོམས་པར་བྱའོ། །དེ་ཡང་རྟོགས་བརྗོད་འདིར་བསམ་གཏན་གྱི་ཕར་ཕྱིན་ལ་
སློབ་ཚུལ་སྟོན་པ་ཡིན་ལ། བསམ་གཏན་ལ་སློབ་པའི་ཚེ་དེའི་རྒྱུ་ཚུལ་ཁྲིམས་རྣམ་
པར་དག་པ་ཞིག་ལ་འབད་དགོས་ཤིང༌། དེ་འོང་བ་ལ་འཁོར་བའི་ཉེས་དམིགས་
དང་ཐར་པའི་ཕན་ཡོན་བསམ་སྟེ་འཁོར་བའི་གནས་ལ་ཞེན་པ་གཏིང་ནས་ལོག་
པའི་ངེས་འབྱུང་རྣམ་པར་དག་པ་ཞིག་སྐྱེ་དགོས་པས། མཚམས་སྦྱར་གྱི་གཞུང་
འདིས་རྟོགས་བརྗོད་འདིར་བཤད་པའི་རྒྱལ་སྲས་ཀྱི་སྤྱོད་པ་བསམ་གཏན་གྱི་ཕར་
ཕྱིན་ལ་སློབ་པ་ལ་འཁོར་བ་ལ་ཡིད་སྐྱོ་བ་ཞིག་དགོས་ཞེས་བསྟན་པ་ཡིན་ནོ། །
གཞན་ཡང་ཞི་གནས་ཀྱི་ཏིང་ངེ་འཛིན་གྱི་འགྲུབ་པ་ལ་བྱིང་རྒོད་སྤོང་དགོས་ལ།
དེ་གཉིས་སྤོང་བ་ལ་འཁོར་བའི་ཉེས་དམིགས་བསམ་ནས་ཡིད་འདོད་ཆགས་ཀྱི་
དབང་དུ་མི་འགྲོ་བ་ཞིག་དང་། ཐར་པའི་ཕན་ཡོན་བསམ་ནས་ཡིད་དགེ་བའི་
དམིགས་པ་ལ་རྩེ་གཅིག་ཏུ་འཛིན་པ་ལ་སྤྲོ་བ་ཤུགས་དྲག་པོས་བརྩོན་འགྲུས་རྩོམ་
ནུས་པ་ཞིག་དགོས་སོ། །དོན་འདི་ལ་དགོངས་ནས་སྤྱོད་འཇུག་ཏུ། ཞི་གནས་རབ་
- 308 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ཀྱི
ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་
ནས། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་
མངོན་དགས་འགྲུབ། །ཅེས་གསུངས་པ་ཡིན་ནོ། །མཚམས་སྦྱར་གྱི་གཞུང་འདིས་
བསླབ་པ་གསུམ་གྱི་གོ་རིམ་ཡང་བསྟན་པ་ཡིན་ཏེ། འཁོར་བ་ལ་གཏིང་ནས་སྐྱོ་སྟེ་
ཚུལ་ཁྲིམས་རྣམ་པར་དག་པ་ལ་གནས་ནས་ནང་དུ་དགེ་བའི་དམིགས་པ་ལ་
སེམས་རྩེ་གཅིག་ཏུ་ གནས་ པའི་ ཞི་གནས་གྲུབ་ན། སྲིད་ པའི་ ཕུན་ཚོགས་ལ་
ཆགས་པ་སོགས་ཉོན་མོངས་པའི་སྒྲིབ་པ་རྣམས་མགོ་གནོན་ཅིང་དཔལ་ཚོགས་
པར་འགྱུར་ལ། ཞི་གནས་ལ་བརྟེན་ནས་སོ་སོར་རྟོག་པའི་ཤེས་རབ་ཀྱི་གནས་
ལུགས་ཀྱི་དོན་ལ་དཔྱད་དེ་ལྷག་མཐོང་བསྒོམས་པ་ལས་རིམ་གྱིས་སྒྲིབ་པ་ཟད་
པར་འགྱུར་རོ། །
ཀ་ར་ཀ་ར་ཌ། འོ །སྤྲུལ་བས་
གཉིས་པ་རྒྱལ་བུ་ལྕགས་ཀྱི་ཁྱིམ་དུ་བསྐྱེད་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་
པོ་དེའི་ཡོན་ཏན་སྤྱིར་བསྟན་པ། ཁྱད་པར་དབེན་པར་བསམ་གཏན་སྒོམ་པར་
མཛད་པའི་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས་སྐྱེས་པར་གྱུར་ཏོ་
ཞེས་གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་
གནས་སྐབས་སུ་བསམ་གཏན་ལ་སློབ་པའི་ཚེ་དེའི་རྒྱུ་ཚོགས་སུ་འཁོར་བའི་ངང་
ཚུལ་བསམ་ནས་སྐྱོ་བ་སྒོམ་པར་མཛད་པ་དེ་ཡང་འདི་ལྟར་ཐོས་ཏེ། བདག་ཅག་
གི་སྟོན་པ་བཅོམ་ལྡན་འདས་འདི་སྔོན་བྱང་ཆུབ་སེམས་པར་གྱུར་པའི་ཚེ་རྒྱལ་
སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་བསྐལ་པ་མང་པོར་བསླབས་ཏེ། ས་ཐོབ་པ་ན་
མངོན་པར་ཤེས་པ་ རྒྱ་ ཆེན་པོ་ དང་ ལྡན་ པས་འཇིག་རྟེན་ ལ་ གཟིགས་པ་ན།
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སེམས་ཅན་ལུས་ཀྱི་ནད་རྣམ་པ་མང་པོ་དང་སེམས་ཀྱི་ནད་ཉོན་མོངས་དང་ཉེ་
བའི་ཉོན་མོངས་མང་པོས་རྒྱུན་དུ་མནར་བ་དང་། འདོད་ཁམས་པ་རྣམས་ལ་ཟག་
བཅས་ཀྱི་ཕུང་པོ་རིམ་གྱིས་ཡོངས་སུ་འགྱུར་ཏེ་རྒ་བས་འཁོགས་པ་དང་། ཁམས་
གོང་མ་གཉིས་ལ་དུས་རིམ་གྱིས་འགྱུར་བའི་རྒ་བས་གདུངས་ཏེ་སྡུག་བསྔལ་བ་
དང༌། རྣམ་ཤེས་ཟག་བཅས་ཀྱི་ཕུང་པོ་ལ་ལས་ཀྱིས་བཅིངས་ཏེ་སྐྱེ་བའི་ སྡུག་
བསྔལ་དང་། འཁོར་བར་ལས་ཉོན་གྱིས་སྐྱེ་བ་བླངས་པ་ཐམས་ཅད་མཐར་འཆི་
བ་ལས་མ་འདས་པ་དང་། གཉེན་སྡུག་པ་དང་བྲལ་བ་དང་། དགྲ་མི་སྡུག་པས་
གཙེས་པ་དང་། འདོད་པའི་དངོས་པོ་བཙལ་ཀྱང་མ་རྙེད་པ་དང༌། མདོར་ན་ཉེ་
བར་ལེན་པའི་ཕུང་པོ་སྡུག་བསྔལ་གྱི་རང་བཞིན་ཅན་དུ་གྲུབ་པ་སྟེ། སྡུག་བསྔལ་
བརྒྱད་ དང་། ངེས་ པ་ མེད་ པའི་ སྡུག་ བསྔལ་དྲུག་ དང༌། སྡུག་བསྔལ་ གྱི་ སྡུག་
བསྔལ་དང་། འགྱུར་བའི་ སྡུག་བསྔལ་དང༌། ཁྱབ་པ་འདུ་བྱེད་ ཀྱི་སྡུག་བསྔལ་
གསུམ་གྱིས་བསྡུས་པའི་སྡུག་བསྔལ་བགྲང་བ་ལས་འདས་པ་བྱུང་བས་རྟག་ཏུ་
སྡུག་ བསྔལ་ པ། མགོན་ མེད་ པ། སྐྱབས་ མེད་ པ། དཔུང་ གཉེན་ མེད་ པ་ དག་
མཐོང་ནས་སྙིང་རྗེས་རང་དབང་མེད་པར་བསྐུལ་ཏེ་ཁམས་གསུམ་གྱི་སེམས་ཅན་
སྡུག་བསྔལ་ཅན་དེ་དག་ངེས་པར་བསྐྱབ་པར་སེམས་པ། ཐུགས་རབ་ཏུ་དགེ་བའི་
རང་བཞིན་ཅན་དེས་དུས་རྟག་ཏུ་སེམས་ཅན་གྱི་དོན་ཁོ་ན་སེམས་པས་རང་ལ་
དད་པའི་གདུལ་བྱ་རྣམས་ཀྱི་དོན་བྱེད་པར་མ་ཟད། འཇིག་རྟེན་ན་རང་ལ་མི་
མཐུན་པར་བལྟས་ཏེ་དགྲར་སེམས་པ་དང་། སྔར་འདྲིས་ཤེས་གང་ཡང་མེད་པའི་
སྐྱེ་བོ་ཐ་མལ་པ་དག་ལའང་བུ་བཞིན་དུ་གཅེས་པར་བཟུང་སྟེ་ཕན་པ་དང་བདེ་
བའི་ཁྱད་པར་གང་དང་གང་དགོས་པ་དེ་དང་དེ་དག་བསྒྲུབ་ཅིང་གཞན་དོན་
- 310 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཛད་ པ་ ལས། དུས་ རེ་ ཞིག་ ཅིག་ ན་ རྒྱལ་ པོའི་ རིགས་ ཕུན་ སུམ་ ཚོགས་ པ་
འབངས་ཐམས་ཅད་རྒྱལ་པོ་ལ་གློ་བ་ཉེ་བས་ཐམས་ཅད་མཐུན་པར་བདེ་བ་དང་།
སྤྱོད་པ་ངན་པའི་འཁྲུལ་པ་མེད་ཅིང་ཕན་ཚུན་གཅིག་གིས་གཅིག་ལ་འཚེ་བ་དང་།
དབང་ཆེ་བས་ཆུང་བ་འཇོམས་པ་སོགས་གྱ་ཚོམ་དང་། གཟུ་ལུམས་སྤྱོད་པའི་
འཁྲུལ་པ་དང་འཁྲུག་པ་མེད་པར་རང་རང་གི་རིགས་དང་མཐུན་པའི་ལས་ལ་སྤྱོད་
པ་དང་། ཡ་རབས་དང་རྒན་པ་རྣམས་ལ་གུས་ཤིང་། ཐམས་ཅད་བདེ་སྐྱིད་དང་
ལྡན་ པས་ དར་བ་ཕུན་ སུམ་ ཚོགས་ པ་དང་། རྒྱལ་ ཕྲན་དྲེགས་པ་རྣམས་ ཕྱག་
འཚལ་བས་མངོན་པར་མཐོ་ཞིང་ཐམས་ཅད་དུ་གྲགས་པར་གྱུར་པ། ཅི་བསམ་
འགྲུབ་པའི་བསོད་ནམས་ཀྱི་དབང་ཐང་ཆེ་བ། དུལ་བ་ལ་དགའ་བའི་རིགས་ཁྱད་
པར་ཅན་ཞིག་ཏུ་སྙིང་རྗེ་དང་སྨོན་ལམ་གྱི་དབང་གིས་བསམ་བཞིན་དུ་སྐྱེ་བ་
བཞེས་པར་གྱུར་ཏོ་ཞེས་གྲག་གོ ། །
གཉིས་ པ་ སེམས་ དཔའ་ ཆེན་ པོ་དེའི་ཡོན་ཏན་སྤྱིར་བསྟན་ པ་ལ་བཞི།
བསོད་ནམས་ཀྱི་མཐུ་ལས་བྱུང་བའི་འབྱོར་པའི་ཡོན་ཏན་ལ་བསྔགས་པ། ཕྱི་ནང་
གི་ཉེར་འཚེ་ལས་བསྲུང་ཕྱིར་ཡབ་ཡུམ་གཉིས་ཀྱིས་གཅེས་པར་བསྐྱངས་པ། ཕྱི་
ནང་གི་ཉེར་འཚེ་རྣམས་ཉེ་བར་ཞི་བ། ཡོན་ཏན་གྱི་མཐུས་སྐྱེ་བོ་ཀུན་གྱིས་གུས་
པའི་གནས་སུ་གྱུར་བའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བསྔགས་པ་
དང་། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི། དེ་དང་པོ་སྐྱེས་
པའི་ཚེ་ནས་ཞེས་པ་ནས། ལྡན་པར་གྱུར་ཏོ། །ཞེས་པའི་བར་ཏེ། སེམས་དཔའ་
ཆེན་པོ་དེ་དང་པོ་སྐྱེས་མ་ཐག་གི་ཚེ་ནས་གཞན་གྱིས་བསླབ་པ་ལ་མི་ལྟོས་པར་
སྔོན་སྐྱེས་རབས་མང་པོར་གོམས་པའི་མཐུས་རྒྱལ་པོའི་རིགས་ཀྱི་དཔལ་ཕུན་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སུམ་ཚོགས་པའི་བདེ་བ་དེ་དང་དེ་དག་རྨ་གཡའ་ཕྲུགས་པའི་བདེ་བ་དང་མཚུངས་
པར་སྡུག་བསྔལ་ཉིད་དུ་སེམས་ཤིང་། སྲིད་པའི་འབྱོར་པ་དེ་དག་མཐོང་བ་ཙམ་
གྱིས་མི་རྟག་པ་དང་། སྡུག་བསྔལ་བ་དང༌། བདག་མེད་པའི་རང་བཞིན་ཅན་དུ་
རིག་ནས་ཡིད་འབྱུང་སྐྱོ་ཤས་སྐྱེ་ཞིང་། སེམས་དཔའ་ཆེན་པོ་དེའི་བསོད་ནམས་
ཀྱི་མཐུས་ཕོ་བྲང་འཁོར་གྱི་མི་རྣམས་ནི་ལོངས་སྤྱོད་ཀྱི་དཔལ་ཕུན་སུམ་ཚོགས་
པས་མངོན་པར་མཐོ་ཞིང་སྲིད་དར་པའི་དཔལ་ཆེན་པོ་དང་ལྡན་པར་གྱུར་ཏོ། །
གཞུང་འདི་ལ་འགྱུར་གསར་དུ། དེ་དང་པོ་སྐྱེས་མ་ཐག་ནས་རྒྱལ་པོའི་རིགས་ཀྱི་
བདེ་བ་དེ་ལྟ་བུ་ཡང་སྡུག་བསྔལ་དང་འདྲ་བར་སེམས་པར་གྱུར་ཅིང་། ཕོ་བྲང་
འཁོར་གྱི་མི་རྣམས་ནི་མངོན་པར་མཐོ་ཞིང་དར་བའི་དཔལ་ཆེན་པོ་དང་ལྡན་པར་
གྱུར་ཏོ། །ཞེས་འབྱུང་། སློབ་དཔོན་དྷམཱ་ཀིརྟིས་ཀྱང་འགྱུར་གསར་དུ་འབྱུང་བ་
དང་འདྲ་བར་བཀོད་དོ། །དེ་ལྟར་ན་འགྱུར་རྙིང་གི་དཔེ་རྣམས་སུ་དེ་དང་པོ་སྐྱེས་
པའི་ཚེ་ནས་ཀྱང་རྒྱལ་པོའི་རིགས་དེ་དང་ཕོ་བྲང་འཁོར་གྱི་མི་རྣམས་ཀྱང་བདེ་བ་
དང༌། སྡུག་བསྔལ་དང༌བྲལ་བ་དེ་དང་མཚུངས་པར་གྱུར་པས་ཞེས་འབྱུང་བ།
སྡུག་བསྔལ་དང་འདྲ་བ་ཞེས་འོང་རྒྱུ་ལ་སྡུག་བསྔལ་དང་བྲལ་བ་ཞེས་བྱུང་བ་
འགྱུར་གྱིས་ཅུང་མ་ཐོན་པའམ། བོད་དཔེ་སྔ་མ་ཞིག་ཏུ་འདྲ་བ་དང་བྲལ་བ་ནོར་
བའི་བྲིས་ནོར་རྒྱུན་འབྱམས་སུ་སོང་བ་གང་རིགས་ཤིག་ཡིན་པ་འདྲ་སྟེ་བློ་གྲོས་
ཅན་རྣམས་ཀྱིས་དཔྱད་པར་བྱའོ། །འགྱུར་རྙིང་ རང་གི་ཚིག་ཟིན་ལྟར་ན་སེམས་
དཔའ་ཆེན་པོ་དེ་འཁྲུངས་ཙམ་ཉིད་ནས་རྒྱལ་རིགས་ཀྱི་དཔལ་དང་། བདེ་བ་ཕུན་
སུམ་ཚོགས་པ་དང་ལྡན་ཞིང་། སྡུག་བསྔལ་དང་བྲལ་བ་དེ་བཞིན་དུ་ ཕོ་ བྲང་
འཁོར་གྱི་མི་རྣམསཀྱང་བདེ་བ་དང་ལྡན་ཞིང་སྡུག་བསྔལ་དང་བྲལ་བ་སེམས་
- 312 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ཏ
དཔའ་ཆེན་པོ་དེ་དང་མཚུངས་པར་གྱུར་པས་རྗེ་འབངས་ཐམས་ཅད་མངོན་པར་
མཐོ་ཞིང་དར་བའི་དཔལ་ཆེན་པོ་དང་ལྡན་པར་གྱུར་ཅེས་པའོ། ། དང་ ས་ཆ་ཁ་
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། བྱིན་པ་ཐོབ་པས་
ཞེས་ པ་ནས། འབབ་ པ་ འདྲ། །ཞེས་ པའི་ བར་ཏེ། སེམས་ དཔའ་ ཆེན་ པོ་ དེའི་
བསོད་ནམས་ཀྱི་མཐུས་གང་དུ་འཁྲུངས་པའི་ཡུལ་དེའི་སའི་ཆ་ཐམས་ཅད་མངོན་
པར་མཐོ་ཞིང་དར་བའི་དཔལ་ཆེན་པོ་དང་ལྡན་པར་ཇི་ལྟར་གྱུར་པ་ནི། སེམས་
དཔའ་ཆེན་པོའི་མཐུས་རྒྱལ་པོ་འབངས་དང་བཅས་པ་ཐམས་ཅད་བསོད་ནམས་
གསོག་པ་ལ་དགའ་བས་འབྱོར་པ་ཅན་རྣམས་སྦྱིན་པ་ལ་བརྩོན་པར་བྱེད་པར་
གྱུར་ཏེ། ཡོན་ཏན་གྱི་ཞིང་བྲམ་ཟེ་དང་དགེ་སྦྱོང་རྣམས་ནི་རྒྱལ་པོ་དང་རྒྱལ་པོ་
བློན་པོ་ཆེན་པོ་རྣམས་དང་ཁྱིམ་བདག་འབྱོར་པ་ཅན་རྣམས་ཀྱིས་བཟའ་བ་དང་
བཏུང་བ་དང་གོས་དང་སྨན་ལ་སོགས་པ་གང་ལ་གང་འདོད་པ་ཐམས་ཅད་བྱིན་
པ་ཐོབ་པས་མགུ་ ཞིང་ དགའ་ བས་ གཡེངས་ལ། འབངས་རྣམས་ནི་ རྒྱལ་ པོའི་
མཐུས་སྐྱབས་པས་གཞན་གྱི་གནོད་པ་མེད་པར་ལོངས་སྤྱོད་ཕུན་སུམ་ཚོགས་པ་
དང་ལྡན་པས་དྲེགས་ཤིང་། ཆ་ལུགས་བཟང་པོ་དང་ལྡན་པས་སྒེག་ཅིང་འཕྱར་
ལ། རྔ་སྒྲ་མང་པོ་སྒྲོག་པའི་སྒྲ་དབྱངས་ཀྱི་བྲག་ཅས་རི་ལུང་ཀུན་གང་ལ་ཀུན་ཏུ་
དགའ་བའི་གར་རྒྱུན་མི་ཆད་པར་བྱེད་དོ། །ན་ཆུང་རྣམས་དང་གཞོན་ནུ་རྣམས་
དང་ཁྱིམ་བདག་རྣམས་དགའ་སྟོན་བྱེད་པའི་ཚེ་དྲུག་ལྡན་ལ་སོགས་པའི་གླུ་སྒྲ་
དབྱངས་སྙན་པོ་དང༌། ཧ་ཧ་ཞེས་དགོད་པའི་སྒྲ་འབྲེལ་མར་འབྱུང་ཞིང་། རྒྱལ་
པོའི་བཀའ་ཁྲིམས་ཀྱི་མཐུས་ཕན་ཚུན་གཅིག་ལ་གཅིག་གནོད་པར་སེམས་པ་
གང་ཡང་མེད་པར་ཐམས་ཅད་ཕུ་ནུ་ལྟར་མཐུན་པས། ཕྲད་པའི་ཚེ་ན་གཅིག་ལ་
- 313-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གཅིག་འཇུས་ཏེ་ཁམས་འདྲི་བ་དང་གསོང་པོར་སྨྲ་བར་བྱེད་ཅིང་སེམས་ལ་དགའ་
བ་རྣམ་པར་འཕེལ་ལོ། །ཕྱོགས་ཕྱོགས་ནས་རྒྱལ་པོ་ཆེན་པོའི་ཚོང་པ་རྣམས་དོན་
གྲུབ་བོ་ཞེས་ བྱ་བ་ དང་། རྒྱ་མཚོར་འགྲོ་བའི་དོན་མཐུན་རྣམས་ རིན་ པོ་ཆེའི་
ཚོགས་རྙེད་དེ་ཉེ་ཞོ་མེད་པར་འོང་ངོ་ཞེས་བྱ་བ་དང༌། རྒྱལ་ཕྲན་རྣམས་ཀྱིས་དུས་
དུས་སུ་ཕོ་ཉ་མངགས་ཏེ་བསྙུན་གསོལ་བ་དང༌། སོ་སོའི་འབྱུང་ཁུངས་ནས་བྱུང་
བའི་སྐྱེས་འབུལ་བ་དང༌། ཡུལ་གྲུ་སོ་སོའི་དབང་ཐང་གི་དཔྱ་འབུལ་བ་སོགས་
གཏམ་སྙན་སྐྱེལ་བ་རྣམས་བྱ་དགས་མགུ་བར་བྱས་པ་ན། མི་དེ་དང་དེ་དག་གིས་
རྒྱལ་པོ་ཆེན་པོའི་མངོན་པར་མཐོ་བའི་ཤིས་པ་རྒྱུན་མི་ཆད་དུ་བརྗོད་ལ། ཕྱི་ནང་
གང་ནས་ཀྱང་ཉེར་འཚེ་མེད་པས་སྒོ་རྣམས་བག་ཡངས་སུ་ཕྱེ་ཞིང་། སེམས་དཔའ་
ཆེན་པོའི་མཐུས་ཡུལ་དེ་ན་ཉེས་པར་སྤྱོད་པ་མེད་པ་དང༌། རྒྱལ་ པོའི་ འཁོར་
རྣམས་ཀྱང་སེམས་དཔའ་ཆེན་པོའི་སྤྱོད་པའི་རྗེས་སུ་འབྲངས་ཏེ་སེམས་བྱམས་
པའི་རང་བཞིན་དུ་གནས་པས་བཙོན་དུ་བཟུང་བ་སུ་ཡང་མེད་ལ། རྒྱལ་པོའི་ཕོ་
བྲང་དེའི་ཁོ་ར་ཁོར་ཡུག་ཏུ་གནོད་འཚེ་གང་ཡང་མེད་པས་རྒྱུན་དུ་རྒྱལ་མཚན་
བསྒྲེངས་ཤིང་། ལྷག་པར་སེམས་དཔའ་ཆེན་པོ་འདི་ཉིད་འཁྲུངས་པའི་དགའ་
སྟོན་དུ་ཕོ་བྲང་གི་སྟེང་དང་སྲང་གི་བཞི་མདོ་དག་ཏུ་རྒྱལ་མཚན་དང་བ་དན་རྣམ་
པ་མང་པོ་བཙུགས་པས་མཛེས་ཤིང་གཟི་བརྗིད་ཆེ་བར་བྱས་ལ། ས་གཞི་ནི་མེ་
ཏོག་རྣམ་པ་སྣ་ཚོགས་པ་བཀྲམ་པ་དང་དྲི་བཟང་གི་ཕྱེ་མའི་ཁུ་བས་ཆག་ཆག་
བཏབ་པས་རྡུལ་ལྡང་བ་མེད་ཅིང་ལྟ་ན་མིག་ཏུ་སྡུག་ལ་སྣར་དྲི་ཞིམ་པོ་བྲོ་བ། མི་
རྣམས་རྒྱལ་པོའི་སྲས་འཁྲུངས་པའི་དགའ་སྟོན་བཟང་པོ་ཉམས་སུ་མྱོང་བས་གྲོང་
ཁྱེར་དེ་ཐམས་ཅད་ཉམས་དགའ་བར་གྱུར་ཏོ། །ཡབ་རྒྱལ་པོས་སེམས་དཔའ་
- 314 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོ་འཁྲུངས་པའི་དགའ་སྟོན་དུ་སྦྱིན་གཏོང་རྒྱ་ཆེན་པོ་མཛད་ཅིང་། སེམས་
དཔའ་ཆེན་པོ་ཉིད་ཀྱང་སྔོན་ཡུན་རིང་པོ་ནས་ལུས་དང་ལོངས་སྤྱོད་ཐམས་ཅད་
སྦྱིན་པར་གཏོང་བ་ལ་གོམས་པས་རྒྱལ་པོའི་ཕོ་བྲང་ཆེན་པོའི་མཛོད་ཀྱི་སྒོ་རྣམས་
ཕྱེ་སྟེ། ཁང་པ་ཆེན་པོའི་སྟེང་ནས་གསེར་འདོད་པ་ལ་གསེར། དངུལ་འདོད་པ་ལ་
དངུལ། གོས་འདོད་པ་ལ་གོས། རྒྱན་འདོད་པ་ལ་རྒྱན་ལ་སོགས་པ་སྐྱེ་བོ་རྣམས་
ལ་གང་ལ་གང་འདོད་ཆར་བཞིན་དུ་ཕབ་པས་ཡུལ་དེ་ན་གནས་པ་དང་། ཕྱོགས་
ཕྱོགས་ནས་ལྷགས་པའི་འཇིག་རྟེན་ཏེ་སྐྱེ་བོ་དེ་དག་ཐམས་ཅད་དཔལ་ཕུན་སུམ་
ཚོགས་པས་ཁྱབ་པར་སྩོལ་བ་ནི་གངྒཱ་སྨོན་མ་དྲག་ཏུ་འབབ་པས་འཛམ་བུའི་གླིང་
གི་སྐྱེ་བོ་རྣམས་ཚིམ་པར་བྱས་པ་ཇི་ལྟ་བར་མཛད་དོ། །ཚིག་རྐང་མཐའ་མ་འདི་
ལ་འགྱུར་རྙིང་གི་དཔེ་ཕལ་ཆེར་དུ། གངྒཱ་སྨྱོན་མ་དྲག་ཏུ་འབབ་པ་འདྲ་ཞེས་འབྱུང་
ཞིང་། དཔེ་ འགའ་ཞིག་ཏུ། གངྒཱ་ སྨྱོན་ པ་ དྲག་ཏུ་འབབ་པ་འདྲ། །ཞེས་འབྱུང་།
འགྱུར་ གསར་ དུ། གངྒཱ་ རབ་རྒྱས་དྲག་ཏུ་འབབ་པ་འདྲ། །ཞེས་ འགྱུར་བཅོས།
སློབ་དཔོན་བརྩོན་འགྲུས་སེང་གེས། གངྒཱ་སྨིན་པ་དྲག་ཏུ་འབབ་པ་འདྲ། །ཞེས་
བཀོད་དེ་མི་འདྲ་བ་མང་དུ་བྱུང་ཡང་། སེམས་དཔའ་ཆེན་པོ་ཡབ་སྲས་ཀྱིས་ཕོ་
བྲང་ཆེན་པོའི་སྟེང་ནས་སྐྱེ་བོ་རྣམས་ལ་གང་ལ་གང་འདོད་ཀྱི་སྦྱིན་གཏོང་མཛད་
པ། ཏེ་སེ་དང་མ་དྲོས་པའི་མཚོ་ནས་གངྒཱ་ལ་སོགས་པའི་ཆུ་ཀླུང་ཆེན་པོ་བཞི་ཡན་
ལག་མཐའ་ཡས་པ་དང་བཅས་པ་འཛམ་བུའི་གླིང་གི་ཕྱོགས་ཕྱོགས་སུ་བབས་
པས་སྐྱེ་བོ་ཐམས་ཅད་ཚིམ་པར་བྱེད་པ་དང་འདྲའོ་ཞེས་པའི་དོན་དུ་མཚུངས་སོ། །
གངྒཱ་སྨྱོན་མ་ཞེས་བརྗོད་པ་ནི། གངྒཱ་ལྷ་ཡུལ་ནས་བབས་པའི་གཏམ་རྒྱུད་དང་
སྦྱར་བར་མངོན་ཏེ། དེའི་གཏམ་རྒྱུད་ནི། སྔོན་འཛམ་བུའི་གླིང་དུ་ཆུ་ཐམས་ཅད་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བསྐམས་པ་ཞིག་བྱུང་བ་ན་བྷ་གི་ཐ་ཞེས་བྱ་བས་དཀའ་ཐུབ་དང་མཆོད་སྦྱིན་རྒྱུན་
རིང་དུ་བྱས་ཏེ་ཚངས་པ་མཉེས་པར་བྱས་ནས་ལྷའི་གདྨ་འཛམ་བུའི་གླིང་དུ་ཕབ་
པར་ གསོལ་ བ་བཏབ་ པས་ ཚངས་ པས་ ཀྱང་ ཁས་ བླངས་ཏེ། གངྒ་མ་ ལ་ ཁྱོད་
འཛམ་བུའི་གླིང་དུ་སོངས་ཤིག་ཅེས་བསྒོ་བ་ན། གངྒཱ་མས་འཛམ་བུའི་གླིང་དུ་ཕྱིན་
ན་ནི་རིགས་ངན་ལ་སོགས་པ་ཐམས་ཅད་ཀྱིས་ཐུན་མོང་དུ་སྤྱོད་པར་འགྱུར་ལ།
མེས་པོའི་བཀའ་ཡང་བཅག་མི་ནུས་པས་ད་ཇི་ལྟར་བྱ་ཞེས་གདུང་བས་ཉེན་ནས་
སྨྱོ་བ་ལྟར་དུ་ཀུ་ཅོ་འདོན་ཞིང་ལྷ་ཆེན་པོའི་རལ་པའི་ཐོག་ཏུ་བབས་ཏེ་ཕྱོགས་
ཐམས་ཅད་དུ་འཁོར་ཞིང་འཁྱམས་པ་ན། སླར་ཡང་ཚངས་པས་བསྒོ་ཞིང་ལྷ་ཆེན་
པོ་ཉིད་ལའང་གསོལ་བ་བཏབ་པས། ལྷ་ཆེན་པོའི་རལ་བ་བཙིར་ཏེ་གངྒ་ཏེ་སེར་
བབས་པ་ན་དེའི་ཀུ་ཅོའི་སྒྲ་དྲང་སྲོང་ཛ་ཧྭ་དེ་ན་ཡོད་པས་ཐོས་ནས། འདིས་ང་
ཁྱད་དུ་བསད་དོ་སྙམ་དུ་སེམས་འཁྲུགས་ནས་གངྒཱ་བཏུངས་སོ། །དེ་ནས་དྲང་སྲོང་
དེ་ལའང་གསོལ་བ་བཏབ་པས། དྲང་སྲོང་དེས་སླར་གངྒ་སྐྱུགས་ཏེ་མཚོ་ཆེན་པོ་
མ་དྲོས་པ་ནས་བབས་པས་གངྒཱ་སོགས་ཆུ་ཀླུང་བཞི་ཡན་ལག་དང་བཅས་པས་
འཛམ་བུའི་གླིང་གི་སྐྱེ་བོ་རྣམས་ཚིམ་པར་བྱས་ཤིང་། །རྒྱ་མཚོ་ཡང་གང་ངོ་ཞེས་
སྔོན་གྱི་དྲང་སྲོང་དག་གིས་བཅོས་པའི་གཏམ་རྒྱུད་ལས་འབྱུང་ངོ༌། །སྙན་ངག་པ་
རྣམས་གཏམ་རྒྱུད་འདི་ལ་བརྟེན་ནས་ཆུ་བོ་གངྒཱ་ལ་མེས་པོའི་རལ་ཀླུང་དང༌། ཛ་
ཧུའི་བུ་མོ་ཞེས་བརྗོད་ཅིང་། ལྷ་ཆེན་པོ་ལ་གངྒཱ་འཛིན་ཅེས་བརྗོད་དོ། །གཞུང་
འདིས་དངོས་བསྟན་ལ་རྒྱལ་པོའི་འབྱོར་བ་ཕུན་སུམ་ཚོགས་པ་སྟོན་པར་བྱེད་
ཀྱང་། དོན་གྱི་གཙོ་བོ་ནི་བསམ་གཏན་གྱི་རྒྱུ་ཚོགས་སྐྱོ་བ་བསྐྱེད་པའི་ཡན་ལག་
སྟོན་ པར་ བྱེད་ དེ། དགེ་ བའི་ བཤེས་ གཉེན་ པོ་ ཏོ་བ་ཆེན་པོས། རྟོགས་བརྗོད་
- 316 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
འདིས་ བསམ་ གཏན་ གྱི་ ཉམས་ ལེན་ གཙོ་ བོར་ སྟོན་ པས། གཞུང་ འདིས་ཀྱང་
བསམ་གཏན་གྱི་རྒྱུ་ཚོགས་སྲིད་པའི་ཕུན་ཚོགས་ལ་སྐྱོ་བ་སྒོམ་པ་སྟོན་ཏེ། སེམས་
དཔའ་ཆེན་པོ་འདི་ལ་རྒྱལ་སྲིད་ཀྱི་འབྱོར་པ་འདི་དག་མཐོང་བས་ཀྱང་ལྷག་པར་
སྐྱོ་བ་བསྐྱེད་པའི་རྒྱུར་འགྲོ་བ་ནི་གཞོན་ནུ་མ་བདུན་གྱི་རྟོགས་བརྗོད་ལས་འབྱུང་
བ་ལྟར་ཡིན་གསུངས་སོ། །
གཉིས་པ་ ཕྱི་ནང་ གི་ཉེར་འཚེ་ལས་བསྲུང་ ཕྱིར་ ཡབ་ཡུམ་གཉིས་ ཀྱིས་
གཅེས་པར་བསྐྱངས་པ་ནི། དེ་ཡི་ཚེའང་ཞེས་པ་ནས། བསྐྱེད་པའི་ཆོ་ག་ཡང་བྱས་
སོ། །ཞེས་ པའི་བར་ཏེ། རྒྱལ་པོ་ཡབ་ཡུམ་དེ་གཉིས་ལ་བུ་མང་དུ་བྱུང་ཡང་བུ་
བཙས་སོ་ཅོག་ཚེ་རིང་དུ་མི་གནས་པར་ཤི་བར་གྱུར་ཏེ། དེ་ལྟར་གྱུར་པ་དེ་ཡང་
འབྱུང་པོ་མི་མ་ཡིན་དག་གིས་གནོད་པ་བྱས་པ་ཡིན་པར་བསམ་ནས། སེམས་
དཔའ་ཆེན་པོ་འདི་འཁྲུངས་པ་དེའི་ཚེའང་མི་མ་ཡིན་གྱིས་གནོད་པ་བྱས་དོགས་
ནས་རྒྱལ་བུ་སེམས་དཔའ་ཆེན་པོ་དེ་བསྲུང་བའི་ཕྱིར། རྒྱལ་བུ་སེམས་དཔའ་ཆེན་
པོ་གང་དུ་བཙའ་བ་དང་
། བཙས་ནས་ཡུམ་དང་རིམ་གྲོ་བྱེད་པའི་མ་མ་རྣམས་དང་
བཅས་གནས་པའི་ཁང་པ་ལྕགས་འབའ་ཞིག་ལས་བྱས་པ་བཟང་པོ་ནོར་བུ་རིན་
པོ་ཆེ་འོད་འབར་བ་དང༌། གསེར་དང་དངུལ་གྱི་རྒྱན་མང་པོས་བརྒྱན་པ་ཞིག་
གསར་དུ་བྱས་ནས་ཁང་པ་བཟང་པོ་དེར་རྒྱལ་བུ་སེམས་དཔའ་ཆེན་པོ་འཁོར་དང་
བཅས་པ་བཞག་སྟེ་འབྱུང་པོའི་གནོད་པ་བསྲུང་བའི་རིག་སྔགས་ཀྱི་ཆོ་ག་དང༌།
ཚེའི་རིག་བྱེད་དང་། སྲིད་བསྲུང་གི་རིག་བྱེད་ལས་འབྱུང་བའི་བསྲུང་བའི་ཆོ་ག་ཉི་
མ་རེ་རེ་བཞིན་ཇི་ལྟར་བྱ་དགོས་པ་རྣམས་རིག་སྔགས་དང༌། རིག་བྱེད་ལ་མཁས་
པའི་བྲམ་ཟེ་མང་པོས་ཉིན་རེ་བཞིན་རྒྱུན་མ་ཆད་པར་བྱས། མཚན་མ་དང་རྟགས་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ལ་མཁས་པའི་བྲམ་ཟེ་མཚན་མཁན་དག་གིས་ཉིན་རེ་བཞིན་བརྟགས་ཏེ། རྟགས་
དང་མཚན་མ་ངན་པ་བསྲུང་བའི་བཀྲ་ཤིས་ཀྱི་དཔྱད་བཟང་པོས་བདེ་ལེགས་སུ་
བྱས། ལྕེ་ལ་གྷི་ཧང་གི་ཡི་གེ་ཨ་འདྲི་བ་སོགས་བློ་རྣོ་བའི་ཆོ་ག་དང་། གཞན་ཡང་
རིག་བྱེད་ལས་འབྱུང་བའི་ཆོ་ག་ཇི་ལྟར་བྱ་དགོས་པ་རྣམས་དང་། བཙས་ནས་རིང་
པོ་མ་ལོན་པར་ཆུ་འཇམ་པོས་བཀྲུ་བ་ལ་སོགས་པ་སྦྱང་བའི་ཆོ་ག་ཇི་ལྟར་བྱ་
དགོས་པ་རྣམས་དང་། མ་མ་དག་གིས་ནུ་མ་བསྣུན་པ་དང༌། མར་གསར་པ་ལ་
སོགས་པ་ལུས་བསྐྱེད་པའི་ཆོ་ག་གང་བྱ་དགོས་པ་རྣམས་ཀྱང་ཉམས་པ་མེད་པར་
བྱས་པས། རྫིང་གི་ནང་གི་པདྨ་བཞིན་དུ་སྐྱེད་དྲག་པར་གྱུར་ཏོ། ། །
གསུམ་པ་ཕྱི་ནང་གི་ཉེར་འཚེ་རྣམས་ཉེ་བར་ཞི་བ་ནི། སེམས་དཔའ་ཆེན་པོ་
ཞེས་པ་ནས། མ་ཚུགས་སོ། །ཞེས་པའི་བར་ཏེ། སེམས་དཔའ་ཆེན་པོ་དེ་ཉིད་
སྔོན་ཡུན་རིང་པོ་ནས་ཆོས་རྣམས་ཀྱི་གནས་ལུགས་མངོན་དུ་གྱུར་ཅིང་། གདོན་
ཐམས་ཅད་ཀྱི་རྩ་བ་བདག་འཛིན་འགོང་པོ་ཟིལ་གྱིས་མནན་པས་ཕྱི་ནང་གི་ཉེར་
འཚེ་གང་ལའང་འཇིགས་པ་མེད་པའི་སྙིང་སྟོབས་དང་ལྡན་པ་དང་། ལོངས་སྤྱོད་
ཐོགས་པ་མེད་པར་འབྱུང་བའི་རྒྱུ་སྦྱིན་པའི་ཕར་ཕྱིན་དང་། ལུས་ཕུན་སུམ་ཚོགས་
པ་མངོན་པར་མཐོ་བའི་དཔལ་ཐམས་ཅད་ཀྱིས་བརྒྱན་པ་འབྱུང་བའི་རྒྱུ་ཚུལ་
ཁྲིམས་ཀྱི་ཕར་ཕྱིན་དང་། མི་དང་མི་མ་ཡིན་གྱི་གནོད་པ་གང་ཡང་མི་འབྱུང་ཞིང་
ཀུན་གྱིས་མཐོང་ན་དགའ་བ་གཟུགས་མཛེས་ཕུན་སུམ་ཚོགས་པ་དང་ལྡན་པའི་
རྒྱུ་བཟོད་པའི་ཕར་ཕྱིན་དང་། ཅི་བསམ་འགྲུབ་ཅིང་འཁོར་ཕུན་སུམ་ཚོགས་པ་
འབྱུང་བའི་རྒྱུ་བརྩོན་འགྲུས་ཀྱི་ཕར་ཕྱིན་དང་། འདོད་ན་ཚེ་བསྐལ་བར་གནས་
ནུས་པ་སོགས་ཀྱི་རྒྱུ་བསམ་གཏན་གྱི་ཕར་ཕྱིན་རྣམས་ཀྱིས་བསྡུས་པའི་བསོད་
-318-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནམས་ ཀྱི་ཚོགས་བསྐལ་བ་གྲངས་མེད་པར་བསགས་པའི་མཐུ་ཆེན་པོ་དང༌།
ཐུགས་བསྐྱེད་པ་ནས་བཟུང་མཆོག་གསུམ་བླ་མར་བསྟེན་ཅིང་། ཕྱི་ནང་གི་ཡོངས་
འཛིན་གཉིས་ཀྱིས་རྒྱུན་དུ་རྗེས་སུ་བཟུང་བས་ཉེར་འཚེ་ཀུན་ལས་དུས་རྟག་ཏུ་
བསྲུང་བ་དང་། ཡབ་ཡུམ་གཉིས་ཀྱིས་ཀྱང་བསྲུང་བའི་ཆོ་ག་ལེགས་པར་བྱས་
པས་ མདངས་ འཕྲོག་ པར་ བྱེད་ པའི་ གདོན་རྣམས་ ཀྱིས་ མ་ཚུགས་སོ། །གཞུང་
འདིས་ནི་བྱང་སེམས་རྣམས་ཕྱི་ནང་གི་གནོད་པ་གང་གིས་ཀྱང་མི་ཚུགས་པའི་རྒྱུ་
ནི་བྱང་ཆུབ་ཀྱི་སེམས་ཀྱིས་འཕངས་པའི་སྤྱོད་པ་ཕ་རོལ་ཏུ་ཕྱིན་པ་དྲུག་གི་མཐུ་
དང༌། རྒྱལ་བ་སྲས་བཅས་བཀའ་སྡོད་སྲུང་མར་བཅས་པས་དུས་རྟག་ཏུ་བསྲུང་
བའི་རྐྱེན་གཉིས་བསྟན་པ་ཡིན་ནོ། །འདིར་གཞུང་ཚིག་གི་དངོས་ཟིན་ལ་ ཕར་
ཕྱིན་དྲུག་ཚོགས་གཉིས་སུ་བསྡུས་པ་ཡིན་ཏེ། ཕར་ཕྱིན་དང་པོ་ལྔ་བསོད་ནམས་
དང༌། སྙིང་སྟོབས་དང་ལྡན་པ་ཤེར་ཕྱིན་ཡེ་ཤེས་ཀྱི་ཚོགས་སོ། །བཤད་སྲོལ་འདི་
སྔོན་གྱི་དམ་པ་འགའ་ཞིག་གིས་མཛད་འདུག་པ་ལེགས་པར་མཐོང་བས་བཀོད་
དོ། །
བཞི་པ་ཡོན་ཏན་གྱི་མཐུས་སྐྱེ་བོ་ཀུན་གྱིས་གུས་པའི་གནས་སུ་གྱུར་པ་ལ་
གཉིས། ཚིག་ལྷུག་པའི་སྒོ་ནས་བསྔགས་པ་དང་། ཚིགས་སུ་བཅད་པའི་སྒོ་ནས་
བསྔགས་པའོ། །དང་པོ་ནི། དེ་རིམ་གྱིས་ཞེས་པ་ནས། གནས་སུ་གྱུར་ཏོ། །ཞེས་
པའི་བར་ཏེ། དེ་ལྟར་སེམས་དཔའ་ཆེན་པོ་དེ་ཡབ་ཡུམ་གཉིས་ཀྱིས་མཐུན་པའི་
དངོས་པོ་དག་གིས་སྐྱེད་བསྲིང་བའི་ཆོ་ག་གོ་རིམ་བཞིན་དུ་བྱས་པས་ལུས་ཀྱི་
རྩལ་རྫོགས་ཤིང་སྟོབས་དང་ལྡན་པར་གྱུར་པ་ན། སྔོན་ཡུན་རིང་པོ་ནས་སངས་
རྒྱས་མང་པོ་ལ་དགེ་བའི་རྩ་བ་བསྐྲུན་ཞིང་། དེ་བཞིན་ གཤེགས་ པའམ། དེའི་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སྤྲུལ་པའམ། དེས་བྱིན་གྱིས་བརླབས་པའི་དགེ་བའི་བཤེས་གཉེན་ཡུན་དུ་བསྟེན་
པའི་མཐུས་གང་དང་གང་དུ་འཁྲུངས་པ་དེ་དང་དེའི་གནས་སྐབས་ཐམས་ཅད་དུ་
ཕྱི་ནང་གི་ཡོངས་འཛིན་གཉིས་ཀྱིས་རྟག་ཏུ་སྐྱོང་བ་ལས། སྐུ་ཚེ་འདིར་བླ་མ་སྡེ་
སྣོད་གསུམ་ལ་མང་དུ་ཐོས་པ་དང་ལྡན་པ་དང་། ཆོ་རིགས་བཙུན་པ་དང་། ཇི་
ལྟར་ ཐོས་ པའི་དོན་ཉམས་སུ་ལེན་ པས་ སྤྱོད་ཚུལ་བཟང་བ་དང་། མཁས་པ་
རྣམས་ཀྱིས་ལེགས་པར་བརྟགས་ནས་ཡོན་ཏན་དང་ལྡན་པར་མཐོང་བས་མཁས་
པར་གྲགས་པ་དང་། ཡོན་ཏན་འདོད་པ་ཀུན་གྱིས་མཆོད་པས་བཀུར་སྟི་ཐོབ་པ་
དང་། སེམས་རབ་ཏུ་ཞི་བ་དང་། དབང་པོ་དུལ་བ་དང་། གདུལ་བྱ་འདུལ་བ་ལ་
མཁས་པའི་ཤེས་རབ་ཀྱི་ཡོན་ཏན་དང་ལྡན་པ་རྣམས་ཡོངས་འཛིན་དུ་བསྟེན་ཏེ་
ཤེས་བྱའི་གནས་ཐམས་ཅད་ལ་མཁས་པར་སྦྱངས་པས། རིག་པའི་གནས་ལྔ་ལ་
སོགས་པའི་རིག་གནས་དུ་མ་ནི་ལོབས། ལང་ཚོའི་གཟི་མདངས་དང་བློ་གྲོས་ཀྱི་
སྟོབས་གཉིས་འགྲན་པ་བཞིན་དུ་ཉིན་རེ་བཞིན་སྐྱེ་བས་ལུས་ཀྱི་རྩལ་དང་བློ་གྲོས་
ཀྱི་རྩལ་གཉིས་ཀ་ནི་ཡོངས་སུ་རྫོགས་པར་གྱུར། ཇི་ཙམ་མཁས་པ་ཙམ་དུ་ཐུགས་
རྒྱུད་ཀྱི་རྟོགས་པ་གོང་འཕེལ་དུ་གྱུར་ཅིང་། སྔོན་ཡུན་རིང་པོ་ནས་བདེན་པ་མངོན་
སུམ་དུ་གཟིགས་ཏེ་རང་བཞིན་གྱིས་དུལ་བ་ལ་དགའ་བས་ཡབ་ཡུམ་གཉིས་དང་།
ཕོ་བྲང་ནང་ གི་ སྐྱེ་བོ་ཐམས་ ཅད་ དང་། གྲོང་ དང་། གྲོང་ཁྱེར་དང༌། ལྗོངས་ན་
གནས་པ་ཡོངས་ཀྱི་སྐྱེ་བོ་རྣམས་ནི་ཡོན་ཏན་མཐོང་བའི་དད་པ་དང་། བཀའ་དྲིན་
དྲན་པའི་གུས་པས་རབ་ཏུ་དགའ་བའི་གནས་སུ་གྱུར་ཏོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། དམ་པ་རིང་ན་ཞེས་
པ་ནས། ཅི་ཞིག་འབྲེལ། །ཞེས་པའི་བར་ཏེ། སེམས་དཔའ་ཆེན་པོ་དེ་ལ་ཕོ་བྲང་
- 320 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནང་གི་མི་རྣམས་དད་ཅིང་གུས་པར་གྱུར་པར་མ་ཟད། ཡུལ་ཐག་རིང་པོ་ན་གནས་
པའི་སྐྱེ་བོ་རྣམས་ཀྱང་དད་ཅིང་གུས་པས་རབ་ཏུ་དགའ་བར་བྱེད་པ་ནི། སྐྱེ་བོ་
དམ་པ་རྣམས་ཡུལ་ཐག་རིང་པོ་ན་གནས་པར་གྱུར་ཀྱང་། སྔར་མ་འདྲིས་ཤིང་ངོ་
མ་ཤེས་པ་དང༌། གཉེན་དུ་མ་འབྲེལ་བའི་སྐྱེ་བོ་ཡུལ་ཐག་རིང་པོ་ན་གནས་པ་
དག་ཀྱང་སྐྱེ་བོ་དམ་པ་དེའི་ཞབས་དྲུང་དུ་བསྙེགས་ནས་རྙེད་པ་དང་བཀུར་སྟིས་
མཆོད་ཅིང་རྗེས་སུ་འབྲངས་ཏེ་ཚུལ་བཞིན་དུ་བསྟེན་པ་དེའི་རྒྱུ་ནི་སྐྱེ་བོ་དམ་པ་
དེའི་ཡོན་ཏན་གྱི་དཔལ་ཉིད་ཡིན་ནོ། །དེ་ལྟར་ཡིན་པ་དེ་དཔེས་མཚོན་པ་ནི།
འོད་ཟེར་རབ་ཏུ་གསལ་བས་གནམ་དགོད་པ་ལྟར་བྱེད་པའི་སྟོན་ཀའི་དུས་ཀྱི་ཟླ་
བ་དང་། འཇིག་རྟེན་རྣམས་ནི་ཅི་ཞིག་འབྲེལ་ཏེ་གཉེན་དུ་འབྲེལ་བ་མ་ཡིན་ལ།
སྔར་ནས་འདྲིས་པའང་མིན་ཞིང་གནས་ཐག་རིང་ཡང་མཚན་མོ་ནམ་མཁར་ཤར་
བའི་ཟླ་བས་ས་གཞིའི་མུན་པ་སེལ་ཞིང་། འཇིག་རྟེན་རྣམས་དགའ་བར་བྱེད་པ་
བཞིན་ནོ། །ཚིགས་བཅད་འདི་གཉིས་ནི་མཚུངས་པ་གསལ་བྱེད་ཀྱི་ཚིག་སྦྱོར་ངོ་
མཚར་བ་ཞིག་སྟེ། སྙན་ངག་པ་རྣམས་ཚིག་སྦྱོར་འདི་ལ་ཟླ་བོ་དངོས་པོའི་དཔེ་
རྒྱན་ཞེས་མཁས་པ་རྣམས་དགའ་བ་བསྐྱེད་པའི་ཚིག་སྦྱོར་དུ་བྱེད་དོ། །
གསུམ་པ་ཁྱད་པར་དབེན་པར་བསམ་གཏན་སྒོམ་པར་མཛད་པའི་ཚུལ་ལ་
གཉིས། བསམ་གཏན་གྱི་རྒྱུ་ཚོགས་སྒྲུབ་པ་དང༌། དབེན་པར་བྱོན་ནས་བསམ་
གཏན་སྒོམ་ཚུལ་ལོ། །དང་པོ་ལ་དགུ །ཐུགས་བསྐྱེད་ཀྱི་མཐུས་ཀུ་མུ་དའི་དུས་
སྟོན་གཟིགས་སུ་བྱོན་པ། དགའ་སྟོན་གཟིགས་པ་དེ་ཉིད་སྐྱོ་བ་སྐྱེ་བའི་རྐྱེན་དུ་
སོང་བ། འཁོར་བར་ཡིད་བརྟན་མེད་པའི་ཚུལ་བསམ་པ། སྲིད་པ་མཐའ་དག་ལ་
ཞེན་པ་ལོག་པའི་ངེས་འབྱུང་གིས་བསྐུལ་ཏེ་ཁྱིམ་ནས་ཁྱིམ་མེད་པར་རབ་ཏུ་
-321-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འབྱུང་ངོ་ཞེས་ཡབ་ལ་གསོལ་བ། ཡབ་རྒྱལ་པོས་ཁྱིམ་དུ་གནས་པར་གསོལ་བ།
སེམས་དཔའ་ཆེན་པོས་འཆི་བས་འཇིགས་ནས་ཁྱིམ་དུ་མི་གནས་པར་གསུངས་
པ། འཆི་བ་མི་རྟག་པ་སྒོམ་ཚུལ་རྒྱས་པར་བསྟན་པ། ཡབ་རྒྱལ་པོས་དབེན་པའི་
གནས་སུ་འཆི་བ་ལས་མི་ཐར་པས་ཁྱིམ་དུ་གནས་པར་གསོལ་བ། སེམས་དཔའ་
ཆེན་པོས་ཁྱིམ་ན་གནས་པའི་སྐྱོན་དང་རབ་ཏུ་བྱུང་བའི་ཕན་ཡོན་རྒྱས་པར་བཤད་
ནས་ངེས་པར་རབ་ཏུ་བྱུང་སྟེ་དབེན་པར་བསམ་གཏན་སྒོམ་དུ་འགྲོའོ་ཞེས་ཐག་
བཅད་པའོ། །
དང་པོ་ནི། དེ་ནས་སེམས་དཔའ་ཆེན་པོ་དེ་བསོད་ནམས་ཀྱི་མཐུ་ལས་བྱུང་
བའི་བདེ་བ་ཆེན་པོ་ལྷའི་ལོངས་སྤྱོད་དང་འདྲ་བའི་ལོངས་སྤྱོད་ལ་ཉེ་བར་སྤྱོད་
ཅིང་། ཕས་ཀྱང་བྱམས་ཤིང་རབ་ཏུ་བཀུར་སྟི་བྱས་ཏེ་ཡིད་བརྟན་ཞིང་བག་ཕེབ་
སྟེ་རིམ་གྲོ་ཆེར་བྱས་པ་ལས། རེ་ཞིག་ཅིག་རང་གི་ཕོ་བྲང་དམ་པ་ན་མེ་ཏོག་ཀུ་མུ་
དའི་ལོངས་སྤྱོད་ཀྱི་དུས་ལ་བབ་སྟེ། རྒྱན་བཟང་པོ་དགའ་དགའ་ལྟར་འདུག་པ་
ལ་ལྟར་འགྲོ་བར་ཕས་ཀྱང་གནང་སྟེ། ཤིང་རྟ་བཟང་པོ་གསེར་དང་ནོར་བུ་དང་
དངུལ་གྱི་རྒྱན་བཟང་པོ་སྣ་ཚོགས་ཀྱིས་བརྒྱན་པ། བ་དན་དང་རྒྱལ་མཚན་ ཁ་
དོག་སྣ་ཚོགས་ཅན་རབ་ཏུ་གཡོ་བ་རྣམས་བཙུགས་པ། གསེར་གྱི་གྱིམ་བག་གིས་
གཡོགས་པ། རྟ་དུལ་ཞིང་བདེ་བས་དྲངས་པ། ཁ་ལོ་བསྒྱུར་བ་ཟོ་བཟང་ཞིང་དེས་
ལ་མཁས་ཤིང་གཙང་ལ་དུལ་ཞིང་བརྟན་པ་དང་ལྡན་པ། གཡོག་འཁོར་ཆ་ལུགས་
བཟང་པོ་སྣ་ཚོགས་སུ་ཆས་པས་བསྐོར་བ། རྔ་སྒྲ་སྙན་པའི་རྔ་བརྡུང་བས་མདུན་
དུ་དྲངས་པ་ལ་བཞོན་ཏེ་ཕོ་བྲང་མཆོག་དེ་ནས་རྒྱུ་ཞིང་སོང་སོང་བ་ལས། ཕོ་བྲང་
འཁོར་གྱི་མི་རྒྱལ་བུ་དེ་ལ་ལྟ་བས་སེམས་ནི་གཡེངས། ངོ་མཚར་ཆེ་བས་མིག་ནི་
- 322 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རིག་ རིག་ པོར་ལྟ། བསྟོད་པས་དགའ་བར་བྱེད་ཅིང་ཐལ་མོ་སྦྱར་ཏེ་ཤིས་ པ་
བརྗོད་པའི་ཚིག་ནི་འདོན། དགའ་སྟོན་གྱི་དགའ་བའི་ཆས་བཟང་པོར་ནི་ཞུགས་
པ་ རྣམས་ ཀྱི་མཛེས་ པ་ མང་ པོ་རྣམས་ ལ་བརྟགས་ནས། །ཞེས་ པ་ སྟེ། གཞུང་
འདིའི་ཚིག་གཞན་རྣམས་དངོས་ཟིན་ལྟར་གོ་སླ་ལ། རྒྱལ་མཚན་དང་བ་དན་གྱི་
ཁྱད་པར་ནི། སེང་གེ་དང་སྟག་དང་ཆུ་སྲིན་ལ་སོགས་པའི་མཚན་མ་ཡོད་པ་ནི་
རྒྱལ་མཚན་དང་། མཚན་མ་དེ་དག་མེད་པ་ནི་བ་དན་ཏེ། གཉིས་ཀའང་དར་ལྕེ་
གསུམ་པ་རླུང་གིས་བསྐྱོད་པ་ན་གསུམ་ཁུག་ཏུ་འཁྱོག་ཅིང་འགྱིང་བ། དར་ལྕེའི་
རྩེ་མོར་དྲིལ་ཆུང་གཡེར་ཁ་སིལ་སིལ་གྱི་སྒྲ་སྒྲོག་པ། ཡུ་བའི་རྩེ་མོར་རིན་པོ་ཆེའི་
ཏོག་དང་ལྡན་པ་ཞིག་གོ །གསེར་གྱི་གྱིམ་བག་ཅེས་པ་ནི། འགྱུར་རྙིང་དུ་གསེར་
གྱི་གྱིམ་བག་གིས་གཡོགས་པ། རྟ་དུལ་ཞིང་བདེ་བས་དྲངས་པ། །ཞེས་སོ་སོར་
བཅད་འདུག་ཀྱང་། འགྱུར་གསར་དུ། གསེར་གྱི་གྱིམ་བག་གིས་གཡོགས་པའི་རྟ་
དུལ་ཞིང་བདེ་བས་དྲངས་པ་ཞེས་དྲུག་སྒྲས་སྦྲེལ་འདུག་པ་འདི་ལྟར་ན་རྟའི་ལུས་
ལ་གཡོགས་པའི་རྒྱན་ཞིག་ཏུ་མངོན་ནོ། །
གཉིས་པ་དགའ་སྟོན་གཟིགས་པ་དེ་ཉིད་སྐྱོ་བ་སྐྱེ་བའི་རྐྱེན་དུ་སོང་བ་ནི།
སེམས་དགའ་བར་ཞེས་པ་ནས། རྙེད་པར་གྱུར་ཏོ། །ཞེས་ པའི་བར་ཏེ། དགའ་
སྟོན་དེ་ལྟ་བུ་མཐོང་བས་སེམས་དགའ་བར་འགྱུར་བའི་སྐབས་སུ་བབ་ཅིང་། སྐྱེ་
བོ་ཐ་མལ་པ་རྣམས་ལ་སྲིད་པའི་ལོངས་སྤྱོད་རྒྱ་ཆེན་པོ་མཐོང་བ་ཆགས་པའི་རྐྱེན་
དུ་འགྲོ་ཡང་། སེམས་དཔའ་ཆེན་པོ་འདི་ནི་ཚེ་རབས་སྔ་མ་རྣམས་ལ་འཁོར་བའི་
ཉེས་དམིགས་མཐའ་དག་པར་རིག་ནས་སེམས་སྐྱོ་བ་ལ་གོམས་པར་བྱས་པའི་
མཐུས་དགའ་སྟོན་གྱི་ཡོ་བྱད་རྒྱ་ཆེན་པོ་དེ་དག་གཟིགས་པ་ཙམ་གྱིས་མི་རྟག་པ་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མི་བརྟན་པ་བསླུ་བ་བྱིས་པ་འདྲིད་པར་བྱེད་པའི་ཆོས་ཅན་དུ་རིག་པའི་དྲན་པ་
འདི་ལྟ་བུ་རྙེད་པར་གྱུར་ཏོ། །
གསུམ་པ་འཁོར་བར་ཡིད་བརྟན་མེད་པའི་ཚུལ་བསམ་པ་ལ་བརྒྱད། ལས་
ཉོན་གྱིས་འདུ་བྱས་པ་ཐམས་ཅད་ཡིད་བརྟན་མེད་པའི་ཚུལ་སྤྱིར་བསྟན་པ། ངེས་
པར་འཆི་ཞིང་ཤི་ནས་གར་སྐྱེ་ལ་རང་དབང་མེད་པའི་ཚུལ་བསམ་པ། སྤྲིན་ལྟར་
མི་རྟག་པའི་ཚུལ་བསམ་པ། འབབ་ཆུ་ལྟར་མི་རྟག་པའི་ཚུལ་བསམ་པ། རླུང་ལྟར་
མི་རྟག་པའི་ཚུལ་བསམ་པ། མེ་ལྟར་མི་རྟག་པའི་ཚུལ་བསམ་པ། སྲིད་པའི་ཕུན་
ཚོགས་ཐམས་ཅད་ཀྱི་མཐའ་རྒུད་པས་སྡུད་པའི་ཚུལ་བསམ་པ། དེ་ལྟར་བསམ་
པས་ཀུ་མུ་དའི་དགའ་སྟོན་ལ་ཆགས་པ་ལོག་ནས་ནང་དུ་ངེས་འབྱུང་སྒོམ་པ་ལ་
ཞུགས་པའོ། །དང་པོ་ནི། ཀྱེ་མའོ་ཞེས་པ་ནས། ཉིད་དུ་འགྱུར། །ཞེས་པའི་བར་
ཏེ། སེམས་དཔའ་ཆེན་པོ་དེ་སྔོན་ཡུན་རིང་པོ་ནས་སྲིད་པ་མཐའ་དག་མེ་འབར་
བའི་རླུབས་ལྟར་མཐོང་བའི་ངེས་འབྱུང་གི་བསམ་པ་བརྟན་པོ་རྒྱུན་མར་ཡོད་པའི་
མཐུས་ཀུ་མུ་དའི་དུས་སྟོན་གྱི་དཔལ་དེ་གཟིགས་པ་ན། ལྷག་པར་སྐྱོ་བ་སྐྱེ་བའི་
རྒྱུར་ སོང་ སྟེ། ཀྱེ་མའོ་ ཞེས་ སྐྱོ་བ་ཤུགས་དྲག་པོ་སྐྱེས་ པའི་ ཚིག་བརྗོད་ནས།
འཇིག་རྟེན་འདི་ན་གནས་པའི་སྐྱེ་བོ་ལས་དང་ཉོན་མོངས་པས་བཅིངས་ནས་རང་
དབང་གང་ཡང་མེད་པར་སྡུག་བསྔལ་གྱིས་ཉམ་ཐག་པ་འདི་དག་འཁྲུལ་པའི་
གདོན་གྱིས་ཟིན་ཏེ་མི་རྟག་པ་ལ་རྟག་པར་བཟུང་། སྡུག་བསྔལ་ལ་བདེ་བར་
བཟུང་སྟེ་ཀུ་མུ་དའི་དུས་སྟོན་ལ་དགའ་བར་བྱེད་མོད། ཤིང་ལོ་རླུང་གིས་སྤུངས་
པ་ལྟར་གློ་བུར་དུ་འདུས་ཏེ་དུས་སྟོན་བྱེད་པ་འདི་ནི་སྐད་ཅིག་གཅིག་ཀྱང་གནས་
པའི་མཐུ་མེད་པས་གནས་པ་མི་བརྟན་ལ། སྡུག་བསྔལ་བདེ་བར་བཟུང་ནས་
- 324 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགའ་དགའ་ལྟར་བྱེད་པ་འདི་སྲིད་པའི་ཕུན་ཚོགས་ཐམས་ཅད་ཀྱི་མཐའ་རྒུད་
པས་སྡུད་པས་མྱུར་དུ་མི་དགའ་བར་འགྱུར་ལ། འདུས་བྱས་ཐམས་ཅད་སྐད་ཅིག་
གིས་འཇིག་པའི་རང་བཞིན་ཅན་ཡིན་པས་ཀུ་མུ་དའི་དུས་སྟོན་གྱི་དཔལ་འདི་ཡང་
སང་ཉིད་ནས་དྲན་པར་བྱ་བའི་ཡུལ་ཉིད་དུ་འགྱུར་རོ། །འདིས་མཚོན་ཚེ་འདིའི་
ཕུན་ཚོགས་ཐམས་ཅད་རྨི་ལམ་དུ་བདེ་བ་སྤྱད་པ་སད་ནས་དྲན་པ་ལྟར། འཆི་
བའི་དུས་སུ་དྲན་པའི་ཡུལ་ཙམ་དུ་འགྱུར་ལ། འཆི་བ་ངེས་པར་འོང་ན་ཅིའི་ཕྱིར་
ཚེ་འདིའི་བློ་བྲིད་ལ་དགའ་བར་བྱ་སྙམ་དུ་མི་རྟག་པ་དང་སྡུག་བསྔལ་བའི་ཚུལ་
ཁོང་དུ་ཆུད་ནས་སྐྱོ་བ་ཆེན་པོ་སྐྱེས་སོ། །
གཉིས་པ་ངེས་པར་འཆི་ཞིང་ཤི་ནས་གར་སྐྱེ་ལ་རང་དབང་མེད་པའི་ཚུལ་
བསམ་པ་ནི། འགྲོ་བ་འདི་ལྟ་བུར་ནི་ཞེས་པ་ནས། དགའ་བར་སེམས། ། ཞེས་
པའི་བར་ཏེ། འགྲོ་བ་འདི་དག་ཐམས་ཅད་འོག་ནས་འབྱུང་བ་ཉམ་ངའི་གནས་
འདི་ལྟ་བུར་འཁོད་པ་ལ་སྐྱེ་བོ་འདི་དག་འཇིགས་པ་མེད་པར་གཤེད་མ་ལ་རྩེ་
གྲོགས་སུ་འཛིན་པ་ལྟར་དགའ་བར་བྱེད་པ་འདི་འདྲ་རེ་མཚར་ཀྱེ། འགྲོ་བ་འདི་
རྣམས་ ཉམ་ངའི་གནས་སུ་ ཇི་ ལྟར་འཁོད་པ་ནི། ལམ་རྣམས་ཐམས་ཅད་འཆི་
བདག་ཉིད་ཀྱིས་བཀག་སྟེ་གང་དུ་ཕྱིན་ཀྱང་འཆི་བ་ལས་མི་ཐར་བ་ནི། གང་དུ་
གནས་ན་འཆི་བས་མི་ཚུགས་པའི། །ས་ཕྱོགས་དེ་ནི་ཡོད་པ་མ་ཡིན་ཏེ། །བར་
སྣང་ལ་མེད་རྒྱ་མཚོའི་ནང་ནའང་མེད། །རི་བོ་རྣམས་ཀྱི་གསེབ་ཏུ་ཞུགས་ནའང་
མིན། །ཞེས་གསུངས་པ་ལྟར་རོ། །དེ་ལྟར་ཤན་པའི་མདུན་ན་གནས་པའི་ལུག་
ལྟར་འཆི་བདག་གི་ཁ་ནང་ན་གནས་ཀྱང་འཇིགས་པ་དང་དོགས་པ་གང་ཡང་མེད་
པར་རྟག་ཏུ་སྡོད་པའི་བསམ་པ་དང་། སྡུག་བསྔལ་བདེ་བར་འཛིན་པའི་ལོག་
- 325.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཤེས་ཀྱིས་བསླུས་ནས་འདོད་པའི་ཡུལ་ལ་རབ་ཏུ་དགའ་ཞིང་སྤྱོད་དོ། །ངེས་པར་
འཆི་བར་མ་ཟད་ནམ་འཆི་ལ་ངེས་པ་མེད་ཅིང་། འཆི་བའི་རྐྱེན་ཡང་ཤིན་ཏུ་མང་
སྟེ་ ཁ་ཟས་ཚོད་མི་ཟིན་པར་ཟ་བས་གློ་བུར་གློ་བུར་དུ་ནད་སྣ་ཚོགས་ཀྱིས་
གདུངས་ཏེ་འཆི་བ་དང་། ལུས་ཆུའི་ལྦུ་བ་ལྟར་ཉམ་ཆུང་བས་ཚེར་མ་ཟུག་པ་ལྟ་
བུའི་རྐྱེན་ཕྲ་མོ་རེས་ཀྱང་འཆི་རྐྱེན་བྱེད་པ་དང༌། ལུས་ལ་སྐད་ཅིག་ཀྱང་གནས་
པའི་མཐུ་མེད་པར་རི་རྩེ་ནས་འབབ་པའི་ཆུ་ ཀླུང་ལྟར་སྐད་ཅིག་རེ་རེ་བཞིན་
འགྱུར་ཏེ་རྒ་བས་འཁོགས་པ་དང་། དུས་མ་ཡིན་པའི་འཆི་རྐྱེན་སྣ་ཚོགས་པས་གློ་
བུར་གློ་བུར་དུ་འཆི་བར་འགྱུར་རོ། །འཇིག་རྟེན་ཐམས་ཅད་ལ་དབང་བྱེད་པའི་
སྲིན་པོ་ལྔ་ལས། སྐྱེ་བའི་ སྲིན་པོས་བཟུང་ཟིན་ནས། ན་བ་དང་། རྒ་བ་དང་།
རྒུད་པ་དང༌། འཆི་བའི་སྲིན་པོ་སྟེ་གནོད་བྱེད་ཀྱི་དགྲ་མཐུ་ཆེན་ལྔ་ཐབས་གང་
གིས་ཀྱང་དགག་ཏུ་མི་ནུས་པ་ཡོད་ན། འཁོར་བའི་གནས་ལ་དགའ་བ་དང་བདེ་
བའི་སྐབས་ག་ལ་ཡོད། ཤི་ནས་ཀྱང་མེད་དེ་མི་འགྲོ་བར་སྐྱེ་བ་ལེན་དགོས་ལ།
ལས་དང་ཉོན་མོངས་པའི་དབང་གིས་བར་དོ་ཉམ་ངའི་གནས་སུ་འཁྱམས་ནས་
རིགས་དྲུག་གང་དུ་སྐྱེས་ཀྱང་ཉམ་ང་སྡུག་བསྔལ་གྱི་རང་བཞིན་ཅན་སྲིད་པའི་
བཙོན་རར་ཆུད་པ་ཤ་སྟག་ཡིན་པས། དེ་ལྟ་བུའི་འཇིག་རྟེན་ཕ་རོལ་ཉམ་ངའི་
གནས་དེར་ངེས་ པར་ འགྲོ་དགོས་ན་སེམས་ཤེས་ སུ་ཞིག་འཁོར་བ་ ཉམ་ངའི་
གནས་འདི་ལ་དགའ་བར་སེམས། དེ་ལྟར་ངེས་པར་འཆི་བ་དང་། ནམ་འཆི་ལ་
ངེས་པ་མེད་པ་དང་། ཤི་ནས་གར་སྐྱེ་ལ་རང་དབང་མེད་པ་དང་། རིགས་དྲུག་
གར་སྐྱེས་ཀྱང་སྡུག་བསྔལ་གྱི་རང་བཞིན་ལས་མ་འདས་པའི་ཚུལ་བསམ་ནས་
འཁོར་བའི་གནས་ལ་སྐྱོ་བ་བསྐྱེད་པར་བྱ་ཞེས་སེམས་དཔའ་ཆེན་པོས་རང་ལ་
- 326 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྐུལ་བའི་ཚུལ་དུ་ཕྱི་རབས་ཀྱི་གདུལ་བྱ་རྣམས་ལ་འདོམས་པར་མཛད་དོ། །
གསུམ་པ་སྤྲིན་ལྟར་མི་རྟག་པའི་ཚུལ་བསམ་པ་ནི། སྤྲིན་ཆེན་ཞེས་པ་ནས།
དེངས་པར་གྱུར། །ཞེས་པའི་བར་ཏེ། མི་རྟག་པ་བསམ་ཚུལ་ལ་ཕྱི་མི་རྟག་པ།
ནང་མི་རྟག་པ། དུས་ཀྱི་མི་རྟག་པ། རྒྱུན་གྱི་མི་རྟག་པ་སོགས་བསམ་ཚུལ་མང་དུ་
གསུངས་པ་ལས་ཕྱི་རོལ་གྱི་དངོས་པོ་རྣམས་སྐད་ཅིག་དང་སྐད་ཅིག་གིས་འགྱུར་
བའི་ཚུལ་གསལ་བར་སྣང་བ་དཔེར་བྱས་ནས་མི་རྟག་པ་སྒོམ་ཚུལ་ལ། སྤྲིན་གྱི་
འགྱུར་ལྡོག་དཔེར་བྱས་ནས་མི་རྟག་པ་སྒོམ་ཚུལ་ནི། ནམ་མཁའ་ལ་སྤྲིན་ཆེན་པོ་
གློ་བུར་དུ་འདུས་ཏེ་གསེར་གྱི་ཕྲེང་བ་འཁྱུག་པ་འདྲ་བའི་གློག་འགྱུ་བ་དག །རྒྱ་
མཚོ་ཆེན་པོ་རྣམས་གཡོས་པའི་སྒྲ་གྲག་པ་བྱུང་སྟེ། ཆར་ཆེན་པོ་འབབ་པའི་རྩོམ་
པ་བྱས་ནས་ས་གཞི་བརླན་པར་བྱས་ཏེ། ཕྱོགས་ཀུན་ནས་འདུས་ཏེ་མཁའ་ལ་
འཁྲིགས་པ་བརྟན་བརྟན་ལྟར་སྣང་ཡང་ཡུད་ཙམ་ནས་སོ་སོར་དེངས་པར་འགྱུར་
བ་མངོན་སུམ་དུ་སྣང་བ་བཞིན་དུ་སྐྱེ་བོ་རྣམས་ཀྱི་ལུས་དང་ལོངས་སྤྱོད་དང་
གཉེན་དང་ཉེ་དུ་འདུས་པ་སོགས་སྲིད་པའི་ཡོ་ལང་འདི་ཐམས་ཅད་ཡུད་ཙམ་ནས་
སོ་སོར་གྱེས་ཏེ་འཇིག་པའི་ཆོས་ཅན་ཤ་སྟག་ཡིན་པས་གང་ལའང་ཡིད་བརྟན་
མེད་དོ་ཞེས་རང་ལ་བསྐུལ་བའི་ཚུལ་དུ་ཕྱི་རབས་ཀྱི་གདུལ་བྱ་རྣམས་ལ་འདོམས་
པར་མཛད་དོ། །རྒྱ་མཚོ་ཆེན་པོ་རྣམས་ཀྱི་སྒྲ་ཡང་ཕྱུང་ཞེས་པ་འདི་ལ་སྔོན་གྱི་དམ་
པ་འགའ་ཞིག་གིས་མེ་གྷ་ས་ར་ཞེས་པ་རྒྱ་མཚོ་དང་འབྲུག་སྒྲ་གཉིས་ཀ་ལ་འཇུག་
པས་རྒྱ་མཚོའི་སྒྲ་ཞེས་པ་འབྲུག་སྒྲ་ལ་བྱེད་གསུངས། སྙན་ངག་པ་རྣམས་འབྲུག་
སྒྲ་ལ་ཆུ་འཛིན་གླལ་བའི་དབྱངས་ཞེས་བརྗོད་དོ། །
བཞི་པ་འབབ་ཆུ་ལྟར་མི་རྟག་པའི་ཚུལ་བསམ་པ་ནི། འབབ་ཆུ་ཞེས་པ་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ནས། གདུངས་པ་བཞིན། །ཞེས་པའི་བར་ཏེ། འབབ་ཆུ་དྲག་པོའི་ཤུགས་ཀྱིས་རི་
རྣམས་བསྙིལ་ཞིང་ཆུའི་འགྲམ་ན་རྩ་བ་ཟབ་ཏུ་ཟུག་པའི་ཤིང་ཡོད་པ་རྣམས་ཀྱང་
ཆུའི་ཤུགས་ཀྱིས་རྩ་ནས་བཏོན་ཏེ། སྐྱེལ་བར་བྱེད་ཅིང་། ས་རྡོ་དང་རྩྭ་ཤིང་མདུན་
ན་གནས་པ་ཐམས་ཅད་དབང་མེད་དུ་ཁྱེར་བར་བྱེད་པའི་ཤུགས་ཅན་དེ་ཉིད་ཀྱང་
རིམ་གྱིས་བྲི་ནས། མཐར་ཆུའི་ལྷག་མ་ཅུང་ཟད་རེ་གནས་པ་དག་མྱ་ངན་གྱིས་
གདུངས་པ་བཞིན་དུ་སྒྲ་མི་གྲག་པར་འགྱུར་བ་མངོན་སུམ་དུ་མཐོང་བ་བཞིན་དུ་
རང་གི་ལུས་དང་ལོངས་སྤྱོད་ཐམས་ཅད་ཀྱང་མི་རྟག་པའི་ཚུལ་བསམ་ནས་སྐྱོ་བ་
བསྐྱེད་དོ། །རྐང་པ་མཐའ་མ་འདི་ལ་འགྱུར་གསར་དུ། རིམ་གྱིས་བྲིད་ནས་ཞེས་
འགྱུར་བཅོས་པ་གོ་སླའོ། ། །
ལྔ་པ་རླུང་ལྟར་མི་རྟག་པའི་ཚུལ་བསམ་པ་ནི། རླུང་གི་མཐུས་ཀྱང་ཞེས་པ་
ནས། ཞི་བར་འགྱུར། །ཞེས་པའི་བར་ཏེ། འབབ་ཆུ་སྐད་ཅིག་དང་སྐད་ཅིག་གིས་
འཇིག་ཅིང་མྱུར་དུ་ཉམས་པར་འགྱུར་བ་དེ་བཞིན་དུ་རླུང་རྣམས་ཀྱང་སྐད་ཅིག་
དང་སྐད་ཅིག་གིས་འཇིག་ཅིང་ཉམས་པར་འགྱུར་ཏེ། རླུང་གི་མཐུས་རིའི་རྩེ་མོ་
རྣམས་ཀྱང་བསྙིལ་ཞིང་མཁའ་ལ་རྒྱུ་བའི་སྤྲིན་གྱི་ཚོགས་རྣམས་ཀྱང་དྲག་པོའི་
ཤུགས་ ཀྱིས་གཏོར་ཏེ་མེད་པར་བྱེད་ལ། རྒྱ་མཚོ་ཆེན་པོའི་ ཆུ་ ཡང་ རྣམ་ པར་
དཀྲུགས་ཤིང་སློངས་ཏེ་མཁའ་ལ་འཐོར་བར་བྱེད་པ་དེ་ལྟ་བུའི་ཤུགས་དང་ལྡན་
པའི་རླུང་གི་ཚོགས་དེ་ཡང་མྱུར་དུ་ནུས་པ་ཉམས་ནས་རབ་ཏུ་ཞི་བར་འགྱུར་བ་དེ་
བཞིན་དུ་རང་གི་ལུས་དང་ལོངས་སྤྱོད་ཐམས་ཅད་ཀྱང་མྱུར་དུ་ཉམས་ཤིང་འཇིག་
པར་བལྟས་ནས་སྐྱོ་བ་བསྐྱེད་དོ། །
དྲུག་པ་མེ་ལྟར་མི་རྟག་པའི་ཚུལ་བསམ་པ་ནི། མེ་ལྕེ་ཞེས་པ་ནས། མེད་
- 328-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་འགྱུར། །ཞེས་པའི་བར་ཏེ། སྤྱིར་མེ་ཐམས་ཅད་སྐད་ཅིག་དང་སྐད་ཅིག་གིས་
འཇིག་པའི་རང་བཞིན་དུ་སྣང་བ་དང་། ལྷག་པར་ནགས་ལ་མཆེད་པའི་མེ་ལྕེ་
རབ་ཏུ་འབར་བའི་མེ་སྟག་ཕྱོགས་ཀུན་ཏུ་འཕྲོ་བས་མཛེས་པའི་ནགས་ཚལ་གྱི་
ཤིང་རྣམས་དང་རྩྭ་རྣམས་ཀུན་སྲེག་པར་བྱེད་པ་དེ་འདྲའི་མཐུ་ཅན་མེ་དེ་ཡང་རིམ་
གྱིས་ཞི་ནས་མེད་པར་འགྱུར་བ་མངོན་སུམ་དུ་སྣང་བ་དེ་བཞིན་དུ། སྲིད་པའི་ཕུན་
ཚོགས་འདི་ཐམས་ཅད་ཀྱང་སྐད་ཅིག་དང་སྐད་ཅིག་གིས་འཇིག་ཅིང་མཐར་དུས་
ཀྱི་སྲིན་པོ་ལྔས་བཅོམ་སྟེ་མིང་ཙམ་ཞིག་ལྷག་མར་ལུས་པར་བྱེད་པས་ན་གང་
ལའང་མ་ཆགས་པར་དམ་པའི་ཆོས་ལ་འབད་དགོས་སོ་ཞེས་རང་ལ་བསྐུལ་བའི་
ཚུལ་དུ་ཕྱི་རབས་ཀྱི་གདུལ་བྱ་རྣམས་ལ་འདོམས་པར་མཛད་དོ། །སྤྲིན་དང་གློག་
དང་འབབ་ཆུ་སོགས་དཔེར་བྱས་ནས་མི་རྟག་པ་སྒོམ་པ་འདི་ནི་མདོ་སྡེ་ལས་ཡང་
དང་ཡང་དུ་འབྱུང་ཞིང་། ལྷག་པར་རྒྱ་ཆེར་རོལ་པ་ལས། སྲིད་གསུམ་མི་རྟག་སྟོན་
ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་ལྟ་དང་མཚུངས། །འགྲོ་བའི་ཚེ་
འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་ལྟ་བུར་མྱུར་མགྱོགས་འགྲོ །
ཞེས་གསུངས་སོ། །ཆུ་དང་མེ་དང་རླུང་གིས་འཇིག་པ་བསམ་ཚུལ་འདིས་འཇིག་
རྟེན་འཇིག་པའི་ཚུལ་ཡང་བསྟན་པར་བྱས་ཏེ། སྣོད་བཅུད་མི་རྟག་པའི་ཚུལ་
བསྒོམ་པ་ལའང་སྦྱར་ཞེས་བཤེས་གཉེན་ཆེན་པོ་པོ་ཏོ་བའི་གསུང་སྒྲོས་ལས་
འབྱུང་སྟེ། དེ་ནི་བཤེས་སྤྲིངས་ལས། ས་དང་ལྷུན་པོ་རྒྱ་མཚོ་ཉི་མ་བདུན། །འབར་
བས་བསྲེགས་པའི་ལུས་ཅན་འདི་དག་ཀྱང༌། །ཐལ་བ་ཡང་ནི་ལུས་པར་མི་འགྱུར་
ན། །ཤིན་ཏུ་ཉམ་ཆུང་མི་ལྟ་སྨོས་ཅི་འཚལ། །ཞེས་གསུངས་པ་དང་མཐུན་ནོ། ། །
བདུན་པ་སྲིད་པའི་ཕུན་ཚོགས་ཐམས་ཅད་ཀྱི་མཐའ་རྒུད་པས་སྡུད་པའི་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཚུལ་བསམ་པ་ནི། འདུས་པ་གང་ཞིག་ཅེས་པ་ནས། དགའ་བར་གྱུར། །ཅེས་པའི་
བར་ཏེ། སྲིད་རྩེ་ནས་མནར་མེད་ཀྱི་བར་ཁམས་གསུམ་འཁོར་བ་གང་དུ་སྐྱེས་
ཀྱང་སྡུག་བསྔལ་གྱི་རང་བཞིན་ལས་མ་འདས་ཤིང་བདེ་བར་སྣང་བ་རྣམས་ཀྱང་
སྡུག་བསྔལ་ཕྱིར་བཅོས་པ་ལ་བདེ་བའི་བློ་སྐྱེས་པ་ཙམ་ལས་དོན་དམ་པའི་བདེ་
བ་མེད་ལ། ལས་ཉོན་གྱིས་འཕངས་པའི་སྲིད་པའི་ཕུན་ཚོགས་ཐམས་ཅད་ཀྱི་
མཐའ་རྒུད་ པས་ སྡུད་ པ་ཤ་སྟག་སྟེ། ལས་ཉོན་གྱི་དབང་གིས་ སྲིད་པ་འདིར་
འདུས་པ་གང་ཞིག་མཐར་བྲལ་བར་མ་གྱུར་པར་རྟག་ཏུ་གནས་པ་ག་ན་ཡོད།
ལས་ཉོན་གྱི་དབང་གིས་དར་བར་གྱུར་པ་གང་ཞིག་མཐར་རྒུད་པར་མ་གྱུར་པ་ག་
ན་ཡོད། ཁམས་གསུམ་དུ་འཁོར་བའི་འགྲོ་བའི་རྒྱུད་ནི་ཐམས་ཅད་སྐད་ཅིག་ཀྱང་
གནས་པའི་མཐུ་མེད་པར་རབ་ཏུ་གཡོ་བ་ཤ་སྟག་ཡིན་པ་ལ། བྱིས་པ་སོ་སོ་སྐྱེ་བོ་
རྣམས་མ་བརྟགས་ཉམས་དགའི་སྣང་བས་བསླུས་ཏེ་ཀུ་མུ་དའི་དུས་སྟོན་འདི་ལྟ་
བུ་སྲིད་པའི་ཕུན་ཚོགས་ལ་དགའ་ཞིང་ཆགས་པར་གྱུར་རོ། །མདོར་ན་འདུས་པའི་
མཐའ་ མ་ འབྲལ་ བ་ དང་། བསགས་ པའི་ མཐའ་ མ་ འཛད་ པ་ དང་། དར་ བའི་
མཐའ་མ་རྒུད་པ་དང་། མཐོན་པོའི་མཐའ་མ་དམའ་མོར་ལྟུང་བ་དང་། སྐྱེས་པའི་
མཐའ་མ་འཆི་བ་ཤ་སྟག་ཡིན་པས་སྲིད་པའི་ཕུན་ཚོགས་གང་ལའང་མ་ཆགས་
པར་ཆོས་བྱ་བར་ཞེ་དམ་བརྟན་པོ་བྱ་དགོས་སོ་ཞེས་རང་ལ་བསྐུལ་བའི་ཚུལ་དུ་ཕྱི་
རབས་ཀྱི་གདུལ་བྱ་རྣམས་ལ་འདོམས་པར་མཛད་དོ། །ཚིགས་བཅད་འདི་ནི་
འདུལ་བ་ལུང་ལས། བསགས་པ་ཀུན་གྱི་མཐའ་འཛད་ཅིང་། །མཐོན་པོ་རྣམས་
ཀྱི་མཐའ་ལྟུང་འགྱུར། །ཕྲད་པའི་མཐའ་ནི་འབྲལ་བ་སྟེ། །གསོན་པའི་མཐའ་ནི་
འཆི་བ་ཡིན། །ཞེས་གསུངས་པ་དེ་ལྟར་དུ་འདིར་འགོད་པར་མཛད་པའོ། །
- 330 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྒྱད་པ་དེ་ལྟར་བསམ་པས་ཀུ་མུ་དའི་དགའ་སྟོན་ལ་ཆགས་པ་ལོག་ནས་
ནང་དུ་ངེས་འབྱུང་བསྒོམ་པ་ལ་ཞུགས་པ་ནི། བདག་ཉིད་ཆེན་པོ་དེ་ཞེས་པ་ནས།
འདི་ལྟར་རྟོག་གོ །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་དེ་ལྟར་
སྣོད་བཅུད་ཐམས་ཅད་གཡོ་ཞིང་འགྱུར་བའི་ངང་ཚུལ་ལ་བརྟགས་པས་སེམས་སྐྱོ་
ནས་ཀུ་མུ་དའི་དུས་སྟོན་ལ་རབ་ཏུ་དགའ་བས་གཡེངས་པའི་ཡིད་སླར་ལྡོག་སྟེ་
དུས་སྟོན་ལ་དགའ་བ་མི་སྐྱེ་བ་སྐྱེ་བོ་མང་པོའི་ཡོ་ལང་མཐོང་བ་དེ་ཉིད་སྐྱོ་བ་སྐྱེ་
བའི་རྐྱེན་དུ་སོང་སྟེ། ཡབ་རྒྱལ་པོའི་ཕོ་བྲང་དམ་པ་རྒྱན་སྣ་ཚོགས་ཀྱིས་རབ་ཏུ་
བརྒྱན་པ་དགའ་དགའ་ལྟར་འདུག་པ་དང༌། ཕོ་བྲང་འཁོར་གྱི་མི་རྣམས་དང་།
ཡུལ་འཁོར་གྱི་མི་མང་པོ་ཆ་ལུགས་བཟང་པོ་སྣ་ཚོགས་ཀྱིས་བརྒྱན་ཏེ་དུས་སྟོན་
ལ་འདུས་པ་དེ་རྣམས་ལའང་སེམས་མ་ཆགས་པར་སླར་ལོག་སྟེ་མཐར་གྱིས་རང་
གི་གནས་ལྕགས་ཀྱི་ཁྱིམ་དེར་ཕྱིན་ནས། ལུས་དྲང་པོར་བསྲངས། དྲན་པ་ནང་དུ་
ཕྱོགས་ཏེ་སྲིད་པའི་ཕུན་ཚོགས་ཐམས་ཅད་ལ་ཡིད་ལོག་པའི་ངེས་འབྱུང་དང་།
འགྲོ་བ་ཐམས་ཅད་འཁོར་བ་ནས་འདོན་པར་བཞེད་པའི་སེམས་བསྐྱེད་དང་།
སྣོད་བཅུད་ཐམས་ཅད་མི་རྟག་པ་མི་བརྟན་པ་རང་བཞིན་མེད་པ་སྒྱུ་མ་ལྟར་མཐོང་
བའི་བློས་བསྐུལ་ཏེ། མཁའ་ཁྱབ་ཀྱི་སེམས་ཅན་རྣམས་འཁོར་བའི་གནས་འདི་
ནས་ཇི་ལྟར་གདོན་པར་བྱ་སྙམ་དུ་བདག་རང་གི་བྱ་བ་ལ་འོག་ནས་འབྱུང་བ་འདི་
ལྟར་རྟོག་པར་མཛད་དོ། །བཞི་པ་སྲིད་པ་མཐའ་དག་ལ་ཞེན་པ་ལོག་པའི་ངེས་
འབྱུང་གིས་བསྐུལ་ཏེ་ ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་ཞེས་ཡབ་ལ་
གསོལ་བ་ནི། ལོངས་སྤྱོད་ཅེས་པ་ནས། གནང་བར་མཛོད། །ཅེས་པའི་བར་ཏེ།
དེ་ལྟར་བྱང་སེམས་བདག་ཉིད་ཆེན་པོ་དེ་ཀུ་མུ་དའི་དུས་སྟོན་གཟིགས་པས་རྐྱེན་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བྱས་ནས་སྲིད་པའི་ལོངས་སྤྱོད་ཀྱི་བདེ་བ་ལ་སེམས་རབ་ཏུ་སྐྱོ་བར་གྱུར་ཏེ། སྲིད་
པའི་ལོངས་སྤྱོད་ཐམས་ཅད་ཟས་དུག་ཅན་ལྟ་བུར་མཐོང་ནས་གང་ལའང་མ་
ཆགས་པར་འཇིག་རྟེན་ཕྱི་མར་གང་གིས་ཕན་སྙམ་དུ་དགོངས་པ་ན། འཇིག་རྟེན་
ཕྱི་མར་འགྲོ་བའི་ཚེ་དཀོན་མཆོག་རིན་པོ་ཆེ་རྣམ་པ་གསུམ་ཁོ་ན་ལས་གཞན་དུ་རེ་
སའི་སྐྱབས་མ་མཆིས་ཤིང་། སངས་རྒྱས་ནི་ངན་སོང་ལས་ཐར་པའི་ཐབས་སྟོན་
པ་པོ་དང་། དགེ་འདུན་ནི་ཐབས་དེ་སྒྲུབ་པའི་གྲོགས་ཡིན་ལ། སྡིག་སྤོང་དགེ་
སྒྲུབ་ཀྱི་ཆོས་འབའ་ཞིག་ངན་འགྲོ་ལས་སྐྱོབ་པའི་སྐྱབས་སུ་རུང་ངོ་སྙམ་ནས་ཆོས་
དེ་ སྒྲུབ་ པར་ ངེས་ པར་ བསམས་སོ། །སྲིད་ པའི་ ཕུན་ཚོགས་ཐམས་ཅད་ལ་མ་
ཆགས་པར་འཁོར་བ་ལས་ཐར་པའི་ཐར་པ་བསྒྲུབ་པ་ལ་སངས་རྒྱས་ནི་ཐར་ལམ་
སྟོན་ པ་པོ་དང༌། དགེ་འདུན་ནི་ཐར་ལམ་སྒྲུབ་པའི་གྲོགས་ཡིན་ལ། འཁོར་བ་
ལས་ཐར་པར་བྱེད་པའི་ལམ་དངོས་ནི་ལམ་བསླབ་པ་རིན་པོ་ཆེ་རྣམ་གསུམ་ཉིད་
དུ་ངེས་པས། འཁོར་བ་འདི་ལས་ཐར་པར་བྱེད་པ་ལ་ཆོས་བསླབ་པ་གསུམ་པོ་དེ་
འབའ་ཞིག་སྐྱབས་སུ་རུང་ངོ་སྙམ་ནས་དབེན་པར་བྱོན་ཏེ་ལམ་བསླབ་པ་གསུམ་
པོ་དེ་སྒྲུབ་པར་ངེས་པར་བསམས་སོ། །རང་གཅིག་པུ་ཞི་བའི་བདེ་བ་ལའང་མ་
ཆགས་པར་མཁའ་ཁྱབ་ཀྱི་སེམས་ཅན་རྣམས་འཁོར་བའི་མཚོ་ནང་ནས་འདོན་
པར་འདོད་ཅིང་། དེ་ལ་སངས་རྒྱས་ནི་ཐེག་པ་ཆེན་པོའི་ཆོས་སྟོན་པ་པོ་དང་།
དགེ་འདུན་ནི་ཆོས་དེ་སྒྲུབ་པའི་གྲོགས་ཡིན་ལ། རང་དང་སེམས་ཅན་ཐམས་ཅད་
སངས་རྒྱས་ཀྱི་སར་བགྲོད་པར་བྱེད་པ་ལ་ཆོས་མི་གནས་པའི་མྱ་ངན་ལས་འདས་
པ་འབའ་ཞིག་སྐྱབས་སུ་རུང་ངོ་སྙམ་ནས་ཐེག་པ་ཆེན་པོའི་ལམ་འབྲས་བུ་དང་
བཅས་པ་དེ་སྒྲུབ་པར་ངེས་པར་བསམ་མོ། །དེ་ལྟར་བསམ་ནས་སྐབས་ཤིག་ཏུ་
-332 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡབ་རྒྱལ་པོའི་དྲུང་དུ་བྱོན་ནས་ཐལ་མོ་སྦྱར་ཏེ་དཀའ་ཐུབ་ཀྱི་ནགས་ཚལ་དུ་ལམ་
སྒོམ་དུ་འགྲོ་བར་གསོལ་བ་བཏབ་པ། བདག་ནི་སྲིད་པའི་གནས་ལ་ཡིད་སྐྱོ་ནས་
མཐོ་རིས་དང་། ཐར་པ་དང་། ཐམས་ཅད་མཁྱེན་པའི་ལམ་བསྒྲུབ་ཕྱིར་ཁྱིམ་ནས་
ཁྱིམ་མེད་པར་ རབ་ཏུ་བྱུང་སྟེ། རྒྱལ་ བ་ དགྱེས་ པའི་སྤྱོད་ཚུལ་ལ་བརྟེན་ནས་
བདག་རང་ལ་གནས་སྐབས་དང་མཐར་ཐུག་ཀུན་ཏུ་ཕན་པ་ཞིག་བགྱི་བར་འཚལ་
བས། ཡབ་རྒྱལ་པོ་ཁྱོད་ཀྱིས་དོན་དེ་ཐུགས་ལ་དཔག་པར་མཛད་ནས་བདག་
གིས་ཇི་ལྟར་གསོལ་བ་བཏབ་པ་དེ་གནང་བར་མཛོད་ཅིག་ཅེས་ཞུས་སོ། །
ལྔ་པ་ཡབ་རྒྱལ་པོས་ ཁྱིམ་དུ་གནས་པར་ གསོལ་བ་ནི། རྒྱལ་པོ་བུ་ལ་
བྱམས་པ་ཞེས་པ་ནས། མ་མཐོང་ངོ༌། །ཞེས་པའི་བར་ཏེ། བུ་ལ་བྱམས་པའི་ཡབ་
རྒྱལ་པོ་དེས་སེམས་དཔའ་ཆེན་པོས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་
དབེན་པའི་ནགས་སུ་ལམ་ སྒོམ་དུ་འགྲོའོ་ཞེས་དེ་སྐད་གསུངས་པ་ཐོས་ནས།
གླང་པོ་ཆེ་མདའ་དུག་ཅན་གྱིས་ཚབས་ཆེར་ཕོག་པ་དང་། རྒྱ་མཚོ་རབ་ཏུ་ཟབ་པ་
རླུང་གིས་སློངས་པ་བཞིན་དུ་སེམས་དཔའ་ཆེན་པོ་དང་བྲལ་བར་འགྱུར་བ་དེའི་མྱ་
ངན་གྱིས་སེམས་གདུངས་ནས་འཁམས་ཏེ་འདར་བར་གྱུར་ཏོ། །དེ་ནས་ཡབ་རྒྱལ་
པོ་དེས་སེམས་དཔའ་ཆེན་པོ་དབེན་པར་འབྱོན་པ་དེ་བཟློག་པའི་ཕྱིར་ལངས་ནས་
སེམས་དཔའ་ཆེན་པོའི་མགུལ་ནས་ འཇུས་ཏེ་བྱམས་ པའི་ཤུགས་ ཀྱིས་ མིག་
གཉིས་མཆི་མས་བརྣངས་ཏེ་སྐད་འདར་བཞིན་དུ་བུ་གཅིག་ཅེས་སེམས་དཔའ་
ཆེན་པོ་ལ་གཅེས་པའི་ཚིག་གིས་བོས་ནས། ཁྱོད་ཅིའི་ཕྱིར་འདི་ལྟར་གློ་བུར་དུ་
བདག་ཅག་གཉེན་ཉེ་དུ་རྣམས་འདོར་བའི་བློ་འདི་སྐྱེས་པར་གྱུར། འདི་ལྟར་ཁྱོད་
འགྲོ་བར་འདོད་པའི་རྒྱུ་མཚན་མི་གཞན་ཞིག་གིས་གནོད་པ་བྱས་པའམ། ངས་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཁྱོད་ཀྱི་སེམས་མི་མགུ་བར་བྱས་པ་གང་རིགས་ཤིག་ལས་འོས་མེད་པས། རྐྱེན་དེ་
གཉིས་གང་བྱུང་། བདག་ཉིད་ཕུང་བར་བྱེད་པའི་མི་ངན་སུ་ཞིག་གིས་ཁྱོད་མི་
དགའ་བར་བྱས་ནས་དབེན་པའི་གནས་སུ་མཆི་བར་འགྱུར་བ་སྟེ་འགྲོ་བར་བྱེད།
མི་ངན་རང་ཉིད་ཕུང་བར་བྱེད་པ་སུས་ཁྱོད་མི་དགའ་བར་བྱས་ན། མི་ངན་ཁོ་རང་
གི་ནང་མི་རྣམས་མྱ་ངན་གྱིས་གདུངས་ནས་མིག་མཆི་མས་གང་བར་བྱས་པ་ཡིན་
ཏེ། བུ་ཁྱོད་ལ་མི་དགའ་བ་བྱེད་པའི་མི་ངན་བྱུང་ན་མི་ངན་དེ་ངས་དེ་མ་ཐག་རལ་
གྲིས་མགོ་དྲུང་ནས་འབྱིན་ཞིང་ཁོའི་གཉེན་རྣམས་ཀྱང་ཕུང་བར་བྱེད་པར་གདོན་
མི་ཟའོ། །འོན་ཏེ་མི་ངན་གཞན་གྱིས་མི་དགའ་བར་མ་བྱས་པར་ངས་བུ་ཁྱོད་ལ་
སྙིང་དང་མི་མཐུན་པ་ངན་ཞིག་བྱེད་པ་ཐོས་ནས་ང་ལ་ཅུང་ཟད་དོགས་པ་བྱུང་
བའམ། དེ་ལྟ་མིན་ཡང་ངས་སྔར་ཁྱོད་ཀྱི་བློ་དང་མི་མཐུན་པ་འཁྲུལ་པར་གྱུར་པ་
ཅུང་ཟད་ཅིག་བྱས་པ་ཐོས་སམ། ངས་ཉེས་པ་བྱས་པ་དེ་ལྟ་བུ་གང་ཐོས་ཀྱང་རུང་།
དེ་དག་ལས་འདི་དང་འདི་བྱས་སོ་ཞེས་ཁྱོད་ཀྱིས་སྨྲས་ན་ངས་ཉེས་པ་དང་དེ་དག་
ལས་ངེས་པར་ལྡོག་པར་བྱ་སྟེ། བུ་ཁྱོད་སྙིང་མི་དགའ་བའི་ཉེས་པ་བྱས་པ་དེ་ལྟ་
བུ་ནི་བདག་གིས་ཇི་ཙམ་བསམས་ཀྱང་མི་དྲན་མ་མཐོང་ངོ་ཞེས་ཞུས་སོ། །འགྱུར་
རྙིང་གི་དཔེ་མང་པོར། བདག་ ཉིད་ཕུང་བར་བྱེད་པ་སུ་ཞིག་གིས། ཁྱོད་ནི་མི་
དགར་བྱས་ནས་འཆི་བར་འགྱུར། །ཞེས་འབྱུང་སྟེ། འགྱུར་རྙིང་གི་དཔེ་འགའ་
ཞིག་ཏུ། མཆི་བར་ འགྱུར། །ཞེས་འབྱུང་། འགྱུར་གསར་ དུ། འགྲོ་བར་ འགྱུར། །
ཞེས་འགྱུར་བཅོས་ཏེ། འགྱུར་རྙིང་གི་དཔེ་སྔ་མ་རྣམས་ལྟར་ན། འཆི་བར་འགྱུར།
ཞེས་པ། སེམས་དཔའ་ཆེན་པོ་མི་དགའ་བར་བྱེད་པའི་སྐྱེ་བོ་དེ་དག་རྒྱལ་པོས་
བསད་ནས་འཆི་བར་གྱུར་ཞེས་པ་ཡིན་ལ། མཆི་བར་གྱུར་ཞེས་བརྗོད་པ་ལྟར་ན་
- 334 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དོན་སྔ་མ་ལྟར་རོ། །དྲུག་པ་སེམས་དཔའ་ཆེན་པོས་འཆི་བས་འཇིགས་ནས་ཁྱིམ་
དུ་མི་གནས་པར་གསུངས་པ་ནི། བྱང་ཆུབ་སེམས་དཔས་སྨྲས་པ། །ཞེས་པ་ནས།
འཆི་ བས་ འཇིགས་ པའི་ ཕྱིར་ རོ། །ཞེས་ པའི་ བར་ཏེ། བྱང་ ཆུབ་སེམས་ དཔའ་
སེམས་དཔའ་ཆེན་པོས་ཡབ་རྒྱལ་པོ་ལ་ལན་སྨྲས་པ། དེ་ལྟར་བདག་ལ་རབ་ཏུ་
བྱམས་པར་མཛད་པ་ཡབ་རྒྱལ་པོ་ཁྱོད་ལ་བདག་དོགས་པ་གང་ཡང་མེད་ཅིང་།
ཁྱོད་ལ་ཉེས་པར་སྤྱོད་པའི་འཁྲུལ་པ་ལྟ་ག་ལ་འབྱུང་། ཡབ་རྒྱལ་པོ་ཁྱོད་ཀྱིས་
འདི་ལྟར་གཅེས་པར་བསྐྱངས་པའི་མཐུས་བདག་ལ་གནོད་པ་བྱེད་འདོད་ནས་མི་
དགའ་བ་དེ་ལྟར་བགྱིད་ནུས་པ་ཡང་སུ་ཞིག་མཆིས། དེས་ན་བདག་དབེན་པར་
འགྲོ་བ་འདི་གཞན་གྱིས་གནོད་པ་བྱས་པ་དང༌། ཡབ་རྒྱལ་པོ་ལ་མ་མགུ་ནས་
འགྲོ་བ་མིན་ནོ་ཞེས་གསུངས་པ་ན། ཡབ་རྒྱལ་པོས་འོ་ན་ཅིའི་ཕྱིར་ངེད་ཅག་
འདོར་བར་སེམས་ཞེས་མིག་མཆི་མས་གང་བཞིན་དུ་སྨྲས་པ་དང་། སེམས་དཔའ་
ཆེན་པོ་དེས་ལན་སྨྲས་པ། ང་འཆི་བས་འཇིགས་ནས་དབེན་པར་ལམ་སྒོམ་དུ་
འགྲོ་འདོད་པ་ཡིན་ནོ་ཞེས་གསུངས་སོ། །
བདུན་པ་འཆི་བ་མི་རྟག་པ་སྒོམ་ཚུལ་རྒྱས་པར་བསྟན་པ་ལ་བཅུ་དྲུག །
ངེས་པར་འཆི་བས་ཚེ་འདི་ལ་མ་ཆགས་པར་ཆོས་བྱ་དགོས་པར་བསྟན་པ། རྒྱལ་
པོའི་དམག་དཔུང་གིས་འཆི་བདག་བཟློག་མི་ཐུབ་པར་བསྟན་པ། གླང་ཆེན་མྱོས་
པས་འཆི་བདག་བཟློག་མི་ཐུབ་པར་བསྟན་པ། དཔའ་བོ་རྣམས་ཀྱིས་འཆི་བདག་
བཟློག་མི་ཐུབ་པར་བསྟན་པ། སེང་གེ་རྣམས་ཀྱིས་འཆི་བདག་བཟློག་མི་ཐུབ་
པར་བསྟན་པ། དབང་ཆེ་བར་གྲགས་པའི་རྒྱལ་པོ་རྣམས་ཀྱིས་འཆི་བདག་བཟློག་
མི་ཐུབ་པར་བསྟན་པ། སྦྲུལ་ནག་ཆེན་པོ་འཇིགས་སུ་རུང་བས་ཀྱང་འཆི་བདག་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བཟློག་མི་ཐུབ་པར་བསྟན་པ། སྔགས་དང་སྨན་ལ་སོགས་པའི་ནུས་པས་འཆི་
བདག་བཟློག་མི་ཐུབ་པར་བསྟན་པ། ཁྱུང་ཆེན་པོས་ཀྱང་འཆི་བདག་བཟློག་མི་
ཐུབ་ པར་ བསྟན་ པ། སྡེར་ མོའི་ སྟོབས་ཅན་ སྟག་རྣམས་ ཀྱིས་ ཀྱང་ འཆི་བདག་
བཟློག་མི་ཐུབ་པར་བསྟན་པ། འབྱུང་པོ་འཇིགས་རུང་དག་གིས་ཀྱང་འཆི་བདག་
བཟློག་མི་ཐུབ་པར་བསྟན་པ། འཇིག་རྟེན་བསླུ་བའི་སྒྱུ་མ་མཁན་རྣམས་ཀྱིས་ཀྱང་
འཆི་བདག་བསླུ་མི་ཐུབ་པར་བསྟན་པ། སྔགས་དང་སྨན་གྱི་མཐུས་འཆི་བདག་
བཟློག་མི་ཐུབ་པར་བསྟན་པ། རྫུ་ འཕྲུལ་གྱི་མཐུ་གྲུབ་པའི་རིག་སྔགས་འཆང་
རྣམས་ཀྱིས་ཀྱང་འཆི་བདག་བཟློག་མི་ཐུབ་པར་བསྟན་པ། ལྷ་དང་ལྷ་མིན་མཐུ་
ཆེན་རྣམས་ཀྱིས་ཀྱང་འཆི་བདག་བཟློག་མི་ཐུབ་པར་བསྟན་པ། ངེས་པར་འཆི་
བའི་ཚུལ་བསམ་ནས་ཚེ་འདིའི་བྱ་བ་གང་ལའང་མ་ཆགས་པར་དབེན་པར་ལམ་
སྒོམ་དུ་ འབྱོན་ པར་ ཐག་ བཅད་ པའོ། །དང་ པོ་ནི། ལྷ། གཟིགས་ སུ་ གསོལ། །
ཞེས་ པ་ ནས། དེ་ བས་ ཆོས་ ཀྱི་ དོན་ དུ་ དགོན་ པར་ མཆི། །ཞེས་ པའི་ བར་ ཏེ།
སེམས་དཔའ་ཆེན་པོས་ཡབ་རྒྱལ་པོ་ལ་ལྷ་གཟིགས་སུ་གསོལ་ཞེས་མི་རྟག་པའི་
ཆོས་ཉན་པར་བསྐུལ་ཞིང་། དེས་མཚོན་ནས་ཆོས་འདོད་པ་ཐམས་ཅད་ལ་ལེགས་
པར་རབ་ཏུ་ཉོན་ལ་ཡིད་ལ་ཟུངས་ཤིག་དང་། ངས་མི་རྟག་པའི་ཆོས་རབ་ཏུ་
བཤད་དོ་ཞེས་བསྐུལ་བར་མཛད་དོ། །ཇི་ལྟར་བཤད་པ་ནི། དབེན་པའི་གནས་
སུ་བསམ་གཏན་སྒོམ་པར་བྱེད་པ་ལ་བསམ་གཏན་གྱི་རྒྱུ་ཚོགས་དྲུག་ལ་གནས་
དགོས་ཤིང་། དེ་དྲུག་གི་ནང་ནས་ཀྱང་མི་རྟག་པ་བསམ་པ་འདི་ནི་དང་པོར་ཚེ་
འདི་ལ་མ་ཆགས་པར་ཆོས་ལ་བསྐུལ་བ་དང་། དེ་ནས་སྲིད་པ་མཐའ་དག་ལ་མ་
ཆགས་པར་ཐར་པའི་ལམ་ལ་བསྐུལ་བ་དང་། དེ་ནས་རང་ཉིད་ཞི་བདེ་ལའང་མ་
- 336 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཆགས་པར་ཐམས་ཅད་མཁྱེན་པའི་ལམ་སྒྲུབ་པར་བསྐུལ་བ་དང་། ལྷག་པར་
དབེན་པའི་གནས་སུ་བསམ་གཏན་བསྒོམ་པ་ལ་འདོད་པ་ལས་བློ་ལོག་ནས་ཡིད་
ནང་དུ་རྩེ་གཅིག་ཏུ་གནས་ཐུབ་པ་ཞིག་དགོས་ལ། དེ་འོང་བ་ལ་འདོད་པའི་ཉེས་
དམིགས་བསམ་ནས་སྐྱོ་བ་བསྐྱེད་དགོས་ཤིང་། དེ་སྐྱེ་བ་ལ་མི་རྟག་པས་བསམ་
དགོས་པའི་འཆི་བ་མི་རྟག་པ་བསྒོམས་ཏེ་འདོད་པ་ལས་ཡིད་ལོག་པའི་སྐྱོ་ཤས་
བསྐྱེད་པ་འདི་ནི་བསམ་གཏན་གྱི་རྒྱུ་ཚོགས་མེད་མི་རུང་ཡིན་ནོ། །དེ་ལ་མི་རྟག་
པ་ཇི་ལྟར་སྒོམ་པ་ནི། ལས་ཉོན་གྱི་དབང་གིས་སྐྱེ་བ་བླངས་པ་ཐམས་ཅད་ངེས་
པར་འཆི་ཞིང་། ནམ་འཆི་ལ་ངེས་པ་མེད། ཅུང་ཟད་གནས་པའི་ཚེ་ནའང་སྐད་
ཅིག་ཀྱང་མ་ཡེངས་པར་འཆི་བ་ལ་ཁ་བལྟས་ཏེ་འགྲོ་བཞིན་པ་ཡིན་གྱི། དེར་མི་
འགྲོ་བར་སྡོད་པའི་སྐབས་ཅུང་ཟད་ཀྱང་མེད་དེ། ལས་ཉོན་གྱི་དབང་གིས་འཁོར་
བར་བཅིངས་པའི་འཇིག་རྟེན་ཏེ་སེམས་ཅན་འདི་རྣམས་དང་པོ་མངལ་དུ་ཞུགས་
པས་ མཚོན་ སྐྱེ་གནས་བཞི་ གང་ དུ་ སྐྱེ་བ་ བླངས་ ཀྱང་། དེའི་ནུབ་མོ་ དེ་ ནས་
བརྩམས་ཏེ་གཞན་དུ་ཅུང་ཟད་ཀྱང་མ་གོལ་བར་འཆི་བའི་ལམ་དུ་ཞུགས་ནས་
འཆི་བདག་གི་དྲུང་དུ་ཉེ་བར་འགྲོ་བཞིན་པ་ཡིན་ནོ། །ཚིགས་བཅད་འདི་ནི་བཞི་
བརྒྱ་པའི་འགྲེལ་པར་དྲངས་པའི་མདོ་ལས། མི་ཡི་དཔའ་བོ་ཐོག་མའི་མཚན་མོར་
ནི། །གང་ན་འཇིག་རྟེན་མངལ་ན་གནས་གྱུར་པ། །དེ་ནས་བརྩམས་ནས་དེ་ནི་
ཉིན་རེ་བཞིན། །འགྲོས་བཤོལ་མེད་པར་འཆི་བདག་དྲུང་དུ་འགྲོ །ཞེས་འབྱུང་བ་
དེ་ཉིད་ཚིག་ཟུར་ཅུང་ཟད་མི་འདྲ་ཙམ་ལས་དེ་བཞིན་དུ་བཀོད་པར་སྣང་ཞིང་།
ཕྱིན་ཅི་ལོག་བཞི་འགོག་པའི་གཏམ་ལས་ཀྱང་། རི་བོ་མཐོན་པོའི་རྩེ་མོའི་སྟེང་
ནས་ས་ལ་ལྷུང་བར་གྱུར་པ་ཡིས། །ཞིག་པར་གྱུར་ཚེ་ཅི་འདི་བར་སྣང་ལ་ནི་བདེ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བ་མྱོང་འགྱུར་རམ། །སྐྱེས་ནས་བརྩམས་ཏེ་འཆི་བ་ཉིད་ཕྱིར་རྟག་ཏུ་རབ་ཏུ་རྒྱུག་
པ་ན། །སེམས་ཅན་རྣམས་ནི་བར་སྐབས་གང་དུ་བདེ་བ་ཇི་ལྟར་འཐོབ་པར་
གྱུར། །ཞེས་གསུངས་སོ། །ཕྱི་ནང་གི་རྐྱེན་གང་གིས་ཀྱང་བཟློག་མི་ཐུབ་པར་ངེས་
པར་འཆི་སྟེ། ཕྲ་ཞིང་མཛངས་ལ་ཞིབ་པའི་བློ་གྲོས་ཅན་རྫས་དང་སྔགས་དང་སྨན་
གྱི་སྦྱོར་བའི་ཐབས་མཁས་མང་པོ་དང་རབ་ཏུ་ལྡན་ཡང་། ཐབས་དེ་དག་གང་
གིས་ཀྱང་འཆི་བ་དང་རྒ་བ་ལས་ཐར་པ་སུ་ཡང་མེད་ལ། མཐུ་སྟོབས་ནུས་པ་
དཔག་ཏུ་མེད་པ་ཡོད་ཀྱང་ལས་ཉོན་གྱིས་སྐྱེ་བ་བླངས་ཕྱིན་ཆད་འཆི་བ་དང་རྒ་བ་
ལས་ཐར་པ་སུ་ཡང་མེད་དེ། འཆི་བ་དང་རྒ་བ་འདི་གཉིས་ཀྱིས་འགྲོ་བ་འདི་ཀུན་
རབ་ཏུ་གཅེས་སོ། །དེ་བས་ན་འཁོར་བར་སྐྱེ་བའི་རྩ་བ་མ་རིག་པ་བག་ཆགས་
དང་བཅས་པ་སྤོང་བའི་ཆོས་སྒྲུབ་པའི་དོན་དུ་ཁྱིམ་ནས་ཁྱིམ་མེད་པར་རབ་ཏུ་བྱུང་
སྟེ་དགོན་པར་འགྲོའོ་ཞེས་འདོམས་པར་མཛད་དོ། །
གཉིས་པ་རྒྱལ་པོའི་དམག་དཔུང་གིས་འཆི་བདག་བཟློག་མི་ཐུབ་པར་
བསྟན་པ་ནི། མི་རྟ་གླང་ཆེན་ཞེས་པ་ནས། དགྲ་ཡི་དབང་དུ་འགྱུར། །ཞེས་པའི་
བར་ཏེ། འཆི་བདག་ངེས་པར་འོང་ཞིང་ཕྱི་ནང་གི་རྐྱེན་གང་གིས་ཀྱང་འཆི་བདག་
བཟློག་མི་ཐུབ་སྟེ། རྒྱལ་པོ་དཔུང་དང་ལྡན་པ་དག་གིས་ཕ་རོལ་གྱི་དམག་ཚོགས་
མི་རྐང་ཐང་གི་ཚོགས་དང་། རྟའི་ཚོགས་དང་། གླང་ཆེན་གྱི་ཚོགས་དང་། ཤིང་རྟ་
པའི་ཚོགས་ཏེ། དཔུང་ཚོགས་ཡན་ལག་བཞི་པོ་རྣམས་ཀྱང་ཐགས་ཐོགས་མེད་
པར་ཐུབ་པ་སྲིད་ཀྱང་། འཆི་བདག་གཤིན་རྗེའི་དགྲ་ནི་གཅིག་པུར་འདུག་ཀྱང་
སྟོབས་ཆེན་སུས་ཀྱང་ཡོངས་སུ་མི་ཐུབ་པར་འཆི་བདག་གཤིན་རྗེས་ཟིན་ཚེ་རང་
དབང་མེད་པར་ལུས་སེམས་འབྲལ་ལོ། །དེ་བས་ན་བདག་གི་སེམས་ནི་དབེན་
- 338 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ གནས་ སུ་ཆོས་དོན་སྒྲུབ་ པར་འདོད་དོ་ཞེས་དངོས་སུ་ ཡབ་རྒྱལ་པོ་ལ་
འདོམས་པའི་ཚུལ་གྱིས་གདུལ་བྱ་ཐམས་ཅད་ལ་ཕ་རོལ་གྱི་དགྲ་བཟློག་ཐུབ་ཀྱང་
འཆི་བདག་སུས་ཀྱང་བཟློག་མི་ཐུབ་པས། འཆི་བ་དྲན་ཏེ་ཚེ་འདི་ལ་མ་ཆགས་
པར་དབེན་པའི་གནས་སུ་སྒྲུབ་པ་སྙིང་པོར་བྱ་དགོས་སོ་ཞེས་འདོམས་པར་མཛད་
དོ། །གཞན་ཡང་ རྒྱལ་པོ་རྣམས་རྟ་དང་གླང་ཆེན་དང་ རྐང་ཐང་དང་ ཤིང་རྟའི་
དཔུང་སྟེ་དཔུང་ཚོགས་ཡན་ལག་བཞིས་ཡོངས་སུ་བསྲུངས་ན་ཕ་རོལ་གྱི་དགྲ་
ལས་རབ་ཏུ་ཐར་པར་འགྱུར་ཡང་། འཆི་བདག་ལས་སུ་ཡང་མི་ཐར་ཏེ། མི་རེ་
རེས་ཀྱང་མི་བརྒྱ་བརྒྱ་ཐུབ་པ་སོགས་ཀྱི་སྟོབས་ཤེད་ཆེན་པོ་དང་ལྡན་པ་དང་།
དམག་མང་པོ་ཡོད་པ་དཔུང་གི་སྟོབས་དང་བཅས་པ་རྣམས་ཀྱང་རབ་ཏུ་མཐུ་ཆེན་
འཆི་བདག་དགྲ་བོ་བྱུང་ཚེ་རང་དབང་གང་ཡང་མེད་པར་འཆི་བདག་དགྲ་བོའི་
དབང་དུ་སོང་སྟེ་འཇར་གྱིས་ཉལ་ནས་ལུས་སེམས་འབྲལ་བར་འགྱུར་རོ། །དེ་
བས་ན་ཚེ་འདིའི་ཕུན་ཚོགས་གང་ལའང་མ་ཆགས་པར་དབེན་པའི་གནས་སུ་སྒྲུབ་
པ་སྙིང་པོར་བྱ་དགོས་སོ་ཞེས་འདོམས་པར་མཛད་དོ། །
གསུམ་པ་གླང་ཆེན་མྱོས་པས་འཆི་བདག་བཟློག་མི་ཐུབ་པར་བསྟན་པ་ནི།
གླང་ཆེན་ཞེས་པ་ནས། འདེབས་མ་ནུས། །ཞེས་པའི་བར་ཏེ། གླང་ཆེན་ཆང་གིས་
མྱོས་པའི་མཆེ་བས་རྒྱལ་པོའི་མཁར་གྱི་སྒོའི་མདུན་ན་རྟ་བབས་ཀྱི་རྒྱན་ཡོད་པ་
དག་ཀྱང་མཆེ་བས་བཤིག །ཕ་རོལ་གྱི་དགྲ་དང་གཡུལ་འཐབ་པའི་ཚེ་ན་གཡུལ་
ངོར་ཕ་རོལ་གྱི་དགྲའི་དཔུང་མི་དང་ཤིང་རྟ་དང་གླང་པོ་སྟེ་དཔུང་ཚོགས་བཞི་པོ་
རྣམས་ཀྱང་བཅོམ། གད་པ་ཆེན་པོའི་ངོས་ཀྱང་མཆེ་བས་དྲལ་བར་བྱས་ཏེ་ཕ་རོལ་
གྱི་གཡུལ་ལས་རྒྱལ་བར་གྱུར་བའི་གླང་ཆེན་འཇིགས་རུང་དེ་ཡང་འཆི་བདག་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གཤིན་རྗེའི་ཁར་སོང་ཚེ་མཆེ་བ་དེས་འདེབས་མི་ནུས་པར་འཇར་གྱིས་ཉལ་ནས་
དབང་མེད་དུ་ལུས་སེམས་འབྲལ་ལོ། །དེ་འདྲ་བའི་སྟོབས་ཆེན་དེས་ཀྱང་འཆི་
བདག་འཇོམས་མི་ནུས་ན། མིའི་ལུས་ཉམ་ཆུང་འདི་འདྲ་བ་འཆི་བདག་གིས་མྱུར་
དུ་འཇོམས་པ་གདོན་མི་ཟའོ་སྙམ་དུ་འཆི་བ་དྲན་ནས་འདོད་པའི་ལོངས་སྤྱོད་ལ་
མ་ཆགས་པར་དབེན་པའི་གནས་སུ་སྒྲུབ་པ་སྙིང་པོར་བྱ་དགོས་སོ་ཞེས་འདོམས་
པར་ མཛད་ དོ། །ཚིགས་བཅད་ འདི་ ལ་ འགྱུར་ གསར་ དུ་ རྐང་ པ་ གཉིས་ པར་
འཇོམས་ཞེས་དང༌། རྐང་པ་གསུམ་པར་རྒྱལ་བར་འགྱུར་ཞེས་དང་། རྐང་པ་བཞི་
པར་འདེབས་མི་ནུས་ཞེས་ད་ལྟར་བ་དང་མ་འོངས་པའི་ཚིག་སྦྱོར་མཛད་ལ།
འགྱུར་རྙིང་དུ་བཅོམ་ཞེས་དང་། གྱུར་ཅེས་དང་། མ་ནུས་ཞེས་འདས་ཚིག་ཏུ་སྦྱོར་
བར་མཛད་པས་ཚིག་གི་སྦྱོར་བ་མ་མཐུན་ཡང་། དོན་ནི་གླང་ཆེན་སྨྱོན་པའང་འཆི་
བདག་ལས་མི་ཐར་ན། མི་ལུས་ཉམ་ཆུང་ངེས་པར་འཆི་བ་ལྟ་ཅི་སྨོས་ཞེས་སྟོན་པ་
ལ་ཁྱད་མེད་དོ། །
བཞི་པ་དཔའ་བོ་རྣམས་ཀྱིས་འཆི་བདག་བཟློག་མི་ཐུབ་པར་བསྟན་པ་ནི།
གོ་མཚོན་ཞེས་པ་ནས། འཕེན་མི་ནུས། །ཞེས་པའི་བར་ཏེ། དཔའ་བོ་འཕོང་སྐྱེན་
ཅན་དག་གིས་གཞན་གྱི་མཚོན་ཆས་འབིགས་པར་མི་ནུས་པའི་གོ་བཟང་པོ་
བགོས་ཤིང་། ལག་ པ་ གཡས་ སུ་ མཚོན་ཆ་རྣོན་ པོ་ ཐོགས། གཡོན་ པས་ ཕུབ་
བཟུང་ནས་དགྲ་བོ་རྣམས་རྨེག་མེད་དུ་འཇོམས་པར་བྱེད་པ་དང༌། གཡུལ་ངོར་ཕ་
རོལ་གྱི་དམག་གང་ཡིན་པ་དེ་དང་དེ་དག་ལ་རྒྱང་རིང་པོ་ནས་མདའ་འཕངས་ཏེ་
གནད་དུ་ཕོག་པར་འཕེན་པར་ནུས་ཀྱང་། དེ་ལྟ་བུའི་འཕོང་སྐྱེན་དཔའ་བོ་དེས་
རང་ཉིད་སྔོན་ཐོག་མ་མེད་པ་ནས་གང་དང་གང་དུ་སྐྱེས་ཀྱང་ངེས་པར་གསོད་པར་
- 340 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱེད་པའི་དགྲ་བོ་འཁོན་རྙིང་ཅན་འཆི་བདག་གཤིན་རྗེ་ལ་མདའ་འཕེན་མི་ནུས་
པར་འཆི་བདག་གཤིན་རྗེས་བཟུང་ཚེ་རང་དབང་མེད་པར་ཉལ་ནས་ལུས་སེམས་
འབྲལ་བར་འགྱུར་རོ། །དེ་ལྟར་དཔའ་བོ་འཕོང་སྐྱེན་རྣམས་ཀྱིས་ཀྱང་འཆི་བདག་
བཟློག་མི་ཐུབ་ན། ཉམ་ཆུང་བདག་འདྲ་ངེས་པར་འཆི་བ་ལྟ་ཅི་སྨོས་སྙམ་དུ་འཆི་
བ་དྲན་ནས་གང་ལའང་མ་ཆགས་པར་དབེན་པའི་གནས་སུ་སྒྲུབ་པ་སྙིང་པོར་བྱ་
དགོས་སོ་ཞེས་འདོམས་པར་མཛད་དོ། །འཕོང་སྐྱེན་པའི་ཚད་ནི། རྒྱང་རིང་དུ་
འཕེན་ནུས་པ་དང་། གང་འཕངས་པ་དེ་གནད་དུ་ཕོག་པ་དང། མི་ཚོར་བར་ཕོག་
པ་ དང་། སྒྲ་ གྲག་ པར་ ཕོག་ པ་ དང་། གཡས་ འཕོང་ དང་། གཡོན་ འཕོང་དང་།
མདའ་ལྔའི་སྦྱོར་བ་ལ་སོགས་པ་ཤེས་ཤིང་ལས་དེ་དག་ལ་བྱང་བ་ཞིག་ལ་འཕོང་
སྐྱེན་པ་ཞེས་བརྗོད་པར་ལུང་ལས་གསུངས་སོ། །ལྔ་པ་སེང་གེ་རྣམས་ཀྱིས་འཆི་
བདག་བཟློག་མི་ཐུབ་པར་བསྟན་པ་ནི། སེང་གེ་རྣམས་ཀྱང་ཞེས་པ་ནས། ཉམས་
ནས་ཉལ། །ཞེས་པའི་བར་ཏེ། སེང་གེ་རྣམས་ཀྱང་སེན་མོ་སྡེར་མོ་རྣོན་པོས་གླང་
པོ་ཆེ་སོགས་རི་དྭགས་གང་དང་ཕྲད་ཀྱང་ཕྲད་མ་ཐག་ཏུ་གཟི་བརྗིད་ཀྱིས་ཟིལ་
གྱིས་གནོན་ཅིང་། ལྷག་པར་གླང་ཆེན་ལུས་སྟོབས་ཆེན་པོ་དག་ཀྱང་སེང་གེས་
མཐོང་མ་ཐག་མཆོངས་ནས་སྤྱི་བོར་སྡེར་མོ་བཏབ་སྟེ་མགོ་དུམ་བུར་དྲལ་བར་
བྱེད་ཅིང་དབང་ནས་ཟ་ལ། སྒྲ་སྐད་དྲག་པོ་བསྒྲགས་པས་གཞན་མི་དང་རི་དྭགས་
ཐམས་ཅད་ཀྱི་སེམས་སྐག་པར་བྱེད་ནུས་ཀྱང་། འཆི་བདག་གཤིན་རྗེ་འོངས་ན་
མཐུ་དང་དྲེགས་པ་ཉམས་ནས་འཆི་བདག་གིས་བཟུང་མ་ཐག་ཉལ་ནས་ལུས་
སེམས་འབྲལ་བར་འགྱུར་རོ། །གཅན་གཟན་སྟོབས་པོ་ཆེ་དེ་ལྟ་བུའང་འཆི་བདག་
ལ་རྒོལ་མི་ནུས་པར་ངེས་པར་འཆི་དགོས་ན། ཉམ་ཆུང་བདག་འདྲ་ལྟ་ཅི་སྨོས་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སྙམ་དུ་འཆི་བ་དྲན་ནས་གང་ལའང་མ་ཆགས་པར་དབེན་པའི་གནས་སུ་སྒྲུབ་པ་
སྙིང་པོར་བྱ་དགོས་སོ་ཞེས་འདོམས་པར་མཛད་དོ། །ཚིགས་བཅད་འདི་ལའང་
འགྱུར་གསར་རྙིང་གཉིས་ལ་འདས་ཚིག་དང་། ད་ལྟར་བའི་ཚིག་སྦྱོར་ཚུལ་མི་འདྲ་
བ་འདུག་ཀྱང་དོན་ལ་ཁྱད་པར་མེད་ཅིང་། འདས་ཚིག་དང་ད་ལྟར་བའི་ཚིག་གང་
དང་གང་སྦྱར་བ་དེ་དང་དེའི་ཚིག་གི་ནུས་པ་འདོན་ཚུལ་མི་འདྲ་བ་ཡོད་པ་ནི་བློ་
གྲོས་ཅན་རྣམས་ཀྱིས་ཤེས་པར་བྱའོ། །
དྲུག་པ་དབང་ཆེ་བར་གྲགས་པའི་རྒྱལ་པོ་རྣམས་ཀྱིས་འཆི་བདག་བཟློག་
མི་ཐུབ་པར་བསྟན་པ་ནི། རྒྱལ་པོ་རྣམས་ཀྱང་ཞེས་པ་ནས། སྡུམ་མི་ནུས། །ཞེས་
པའི་བར་ཏེ། འཇིག་རྟེན་འདི་ན་དབང་ཆེ་བར་གྲགས་པ་རྒྱལ་པོ་རྣམས་ཀྱང་
འབངས་ཀྱི་སྐྱེ་བོ་གཞན་གྱིས་བཀའ་ཁྲིམས་དང་འགལ་བའི་ཉེས་པ་བྱས་ན།
ཉེས་པ་གང་བྱས་པ་དེ་དང་རྗེས་སུ་མཐུན་པར་ཆད་པས་གཅོད་པར་བྱེད་ལ། འཆི་
བདག་དགྲ་བོས་རྒྱལ་པོ་རང་གི་ཕ་མ་དང༌། ཕུ་ནུ་དང༌། བུ་ལ་སོགས་པ་ཐམས་
ཅད་བསད་པའི་ཉེས་པ་ཆེར་བྱས་ཀྱང་དེ་ལ་ཆད་པས་བཅད་པའི་ཐབས་ནི་ཡོང་
མི་གཤོམ་སྟེ་ཆད་པ་གང་ཡང་གཅད་མི་ནུས་སོ། །འཆི་བདག་ལ་ཆད་པས་གཅད་
མི་ནུས་པར་མ་ཟད། དེ་ལ་ལྟ་བའང་མི་ནུས་པར་འཆི་བདག་གིས་བཟུང་ཚེ་རང་
དབང་གང་ཡང་མེད་པར་ཉལ་ནས་ལུས་སེམས་འབྲལ་བར་ངེས་སོ། །ས་ཆེན་
པོའི་ཁྱོན་ལ་དབང་བྱེད་པའི་རྒྱལ་པོ་རྣམས་ཀྱང་འཆི་བདག་གིས་བཟུང་ནས་ངེས་
པར་གསོད་པར་བྱེད་ན། ཉམ་ཆུང་བདག་འདྲ་མྱུར་དུ་འཆི་བར་ཅིས་མི་འགྱུར་
སྙམ་དུ་འཆི་བ་དྲན་ནས་གང་ལའང་མ་ཆགས་པར་དབེན་པའི་གནས་སུ་སྒྲུབ་པ་
སྙིང་པོར་བྱ་དགོས་སོ་ཞེས་འདོམས་པར་མཛད་དོ། །ཡང་རྒྱལ་པོ་རྣམས་ཕན་ཚུན་
- 342 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མ་མཐུན་ཏེ་གཅིག་གིས་གཅིག་ལ་གནོད་པ་བྱས་པ་སོགས་ཉེས་པ་ཆེར་བྱས་ཀྱང་
མཇལ་དུམ་ལ་སོགས་པའི་ཐབས་ཀྱིས་འཁོན་ཞི་བར་བྱེད་ནུས་ལ། འཆི་བདག་
གཏུམ་པོ་སུ་དང་ཕྲད་ཀྱང་ངེས་པར་གསོད་ནུས་པའི་དྲེགས་པ་གོམས་པར་བྱས་
པ་དེ་ལ་ནི་མཇལ་དུམ་ལ་སོགས་པས་སྡུམ་མི་ནུས་ཤིང་འཁོན་ཞི་བར་བྱེད་མི་
ནུས་ཏེ། ལས་ཉོན་གྱི་དབང་གིས་སྐྱེ་བ་བླངས་པ་ཐམས་ཅད་འཆི་བདག་གཏུམ་
པོས་བསད་ནས་ཟ་བར་ངེས་པས་སོ། །དེ་ལྟར་འཆི་བདག་ཐབས་གང་གིས་ཀྱང་
བཟློག་མི་ཐུབ་པར་ངེས་པར་འོང་བའི་ཚུལ་བསམ་ནས་གང་ལའང་མ་ཆགས་
པར་ཆོས་བྱ་བར་ཐག་བཅད་དགོས་སོ་ཞེས་འདོམས་པར་མཛད་དོ། །
བདུན་པ་སྦྲུལ་ནག་ཆེན་པོ་འཇིགས་སུ་རུང་བས་ཀྱང་འཆི་བདག་བཟློག་མི་
ཐུབ་པར་བསྟན་པ་ནི། སྦྲུལ་ཆེན་ཞེས་པ་ནས། ཉམས་པར་འགྱུར། ། ཞེས་པའི་
བར་ཏེ། སྦྲུལ་ཆེན་པོ་ཁྲོས་པའི་རླུང་གི་མཆེ་བ་དུག་ཅན་གྱི་རྩེ་མོ་མེ་ལྕེ་འབར་
བས་མི་གང་དང་གང་ལ་རེག་པ་དེ་དང་དེ་རྣམས་ཀྱི་ལུས་མངོན་སུམ་དུ་འབིགས་
ཤིང་དུམ་བུར་ཞིག་པ་བྱེད་ལ། ཤ་ལ་ཆགས་པས་སྲོག་ཆགས་གསོད་པའི་ཐབས་
ལ་རབ་ཏུ་མཁས་པར་གྱུར་ཀྱང་། འཆི་བདག་འོངས་པའི་ཚེ་ན་ཟ་བར་བརྩམ་པ་
ཉམས་ཏེ་འཆི་བདག་གི་དབང་དུ་སོང་ནས་སྟོབས་དང་ནུས་པ་གང་ཡང་མེད་པར་
འཆི་བར་འགྱུར་རོ། །རྐང་པ་གསུམ་པའི་དོན་ཡང་ན་ཤ་ཁྲག་དང་བཅས་པའི་
སྲོག་ཆགས་གསོད་པའི་ཐབས་ལ་རབ་ཏུ་མཁས་པར་གྱུར་ཀྱང་ཞེས་བྱའོ། །སྲོག་
ཆགས་ཐམས་ཅད་གསོད་པར་ནུས་པའི་སྦྲུལ་ནག་ཆེན་པོ་དེ་འདྲ་བའང་འཆི་
བདག་གིས་གསོད་པར་བྱེད་ན། བདག་ལྟ་འཆི་རྐྱེན་ཕྲ་མོས་ཀྱང་ངེས་པར་འཆི་
བར་འགྱུར་རོ་སྙམ་དུ་འཆི་བ་དྲན་ནས་ཆོས་བྱ་བར་ཐག་བཅད་དགོས་སོ་ཞེས་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འདོམས་པར་མཛད་དོ། །རླུང་གི་མཆེ་བ་ཞེས་པ་སྦྲུལ་ཁྲོས་པའི་ཁ་རླངས་ཉིད་ལ་
མཆེ་བ་ཞེས་བརྗོད་པ་ཡིན་པར་བཤེས་གཉེན་པོ་ཏོ་བའི་གསུང་སྒྲོས་ལས་འབྱུང་
ངོ༌། །དུག་སྦྲུལ་གྱི་ཁ་རླངས་རེག་པ་ཙམ་གྱིས་སྲོག་ཆགས་རྣམས་འཆི་སྟེ། དུག་
སྦྲུལ་ནག་པོའི་ཁ་དབུགས་གནམ་དུ་བཏང་སྟེ། མཁའ་ལ་འཕུར་བའི་བྱིའུ་ལ་རེག་
པ་ན་བྱིའུས་གཞན་དུ་འཁྱོག་མི་ནུས། དུག་སྦྲུལ་གྱིས་ཀྱང་གཏོང་མི་ཤེས་པར་
བྱིའུ་དུག་སྦྲུལ་གྱི་ཁ་ནང་དུ་ཙང་གིས་འོང་ཞེས་བཀའ་གདམས་གོང་མའི་གསུང་
སྒྲོས་ལས་འབྱུང་ངོ༌། ། །
བརྒྱད་པ་སྔགས་དང་སྨན་ལ་སོགས་པའི་ནུས་པས་འཆི་བདག་བཟློག་མི་
ཐུབ་པར་བསྟན་པ་ནི། སྦྲུལ་གདུག་ཅེས་པ་ནས། ཡོང་མི་ནུས། །ཞེས་པའི་བར་
ཏེ། སྦྲུལ་གདུག་པ་ཁྲོས་ནས་འཁྲུགས་པས་ལུས་ཟིན་ཏེ་དུག་གིས་གཟིར་བ་ཡང་
སྨན་པ་མཁས་པ་རྣམས་ཀྱིས་དུག་འཇོམས་པའི་སྨན་ལུས་ལ་བསྐུ་བ་དང་། ཁོང་
དུ་བཏང་བ་དང་། དུག་འཇོམས་པར་བྱེད་པའི་རིག་སྔགས་རྣམས་ཀྱིས་སྦྲུལ་གྱི་
དུག་དེ་ཞི་བར་བྱེད་ནུས་སྲིད་ཀྱང་། དུག་སྦྲུལ་ནག་པོའི་ཁ་རླངས་མྱུར་བའི་དུག་
དེ་ལས་ཀྱང་རབ་ཏུ་གདུག་པ་འཆི་བདག་གཤིན་རྗེ་འདི་ནི་སྔགས་དང་སྨན་ལ་
སོགས་པ་ཐབས་གང་གིས་ཀྱང་ཐུབ་པར་ཡོང་ཡེ་མི་ནུས་སོ། །དེས་ན་རྐྱེན་གང་
གིས་ཀྱང་བཟློག་ཏུ་མེད་པར་ངེས་པར་འཆི་དགོས་ན་ཚེ་འདིའི་ཕུན་ཚོགས་ལ་
ཆགས་ པས་ཅི་ཞིག་བྱ། དབེན་ པའི་ གནས་སུ་སོང་སྟེ་ཆོས་རྣམ་དག་ཅིག་བྱ་
དགོས་སོ་ཞེས་འདོམས་པར་མཛད་དོ། །
དགུ་པ་ཁྱུང་ཆེན་པོས་ཀྱང་འཆི་བདག་བཟློག་མི་ཐུབ་པར་བསྟན་པ་ནི།
འདབ་བཟང་ཞེས་པ་ནས། ཡོང་མི་ནུས། །ཞེས་པའི་བར་ཏེ། འདབ་བཟང་དབང་
- 344 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་ཞེས་ཀྱང་བྱ། ནམ་མཁའ་ལྡིང་ཞེས་ཀྱང་གྲགས་པ་ཁྱུང་ཆེན་པོ་ཡང་གཤོག་
པའི་རླུང་གིས་རྒྱ་མཚོ་ཆེན་པོའི་ཆུ་ཉ་རྣམ་པ་མང་པོ་འཕྱོ་བ་འབྲུག་སྒྲ་དྲག་པོས་
དཀྲུགས་ཤིང་གཏིང་ཟབ་པ་དེ་ཡང་རྣམ་པར་གཏོར་ནས། རྒྱ་མཚོའི་གཏིང་ན་
གནས་ པའི་ གདེངས་ཀ་ འཕྱར་བའི་སྦྲུལ་རྣམས་བཟུང་སྟེ་ཟ་བར་བྱེད། མཐུ་
སྟོབས་ཅན་དེས་ཀྱང་སྦྲུལ་ཟ་བ་དེ་བཞིན་དུ་འཆི་བདག་གཤིན་རྗེ་རབ་ཏུ་གཞོམ་
པར་ཡོང་མི་ནུས་སོ། །རྐང་པ་མཐའ་མ་འདི་ལ་འགྱུར་རྙིང་གི་དཔེ་སྔ་མ་རྣམས་
སུ། དེས་ཀྱང་འཆི་བདག་རབ་ཏུ་གཞོམ་པར་ཡོང་མི་ནུས། །ཞེས་འབྱུང་། འགྱུར་
གསར་དུ། དེ་བཞིན་འཆི་བདག་རབ་ཏུ་གཞོམ་པར་ཡོང་མི་ནུས། །ཞེས་འགྱུར་
བཅོས་ཤིང་། འགྱུར་རྙིང་གི་དཔེ་ཕྱི་མ་འགའ་ཞིག་ཏུའང་འགྱུར་གསར་ལྟར་དེ་
བཞིན་ ཞེས་ བྲིས་ འདུག་ ཀྱང་། དེ་བཞིན་ཞེས་དཔེ་བརྗོད་ པ་ཚིག་རྐང་ སྔ་ ཕྱི་
འབྲེལ་དཀའ་བས་འགྱུར་མི་ལེགས་ལ། འགྱུར་རྙིང་སྔ་མ་རྣམས་ལྟར་བྱས་ན་
ཚིག་རྐང་སྔ་ཕྱི་འབྲེལ་ཆགས་ཤིང་དོན་གོ་སླ་བས་ལེགས་སོ། །ནམ་མཁའ་ལྡིང་
གིས་རྒྱ་མཚོ་ཆེན་པོ་གཤོག་པའི་རླུང་གིས་གཏོར་ནས་སྦྲུལ་རྣམས་འཛིན་པར་
བྱེད་པ་ནི་དེ་བཞིན་གཤེགས་པ་སྐྱེ་བ་འབྱུང་བའི་མདོ་ལས་གསུངས་སོ། །དེ་ལྟར་
རྒྱ་མཚོའི་གཏིང་གི་སྤྲུལ་རྣམས་ཀྱང་དབང་མེད་དུ་བཟུང་ནས་ཟ་བར་བྱེད་པའི་
མཁའ་ལྡིང་དབང་པོས་ཀྱང་འཆི་བདག་བཟློག་མི་ནུས་ན། ཉམ་ཆུང་བདག་ལྟ་
ཅིས་མི་འཆི་སྙམ་དུ་འཆི་བ་དྲན་ནས་དབེན་པའི་གནས་སུ་ཆོས་རྣམ་དག་ཅིག་བྱ་
དགོས་སོ་ཞེས་འདོམས་པར་མཛད་དོ། ། །
བཅུ་པ་སྡེར་མོའི་སྟོབས་ཅན་སྟག་རྣམས་ཀྱིས་ཀྱང་འཆི་བདག་བཟློག་མི་
ཐུབ་པར་བསྟན་པ་ནི། སྟག་ཀྱང་ཞེས་པ་ནས། སུ་ཞིག་ཐར་པ་ཡོད། །ཅེས་པའི་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བར་ཏེ། གཅན་གཟན་སྟོབས་པོ་ཆེ་སྟག་རྣམས་ཀྱང་ནགས་ཚལ་དག་ན་རི་དྭགས་
འབྲོས་ པར་ བྱེད་ པ་ རྣམས་ རབ་ ཏུ་ མགྱོགས་ པས་ བསྙེགས་ ནས་ རྡོ་ རྗེ་ ལྟར་
མཁྲེགས་ཤིང་རབ་ཏུ་རྣོ་བའི་སྡེར་མོས་ཐང་ཅིག་བཏབ་པ་ཙམ་གྱིས་བཟུང་ནས་
ཁྲག་འཐུང་བར་བྱེད་ནུས་ནའང་། འཆི་བདག་ གཤིན་ རྗེ་འོངས་པའི་ཚེ་ན་ རི་
དྭགས་ལ་བྱ་བ་དེ་ལྟ་བུའི་བརྟུལ་ཕོད་མེད་པར་སྟོབས་དང་ནུས་པ་ཐམས་ཅད་
ཉམས་ཏེ་འཆི་བདག་གི་དབང་དུ་འགྱུར་རོ། །དེ་ལྟར་གཅན་གཟན་སྟོབས་པོ་ཆེ་
སྟག་རྣམས་ཀྱང་འཆི་བདག་ལ་འཛིང་མི་ནུས་པར་དབང་མེད་དུ་འཆི་བར་གྱུར་ན།
ཉམ་ཆུང་བདག་ལྟ་ཅིས་མི་འཆི་སྙམ་དུ་འཆི་བ་དྲན་ནས་ཚེ་འདི་ལ་མ་ཆགས་པར་
ཆོས་རྣམ་དག་ཅིག་བྱ་དགོས་སོ་ཞེས་འདོམས་པར་མཛད་དོ། །གཅན་གཟན་
སྟོབས་པོ་ཆེ་སྟག་གི་ཁ་གདངས་མཆེ་བ་རབ་ཏུ་གཙིགས་པའི་ནང་དུ་སོང་བའི་རི་
དྭགས་རྣམས་ཀྱང་སྟག་གི་ཁ་ནང་དེ་ནས་ཐར་པར་སྲིད་ཀྱང་། འཆི་བདག་གཤིན་
རྗེའི་ཁ་གདངས་ན་དང་རྒ་བའི་མཆེ་བ་གཙིགས་པ་དེ་ཡི་ནང་དུ་སོང་བ་སུ་ཞིག་
ཐར་པ་ཡོད། དེས་ན་བདག་ཀྱང་དེ་ལྟར་ངེས་པར་འཆི་བར་གདོན་མི་ཟའོ་སྙམ་དུ་
འཆི་བ་དྲན་ནས་གང་ལའང་མ་ཆགས་པར་དབེན་པའི་གནས་སུ་སྒྲུབ་པ་སྙིང་པོར་
བྱ་དགོས་སོ་ཞེས་འདོམས་པར་མཛད་དོ། །
བཅུ་གཅིག་པ་འབྱུང་པོ་འཇིགས་རུང་དག་གིས་ཀྱང་འཆི་བདག་བཟློག་མི་
ཐུབ་པར་བསྟན་པ་ནི། མི་སྡུག་ཅེས་པ་ནས། བཟློག་པར་ཡོང་མི་ནུས། །ཞེས་
པའི་བར་ཏེ། མི་མ་ཡིན་ལུས་ངམ་གནག་ཅིང་སྨ་ར་དང་སྨིན་མ་དང་སྐྲ་སེར་སྐྱ་
གྱེན་དུ་ཟིང་ཞིང་མེ་འབར་བ། མིག་དམར་ཞིང་ཟླུམ་ལ་སྡང་མིག་ཏུ་ལྟ་བ། སྣ་
ལེབ་ཅིང་མི་སྡུག་པ། མཆེ་བ་གཙིགས་པ། འཇིགས་སུ་རུང་ལ་དམ་དུ་འཛིན་པའི་
- 346 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གདོན་མི་རྣམས་ཀྱི་གཟི་མདངས་དང་སྲོག་འཕྲོག་པར་བྱེད་པའི་མཐུ་ཅན་དེ་དག་
ཀྱང་འཆི་བདག་དགྲ་བོ་དང་འཐབ་པའི་དུས་རན་པ་སྟེ་དུས་སུ་སླེབས་པའི་ཚེ་ན་
རབ་ཏུ་བསྙེམས་པའི་མཐུ་རྩལ་ཐམས་ཅད་ཉམས་ཏེ་འཆི་བདག་གི་དབང་དུ་
འགྱུར་ན། ཉམ་ཆུང་བདག་ལྟ་རླུང་དམར་ནག་གི་མར་མེ་ལྟར་འཆི་རྐྱེན་ཕྲ་མོ་
རེས་ཀྱང་མྱུར་དུ་ལུས་སྲོག་འཇིག་པར་འགྱུར་རོ་སྙམ་དུ་འཆི་བ་དྲན་ནས་གང་
ལའང་མ་ཆགས་པར་ཆོས་རྣམ་དག་ཅིག་བྱ་དགོས་སོ་ཞེས་འདོམས་པར་མཛད་
དོ། །གཞན་ཡང་ཟས་སུ་གཏོར་མ་ཟ་བ་ལ་སོགས་པ་མཆོད་པ་འདོད་ནས་སྒྲུབ་པ་
པོ་ལ་གནོད་པ་བྱེད་དུ་འོངས་པའི་གདོན་མཐུ་ཅན་རྣམས་ཀྱང་། རིག་སྔགས་གྲུབ་
པ་རྣམས་ཀྱི་མཐུ་དག་དང་། དྲང་སྲོང་དཀའ་ཐུབ་ཅན་རྣམས་ཀྱི་མཐུ་དང། བདེ་
ལེགས་ཀྱི་མཐུ་དང་། སྨན་གྱི་མཐུས་ཞི་བར་ནུས་མོད་ཀྱང་། འཆི་བདག་གདོན་
ཆེན་འདི་ནི་ཕྱི་ནང་གི་ཐབས་གང་གིས་ཀྱང་བཟློག་པར་ ཡོང་ཡེ་མི་ནུས་ན།
གསོད་སར་ཁྲིད་པ་ལ་རྒྱན་བཏགས་པ་ལྟར་བློ་བྲིད་ཚེ་འདིའི་ཕུན་ཚོགས་ལ་ཅིའི་
ཕྱིར་ཆགས་པར་བྱ་སྙམ་དུ་གང་ལའང་མ་ཆགས་པར་ཆོས་རྣམ་དག་ཅིག་བྱ་
དགོས་སོ་ཞེས་འདོམས་པར་མཛད་དོ། །མཆོད་པ་འདོད་ནས་གནོད་པ་བྱེད་པའི་
གདོན་ཇི་ལྟར་འཇུག་པ་ནི། མཆོད་ཡོན་ལ་ཆུ་ལྟར་གཡོ་བ་ཞེས་བྱ་བའི་གདོན་
དང༌། མེ་ཏོག་ལ་ཁོང་དུ་འཇུག་པ་འཇིག་རྟེན་མེ་ཏོག་ཅེས་བྱ་བའི་གདོན་དང་།
དྲི་ཆབ་ལ་ཟས་སུ་དྲི་ཟ་བ་ཞེས་བྱ་བའི་གདོན་དང་། བདུག་སྤོས་ལ་ནག་པོའི་
ལུས་ཅན་ཞེས་བྱ་བའི་གདོན་དང༌། མར་མེ་ལ་གཙུག་ཕུད་གཅིག་པ་ཞེས་བྱ་བའི་
གདོན་དང་། ལྷ་བཤོས་ལ་ཟས་སུ་གཏོར་མ་ཟ་བ་ཞེས་བྱ་བའི་གདོན་རྣམས་
འཇུག་ཅིང་། གདོན་དེ་དག་གིས་མཆོད་པ་རྣམས་ཀྱི་ནུས་པ་ཕྲོགས་ནས་སྒྲུབ་པ་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པོ་ལ་ལྷ་རྣམས་མི་དགྱེས་པར་བྱེད་ཅིང་། དེ་ཙམ་དུ་མ་ཟད་སྒྲུབ་པ་པོའི་ལུས་ལ་
ཞུགས་ནས་ཉོན་མོངས་པ་དང་ནད་སྣ་ཚོགས་བསྐྱེད་དེ་ཚེ་དང་བསོད་ནམས་
ཉམས་པར་བྱེད་པར་དཔུང་བཟང་གིས་ཞུས་པ་ལས་གསུངས་སོ། །གདོན་དེ་དག་
གིས་གནོད་པ་ཇི་ལྟར་བྱེད་ཚུལ་ཞིབ་ཏུ་བྲིས་ན་ཡི་གེ་མང་དུ་དོགས་པས་ཤེས་
པར་འདོད་ན་མདོ་ཉིད་ལ་བལྟ་བར་བྱའོ། །
བཅུ་གཉིས་པ་འཇིག་རྟེན་སླུ་བའི་སྒྱུ་མཁན་རྣམས་ཀྱིས་ཀྱང་འཆི་བདག་
བསླུ་མི་ཐུབ་པར་བསྟན་པ་ནི། མང་པོ་འདུས་པའི་ནང་ན་ཞེས་པ་ནས། ཡོང་མི་
ནུས། ཞེས་པའི་བར་ཏེ། སྔགས་དང་རྫས་ཀྱི་སྦྱོར་བས་འཇིག་རྟེན་སླུ་བར་བྱེད་
པའི་སྒྱུ་མ་མཁན་རྣམས་ཀྱིས་སྐྱེ་བོ་མང་པོ་འདུས་པའི་ཁྲོམ་ཆེན་པོའི་ནང་དུ་སྐྱེ་བོ་
མང་པོ་དེ་རྣམས་ཀྱི་མིག་སྔགས་ཀྱིས་བསླད་ནས་རྡེའུ་དང་ཤིང་བུ་ལ་སོགས་པ་རྟ་
དང་གླང་པོ་ཆེ་ལ་སོགས་པར་སྣང་བར་བྱས་ཏེ། དེར་ཚོགས་པའི་སྐྱེ་བོ་དེ་རྣམས་
བསླུ་བར་ནུས་མོད་ཀྱང་། འཇིག་རྟེན་ཀུན་ལ་དབང་བྱེད་པའི་འཆི་བདག་གཤིན་
རྗེ་འདི་ལ་ནི་མཐུ་ངོ་མཚར་རྨད་དུ་ཆེ་བ་ཞིག་ཡོད་པས་སྒྱུ་མ་མཁན་པོ་དེ་དག་
གིས་ཀྱང་འདིའི་མིག་བསླུ་བར་ཡོང་མི་ནུས་ཏེ། སྒྱུ་མ་མཁན་དེ་དག་ཀྱང་འཆི་བདག་
གཤིན་རྗེ་དང་ཕྲད་པའི་ཚེ་གཞན་བསླུ་བའི་སྦྱོར་བ་བྱེད་པ་ལྟ་ཞོག །མིག་ལྟ་བ་
ཙམ་ཡང་བྱེད་པར་མི་ནུས་པར་གཤིན་རྗེའི་དབང་དུ་སོང་སྟེ་ལུས་སེམས་འབྲལ་
བར་འགྱུར་རོ། །དེས་ན་འཆི་བདག་འདི་ནི་གང་གིས་ཀྱང་བསླུ་མི་ཐུབ་པར་ངེས་
པར་འོང་ཞིང་ནམ་འོང་ལ་ངེས་པ་མེད་པས་དེ་རིང་རང་ཡང་འཆི་ཉེན་ཡོད། དེས་
ན་དོན་མེད་འཇིག་རྟེན་གྱི་བློ་བྲིད་ལ་དགའ་བས་ཅི་ཞིག་བྱ། གང་ལའང་མ་
ཆགས་པར་ཆོས་རྣམ་དག་ཅིག་བྱ་དགོས་སོ་ཞེས་འདོམས་པར་མཛད་དོ། །
-348-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཅུ་གསུམ་པ་སྔགས་དང་སྨན་གྱི་མཐུས་འཆི་བདག་བཟློག་མི་ཐུབ་པར་
བསྟན་པ་ནི། གསང་ སྔགས་ཞེས་ པ་ནས། མཆི་བར་མོས། །ཞེས་ པའི་བར་ཏེ།
གསང་སྔགས་གྲུབ་པ་རྣམས་ཀྱི་སྔགས་ཀྱི་ནུས་མཐུས་དུག་ཞི་བར་ནུས་ཏེ། རྨ་བྱ་
ཆེན་མོའི་རིག་སྔགས་ཀྱིས་དུག་ཞི་བར་བྱེད་པར་འདུལ་བ་ལུང་ལས་གསུངས་པ་
ལྟ་བུའོ། །དྲང་སྲོང་དཀའ་ཐུབ་ཅན་རྣམས་ཀྱི་བདེན་ཚིག་གི་ནུས་མཐུས་ཀྱང་དུག་
ཞི་བར་ནུས་ཏེ་། བདེན་ཚིག་བརྗོད་ནས་ནད་དང་གདོན་ཐམས་ཅད་ཞི་བར་བྱས་
པའི་ཚུལ་མདོ་སྡེ་ལས་མང་དུ་འབྱུང་བ་ལྟར་རོ། །འཚོ་བྱེད་གཞོན་ནུ་ལ་སོགས་
པའི་སྨན་པ་མཆོག་དག་གིས་ཀྱང་མིའི་ལུས་ལ་ཡོད་པའི་ནད་རྣམས་ཞི་བར་ནུས་
ཏེ། དེ་ནི་མངོན་སུམ་དུ་གསལ་བ་ལྟར་རོ། །དེ་ལྟར་སྔགས་དང་སྨན་གྱི་མཐུས་
དུག་གི་ནད་ལ་སོགས་པའི་ནད་རྣམས་ཞི་བར་ནུས་ཀྱང་། འཆི་བདག་གཤིན་
རྗེས་བཟུང་བ་ནི་ཐབས་གང་གིས་ཀྱང་ཞི་བར་མི་ནུས་སོ། །འགྱུར་རྙིང་གི་དཔེ་
ཐམས་ཅད་དུ་དྷ་ན་ནཱན་ཏ་རི་ལ་སོགས་པ་ཡང་མེད་པར་འགྱུར། །ཞེས་འབྱུང་སྟེ།
རྒྱ་སྐད་བསྒྱུར་མ་བདེ་བ་ཞིག་སོར་བཞག་ཏུ་བཀོད་པར་སྣང་སྟེ། བཤེས་གཉེན་
ཆེན་པོ་པོ་ཏོ་བའི་གསུང་སྒྲོས་ལས། འདིའི་རྒྱ་སྐད་ཇི་ལྟར་ཡིན་ཡང་དོན་ནི་
སྔགས་དང་སྨན་གྱི་ནུས་མཐུ་གྲུབ་པ་དེ་དག་ཀྱང་འཆི་བདག་དང་ཕྲད་ཚེ་མཐུ་
སྟོབས་ནུས་པ་ཐམས་ཅད་ཉམས་ཏེ་འཆི་བར་འགྱུར་ཞེས་པ་ཡིན་གསུངས། ཡང་
སྔོན་གྱི་མཁས་པ་འགའ་ཞིག་གིས། དྷན་ནཱན་ཏ་རི་ཞེས་པ་དུག་ཞི་བར་བྱེད་པ་
ཞིག་གི་མིང་ཡིན་པར་བཤད་དེ། གང་གི་སྐད་དོད་ཡིན་སྐད་གཉིས་སྨྲ་བ་རྣམས་
ཀྱིས་དཔྱད་པར་བྱའོ། །དྷན་ནཱན་ཏ་རི་ལ་སོགས་པ་ཡང་མེད་པར་འགྱུར་ཞེས་པ་
འདི་ལ། འགྱུར་གསར་དུ། འཆི་བདག་ལ་སོགས་ཞི་བར་ཡང་ནི་ཡོང་མི་ནུས།
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཞེས་འབྱུང་སྟེ། འདི་སེམས་དཔའ་ཆེན་པོ་པོ་ཏོ་བའི་གསུང་སྒྲོས་དང་མཐུན་ནོ། །
དེ་ལྟར་སྔགས་དང་སྨན་གྱི་ནུས་པ་གང་གིས་ཀྱང་འཆི་བདག་བཟློག་མི་ཐུབ་པ་དེ་
བས་ན། བདག་གི་བློ་ནི་ཆོས་རྣམ་དག་ཅིག་བསྒྲུབ་པའི་ཕྱིར། བས་མཐའི་གནས་
སུ་མཆི་བ་སྟེ་འགྲོ་བར་མོས་སོ་ཞེས་དངོས་སུ་ཡབ་རྒྱལ་པོ་ལ་རང་ཉིད་ཁྱིམ་ནས་
ཁྱིམ་མེད་པར་རབ་ཏུ་བྱུང་སྟེ་དབེན་པའི་ནགས་སུ་འབྱོན་པའི་རྒྱུ་མཚན་བཤད་
ཅིང་། དོན་གྱིས་གདུལ་བྱ་ཐམས་ཅད་ལ་ཐབས་གང་གིས་ཀྱང་འཆི་བ་ལས་མི་
ཐར་པས་ཚེ་འདིའི་ཕུན་ཚོགས་ལ་མ་ཆགས་པར་བས་མཐའི་གནས་སུ་གཡེང་བ་
མེད་པར་སྒྲུབ་པ་སྙིང་པོར་བྱ་དགོས་སོ་ཞེས་འདོམས་པར་མཛད་དོ། །བཅུ་བཞི་
པ་རྫུ་འཕྲུལ་གྱི་མཐུ་གྲུབ་པའི་རིག་སྔགས་འཆང་རྣམས་ཀྱིས་ཀྱང་འཆི་བདག་
བཟློག་མི་ཐུབ་པར་བསྟན་པ་ནི། རིག་སྔགས་འཆང་ཞེས་པ་ནས། ཉམས་པར་
འགྱུར། །ཞེས་པའི་བར་ཏེ། དྲང་སྲོང་གི་སྔགས་འཆང་མངོན་ཤེས་ལྔ་དང་ལྡན་པ་
རྣམས་ཞི་རྒྱས་དབང་དྲག་གི་ལས་སྒྲུབ་པའི་གསང་སྔགས་ཀྱི་མཐུ་སྟོབས་དང་།
བསམ་གཏན་གྱི་མཐུ་དང་ནུས་པ་སྣ་ཚོགས་ཀྱིས་ནམ་མཁའ་ལ་བྱ་བཞིན་དུ་
འཕུར་ནས་འགྲོ་བ་དང༌། ཤར་ཕྱོགས་སུ་མངོན་དུ་བྱུང་ནས་བར་བར་སླར་ཡང་མི་
སྣང་ བར་ བྱས་ཏེ་ནུབ་ ཕྱོགས་ སུ་སྣང་ བར་ འགྱུར་བ་སྟོན་པ་དང་། བར་བར་
མཁའ་ལ་འགྲོ་ཞིང་བར་བར་ས་རྡོ་རི་བྲག་གང་ལའང་ཐོགས་པ་མེད་པར་ས་འོག་
ཏུ་འགྲོ་ཞིང་ནུབ་པར་སྟོན་པ་སོགས་རྫུ་འཕྲུལ་གྱི་བཀོད་པ་མང་པོ་དང་ལྡན་པ་དེ་
དག་ཀྱང་འཆི་བདག་གཤིན་རྗེ་བྱུང་བའི་ཚེ་ན་ནམ་མཁའ་ལ་འགྲོ་བའི་རྫུ་འཕྲུལ་
བྱེད་པ་ལྟ་ཞོག །མཐུ་སྟོབས་ནུས་པ་ཐམས་ཅད་རབ་ཏུ་ཉམས་ཏེ་ལུས་འགུལ་བ་
ཙམ་ཡང་མི་ནུས་པར་འཆི་བར་འགྱུར་ན་ཉམ་ཆུང་བདག་ལྟ་ཅིས་མི་འཆི་སྙམ་དུ་
- 350 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཆི་བ་དྲན་ནས་གང་ལའང་མ་ཆགས་པར་སྒྲུབ་པ་སྙིང་པོར་བྱ་དགོས་སོ་ཞེས་
འདོམས་པར་མཛད་དོ། །དྲང་སྲོང་མངོན་ཤེས་ལྔ་དང་ལྡན་པ་རྣམས་ཀྱང་འཆི་བ་
ལས་མི་ཐར་པ་དང༌། འཆི་བདག་བྱུང་ཚེ་བཤོལ་ཐབས་མེད་པར་བྱ་བ་གལ་ཅན་
ཅི་ཡོད་ཀྱང་ཐམས་ཅད་བཞག་ནས་འཇིག་རྟེན་ཕ་རོལ་ཏུ་འགྲོ་དགོས་པ་ནི་དྲང་
སྲོང་ནག་པོ་དང་། ཚ་བོ་མིས་བྱིན་གྱིས་བྱུང་བ་འདུལ་བ་ལུང་ལས་གསུངས་པ་ལྟ་
བུའོ། ། །
བཅོ་ལྔ་པ་ལྷ་དང་ལྷ་མིན་མཐུ་ཆེན་རྣམས་ཀྱིས་ཀྱང་འཆི་བདག་བཟློག་མི་
ཐུབ་པར་བསྟན་པ་ནི། ལྷ་དབང་ཞེས་པ་ནས། ཡོང་མི་ཐུབ། །ཅེས་པའི་བར་ཏེ།
ལྷའི་དབང་པོ་སུམ་ཅུ་རྩ་གསུམ་གྱི་བདག་པོ་འཁོར་ལོ་ཉེ་དབང་སུམ་ཅུ་རྩ་གཉིས་
པ་དང་། འཇིག་རྟེན་སྐྱོང་བ་བཞི་འཁོར་དང་བཅས་པའི་དྲེགས་པ་ཅན་དེ་རྣམས་
ཀྱང་ ཐགས་བཟང་རིས་དང་། རབ་ འགོད་དང་། སྒྲ་གཅན་ལ་སོགས་པ་ལྷ་མ་
ཡིན་གྱི་དམག་གི་དཔུང་གིས་བདས་ནས་ཟློག་པར་བྱེད་ལ། སྒྲ་གཅན་ལ་སོགས་
པའི་ལྷ་མ་ཡིན་དྲེགས་པ་ཅན་དེ་རྣམས་ཀྱང་ལྷའི་དམག་གི་དཔུང་གིས་བདས་
ནས་ཟློག་པར་བྱེད་ཀྱང་། ང་རྒྱལ་བདོ་བའི་བློ་ཅན་ལྷ་དང་ལྷ་མ་ཡིན་གྱི་དམག་
ཚོགས་ཆེན་པོའི་དཔུང་དེ་དག་ཀུན་བསྡོངས་པས་ཀྱང་འཆི་བདག་གཅིག་པུ་ཡོང་
མི་ཐུབ་པར་ལྷ་དང་ལྷ་མིན་དེ་དག་ཐམས་ཅད་འཆི་བདག་དང་ཕྲད་ཚེ་རང་དབང་
གང་ཡང་མེད་པར་འཆི་བར་འགྱུར་ན། བདག་ལྟ་ངེས་པར་འཆི་བ་ལྟ་ཅི་སྨོས་
སྙམ་དུ་འཆི་བ་དྲན་ནས་གང་ལའང་མ་ཆགས་པར་ཆོས་རྣམ་དག་ཅིག་བྱ་དགོས་
སོ་ཞེས་འདོམས་པར་མཛད་དོ། །
བཅུ་དྲུག་པ་ངེས་པར་འཆི་བའི་ཚུལ་བསམ་ནས་ཚེ་འདིའི་བྱ་བ་གང་ལའང་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
མ་ཆགས་པར་དབེན་པར་ལམ་སྒོམ་དུ་འབྱོན་པར་ཐག་བཅད་པ་ནི། གཤིན་རྗེའི་
དགྲ་བོ་ཞེས་པ་ནས། ངེས་པར་འཆི། །ཞེས་པའི་བར་ཏེ། སྔར་བཤད་པ་དེ་ལྟར་
འཇིག་རྟེན་ཀུན་གྱི་སྲོག་ལ་དབང་བྱེད་པའི་དགྲ་བོ་འཆི་བདག་གཤིན་རྗེ་སྤྱོད་པ་
བརླང་པོ་དྲག་ཅིང་རྩུབ་པས་འཁོར་བར་སྐྱེས་སོ་ཅོག་དོན་མེད་དུ་གསོད་ལ། དེ་
ཐབས་གང་གིས་ཀྱང་མི་བཟློག་པར་ངེས་པར་འོང་ཞིང་། ནམ་འོང་ལ་ཆ་མེད་པ་
འདི་འདྲ་རིག་ནས་ཁྱིམ་གྱི་གནས་ན་བག་མེད་པའི་སྤྱོད་པས་གཡེང་བ་ལ་བདག་
མི་དགའ་ཞིང་ཡིད་སྐྱོ་བས་རབ་ཏུ་བྱུང་སྟེ་དབེན་པར་ལམ་སྒོམ་དུ་འགྲོ་འདོད་པ་
ཡིན་གྱི། ཡབ་རྒྱལ་པོ་ལ་ཁྲོས་པའམ་བྱམས་པ་མ་མཆིས་པའི་ཕྱིར་འགྲོ་བ་མ་
ལགས་སོ། །དོན་བསྡུས་ན་ངེས་པར་འཆི་ཞིང་ནམ་འཆི་ལ་ངེས་པ་མེད་པ་དང༌།
འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པས་ན། འཁོར་བའི་རྒུད་པ་
ཐམས་ཅད་ཀྱི་རྩ་བ་མ་རིག་པ་བག་ཆགས་དང་བཅས་པ་སྤངས་པའི་ཆོས་མི་
གནས་པའི་མྱ་ངན་ལས་འདས་པ་སྒྲུབ་པའི་དོན་དུ་བདག་ཁྱིམ་ནས་ཁྱིམ་མེད་
པར་རབ་ཏུ་བྱུང་སྟེ་དབེན་པའི་གནས་སུ་ལམ་སྒོམ་དུ་ངེས་པར་འགྲོའོ་ཞེས་ཐག་
གཅོད་པར་མཛད་དོ། ། །
བརྒྱད་པ་ཡབ་རྒྱལ་པོས་དབེན་པའི་གནས་སུ་འཆི་བ་ལས་མི་ཐར་པས་
ཁྱིམ་དུ་གནས་པར་གསོལ་བ་ནི། རྒྱལ་པོས་སྨྲས་པ། ཞེས་པ་ནས། ཅི་ལ་ཕན། །
ཞེས་པའི་བར་ཏེ། སེམས་དཔའ་ཆེན་པོས་འཆི་བདག་ངེས་པར་འོང་ཞིང་། ཕྱི་
ནང་གི་རྐྱེན་གང་གིས་ཀྱང་བཟློག་ཏུ་མེད་པ་དང་། ནམ་འོང་ལ་ངེས་པ་མེད་པས་
ཁྱིམ་གྱི་འདུ་འཛི་ལ་མི་གནས་པར་དབེན་པའི་གནས་སུ་སྒྲུབ་པ་སྙིང་པོར་བྱེད་དུ་
འགྲོའོ་ཞེས་གསུངས་པ་དེ་ལ་ཡབ་རྒྱལ་པོས་ལན་སྨྲས་པ། འོ་ན་དེ་ལྟར་འཆི་
-352 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་གི་འཇིགས་པ་ཐབས་གང་གིས་ཀྱང་བཅོས་སུ་མི་རུང་བར་ངེས་པར་འོང་
ན། ཆོས་ཡོངས་སུ་བཟུང་སྟེ་དབེན་པའི་ནགས་ཚལ་དུ་སོང་ཡང་ཅི་ལ་ཕན་ཞེས་
དབེན་པར་འབྱོན་པ་ལ་དགག་པ་བྱས་སོ། །དོན་དེ་ཉིད་སླར་ཡང་ཚིགས་སུ་
བཅད་པའི་སྒོ་ནས་བརྗོད་པ་ནི། ཁྱོད་ཀྱི་ནགས་སུ་ཞེས་སོགས་ཏེ། ཡབ་རྒྱལ་
པོས་སེམས་དཔའ་ཆེན་པོ་ལ་འདི་སྐད་དུ་ཁྱོད་དབེན་པའི་ནགས་སུ་སྒྲུབ་པ་བྱེད་
དུ་འབྱོན་གསུངས་པ་ཁྱོད་ཀྱི་སྒྲུབ་གནས་དབེན་པའི་ནགས་སུ་འཆི་བདག་དགྲ་
བོ་དེ་མི་འོང་ངམ། སྔོན་ཆད་དབེན་པའི་ནགས་སུ་དྲང་སྲོང་ཆོས་ལ་གནས་པ་མ་
ཤི་བ་བྱུང་ངམ། དེ་ལྟར་རྒྱལ་པོའི་ཕོ་བྲང་ལ་སོགས་པ་ཁྱིམ་དང༌། དབེན་པའི་
གནས་ཐམས་ཅད་ན་ཡང་སྔར་གྱི་མི་ཐམས་ཅད་ཀྱང་ཤི །ད་ལྟར་གྱི་མི་ཐམས་
ཅད་ཀྱང་འཆི་བར་འགྱུར། ཐམས་ཅད་མི་རྟག་པའི་ཆོས་ཀྱི་རང་བཞིན་དེ་ལས་མ་
འདས་ན་ཁྱིམ་དག་བོར་ཏེ་དབེན་པའི་ནགས་སུ་སོང་ཡང་ཅི་ལ་ཕན་ཞེས་ཞུས་
སོ། ། །
དགུ་པ་སེམས་དཔའ་ཆེན་པོས་ཁྱིམ་ན་གནས་པའི་སྐྱོན་དང་རབ་ཏུ་བྱུང་
བའི་ཕན་ཡོན་རྒྱས་པར་བཤད་ནས་ངེས་པར་རབ་ཏུ་བྱུང་སྟེ་དབེན་པར་བསམ་
གཏན་སྒོམ་དུ་འགྲོའོ་ཞེས་ཐག་བཅད་པ་ལ་དྲུག །ཆོས་རྣམ་དག་བྱས་པ་དང་མ་
བྱས་པ་གཉིས་འཆི་ལུགས་མི་གཅིག་པར་བསྟན་པ། ཁྱིམ་ན་གནས་པའི་ཉེས་
དམིགས་ བཤད་ པ། དབེན་ པར་ གནས་ པའི་ ཕན་ ཡོན་ བཤད་ པ། སྲིད་ཞིའི་
ལེགས་ཚོགས་ཐམས་ཅད་ཆོས་ཁོ་ནའི་མཐུ་ལ་ལྟོས་པར་བསྟན་པ། ལས་དཀར་
ནག་གི་འབྲས་བུའི་ཁྱད་པ་བསྟན་པ། སེམས་དཔའ་ཆེན་པོས་ཡབ་ལ་གནང་བ་
ཞུས་ཏེ་ཁྱིམ་ནས་ཁྱིམ་མེད་པར་ རབ་ཏུ་བྱུང་ནས་དབེན་ པའི་ནགས་ སུ་ བྱོན་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པའོ། །དང་ པོ་ནི། བྱང་ ཆུབ་ སེམས་ དཔས་ སྨྲས་ པ། །ཞེས་ པ་ནས། བསྒྲུབ་ཏུ་
མཆིས། །ཞེས་ པའི་ བར་ ཏེ། ཡབ་ རྒྱལ་ པོས་ དེ་ ལྟར་ གསུངས་ པ་ ལ་ བྱང་ ཆུབ་
སེམས་དཔས་ལན་སྨྲས་པ། ནགས་ཚལ་ན་གནས་པ་དང་ཁྱིམ་ན་གནས་པ་གང་
ཡིན་ཡང་ལས་ཉོན་གྱི་དབང་གིས་སྐྱེ་བ་བླངས་པ་ཐམས་ཅད་ལ་འཆི་བདག་ངེས་
པར་ཡོང་བར་འགྱུར་ལ། དམ་པའི་ཆོས་ཚུལ་བཞིན་དུ་བྱས་པ་དང༌། སྡིག་པ་
ལོག་པར་སྤྱོད་པ་ཐམས་ཅད་ལ་འཆི་བ་འོང་བར་མཚུངས་ཀྱང་འཆི་ལུགས་མི་
གཅིག་སྟེ། དཀོན་མཆོག་གསུམ་ལ་སྐྱབས་སུ་སོང་སྟེ་རྒྱལ་བའི་བཀའ་བཞིན་དུ་
ཆོས་ཚུལ་བཞིན་སྒྲུབ་པའི་བདག་ཉིད་ཅན་རྣམས་ནི་འཆི་བའི་ཚེ་ན་ངན་འགྲོར་
ལྟུང་བའི་འཇིགས་པ་མེད་ཅིང་། ཚེ་འདིའི་ཕུན་ཚོགས་ལ་ཆགས་པ་ལོག་པས་དེ་
དང་བྲལ་དོགས་པའི་མྱ་ངན་གྱི་གདུང་བ་གང་ཡང་སྐྱེ་བར་མི་འགྱུར་རོ། །ཆོས་
སྤངས་ཏེ་སྡིག་པ་སྤྱོད་པ་རྣམས་ནི་འཆི་བའི་ཚེ་ན་ངན་འགྲོར་སྐྱེ་བའི་མཚན་མ་
མཐོང་སྟེ་འཇིགས་ཤིང་སྐྲག་པ་སྐྱེ་ལ། ཚེ་འདིའི་ཕུན་ཚོགས་ལ་ཆགས་པས་དེ་
དག་དང་འབྲལ་བའི་མྱ་ངན་དྲག་པོས་ཡིད་གདུང་བར་འགྱུར་རོ། །འདི་ལ་བཀའ་
གདམས་ གོང་ མའི་ གསུང་སྒྲོས་ལས། ཆོས་ པ་ རབ་ འཆི་བ་ལ་ དྲོད། འབྲིང་ མི་
འཚེར། ཐ་མ་མི་འགྱོད་ཅེས་འབྱུང་ངོ༌། །འཆི་བའི་ཚེ་ཕན་ངེས་པའི་ཆོས་དེ་ཡང་
ཁྱིམ་དུ་སྒྲུབ་དཀའ་ཞིང་། དབེན་པའི་ནགས་ཚལ་དག་ན་བདེ་བར་བསྒྲུབ་ཏུ་
མཆིས་ སོ། །ཞེས་ གསུངས་སོ། །གཉིས་ པ་ ཁྱིམ་ ན་ གནས་ པའི་ ཉེས་ དམིགས་
བཤད་ པ་ནི། ལྷ། གཟིགས་ སུ་ གསོལ། ཞེས་ པ་ནས། ཞི་བའི་ ལམ་ མི་ འགྲུབ།
ཅེས་པའི་བར་ཏེ། སེམས་དཔའ་ཆེན་པོས་ཡབ་རྒྱལ་པོ་ལ་ལྷ་ཞེས་ཞེ་སར་བྱས་
ནས་བོས་ཏེ། ཁྱིམ་ན་གནས་པའི་སྐྱོན་དང་རབ་ཏུ་བྱུང་བའི་ཕན་ཡོན་ངས་ལེགས་
- 354 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་བཤད་ཀྱིས་གཟིགས་སུ་གསོལ་ཞེས་ཆོས་ཉན་པར་བསྐུལ་ཞིང་། དངོས་སུ་
ཡབ་ལ་གསུངས་ནས་དོན་གྱིས་གྲོལ་བ་དོན་གཉེར་གྱི་གདུལ་བྱ་རྣམས་ལ་ཁྱིམ་
ན་གནས་པའི་སྐྱོན་དང་། རབ་ཏུ་བྱུང་སྟེ་དབེན་པར་གནས་པའི་ཕན་ཡོན་ལེགས་
པར་བཤད་ཀྱིས་ཉོན་ཅིག་ཅེས་བསྐུལ་བར་མཛད་དོ། །དེ་ལ་ཁྱིམ་ན་གནས་པའི་
ཉེས་དམིགས་ནི། ཁྱིམ་དུ་གནས་པ་ནི་ཉོན་མོངས་པ་དང་ཉེས་སྤྱོད་ཐམས་ཅད་
འབྱུང་བའི་གཞི་ཡིན་ཏེ། ཁྱིམ་དུ་གནས་པ་ནི་བྱ་བ་མང་པོས་གཡེངས་ནས་སྒོ་
གསུམ་ལ་དྲན་པ་ཉེ་བར་འཇོག་པའི་སྐབས་མེད་པས་བག་མེད་པར་གནས་པ་
དང༌། ལུས་དང་ལོངས་སྤྱོད་དང་། འཁོར་གཡོག་ལ་སོགས་པས་དྲེགས་པ་དང་།
བུད་མེད་དང་ལྷན་ཅིག་གནས་པ་སོགས་འདོད་ཆགས་ཆེས་ཆེར་རྒྱས་པ་དང་།
ནོར་ལོངས་སྤྱོད་ལ་ཞེན་ཅིང་བརྐམ་པ་དང༌། ཁྱིམ་གྱི་དོན་དུ་འགྲན་ཟླ་མང་པོ་
དང་རྩོད་པས་ཞེ་སྡང་རྒྱས་པ་སོགས་ཉོན་མོངས་པ་ཐམས་ཅད་ཀྱི་གཞིར་གྱུར་པ་
ཡིན་པས། ཁྱིམ་དུ་གནས་ཚེ་སྔར་བཤད་པའི་ཉོན་མོངས་པ་དེ་རྣམས་ཀྱི་གཉེན་
པོར་གྱུར་པའི་ཆོས་བསླབ་པ་གསུམ་སྤྱད་པའི་སྐབས་ལྟ་ག་ལ་མཆིས་སོ། །གཞན་
ཡང་ཁྱིམ་དུ་གནས་པ་ནི་ཚོང་དང་སོ་ནམ་དང་རྒྱལ་པོའི་དཔྱ་ཁྲལ་འབུལ་བ་
སོགས་ལས་ངན་པ་རྣམ་པ་མང་པོས་རྣམ་པར་གཡེངས་ལ། ཁྱིམ་གྱི་ལོངས་སྤྱོད་
རྣམས་ཡོངས་སུ་བཟུང་བ་དང་། སྔར་མ་གྲུབ་པ་རྣམས་གསར་དུ་བསྒྲུབ་པ་དང༌།
གྲུབ་པ་རྣམས་བསྲུང་བས་བྲེལ་ལོ། །དེས་ན་ཁྱིམ་དུ་གནས་པ་ནི་དུས་སྐབས་ཀུན་
ཏུ་སེམས་མ་ཞི་བར་སྡུག་བསྔལ་མང་པོ་འབྱུང་བའི་གནས་སུ་གྱུར་པ་ཡིན་པས་
ཁྱིམ་ན་གནས་པས་ཞི་བ་ཐར་པར་འགྲོ་བའི་ལམ་བསླབ་པ་གསུམ་པོ་ནམ་ཡང་
མི་འགྲུབ་བོ། །ཚིགས་བཅད་འདི་དག་གིས་ནི་ཁྱིམ་ན་གནས་པ་རྣམས་ལ་བདེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བའི་སྐབས་མེད་པ་དང༌། ཆོས་སྒྲུབ་པའི་སྐབས་མེད་པར་བསྟན་ཏོ། །སྔོན་ གྱི་
དམ་པ་འགའ་ཞིག་གིས་ཚིགས་བཅད་འདི་གཉིས་ཀུན་ཉོན་གསུམ་དང་སྦྱར་ཏེ།
བག་མེད་དྲེགས་དང་འདོད་ཆགས་དང་། །བརྐམ་དང་ཞེ་སྡང་གཞིར་གྱུར་ཁྱིམ། །
ཞེས་པ་ཉོན་མོངས་པའི་ཀུན་ནས་ཉོན་མོངས་པ་དང་། ལས་རྣམས་ངན་པ་མང་
པོས་རྣམ་པར་གཡེངས། །ཡོངས་སུ་བཟུང་དང་བསྒྲུབ་དང་བསྲུང་བས་བྲེལ། །
ཞེས་པ་ལས་ཀྱི་ཀུན་ནས་ཉོན་མོངས་པ་དང་། སེམས་ནི་མ་ཞི་སྡུག་བསྔལ་འབྱུང་
བའི་གནས། །ཞེས་པ་སྐྱེ་བའི་ཀུན་ནས་ཉོན་མོངས་པ་དང་སྦྱར་ཏེ་ཁྱིམ་ན་གནས་
པ་རྣམས་ཀུན་ཉོན་གསུམ་པོ་དེས་དུས་རྟག་ཏུ་རང་དབང་མེད་པར་བཅིངས་ནས་
ཆོས་སྒྲུབ་ པའི་སྐབས་མེད་ཅེས་བཤད་དེ། བཤད་སྲོལ་འདི་ཡང་ལེགས་པར་
མཐོང་བས་དེ་ལྟར་དུ་ཡང་བཤད་དོ། །གསུམ་པ་དབེན་པར་གནས་པའི་ཕན་
ཡོན་བཤད་པ་ནི། ནགས་ན་ཞེས་པ་ནས། འཐོབ་པར་འགྱུར། །ཞེས་པའི་བར་ཏེ།
ཚེ་འདིའི་བྱ་བ་ཐམས་ཅད་བློས་བཏང་སྟེ་ཁྱིམ་ནས་ཁྱིམ་མེད་པར་རབ་ཏུ་བྱུང་
ནས་དབེན་པའི་ནགས་ཚལ་ན་གནས་པ་ནི་ཕན་ཡོན་ཚད་མེད་པ་དང་ལྡན་ཏེ།
དབེན་པའི་ནགས་ཚལ་ན་གནས་པ་རྣམས་ནི་ཚོང་དང་ཞིང་ལས་སོགས་བྱ་བ་ངན་
པ་མང་པོ་སྟེ་མཐའ་དག་བཏང་ནས་ལམ་བསྒྲུབ་པ་ལ་གེགས་མེད་པར་རྩེ་གཅིག་
ཏུ་གཞོལ་བར་ནུས་པ་དང་། ནོར་ལོངས་སྤྱོད་ཡོངས་སུ་བཟུང་བ་མཐའ་དག་
སྤངས་པས་ གསོག་པ་དང་བསྲུང་བ་ལ་སོགས་པའི་སྡུག་བསྔལ་མཐའ་དག་
སྤངས་ལ། འདོད་པ་ཆུང་ཞིང་ཆོག་ཤེས་པས་ཤེས་རྒྱུད་གོས་དྲི་བྲལ་གཙང་མར་
གནས་སོ། །ཇི་ལྟར་གོས་དྲི་བྲལ་ལ་ཚོན་ཞེན་སླ་བ་བཞིན་དུ་ཉེས་སྤྱོད་དང་ཉོན་
མོངས་པས་མ་སྦགས་པའི་ཤེས་རྒྱུད་གཙང་མ་དེ་ལ་ལམ་གོང་མའི་ཡོན་ཏན་
- 356 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་སྐྱེ་སླའོ། ། དབེན་པའི་གནས་ སུ་ ཚུལ་ ཁྲིམས་རྣམ་པར་དག་པ་ལ་
གནས་ནས་གནས་ལུགས་ཀྱི་དོན་ལ་སོ་སོར་རྟོག་པའི་ཤེས་རབ་ཀྱིས་དཔྱོད་ཅིང་
རྩེ་གཅིག་ཏུ་སྒོམ་པར་བྱེད་པ་དེ་ནི་ཉོན་མོངས་དང་། ཉེ་བའི་ཉོན་མོངས་མཐའ་
དག་ཞི་བའི་རྣམ་གྲོལ་འབའ་ཞིག་ཡིད་ལ་བྱེད་ཅིང་བསམ་གཏན་བསྒོམས་པའི་
མཐུས་ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་སྐྱེས་ནས་ཡིད་ཀྱང་མགུ།
དེ་ལ་བརྟེན་ནས་ཏིང་ངེ་འཛིན་གོང་འཕེལ་དུ་སོང་སྟེ་གནས་སྐབས་སུ་ལུས་
སེམས་གཉིས་ཀ་གནས་ངན་ལེན་དང་བྲལ་བས་བདེ་བ་ཁྱད་པར་ཅན་དང་ལྡན་
པ་དང་། མཐར་ཉོན་མོངས་བག་ཆགས་དང་བཅས་པ་སྤངས་ཏེ་བླ་ན་མེད་པའི་
བྱང་ཆུབ་ཀྱི་བདེ་བའང་འཐོབ་པར་འགྱུར་ལ། ཚུལ་ཁྲིམས་རྣམ་པར་དག་པ་དང༌།
བསམ་གཏན་བསྒོམས་པས་བསོད་ནམས་ཆེས་ཆེར་རྒྱས་ཏེ་འདོད་ན་ཚངས་པའི་
གཞལ་མེད་ཁང་དུ་གནས་པ་སོགས་སྲིད་པའི་ཕུན་ཚོགས་ཅི་འདོད་འཐོབ་པར་
འགྱུར་ལ། སེམས་དཔའ་ཆེན་པོ་རྣམས་ནི་སྲིད་པའི་ཕུན་ཚོགས་མི་འདོད་པས།
བསླབ་པ་གསུམ་པོ་དེའི་བསོད་ནམས་ཀྱི་སྟོབས་ཀྱིས་སེམས་ཅན་ཐམས་ཅད་
འཁོར་བའི་མཚོ་ནང་ནས་འདོན་པའི་དེད་དཔོན་ཆེན་པོའི་གོ་འཕང་འཐོབ་པར་
འགྱུར་རོ། །རབ་ཏུ་བྱུང་སྟེ་དབེན་པའི་གནས་སུ་སྒྲུབ་པ་སྙིང་པོར་བྱེད་པ་དེ་ལ་ནི་
ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་བསྔགས་པ་རྒྱ་ཆེར་མཛད་པ་
དང་། དཀར་ ཕྱོགས་ ཀྱི་ལྷ་ཐམས་ཅད་ ཀྱིས་ བསྟོད་ཅིང་བསྔགས་པ་དང༌། མི་
རྣམས་ཀྱིས་ཀྱང་བསྟོད་ཅིང་བསྔགས་པ་བྱེད་པས་ན་འཇིག་རྟེན་ཐམས་ཅད་དུ་
སྙན་པའི་གྲགས་པའང་འཐོབ་པར་འགྱུར་རོ། །
བཞི་པ་སྲིད་ཞིའི་ལེགས་ཚོགས་ཐམས་ཅད་ཆོས་ཁོ་ནའི་མཐུ་ལ་ལྟོས་པར་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྟན་ པ་ནི། མི་རྣམས་ཞེས་པ་ནས། མེད་པར་འགྱུར། །ཞེས་པའི་བར་ཏེ། ཚེ་
འདིའི་ཕུན་ཚོགས་གང་ལའང་མ་ཆགས་པར་ཆོས་རྣམ་དག་ཅིག་ངེས་པར་བྱ་
དགོས་པའི་རྒྱུ་མཚན་གང་ཡིན་སྙམ་ན། ཁམས་གསུམ་གྱི་སེམས་ཅན་ཐམས་ཅད་
བདེ་བ་འདོད་ཅིང་སྡུག་བསྔལ་མི་འདོད་པ་ཁོ་ན་ཡིན་ལ། འཁོར་བའི་གནས་ན་
བདེ་བ་ཅི་ཡོད་ཐམས་ཅད་དམ་པའི་ཆོས་ཁོ་ནའི་མཐུ་ལས་འབྱུང་གི །དམ་པའི་
ཆོས་ལ་མ་བརྟེན་པར་བདེ་བ་ཕྲ་མོ་ཞིག་ཀྱང་འབྱུང་བའི་ཐབས་མེད་དོ། །ཚུལ་
འདི་ལ་ཡིད་ཆེས་ཀྱི་ལུང་ཚད་མ་དཔང་པོར་བྱས་ཏེ་ངེས་པ་འདྲེན་ཚུལ་སྔར་རྒྱས་
པར་བཤད་ཟིན་ཏོ། །འཁོར་བའི་གནས་ཀྱི་བདེ་བ་ཐམས་ཅད་དམ་པའི་ཆོས་ཁོ་
ན་ལས་འབྱུང་བར་ངེས་ན་འཁོར་བ་ལས་འདས་པའི་ཐར་པ་དང་ཐམས་ཅད་
མཁྱེན་པའི་གོ་འཕང་མཛད་པ་འཕྲིན་ལས་དང་བཅས་པ་ཐམས་ཅད་དམ་པའི་
ཆོས་ཁོ་ན་ལས་འབྱུང་བ་ལྟ་ཅི་སྨོས་སོ། །དམ་པའི་ཆོས་དེ་སྒྲུབ་པའི་སྐལ་བ་ཡོད་
པ་ནི་ལྷ་དང་མི་རྣམས་ཡིན་ལ། ལྷ་རྣམས་ལ་ཆོས་ཉན་པ་དང༌། སེམས་པ་དང་།
སྒོམ་པའི་སྐལ་བ་ཡོད་ཀྱང་མི་རྣམས་ལ་ཇི་ལྟར་འབྱུང་བ་ལྟ་བུ་ལྷ་ལ་མི་འབྱུང་སྟེ།
ལྷ་རྣམས་ལ་ནི་སོ་ཐར་གྱི་སྡོམ་པ་རྣམ་དག་ཐོབ་པའི་སྐལ་བའང་མེད་ལ། ལྷ་
ཕལ་ཆེར་འདོད་ཡོན་ལ་དགའ་བས་གཡེངས་ནས་གནས་ལུགས་ཀྱི་དོན་ལ་ཡིད་
རྩེ་གཅིག་ཏུ་འཇོག་པའི་བསམ་གཏན་ཁྱད་པར་ཅན་ཐོབ་པའང་དཀའོ། །དེས་ན་
ཆོས་སྒྲུབ་པའི་སྣོད་ཀྱི་གཙོ་བོ་ནི་མི་རྣམས་ཡིན་པས་དལ་བའི་རྟེན་ཐོབ་པའི་མི་
རྣམས་ཀྱིས་རང་གི་སེམས་འདི་ཕྱིར་ཕུང་བའི་ཉོན་མོངས་དང་ཉེས་སྤྱོད་ལས་དམ་
པའི་ཆོས་ཀྱིས་བསྲུང་བར་བྱ་དགོས་ཀྱི། ནོར་དང་དཔུང་གིས་བསྲུང་བ་མིན་ནོ། །
དེ་ཡང་ཚེ་འདིར་ཉོན་མོངས་དང་ཉེས་སྤྱོད་མ་སྤངས་ན་ཕྱི་མར་ངན་འགྲོ་ལས་མི་
-358 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐར་པས། རང་ཉིད་ངན་འགྲོར་མ་ཤོར་བ་ཞིག་འདོད་ན་དམ་པའི་ཆོས་ཚུལ་
བཞིན་དུ་བྱ་དགོས་སོ། །རང་ཉིད་འཁོར་བའི་བཙོན་ར་ལས་ཐར་པ་ཞིག་འདོད་
ན་དེར་འཆི་བྱེད་རང་གི་ལས་ཉོན་གཉིས་ཡིན་པས་དམ་པའི་ཆོས་ལ་འབད་ནས་
ལས་ཉོན་གཉིས་སྤོང་དགོས་ཀྱི། ནོར་དང་དཔུང་གིས་ལས་ཉོན་གཉིས་སྤོང་མི་
ནུས་ཤིང་ངན་འགྲོ་ལས་ཀྱང་བསྲུང་མི་ནུས་ལ། འཁོར་བའི་བཙོན་ར་ལས་ཀྱང་
བསྲུང་མི་ནུས་སོ། །རང་ཉིད་ཞི་མཐར་མ་ལྷུང་བ་ཞིག་འདོད་ན་ཐེག་པ་ཆེན་པོའི་
ཆོས་ཚུལ་བཞིན་དུ་སྤྱད་དེ་ཞི་མཐར་ལྟུང་བ་ལས་བསྲུང་དགོས་ཀྱི། ནོར་དང་
དཔུང་གིས་ཞི་མཐར་ལྟུང་བ་ལས་བསྲུང་མི་ནུས་སོ། །འཁོར་བའི་བདེ་བ་ཐམས་
ཅད་དམ་པའི་ཆོས་ཀྱི་མཐུ་ལ་ལྟོས་པར་མ་ཟད་ཐར་པའི་བདེ་བ་དང་ཐར་པ་བླ་ན་
མེད་པ་རྫོགས་པའི་བྱང་ཆུབ་ཀྱི་བདེ་བ་ཆེན་པོ་ཡང་དམ་པའི་ཆོས་ཀྱིས་ཐོབ་ཀྱི་
དཔུང་དང་འབྱོར་པས་ནི་ཐོབ་པ་མིན་ནོ། །དམ་པའི་ཆོས་ཚུལ་བཞིན་དུ་བྱེད་པའི་
བདག་ཉིད་དབེན་པའི་གནས་སུ་ཚུལ་ཁྲིམས་རྣམ་པར་དག་པ་ལ་གནས་ནས་རྩེ་
གཅིག་ཏུ་བསམ་ གཏན་ སྒོམ་ པར་ བྱེད་པ་རྣམས་ནི་མཐོང་བའི་ཆོས་ལ་ལུས་
སེམས་ཤིན་སྦྱངས་ཀྱི་བདེ་བས་ཚིམ་ནས་དགའ་བར་གནས་ཤིང་། ཤི་ནའང་
དགའ་བར་འགྱུར་ཏེ་ཚུལ་ཁྲིམས་རྣམ་པར་དག་པ་རྣམས་ཤི་ནའང་ངན་སོང་དུ་མི་
ལྟུང་བར་བདེ་འགྲོའི་རྟེན་ཁྱད་པར་ཅན་ཐོབ་ཅིང་། རྟེན་དེ་ལའང་སྐྱེ་བ་སྔ་མར་
ཚུལ་ཁྲིམས་བསྲུངས་པའི་བྱེད་པ་རྒྱུ་མཐུན་དང་མྱོང་བ་རྒྱུ་མཐུན་གྱིས་བག་མེད་
པའི་གནས་མཐའ་དག་རང་བཞིན་གྱིས་སྤངས་ཏེ་ཚུལ་ཁྲིམས་རྣམ་པར་དག་པ་
སོགས་དགེ་བའི་ཆོས་ལ་ རང་བཞིན་ གྱིས་གཞོལ་བར་ འགྱུར་བ་དང་། དེ་ལ་
བརྟེན་ནས་ཐར་པ་དང་ཐམས་ཅད་མཁྱེན་པའི་གོ་འཕང་རིམ་གྱིས་འཐོབ་པར་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འགྱུར་རོ། །དོན་གྱི་དབང་འདི་གཟིགས་ནས་འདུལ་བ་ལུང་ལས། ངའི་དགེ་སློང་
ཚུལ་ཁྲིམས་དང་ལྡན་པ་རྣམས་ནི་ཤི་ནའང་མཐོ་རིས་ནི་དར་གྱིས་ཆོད་པ་ཙམ།
ཐར་པ་ནི་ཡོལ་བས་ཆོད་པ་ཙམ་མོ། །ཞེས་གསུངས་སོ། །ཚུལ་ཁྲིམས་རྣམ་པར་
དག་པའི་ཆོས་ལ་འབད་པ་རྣམས་ནི་དཀོན་མཆོག་གསུམ་ལ་སྙིང་ནས་སྐྱབས་སུ་
བཟུང་སྟེ་རྒྱལ་བའི་བཀའ་དང་འགལ་བའི་སྡིག་པའི་ལས་ལ་ནམ་ཡང་མི་འཇུག་
པར་དྲན་ཤེས་བག་ཡོད་བརྟན་པོས་སྒོ་གསུམ་དགེ་ལ་འབད་པས། ཕྱི་མར་ངན་
སོང་དུ་མི་ལྟུང་བར་རང་གི་སེམས་ལ་གདེང་ཐོབ་པས་ན་ཕྱི་མ་ངན་འགྲོར་སྐྱེ་
དོགས་པའི་འཇིགས་པ་མེད་ཅིང་། བསླབ་པ་གསུམ་ཉམས་སུ་བླངས་པའི་མཐུས་
བདེན་པ་མངོན་སུམ་དུ་མཐོང་བ་ན་ངན་འགྲོའི་ས་བོན་སྤངས་པས་དེ་ནས་བཟུང་
སྟེ་ངན་འགྲོའི་འཇིགས་པ་ནམ་ཡང་མེད་པར་འགྱུར་རོ། །ཚིགས་བཅད་འདི་ལ་
དཔེ་འགའ་ཞིག་ན། ཆོས་རྣམས་ཆོས་ཀྱིས་བསྲུང་གིས་ནོར་དང་དཔུང་གིས་མིན།
ཞེས་ཚིག་རྐང་ལྷག་པོ་ཞིག་འབྱུང་བ། འགྱུར་གསར་རྙིང་གི་དཔེ་ཁུངས་མ་ཐམས་
ཅད་ན་ཚིག་རྐང་ལྷག་པོ་འདི་མེད་པས་བྲིས་ནོར་ཞིག་ཏུ་མངོན་ནོ། །
ལྔ་པ་ལས་དཀར་ནག་གི་འབྲས་བུའི་ཁྱད་པར་བསྟན་པ་ནི། ལས་ཀྱི་ཁྱད་
པར་ཞེས་པ་ནས། གནས་སུ་འགྲོ །ཞེས་པའི་བར་ཏེ། སེམས་ཅན་ཐམས་ཅད་
བདེ་བ་འདོད་ཅིང་སྡུག་བསྔལ་མི་འདོད་པ་ཤ་སྟག་ཏུ་མཚུངས་པ་ལ་སེམས་ཅན་
འགའ་ཞིག་ཤི་ནས་བདེ་འགྲོར་སྐྱེ། འགའ་ཞིག་མི་སྐྱེ་བ་དེ་ལྟ་བུའི་ཁྱད་པར་
འབྱུང་བ་གང་ཡིན་སྙམ་ན། དེ་ནི་རྒྱུའི་ཁྱད་པར་ལས་འབྲས་བུའི་ཁྱད་པར་བྱུང་བ་
ཡིན་ཏེ། སེམས་ཅན་རྣམས་སྐྱེ་བ་ལེན་པའི་རྒྱུ་ནི་རང་རང་གིས་བསགས་པའི་
ལས་ཉིད་ཡིན་ལ། སེམས་ཅན་རྣམས་ལས་གསོག་ཚུལ་མི་འདྲ་བས་རང་ རང་
- 360 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གིས་གང་བསགས་པའི་ལས་ཀྱི་ཁྱད་པར་དེ་དང་དེ་དག་ཅུང་ཟད་ཀྱང་མ་འཆོལ་
བར་ཇི་བཞིན་དུ་གནས་ཤིང་། ལས་སོ་སོའི་འབྲས་བུའང་ཅུང་ཟད་ཀྱང་མ་འཆོལ་
བར་སོ་སོར་མྱོང་དགོས་སོ། །དེ་དག་ཞིབ་ཏུ་བཤད་ན་དགེ་བ་དང་སྡིག་པ་གཉིས་
མཚན་ཉིད་ཐ་དད་དེ། དེ་གཉིས་ཀུན་སློང་མི་འདྲ། ངོ་བོ་མི་འདྲ། འབྲས་བུ་མི་
འདྲ་བར་འབྱུང་ངོ༌། །ཀུན་སློང་མི་འདྲ་སྟེ། དགེ་བ་རྣམས་ནི་གཞན་ལ་ཕན་པའི་
བསམ་ པ་དང་། ཉོན་མོངས་མེད་ པའི་བསམ་པས་བྱེད་ལ། སྡིག་ པ་རྣམས་ནི་
གཞན་ལ་གནོད་པའི་བསམ་པ་དང་། ཉོན་མོངས་པའི་བསམ་པས་བྱེད་དོ། །ཇི་
ལྟར་བྱེད་པ་ནི་སྦྱིན་པ་གཏོང་བ་དང་ཚུལ་ཁྲིམས་བསྲུང་བ་སོགས་དགེ་བ་རྣམས་
ནི་སེམས་ཅན་གཞན་ལ་ ཕན་པར་འདོད་ནས་ནོར་སྟེར་བ་དང་། སེམས་ཅན་
གཞན་ལ་གནོར་འཚེ་ལས་ལྡོག་ནས་སྲོག་གཅོད་པ་སྤོང་བ་དང་། མ་བྱིན་ལེན་
སྤོང་བ་སོགས་ཚུལ་ཁྲིམས་ལ་འཇུག་པ་དང༌། སྦྱིན་པ་གཏོང་བའི་ཚེ་མ་ཆགས་
པའི་བསམ་པས་བྱེད་པ་དང༌། ཚུལ་ཁྲིམས་བསྲུང་བའི་ཚེ་མ་ཆགས་པ་དང་ཞེ་
སྡང་མེད་པའི་བསམ་པས་བྱེད་དོ། །འདི་དག་གི་ཚུལ་ཞིབ་པར་རིན་ཆེན་ཕྲེང་
བའི་ཁུངས་དང་བཅས་སྔར་བཤད་ཟིན་ཏོ། །དགེ་སྡིག་གཉིས་ངོ་བོ་མི་འདྲ་སྟེ།
དགེ་བ་ནི་ཆོས་དཀར་པོའི་རང་བཞིན་དང་། སྡིག་པ་ནི་ཆོས་ནག་པོའི་རང་བཞིན་
ཡིན་ལ། དགེ་བ་ནི་རང་གཞན་གཉིས་ཀ་ལ་ཕན་པ་དང་། སྡིག་པ་ནི་རང་གཞན་
གཉིས་ ཀ་ ལ་ གནོད་ པའོ། །གཞན་ཡང་དགེ་བ་ནི་སངས་རྒྱས་དང་ བྱང་ཆུབ་
སེམས་དཔའ་རྣམས་ཀྱིས་བསྔགས་པའི་གནས་དང་། སྡིག་པ་ནི་སངས་རྒྱས་བྱང་
སེམས་རྣམས་ཀྱིས་སྨད་པའི་གནས་སོ། །དགེ་སྡིག་གཉིས་རྣམ་སྨིན་མི་འདྲ་སྟེ།
མི་དགེ་བའི་རྣམ་སྨིན་ནི་ངན་འགྲོར་ལྟུང་བའོ། །བསོད་ནམས་བསགས་པ་དགེ་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བའི་རྣམ་སྨིན་ནི་བདེ་བའི་གནས་སུ་འགྲོ་བའོ། །གཞན་ཡང་མི་དགེ་བའི་རྣམ་
སྨིན་ནི་ཡིད་དུ་མི་འོང་བ་དང་། དགེ་བའི་རྣམ་སྨིན་ནི་ཡིད་དུ་འོང་བའོ། །གཞན་
ཡང་དགེ་སྡིག་གཉིས་ཀྱི་བྱེད་པ་རྒྱུ་མཐུན་གྱི་ཁྱད་པར་དང་། མྱོང་བ་རྒྱུ་མཐུན་གྱི་
ཁྱད་པར་དང་། བདག་འབྲས་ཀྱི་ཁྱད་པར་རྣམས་ཀྱང་ཞིབ་ཏུ་ཤེས་པ་ཤིན་ཏུ་
གལ་ཆེ་སྟེ་འདིར་ཡི་གེ་མང་བས་འཇིགས་ནས་མ་སྤྲོས་སོ། །
དྲུག་པ་སེམས་དཔའ་ཆེན་པོས་ཡབ་ལ་གནང་བ་ཞུས་ཏེ་ཁྱིམ་ནས་ཁྱིམ་
མེད་པར་རབ་ཏུ་བྱུང་ནས་དབེན་པའི་ནགས་སུ་བྱོན་པ་ནི། དེ་ལྟར་ཞེས་པ་ནས།
གནས་པར་གྱུར་ཏོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོ་
དེས་ཡབ་རྒྱལ་པོ་ལ་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་ཞེས་གསོལ་བ་
བཏབ་ནས། ཡབ་ཀྱིས་ཀྱང་གནང་སྟེ་སྲིད་པའི་ཕུན་ཚོགས་མཐའ་དག་ལ་ཞེན་པ་
ལོག་པས་རྒྱལ་སྲིད་ཀྱི་དཔལ་རྩྭ་དང་འདྲ་བར་བོར་ནས་རབ་ཏུ་བྱུང་སྟེ་དཀའ་
ཐུབ་ཀྱི་ནགས་ཚལ་དུ་གཡེང་བ་མེད་པར་བསམ་གཏན་ལ་རྩེ་གཅིག་ཏུ་གནས་
པར་གྱུར་ཏོ། །སྔར་གྱི་གཞུང་འདི་དག་གིས་ནི་བསམ་གཏན་གྱི་རྒྱུ་ཚོགས་དྲུག་
བསྟན་པ་ཡིན་ཏེ། རྒྱུ་ཚོགས་དྲུག་ནི། དབེན་པའི་གནས་ཡོན་ཏན་ལྔ་དང་ལྡན་པ་
ཞིག་ཏུ་གནས་པ། འདོད་པ་ཆུང་བ། ཆོག་ཤེས་པ། ཚེ་འདིའི་བྱ་བ་རྣམས་ཡོངས་
སུ་སྤངས་པ། ཚུལ་ཁྲིམས་རྣམ་པར་དག་པ་ལ་གནས་པ། འདོད་པ་ལ་འདུན་པའི་
རྣམ་རྟོག་ངན་པ་རྣམས་ཡོངས་སུ་སྤངས་ཏེ་སྲིད་པ་མཐའ་དག་ལ་ཞེན་པ་ལོག་
པའི་ངེས་འབྱུང་སྐྱོ་ཤས་དང་ལྡན་པ་དྲུག་གོ །དེ་དག་སོ་སོའི་ཚུལ་ཞིབ་ཏུ་བཀྲལ་
ན་ཡི་གེ་མང་པོ་དགོས་པས་མ་སྤྲོས་ཤིང་། བློ་གྲོས་ཅན་རྣམས་ ཀྱིས་ནི་སྔར་
བཤད་པ་དེ་དག་ལ་ཞིབ་ཏུ་དཔྱད་ན་ཤེས་པར་ནུས་སོ། །
- 362 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་དབེན་པར་བྱོན་ནས་བསམ་གཏན་སྒོམ་ཚུལ་ནི། དེར་ཡང་ཞེས་
པ་ནས། ཚངས་པའི་འཇིག་རྟེན་དུ་སྐྱེས་པར་གྱུར་ཏོ། །ཞེས་པའི་བར་ཏེ། བྱང་
སེམས་བདག་ཉིད་ཆེན་པོ་དེས་དབེན་པའི་གནས་དེར་ཚུལ་ཁྲིམས་རྣམ་པར་དག་
པ་ལ་གནས་ནས་དགེ་བའི་དམིགས་པ་ལ་སེམས་འཇོག་པ་དང༌། རྒྱུན་ཏུ་འཇོག་
པ་དང༌། གླན་ཏེ་འཇོག་པ་ལ་སོགས་པ་སེམས་གནས་པའི་ཐབས་དགུས་རིམ་
གྱིས་ཞི་གནས་བསྒྲུབས་ཏེ། དེ་ལ་བརྟེན་ནས་བསམ་གཏན་བཞི་དང་ཚད་མེད་པ་
བཞི་པོ་རྣམས་ཚུལ་བཞིན་དུ་བསྒྲུབས་ནས། རང་གི་འཁོར་དུ་འདུས་པའི་འཇིག་
རྟེན་པ་རྣམས་ཀྱང་བསམ་གཏན་དང་ཚད་མེད་པ་དེ་དག་ལ་བཀོད་དེ། ཚངས་
རིས་ནས་འབྲས་བུ་ཆེ་བའི་བར་གྱི་ཚངས་པའི་འཇིག་རྟེན་དུ་སྐྱེ་བར་མཛད་ཅིང༌།
ཐེག་པ་ཆེན་པོའི་ལམ་ལ་ཞུགས་པའི་གདུལ་བྱ་རྣམས་ནི་ཐུན་མོང་བའི་བསམ་
གཏན་རྫོགས་བྱང་ལ་རྩེ་གཅིག་ཏུ་འདུན་པའི་ཡིད་ལ་བྱེད་པ་དང་། བྱམས་པ་ལ་
སོགས་པ་ཚད་མེད་པ་བཞི་དང་། དེ་དག་གིས་ཀུན་ནས་བསླངས་ཏེ་སྤྱོད་པ་ཕ་
རོལ་ཏུ་ཕྱིན་པ་དྲུག་ལ་བཀོད་ནས་རིམ་གྱིས་སངས་རྒྱས་ཀྱི་སར་འཁྲིད་པར་
མཛད་དོ། །བསམ་ གཏན་བཞི་ནི། བསམ་ གཏན་དང་པོ་དང་། གཉིས་པ་དང་།
གསུམ་པ་དང་། བཞི་པ་རྣམས་ཏེ། བསམ་གཏན་བཞི་པོ་འདི་བསྒྲུབ་པ་ལ་ཐོག་
མར་ཞི་གནས་མཚན་ཉིད་ཚང་བ་ཞིག་བསྒྲུབ་དགོས་པ་དང་། དེ་ལ་བརྟེན་ནས་
ཁམས་གོང་འོག་ལ་ཞི་རགས་སུ་ལྟ་བ་མཚན་ཉིད་སོ་སོར་རིག་པའི་ཡིད་བྱེད་
སོགས་ཡིད་བྱེད་རྣམས་སྒྲུབ་ཚུལ་དང༌། ཡིད་བྱེད་དེ་དག་ལ་བརྟེན་ནས་བསམ་
གཏན་གྱི་དངོས་གཞི་སྒྲུབ་ཚུལ་དང་། བསམ་གཏན་བཞི་པོ་དེས་སྤང་བྱ་གང་དང་
གང་སྤོང་བ་དང་། ཐོབ་བྱ་གང་དང་གང་ཐོབ་པ་དང་། སྐྱེ་བའི་ཁྱད་པར་གང་དང་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གང་དུ་ཚུལ་ཇི་ལྟར་སྐྱེ་བ་དང༌། བསམ་གཏན་བཞི་པོ་དེའི་སྒོ་ནས་འཇིག་རྟེན་
པའི་ལམ་བགྲོད་ཚུལ་དང་། སེམས་དཔའ་ཆེན་པོ་རྣམས་བསམ་གཏན་དེ་དག་
རྐྱང་པས་ལམ་མི་བགྲོད་ཀྱང་སེམས་ཅན་གྱི་དོན་དུ་བསམ་གཏན་དེ་དག་ལ་རྩལ་
སྦྱོང་བ་དང༌། དེ་ལྟར་སྦྱངས་པའི་ལག་རྗེས་ལ་རྫུ་འཕྲུལ་དང་མངོན་ཤེས་ཀྱི་སྒོ་
ནས་སེམས་ཅན་གྱི་དོན་ཇི་ལྟར་བྱ་བའི་ཚུལ་ཞིབ་པར་མངོན་རྟོགས་རྒྱན་གྱི་
འགྲེལ་བཤད་ཆེན་མོ་རྣམས་དང་། མངོན་པ་གོང་འོག་གི་གཞུང་འགྲེལ་བཤད་
དང་ བཅས་ པ་ ཞིབ་ཏུ་བལྟས་པ་ལས་ཤེས་ པར་ བྱའོ། །ཚད་ མེད་ པ་ བཞི་ ནི།
བྱམས་པ་ཚད་མེད། སྙིང་རྗེ་ཚད་མེད། དགའ་བ་ཚད་མེད། བཏང་སྙོམས་ཚད་
མེད་བཞིའོ། །བཞི་པོ་དེ་རེ་རེ་ལ་ཡང་སེམས་ཅན་ལ་དམིགས་པ་དང་། ཆོས་ལ་
དམིགས་པ་དང༌། དམིགས་པ་མེད་པ་ལ་དམིགས་པ་གསུམ་གསུམ་ཡོད་དོ། །
བཞི་པོ་དེའི་མི་མཐུན་ཕྱོགས་ནི་རིམ་བཞིན་གནོད་སེམས་དང༌། རྣམ་འཚེ་དང༌།
མི་དགའ་བ་དང༌། ཆགས་སྡང་གཉིས་རྣམས་སོ། །བཞི་པོ་དེའི་ངོ་བོ་ནི་སེམས་
ཅན་རྣམས་ལ་དམིགས་ནས་བདེ་བ་དང་ཕྲད་པར་འདོད་ཅིང་དེ་ལྟར་དུ་གྱུར་ཅིག་
སྙམ་པའི་བསམ་པ་ནི་བྱམས་པའི་ངོ་བོ་དང་། སེམས་ཅན་རྣམས་ལ་དམིགས་
ནས་སྡུག་བསྔལ་དང་བྲལ་བར་འདོད་ཅིང་བྲལ་བར་གྱུར་ཅིག་སྙམ་པའི་བསམ་
པ་ནི་སྙིང་རྗེའི་ངོ་བོ་དང་། སེམས་ཅན་རྣམས་ལ་དམིགས་ནས་བདེ་བ་དང་མི་
འབྲལ་བར་འདོད་ཅིང་དེ་ལྟར་དུ་གྱུར་ཅིག་སྙམ་པའི་བསམ་པ་ནི་དགའ་བའི་ངོ་
བོ་དང་། སེམས་ཅན་རྣམས་ལ་དམིགས་ནས་ཕན་ཚུན་ཆགས་སྡང་འཁྲུག་རྩོད་
མེད་པར་སེམས་སྙོམས་པ་ལ་གནས་པར་འདོད་ཅིང་དེ་ལྟར་དུ་གྱུར་ཅིག་སྙམ་
པའི་བསམ་པ་ནི་བཏང་སྙོམས་ཀྱི་ངོ་བོའོ། །བསམ་པ་བཞི་པོ་དེ་ཡོད་པ་ཙམ་
- 364 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱིས་ཚད་མེད་དངོས་གཞིར་མི་འགྲོ་ཡི། ཚད་མེད་བཞི་པོ་དེ་ནི་བསམ་གཏན་གྱི་
དངོས་ གཞི་ ལ་བརྟེན་ནས་ བསྐྱེད་ དགོས་སོ། །བཞི་པོ་འདི་ལ་ཚད་མེད་ཅེས་
བརྗོད་པའི་རྒྱུ་མཚན་ནི་དམིགས་ཡུལ་སེམས་ཅན་ཚད་མེད་པ་ལ་དམིགས་པ་
དང་། ཚོགས་ཚད་མེད་པ་གསོག་པའི་རྒྱུར་གྱུར་པ་དང༌། ཆོས་ཚད་མེད་པ་ཐོབ་
པའི་རྒྱུར་གྱུར་པ་དང་། ཡེ་ཤེས་ཚད་མེད་པའི་སྤྱོད་ཡུལ་དུ་གྱུར་པས་ན་ཚད་མེད་
པ་ཞེས་བརྗོད་པར་ཡུམ་གསུམ་གྱི་གནོད་འཇོམས་སུ་བཤད་དོ། །ཚད་མེད་བཞི་
པོ་འདི་ལ་ཚངས་པའི་གནས་ཞེས་བརྗོད་པའི་རྒྱུ་མཚན་ནི་ཚད་མེད་བཞི་པོ་འདི་
དག་བསྒོམས་པས་ཚངས་གནས་སུ་སྐྱེ་བས་ན་གནས་སྐབས་ཀྱི་འབྲས་བུའི་སྒོ་
ནས་མིང་བཏགས་པ་ཡིན་ནོ། །བྱང་ཆུབ་སེམས་དཔའ་རྣམས་ནི་གནས་སྐབས་ཀྱི་
འབྲས་བུ་དེ་ཙམ་གྱི་ཕྱིར་དུ་ཚད་མེད་སྒོམ་པ་མིན་གྱི། མཁའ་ཁྱབ་ཀྱི་སེམས་ཅན་
རྣམས་འཁོར་བ་ལས་བསྒྲལ་ཏེ་སངས་རྒྱས་ཀྱི་ས་ལ་འགོད་པའི་ཕྱིར་དུ་བྱམས་པ་
ལ་སོགས་པ་འདི་དག་སྒོམ་པར་བྱེད་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། ཞེས་
ཀྱང་སྦྱར་བར་བྱའོ། །ཞེས་པའི་བར་ཏེ། སེམས་དཔའ་ཆེན་པོ་འདིའི་རྣམ་པར་
ཐར་པ་སྔར་རྒྱས་པར་བསྟན་པ་དེ་ལྟ་བས་ན་འཁོར་བའི་ཉེས་དམིགས་བསམ་
པས་ཡིད་སྐྱོ་བར་གྱུར་པ་རྣམས་ཇི་ལྟར་པདྨ་ཆུ་ནང་དུ་སྐྱེས་ཀྱང་འདམ་གྱི་སྐྱོན་
དང་ཆུས་མི་གོས་པ་ལྟར་རྒྱལ་སྲིད་ཀྱི་དཔལ་ཡང་ལེགས་པའི་ལམ་ལ་སྒྲིབ་པར་
མི་འགྱུར་བར་ངེས་འབྱུང་སྐྱེ་བའི་རྐྱེན་དང་སེམས་ཅན་གྱི་དོན་བྱེད་པའི་གྲོགས་
སུ་འགྱུར་བའི་ཕྱིར་སྔོན་བྱུང་སྟོན་པའི་རྣམ་ཐར་རང་གི་ཉམས་ལེན་དུ་ཁྱེར་ཏེ་
རྟོགས་བརྗོད་འདི་ནས་ཇི་ལྟར་འབྱུང་བ་ལྟར་སེམས་སྐྱོ་བ་ལ་གོམས་པར་བྱའོ། །
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཁོར་བ་ལས་ཐར་པའི་ཐབས་དམ་པ་ནི་ངེས་འབྱུང་སྐྱོ་ཤས་ཡིན་ལ། དེ་ཐབས་
གང་གིས་བསྐྱེད་པ་ནི་ངེས་པར་འཆི་བ་དང་། ནམ་འཆི་ལ་ངེས་པ་མེད་པ་དང་།
འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པའི་འདུ་ཤེས་བསྐྱེད་ན་མྱུར་
དུ་སེམས་སྐྱོ་བར་འགྱུར་བའི་ཕྱིར་སྟོན་པ་ཐུགས་རྗེ་ཅན་དེའི་རྗེས་སུ་སློབ་པར་
འདོད་པ་རྣམས་ཀྱིས་ཆོས་ལ་བསྐུལ་བའི་རྐྱེན་དམ་པ་འཆི་བའི་འདུ་ཤེས་རྒྱུན་དུ་
བསྐྱེད་པར་བྱ་ཞིང་། སྐལ་བ་དང་ལྡན་པ་གཞན་དག་ལའང་རྟོགས་བརྗོད་འདི་
ནས་འབྱུང་བ་རྣམས་འཆི་བའི་འདུ་ཤེས་བསྐྱེད་པའི་ཡོན་ཏན་བསྔགས་པ་ལ་ཡང་
སྦྱར་ཏེ་བརྗོད་པར་བྱའོ། །སྤྱིར་རྒྱུ་རྐྱེན་གྱིས་འདུས་བྱས་པ་ཐམས་ཅད་རང་གྲུབ་
དུས་ཀྱི་སྐད་ཅིག་གཉིས་པར་སྡོད་པའི་མཐུ་མེད་ཅིང་། ལྷག་པར་ལས་ཉོན་གྱིས་
འདུས་བྱས་ཏེ་སྐྱེ་བ་བླངས་པ་རྣམས་འདི་ལྟར་མི་རྟག་གོ་ཞེས་སྔར་བཤད་པ་དེ་
བཞིན་དུ་འཆི་བ་མི་རྟག་པ་དྲན་ན་ཚེ་འདིའི་ཕུན་ཚོགས་ལ་ཆགས་པ་བཟློག་པར་
འགྱུར་བས་འཆི་བ་རྗེས་སུ་དྲན་པའི་ཡོན་ཏན་བསྔགས་པ་དང༌། མི་རྟག་པའི་
གཏམ་བྱ་བ་ལ་ཡང་སྦྱར་བར་བྱའོ། །ལས་ཉོན་གྱིས་འདུས་བྱས་པ་རྣམས་ནི་འདི་
ལྟར་དབུགས་མ་ཕྱིན་པའོ་ཞེས་ལས་ཉོན་གྱིས་འདུས་བྱས་པའི་སྣོད་བཅུད་ཀྱི་
འཇིག་རྟེན་འདི་ཐམས་ཅད་སྡུག་བསྔལ་གྱི་རང་བཞིན་ཅན་དུ་བལྟས་ཏེ་སྲིད་པའི་
ཕུན་ཚོགས་ཐམས་ཅད་ལ་མངོན་པར་མ་ཆགས་པའི་འདུ་ཤེས་བསྐྱེད་པ་དང་། དེ་
བཞིན་དུ་ལས་ཉོན་གྱིས་འཕངས་པའི་འཇིག་རྟེན་འདི་དག་དཔུང་གཉེན་མེད་
ཅིང་གྲོགས་བྱེད་པ་མེད་དོ་ཞེས་སྐལ་བ་དང་ལྡན་པ་གཞན་དག་ལའང་བརྗོད་
པར་བྱའོ། །དེ་བཞིན་དུ་ཁྱིམ་ན་གནས་པའི་ཉེས་དམིགས་དང་དབེན་པར་གནས་
པའི་ཡོན་ཏན་བསམས་ཏེ་དབེན་པའི་ནགས་ཚལ་དགོན་པ་ན་དམ་པའི་ཆོས་བདེ་
- 366 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་བསྒྲུབ་ནུས་ཀྱི། ཁྱིམ་ན་དེ་ལྟར་མི་ནུས་སོ་ཞེས་ཀྱང་སྦྱར་བར་བྱའོ། །མདོར་
ན་རྟོགས་བརྗོད་འདི་རྒྱལ་སྲས་ཀྱི་སྤྱོད་པ་སྤྱི་དང༌། ཁྱད་པར་བསམ་གཏན་གྱི་
ཕར་ཕྱིན་སྒྲུབ་ཚུལ་ལ་སྦྱར་ཏེ་ཕར་ཕྱིན་དྲུག་ལྡན་དང་དམ་པ་དྲུག་ལྡན་དུ་བྱས་
ནས་རང་གིས་ཉམས་སུ་བླང་བ་དང་། སྐལ་བ་དང་ལྡན་པ་གཞན་དག་ལ་ཡང་དེ་
ལྟར་དུ་བརྗོད་པར་བྱའོ། །བཞི་པ་ལེའུའི་མཚན་བསྟན་པ་ནི། ལྕགས་ཀྱི་ཁྱིམ་དུ་
བསྐྱེད་པའི་ རབས་ཏེ་སུམ་ཅུ་རྩ་གཉིས་པའོ། །ཞེས་པའོ། །བདག་ཉིད་ཆེན་པོ་
མཁས་མཆོག་དཔའ་བོས་མཛད་པའི་སྐྱེས་རབས་སོ་བཞི་པའི་དོན་རྣམ་པར་
བཤད་པ་ཐེག་ཆེན་གསལ་བའི་སྒྲོན་མེ་ལས། རྟོགས་བརྗོད་སུམ་ཅུ་རྩ་གཉིས་
པའི་བཤད་པའོ།། །།
༈ གསུམ་ པ་ ཤེས་ རབ་ ལ་ སློབ་ ཚུལ་ ལ་ གཉིས། དོན་ དམ་ རྟེན་ འབྲེལ་
གནས་ལུགས་རྟོགས་པའི་ཤེས་རབ་ལ་སློབ་ཚུལ་དང༌། ཀུན་རྫོབ་ཐབས་ལ་
མཁས་པས་སེམས་ཅན་གྱི་དོན་བྱ་ཚུལ་རྟོགས་པའི་ཤེས་རབ་ལ་སློབ་ཚུལ་ལོ། །
དང་པོ་དོན་དམ་རྟེན་འབྲེལ་གནས་ལུགས་རྟོགས་པའི་ཤེས་རབ་སློབ་ཚུལ་དེ་
བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་
རྣམ་ཐར་ དང་ སྦྱར་ཏེ་བཤད་པ་ལ་བཞི། མཚམས་སྦྱར་བ། མ་ཧེ་ རྒོད་ ཀྱི་ ཁྱུ་
མཆོག་ ཏུ་ འཁྲུངས་ པའི་ རྟོགས་ བརྗོད་ རྒྱས་ པར་ བཤད་ པ། དོན་ བསྡུས་ ཏེ་
གདམས་པ། ལེའུའི་མཚན་བསྟན་པའོ། ། །
དང༌ པོ་ནི། བཟོད་ པར་ བྱ་ བ་ ཡོད་ན་ཞེས་ པ་ནས། དགའ་ བར་ འགྱུར་
རོ། །ཞེས་པའི་བར་ཏེ། རྟོགས་བརྗོད་འདིས་ཕར་ཕྱིན་དྲུག་གི་ནང་ནས་ཤེས་རབ་
ཀྱི་ཕར་ཕྱིན་ལ་སློབ་ཚུལ་གཙོ་བོར་སྟོན་པ་ཡིན་ལ། ཤེས་རབ་ལ་དོན་དམ་རྟོགས་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པའི་ཤེས་རབ་དང་། ཀུན་རྫོབ་རྟོགས་པའི་ཤེས་རབ་གཉིས་ལས། རྟོགས་བརྗོད་
འདིར་དོན་དམ་རྟོགས་པའི་ཤེས་རབ་གཙོ་བོར་སྟོན་པ་ཡིན་ལ། ཆོས་རྣམས་ཀྱི་
གནས་ལུགས་དོན་དམ་རྟོགས་པར་བྱེད་པ་ལ་རྒྱལ་བས་ཐབས་མཐའ་ཡས་པ་
གསུངས་ཏེ། འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས། སྟོང་པ་ཞི་བ་
སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་
རྗེ་ མངའ་ བས་ ཐབས་ ཚུལ་ དང༌། །རིགས་ པ་ བརྒྱ་ དག་ གིས་ ནི་ འཛུད་ པར་
མཛད། །ཅེས་ གསུངས་ པ་ ལྟར་ རོ། །གནས་ ལུགས་རྟོགས་ པའི་ ཐབས་ མཐའ་
ཡས་པ་གསུངས་པ་དེ་དག་གིས་ནང་ནས་རིགས་པའི་རྒྱལ་པོ་རྟེན་འབྲེལ་གྱི་
རིགས་པ་འདི་ནི་གནས་ལུགས་རྟོགས་པའི་ཐབས་བླ་ན་མེད་པ་ཡིན་པར་རྒྱལ་
བས་ལན་གཅིག་མིན་པར་རྒྱ་ཆེར་བསྔགས་ཏེ། མ་དྲོས་པས་ཞུས་པ་ལས། གང་
ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་
ལ་རག་ལས་གང་དེ་སྟོང་པར་བཤད། །གང་ཞིག་སྟོང་ཉིད་ཤེས་དེ་བག་ཡོད་
ཡིན། །ཞེས་དང་། ཏིང་ངེ་འཛིན་རྒྱལ་པོའི་མདོ་ལས། སྒྱུ་མ་ཆུ་བུར་སྨིག་རྒྱུ་གློག་
འདྲ་ཞིང་། །ཆོས་རྣམས་ཐམས་ཅད་ཆུ་ཡི་ཟླ་བ་བཞིན། །ཤི་ནས་འཇིག་རྟེན་ཕ་
རོལ་འགྲོ་བ་ཡི། །སེམས་ཅན་ཤེས་ལས་སྐྱེས་པ་མི་དམིགས་ཀྱང་། །ལས་རྣམས་
བྱས་པ་མེད་པར་མི་འགྱུར་ཏེ། །དཀར་ནག་ཇི་བཞིན་འབྲས་བུ་སྨིན་པར་བྱེད། །
རིགས་པའི་ཚུལ་གྱི་སྒོ་འདི་བཟང་པོ་སྟེ། །ཕྲ་ཞིང་མཐོང་དཀའ་རྒྱལ་བའི་སྤྱོད་
ཡུལ་ཡིན། །ཞེས་སོགས་ངེས་དོན་གྱི་མདོ་སྡེ་རྣམས་སུ་རྒྱ་ཆེར་བསྔགས་པ་ལྟར་
རོ། །དེའི་ཕྱིར་རྟོགས་བརྗོད་འདིར་གནས་ལུགས་རྟོགས་པའི་ཐབས་བླ་ན་མེད་པ་
རྟེན་ཅིང་འབྲེལ་བར་འབྱུང་བ་ལ་ངེས་པ་འདྲེན་པའི་ཚུལ་གཙོ་བོར་སྟོན་པ་ཡིན་
- 368 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས། མཚམས་སྦྱར་གྱི་གཞུང་འདིར་ཡང་བཟོད་པའི་རྒྱུ་ཡོད་ན་བཟོད་པ་འགྲུབ་
ཀྱི། རྒྱུ་མེད་ན་མི་འགྲུབ་བོ་ཞེས་རྟེན་ཅིང་འབྲེལ་བར་འབྱུང་བའི་ཚུལ་ཉིད་བསྟན་
པ་ཡིན་པས་ཚུལ་འདི་ལ་ངེས་པ་རྙེད་པ་ཤིན་ཏུ་གལ་ཆེ་བ་ཡོད་དོ། །ཚུལ་འདིའི་
གནད་མ་རིག་པར་སྔོན་གྱི་མཁས་པ་མང་པོས་ཀྱང་རྟོགས་བརྗོད་འདི་ཤེས་རབ་
ཀྱི་ཕར་ཕྱིན་ལ་སློབ་ཚུལ་ལ་སྦྱོར་མ་བདེ་བར་བརྩོན་འགྲུས་ཀྱི་ཕར་ཕྱིན་ལ་སློབ་
ཚུལ་དུ་སྦྱར་བ་སོགས་མཁས་མཆོག་དཔའ་བོའི་གཞུང་འདིའི་བསྡུས་དོན་བྱེད་པ་
ལ་མི་མཐུན་པ་མང་དུ་བྱུང་སྣང་ངོ༌། །མཚམས་སྦྱར་གྱི་གཞུང་འདི་རྟེན་འབྲེལ་
སྟོན་པ་ལ་སྦྱོར་ཚུལ་དེ་ཡང་འདི་ལྟར་སངས་རྒྱས་ཀྱི་གོ་འཕང་ཐོབ་པར་བྱེད་པ་ལ་
སྤྱོད་པ་ཕ་རོལ་ཏུ་ཕྱིན་པ་དྲུག་ལ་བསླབ་དགོས་ལ། ཕ་རོལ་ཏུ་ཕྱིན་པ་དྲུག་པོ་དེ་
ཡང་རང་རང་གི་རྒྱུ་ལས་འབྱུང་གི་རྒྱུ་མེད་པར་གང་ཡང་འབྱུང་མི་སྲིད་དོ། །དེ་
ཡང་བཟོད་པའི་རྒྱུ་ནི་གནོད་བྱེད་དེ། བཟོད་པར་བྱ་བ་གནོད་པ་བྱེད་པ་ཞིག་ཡོད་
ན་དེ་ལ་དམིགས་ནས་བཟོད་པ་སྐྱེ་བས་རྒྱུ་དེའི་དབང་གིས་བཟོད་པ་ཡོད་པར་
འགྱུར་གྱི། བཟོད་པའི་དམིགས་རྐྱེན་དེ་མེད་ན་བཟོད་པ་འབྱུང་བ་མ་ཡིན་ནོ། །
འདི་ཡང་མཚོན་བྱེད་ཡིན་གྱི། སློང་པ་པོ་ཡོད་ན་སྦྱིན་པ་འབྱུང་གི །སློང་པ་པོ་མེད་
ན་སྦྱིན་པ་འབྱུང་ཐབས་མེད་པ་སོགས་རྒྱལ་སྲས་ཀྱི་སྤྱོད་པ་མཐའ་དག་ལ་དེ་དང་
དེའི་རྒྱུ་ཡོད་ན་འབྱུང་གི །མེད་ན་མི་འབྱུང་བའི་རྟེན་འབྲེལ་ཟབ་མོའི་ཚུལ་ཤེས་
པར་བྱའོ། །རྒྱུ་མཚན་དེ་བས་ན་བྱང་ཆུབ་ཏུ་སེམས་བསྐྱེད་པའི་བསམ་པ་དགེ་བ་
རྒྱལ་སྲས་རྣམས་ནི་གནོད་པ་བྱེད་པ་བྱུང་ན་རང་གི་སངས་རྒྱས་ཀྱི་རྒྱུ་ཚོགས་
བཟོད་པའི་ཕར་ཕྱིན་མྱུར་དུ་རྫོགས་པའི་རྒྱུ་རྙེད་པ་ཡིན་པས་ཁེ་རྙེད་པ་ཡིན་པས་
ཁེ་རྙེད་པ་དང་འདྲ་བར་བཅོས་མ་མིན་པའི་དགའ་བ་སྐྱེ་བར་འགྱུར་རོ། །སྟོན་པ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཐུགས་རྗེ་ཅན་འདིས་སྔོན་སློབ་པ་ལམ་གྱི་གནས་སྐབས་སུ་གནོད་པ་བྱེད་པ་
རྣམས་ལ་གནོད་བྱེད་དུ་མ་བཟུང་བར་སངས་རྒྱས་ཀྱི་གོ་འཕང་མྱུར་དུ་སྟེར་བར་
བྱེད་པའི་དགེ་བའི་བཤེས་གཉེན་དང༌། གནས་སྐབས་དང་མཐར་ཐུག་གི་འདོད་
དོན་ཐམས་ཅད་འབད་མེད་དུ་རྩོལ་བའི་ཡིད་བཞིན་གྱི་ནོར་བུ་དང་། ས་ལམ་
ཐམས་ཅད་འཚོལ་མི་དགོས་པར་འབད་མེད་དུ་སྟེར་བར་བྱེད་པའི་དྲིན་ཅན་དུ་
གཟིགས་ནས་རྒྱལ་སྲས་ཀྱི་སྤྱོད་ པ་ མྱུར་དུ་རྫོགས་པར་མཛད་པའི་རྣམ་ཐར་
བཟང་པོ་དེའི་རྗེས་སུ་བསླབ་པར་བྱའོ། །ཚུལ་འདི་དག་ནི་རྒྱལ་སྲས་ཀྱི་སྤྱོད་པ་
སྤྱིའི་ཁོག་པ་ལྟ་བུ་ཡིན་པས་སྙིང་ནས་ཐེག་པ་ཆེན་པོའི་ལམ་ལ་སློབ་པར་འདོད་
པ་རྣམས་ལ་མེད་དུ་མི་རུང་བ་ཤིན་ཏུ་གཅེས་པའི་མན་ངག་གི་གནད་ཡིན་ནོ། །
འདི་དག་གི་ཚུལ་ཞིབ་པར་མདོ་སྡེ་ཕལ་མོ་ཆེ་དང༌། དེའི་དགོངས་པ་འགྲེལ་པའི་
གཞུང་ བསླབ་ བཏུས་ དང༌ སྤྱོད་ འཇུག་ ལས་ རྩལ་ དུ་ བཏོན་ ནས་ འཆད་ ཅིང་།
བདག་གིས་ཀྱང་བློ་སྦྱོང་གི་ཁྲིད་ཡིག་ཆེན་མོར་ཞིབ་ཏུ་བྲིས་ཟིན་ཏོ། །
གཉིས་པ་མ་ཧེ་རྒོད་ཀྱི་ཁྱུ་མཆོག་ཏུ་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་
པོ་དེའི་ཡོན་ཏན་སྤྱིར་བསྟན་པ། ཁྱད་པར་བཟོད་པའི་རྒྱུ་འབྲས་རྟེན་འབྲེལ་བསླུ་
བ་མེད་པའི་ཚུལ་ལ་སོ་སོར་རྟོག་པའི་ཤེས་རབ་ཀྱིས་དཔྱད་ནས་རྐྱེན་ངན་བྱང་
ཆུབ་ཀྱི་ལམ་དུ་བསྒྱུར་བར་མཛད་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་
ནས། གྱུར་ཏོ་ཞེས་གྲག་གོ །ཞེས་པའི་བར་ཏེ། རྒྱུ་འབྲས་རྟེན་འབྲེལ་མི་བསླུ་
བའི་ཚུལ་ལ་ངེས་པ་རྙེད་པའི་སེམས་དཔའ་ཆེན་པོ་རྣམས་རང་ལ་གནོད་པ་བྱེད་
པ་རྣམས་ལ་དྲིན་ཅན་དུ་བལྟས་ནས་དགའ་བར་འགྱུར་བ་དེ་ཡང་འདི་ལྟར་ཐོས་
- 370 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏེ། བདག་ཅག་གི་སྟོན་པ་ཐུགས་རྗེ་ཅན་འདིའི་སྔོན་གྱི་འཁྲུངས་རབས་བྱང་ཆུབ་
སེམས་དཔའ་སེམས་དཔའ་ཆེན་པོ་དེ་ནམ་མཁའི་མཐས་ཁྱབ་པའི་སེམས་ཅན་
རྣམས་མ་དྲིན་ཅན་དང་བུ་སྡུག་པ་ལྟར་མཐོང་བའི་བྱམས་པ་དང༌། སྙིང་ རྗེས་
བསྐུལ་ནས་སེམས་ཅན་གང་དང་གང་གི་དོན་དུ་འགྱུར་བ་དེ་དང་དེ་དག་ལ་རང་
རང་གི་སྐལ་བ་དང་མཉམ་པའི་ལུས་བཟུང་སྟེ་སེམས་ཅན་དེ་དང་དེ་དག་གི་དོན་
མཛད་པ་ལས། དུས་རེ་ཞིག་ཅིག་ནས་སེམས་ཅན་མང་པོའི་དོན་དུ་འགྱུར་བ་
དང༌། བྱང་ཆུབ་ཀྱི་ཚོགས་མྱུར་དུ་རྫོགས་པའི་ རྐྱེན་ འབྱུང་ བར་ གཟིགས་ནས་
ནགས་ཚལ་དགོན་པ་ཞིག་ན་མ་ཧེ་རྒོད་ཀྱི་ཁྱུ་མཆོག་སྤྱིར་དུད་འགྲོ་ཐམས་ཅད་
དང༌། ལྷག་པར་མ་ཧེ་རྣམས་ཕན་བདེ་ལ་སྦྱོར་བར་མཛད་པ། ལུས་ཆེན་པོ་འདམ་
རྫབ་ཀྱིས་བསྐུས་པས་རྩུབ་པར་གྱུར་པ་སྤྲིན་གྱི་ཕུང་པོ་ལོགས་ཤིག་ཏུ་ཆད་པ་
རྐང་གིས་འགྲོ་ཤེས་པ་འདྲ་བ་ཞིག་ཏུ་གྱུར་ཏོ་ཞེས་གྲག་གོ ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ།
ཚིག་ལྷུག་པའི་སྒོ་ནས་བསྔགས་པ། ཚིགས་སུ་བཅད་པའི་སྒོ་ནས་བསྔགས་པ།
སེམས་དཔའ་ཆེན་པོ་རྣམས་སེམས་ཅན་གྱི་དོན་དུ་དུད་འགྲོའི་སྐྱེ་བ་འཛིན་པ་མདོ་
ལས་གསུངས་ཚུལ་ལོ། །དང་པོ་ནི། དེ་དུད་འགྲོའི་སྐྱེ་གནས་ན་ཞེས་པ་ནས། མ་
གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་དེ་སྙིང་རྗེ་དང་སྨོན་ལམ་གྱི་
དབང་གིས་དུད་འགྲོའི་སྐྱེ་གནས་སུ་སྐྱེ་བ་བཟུང་སྟེ། སྤྱིར་དུད་འགྲོའི་རྟེན་ལ་
ཆོས་ཀྱི་འདུ་ཤེས་དཀོན་ཞིང་གཏི་མུག་ཤས་ཆེ་བ་ཡིན་ཡང་། སེམས་དཔའ་ཆེན་
པོ་དེ་དུད་འགྲོའི་གནས་སུ་སྐྱེ་བ་བཟུང་ཡང་སྔོན་ཡུན་རིང་པོ་ནས་ལམ་ལ་གོམས་
པས་ཀུན་སྦྱོར་གསུམ་དང་བྲལ་ཏེ་ཆོས་རྣམས་ཀྱི་གནས་ལུགས་རྟེན་ཅིང་འབྲེལ་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བར་འབྱུང་བའི་ཚུལ་མངོན་སུམ་དུ་གཟིགས་པ་ནམ་ཡང་ཉམས་པ་མེད་པར་རྣམ་
པར་ཤེས་པ་ཤིན་ཏུ་གསལ་བས་སྲིད་པ་མཐའ་དག་ལ་ཞེན་པ་ལོག་པའི་ངེས་
འབྱུང་དང༌། འགྲོ་བ་སྒྲོལ་བའི་ཁུར་ཁྱེར་བའི་སེམས་བསྐྱེད་དང༌། ཆོས་ཐམས་
ཅད་སྣང་སྟོང་སྒྱུ་མ་ལྟར་གཟིགས་པས་ཐེག་པ་ཆེན་པོའི་ཆོས་རྒྱལ་སྲས་ཀྱི་སྤྱོད་པ་
རླབས་པོ་ཆེ་ལ་སེམས་མི་བརྩོན་པར་མ་གྱུར་པར་ཆུ་ཀླུང་ཆེན་པོའི་རྒྱུན་བཞིན་དུ་
བརྩོན་པ་ལྷོད་པ་མེད་པར་གྱུར་ཏོ། ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། དེ་ལ་ཞེས་པ་ནས།
དེ་ལྟར་གྱུར། །ཅེས་པའི་བར་ཏེ། སེམས་དཔའ་ཆེན་པོ་དེས་སྔོན་དམྱལ་བའི་ཤིང་
རྟ་འདྲེན་པའི་གྱད་དུ་འཁྲུངས་པའི་ཚེ་རང་གི་ཟླ་བོ་ལ་དམིགས་ནས་བྱམས་པ་
དང་སྙིང་རྗེ་བསྐྱེད་པ་དེ་ནས་བཟུང་བྱམས་སྙིང་རྗེ་གོང་འཕེལ་དུ་མཛད་དེ། དེ་
བཞིན་གཤེགས་པ་ཤཱཀྱ་ཐུབ་ཆེན་ལ་སོགས་པ་སངས་རྒྱས་གྲངས་མེད་པའི་སྤྱན་
སྔར་ཐུགས་བསྐྱེད་ཅིང་། བསྐལ་པ་གྲངས་མེད་པར་བྱམས་སྙིང་རྗེ་བྱང་ཆུབ་ཀྱི་
སེམས་སྒོམ་པར་མཛད་པས་སེམས་དཔའ་ཆེན་པོ་དེ་ལ་སྙིང་རྗེ་ཆེན་པོ་ཡུན་རིང་
དུ་འདྲིས་པ་བཞིན་དུ་སེམས་དཔའ་ཆེན་པོ་དེས་སྙིང་རྗེ་ནམ་ཡང་མ་བཏང་བར་
ཐུགས་ཀྱི་དཀྱིལ་དུ་གཅེས་པར་བསྐྱངས་པ་དེ་བཞིན་དུ་སྙིང་རྗེ་ཆེན་པོས་ཀྱང་
སེམས་དཔའ་ཆེན་པོ་དེ་དུས་ནམ་ཡང་ཡོངས་སུ་མ་བཏང་བར་སེམས་དཔའ་ཆེན་
པོའི་ཐུགས་རྒྱུད་ལ་རྟག་ཏུ་གནས་ཏེ། དུས་འདིར་ཡང་སློབ་དཔོན་གཞན་གྱིས་
བསླབས་པ་དང་སྦྱོར་བྱུང་རྩོལ་བ་ལ་མ་ལྟོས་པར་སྙིང་རྗེ་ཆེན་པོ་རང་འཁྲུངས་སུ་
བྱུང་སྟེ་སེམས་ཅན་མགོན་མེད་པ་རྣམས་ཀྱི་མགོན་མཛད་པ་དང༌། སྐྱབས་མེད་པ་
རྣམས་ཀྱི་སྐྱབས་མཛད་ པ་དང༌། དཔུང་གཉེན་མེད་པ་རྣམས་ ཀྱི་དཔུང་གཉེན་
- 372 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཛད་པ་ལ་བརྩོན་པ་ལྷོད་པ་མེད་པར་གྱུར་ཏོ། །དེ་ལྟ་བུའི་ཡོན་ཏན་གྱི་གཏེར་
ཆེན་པོ་དེ་དུད་འགྲོར་སྐྱེ་བ་ཅི་ཡིན་སྙམ་ན། འདི་ལ་རྒྱུ་གཉིས་ཏེ། བྱང་སེམས་སོ་
སྐྱེ་རྣམས་ནི་ལས་ཀྱི་དབང་གིས་དུད་འགྲོའི་རྟེན་ལྟ་བུར་སྐྱེ་བ་ལེན་པ་ཡོད་ལ། ས་
ལ་གནས་པའི་སེམས་དཔའ་ཆེན་པོ་རྣམས་ནི་ལས་དང་ཉོན་མོངས་པས་རང་
དབང་མེད་པར་སྐྱེ་བ་མི་སྲིད་པས། སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་
ལེན་པ་ཡིན་ནོ། །འདིར། ལས་ཀྱི་དབང་གིས་དེ་ལྟར་དེ་གྱུར་ཏམ། དེ་ཉིད་མཐུ་
ཡིས་དེ་ནི་དེ་ལྟར་གྱུར། །ཅེས་གདམ་ཀར་མཛད་པ་ནི་ཐུན་མོང་བ་དང་ཐུན་མོང་
མིན་པའི་གདུལ་བྱ་གཉིས་ཀའི་དབང་དུ་བྱས་པ་སྟེ། གདུལ་བྱ་ཐུན་མོང་བ་དམན་
པ་རྣམས་ཀྱི་དབང་དུ་བྱས་ནས་ལས་ཀྱི་དབང་གིས་སྐྱེས་པར་གསུངས་པའང་ཡོད་
ལ། གདུལ་ བྱ་ དམན་པ་རྣམས་ ལ་ གྲངས་མེད་ གསུམ་ གྱི་ཚོགས་བསགས་ པ་
ཐམས་ཅད་སོ་སོ་སྐྱེ་བོ་བྱང་ སེམས་ཚོགས་ ལམ་ པ་ གཅིག་ གིས་ གསོག་ པར་
གསུངས་པའང་ཡོད་དེ། རྒྱ་ཆེར་རོལ་པ་ལས། སོ་སོའི་སྐྱེ་བོ་ཡིན་ཡང་ང་མི་འཆི།
ཞེས་སྔོན་ཐུགས་བསྐྱེད་པ་ནས་གྲངས་མེད་གསུམ་གྱི་རིང་ལ་ཚོགས་བསགས་ཏེ་
གཞོན་ནུ་དོན་ཐམས་ཅད་གྲུབ་པ་བྱང་ཆུབ་ཀྱི་ཤིང་དྲུང་དུ་བྱོན་པའི་བར་སོ་སྐྱེ་
ཚོགས་ལམ་པ་ཡིན་པ་དང་། དེས་ནུབ་མོ་གཅིག་ལ་སྦྱོར་ལམ་ནས་རྡོ་རྗེ་ལྟ་བུའི་
ཏིང་ངེ་འཛིན་གྱི་བར་རིམ་གྱིས་བགྲོད་དེ་ཐོ་རངས་སངས་རྒྱས་པར་གསུངས་པ་
ལྟ་བུའོ། །ཐུན་མོང་མིན་པའི་དབང་དུ་བྱས་པའི་ས་ལམ་བགྲོད་ཚུལ་ནི་སྔར་རྒྱས་
པར་བཤད་ཟིན་ཏོ། །འདིར་ཡང་ཐུན་མོང་མིན་པའི་དབང་དུ་བྱས་ནས། དེ་ཉིད་
མཐུ་ཡིས་དེ་ནི་དེ་ལྟར་གྱུར། །ཅེས་སེམས་དཔའ་ཆེན་པོ་དེ་ཉིད་ལས་ཉོན་གྱིས་
འཕངས་པ་མིན་པར་བསམ་བཞིན་དུ་རང་གི་མཐུ་སྙིང་རྗེ་དང་སྨོན་ལམ་གྱི་དབང་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གིས་མ་ཧེའི་རྟེན་དེ་ལྟ་བུ་བཟུང་བར་གྱུར་པ་ཡིན་པར་བཤད་དོ། །བྱང་སེམས་
རྣམས་སྲིད་པ་འཛིན་པའི་ཚུལ་འདི་ལ་ཐེག་པ་ཐུན་མོང་བ་དང་ཐུན་མོང་མིན་པའི་
ཁྱད་པར་གྱིས་བཤད་པར་བྱ་བ་ཆེས་མང་དུ་ཡོད་ཀྱང་མ་སྤྲོས་སོ། །
གསུམ་པ་སེམས་དཔའ་ཆེན་པོ་རྣམས་སེམས་ཅན་གྱི་དོན་དུ་དུད་འགྲོའི་སྐྱེ་
བ་འཛིན་པ་མདོ་ལས་གསུངས་ཚུལ་ནི། དེ་བས་བཅོམ་ལྡན་འདས་ཀྱིས་འདི་སྐད་
དུ། ལས་ཀྱི་རྣམ་པར་སྨིན་པ་བསམ་མི་ཁྱབ། །སྙིང་ རྗེའི་བདག་ཉིད་ཅན་ཡང་
དུད་འགྲོར་སྐྱེ། །དེ་ནའང་ཆོས་ཀྱི་འདུ་ཤེས་སྐྱེ་བར་འགྱུར། །ལས་མེད་ན་ནི་སྐྱེ་
བའི་མཚམས་མི་སྦྱོར། །དགེ་བའི་རྣམ་པར་སྨིན་པ་མི་བདེ་མེད། །ཆོས་ཀྱི་འདུ་
ཤེས་ཡོད་ཀྱང་བག་ཆགས་ཀྱིས། །དེ་དང་དེ་རྟེན་དེ་ལྟ་དེ་ལྟར་འགྱུར། །ཞེས་པ་
སྟེ། གཞུང་འདི་ནི་སྤྱིར་བྱང་ཆུབ་སེམས་དཔའ་དུད་འགྲོར་སྐྱེ་བ་ཡོད་པར་མདོ་
ལས་གསུངས་ཚུལ་བསྟན་པ་ཡིན་ཏེ། བཅོམ་ལྡན་འདས་ཀྱི་མདོ་སྡེ་དུ་མར་ལས་
ཀྱི་རྣམ་པར་སྨིན་པ་བསམ་གྱིས་མི་ཁྱབ་པར་གསུངས་ཤིང་། བྱང་ཆུབ་སེམས་
དཔའ་སྙིང་རྗེའི་བདག་ཉིད་ཅན་ཡང་དུད་འགྲོར་སྐྱེ་བ་ཡོད་པར་གསུངས་པ་ལྟ་
བུའོ། །དེ་ལྟར་ཡོད་ཀྱང་སེམས་ཅན་ཐ་མལ་པ་གཞན་དུད་འགྲོར་སྐྱེས་པ་དང་མི་
མཚུངས་ཏེ། བྱང་ཆུབ་སེམས་དཔའ་ཉེས་བྱས་ཕྲ་མོའི་དབང་གིས་དུད་འགྲོར་སྐྱེ་
བ་སྲིད་ཀྱང་། དེ་ལྟར་སྐྱེས་པ་དེའི་ཚེ་ནའང་བྱང་ཆུབ་ཀྱི་སེམས་རིན་པོ་ཆེ་མ་
ཉམས་པའི་མཐུས་སེམས་ཅན་གཞན་ལ་སྙིང་རྗེ་ངང་གིས་སྐྱེ་བ་དང་། ངོ་ཚ་ཁྲེལ་
ཡོད་དང་ལྡན་པས་གཞན་ལ་འཚེ་བ་སོགས་སྡིག་པའི་ལས་ལ་མི་འཇུག་པ་དང་།
རང་ ཉམས་ ལ་ དཔགས་ ཏེ་ སེམས་ ཅན་ གཞན་ སྡུག་ བསྔལ་ གྱིས་ མནར་ བ་
གཟིགས་པ་ན་ཤས་མི་བཟོད་པའི་སྙིང་རྗེ་ཆེན་པོས་སེམས་ཅན་དེའི་སྡུག་བསྔལ་
- 374 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེལ་བ་ལ་ལྷག་པར་བརྩོན་པ་དང༌། སངས་རྒྱས་ཀྱི་གོ་འཕང་མྱུར་དུ་སྒྲུབ་པར་
འདོད་པ་སོགས་ཆོས་ཀྱི་འདུ་ཤེས་གཞན་གྱིས་བསྐུལ་བ་ལ་མ་ལྟོས་པར་ངང་
གིས་སྐྱེ་བར་འགྱུར་ཞིང་། སེམས་ཅན་ཐ་མལ་པ་གཞན་ལ་འབྱུང་བ་ལྟར་སྡུག་
བསྔལ་ཆེར་མི་འབྱུང་ལ། ལས་དབང་གིས་སྡུག་བསྔལ་ཅུང་ཟད་བྱུང་བ་རྣམས་
ཀྱང་ངེས་འབྱུང་དང་བྱང་སེམས་འཕེལ་བའི་རྐྱེན་དུ་འགྱུར་བ་ཞིག་འོང་བར་བྱང་
ཆུབ་ལམ་རིམ་ཆེན་མོ་ལས་གསུངས་སོ། །སོ་སོ་སྐྱེ་བོ་རྣམས་ངན་སོང་དུ་སྐྱེ་བའི་
ལས་མེད་ན་ནི་ངན་སོང་དུ་སྐྱེ་བའི་མཚམས་མི་སྦྱོར་ཏེ། ངན་སོང་དུ་ལས་དབང་
གིས་སྐྱེ་བ་ལ་འཕེན་བྱེད་ཀྱི་ལས་དང་། ལས་དེ་འགྲུབ་བྱེད་ཀྱི་སྲེད་པ་དང་ལེན་
པ་རྣམས་ངེས་པར་སྔོན་དུ་འགྲོ་དགོས་པར་གསུངས་སོ། །བྱང་ཆུབ་སེམས་དཔའ་
ལས་དབང་གིས་དུད་འགྲོར་སྐྱེས་པ་དེའི་ཚེ་ནའང་འཕེན་བྱེད་ལས་ངན་པའི་
མཐུས་འཕངས་ཀྱང་། རྫོགས་བྱེད་ངེས་པར་དགེ་བས་རྫོགས་པ་ཞིག་འོང་བས་
རྟེན་དེ་ལའང་སྔོན་གོམས་པའི་དགེ་བའི་རྣམ་པར་སྨིན་པ་གྲུབ་སྟེ་མི་བདེ་བ་མེད་
པར་བདེ་བ་མྱོང་བར་འགྱུར་རོ། །འོ་ན་བྱང་ཆུབ་སེམས་དཔའ་རྣམས་དུས་སྐབས་
ཀུན་ཏུ་སྒོ་གསུམ་དགེ་བ་སྤྱོད་པ་ཡིན་ཞིང་། བྱང་ཆུབ་ཀྱི་སེམས་རིན་པོ་ཆེ་དང་
དེས་འཕངས་པའི་ཆོས་ཀྱི་འདུ་ཤེས་ཡོད་བཞིན་དུ་དུད་འགྲོའི་རྟེན་དེ་ལྟ་བུར་
འགྱུར་བ་ཅི་ཡིན་སྙམ་ན། བྱང་སེམས་སོ་སྐྱེ་དེ་དག་ལ་བྱང་ཆུབ་ཀྱི་སེམས་དང་།
དེས་འཕངས་པའི་ཆོས་ཀྱི་འདུ་ཤེས་མ་ཉམས་པར་ཡོད་ཀྱང༌། ཚེ་རབས་སྔ་མ་
རྣམས་ལ་གོམས་པའི་ལས་ཀྱི་ལྷག་མ་དག་ཉོན་མོངས་པའི་བག་ཆགས་ཀྱིས་དུད་
འགྲོ་ལ་སོགས་པའི་རྟེན་དམན་པ་དེ་དང་དེ་ལྟ་བུར་འགྱུར་བ་དང༌། རྟེན་དེ་ལ་
ཡང་བྱང་ཆུབ་ཀྱི་སེམས་རིན་པོ་ཆེའི་མཐུས་དགེ་སེམས་མི་ཉམས་པར་མདོ་ལས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གསུངས་སོ། །སྔར་བཤད་པ་དེ་དག་ནི་བྱང་སེམས་སོ་སྐྱེ་ལས་དབང་གིས་དུད་
འགྲོར་སྐྱེ་བ་ཡོད་ཚུལ་ཡིན་གྱི། བྱང་སེམས་ས་ཐོབ་པ་རྣམས་ནི་ལས་དང་ཉོན་
མོངས་པའི་དབང་གིས་ངན་སོང་དུ་སྐྱེ་བ་མི་སྲིད་ཅིང་། སྙིང་རྗེ་དང་སྨོན་ལམ་གྱི་
དབང་གིས་སྐྱེ་བ་བཞེས་པ་དང་། སེམས་ཅན་གྱི་དོན་དུ་འགྱུར་ཚེ་དུད་འགྲོ་ལ་
སོགས་པའི་ངན་སོང་གི་རྟེན་ཡང་འཛིན་པར་མདོ་སྡེ་ལས་གསུངས་ཤིང་། མངོན་
རྟོག་རྒྱན་ལས་ཀྱང་། བསམ་བཞིན་སྲིད་པ་ལེན་པ་དང་། །ཞེས་བྱང་སེམས་ས་
ཐོབ་པ་རྣམས་སེམས་ཅན་གྱི་དོན་དུ་བསམ་བཞིན་དུ་སྐྱེ་བ་ལེན་པར་གསུངས་པ་
དང༌། མདོ་སྡེའི་རྒྱན་ལས་ཀྱང་། བསམ་བཞིན་སྐྱེ་བ་རྫུ་འཕྲུལ་རྣམ་པར་འཕྲུལ།
ཞེས་དང༌། བློ་ལྡན་ཇི་ལྟར་འདོད་པར་སྐྱེ། །དེས་ནི་ཚོགས་རྣམས་རྫོགས་བྱེད་
ཅིང༌། །སེམས་ཅན་རྣམས་ཀྱང་རྣམ་ སྨིན་བྱེད། །ཅེས་ ས་ལ་གནས་པའི་སེམས་
དཔའ་ཆེན་པོ་རྣམས་རང་གི་ཚོགས་རླབས་ཆེན་རྫོགས་པའི་རྐྱེན་མཐོང་བ་དང༌།
སེམས་ཅན་གྱི་དོན་རྒྱ་ཆེན་པོ་འགྲུབ་པར་མཐོང་བ་ན་སྐྱེ་བ་སྣ་ཚོགས་འཛིན་པར་
གསུངས་པ་ལྟར་རོ། །གཞུང་འདི་ལ་འགྱུར་རྙིང་གི་དཔེ་མང་པོར། དེ་བས་ན་
བཅོམ་ ལྡན་ འདས་ ཀྱིས་ ཀྱང་ འདི་ སྐད་ དུ། ཞེས་ འབྱུང་ སྟེ། དེ་ ལྟར་ན་ འདིར་
ཚིགས་བཅད་གཉིས་ལ་ཚིག་རྐང་གཅིག་མི་ཚང་ཞིང་། བདག་ཉིད་ཆེན་པོ་དཔའ་
བོའི་གཞུང་ལ་ཚིགས་བཅད་རྐང་པ་མ་ཚང་བ་གཏན་མི་འབྱུང་བས་བྲིས་ནོར་
ཞིག་ཏུ་མངོན་ཞིང་། དཔེ་ཁ་ཅིག་ན། དེ་བས་བཅོམ་ལྡན་འདས་ཀྱིས་འདི་སྐད་དུ།
ཞེས་པ་འདི་ཚིགས་བཅད་སྔ་མའི་ཚིག་རྐང་དང་པོར་བྱས་འདུག་པ་ལེགས་ལ།
འགྱུར་གསར་དུ་ཡང་། དེ་ཡི་ཕྱིར་ན་བཅོམ་ལྡན་འདས་ཀྱིས་ཀྱང་། །ཞེས་ཚིག་
རྐང་དུ་བཅོས་པ་སྔ་མ་དང་མཐུན་ནོ། །ཡང་ཚིགས་བཅད་གཉིས་པའི་རྐང་པ་
- 376 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུམ་པར་དཔེ་མང་པོར་ཆོས་ཀྱི་འདུ་ཤེས་ཡོད་ཀྱང་ལས་ཀྱི་བག་ཆགས་ཀྱིས་
ཞེས་འདུག་པ། ཚིགས་བཅད་འདི་དག་ཚིག་འབྲུ་དགུ་མར་འདུག་པ་ལ་ཚིག་རྐང་
དེ་ལ་ཚིག་འབྲུ་བཅུ་གཅིག་བྱུང་བས། ཚིགས་བཅད་གཅིག་གི་ཚིག་རྐང་རྣམས་ལ་
ཚིག་འབྲུ་མང་ཉུང་བྱུང་བ་མཁས་མཆོག་དཔའ་བོའི་ཚིག་སྦྱོར་དང་མི་མཐུན་ལ།
དཔེ་ཁ་ཅིག་ན། ཆོས་ཀྱི་འདུ་ཤེས་ཡོད་ཀྱང་བག་ཆགས་ཀྱིས། །ཞེས་ཚིག་འབྲུ་
དགུ་མར་བྲིས་འདུག་ཅིང་། འགྱུར་གསར་དུ་ཡང་། ཆོས་ཀྱི་བག་ཆགས་ཡོད་ཀྱང་
ལས་དབང་གིས། །ཞེས་ཚིག་འབྲུ་དགུ་མར་བཅོས་པ་ཚིག་ཟུར་མི་འདྲ་ཙམ་ལས་
དོན་གཅིག་པས་ཚིག་འབྲུ་དགུ་མར་ཡོད་པ་ལེགས་སོ། །
གསུམ་པ་ཁྱད་པར་བཟོད་པའི་རྒྱུ་འབྲས་རྟེན་འབྲེལ་བསླུ་བ་མེད་པའི་
ཚུལ་ལ་སོ་སོར་རྟོག་པའི་ཤེས་རིབ་ཀྱི་དཔྱད་ནས་རྐྱེན་ངན་བྱང་ཆུབ་ཀྱི་ལམ་དུ་
བསྒྱུར་བར་མཛད་ཚུལ་ལ་དྲུག །སེམས་དཔའ་ཆེན་པོའི་ཚོགས་མྱུར་དུ་རྫོགས་
པའི་རྐྱེན་བསྒྲུབ་ཕྱིར་གནོད་བྱེད་ཉེ་བར་ལྷགས་པ། གནོད་བྱེད་སྤྲེའུ་དེས་སེམས་
དཔའ་ཆེན་པོ་ལ་ཀྱལ་ཀ་ཇི་ལྟར་བྱས་པ། སེམས་དཔའ་ཆེན་པོས་སོ་སོར་རྟོག་
པའི་ཤེས་རབ་ཀྱིས་དཔྱད་ནས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། དཀར་
ཕྱོགས་སྐྱོང་བའི་གནོད་སྦྱིན་ཞིག་གིས་སེམས་དཔའ་ཆེན་པོ་ལ་ཉམས་སད་ཀྱི་དྲི་
བ་བྱས་པ། སེམས་དཔའ་ཆེན་པོས་ གནོད་སྦྱིན་དེ་ལ་ཐེག་པ་ཆེན་པོའི་ཆོས་
བསྟན་པ། གནོད་སྦྱིན་དེ་དད་ནས་བསྔགས་པ་བྱས་པའོ། །
དང་པོ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་། ཚིགས་ སུ་
བཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་སྤྲེའུ་ཞེས་པ་ནས། གནོད་པ་
བྱེད་པར་གྱུར་ཏོ། །ཞེས་པའི་བར་ཏེ། དེ་ནས་སེམས་དཔའ་ཆེན་པོ་དེ་སྔོན་ཡུན་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རིང་པོ་ནས་སངས་རྒྱས་མང་པོ་ལ་བསྙེན་བཀུར་བྱས་ཤིང་སྨོན་ལམ་རྒྱ་ཆེན་པོ་
བཏབ་པའི་མཐུ་གྲུབ་པ་ཡིན་པས་གང་དང་གང་དུ་སྐྱེ་བ་བཞེས་པ་དེ་དང་དེར་
ཚོགས་རྫོགས་པའི་རྐྱེན་ཁྱད་པར་ཅན་ངེས་པར་འབྱུང་བས་ན། དུས་འདིར་ཡང་
ཚོགས་མྱུར་དུ་རྫོགས་པའི་རྐྱེན་བསྒྲུབ་ཕྱིར་ གནོད་བྱེད་ལྷགས་པ་ནི། སྤྲེའུ་མི་
བསྲུན་པ་ཞིག་གིས་སེམས་དཔའ་ཆེན་པོ་དེའི་རང་བཞིན་དེས་ཤིང་སྙིང་རྗེ་ཆེ་
བས་སུ་ལའང་ཁྲོ་བ་དང་འཁྲུག་པ་མེད་པར་ཡུན་རིང་པོ་ནས་བྱམས་སྙིང་ རྗེ་
གོམས་པར་བྱས་པའི་མཐུ་མངོན་པར་གསལ་བར་ཤེས་ནས། མ་ཧེ་འདི་ལ་ནི་
འཇིགས་པ་མེད་དོ་སྙམ་སྟེ་སེམས་དཔའ་ཆེན་པོ་མ་ཧེ་དེ་ལ་འཚེ་བའི་རྣམ་པ་འོག་
ནས་འབྱུང་བ་དེ་དང་དེ་དག་གིས་རབ་ཏུ་གནོད་པ་བྱེད་པར་གྱུར་ཏོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། སྙིང་རྗེ་ཆེ་ཞིང་ཞེས་
པ་ནས། སྤྱོད་པར་འགྱུར། །ཞེས་པའི་བར་ཏེ། སེམས་དཔའ་ཆེན་པོ་ལ་གནོད་པ་
བྱེད་པའི་སྤྲེའུ་འདི་དང་འདི་འདྲ་བའི་སྐྱེ་བོ་མི་བསྲུན་པ་རྣམས་ནི་སྙིང་རྗེ་ཆེ་ཞིང་
གཞན་ལ་གནོད་འཚེ་མི་བྱེད་པར་དེས་ཤིང་འཇམ་པ་དག་མཐོང་ན་བསྙེམས་ཤིང་
དྲེགས་ནས་འདི་ལ་ནི་གནོད་པ་ཅི་བྱས་ཀྱང་ལན་མི་བྱེད་པས་འཇིགས་པ་མེད་དོ་
སྙམ་དུ་མཐོང་ནས་ངན་སྤྱོད་སྣ་ཚོགས་པས་འཚེ་ཞིང་རབ་ཏུ་རྣམ་པར་འགྱུར་བར་
བྱེད་དོ། །སྤྲེ་ངན་དེ་ལ་སོགས་པའི་སྐྱེ་བོ་བླུན་རྨོངས་རྣམས་ཕ་རོལ་སྟོབས་ཆེན་
གང་གིས་རང་ལ་ཚུར་གནོད་པ་བྱེད་པར་ཤེས་ནས་ཅུང་ཟད་འཇིགས་པར་གྱུར་ན་
ནི་རབ་ཏུ་དུལ་བ་བཞིན་དུ་ཞུམ་ཞུམ་པོར་བྱས་ཏེ་བསྙེམས་པ་བོར་ནས་སྟོབས་པོ་
ཆེ་དེ་དག་ལ་དམན་པའི་ཚུལ་གྱིས་འདུད་ཅིང་གུས་པའི་ སྤྱོད་ ཚུལ་ སྟོན་ པར་
འགྱུར་རོ། ། །
- 378 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་གནོད་བྱེད་སྤྲེའུ་དེས་སེམས་དཔའ་ཆེན་པོ་ལ་ཀྱལ་ཀ་ཇི་ལྟར་
བྱས་པ་ནི། སེམས་དཔའ་ཆེན་པོ་དེ་རེ་ཞིག་ཅིག་གཉིད་ཀྱིས་ལོག་ནས་བག་ཕབ་
སྟེ་ ཉལ་ ཞིང་ འདུག་ པ་ ལ། སྤྲེའུ་ དེས་དྲག་ཏུ་བསྐུལ་ནས་གློ་བུར་དུ་ སྟེང་དུ་
མཆོངས་ཏེ་འོངས་སོ། །བར་བར་ནི་དེ་ལ་བཞོན་ནས་རབ་ཏུ་རྒྱུགས་སོ། །བར་
བར་ནི་དེ་བཀྲེས་ཏེ་ཟར་འགྲོ་བའི་ལམ་བཀག་སྟེ་འདུག་གོ །བར་བར་ནི་ཤིང་
གིས་དེའི་རྣ་བར་གཉིས་དཀྲུགས་སོ། །བར་བར་ནི་དེ་ཆུའི་ནང་དུ་རྐྱལ་དུ་འགྲོ་བ་
ལ་མགོ་བོའི་སྟེང་དུ་བཞོན་ཏེ་ལག་པ་གཉིས་ཀྱིས་མིག་གཉིས་བཀབ་བོ། །བར་
བར་ནི་དེ་ལ་བཞོན་ཏེ་དབྱིག་པ་ཕྱར་ནས་རྒྱུགས་ཏེ་གཤིན་རྗེའི་ཚུལ་དུ་འཆོས་
སོ། །ཞེས་པ་སྟེ། དོན་ནི་གོ་བར་ཟད་དོ། །
གསུམ་པ་སེམས་དཔའ་ཆེན་པོས་སོ་སོར་རྟོག་པའི་ཤེས་རབ་ཀྱིས་དཔྱད་
ནས་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ལ་གཉིས། ཚིག་ལྷུག་པའི་སྒོ་ནས་
བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི། འོན་
ཀྱང་ཞེས་པ་ནས། བཟོད་པར་གྱུར་ཏོ། །ཞེས་པའི་བར་ཏེ། དེ་ལྟར་སྤྲེའུ་མི་བསྲུན་
པ་དེས་རྣམ་པར་མི་འཚམ་པའི་འཚེ་བ་ཆེན་པོ་ཚད་མེད་པ་དེ་ལྟ་བུ་བྱས་ཀྱང་།
བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྔོན་ཡུན་རིང་པོ་ནས་བདག་པས་
གཞན་གཅེས་པའི་བྱང་ཆུབ་ཀྱི་སེམས་དང་། དེས་ཀུན་ནས་བསླངས་པའི་རྒྱལ་
སྲས་ཀྱི་སྤྱོད་པ་རླབས་པོ་ཆེ་རྣམས་ལ་གོམས་པའི་མཐུས་སྤྲེའུ་དེས་མ་གྲངས་པ་
སྟེ་རྒྱུད་མ་དུལ་བར་སྤྱོད་པ་བརླང་པོས་མི་རིགས་པའི་ཀྱལ་ཀ་ཚད་མེད་པ་བྱས་
པ་དེ་དག་ཐམས་ཅད་ལ་རྒྱུད་འཁྲུག་པ་དང་། ཁྲོ་བ་དང་། མི་དགའ་བ་མེད་པར།
བཀྲེས་པ་ལ་ཟས་དང་། སྐོམ་པ་ལ་བཏུང་བ་དང་། ཕོངས་པ་ལ་ཡིད་བཞིན་གྱི་
79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ནོར་བུ་བྱིན་པ་ལྟར་རང་ལ་ལྷག་པར་དུ་ཕན་བཏགས་པར་དགོངས་ནས་བཟོད་
པར་གྱུར་ཏོ། །འདིར་ཕན་བཏགས་ཕ་བཞིན་ཞེས་དཔེར་བཀོད་པ་ནི་སྐྱེ་བོ་ཕལ་
པ་རྣམས་རང་ལ་གང་འདོད་པའི་ནོར་སྟེར་བ་ལ་འདིས་ཕན་བཏགས་སོ་ཞེས་
དགའ་བར་བྱེད་པ་བཞིན་དུ་སེམས་དཔའ་ཆེན་པོ་འདི་ཡང་དེ་ལྟར་དུ་གནོད་པ་
བྱས་པ་དེས་ཐུགས་ཚིམ་ཞིང་དགའ་བར་གྱུར་ཅེས་པའོ། །སྤྲེའུ་དེས་གནོད་པ་
བྱས་པ་ཡིན་པ་དེས་ཕན་བཏགས་པར་ཇི་ལྟར་འགྱུར་སྙམ་ན། ཐེག་པ་ཆེན་པོའི་
མན་ངག་གི་གནད་མ་ཐོས་ཤིང་སོ་སོར་རྟོག་པའི་ཤེས་རབ་མེད་པ་རྣམས་ལ་དེ་
ལྟ་བུའི་གནོད་བྱེད་དྲིན་ཅན་དུ་འཆར་བའི་སྐབས་མེད་ཀྱང་། བྱང་སེམས་བདག་
ཉིད་ཆེན་པོ་འདི་ནི་བསྐལ་པ་ཆེན་པོ་གྲངས་མེད་པར་ལམ་ལ་གོམས་པའི་མཐུས་
རྟེན་ཅིང་འབྲེལ་བར་འབྱུང་བའི་ཚུལ་ལ་སོ་སོར་རྟོག་པའི་ཤེས་རབ་ཀྱིས་དཔྱོད་
པའི་མཐུ་བླ་ལྷག་ཏུ་ཆེ་བས་རང་ལ་གང་གིས་ཕན་པ་དང༌། གང་གིས་གནོད་པ་
དང་། བླ་ན་མེད་པའི་བྱང་ཆུབ་ཐོབ་པའི་རྒྱུ་གང་ཡིན་པ་དང་། དེ་ལ་བར་དུ་
གཅོད་པའི་གེགས་གང་ཡིན་པ་དང་། ཚེ་རབས་ཀུན་ཏུ་བདེ་བའི་རྒྱུ་གང་ཡིན་པ་
དང༌། སྡུག་བསྔལ་བའི་རྒྱུ་གང་ཡིན་པ་རྣམས་སོ་སོར་རྟོག་པའི་ཤེས་རབ་ཀྱིས་
ལེགས་ པར་དཔྱད་པ་ན། རང་ ལ་ ཕན་ པའི་ ཆོས་ ཁོ་ན་ཡིན་པ་དང༌། ཆོས་ཀྱི་
མཆོག་ནི་བཟོད་པ་ཡིན་པ་དང་། དེ་ཉིད་རང་ལ་ཚེ་རབས་ཀུན་ཏུ་བདེ་བ་འབྱུང་
བའི་རྒྱུ་ཡིན་པ་དང༌། བླ་ན་མེད་པའི་བྱང་ཆུབ་ཀྱི་རྒྱུ་ཡང་བཟོད་པ་ཡིན་པར་ངེས་
ཤིང་། བཟོད་པ་འབྱུང་བའི་རྒྱུ་ནི་གནོད་བྱེད་དེ་ཡིན་པས་དོན་དུ་ན་སྤྲེའུ་དེ་བླ་ན་
མེད་པའི་བྱང་ཆུབ་སྟེར་བ་པོ་ཡིན་པས་ན་དེ་ལས་དྲིན་ཆེ་བ་དང་། དེ་ལས་ཕན་ཆེ་
བ་མེད་པར་དགོངས་སོ། །འདི་ལྟ་བུའི་རྒྱུ་འབྲས་རྟེན་འབྲེལ་གྱི་གནད་རྣམས་
- 380 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལེགས་པར་ཤེས་ན་སྤྱིར་སེམས་ཅན་ཐམས་ཅད་དང་། ལྷག་པར་རང་ལ་གནོད་
པ་བྱེད་པ་རྣམས་ནི་བླ་ན་མེད་པའི་བྱང་ཆུབ་སྟེར་བར་བྱེད་པའི་དྲིན་ཅན་དུ་གོ་
ནས་རྐྱེན་ངན་ཐམས་ཅད་བྱང་ཆུབ་ཀྱི་གྲོགས་སུ་འགྲོ་བ་ཞིག་འོང་བར་མདོ་སྡེ་
ཕལ་པོ་ཆེ་དང་། དེའི་དགོངས་པ་འགྲེལ་པའི་ཤིང་རྟ་ཆེན་པོའི་གཞུང་རྣམས་ལས་
རྒྱ་ཆེར་གསུངས་སོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། སྡིག་ཅན་རྣམས་ནི་
ཞེས་པ་ནས། ཕན་བཏགས་བཞིན་དུ་བཟོད། །ཅེས་པའི་བར་ཏེ། རྒྱུ་འབྲས་རྟེན་
འབྲེལ་གྱི་ཚུལ་ལ་ལེགས་པར་དཔྱོད་ཤེས་པའི་དམ་པ་རྣམས་དང༌། དེ་ལྟར་མི་
ཤེས་པའི་བླུན་རྨོངས་རྣམས་ཁྱད་པར་ཆེ་སྟེ། སོ་སོར་རྟོགས་པའི་ཤེས་རབ་ཀྱི་
མཐུ་མེད་པའི་བླུན་རྨོངས་སྡིག་ཅན་རྣམས་ནི་རང་ལ་རང་གིས་དགྲ་བྱེད་པ་བཞིན་
དུ་རང་ཉིད་འཁོར་བ་དང་ངན་སོང་གི་སྡུག་བསྔལ་མྱོང་བའི་རྒྱུ་འབད་ནས་སྒྲུབ་
པར་བྱེད་དེ། ཐོག་མེད་ནས་གོམས་པའི་ཉོན་མོངས་པའི་མཐུས་ཆུ་ཐུར་དུ་རྒྱུགས་
པ་ལྟར་བཀག་ཀྱང་མི་ཐུབ་པར་རང་བཞིན་གྱིས་འདུལ་བ་དང་འགལ་བའི་ལམ་
ལ་བརྟེན་ཏེ་བཅས་པ་དང་རང་བཞིན་གྱི་ཁ་ན་མ་ཐོ་བའི་ཉེས་སྤྱོད་མཐའ་དག་
དང༌། ལྷག་པར་སྐྱེ་བོ་དམ་པ་རྣམས་ལ་གནོད་པ་བྱེད་པ་ལ་དགའ་བཞིན་དུ་
འཇུག་པར་བྱེད་དོ། །ཕན་གནོད་བླང་དོར་ཚུལ་བཞིན་མཁྱེན་པའི་རྒྱལ་སྲས་དམ་
པ་རྣམས་ནི་དམ་པའི་མགོན་གྱིས་རྗེས་སུ་བཟུང་ཞིང་ཡང་དག་པའི་ལམ་ལ་ཡུན་
རིང་དུ་གོམས་པར་བྱས་པའི་མཐུས་རང་གི་སྒོ་གསུམ་གྱིས་ཉེས་སྤྱོད་ལ་མི་འཇུག་
པར་མ་ཟད། རང་ལ་གནོད་པར་བྱེད་པ་བྱུང་བ་དེ་ལའང་ཕན་ཆེན་པོ་བཏགས་
པར་བཟུང་ནས་བཟོད་པར་བྱེད་དོ། །
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བཞི་པ་དཀར་ཕྱོགས་སྐྱོང་བའི་གནོད་སྦྱིན་ཞིག་གིས་སེམས་དཔའ་ཆེན་པོ་
ལ་ཉམས་སད་ཀྱི་དྲི་བ་བྱས་པ་ལ་གསུམ། དཀར་ཕྱོགས་སྐྱོང་བའི་གནོད་སྦྱིན་
གྱིས་སེམས་དཔའ་ཆེན་པོ་ལ་སྤྲེའུ་ངན་པ་འདིས་འདི་ཙམ་གྱི་གནོད་པ་བྱས་ལ་
ལན་མི་བྱེད་པ་ཅི་ཡིན་ཞེས་དྲིས་པ། སྤྲེའུ་ངན་པ་འདི་ལ་གནོད་ལན་བྱ་དགོས་སོ་
ཞེས་བསྐུལ་བ། གནོད་བྱེད་ལ་ལན་མ་བྱས་ན་གནོད་པ་ཇེ་འཕེལ་དུ་འགྲོའོ་ཞེས་
བརྗོད་པའོ། །དང་པོ་ནི། དེ་ནས་གནོད་སྦྱིན་གཅིག་ཅིག་དེས་གཙེས་པ་དེ་མི་
བཟོད་པ་དང་སེམས་དཔའ་ཆེན་པོ་དེའི་བསམ་པ་བརྟག་པའི་ཕྱིར། མ་ཧེའི་ཁྱུ་
མཆོག་དེ་ལ་སྤྲེའུ་མི་བསྲུན་པ་དེས་བཞོན་ཏེ་སོང་བའི་ལམ་དུ་བསྒུག་ནས་སྨྲས་པ།
ཀྱེ་ཁྱོད་ཅུང་ཞིག་སྡོད་ཅིག ཁྱོད་སྤྲེའུ་མི་བསྲུན་པ་འདིས་ཉོས་སམ་ཅི། འོན་ཏེ་
རྒྱན་པོས་ཕམ་མམ། འོན་ཏེ་འདིས་འཇིགས་པ་ཅུང་ཟད་ཅིག་ཡོད་དམ། དེ་སྟེ་
བདག་ལ་མཐུ་མེད་པར་ཤེས་སམ། ཅི་ན་འདིས་དེ་ལྟར་བརྙས་ཤིང་བཞོན། ཞེས་
པ་སྟེ། དོན་ནི་དངོས་ཟིན་ལྟར་གོ་སླའོ། ། །
གཉིས་པ་སྤྲེའུ་ངན་པ་འདི་ལ་གནོད་ལན་བྱ་དགོས་སོ་ཞེས་བསྐུལ་བ་ནི།
ཀྱེ་འོ་ན་ཞེས་པ་ནས། བཟོད་པར་བྱེད། །ཅེས་པའི་བར་ཏེ། དཀར་ཕྱོགས་སྐྱོང་
བའི་གནོད་སྦྱིན་དེས་སེམས་དཔའ་ཆེན་པོ་ལ་ཀྱེ་ཞེས་བོས་ནས། འོ་ན་མ་ཧེའི་ཁྱུ་
མཆོག་ཁྱོད་ཀྱི་རྭ་གཉིས་རྩེ་མོ་རྣོ་ཞིང་རྡོ་རྗེའི་ཤུགས་ལྟར་ཤུགས་དྲག་པ་འདི་
གཉིས་ཀྱིས་ཀྱང་ཁོར་ཡུག་གི་རྡོ་རྗེའམ། རིའི་རྒྱལ་པོ་རི་རབ་ལ་བསྣུན་ན་ནི་རྡོ་
རྗེ་ཕ་ལམ་གྱིས་ཤིང་དང་རྡོ་བ་སོགས་ལ་བསྣུན་པ་ཇི་བཞིན་དུ་དུམ་བུ་བརྒྱར་
བཤིག་ཅིང་འཇོམས་ལ། ཁྱོད་ཁྲོས་ཏེ་རྐང་ལག་བཞི་པོ་དྲག་ཏུ་བརྡབ་ཅིང་འཕྲས་
ན་ནི་བྲག་རིའི་རྩེ་མོ་ལ་ཕོག་ཀྱང་འདམ་དུ་བྱིང་བ་བཞིན་དུ་ཐོགས་པ་མེད་པར་
- 382 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགྲོ་ཞིང་དུམ་བུར་འཐོར་རོ། ཁྱུ་མཆོག་ཁྱོད་ཀྱི་ལུས་འདིའང་རྡོ་རྗེའི་བྲག་བཞིན་
དུ་མཁྲེགས་ལ་བརྟན། ཕ་རོལ་འཇོམས་པ་ལ་ཐོགས་པ་མེད་པའི་མཐུ་སྟོབས་
ཕུན་ སུམ་ཚོགས་པས་ཀུན་ཏུ་མཛེས་ལ། རང་བཞིན་གྱིས་གཟི་བརྗིད་ཆེ་ཞིང་
མིག་གཉིས་ཀྱི་ལྟ་བ་བརྗིད་བག་ཆེ་བ་ནི། ཁྱུ་མཆོག་ཁྱོད་ཀྱིས་ཁྲོས་ཏེ་བལྟས་ན་
ནི་རི་དྭགས་རྒྱལ་པོར་རློམ་པའི་སེང་གེ་དག་ཀྱང་འཇིགས་ཤིང་སྐྲག་ནས་རབ་ཏུ་
སྤ་གོང་བར་འགྱུར་རོ། ཁྱུ་མཆོག་ཁྱོད་མཐུ་སྟོབས་དང་ནུས་པ་ཚད་མེད་པ་དང་
ལྡན་པ་དེ་བས་ན་ཁྱོད་ལ་རྒྱུན་དུ་བརྙས་པར་བྱེད་པའི་སྡིག་ཅན་སྤྲེ་ངན་འདི་ནི་
རྨིག་པས་རྒྱབ་ལ་ཆོམས་ཤིག །ཡང་ན་རྭ་རྩེས་བསྣུན་ལ་རྒྱུ་ལྟོ་ཕྲལ་ནས། སྤྲེ་ངན་
འདི་ཡི་དྲེགས་པ་སོལ་ཅིག ཁྱུ་མཆོག་སྟོབས་ཆེན་ཁྱོད་མཐུ་མེད་ཉམ་ཆུང་འདྲ་
བར་སྤྲེའུ་ངན་སྡིག་ཅན་འདིས་དུས་རྟག་ཏུ་རབ་ཏུ་གཙེས་པའི་སྡུག་བསྔལ་འདི་
འདྲ་ཅིའི་ཕྱིར་བཟོད་པར་བྱེད་ཅེས་བསྐུལ་ལོ། །
གསུམ་པ་གནོད་བྱེད་ལ་ལན་མ་བྱས་ན་གནོད་པ་ཇེ་འཕེལ་དུ་འགྲོའོ་ཞེས་
བརྗོད་ པ་ནི། ཡོན་ཏན་ཞེས་པ་ནས། འཕེལ་ བར་ འགྱུར། །ཞེས་ པའི་བར་ཏེ།
དཀར་ཕྱོགས་སྐྱོང་བའི་གནོད་སྦྱིན་དེས་སེམས་དཔའ་ཆེན་པོ་ལ་ཉམས་སད་ཕྱིར་
སྤྲེའུ་ངན་འདི་མ་བསད་པར་རང་དགར་བཞག་ན་འདིས་སླར་ཡང་གནོད་པ་ཇེ་
ཆེར་བྱེད་པས་འཕྲལ་དུ་འདི་ཆོམས་ཤིག །དེ་ལྟར་མ་བྱས་ན་ཇི་ལྟར་འགྱུར་བ་
ངས་ལེགས་པར་བཤད་ཀྱིས་དགོངས་ཤིང་། ཡ་རབས་རྣམས་ནི་ཡོན་ཏན་དང་
སྤྱོད་པ་དེས་ཤིང་ཞི་བས་མགུ་བ་ཡིན་ཡང་སྐྱེ་བོ་ངན་པ་རྣམས་དེ་ལྟ་མ་ཡིན་ཏེ།
ཡོན་ཏན་གྱི་ཕྱོགས་བཟུང་སྟེ་སྤྱོད་ཚུལ་ཞི་ཞིང་དུལ་བ་དང་བདེ་ཞིང་བསིལ་བར་
བྱས་པས་སྐྱེ་བོ་ངན་པ་དུག་སྦྲུལ་ལྟ་བུ་རྣམས་བཅོས་སུ་ག་ལ་རུང་། དཔེར་བགྱིས་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ན་བད་ཀན་གྱི་ནད་ནི་ནད་དེ་འཇོམས་བྱེད་ཀྱི་སྨན་གྱིས་ཞི་བར་བྱ་དགོས་ཀྱི། ཚ་
ཞིང་དྲོད་ཆེ་ལ་རྩུབ་པ། རྩི་མར་རྙིང་པ་དག་དང་། ཤ་རྙིང་པ་དག་དང་། སྒོག་སྐྱ་
ལ་སོགས་པ་དང་། འབྲུ་མར་སོགས་སྣུམ་པའི་ཟས་རྣམས་བསྟེན་ཅིང་བསྒྲུབས་
པས་བད་ཀན་གྱི་ནད་རབ་ཏུ་འཕེལ་བར་འགྱུར་བ་བཞིན་ནོ། །ཚིགས་བཅད་འདི་
འཕགས་པ་ཀླུ་སྒྲུབ་ ཀྱིས་ཤེས་རབ་སྡོང་བུར། ཡོན་ཏན་ཚུལ་ སྤྱོད་ རང་བཞིན་
གསལ་བ་ཡིས། །སྐྱེ་བོ་ངན་པ་བཅོས་སུ་ག་ལ་རུང་། །ཚ་ཞིང་དྲོད་ཆེ་རྩུབ་པས་
བསྒྲུབ་པ་ཡིས། །བད་ཀན་ནད་བཞིན་ཤིན་ཏུ་འཕེལ་བར་འགྱུར། །ཞེས་གསུངས་
པ་དེ་ཉིད་འདིར་བཀོད་པར་མངོན་ཏེ། འགྱུར་ཁྱད་ཅུང་ཟད་མ་གཏོགས་ཤེས་
རབ་སྡོང་བུར་གང་གསུངས་པ་དེ་ཉིད་ཇི་བཞིན་དུ་སྣང་ངོ༌། ། །
ལྔ་པ་སེམས་དཔའ་ཆེན་པོས་ གནོད་སྦྱིན་དེ་ ལ་ ཐེག་ པ་ཆེན་པོའི་ཆོས་
བསྟན་པ་ལ་བདུན། གནོད་བྱེད་ལ་བཟོད་པ་བྱ་དགོས་པར་བསྟན་པ། གནོད་
བྱེད་ཉམ་ཆུང་ལ་བཟོད་པ་མ་བྱས་ན་བཟོད་པར་འབྱུང་དཀའ་བར་བསྟན་པ།
བཟོད་པ་ནི་ཐེག་པ་ཆེན་པོ་བ་རྣམས་ཀྱི་ཡོན་ཏན་ཁྱད་པར་ཅན་ཡིན་པས་ཡོན་
ཏན་དེ་ཉམས་པར་བྱ་མི་རུང་བར་བསྟན་པ། འདི་ཕྱི་ཐམས་ཅད་དུ་བདེ་བ་འབྱུང་
བའི་རྒྱུ་བཟོད་པ་ཡིན་པས་བཟོད་པའི་རྒྱུ་ལ་སེམས་འཁྲུག་པར་མི་རིགས་པར་
བསྟན་པ། རྐྱེན་ངན་བྱང་ཆུབ་ཀྱི་ལམ་དུ་བསྒྱུར་ཚུལ་བསྟན་པ། དེ་ ལྟར་ཆོས་
བཤད་པ་ལ་གནོད་སྦྱིན་གྱིས་ལན་གསོལ་བ། དེ་ལ་སེམས་དཔའ་ཆེན་པོས་རྒྱུ་
འབྲས་རྟེན་འབྲེལ་གྱི་གནད་བསྟན་ནས་བཟོད་པའི་གདམས་ངག་བཤད་པའོ། །
དང་པོ་ནི། དེ་ནས་བྱང་ཆུབ་སེམས་དཔས་ཞེས་པ་ནས། མི་རིགས་སམ། །ཞེས་
པའི་བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོས་གནོད་སྦྱིན་
- 384 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱིས་གནོད་ལན་བྱ་དགོས་པར་བསྐུལ་ཡང་ཁྲོ་བའི་དབང་དུ་མ་བཏང་བར་བཟོད་
པའི་ཕྱོགས་བཟུང་ནས་གནོད་སྦྱིན་དེ་ལ་བལྟས་ཏེ་ཚིག་འཇམ་པོས་ལན་སྨྲས་པ།
གནོད་སྦྱིན་ཁྱོད་ཀྱིས་ཇི་ལྟར་ཟེར་བ་ལྟར་སྤྲེའུ་འདི་ནི། ང་ལས་མཐུ་སྟོབས་ཆུང་
བ་ཡིན་པའང་ངས་ཤེས། སྤྲེའུ་འདི་དུས་རྟག་ཏུ་མ་གྲངས་པ་སྟེ་མ་དུལ་བའི་སྤྱོད་
པ་བརླང་པོ་འདི་ལྟ་བུ་བྱེད་པའང་ངས་ཤེས་མོད། རྒྱུ་མཚན་དེ་བས་སྤྲེའུ་འདི་ལ་
ང་སེམས་ཁྲོ་བ་དང་འཁྲུག་པར་མི་བྱེད་ཀྱི། གནོད་བྱེད་ཉམ་ཆུང་འདི་ལ་བདག་
གིས་བཟོད་པ་བྱ་རིགས་ཏེ། ཐེག་པ་དམན་པར་ཞུགས་པའི་དགེ་སྦྱོང་རྣམས་ཀྱང་
གཤེ་བ་ལ་སླར་མི་གཤེ ཁྲོས་པ་ལ་སླར་མི་ཁྲོ། མཚང་བྲུས་པ་ལ་སླར་མཚང་མི་
འབྲུ། བརྡེགས་པ་ལ་སླར་མི་བརྡེག་པ་དགེ་སྦྱོང་གི་ཆོས་བཞི་པོ་དེ་ལ་གནས་པར་
བྱེད་ཀྱི། དེ་ལྟར་མ་བྱས་ན་དགེ་སྦྱོང་དུ་མི་རུང་བར་བྱེད་ན། བདག་བྱང་ཆུབ་ཏུ་
སེམས་བསྐྱེད་ནས་རྒྱལ་བ་རྣམས་ཀྱི་རྗེས་སུ་སློབ་པར་དམ་བཅས་པ་ཡིན་པས་
གནོད་ལན་དུ་གནོད་པ་བྱ་བ་ག་ལ་རིགས་ཞེས་གསུངས་སོ། །
གཉིས་པ་གནོད་བྱེད་ཉམ་ཆུང་ལ་བཟོད་པ་མ་བྱས་ན་བཟོད་པ་འབྱུང་
དཀའ་བར་བསྟན་པ་ནི། མཐུ་ཆེན་ཞེས་པ་ནས། ཅི་ཞིག་ཡོད། །ཅེས་པའི་བར་
ཏེ། དེ་ལྟར་གནོད་བྱེད་ཉམ་ཆུང་ལ་བཟོད་པ་མ་བྱས་ན་བཟོད་པ་འབྱུང་དཀའ་སྟེ།
བཟོད་པ་ནི་ཕ་རོལ་གྱིས་རང་ལ་ཚིག་ངན་བརྗོད་པ་དང་བརྡེགས་པ་སོགས་རང་
གི་ཡིད་དང་མི་མཐུན་པའི་རྐྱེན་བྱུང་བ་ན་དེ་ལ་མི་ཁྲོ་བར་བཟོད་པར་བྱེད་པ་ཡིན་
ལ། རང་ལས་སྟོབས་དང་དབང་ཐང་ཆེ་བའི་སྐྱེ་བོ་མཐུ་ཆེན་རང་གིས་ལན་གང་
ཡང་བྱ་མི་ནུས་ཤིང་བཅོས་སུ་མི་རུང་བ་དག་ལ་དེས་ཅི་བྱས་ཀྱང་འཇིགས་ནས་
གནས་པ་ལས་ནུས་བཞིན་དུ་བཟོད་པ་ཅི་ཞིག་བྱར་ཡང་ཡོད། གཞན་ལ་གནོད་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
པ་མི་བྱེད་པར་ཞི་ཞིང་དུལ་བའི་ཚུལ་སྤྱོད་པའི་དགེ་བ་དམ་པ་རྣམས་ལ་བཟོད་
པར་བྱར་ཡང་ཅི་ཞིག་ཡོད་དེ། སྐྱེ་བོ་དམ་པ་དེ་དག་གིས་གནོད་པ་གང་ཡང་མི་
བྱེད་པས་དེ་ལ་བཟོད་པ་བྱ་རྒྱུ་གང་ཡང་མེད་པས་སོ། །ཚིགས་བཅད་འདི་ནི་
འཕགས་པ་ཀླུ་སྒྲུབ་ཀྱིས་ཤེས་རབ་སྡོང་བུར། མཐུ་ཆེན་བཅོས་སུ་མི་རུང་ལ། །
བཟོད་པར་བྱར་ཡང་ཅི་ཞིག་ཡོད། །དུལ་བ་ཞི་བའི་སྤྱོད་པ་ལ། །བཟོད་པ་བྱར་
ཡང་ཅི་ཞིག་དགོས། །ཞེས་གསུངས་པ་དེ་ཉིད་འདིར་བཀོད་པའོ། །གསུམ་པ་
བཟོད་པ་ནི་ཐེག་པ་ཆེན་པོ་པ་རྣམས་ཀྱི་ཡོན་ཏན་ཁྱད་པར་ཅན་ཡིན་པས་ཡོན་
ཏན་དེ་ཉམས་པར་བྱ་མི་རུང་བར་བསྟན་པ་ནི། མཐུ་ཆུང་ཞེས་པ་ནས། ཅི་ཕྱིར་
བརྒལ། །ཞེས་ པའི་བར་ཏེ། སྐྱེ་བོ་ལུས་མཐུ་ཆུང་ཞིང་ སེམས་ཉོན་མོངས་ པའི་
དབང་དུ་སོང་སྟེ་རང་དབང་མེད་པར་འཁྲུལ་པར་སྤྱོད་པ་དག་ལ་ལེགས་ཉེས་
འབྱེད་པའི་བློ་གྲོས་དང་ལྡན་པ་རྣམས་ཀྱིས་རང་ལ་མཐུ་ཡོད་བཞིན་དུ་སྐྱེ་བོ་མཐུ་
ཆུང་འཁྲུལ་པ་བྱེད་པ་དེ་དག་ལ་ཁྲོ་བ་མི་བྱ་བར་བཟོད་པ་བྱས་ན་རུང་སྟེ། སྟོབས་
ལྡན་རྣམས་ལ་བཟོད་པ་རྒྱན་གྱི་མཆོག་ཡིན་ཞིང་། བཟོད་པ་ནི་ཉོན་མོངས་པ་
དང་ཉེས་སྤྱོད་མཐའ་དག་འགོག་པའི་དཀའ་ཐུབ་ཀྱི་མཆོག་ཀྱང་ཡིན་ལ། ཚིག་
རྩུབ་ཀྱི་མཚོན་རྣོན་པོ་ཅི་བྱུང་ཡང་དེས་གནོད་པར་མི་ནུས་པའི་གོ་ཆའང་ཡིན་
ནོ། །དེ་ལྟ་བུའི་བཟོད་པ་ཡོད་ན་ནི་ས་ལམ་རིམ་གྱིས་བགྲོད་ནུས་ཤིང་། བཟོད་
པ་དེ་ལྟ་བུ་མེད་ན་ནི་ཉོན་མོངས་དང་ཉེས་སྤྱོད་ཀྱིས་བཅོམ་ནས་ས་ལམ་བགྲོད་
ཐབས་མེད་དོ། །དེའི་ཕྱིར་ཡོན་ཏན་ཁྱད་པར་ཅན་བཟོད་པ་ཉམས་པ་བས་སྐྱེ་བོ་
གཞན་གྱིས་རབ་ཏུ་བརྙས་པར་གྱུར་ཀྱང་རུང་ངོ༌། །སྐྱེ་བོ་མཐུ་སྟོབས་ཆུང་བ་དག་
གིས་རང་ལ་བརྙས་ཐབས་བྱས་པ་ལ་མི་ཁྲོ་བར་དང་དུ་ལེན་པའི་བཟོད་པ་བསྟེན་
- 386 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ནི་ཡོན་ཏན་རྣམས་ཀྱི་མཆོག་ཏུ་རྒྱལ་བས་གསུངས་སོ། །དེ་བས་ན་རྒྱལ་བས་
བསྔགས་པའི་ཡོན་ཏན་ཁྱད་པར་ཅན་དེ་ལ་དགའ་བས་རང་ལ་བརྙས་ཐབས་བྱེད་
པའི་སྐྱེ་བོ་དེ་ཁྱད་དུ་བསད་ནས་རང་ཉིད་ལམ་ལ་སློབ་པའི་སྙིང་སྟོབས་བརྟན་པོ་
ཉམས་པར་བྱས་ཏེ་གཞན་ལ་ཅིའི་ཕྱིར་བརྒལ་ཏེ་གནོད་པ་བྱེད། གཞན་ལ་གནོད་
པ་བྱས་ན་ནི་དེ་ལ་གནོད་པར་མ་སོང་། རང་ལ་གནོད་པ་བྱས་པ་ཡིན་ནོ། །ཡང་
ན་འདི་ལྟར་བཤད་དེ། བཟོད་པ་ཡོན་ཏན་རྣམས་ཀྱི་མཆོག་ཡིན་ཞིང་། །ཡོན་ཏན་
དེ་ ལ་དགའ་བས་ཡོན་ཏན་གྱི་མཆོག་བཟོད་པ་ཁྱད་དུ་བསད་ནས་གཞན་ལ་
གནོད་ལན་བྱེད་པ་ནི་རང་གི་བརྟན་པ་ཉམས་པར་བྱེད་པ་ཡིན་ནོ། །
བཞི་པ་འདི་ཕྱི་ཐམས་ཅད་དུ་བདེ་བ་འབྱུང་བའི་རྒྱུ་བཟོད་པ་ཡིན་པས་
བཟོད་པའི་རྒྱུ་ལ་སེམས་འཁྲུག་པར་མི་རིགས་པར་བསྟན་པ་ནི། བཟོད་པ་རྟག་
ཏུ་ཞེས་པ་ནས། སུ་ཞིག་ཡོད། །ཅེས་པའི་བར་ཏེ། སེམས་ཅན་ཐམས་ཅད་བདེ་
བ་འདོད་ཅིང་སྡུག་བསྔལ་མི་འདོད་པ་ཁོ་ན་ཡིན་པ་ལ། བདེ་བ་འབྱུང་བའི་རྒྱུ་ནི་
རང་རང་གིས་བསགས་པའི་དགེ་བའི་ལས་ཁོ་ན་ཡིན་གྱི། རྒྱུ་དགེ་བ་མ་བསྒྲུབས་
པར་བདེ་བ་འབྱུང་བའི་ཐབས་མེད་དོ། །དགེ་བའི་ནང་ནས་མཆོག་ཏུ་བསྔགས་པ་
ནི་བཟོད་པ་སྟེ། བཟོད་པ་ཡོད་ན་སྦྱིན་པ་དང་ཚུལ་ཁྲིམས་དང་བརྩོན་འགྲུས་ལ་
སོགས་པའི་དགེ་བ་རྣམས་འགྲུབ་པར་འགྱུར་གྱི། བཟོད་པ་མེད་ན་དེ་དག་མི་
འགྲུབ་པས་བཟོད་པ་ནི་དུས་རྟག་ཏུ་བདེ་བར་འགྱུར་བའི་རྒྱུ་ཡིན་ནོ། །བཟོད་པ་
གང་གིས་འགྲུབ་པ་ནི། རང་ལ་ཚིག་ངན་བརྗོད་པ་དང༌། བརྡེག་པ་ལ་སོགས་པ་
གནོད་པ་བྱེད་པ་རྣམས་ལ་བརྟེན་ནས་འགྲུབ་སྟེ་གནོད་བྱེད་དེ་དག་ལ་སེམས་ཁྲོ་
བར་མ་བྱས་པར་དང་དུ་ལེན་པ་ནི་བཟོད་པ་ཡིན་ནོ། །དེ་ལྟར་ཚེ་རབས་ཐམས་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཅད་དུ་བདེ་བ་འབྱུང་བའི་རྒྱུ་བཟོད་པ་འགྲུབ་པའི་དུས་སམ་རྐྱེན་རབ་ཏུ་རྙེད་པར་
དཀའ་བ་ལ། རང་གིས་རྩོལ་བ་བྱ་མ་དགོས་པར་གཞན་གྱིས་བཟོད་པ་དེ་ལྟ་བུ་
དག་འབྱུང་བའི་རྐྱེན་བྱས་པར་གྱུར་ན་དེ་ལས་དྲིན་ཆེ་བ་མེད་པ་ལ་དྲིན་ཅན་དུ་མི་
ལྟ་བར་དེ་ལ་འཁྲུག་པར་བྱེད་པ་སུ་ཞིག་ཡོད། འདི་ཡང་རང་ལ་བདེ་བ་དང་སྡུག་
བསྔལ་འབྱུང་བའི་རྒྱུ་གང་དང་གང་ཡིན་པ་དང་། དེའི་རྐྱེན་གང་དང་གང་ཡིན་པ་
སོ་སོར་རྟོག་པའི་ཤེས་རབ་ཀྱིས་ལེགས་པར་དཔྱད་ནས་ངེས་པ་བཅོས་མིན་རྙེད་
པ་ལ་རག་ལས་སོ། །
ལྔ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་ཚུལ་བསྟན་པ་ནི། གང་ཞིག་ཅེས་
པ་ནས། ཅི་འདྲ་ཞིག །ཅེས་པའི་བར་ཏེ། སྔར་བཤད་པ་དེ་ལྟར་སོ་སོར་རྟོག་པའི་
ཤེས་རབ་ཀྱིས་ལེགས་པར་དཔྱད་པ་ན་རང་ལ་བདེ་བ་འབྱུང་བའི་རྒྱུ་ནི་བཟོད་པ་
ལ་སོགས་པའི་དགེ་བ་ཁོ་ན་ཡིན་པ་དང་། བཟོད་པ་འབྱུང་བའི་རྒྱུ་ནི་གནོད་བྱེད་
ཡིན་པར་ངེས་པ་ན་རང་ལ་གནོད་པ་བྱེད་པ་པོ་དེ་གནོད་བྱེད་དུ་མ་སོང་བདེ་བ་
སྟེར་བ་པོར་སོང་ལ། སྐྱེ་བོ་གང་ཞིག་རང་གི་དགེ་བའི་ཆོས་ཉམས་ཏེ་ངན་སོང་དུ་
འགྲོ་བ་ལ་མི་སེམས་པར་བདག་གི་སྡིག་སྒྲིབ་སྦྱང་བའི་ཕྱིར་བསམ་བཞིན་དུ་
བརྡེག་པ་དང་། ཚིག་རྩུབ་སྨྲ་བ་སོགས་གནོད་པ་བྱེད་པ་ལ་ཞུགས་པ་འདྲ་བ་འདི་
ལའང་བདག་ནི་བཟོད་པར་མི་བྱེད་ན། རང་ལ་ཚེ་རབས་ཐམས་ཅད་དུ་བདེ་བ་
སྟེར་བ་པོ་ལ་དགའ་བར་མི་བྱེད་པ་དེ་ལས་གཞན་པའི་དྲིན་མེད་ཅི་འདྲ་ཞིག་ཡོད་
སྙམ་དུ་བསམ་ནས་གནོད་བྱེད་དེ་ལ་དྲིན་ཅན་དུ་བལྟས་ཏེ་དགའ་བ་དང་གུས་
པར་བྱའོ། །གཞུང་འདིས་ནི་ཐེག་པ་ཆེན་པོའི་ཐབས་མཁས་ཀྱི་མན་ངག་ཁྱད་
པར་ཅན་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་ཚུལ་བསྟན་པ་ཡིན་ཏེ། རྐྱེན་ངན་
- 388 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བྱང་ཆུབ་ཀྱི་ལམ་དུ་བསྒྱུར་ཚུལ་འདི་ལ་བསམ་པས་བསྒྱུར་ཚུལ་དང༌། སྦྱོར་བས་
བསྒྱུར་ཚུལ་གཉིས། བསམ་པས་བསྒྱུར་བ་ལ་ལས་འབྲས་ལ་ཡིད་ཆེས་ཀྱི་དད་པ་
དང༌། བྱམས་ པ་དང༌། སྙིང་ རྗེ་ དང་ བྱང་ཆུབ་ཀྱི་སེམས་རྣམས་ ཀྱིས་བསྒྱུར་བ་
དང་། ཆོས་རྣམས་ཀྱི་གནས་ལུགས་ཤེས་པའི་བློས་བསྒྱུར་བ་གཉིས་སུ་ཡོད་ཅིང་།
སྦྱོར་བས་བསྒྱུར་བ་ལ་ཚོགས་གསོག་པའི་སྒོ་ནས་བསྒྱུར་བ་དང་། སྡིག་པ་སྦྱོང་
བའི་སྒོ་ནས་བསྒྱུར་བ་དང་། བཀའ་སྡོད་རྣམས་ལ་འཕྲིན་ལས་འཆོལ་བའི་སྒོ་
ནས་བསྒྱུར་བ་དང་། གདོན་བགེགས་ལ་གཏོར་མ་སྦྱིན་པའི་སྒོ་ནས་བསྒྱུར་བ་
བཞི་ ཡོད་ པ་ ལས། གཞུང་འདིར་དངོས་སུ་ སྡིག་ པ་ སྦྱོང་བའི་སྒོ་ནས་ལམ་དུ་
བསྒྱུར་ཚུལ་དེ་བསྟན་ནས་ལམ་དུ་བསྒྱུར་ཚུལ་གཞན་རྣམས་དོན་གྱིས་བསྟན་པ་
ཡིན་ཞིང་། གཞུང་སྔ་ཕྱི་རྣམས་གུང་བསྒྲིགས་ནས་མན་ངག་ཏུ་ཁྱེར་ཤེས་ན་དེ་ལྟ་
བུའི་ལམ་གྱི་གནད་རྣམས་རྙེད་པར་འགྱུར་རོ། །ཐེག་པ་ཆེན་པོའི་མན་ངག་གི་
གནད་ཁྱད་པར་ཅན་དེ་དག་ནི་གཞུང་འདིའི་དབུ་ཞབས་ཀུན་ཏུ་ཡང་དང་ཡང་དུ་
འབྱུང་ཞིང་། དེ་དག་ཉམས་སུ་ལེན་པའི་རིམ་པ་བཤེས་གཉེན་དམ་པའི་ཞལ་
ལས་ཞེས་དགོས་པ་རྣམས་ནི་དཔལ་ཨ་ཏི་ཤ་དང་ཆོས་ཀྱི་རྒྱལ་པོ་ཙོང་ཁ་པ་ཆེན་
པོའི་གསུང་ རབ་རྣམས་ལས་འབྱུང་བ་ལྟར་ཏེ། ཞིབ་པར་ཞལ་ལས་ཤེས་པར་
བྱའོ། །
དྲུག་པ་དེ་ལྟར་ཆོས་བཤད་པ་ ལ་ གནོད་ སྦྱིན་ གྱིས་ ལན་གསོལ་བ་ནི།།
གནོད་ སྦྱིན་ གྱིས་ སྨྲས་ པ། ཞེས་ པ་ ནས། སུ་ ཞིག་ ཡོད། །ཅེས་ པའི་ བར་ ཏེ།
སེམས་དཔའ་ཆེན་པོས་གནོད་བྱེད་སྤྲེའུ་དེ་ལ་གནོད་ལན་མི་མཛད་པར་མ་ཟད།
བྱང་ཆུབ་ཀྱི་ཚོགས་མྱུར་དུ་རྫོགས་པར་བྱེད་པའི་དྲིན་ཅན་ཡིན་ནོ་ཞེས་གསུངས་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པ་ན་དཀར་ཕྱོགས་སྐྱོང་བའི་གནོད་སྦྱིན་དེས་ད་དུང་ཚོད་བགམ་པའི་ཕྱིར་སྨྲས་
པ། དེ་བས་ན་མ་ཧེའི་ཁྱུ་མཆོག་ཁྱོད་སྤྲེའུ་འདིས་གནོད་པ་བྱས་པ་ལས་ནམ་ཡང་
ཐར་པར་མི་འགྱུར་རོ། །དེའི་རྒྱུ་མཚན་ཡང་འདི་ལྟར་སྤྲེའུ་ངན་འདི་སོགས་སྡིག་
ཅན་མི་བསྲུན་པ་སྐྱེ་བོ་ཡོན་ཏན་ཅན་རྣམས་ལ་མི་དགའ་ཞིང་། མི་བསྲུན་པའི་
སྤྱོད་པས་ཀྱལ་ཀ་བྱེད་པ་འདི་མ་བཏུལ་ལ། འདི་ལ་བཟོད་པ་སྒོམ་པ་མ་བཏང་ན་
སྡིག་པ་ཅན་མི་བསྲུན་པ་འདི་དག་སྤ་གོང་ནུས་པ་སུ་ཞིག་ཡོད་ཅེས་ཞུས་སོ། །
བདུན་པ་དེ་ལ་སེམས་དཔའ་ཆེན་པོས་རྒྱུ་འབྲས་རྟེན་འབྲེལ་ གྱི་ གནད་
བསྟན་ནས་བཟོད་པའི་གདམས་ངག་བཤད་པ་ནི། བྱང་ཆུབ་སེམས་དཔས་སྨྲས་
པ། ཞེས་པ་ནས། ཐར་པར་འགྱུར། །ཞེས་པའི་བར་ཏེ། དེ་ལྟར་ གནོད་སྦྱིན་དེ་
སྤྲེའུ་མི་བསྲུན་པ་འདི་ལྟ་བུ་སྡིག་ཅན་རྣམས་དྲག་པོས་མ་བཏུལ་ན་ཞི་བས་མི་ཐུལ་
བས་གནོད་པ་ལས་ནམ་ཡང་མི་ཐར་རོ་ཞེས་གནོད་ལན་བྱ་དགོས་པར་བསྐུལ་བ་
དེ་ལ་བྱང་ཆུབ་སེམས་དཔས་ལན་སྨྲས་པ། གཞན་ལ་གནོད་ལན་བྱེད་པ་དེ་རང་
བདེ་བ་ཞིག་འདོད་ནས་བྱེད་པ་ཡིན་ན། གཞན་ལ་གནོད་པ་བྱས་པས་བདེ་བ་
འགྲུབ་མི་སྲིད་དེ། གཞན་ལ་གནོད་པ་བྱས་ཏེ་རང་ཉིད་བདེ་བར་བྱེད་པའམ།
རང་ལ་སྡུག་བསྔལ་འབྱུང་བ་དགག་པར་འདོད་དེ་ཕ་རོལ་པོ་ལ་གནོད་ལན་བྱས་
པས་ལས་ངན་བསགས་ཏེ། ལས་ངན་དེའི་འབྲས་བུ་རྣམ་པར་སྨིན་པ་བདེ་བ་མི་
འགྲུབ་པར་ངན་སོང་དུ་སྐྱེས་ནས་རྣམ་པར་སྨིན་པ་དྲག་པ། སྡུག་བསྔལ་བ། རྩུབ་
པ། ཡིད་དུ་མི་འོང་བ། དཔེ་བྱ་བར་དཀའ་བ་མྱོང་དགོས་པས་ན་རང་ཉིད་བདེ་
བར་འདོད་པ་རྣམས་ཀྱིས་ཕ་རོལ་ལ་གནོད་ལན་བྱེད་པའི་སྡིག་པ་བྱ་མི་རིགས་ཏེ།
གཞན་ལ་གནོད་པའི་སྡིག་པ་བྱས་པས་རང་བདེ་བ་དེ་ནི་བསྒྲུབ་མི་ནུས་སོ། །དེ་
- 390 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་མི་ནུས་ཏེ་མི་དགེ་བ་ལས་རྣམ་སྨིན་བདེ་བ་འབྱུང་བ་གནས་མེད་པར་རྒྱལ་
བས་གསུངས་པས་སོ། །ཚུལ་འདི་ལེགས་པར་གོ་བ་ཡང་སོ་སོར་རྟོག་པའི་ཤེས་
རབ་ཀྱི་རྣམ་སྨིན་བདེ་བ་འགྲུབ་པའི་རྒྱུ་གང་དང་གང་ཡིན་པ་དང༌། དེ་དང་དེ་ཇི་
ལྟར་སྒྲུབ་པའི་ཚུལ་ཡིད་ཆེས་ཀྱི་ལུང་ལ་བརྟེན་ནས་ལེགས་པར་དཔྱད་དེ་ངེས་པ་
གཏིང་ཚུགས་པ་ཞིག་རྙེད་པ་ལ་རག་ལས་སོ། །ལས་དཀར་ནག་གིས་འབྲས་བུ་
བདེ་བ་དང་མི་བདེ་བ་འགྲུབ་ཚུལ་དེ་ལྟར་ཡིན་པ་དེ་བས་ན་བདག་ནི་བཟོད་པ་ལ་
གནས་པ་མི་གཏོང་ལ། བདག་གིས་བཟོད་པ་ལ་གནས་ནས་སྤྲེའུ་འདི་སོགས་
སེམས་ཅན་རྣམས་ལ་རང་གི་སྤྱོད་ཚུལ་བཟང་པོ་དེ་སྣང་བར་བྱས་ཏེ་ཐབས་ཀྱིས་
བསྒོ་བས་སེམས་ཅན་མང་པོ་སྨིན་ཅིང་གྲོལ་བར་བྱེད་ནུས་སོ། །གལ་ཏེ་ཐབས་
ཀྱིས་བསྒོ་ཡང་མ་གོ་ན་གནོད་སྦྱིན་ཁྱོད་སོགས་བཟོད་པ་ཆུང་བ་གཞན་དག་ཡོད་
པས་ན། བཟོད་པ་ཆུང་བའི་སྐྱེ་བོ་དེ་དག་གིས་སྤྲེའུ་འདི་ལོག་པའི་ལམ་འདི་ལས་
བཟློག་པར་བྱེད་དོ། །ཚུལ་འདི་ཡང་སེམས་དཔའ་ཆེན་པོ་འདིའི་ཐབས་མཁས་ཀྱི་
མཛད་པ་རྨད་དུ་བྱུང་བ་ཞིག་སྟེ། སེམས་དཔའ་ཆེན་པོ་རང་ཉིད་ཀྱི་ངོས་ནས་
སེམས་ཅན་ཐམས་ཅད་དགྲར་ལངས་ཏེ་དུས་རྟག་ཏུ་གནོད་པ་བྱས་ཀྱང་བཟོད་
ནུས་མོད། སེམས་ ཅན་ དེའི་ ངོས་ནས་ བསམས་ན་ སེམས་ ཅན་ དེས་ བྱང་ ཆུབ་
སེམས་དཔའ་ལ་ངན་སེམས་ཀྱི་གནོད་པ་བྱས་པས་དམྱལ་བར་སྐྱེས་ནས་སྡུག་
བསྔལ་བཟོད་དཀའ་བ་དུས་ཡུན་རིང་པོར་མྱོང་དགོས་པས་ན། སེམས་ཅན་དེ་ལ་
སྙིང་རྗེས་མ་བཟོད་པར་གནོད་སྦྱིན་དེ་ལ་སྤྲེའུ་མི་བསྲུན་པར་འདི་ལོག་པའི་ལམ་
ལས་བཟློག་པར་གྱིས་ཤིག་ཅེས་ཐབས་ཀྱིས་འདོམས་པའོ། །སེམས་དཔའ་ཆེན་
པོ་རང་ངོས་ནས་སྤྲེའུ་དེ་ལ་མི་བཟོད་པ་གང་ཡང་མེད་པ་ནི་སྤྲེའུ་དེའི་སྤྱོད་ངན་དེ་
391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
གཟིགས་པ་ན་བུ་སྡུག་པ་མེ་དོང་དུ་ལྷུང་བ་མཐོང་བ་ལྟར་བཟོད་གླགས་མེད་པའི་
སྙིང་རྗེ་འཁྲུངས་ཤིང་སྐྱེ་བོ་གནོད་སྦྱིན་དེ་ལྟ་བུས་སྤྲེའུ་འདི་ལ་ཁྱོད་སེམས་དཔའ་
ཆེན་པོ་འདི་ལྟ་བུ་ལ་གནོད་པའི་ལས་ངན་བྱས་སོ་ཞེས་བརྙས་པ་ན། བདག་ལྟ་བུ་
ལའང་སྤྲེའུ་དེ་སྔར་གྱི་དེ་ལྟར་དུ་གནོད་པ་མི་བྱེད་དེ་ཁོ་རང་ལ་གཞན་གྱིས་བརྙས་
པའི་ཉེས་དམིགས་དེ་མཐོང་བ་ན་རང་སྡུག་བསྔལ་བ་མ་བཟོད་ནས་ཕྱིས་དེ་ལྟར་
མི་ བྱེད་དོ། །འོན་ཀྱང་སྤྲེའུ་འདིས་ གནོད་པའི་ལས་འདི་བཏང་ངམ་མ་བཏང་
ནའང་རུང་། སྤྱིར་འདུས་བྱས་ཐམས་ཅད་མྱུར་དུ་འཇིག་ཅིང་། ལྷག་པར་སྤྲེའུ་འདི་
ཡང་གཏན་དུ་མི་གནས་པར་མྱུར་དུ་འཇིག་པས་ན་བདག་ནི་སྤྲེའུའི་གནོད་པ་དེ་
ལས་མྱུར་དུ་ཐར་པར་འགྱུར་རོ། །ཚིགས་བཅད་འདིའི་ཚིག་རྐང་དང་པོ་གཉིས་ལ་
འགྱུར་གསར་དུ། སྐྱེ་བོ་དེ་ལྟ་བུ་ཡིས་བརྙས་བྱས་པ། བདག་གི་དེ་ཉིད་མ་མཐོང་
དེ་ལྟར་བྱས། །ཞེས་འབྱུང་སྟེ། དེ་ལྟར་ན་སྐྱེ་བོ་སྤྲེའུ་མི་བསྲུན་པ་དེ་ལྟ་བུས་ང་ལ་
བརྙས་པ་བྱས་པ་འདི་ནི་ཐོག་མེད་ནས་འཁོར་བར་འཆིང་བྱེད་གཏི་མུག་གིས་
སེམས་བཅིངས་ཏེ་རྨོངས་ནས་བདག་གི་སེམས་ཀྱི་ངང་ཚུལ་སེམས་ཅན་ཐམས་
ཅད་ལ་ཕན་བདེ་སྒྲུབ་པའི་བསམ་པ་ཅན་ཡིན་པ་དེ་ཉིད་མ་མཐོང་ཞིང་རང་གི་
རང་བཞིན་གནས་ལུགས་མ་མཐོང་བས་དེ་ལྟར་བྱེད་པ་ཡིན་ནོ། །སེམས་ཅན་
འདིས་རང་ལ་གནོད་པའི་ཉེས་དམིགས་མཐོང་ན་གནོད་པ་དེ་ལྟར་ཕྱིས་མི་བྱེད་དོ་
ཞེས་བྱའོ། །སློབ་དཔོན་བརྩོན་འགྲུས་སེང་གེས་ཚིགས་བཅད་འདིའི་ཚིག་རྐང་
དང་པོ་གཉིས་ལ། སྐྱེ་བོ་དེ་ལྟ་བུ་ཡིས་བརྙས་བྱས་ན། བདག་ལྟ་བུའང་དེ་ལྟར་དེ་
མི་བྱེད། །ཅེས་འགྱུར་གསར་རྙིང་གཉིས་ཀ་དང་མི་འདྲ་བ་ཞིག་བཀོད་དེ། བྱང་
སེམས་བདག་ལྟ་བུ་ཕ་རོལ་གཞན་ལ་གནོད་ལན་བྱ་ནུས་ཀྱང་དེ་ལྟར་མི་བྱེད་ཅེས་
- 392 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་དོན་ཡིན་པར་བཤད་དོ། །ཚུལ་འདི་ཡང་སོ་སོར་རྟོག་པའི་ཤེས་རབ་ཀྱིས་
འདུས་བྱས་མི་རྟག་པའི་ཚུལ་དང་། སེམས་ཅན་རྣམས་བདེ་བ་འདོད་ཀྱང་རྨོངས་
ནས་སྡུག་བསྔལ་གྱི་རྒྱུ་ལ་འཇུག་པ་སོགས་བླང་དོར་གོ་ལོག་ཏུ་སྤྱོད་པའི་ཚུལ་ལ་
ལེགས་པར་དཔྱད་ནས་རང་ལ་གནོད་པ་བྱེད་པ་ཅི་བྱུང་ཡང་དེ་ལ་མི་ཁྲོ་བར་སྙིང་
རྗེ་སྐྱེ་བའི་རྐྱེན་དུ་བསྒྱུར་བ་དང་། མི་རྟག་པའི་ངང་ཚུལ་བསམ་ནས་སྡུག་བསྔལ་
ཅི་བྱུང་ཡང་མི་འཇིགས་པའི་སྙིང་སྟོབས་བསྐྱེད་པ་སོགས་ཐེག་པ་ཆེན་པོའི་མན་
ངག་གི་གནད་མང་པོ་ཞིག་སྟོན་པ་ཡིན་ཏེ་ཞིབ་ཏུ་བཀྲལ་ན་ཡི་གེ་མང་དུ་དོགས་
པས་མ་སྤྲོས་སོ། ། །
དྲུག་པ་གནོད་སྦྱིན་དེ་དད་ནས་བསྔགས་པ་བྱས་པ་ལ་གསུམ། ཚིག་ལྷུག་
པའི་སྒོ་ནས་བསྔགས་པ་བརྗོད་པ། ཚིགས་སུ་བཅད་པའི་སྒོ་ནས་བསྔགས་པ་
བརྗོད་པ། སྤྲེའུའི་ གནོད་ པ་ ལས་ བཟློག་ པར་ བྱས་ པའོ། །དང་ པོ་ནི། དེ་ ནས་
གནོད་སྦྱིན་དེ་སེམས་རབ་ཏུ་དགའ་ཞིང་ཡ་མཚན་ཆེ་བར་འགྱུར་ཏེ། རབ་ཏུ་མགུ་
ནས་སེམས་དཔའ་ཆེན་པོ་དེ་ལ་མགོ་བོ་བཏུད་དེ་སེ་གོལ་གཏོགས་ནས་ལེགས་
སོ་ལེགས་སོ་ཞེས་སྨྲས་ཏེ་མགུ་བར་བྱས་ནས་ཚིག་སྙན་པ་དེ་དང་དེ་དག་སྨྲས་
སོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་བརྗོད་པ་ནི། དུད་འགྲོ་
རྣམས་ལ་ཞེས་པ་ནས། དཀའ་བ་སྤྱོད། །ཅེས་པའི་བར་ཏེ། དཀར་ཕྱོགས་སྐྱོང་
བའི་གནོད་སྦྱིན་དེས་སེམས་དཔའ་ཆེན་པོ་ལ་ཁྱོད་དུད་འགྲོའི་རིགས་མ་ཧེའི་ཁྱུ་
མཆོག་གི་རྣམ་པར་བསྟན་པ་འདི་བདག་ཅག་སེམས་ཅན་རྨོངས་པ་རྣམས་ཀྱི་སྣང་
ངོར་དགོས་པའི་དབང་གིས་བསྟན་པ་ཞིག་ཡིན་པར་ངེས་ཀྱི། ཁྱོད་དུད་འགྲོ་མ་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཡིན་པར་ངེས་ཏེ། དུད་འགྲོ་རྨོངས་པ་རྣམས་ལ་བདག་པས་གཞན་གཅེས་པའི་
བྱང་ཆུབ་ཀྱི་སེམས་དང༌། སེམས་དེས་ཀུན་ནས་བསླངས་ཏེ་གཞན་གྱིས་གནོད་པ་
བྱས་ཀྱང་དེ་ལ་མི་ཁྲོ་བར་མ་ཟད་གནོད་བྱེད་དེ་དྲིན་ཅན་དུ་བལྟ་བའི་ཆོས་འདི་
འདྲ་ག་ལ་ཡོད། དུད་འགྲོ་རྨོངས་པ་རྣམས་ལ་རྒྱལ་སྲས་ཀྱི་སྤྱོད་པ་བཟང་པོའི་
ཡོན་ཏན་ལ་དགའ་བ་འདི་འདྲའང་ག་ལ་ཡོད། དེས་ན་ཁྱོད་ནི་ལྷ་དང་བཅས་པའི་
འཇིག་རྟེན་ལ་འཚང་རྒྱ་བར་འདོད་ན་འདི་ལྟ་བུའི་རྒྱལ་སྲས་ཀྱི་སྤྱོད་པ་སྤྱད་
དགོས་སོ་ཞེས་ཐབས་ཀྱིས་འདོམས་ཕྱིར་འདི་ལྟ་བུའི་ལུས་ཤིག་བསྟན་པའམ་
ཡང་ན་མཚར་གྱི་བསམ་པས་འདི་འདྲ་བའི་ལུས་ སུ་ གནས་ པ་ཡིན་ངེས་ལ།
བདག་ཉིད་ཆེན་པོ་ཁྱོད་ནི་དཀའ་ཐུབ་ཀྱི་ནགས་ཚལ་འདི་ན་དྲང་སྲོང་མ་ཧེའི་
དབྱིབས་ཅན་དཀའ་བ་སྤྱོད་པ་ཞིག་ཡིན་པར་ངེས་སོ་ཞེས་བསྔགས་སོ། །
གསུམ་པ་སྤྲེའུའི་གནོད་པ་ལས་བཟློག་པར་བྱས་པ་ནི། ཅེས་དེ་ལྟར་ཞེས་
པ་ནས། མི་སྣང་བར་གྱུར། །ཞེས་པའི་བར་ཏེ། དཀར་ཕྱོགས་སྐྱོང་བའི་གནོད་
སྦྱིན་དེས་དེ་ལྟར་སེམས་དཔའ་ཆེན་པོ་དེ་ལ་ཡོན་ཏན་རྒྱ་ཆེན་པོས་མངོན་པར་
བསྟོད་ནས་སྤྲེའུ་མི་བསྲུན་པ་སྡིག་ཅན་དེ་ཡང་སེམས་དཔའ་ཆེན་པོ་དེའི་རྒྱབ་ནས་
ཕབ་སྟེ་སེམས་དཔའ་ཆེན་པོ་དེ་བསྲུང་བར་བྱེད་པའི་གནོད་སྦྱིན་ཡང་མང་དུ་
བསྐོས་ནས་དེ་ཉིད་དུ་མི་སྣང་བར་གྱུར་ཏོ། །འདི་ཡང་མཚོན་པ་ཙམ་སྟེ་བྱང་ཆུབ་
ཏུ་སེམས་བསྐྱེད་ཙམ་ཉིད་ནས་འཁོར་ལོས་བསྒྱུར་རྒྱལ་བསྲུང་བའི་སྲུང་མ་ཉིས་
འགྱུར་གྱིས་དུས་རྟག་ཏུ་སྲུང་བར་བྱེད་པ་དང༌། འགྲོ་བ་མ་ལུས་སྒྲོལ་བའི་ཁུར་
ཁྱེར་བའི་སེམས་དཔའ་ཆེན་པོ་རྣམས་ལ་གནོད་སྦྱིན་ལག་ན་རྡོ་རྗེ་ཐོགས་པ་བརྒྱ་
ཕྲག་མང་པོས་དུས་རྟག་ཏུ་བསྲུང་ཞིང་སྐྱོང་བར་མདོ་ལས་གསུངས་སོ། །
- 394 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན། ཞེས་པ་ནས། ཆོས་
མཉན་པ་ལའང་སྦྱར་བར་བྱའོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་
མ་ཧེའི་ཁྱུ་མཆོག་ཏུ་སྐྱེ་བ་བཞེས་པའི་མཛད་པ་བཟང་པོ་རྨད་དུ་བྱུང་བ་རྒྱས་པར་
བཤད་པ་དེ་ལྟ་བས་ན། བཟོད་པ་བྱ་བའི་ཡུལ་གནོད་པ་བྱེད་པ་ཡོད་ན་བཟོད་པ་
ཡོད་པར་འགྱུར་གྱི། དེ་མེད་ན་བཟོད་པ་ཡོད་པ་མ་ཡིན་པའི་ཕྱིར་བསམ་པ་དགེ་
བ་སྐྱེས་བུ་དམ་པ་རྣམས་ནི་གནོད་པ་བྱེད་པ་ལའང་ཁེ་རྙེད་པར་འདྲ་བར་དགའ་
བར་འགྱུར་རོ། །སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་
སུ་རང་གི་ལུས་སྲོག་ལ་རྒོལ་བར་བྱེད་པའང་དྲིན་ཅན་དུ་བལྟས་ཏེ་བུ་སྡུག་པ་མེ་
དོང་དུ་ལྷུང་བ་མཐོང་བའི་མ་བཞིན་དུ་གནོད་བྱེད་དེ་ལ་ལྷག་པར་བརྩེ་བ་དང་
ཕན་འདོགས་པར་མཛད་པའི་རྣམ་ཐར་བཟང་པོ་དེ་བསམ་ནས་སྟོན་པའི་རྣམ་
ཐར་རང་གི་ཉམས་ལེན་དུ་ཁྱེར་ཏེ་སྟོན་པ་ཐུགས་རྗེ་ཅན་དེའི་རྗེས་སུ་བསླབ་པར་
བྱའོ། །རང་ཉིད་ཐེག་པ་ཆེན་པོའི་ལམ་ལ་གནས་ནས་སྐལ་བ་དང་ལྡན་པ་གཞན་
དག་ལའང་བདག་པས་གཞན་གཅེས་པའི་བྱང་ཆུབ་ཀྱི་སེམས་དང་དེས་འཕངས་
པའི་བཟོད་པ་ལ་སོགས་པ་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་གི་གཏམ་
བྱ་བ་ཡང་བརྗོད་པར་བྱའོ། །དུད་འགྲོར་གྱུར་པ་རྣམས་ལའང་སྔར་བཤད་པ་དེ་
ལྟར་རྒྱུ་འབྲས་རྟེན་འབྲེལ་མི་བསླུ་བའི་ཚུལ་ལ་སོ་སོར་རྟོག་པའི་ཤེས་རབ་ཀྱིས་
དཔྱད་ནས་རང་ལ་གནོད་པ་བྱེད་པ་རྣམས་དྲིན་ཅན་དུ་ལྟ་བའི་སོ་སོར་བརྟགས་
པའི་བཟོད་པའི་མཐུ་ཡོད་ན། མིར་གྱུར་པའམ་མིའི་ནང་ནས་ཀྱང་རབ་ཏུ་བྱུང་
བར་ཁས་འཆེས་པ་རྣམས་ལ་སོ་སོར་རྟོག་པའི་ཤེས་རབ་ཀྱིས་ལེགས་པར་དཔྱད་
པ་ལས་བྱུང་བའི་བཟོད་པ་དེ་ལྟ་བུ་དང་མི་ལྡན་ན་མཛེས་པར་ག་ལ་འགྱུར་སྙམ་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དུ་བསམ་ནས་སོ་སོར་རྟོག་པའི་ཤེས་རབ་ཀྱི་སྟོབས་དང་བཟོད་པའི་སྟོབས་
བསྐྱེད་ཅིང་སྐལ་བ་དང་ལྡན་པ་གཞན་དག་ལའང་དེ་སྐད་ཀྱང་བརྗོད་པར་བྱའོ། །
སྟོན་པ་ཐུགས་རྗེ་ཅན་དེས་བདག་ཅག་སེམས་ཅན་རྣམས་ཀྱི་དོན་དུ་སྔོན་སློབ་པ་
ལམ་གྱི་སྐབས་སུ་འདི་ལྟ་བུའི་དཀའ་བ་མཛད་དོ་ཞེས་དེ་བཞིན་གཤེགས་པའི་
ཡོན་ཏན་བསྔགས་པ་ལའང་བརྗོད་པར་བྱའོ། །སྟོན་པ་ཐུགས་རྗེ་ཅན་དེས་དམ་
པའི་ཆོས་འདི་བསྒྲུབ་པའི་ཕྱིར་དུ་སྐྱེས་རབས་མང་པོ་འདི་ལྟ་བུའི་དཀའ་བ་མཛད་
དོ་སྙམ་དུ་བསམ་ནས་སངས་རྒྱས་དངོས་སམ་དེས་བྱིན་གྱིས་བརླབས་པའི་དགེ་
བའི་བཤེས་གཉེན་རྣམས་ལ་དད་གུས་ཆེན་པོས་རིམ་གྲོ་བསྐྱེད་དེ་དམ་པའི་ཆོས་
མཉན་པར་བྱ་ཞིང་། སྐལ་བ་དང་ལྡན་པ་གཞན་དག་ལའང་ཚུལ་དེ་བརྗོད་པར་
བྱའོ། ། །
བཞི་པ་ལེའུའི་མཚན་བསྟན་པ་ནི། མ་ཧེའི་སྐྱེས་པའི་རབས་ཏེ་སུམ་ཅུ་རྩ་
གསུམ་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་སུམ་ཅུ་རྩ་གསུམ་པའི་བཤད་པའོ།། །། །
༈ གཉིས་པ་ཀུན་རྫོབ་ཐབས་ལ་མཁས་པས་སེམས་ཅན་གྱི་དོན་བྱ་ཚུལ་
རྟོགས་པའི་ཤེས་རབ་ལ་སློབ་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་
གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་བཞི།
མཚམས་སྦྱར་བ། བྱ་ཤིང་སྟ་མོར་འཁྲུངས་པའི་རྟོགས་བརྗོད་རྒྱས་པར་བཤད་པ།
དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །དང་པོ་ནི། དགེ་བ་དག་
ནི་བསྐུལ་མ་བཏབ་ཀྱང་མ་གོམས་པའི་ཕྱིར་སྡིག་པ་མི་སྤྱོད་དོ། ། ཞེས་པ་སྟེ།
- 396 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྱེས་བུ་དམ་པ་བསམ་པ་དགེ་བ་དག་ནི་རང་གི་འཚོ་བའི་ཕྱིར་དུ་སྲོག་ཆགས་ལ་
གནོད་པ་སོགས་ཉེས་པར་སྤྱོད་པ་ལ་གཞན་གྱིས་བསྐུལ་མ་བཏབ་ཀྱང་མ་གོམས་
པའི་ཕྱིར་གཞན་ལ་གནོད་པ་བྱེད་པ་སོགས་སྡིག་པ་མི་སྤྱོད་དོ། །སྟོན་པ་ཐུགས་
རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་སོ་སོར་རྟོག་པའི་ཤེས་རབ་
ཀྱིས་གང་སྤང་བར་བྱ་བ་དང་། གང་བླང་བར་བྱ་བའི་གནས་རྣམས་ལ་ལེགས་
པར་དཔྱད་ནས་གང་སྤང་བར་བྱ་བ་སྒོ་གསུམ་གྱི་ཉེས་སྤྱོད་ཕྲ་ཞིང་ཕྲ་བ་མཐའ་
དག་སྲོག་གི་ཕྱིར་ཡང་མི་སྤྱོད་ཅིང་། གང་བླང་བར་བྱ་བ་རྒྱལ་བ་དགྱེས་པའི་ལམ་
བཟང་པོ་ལ་དུས་ཀུན་ཏུ་སྤྱོད་པར་མཛད་པ་དེའི་རྗེས་སུ་བསླབ་པར་བྱའོ། །
གཉིས་པ་བྱ་ཤིང་སྟ་མོར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ། ཁྱད་པར་ཐབས་ལ་མཁས་པའི་ཤེས་རབ་ཀྱི་སྒོ་ནས་སེམས་
ཅན་གྱི་དོན་ཇི་ལྟར་མཛད་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས།
གནས་སོ་ཞེས་གྲག་གོ །ཞེས་པའི་བར་ཏེ། དེ་ཡང་འདི་ལྟར་ཐོས་ཏེ། སྟོན་པ་
ཐུགས་ རྗེ་ ཅན་འདིའི་སྔོན་གྱི་འཁྲུངས་ རབས་ བྱང་ ཆུབ་སེམས་དཔའ་སེམས་
དཔའ་ཆེན་པོ་དེ་ཐབས་ལ་མཁས་པས་སེམས་ཅན་རྣམས་ཀྱི་དོན་མཛད་པ་ལས།
དུས་རེ་ཞིག་ཅིག་ན་སེམས་ཅན་མང་པོ་ལ་ཕན་པ་འབྱུང་བར་དགོངས་ནས་སྙིང་
རྗེ་དང་སྨོན་ལམ་གྱི་དབང་གིས་བསམ་བཞིན་དུ་ནགས་ཚལ་ཞིག་ན་བྱ་ཤིང་སྟ་མོ་
འདབ་གཤོག་ཡིད་དུ་འོང་བ་སྡུག་གུ་ཁ་དོག་རྣམ་པ་སྣ་ཚོགས་དང་ལྡན་པ་ཞིག་ཏུ་
གྱུར་ཅིང་གནས་སོ་ཞེས་གྲག་གོ །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་བཞི། རང་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གི་འཚོ་བའི་ཕྱིར་དུ་སྲོག་ཆགས་ལ་གནོད་པ་སྤོང་བར་མཛད་པ། རུང་མཐུན་གྱི་
འཚོ་བ་ཅི་རིགས་པས་ཆོག་པར་མཛད་པ། ཐབས་ལ་མཁས་པས་སེམས་ཅན་
རྣམས་ལ་གང་ལ་གང་འཚམ་གྱི་དོན་མཛད་པ། ལྷག་པར་ རང་གི་ཉེ་འཁོར་ན་
གནས་ པའི་ སེམས་ཅན་རྣམས་ ཀྱི་མགོན་མཛད་པའོ། །དང་པོ་ནི། སྙིང་ རྗེ་ ལ་
གོམས་པས་ཞེས་པ་ནས། མི་བྱེད་དོ། །ཞེས་པའི་བར་ཏེ། སེམས་དཔའ་ཆེན་པོ་
དེ་སྔོན་ཐུགས་བསྐྱེད་པ་ནས་བཟུང་སེམས་ཅན་ཐམས་ཅད་ལ་མ་བུ་གཅིག་པ་ལ་
བརྩེ་བ་ལྟར་ སྙིང་ རྗེ་མཛད་པ་ལ་གོམས་པས་བྱའི་སྐྱེ་བ་བཟུང་བ་དེ་ལྟ་བུའི་
གནས་སྐབས་ན་ཡང་བྱ་ཤིང་ སྟ་མོ་གཞན་དག་འབུ་སྲིན་ལ་སོགས་པའི་སྲོག་
ཆགས་ཀྱི་ཤས་འཚོ་བ་དེ་ལྟ་བུར་སྲོག་ཆགས་གསོད་པའི་སྐྱོན་ཅན་ནམ་ཡང་མི་
བྱེད་པར་ཤིང་གི་རྩ་བ་དང་འབྲས་བུ་ལ་སོགས་པ་ཙམ་གྱིས་འཚོ་བར་བྱེད་ཅིང་།
སྲོག་གི་ཕྱིར་ཡང་སྲོག་ཆགས་གཞན་ལ་གནོད་པ་མི་མཛད་དོ། །འདི་ལྟར་སྲོག་གི་
ཕྱིར་ཡང་སྲོག་ཆགས་ལ་གནོད་པ་མི་མཛད་པ་ནི་སོ་སོར་རྟོག་པའི་ཤེས་རབ་
ཀྱིས་ལས་དཀར་ནག་འབྲས་བུ་དང་བཅས་པའི་ཚུལ་ལ་ལེགས་པར་དཔྱད་ནས་
སྲོག་ཆགས་གསོད་པ་སོགས་ལས་ནག་པོ་སྤྱད་པ་ལས་ཚེ་རབས་ཐམས་ཅད་དུ་
སྡུག་བསྔལ་འབྱུང་བ་དང༌། རང་གི་ཕ་མ་དྲིན་ཅན་རྣམས་ལ་གནོད་པ་བྱེད་པ་
རྒྱལ་སྲས་ཀྱི་སྤྱོད་པ་དང་འགལ་བར་གཟིགས་ནས་དེ་ལྟར་མཛད་པ་ཡིན་ནོ། །
གཉིས་པ་རུང་མཐུན་གྱི་འཚོ་བ་ཅི་རིགས་པས་ཆོག་པར་མཛད་པ་ནི། ལྗོན་
ཤིང་ཞེས་པ་ནས། ཆོག་པར་འཛིན། །ཞེས་པའི་བར་ཏེ། སེམས་དཔའ་ཆེན་པོ་དེ་
འཁྲུངས་ཙམ་ཉིད་ནས་སེམས་ཅན་ཐམས་ཅད་རང་གི་མ་དྲིན་ཅན་དུ་གཟིགས་
ནས་སྲོག་ཆགས་ལ་གནོད་པ་མི་བྱེད་ཅིང་ཤ་མི་ཟ་བར་ལྗོན་ཤིང་ལྡུམ་བུ་སྟེ་ལྗོན་
398-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤིང་སྐྱེས་མ་ཐག་པའི་མྱུ་གུ་རབ་ཏུ་གསར་པ་དག་དང་། དྲི་བསུང་ཞིམ་པོའི་ཁུ་
བས་བསྒོས་པའི་མེ་ཏོག་དག་དང་། ཁ་དོག་དང་རོ་དང་དྲི་བསུང་ཕུན་སུམ་ཚོགས་
པའི་ཤིང་ཐོག་རྣམས་ཀྱིས་འཚོ་བར་མཛད་ཅིང་། བྱ་ཤིང་སྟ་མོ་གཞན་དག་ལྟར་
སྡིག་དང་འདྲེས་པའི་འཚོ་བ་སོགས་གི་ཕྱིར་ཡང་མི་མཛད་པར་མྱུ་གུ་དང་མེ་ཏོག་
དང་ཤིང་འབྲས་རྣམས་གང་བྱུང་གིས་ཆོག་པར་མཛད་དོ། །འདི་ཡང་ཕྱི་རབས་ཀྱི་
གདུལ་བྱ་རྣམས་ལ་རྒྱལ་བ་དགྱེས་པའི་ལམ་ལ་སློབ་པར་འདོད་ན་ལོག་པའི་འཚོ་
བ་སྤངས་ཏེ་རུང་མཐུན་གྱི་འཚོ་བ་འདི་ལྟ་བུས་ཆོག་པར་བྱེད་དགོས་སོ་ཞེས་
འདོམས་པར་མཛད་པའོ། ། །
གསུམ་པ་ཐབས་ལ་མཁས་པས་སེམས་ཅན་རྣམས་ལ་གང་ལ་གང་འཚམ་
གྱི་དོན་མཛད་པ་ནི། ཇི་ལྟར་རིགས་པར་ཞེས་པ་ནས། གསལ་བར་སྟོན། ཞེས་
པའི་བར་ཏེ། སེམས་དཔའ་ཆེན་པོ་དེ་བྱང་ཆུབ་ཏུ་ཐུགས་བསྐྱེད་ནས་ཚུལ་ཁྲིམས་
རྣམ་པ་གསུམ་ལ་སློབ་པར་མཛད་པ་ལས། སྡོམ་པའི་ཚུལ་ཁྲིམས་ཉེས་སྤྱོད་ཕྲ་
མོས་ཀྱང་མ་གོས་པའི་རྣམ་པར་དག་པ་ཞིག་མཛད་པ་ནི་གཞུང་སྔ་མ་གཉིས་ཀྱིས་
བསྟན་ལ། དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་དོན་བྱེད་ཀྱི་ཚུལ་
ཁྲིམས་ལ་སློབ་ཚུལ་གཞུང་འདིས་བསྟན་ཏེ། དགེ་བ་བསྡུ་བ་ནི་ཕ་རོལ་ཏུ་ཕྱིན་པ་
དྲུག་རང་རྒྱུད་ལ་མ་སྐྱེས་པ་བསྐྱེད་པ་དང༌། སྐྱེས་ཟིན་འཕེལ་བར་བྱེད་པ་སྟེ།
བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་ཆོས་དང་ཟང་ཟིང་གི་སྦྱིན་པ་དང་།
ཉམ་ཐག་རྣམས་སྡུག་བསྔལ་དང་ འཇིགས་ པ་ ལས་སྐྱོབ་པ་དང་། སེམས་ཅན་
རྣམས་ ལམ་ངན་པ་ལས་བཟློག་ནས་ ལམ་བཟང་པོ་ལ་ སྦྱོར་བ་དང༌། སེམས་
ཅན་བྱེད་ངན་པས་མི་སྐྱོ་བ་དང་། གཞན་གྱི་དོན་ལ་ཐུགས་རྩེ་གཅིག་པ་དང༌། །
9 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཐབས་ལ་མཁས་པས་གདུལ་བྱ་རྣམས་ལ་ལམ་གསལ་བར་སྟོན་པའོ། ། སེམས་
ཅན་དོན་བྱེད་ནི་བྱང་སེམས་རྣམས་སེམས་ཅན་ལ་ཕན་འདོགས་མཛད་པའི་ཚུལ་
རྣམ་པ་བཅུ་ གཅིག་གསུངས་ཏེ། གྲོགས་བྱ་དགོས་པ་དང་། ཐབས་ལ་རྨོངས་པ་
དང༌། ཕན་འདོགས་པ་དང་། འཇིགས་པས་ཉེན་པ་དང༌། མྱ་ངན་གྱིས་གཟིར་བ་
དང་། ཡོ་བྱད་ཀྱིས་ཕོངས་པ་དང་། གནས་འཆའ་བར་འདོད་པ་དང༌། བློ་མཐུན་
པར་འདོད་པ་དང་། ཡང་དག་པར་ཞུགས་པ་དང་། ལོག་པར་ཞུགས་པ་དང་། རྫུ་
འཕྲུལ་གྱིས་གདུལ་བར་བྱ་བ་རྣམས་ཀྱི་དོན་ཇི་ལྟར་རིགས་པར་བསྒྲུབ་པའོ། །
བཅུ་གཅིག་པོ་དེ་ལས་འདིར་གཙོ་བོ་རྣམས་སྨོས་ཏེ་གདུལ་བྱ་གཞན་ལ་ཁམས་
དང་བསམ་པ་དང་དབང་པོ་རྣམས་ལ་ལེགས་པར་བརྟགས་ནས་ཇི་ལྟར་རིགས་
པར་ཆོས་འཆད་པར་མཛད་དེ། ཚེ་འདིའི་ཕུན་ཚོགས་ལ་ཆགས་པ་རྣམས་ལ་མི་
རྟག་པའི་ཆོས་ འཆད་པ་དང༌། འདོད་ཆགས་ཅན་རྣམས་ ལ་མི་ སྡུག་པའི་ཆོས་
འཆད་པ་དང་། ཞེ་སྡང་ཅན་རྣམས་ལ་བྱམས་པའི་ཆོས་འཆད་པ་དང་། གཏི་མུག་
ཅན་རྣམས་ལ་རྟེན་ཅིང་འབྲེལ་བར་འབྱུང་བའི་ཆོས་འཆད་པ་དང་། ང་རྒྱལ་ཅན་
རྣམས་ལ་ཁམས་ཀྱི་རབ་དབྱེའི་ཆོས་འཆད་པ་དང་། རྣམ་རྟོག་མང་པོས་གཡེངས་
པ་རྣམས་ལ་དབུགས་འབྱུང་རྔུབ་ལ་དམིགས་པའི་དྲན་པ་བརྟེན་པའི་གདམས་
ངག་འཆད་པ་སོགས་སེམས་ཅན་རྣམས་ལ་རང་རང་གི་སྐལ་བ་དང་འཚམ་པའི་
ཆོས་སྟོན་པར་མཛད་དོ། །ཕོངས་པ་རྣམས་ལ་ཅི་ནུས་ཅི་འོས་སུ་ཕན་འདོགས་
པར་མཛད་དེ། བཀྲེས་པ་རྣམས་ལ་ཟས་དང༌། སྐོམ་པ་རྣམས་ལ་བཏུང་བ་དང་།
གྲོགས་བྱ་དགོས་པ་རྣམས་ལ་གྲོགས་བྱེད་པ་སོགས་གང་དང་གང་གིས་ཕོངས་པ་
རྣམས་ལ་དེ་དང་དེས་ཕན་འདོགས་པར་མཛད་དོ། །སེམས་ཅན་བྱེད་ངན་པ་རེ་
- 400 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིག་ཞི་བས་འདུལ་མི་ནུས་པ་རྣམས་ཀྱང་ཡལ་བར་མི་འདོར་བར་བུ་སྤྱོད་ངན་
ཕས་འདུལ་བ་ལྟར་ཇི་ལྟར་རིགས་པར་ཚར་བཅད་དེ་མི་རིགས་པ་ལས་བཟློག་
པར་བྱེད་པ་དང་། ལོག་ལྟ་ཅན་འགའ་ཞིག་རྫུ་འཕྲུལ་གྱི་སྟོབས་ཀྱིས་ལོག་ལྟ་དེ་
ལས་བཟློག་པར་མཛད་དོ། །ལམ་ངན་པར་ཞུགས་པའི་སེམས་ཅན་རྣམས་རྒྱལ་
བ་དགྱེས་པའི་ལམ་བཟང་པོ་ལ་བཀྲི་བ་དང་། འཁོར་བས་ཡིད་སྐག་ནས་རང་
གཅིག་པུ་ཐར་པར་འདོད་དེ་དམན་པའི་ལམ་དུ་ཞུགས་པ་རྣམས་ཐེག་པ་ཆེན་པོའི་
ལམ་ ལ་འཁྲིད་ པར་མཛད་ པ་དང༌། ཐེག་པ་ཆེན་པོར་ཞུགས་ པའི་རྒྱལ་སྲས་
རྣམས་ལམ་གོང་མར་རིམ་གྱིས་འཁྲིད་པར་མཛད་དེ། མདོར་ན་བསྡུ་བ་རྣམ་པ་
བཞིའི་སྒོ་ནས་གཞན་གྱི་དོན་སྤྱོད་པ་ལ་ཤེས་རབ་ཤིན་ཏུ་རྣོ་བས་སེམས་ཅན་
རྣམས་ལ་གནས་སྐབས་དང་མཐར་ཐུག་གི་ཕན་བདེའི་ལམ་བཟང་པོ་རབ་ཏུ་
གསལ་བར་སྟོན་པར་མཛད་དོ། ། །
བཞི་པ་ལྷག་པར་རང་གི་ཉེ་འཁོར་ན་གནས་པའི་སེམས་ཅན་རྣམས་ཀྱི་
མགོན་མཛད་ཚུལ་ནི། སེམས་དཔའ་ཆེན་པོ་དེས་ནགས་ཚལ་དེ་ན་འཁོད་པའི་
སེམས་ཅན་མང་པོ་རྣམས་ཡོངས་སུ་བསྐྱངས་པས་དེ་དག་སློབ་དཔོན་དང་བཅས་
པ་བཞིན། གཉེན་བཤེས་དང་བཅས་པ་བཞིན། སྨན་པ་དང་བཅས་པ་བཞིན།
རྒྱལ་པོ་མཉེས་གཤིན་པས་བསྐྱངས་པ་བཞིན་དུ་བདེ་བར་བྱས་སོ། །ཞེས་པ་སྟེ།
དོན་ནི་གོ་སླའོ། །འདི་ནི་སྡོང་པོ་བཀོད་པའི་མདོ་ལས། འདི་ནི་བདག་གི་དགེ་
བཤེས་ཆོས་སྨྲ་བ། །ཆོས་ཀུན་ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་
དཔའི་ སྤྱོད་ལམ་ཡོངས་ སྟོན་པ། །ཡིན་ཞེས་ སེམས་ གཅིག་བསམ་ནས་འདིར་
འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྡུད་པས་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
མ་མ་འདྲ། །བྱང་ཆུབ་ཡན་ལག་ཡོངས་སུ་སྦྱོང་བ་ཡིན། །དགེ་བཤེས་འདི་དག་
གནོད་པ་རྣམ་པར་བཟློག །རྒ་ཤི་ཐར་བྱེད་སྨན་པ་ལྟ་བུ་སྟེ། །བདུད་རྩིའི་ཆར་
འབེབས་ལྷ་དབང་བརྒྱ་བྱིན་འདྲ། །ཟླ་ཉ་ལྟ་བུར་དཀར་པོའི་ཆོས་ཀྱིས་རྒྱས། །ཞི་
བའི་ཕྱོགས་སྟོན་ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་
མཚོ་བཞིན་དུ་མི་འཁྲུགས་སེམས་དང་ལྡན། །ཡོངས་སུ་སྐྱོང་དང་མཉན་པ་འདྲ་བ་
ཞེས། །དེ་ འདྲའི་ སེམས་ ཀྱིས་ ནོར་ བཟང་ འདིར་ འོངས་ སོ། །བྱང་ ཆུབ་ སེམས་
དཔའ་བདག་གི་བློ་བསྐྱེད་པ། །སངས་རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་
དག་བདག་བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་
འདིར་འོངས་སོ། །འཇིག་རྟེན་སྐྱོབ་པས་དཔའ་བོ་ལྟ་བུ་སྟེ། །དེད་དཔོན་མགོན་
དང་སྐྱབས་སུ་གྱུར་པ་ཡིན། །འདི་དག་བདག་ལ་བདེ་སྟོབ་མིག་ཡིན་ཞེས། །དེ་
འདྲའི་སེམས་ཀྱིས་དགེ་བཤེས་བསྙེན་བཀུར་བྱེད། །ཅེས་གསུངས་པ་ལྟར་ཐེག་
པ་ཆེན་པོའི་དགེ་བའི་བཤེས་གཉེན་གྱི་ཡོན་ཏན་དང་བཀའ་དྲིན་དྲན་པའི་སྒོ་ནས་
དད་གུས་སྒོམ་ཚུལ་སྟོན་པར་བྱེད་པ་ཡིན་ནོ། །མཚམས་འདིར་འགྱུར་གསར་དུ།
དེ་སྐྱེ་བོ་རྣམས་སྙིང་རྗེས་ཡོངས་སུ་སྐྱོང་བ་ལ་ཡིད་ཞུགས་པར་གྱུར་པ་ཇི་ལྟ་བ་
བཞིན་དུ་དེའི་ཡོན་ཏན་ལ་འདུས་པར་གྱུར་ཏེ་དེས་ཡང་དག་པར་བསྲུངས་པ་ན་
སེམས་སྟོབས་དང་ལྡན་པ་དེ་ཁོ་ན་བཞིན་དུ་ལུས་ཅན་རྣམས་ཀྱང་ཡིད་ཡོན་ཏན་
གྱི་རྗེས་སུ་འབྲང་བར་གྱུར་ཏོ། །ཞེས་པ་ཞིག་ལྷག་པོ་བྱུང་སྟེ། དོན་ནི་གོ་སླའོ། །
གསུམ་པ་ཁྱད་པར་ཐབས་ལ་མཁས་པའི་ཤེས་རབ་ཀྱི་སྒོ་ནས་སེམས་ཅན་
གྱི་དོན་ཇི་ལྟར་མཛད་ཚུལ་ལ་བཅུ་བཞི། སེམས་དཔའ་ཆེན་པོའི་ཐུགས་བསྐྱེད་
དང་སྨོན་ལམ་གྱི་མཐུས་ཚོགས་རླབས་ཆེན་རྫོགས་པའི་རྐྱེན་སྙིང་རྗེའི་ཡུལ་ཉེ་
- 402 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་གཟིགས་པ། སེང་གེ་ཉམ་ཐག་པ་ལ་སྡུག་བསྔལ་བའི་རྒྱུ་དྲིས་པ། སེང་གེ་
ཉམ་ཐག་པ་དེ་དབུགས་དབྱུང་བར་མཛད་པ། སེང་གེ་ཉམ་ཐག་པ་དེས་སེམས་
དཔའ་ཆེན་པོ་ལ་གསོལ་བ་བཏབ་པ། སེམས་དཔའ་ཆེན་པོས་ཐབས་མཁས་པས་
སེང་གེ་ཉམ་ཐག་པ་དེའི་སྡུག་བསྔལ་གྱི་ཟུག་རྔུ་བསལ་བ། སེམས་དཔའ་ཆེན་
པོའི་ཐབས་ལ་མཁས་པའི་ཤེས་རབ་ཁྱད་པར་ཅན་དེ་ལ་ཚིགས་སུ་བཅད་པའི་སྒོ་
ནས་བསྔགས་པ། བདག་པས་གཞན་གཅེས་འབྱོངས་པའི་སེམས་དཔའ་ཆེན་པོ་
རྣམས་སྤྱོད་པ་མཐུན་པའི་ཚུལ་ལ་བསྔགས་པ། སེང་གེ་སྡུག་བསྔལ་གྱིས་ཉམ་
ཐག་པ་ལས་ཐར་པ། སེམས་དཔའ་ཆེན་པོས་དགོས་པའི་དབང་གིས་སེང་གེ་ལ་
ཟས་བསླངས་པ། སེང་གེ་དེས་དྲིན་གཟོ་མེད་པར་ཁྱད་གསོད་དང་བརྙས་པ་ཆེར་
བྱས་པ། སེམས་དཔའ་ཆེན་པོས་རང་ལ་བརྙས་པ་ལ་ཁྲོ་བ་མེད་པར་བཟོད་པའི་
སྟོབས་བསྐྱེད་པ། དཀར་ཕྱོགས་སྐྱོང་བའི་ལྷ་ཞིག་གིས་སེམས་དཔའ་ཆེན་པོ་ལ་
ཉམ་སད་བྱས་པ། སེམས་དཔའ་ཆེན་པོས་གཞན་གྱིས་བསྐུལ་ཡང་ སྡིག་པ་མི་
སྤྱོད་པར་ ཕྱིར་མི་ལྡོག་པའི་རྟགས་བསྟན་པ། དཀར་ཕྱོགས་སྐྱོང་བའི་ལྷ་དེས་
སེམས་དཔའ་ཆེན་པོ་ལ་དད་ཅིང་གུས་པས་བསྔགས་པ་བྱས་པའོ། ། །
དང་པོ་ནི། དེ་ནས་རེ་ཞིག་ཅིག་ན་ཞེས་པ་ནས། འཛིང་པ་ཞིག་མཐོང་བ་
དང༌། །ཞེས་པའི་བར་ཏེ། སེམས་དཔའ་ཆེན་པོ་དེ་ནགས་ཚལ་དེ་ན་དངོས་ཀྱི་
གདུལ་བྱ་མང་པོ་ཞིག་སྨིན་ཅིང་གྲོལ་བར་མཛད་ཅིང་བཞུགས་པ་ལས། དུས་རེ་
ཞིག་ཅིག་ན་སེམས་ཅན་རྣམས་ལ་སྙིང་བརྩེ་བས་སུ་ནི་དར། སུ་ནི་རྒུད། སུ་ཞིག་
ངན་སོང་ནས་དྲངས་ཏེ་བདེ་འགྲོའི་རྟེན་ལ་བཞག་པར་བྱ། སུ་ཞིག་འཁོར་བ་ནས་
བཏོན་ཏེ་ཐར་པར་འཁྲིད་པར་བྱ། སུ་ཞིག་ཐམས་ཅད་མཁྱེན་པའི་གོ་འཕང་ལ་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཁྲིད་པར་བྱ་སྙམ་དུ་གདུལ་བྱ་རྣམས་ལ་ལྟ་བའི་ཕྱིར་ནགས་ཚལ་གྱི་ནང་ནས་རྒྱུ་
ཞིང་སོང་སོང་བ་ལས། ནགས་ཚལ་གྱི་ཕྱོགས་ཤིག་ན་སེང་གེ་ཞིག་གྲེ་བ་ལ་ནད་
དྲག་པོས་བཏབ་སྟེ་མདའ་དུག་ཅན་གྱིས་ཕོག་པ་བཞིན་དུ་ས་ལ་འགྲེ་ལྡོག་ཅིང་
རལ་པ་རྣམས་ནི་རྡུལ་གྱིས་གོས་ཏེ་དྲི་མ་ཅན་དུ་གྱུར་ལ་འཛིངས་པ་ཤིན་ཏུ་ཉམ་
ཐག་པ་ཞིག་མཐོང་ངོ༌། །གཉིས་པ་སེང་གེ་ཉམ་ཐག་པ་ལ་སྡུག་བསྔལ་བའི་རྒྱུ་
དྲིས་པ་ནི། སྙིང་རྗེས་བསྐུལ་ནས་དེའི་དྲུང་དུ་སོང་སྟེ་དྲིས་པ། རི་དྭགས་ཀྱི་རྒྱལ་
པོ་ཁྱོད་ཀྱི་ལུས་རབ་ཏུ་མི་བདེ་བ་འདྲ་ན་འདི་ཅི་ཉེས། གླང་པོ་དག་ལ་དྲེགས་པས་
བརྒལ་ དྲགས་ སམ། རབ་ ཏུ་ མགྱོགས་ པས་ རི་ དྭགས་ བསྙེགས་ དྲགས་ སམ།
མཆོངས་པ་དྲགས་པས་འདི་ལྟར་ཁྱོད་སྣད་དམ། རྔོན་པ་དག་གིས་མདའ་འཕངས་
སྣད་གྱུར་ཏམ། ཞེས་པ་སྟེ། དོན་གོ་བར་ཟད་དོ། །གསུམ་པ་སེང་གེ་ཉམ་ཐག་པ་
དེ་དབུགས་དབྱུང་བར་མཛད་པ་ནི། བསྟན་དུ་རུང་ནས་ཞེས་པ་ནས། སོས་པར་
བྱ། །ཞེས་ པའི་ བར་ ཏེ། སེམས་ དཔའ་ ཆེན་ པོས་ སེང་ གེ་ ཉམ་ ཐག་ ཅིང་ སྡུག་
བསྔལ་གྱིས་གདུངས་པ་དེ་ལ་ཁྱོད་འདི་ལྟར་ཉམ་ཐག་པ་འདི་ཅིའི་རྒྱུས་འདི་ལྟར་
གྱུར། དེ་བསྟན་དུ་རུང་ན་ཁྱོད་ཀྱིས་བྱ་བ་འདི་དང་འདི་བྱས་པས་སྡུག་བསྔལ་འདི་
ལྟ་བུ་ཞིག་གིས་གདུངས་ཞེས་ང་ལ་སྨྲོས་ཤིག ཁྱོད་ཀྱི་ནད་འདི་ལ་ཐབས་ཇི་ལྟར་
བྱས་ན་ཕན་དུ་རུང་བའང་སྨྱོས་ཤིག ཁྱོད་འདི་ལྟར་ཉམ་ཐག་པ་འདི་ལ་བདག་
གིས་ ཕན་ པའི་ གྲོགས་ བྱར་རུང་བའི་མཐུ་ཡོད་ན་ནི་ཐབས་དེ་ངས་ཅིས་ཀྱང་
བསྒྲུབས་ཏེ་ཁྱོད་བདེ་བར་སོས་པར་བྱའོ་ཞེས་དབུགས་དབྱུང་བར་མཛད་དོ། །
བཞི་པ་སེང་གེ་ཉམ་ཐག་པ་དེས་སེམས་དཔའ་ཆེན་པོ་ལ་གསོལ་བ་བཏབ་
པ་ནི། སེང་གེས་སྨྲས་པ། ཞེས་པ་ནས། བདེ་བར་མཛད་དུ་གསོལ། །ཞེས་པའི་
- 404 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་ཏེ། སེམས་དཔའ་ཆེན་པོས་སེང་གེ་ཉམ་ཐག་དེ་ལ་དེ་ལྟར་དྲི་བ་མཛད་པ་ན་
སེང་གེས་སྨྲས་པ། བྱ་ཡི་ནང་ནས་མཆོག་ཏུ་གྱུར་པ་ཞེས་བོས་ནས། འདི་ལྟར་
བདག་ལ་ཐུགས་བརྩེ་བར་མཛད་པ་ལེགས་སོ། །བདག་འདི་ལྟར་མི་བདེ་བར་
གྱུར་པ་ནི་གླང་པོ་དག་ལ་དྲེགས་པས་རྩལ་བ་སྟེ་བརྒལ་དྲགས་པ་ལས་གྱུར་
པའང་མ་ལགས། རི་དྭགས་བསྙེགས་དྲགས་པ་ལས་གྱུར་པའང་མ་ལགས། རི་
དྭགས་གསོད་པའི་ཕྱིར་མཆོངས་དྲགས་པ་ལས་གྱུར་པའང་མ་ལགས། རྔོན་པའི་
མདའ་ཕོག་སྟེ་སྣད་པའང་མ་ལགས་ཏེ། བདག་གིས་རི་དྭགས་གསད་དེ་དེའི་ཤ་
ཟོས་པ་ན་རུས་པའི་ཚལ་བ་རྣོན་པོ་འདི་འདྲ་བ་ཞིག་གྲེ་བར་ཟུག་སྟེ་ནང་དུ་མིད་
དུའང་མི་རུང་། ཕྱིར་དབྱུང་དུའང་མི་རུང་སྟེ། ཟུག་རྡུས་ཟུག་པ་བཞིན་དུ་བདག་
སྡུག་བསྔལ་བཟོད་གླགས་མེད་པས་རབ་ཏུ་གདུངས་ཤིང་མཆིས་ན། དེ་བས་ན་ད་
ནད་འདི་ལ་ཐབས་ཇི་ལྟར་བགྱི་བ་གྲོགས་པོ་ཐུགས་རྗེ་ཅན་ཁྱོད་ཀྱིས་བགྱི་བའི་
དུས་ལ་བབ་ཀྱི། ཁྱོད་ཀྱིས་ ཇི་ ལྟར་མཁྱེན་པ་ལྟར་བདག་བདེ་བར་མཛད་དུ་
གསོལ་ཞེས་གསོལ་བ་བཏབ་བོ། །ལྔ་པ་སེམས་དཔའ་ཆེན་པོས་ཐབས་མཁས་
པས་སེང་གེ་ཉམ་ཐག་པ་དེའི་སྡུག་བསྔལ་གྱི་ཟུག་རྔུ་བསལ་བ་ནི། དེ་ནས་བྱང་
ཆུབ་སེམས་དཔའ་སེམས་རྣོ་བས་ཟུག་རྔུ་དབྱུང་བའི་ཐབས་བསམ་སྟེ། དེའི་ཁ་
དགག་ཏུ་རུང་བའི་ཤིང་ཞིག་བླངས་ནས། སེང་གེ་དེ་ལ་ཁྱོད་ཀྱིས་ཅི་ནུས་སུ་ཁ་
ལེགས་པར་གདོངས་ཤིག་ཅེས་སྨྲས་པ་དང་། དེས་ཀྱང་དེ་བཞིན་དུ་བྱས་སོ། །དེ་
ནས་བྱང་ཆུབ་སེམས་དཔས་ཤིང་དེ་དེའི་སོའི་བར་དུ་ལེགས་པར་བཅུག་ནས་དེའི་
གྲེ་བར་ཞུགས་ཏེ། རུས་པའི་ཚལ་པ་བསེགས་ཀར་ཟུག་པ་དེའི་རྩེ་མོ་གཅིག་ནས་
མཆུས་བསྐུལ་ཏེ་ལྷོད་པར་བྱས་ནས། རྩེ་མོ་གཅིག་ནས་བཟུང་སྟེ་ཕྱུང་ནས་ཕྱིར་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
འབྱུང་བའི་ཚེའང་དེའི་ཁ་བཀག་པའི་ཤིང་དེའང་ཕྱུང་སྟེ་བོར་རོ། །ཞེས་པ་སྟེ།
དོན་ནི་དངོས་ཟིན་ལྟར་གོ་སླའོ། །
དྲུག་པ་སེམས་དཔའ་ཆེན་པོའི་ཐབས་ལ་མཁས་པའི་ཤེས་རབ་ཁྱད་པར་
ཅན་དེ་ལ་ཚིགས་སུ་བཅད་པའི་སྒོ་ནས་བསྔགས་པ་ནི། ཤེས་རབ་རྣོན་པོ་ཞེས་པ་
ནས། དེ་དགར་གྱུར། །ཅེས་པའི་བར་ཏེ། སེམས་དཔའ་ཆེན་པོ་དེས་སྔོན་ཐུགས་
བསྐྱེད་པ་ནས་བཟུང་ཚེ་རབས་བརྒྱ་སྟེ་བསྐལ་པ་ཆེན་པོ་གྲངས་མེད་པར་བར་མ་
ཆད་པར་ཚེ་རབས་ཐམས་ཅད་དུ་སེམས་ཅན་ཐམས་ཅད་འཁོར་བའི་བཙོན་ནང་
ནས་འདོན་བཞེད་དེ་སེམས་ཅན་སྒྲོལ་བའི་ཐབས་ཚུལ་རྣམ་པ་ཀུན་ལ་བསླབས་
ཏེ། སེམས་ཅན་རྣམས་ལ་གང་གིས་གནོད་པ་དང་། གང་གིས་ཕན་པའི་བླང་དོར་
གྱི་གནས་རྣམས་ཇི་ལྟ་བ་བཞིན་དུ་སོ་སོར་མ་འདྲེས་པར་འབྱེད་པ་དང་། སེམས་
ཅན་རྣམས་འཁོར་བར་འཆིང་བྱེད་ཀུན་ནས་ཉོན་མོངས་པ་དང༌། འཁོར་བ་ལས་
ཐར་པའི་ལམ་རྣམ་པར་བྱང་བའི་ཆ་ཤས་ཕྲ་ཞིང་ཕྲ་བ་མཐའ་དག་སོ་སོར་མ་
འདྲེས་པར་འབྱེད་པ་དང་། སེམས་ཅན་རྣམས་ཕན་བདེ་སྒྲུབ་པའི་ཐབས་ལ་ཀུན་
ཏུ་རྨོངས་པའི་དབང་གིས་ཡིད་གཉིས་སུ་གྱུར་པ་རྣམས་གང་དང་གང་ལ་རྨོངས་པ་
དེ་དང་དེའི་ཐབས་ཀྱིས་མྱུར་དུ་ཟློག་པར་བྱེད་པ་དང་། གནས་སྐབས་དང་མཐར་
ཐུག་གི་ཕན་བདེ་སྒྲུབ་པའི་ཐབས་གང་ལའང་གཏུགས་པ་མེད་པར་འཇུག་པའི་
ཤེས་རབ་རྣོན་པོ་གོམས་པར་བྱས་པས་ཤེས་བྱའི་གནས་ཐམས་ཅད་ལ་བློ་གྲོས་
རབ་ཏུ་གསལ་བར་གྱུར་ཏེ། ཚེ་འདིར་མ་བསྒོམས་པ་སྟེ་མ་བསླབས་པར་ཡང་
འགྲོ་བའི་སྡུག་བསྔལ་སེལ་བའི་ཐབས་ཐམས་ཅད་མཁྱེན་ནས་ཇི་ལྟར་སེང་གེའི་
གྲེ་བར་རུས་པ་ཟུག་པ་དེ་ཐབས་མཁས་པས་ཕྱུང་བ་དེ་ལྟར་སྨན་དཔྱད་ཡན་ལག་
- 406 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྒྱད་པའི་ཚུལ་ལ་རབ་ཏུ་གོམས་ཤིང་མཁས་པར་བྱས་པའི་སྨན་པས་ཀྱང་ཇི་
ཙམ་རབ་ཏུ་བསྒྲིམས་ཀྱང་དེ་ལྟ་བུའི་ནད་དེ་ལུས་ཀྱི་ཆ་གང་ན་ཡོད་དང་། རྐྱེན་
གང་གིས་བྱས་དང༌། ཐབས་གང་གིས་སེལ་བ་ཤེས་མི་ནུས་པས་ན་སེང་གེའི་གྲེ་
བར་རུས་པ་ཟུག་པའི་ཟུག་རྔུ་འབྱིན་མི་ནུས་སོ། །སེམས་དཔའ་ཆེན་པོ་དེས་སེང་
གེའི་གྲེ་བར་རུས་པ་ཟུག་པའི་ཟུང་རྔུ་དེ་ཕྱུང་བ་ན་དེ་མ་ཐག་ཏུ་སེང་གེ་དེའི་སྡུག་
བསྔལ་དང་མྱ་ངན་མེད་པར་བྱས་སོ། །དེ་ལྟར་བྱས་པ་ན་ཟུག་རྔུ་ཕྱུང་བས་ཇི་ལྟར་
སེང་གེ་དེ་དགའ་བ་དེ་ལྟར་ཟུག་རྔུ་འབྱིན་པ་པོ་སེམས་དཔའ་ཆེན་པོ་དེ་ཡང་
དགའ་བར་གྱུར་ཏོ། །གཞུང་འདིས་སེམས་དཔའ་ཆེན་པོ་འདི་ཐུགས་བསྐྱེད་ནས་
བསྐལ་བ་མང་པོ་སོང་བ་དང་། ཐེག་པ་ཆེན་པོའི་ལམ་ལ་བརྟན་པ་ཐོབ་པ་ཞིག་
ཡིན་པ་དང་། ཀུན་རྫོབ་དང་དོན་དམ་པའི་གནས་ལུགས་མངོན་སུམ་དུ་མཁྱེན་པ་
ཞིག་ཡིན་པར་བསྟན་ཏོ། ། །
བདུན་ པ་ བདག་ པས་ གཞན་གཅེས་འབྱོངས་ པའི་ སེམས་ དཔའ་ཆེན་པོ་
རྣམས་སྤྱོད་པ་མཐུན་པའི་ཚུལ་ལ་བསྔགས་པ་ནི། སྐྱེ་བོ་དམ་པ་རྣམས་ཞེས་པ་
ནས། དེ་ལྟ་མིན། །ཞེས་པའི་བར་ཏེ། བདག་པས་གཞན་གཅེས་འབྱོངས་པའི་སྐྱེ་
བོ་དམ་པ་རྣམས་ནི་ཆོས་ཉིད་ཀྱིས་སེམས་ཅན་གཞན་སྡུག་བསྔལ་དང་བྲལ་བ་
གཟིགས་ན་སེམས་ཅན་དེ་ལས་ཀྱང་ཐུགས་དགའ་བར་འགྱུར་བ་དེ་ལྟར་ཡིན་ཏེ།།
བདག་པས་གཞན་གཅེས་པའི་སྐྱེ་བོ་དམ་པས་སེམས་ཅན་གཞན་གྱི་བདེ་བ་
བསྒྲུབས་ སམ། སེམས་ཅན་ སྡུག་བསྔལ་ཅན་དག་གི་སྡུག་བསྔལ་བཟློག་པར་
བྱས་ན། བདེ་བ་དང་ལྡན་པ་དང་། སྡུག་བསྔལ་དང་བྲལ་བའི་སེམས་ཅན་དེ་དང་
མཚུངས་པར་ཐུགས་ལ་བདེ་བ་དང་སྡུག་བསྔལ་རབ་ཏུ་མྱོང་བར་གྱུར་ཏེ། སེམས་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཅན་ གཞན་ བདེ་ བ་ གཟིགས་ན་ཐུགས་ ལ་ དགའ་ བ་ ཁྱད་ པར་ ཅན་ སྐྱེ་ཞིང་།
སེམས་ཅན་གཞན་སྡུག་བསྔལ་བ་གཟིགས་ན་ཐུགས་ལ་མི་བཟོད་པའི་སྡུག་
བསྔལ་སྐྱེ་ལ། རང་གི་ལུས་ལ་ནད་ལ་སོགས་པ་ཅི་བྱུང་ཡང་དེ་ལ་མི་བཟོད་པ་མི་
སྐྱེ་ཞིང་རང་གི་ལུས་སེམས་ལ་བདེ་བ་གང་དང་གང་གྲུབ་ཀྱང་སེམས་ཅན་གཞན་
བདེ་བ་གཟིགས་པས་དགའ་བ་སྐྱེ་བ་དེ་ལྟར་རང་ལ་སྐྱེ་བ་མིན་ནོ། །
བརྒྱད་པ་སེང་གེ་སྡུག་བསྔལ་གྱིས་ཉམ་ཐག་པ་ལས་ཐར་པ་ནི། སེམས་
དཔའ་ཆེན་པོ་དེས་དེ་ལྟར་དེའི་སྡུག་བསྔལ་ཞི་བར་བྱས་ནས། སེམས་རབ་ཏུ་
དགའ་བར་གྱུར་ཏེ། སེང་གེ་དེ་ལ་གར་འགྲོ་བར་བརྡ་སྤྲད་ནས། དེས་ཀྱང་དགའ་
བར་ བྱས་ཏེ་གར་ དགའ་བར་ སོང་ངོ༌། །ཞེས་ པ་ སྟེ། དོན་ནི་གོ་སླའོ། །དགུ་པ་
སེམས་དཔའ་ཆེན་པོས་དགོས་པའི་དབང་གིས་སེང་གེ་ལ་ཟླ་བསླངས་པ་ནི། དེ་
ནས་རེ་ཞིག་ཅིག་ན་ཞེས་པ་ནས། གྲགས་པ་འགྲུབ། ཅེས་པའི་བར་ཏེ། དེ་ནས་
དུས་རེ་ཞིག་ཅིག་ན་སེམས་དཔའ་ཆེན་པོ་བྱ་ཤིང་སྟ་མོ་དེ་འདབ་གཤོག་སྡུག་གུ་
འཇའ་ལྟར་བཀྲ་བ་རབ་ཏུ་ཕྱར་ནས་འཕུར་ཏེ་འཁྱམ་དུ་སོང་སོང་བ་ལས་ཁ་ཟས་
བཟར་རུང་བ་གཞན་ལ་མི་གནོད་ཅིང་བྱང་སེམས་ཀྱི་བསླབ་བྱ་དང་མི་འགལ་བ་
དེ་ལྟ་བུ་མ་རྙེད་དེ་བྲུ་བ་ཚ་བས་གདུངས་པ་དང༌། སེང་གེ་དེ་ཡང་རི་དྭགས་གཞོན་
ནུ་བསད་མ་ཐག་པའི་ཤ་ནི་ཟ། ཁ་དང་སྡེར་མོ་དང་རལ་པའི་རྩེ་མོ་རྣམས་ནི་དེའི་
ཁྲག་གིས་སྦགས་པས་སྟོན་ཀའི་སྤྲིན་གྱི་དུམ་བུ་མཚམས་ཀྱི་དུས་ལ་བབ་པའི་
མདོག་འདྲ་བར་དམར་པོར་འདུག་པ་མཐོང་ངོ༌། །སེམས་དཔའ་ཆེན་པོ་འདི་ལྟ་བུ་
ལྷག་བསམ་རྣམ་པར་དག་པའི་ས་ཐོབ་པ་རྣམས་ཟས་ཀྱིས་ཕོངས་པ་མི་སྲིད་ཀྱང་
འདི་ལྟར་ཕོངས་པའི་ཚུལ་བསྟན་པ་ནི་བླ་ན་མེད་པའི་བྱང་ཆུབ་ཀྱི་ཚོགས་རླབས་
- 408 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་རྫོགས་པར་འགྱུར་བའི་རྐྱེན་དུ་ཐུགས་བསྐྱེད་དང་སྨོན་ལམ་གྱི་མཐུས་བྱུང་བ་
ཡིན་ལ། ཚོགས་རླབས་ཆེན་རྫོགས་པའི་རྐྱེན་དུ་འགྲོ་ཚུལ་ནི་འོག་ཏུ་བསྟན་ཏོ། །
དེ་ནས་དགོས་པའི་དབང་གིས་སེང་གེ་དེ་ལ་ཟས་བསླངས་ཚུལ་ནི། སེམས་དཔའ་
ཆེན་པོ་དེས་སེང་གེ་དེ་ལ་སྔར་ཕན་པ་ཆེན་པོ་བྱས་ཀྱང་སེམས་དཔའ་ཆེན་པོ་
རྣམས་ནི་གཞན་ལ་གཏོང་བ་འབའ་ཞིག་མཛད་ཀྱི། སློང་བ་ལ་མ་གོམས་པས་
སེང་གེ་ལ་ཟས་བསླང་བའི་ཚིག་འབྲུ་ངན་པ་བརྗོད་པར་མ་ནུས་ཤིང་བདག་ཉིད་
ཆེན་པོ་དེ་སུ་ལའང་འཇིགས་པ་མེད་པ་ཞིག་ཡིན་ཡང་། ཚེ་རབས་ཐམས་ཅད་དུ་
ངོ་ཚ་ཁྲེལ་ཡོད་ལ་གོམས་པར་མཛད་པའི་མཐུས་གཞན་ལ་སློང་བ་ལ་ངོ་ཚ་སྐྱེས་
ཏེ། དེའི་ཚེ་ངོ་ཚ་དེས་བསླངས་ཞེས་བྱ་བའི་ཚིག་བརྗོད་མི་ནུས་པར་མི་སྨྲ་བའི་
བརྟུལ་ཞུགས་ལེན་དུ་བཅུག་གོ །འོན་ཀྱང་རྐྱེན་འདི་ལ་བརྟེན་ནས་སྲིད་པ་མཐའ་
དག་ལ་ཡིད་བརྟན་མི་རུང་བར་མཐོང་བའི་ངེས་འབྱུང་དང༌། འགྲོ་བ་རྨོངས་པ་
གདོན་གྱིས་བརླམས་པ་ལྟ་བུ་རྣམས་མྱུར་དུ་སྒྲོལ་བར་འདོད་པའི་སེམས་བསྐྱེད་
དང་། གནས་ལུགས་རྟེན་ འབྲེལ་རྟོགས་ པའི་ ལྟ་ བ་ དང་། བརྙས་ པ་ དང༌ སྡུག་
བསྔལ་དང་དུ་ལེན་པའི་བཟོད་པ་སོགས་སྤྱོད་པ་རླབས་པོ་ཆེ་འགྲུབ་པའི་དགོས་
པ་ཉེ་བར་གཟིགས་པའི་དབང་གིས་ངོ་ཚ་བཏང་སྟེ་སེང་གེ་དེའི་མིག་སྔར་བབ་
པར་ཟས་སློང་བའི་ཚུལ་དུ་ཉེ་བར་འོངས་སོ། །བདག་ཉིད་ངན་པ་སེང་གེ་དེས་
སེམས་དཔའ་ཆེན་པོ་ཟས་སློང་བའི་ཚུལ་དུ་འོངས་པ་དེ་མཐོང་ཡང་ཟས་སྦྱིན་པ་
ལྟ་ཞོག །སེམས་དཔའ་ཆེན་པོ་དེ་ལ་མགྲོན་ བྱ་བའི་ཚིག་ཙམ་ཡང་ཡོང་ཡེ་མ་
བརྗོད་དོ། །དྲིན་གཟོ་མེད་པའི་སྐྱེ་བོ་ངན་པ་ལ་ཕན་འདོགས་བྱེད་པ་དེ་གང་དང་
འདྲ་བ་ནི། དེ་འདྲ་བ་དེ་ནི་རྡོ་ལེབ་སྐམ་པོའི་སྟེང་དུ་ས་བོན་བཏབ་པ་བཞིན་དང་།
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མེ་མེད་པའི་ཐལ་བ་དག་ལ་ཤིང་སྲེག་པར་བྱེད་པའམ། ཟས་འཚེད་པར་བྱེད་པ་
བཞིན་དུ་དགོས་པའི་དུས་ན་འབྲས་བུ་སྨིན་པ་མེད་པར་ངལ་བ་འབྲལ་མེད་དུ་
འགྲོ་བ་ལ་དེ་རྣམས་བྱེ་བྲག་མེད་པར་མཚུངས་སོ། །དྲིན་གཟོ་མེད་པའི་སྐྱེ་བོ་ངན་
པ་ལ་ཕན་འདོགས་བྱེད་པ་དང་། རྡོ་བའི་སྟེང་དུ་ས་བོན་འདེབས་པར་བྱེད་པ་
དང༌། མེ་མེད་པའི་ཐལ་བ་ལ་སྲེག་པའི་བྱ་བ་བྱེད་པར་འདོད་པ་རྣམས་ནི་ངལ་བ་
འབྲས་མེད་དུ་མཚུངས་ཏེ། ཕན་བཏགས་པ་ལ་དྲིན་ལན་མེད་པ་བེ་དུལ་མེ་ཏོག་
བཞིན་ནོ། །བེ་དུལ་མེ་ཏོག་ནི་ཤིང་བེ་དུལ་ཞེས་བྱ་བ་ཞིག་ལ་མེ་ཏོག་འབྱུང་ཡང་
དེ་ལ་འབྲས་བུ་གང་ཡང་མི་འབྱུང་བ་ཞིག་གོ །དེ་ནས་བྱང་ཆུབ་སེམས་དཔས་
བསམ་པ། སེང་གེ་འདིས་ནི་བདག་གོར་མ་ཆག་པར་སྔར་ཁོ་རང་གསོ་བ་པོ་དེ་
ཡིན་པར་ངོ་མ་ཤེས་སམ་སྙམ་ནས་དོགས་པ་མེད་ཅིང་འཛེམ་པ་མེད་པར་སེང་
གེའི་དྲུང་དུ་སོང་ནས་མགྲོན་གསར་དུ་འོངས་པའི་ཚུལ་གྱིས་ཤིས་པ་བརྗོད་དེ་
སློང་མོ་བཏབ་བོ། །ཇི་ལྟར་བཏབ་པ་ནི། རི་དྭགས་རྒྱལ་པོ་བདུད་རྩི་གྱུར་ཅེས་
ཤིས་པ་བརྗོད་དེ། འདི་ནི་བྲམ་ཟེ་རྣམས་རྒྱལ་པོ་དག་ལ་སློང་མོ་བྱེད་པའི་ཚེ་རྒྱལ་
པོའི་དྲུང་དུ་སླེབ་མ་ཐག་རྒྱལ་བ་དང་ཚེ་སྤེལ་བ་བྱས་ནས་གང་བསླང་བར་བྱ་བ་དེ་
རིམ་གྱིས་བརྗོད་པ་ལྟར། སེམས་དཔའ་ཆེན་པོས་ཀྱང་སེང་གེ་དེ་ལ་རི་དྭགས་
རྒྱལ་པོ་ཞེས་པ་རྒྱལ་བ་དང་། བདུད་རྩི་གྱུར་ཅེས་ཤིས་པ་བརྗོད་ཅིང་ཚེ་སྤེལ་བ་
བྱས་ཏེ། འདི་ཚེ་སྤེལ་བར་འགྲོ་ཚུལ་ནི། བདུད་རྩིའི་སྐད་དོད་ལ་ཨ་མྲྀ་ཏ་ཞེས་པ་
ཡོད་ལ། དེ་ལ་མྲྀ་ཏ་ཞེས་པ་འཆི་བ་ཡིན་ལ། དེ་ཨས་བཀག་པས་འཆི་བ་མེད་པ་
སྟེ། འཆི་བ་མེད་པར་ཚེ་རིང་དུ་གནས་པར་གྱུར་ཅིག་ཅེས་བརྗོད་པ་ནི་ཚེ་སྤེལ་
བའོ། །དེ་ལྟར་ཤིས་པ་བརྗོད་ནས་སློང་མོ་བཏབ་པ་ནི། སེང་གེ་དེ་ལ་བོས་ནས་
- 410 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱོད་ཀྱིས་མཐུ་རྩལ་ཆེན་པོས་རི་དྭགས་གཞོན་ནུའི་ཤ་གསར་པ་འདི་ལྟ་བུ་རྙེད་པ་
འདི་ལས་ཟས་ཀྱིས་ཕོངས་ཏེ་སློང་བ་ལ་ཅུང་ཟད་སྩལ་བར་མཛོད་ཅིག་དེ་ལྟར་དེ་
བྱས་ན་སྦྱིན་པ་བྱས་པས་ཁྱོད་ཀྱི་བསོད་ནམས་འགྲུབ་ལ། བྱས་པ་དྲིན་དུ་གཟོ་
བས་ཁྱོད་ཀྱི་གྲགས་པའང་འགྲུབ་བོ་ཞེས་གསུངས་སོ། །་་
བཅུ་པ་སེང་གེ་དེས་དྲིན་གཟོ་མེད་པར་ཁྱད་གསོད་དང་བརྙས་པ་ཆེར་བྱས་
པ་ནི། དེ་ལྟར་ཞེས་པ་ནས། ལྟ་བར་འདོད། །ཅེས་པའི་བར་ཏེ། དེ་ལྟར་སེམས་
དཔའ་ཆེན་ པོས་ སེང་གེ་དེ་ ལ་ ཤིས་ པ་ བརྗོད་ པ་ དང་ ཚིག་ འཇམ་པོས་ ཟས་
བསླངས་ཀྱང་། སེང་གེ་དེ་ཁྲོ་བ་དང་སེར་སྣ་ལ་གོམས་པས་བྱས་པ་དྲིན་གཟོ་བྱེད་
པའི་ཡ་རབས་ཀྱི་ཚུལ་ནི་མེད། མ་རབས་ངན་པའི་རྟགས་བསྟན་ཏེ་མིག་གཉིས་
ཁྲོས་པའི་མེ་འབར་བས་སེར་པོར་གྱུར་པ་ལྡོག་ནས་སྲེག་པ་བཞིན་དུ་བྱང་ཆུབ་
སེམས་དཔའ་ལ་བལྟས་ཏེ་སྨྲས་པ། ཀྭ་ཡེ་ཁྱོད་ཅུང་ཞིག་སྡོད་ཅིག །སེམས་ཅན་
ལ་སྙིང་རྗེའི་བརླན་གྱི་བག་ཙམ་ཡང་མེད་པ་གང་ཁྲོ་བའི་རང་བཞིན་ཅན་རི་
དྭགས་བཟུང་སྟེ་མ་ཤི་བར་རྣམ་པར་གཡོ་བཞིན་དུ་ཡང་ཟ་བ་སེང་གེ་ངའི་ཁའི་
ནང་དུ་ཁྱོད་སོང་ནས་མ་ཤི་བར་གསོན་པ་དེ་ཉིད་གནད་ཆེ་མོད། ངའི་ཁ་ནང་ནས་
ཐར་པ་ལ་བཀའ་དྲིན་དུ་མི་ལྟ་བར་ང་ལ་བརྙས་ཐབས་སུ་ཟས་བསླངས་ཞེས་དེ་
ལྟར་སློང་མོ་འདེབས་པ་ནི་ཁྱོད་སྲོག་གིས་སྐྱོ་སྟེ་འཆི་བར་འདོད་པར་གྱུར་ཏམ།
འཇིག་རྟེན་འདི་ལ་མི་དགའ་བར་འཇིག་རྟེན་ཕ་རོལ་ལྟ་བར་འདོད་པ་ཡིན་ནམ་
ཞེས་དྲིན་ལན་ལོག་འཇལ་གྱི་བསམ་པ་བརྙས་ཐབས་ བྱས་ཤིང་ གསོད་ པར་
གཟས་པའི་ཚིག་རྩུབ་པོ་དེ་ལྟ་བུ་སྨྲས་སོ། །སེམས་དཔའ་ཆེན་པོ་ལ་དྲིན་ལན་
ལོག་འཇལ་བྱེད་པའི་སེང་གེ་འདིས་ནི་ཚེ་རབས་མང་པོར་སེམས་དཔའ་ཆེན་པོ་
- 411-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ལ་དྲིན་ལན་ལོག་འཇལ་བྱས་ཤིང་། སྟོན་པ་ཐུགས་རྗེ་ཅན་དེ་ཉིད་ཞིང་འདིར་
བྱོན་པའི་ཚེ་ཡང་སེང་གེ་དེ་ལྷས་བྱིན་དུ་སྐྱེ་བ་བླངས་ནས། སྟོན་པ་ཐུགས་རྗེ་ཅན་
དེས་སྲས་སྒྲ་གཅན་འཛིན་དང་ལྷས་བྱིན་གཉིས་ལ་ཉེ་རིང་མེད་པར་ཐུགས་རྗེས་
བསྐྱངས་ཀྱང་། ལྷས་བྱིན་དྲིན་གཟོ་མེད་པར་སྟོན་པ་ཐུགས་རྗེ་ཅན་ལ་རྣམ་པ་
ཀུན་ཏུ་སྐྱོན་འཚོལ་ཞིང་གླང་ཆེན་སྨོན་པ་རྦད་པ་དང་། གྱང་རྡོ་འཕངས་པ་དང༌།།
ཞབས་ལ་སེང་ལྡེང་གི་ཚལ་པས་ཁྲག་ཕྱུང་བ་སོགས་རྣམ་པ་ཀུན་ཏུ་དྲིན་ལན་ལོག་
འཇལ་བྱས་པར་འདུལ་བ་ལུང་ལས་གསུངས་སོ། །བཅུ་གཅིག་པ་སེམས་དཔའ་
ཆེན་པོས་རང་ལ་བརྙས་པ་ལ་ཁྲོ་བ་མེད་པར་བཟོད་པའི་སྟོབས་བསྐྱེད་པ་ནི། དེ་
ནས་བྱང་ཆུབ་སེམས་དཔའ་ཞེས་པ་ནས། ལངས་ཏེ་སོང་ངོ༌། །ཞེས་པའི་བར་ཏེ།
དེ་ལྟར་སེང་གེ་ངན་པ་དེས་དྲིན་གཟོ་མེད་པར་སེམས་དཔའ་ཆེན་པོ་ལ་བརྙས་པ་
དང་ཁྱད་གསོད་ཆེར་བྱས་པ་ན། བྱང་ཆུབ་སེམས་དཔའ་ཁོང་ཁྲོ་བ་དང་མི་དགའ་
བ་མེད་པར་གཞན་གྱིས་བརྙས་པ་དང་དུ་ལེན་པའི་བཟོད་པའི་སྟོབས་བསྐྱེད་
ཅིང་། སེང་གེ་དེ་ལ་སྔར་ཕན་ཆེན་པོ་བཏགས་པ་ཡིན་ཡང་དེས་དེ་མི་བསམ་པར་
ཚིག་རྩུབ་པོས་སླར་བཟློག་པ་དེས་ངོ་ཚ་བར་གྱུར་ཏེ་སེང་གེའི་མདུན་དེ་ཉིད་ནས་
ནམ་མཁའ་ལ་འཕུར་ཏེ། དངོས་སུ་ལན་གང་ཡང་མ་གསུངས་ པར་ འདབ་མ་
བརྡབ་པའི་གཤོག་སྒྲས་ངེད་ཅག་ནི་བྱ་ཡིན་པས་ཁྱོད་ཀྱིས་ཅི་བྱར་ཡང་མེད་དོ་
ཞེས་བྱ་བའི་ཚུལ་གྱིས་བསྟན་ཅིང་གོ་བར་བྱས་ནས་ལངས་ཏེ་མཁའ་ལ་ཐོགས་པ་
མེད་པར་རྒྱུ་ཞིང་སོང་ངོ༌། །འདི་ནི་སེམས་དཔའ་ཆེན་པོ་འདིའི་ཐུན་མོང་མ་ཡིན་
པའི་ཡོན་ཏན་བརྡ་ཆོས་ཀྱི་སྒོ་ནས་བསྟན་པ་ཞིག་ཡིན་པར་མངོན་ཏེ། དངོས་ཟིན་
ལ་ནམ་མཁའ་ལ་ཕུལ་ཏེ་འགྲོ་བའི་བྱ་རྣམས་ལ་སེང་གེ་ལ་སོགས་པའི་གཅན་
- 412 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཟན་མ་རུངས་པ་རྣམས་ཀྱིས་གླགས་མི་རྙེད་པར་མཁའ་ལ་ཅི་དགར་འགྲོའོ་
ཞེས་བསྟན་ནས། དོན་གྱིས་སེམས་དཔའ་ཆེན་པོ་འདི་ལས་དང་ཉོན་མོངས་པའི་
འཆིང་བས་མ་བཅིངས་ཤིང་། བདུད་སྡིག་ཏོ་ཅན་དཔུང་དང་བཅས་པས་ཀྱང་
གླགས་མི་རྙེད་པར་ས་ནས་སར་འཕར་ཞིང་འགྲོ་བ་དང་། དེ་ཡང་ཞི་བ་རྐྱང་པའི་
མཐར་མ་ལྷུང་བར་སྲིད་ཞི་གཉིས་ཀའི་མཐའ་ལས་འདས་ཏེ་ཐབས་དང་ཤེས་
རབ་གཉིས་ལྡན་གྱི་གཤོག་པས་རྒྱལ་བ་དགྱེས་པའི་ལམ་ལ་ཐོགས་པ་མེད་པར་
འབྱོར་པ་ཞིག་ཡིན་པར་བསྟན་ཏེ། དོན་འདི་ལ་དགོངས་ནས་ཡོན་ཏན་རིན་པོ་ཆེ་
སྡུད་པ་ལས། བར་སྣང་འཕུར་བའི་བྱ་ལ་གནས་ཡོད་མ་ཡིན་ཏེ། །དེ་ན་གནས་པ་
མ་ཡིན་ས་ལ་ལྷུང་མི་འགྱུར། །དེ་ལྟར་བྱང་ཆུབ་སེམས་དཔའ་རྣམ་ཐར་སྒོར་སྤྱོད་
པ། །མྱ་ ངན་ འདས་ ལ་ མི་ རེག་ མཚན་མར་ སྤྱོད་ མ་ ཡིན། །ཞེས་དང་། གང་ཚེ་
མཁས་པ་དེ་དག་བསམ་པ་རབ་ལྡན་ཞིང་། །ཉིན་མཚན་ཤེས་རབ་ཕ་རོལ་ཕྱིན་པ་
མཆོག་དོན་ལྟ། །དེ་ཚེ་ལུས་སེམས་དག་ནི་མཁའ་འགྲོ་བྱ་ལྟར་རྒྱུ། །ནག་པོའི་རྩ་
ལག་རྣམས་ ཀྱིས་ གླགས་ རྙེད་ག་ལ་འགྱུར། །ཞེས་ གསུངས་ཤིང་། དབུ་མ་ལ་
འཇུག་པར་ཡང་། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །ངང་
བའི་རྒྱལ་པོ་དེ་ནི་སྐྱེ་བོའི་ངང་པ་ཡི། །མདུན་དུ་བདར་ནས་དགེ་བའི་རླུང་གི་
ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ། །ཞེས་
གསུངས་སོ། །
བཅུ་གཉིས་པ་དཀར་ཕྱོགས་སྐྱོང་བའི་ལྷ་ཞིག་གིས་སེམས་དཔའ་ཆེན་པོ་
ལ་ཉམས་སད་བྱས་པ་ནི། དེ་ནས་ནགས་ཚལ་གྱི་ལྷ་ཞིག་ཅེས་པ་ནས། བཟོད་
པར་བྱེད། །ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་སེང་གེ་མི་བསྲུན་
- 413 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
པ་དེས་དྲིན་ལན་ལོག་འཇལ་གྱི་བརྙས་ཐབས་ཆེར་བྱས་ཀྱང་རྒྱུད་འཁྲུག་པ་མེད་
པར་དང་དུ་ལེན་པའི་བཟོད་པའི་སྟོབས་བསྐྱེད་པར་མཛད་པ་དེ་དཀར་ཕྱོགས་
སྐྱོང་བའི་ལྷ་རྣམས་ཀྱིས་མཐོང་ནས་དད་གུས་ཆེན་པོ་སྐྱེས་ཤིང་། དེའི་ཚེ་ནགས་
ཚལ་དེ་ན་ཡོད་པའི་དཀར་ཕྱོགས་སྐྱོང་བའི་ལྷ་ཞིག་སེང་གེ་དེས་སེམས་དཔའ་
ཆེན་པོ་དེ་ལ་བརྙས་ཐབས་བྱས་པ་དེ་མ་བཟོད་པ་དང་། སེམས་དཔའ་ཆེན་པོ་དེ་
ལམ་ལ་སློབ་པའི་དམ་བཅའ་བརྟན་ནམ་མི་བརྟན་ཇི་ཙམ་དུ་སྤྲོ་རིང་བ་བརྟག་
པའི་ཕྱིར་སེམས་དཔའ་ཆེན་པོ་དེའི་དྲུང་དུ་འོངས་ཏེ་སྨྲས་པ། ཀྱེ་བྱ་རྣམས་ཀྱི་
མཆོག་ཅེས་སེམས་དཔའ་ཆེན་པོ་ལ་བོས་ནས། སེང་གེ་བདག་ཉིད་ངན་པ་འདི་
ལ་སྔར་ཁྱོད་ཀྱིས་ཕན་དེ་ཙམ་བཏགས་པ་ལ་ཕན་ལན་མི་བྱེད་པར་མ་ཟད། འདི་
ལྟར་བརྙས་ཐབས་བྱས་པ་ཁྱོད་རང་ལ་འདི་འཇོམས་པའི་མཐུ་ཡོད་བཞིན་དུ་ཅིའི་
ཕྱིར་བཟོད་པར་བྱེད། ཁྲེལ་མེད་སེང་གེ་འདི་ལ་དེ་ལྟར་བཟོད་པ་བྱས་ཀྱང་ཅི་
ཕན། ཁྲེལ་མེད་འདི་ཁྱོད་ཀྱིས་གཞོམ་ནུས་ཏེ། ཁྱོད་ཀྱི་མཆུས་སེང་གེ་འདིའི་མིག་
གཉིས་ཀྱང་དབྱུང་བར་ནུས། སེང་གེ་འདི་རྣམ་པར་གཡོ་ཞིང་སྟོབས་དང་ལྡན་
ཡང་ཁྱོད་ཀྱིས་ནམ་མཁའ་ནས་འདི་ལ་མཆུ་དང་སྡེར་མོས་བསྣུན་ཏེ་གཞོམ་པར་
ནུས། སེང་གེ་འདིའི་མཆེ་བའི་བར་ན་འདུག་པའི་ཤ་ཡང་ཁྱོད་ཀྱིས་འཕྲོག་ནུས་
ན། སེང་གེ་འདིས་སྟོབས་ཀྱིས་བསྙེམས་པའི་དྲེགས་པས་ཁྱད་གསོད་དང་བརྙས་
ཐབས་དེ་ཙམ་བྱས་པ་ཅིའི་ཕྱིར་བཟོད་པར་བྱེད་ཅེས་གནོད་པ་བྱ་དགོས་པར་
བསྐུལ་ལོ། །
བཅུ་གསུམ་པ་སེམས་དཔའ་ཆེན་པོས་གཞན་གྱིས་བསྐུལ་ཡང་སྡིག་པ་མི་
སྤྱོད་པར་ཕྱིར་མི་ལྡོག་པའི་རྟགས་བསྟན་པ་ལ་བརྒྱད། ཕྱིར་མི་ལྡོག་པའི་སེམས་
- 414 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དཔའ་ཆེན་པོ་རྣམས་རྐྱེན་ཅི་བྱུང་ཡང་རང་གི་རང་བཞིན་བཟང་པོ་མི་ཉམས་པར་
བསྟན་པ། སེམས་དཔའ་ཆེན་པོ་རྣམས་གནོད་པ་ཅི་བྱུང་ཡང་སེམས་མི་འཁྲུག་
པར་བསྟན་པ། སེམས་དཔའ་ཆེན་པོ་རྣམས་ལན་དང་རྣམ་པར་སྨིན་པ་ལ་རེ་བ་
མི་མཛད་པར་བསྟན་པ། གཞན་ལ་ཕན་འདོགས་བྱས་པ་ལ་འབྲས་བུ་བཟང་པོ་
ངེས་པར་འགྲུབ་པར་བསྟན་པ། ལན་ལ་རེ་བས་ཕན་འདོགས་བྱེད་པ་ནི་བུ་ལོན་
གཏོང་བ་དང་མཚུངས་པར་བསྟན་པ། གནོད་ལན་དུ་གནོད་བྱེད་པ་ནི་ཐེག་པ་
ཆེན་པོའི་ཚུལ་ལས་ ཉམས་པར་བསྟན་པ། དྲིན་ལན་ལོག་མཇལ་བྱེད་པ་སྙིང་
རྗེའི་གནས་སུ་བསྟན། སེམས་ཅན་རྨོངས་པ་བྱེད་ངན་པ་དག་དང་མི་འགྲོགས་
པར་བསྟན་པའོ། །
དང་པོ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། དེ་སྐད་མ་ཟེར་
ཅིག །ཅེས་ པའི་བར་ཏེ། བྱང་ ཆུབ་ སེམས་ དཔའ་ སེམས་དཔའ་ཆེན་པོ་དེ་ལ།
སེང་གེ་མི་བསྲུན་པ་དེས་དེ་ལྟར་དྲིན་གཟོ་མེད་པར་བརྙས་པ་ཆེན་པོ་བྱས་པ་དེ་
ལ་དཀར་ཕྱོགས་སྐྱོང་བའི་ལྷ་དེས་སེམས་དཔའ་ཆེན་པོ་ཐུགས་འགྱུར་མི་འགྱུར་
བརྟག་པའི་ཕྱིར་གཅུགས་བྱས་ཏེ། སེང་གེ་ངན་པ་འདི་ལ་གནོད་པ་བྱ་དགོས་སོ་
ཞེས་རབ་ཏུ་བསྐུལ་ཡང་། རང་ཉིད་ཐེག་པ་ཆེན་པོའི་ལམ་ལ་ཞུགས་ནས་ཡུན་
རིང་དུ་ལོན་ཏེ་བདག་པས་གཞན་གཅེས་པའི་བྱང་ཆུབ་ཀྱི་སེམས་ནམ་ཡང་མི་
འགྱུར་བའི་བརྟན་པ་ཐོབ་པ་ཡིན་པས། བདག་ཉིད་ཀྱི་རང་བཞིན་བཟང་པོ་དེ་
གསལ་བར་བསྟན་པའི་ཕྱིར་དཀར་ཕྱོགས་སྐྱོང་བའི་ལྷ་དེ་ལ་སྨྲས་པ། བདག་
ཅག་ལྟ་བུ་ཐེག་པ་ཆེན་པོའི་ལམ་ལ་སློབ་པ་རྣམས་ཀྱི་སྤྱོད་ཚུལ་ནི་གནོད་ལན་དུ་
གནོད་པ་བྱེད་པ་དེ་ལྟ་བུ་མ་ཡིན་གྱི། གནོད་བྱེད་རྣམས་ལ་ལྷག་པར་བརྩེ་བར་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
བྱེད་པ་ཡིན་པས་སེང་གེ་འདི་ལ་གནོད་པ་བྱ་དགོས་སོ་ཞེས་པའི་ཚིག་དེ་སྐད་མ་
ཟེར་ཅིག་ཅེས་གསུངས་སོ། །
གཉིས་པ་སེམས་དཔའ་ཆེན་པོ་རྣམས་གནོད་པ་ཅི་བྱུང་ཡང་སེམས་མི་
འཁྲུག་ པར་བསྟན་པ་ནི། ཕོངས་ པ་ དག་ ལ་ཞེས་པ་ནས། སུ་ཞིག་བྱེད། །ཅེས་
པའི་བར་ཏེ། སེང་གེ་འདི་སོགས་སེམས་ཅན་བདེ་བས་ཕོངས་ཤིང་སྡུག་བསྔལ་
གྱིས་ཉམ་ཐག་པ་དག་ལ་བསམ་པ་དགེ་བ་བྱང་ཆུབ་སེམས་དཔའ་རྣམས་སྙིང་
རྗེས་ཀུན་ནས་བསླངས་ཏེ་ཕན་པའི་ཐབས་ལ་སྤྱོད་ཀྱི་ཕན་ལན་རེ་བ་སོགས་སླར་
རང་ལ་ཁེ་འབྱུང་བའི་ཕྱིར་ཕན་འདོགས་བྱེད་པ་མིན་ནོ། །རྒྱུ་མཚན་དེ་བས་ན་
སྔར་ཕན་བཏགས་པའི་སྐྱེ་བོ་གཞན་དག་གིས་སླར་རང་ངོ་ཤེས་པར་བྱས་སམ།
མ་ཤེས་ཤིང་ཕན་ལན་དུ་གནོད་པ་བྱས་ནའང་སེམས་ཅན་དེ་ལ་སེམས་འཁྲུག་
པར་སུ་ཞིག་བྱེད་དེ་མི་བྱེད་དོ། །གསུམ་པ་སེམས་དཔའ་ཆེན་པོ་རྣམས་ལན་དང་
རྣམ་པར་སྨིན་པ་ལ་རེ་བ་མི་མཛད་པར་བསྟན་པ་ནི། གཞན་གྱིས་ཞེས་པ་ནས།
ཕན་འདོགས་ཡོད། །ཅེས་པའི་བར་ཏེ། གཞན་གྱིས་ཕན་བཏགས་པ་ལ་དྲིན་གཟོ་
མི་བྱེད་ན་དྲིན་གཟོ་མེད་པའི་སྐྱེ་བོ་རྨོངས་པ་དེ་ཁོ་རང་རབ་ཏུ་བསླུས་པར་ཟད་
མོད། བྱང་ཆུབ་སེམས་དཔའ་རྣམས་ཕན་པ་བྱས་པའི་ལན་འདོད་པ་དང་། རྣམ་
སྨིན་ལ་རེ་བའི་ཕྱིར་ཕན་འདོགས་བྱེད་པ་མིན་ཏེ། ཐེག་པ་ཆེན་པོའི་ལམ་ལ་ཡང་
དག་པར་ཞུགས་པའི་རྒྱལ་སྲས་དམ་པ་སུ་ཞིག་ལན་དང་རྣམ་པར་སྨིན་པ་ལ་རེ་
བས་སེམས་ཅན་གཞན་ལ་ཕན་འདོགས་བྱེད་པ་ཡོད་དེ། དེ་ལྟ་བུ་སུ་ཡང་མེད་
དོ། །སེམས་དཔའ་ཆེན་པོ་རྣམས་ནི་ཟང་ཟིང་གི་ལན་དང༌། ཚེ་ཕྱི་མ་རྣམ་སྨིན་
བདེ་བ་འགྲུབ་པའི་ཕྱིར་གཞན་ལ་ཕན་འདོགས་མི་བྱེད་པར་མ་ཟད། སྒོ་གསུམ་
- 416 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱི་སྤྱོད་པ་ཅི་དང་ཅི་བྱེད་ཀྱང་སེམས་ཅན་ཁོ་ནའི་དོན་དུ་བྱེད་པ་ལས་རང་གཅིག་
པུ་ཐར་པའི་ཆེད་དུའང་མི་བྱེད་དོ། །དོན་འདི་ལ་དགོངས་ནས་བསླབ་བཏུས་སུ།
རང་ དོན་རྣམ་སྨིན་སྲེད་ སྤངས་པས། །དགེ་བ་ཀུན་ཏུ་སྲུང་བར་འགྱུར། །ཞེས་
གསུངས་པ་ཡིན་ནོ། །བཞི་པ་གཞན་ལ་ཕན་འདོགས་བྱས་པ་ལ་འབྲས་བུ་བཟང་
པོ་ངེས་པར་འགྲུབ་པར་བསྟན་པ་ནི། ཕན་འདོགས་ཞེས་པ་ནས། འཐོབ་པར་
འགྱུར། །ཞེས་ པའི་ བར་ ཏེ། གཞན་ ལ་ ཕན་ བཏགས་ པས་ ཕ་རོལ་ པོ་ དེས་ ཚེ་
འདིར་དྲིན་གཟོ་མ་བྱས་ཀྱང་འབྲས་བུ་མེད་པར་མི་འགྱུར་ཏེ། གཞན་ལ་ཕན་
བཏགས་པ་དེ་ལས་བསོད་ནམས་ཆེན་པོ་ཐོབ་སྟེ་ཚེ་ཕྱི་མར་འབྲས་བུ་བཟང་པོ་
འབྱུང་བ་ཡོད་ལ། ཚེ་འདི་ལ་ཡང་སྙན་པའི་གྲགས་པ་དང་དཔལ་བཟང་གདོན་མི་
ཟ་བར་འཐོབ་པར་འགྱུར་རོ། །ལྔ་པ་ལན་ལ་རེ་བས་ཕན་འདོགས་བྱེད་པ་ན་བུ་
ལོན་ གཏོང་བ་དང་མཚུངས་ པར་བསྟན་པ་ནི། དེ་ ལྟར་ཞེས་ པ་ནས། ཕན་མ་
བཏགས། །ཞེས་པའི་བར་ཏེ། དེ་ལྟར་སེང་གེ་ཉམ་ཐག་པ་ལ། ཟུག་རྔུ་སེལ་བའི་
ཐབས་བྱས་ཏེ་སྲོག་སྦྱིན་པའི་བསོད་ནམས་བྱས་པ་ལ་སེང་གེས་དྲིན་གཟོ་མ་བྱས་
ཀྱང་། རང་གིས་བསོད་ནམས་བྱས་པ་དེ་ལ་འགྱོད་པ་དང་། དྲིན་གཟོ་མི་བྱེད་པ་
དེ་ལ་འཁོན་དུ་འཛིན་པ་སུ་ཞིག་ཡོད་དེ། དེ་ལྟར་བྱ་མི་རིགས་སོ། །དེ་སྟེ་གཞན་
ལ་ཕན་བཏགས་པ་ལ་ཕན་ལན་འབྱུང་བར་འདོད་ན་ནི་སྔར་ཕན་བཏགས་པ་དེ་
སེམས་ཅན་དེ་ལ་ཕན་བཏགས་པར་མ་སོང་བུ་ལོན་ཆགས་པར་བྱས་པ་ཡིན་ནོ། །
དོན་འདི་ལ་དགོངས་ནས་སློབ་དཔོན་ཟླ་བ་གྲགས་པས། འདིར་བྱིན་པ་ཡི་སྦྱིན་
པ་ལ། །འབྲས་བུ་ཆེན་པོ་འབྱུང་འགྱུར་ཞེས། །ལེན་དང་ཡོངས་སུ་གཏོང་བ་ནི། །
ཚོང་སྤོགས་བཞིན་དུ་སྨད་པར་འགྱུར། །ཞེས་གསུངས་སོ། །དྲུག་པ་གནོད་ལན་
417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དུ་ གནོད་ པ་ བྱེད་ པ་ནི་ཐེག་པ་ཆེན་པོའི་ཚུལ་ལས་ ཉམས་པར་བསྟན་པ་ནི།
བདག་གིས་ཕན་བཏགས་ཞེས་པ་ནས། མི་འགྱུར་རམ། །ཞེས་པའི་བར་ཏེ། ཐེག་
པ་ཆེན་པོའི་ལམ་དུ་ཞུགས་པ་རྣམས་ཀྱིས་སེམས་ཅན་ལ་ཕན་འདོགས་ཅི་བྱེད་
ཀྱང་ཚེ་འདིར་དྲིན་དུ་གཟོ་བ་སོགས་ལན་དང་། ཕྱི་མར་རྣམ་སྨིན་བདེ་བ་འབྱུང་དུ་
རེ་བ་གང་ཡང་མི་བྱ་བར་སེམས་ཅན་སྡུག་བསྔལ་གྱིས་ཉམ་ཐག་པ་མ་བཟོད་པའི་
སྙིང་ རྗེ་ ཁོ་ནའི་དབང་གིས་བྱེད་དགོས་ཀྱི། དེ་ལྟར་མ་བྱས་པར་གང་ཞིག་རང་
གིས་གཞན་ལ་ཕན་བཏགས་པ་དེ་ལ་ཕ་རོལ་པོས་དྲིན་གཟོ་མེད་ཅེས་དེ་ལ་གནོད་
པ་བྱེད་ན་ནི། རང་གི་བསོད་ནམས་དང་ཐེག་པ་མཆོག་ལ་སློབ་པའི་ཡོན་ཏན་དང་
སྙན་པའི་གྲགས་པ་དང་བཅས་པའི་ལུས་བཀྲུས་ནས་འདི་ཕྱིའི་ལེགས་ཚོགས་དེ་
དག་མེད་པར་བྱས་ནས། ཚ་བས་གདུངས་པའི་གླང་ཆེན་ཆུ་ནང་དུ་ཞུགས་ཏེ་ལུས་
བཀྲུས། ཆུ་ནས་ཐོན་ཏེ་ས་ལ་འགྲེ་ལྡོག་བྱས་པས་ལུས་འདམ་གྱིས་གོས། དེ་
མཐོང་ནས་སླར་ཡང་ཆུར་འཇུག་པ་ལྟ་བུའི་སྤྱོད་ཚུལ་དུ་འགྱུར་རོ། །ཡང་ན་ལུས་
ཀྱི་སྐད་དོད་བསགས་པ་ལའང་འཇུག་པས། ཕ་རོལ་གཞན་ལ་གནོད་པ་བྱས་ན་
ནི་ཐེག་པ་ཆེན་པོའི་ལམ་ལ་སློབ་པའི་ཡོན་ཏན་གྲགས་པ་དང་བཅས་པའི་ལེགས་
ཚོགས་ཇི་སྙེད་ཅིག་བསགས་པ་ཐམས་ཅད་བཀྲུས་པ་བཞིན་དུ་མེད་པར་བྱེད་དོ་
ཞེས་པའོ། །བདུན་པ་དྲིན་ལན་ལོག་འཇལ་བྱེད་པ་སྙིང་རྗེའི་གནས་སུ་བསྟན་པ་
ནི། ཕ་རོལ་ཞེས་ པ་ནས། རྩོལ་དུ་ཟད། །ཅེས་ པའི་བར་ཏེ། སེང་གེ་འདི་ལྟ་བུ་
ནད་དྲག་པོས་གདུངས་ པ་ སོགས་ ཉམ་ཐག་ ཕོངས་པ་དག་ལ་བརྩེ་བས་ ཕན་
བཏགས་ཀྱང་། བྱས་པ་དྲིན་དུ་ མི་ གཟོ་ན། དྲིན་གཟོ་མེད་པར་དྲིན་ལན་ལོག་
འཇལ་བྱེད་པའི་ཕ་རོལ་པོ་དེ་ནི་གནས་སྐབས་དང་མཐར་ཐུག་གི་ཡོན་ཏན་བྱིན་
- 418 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོའི་དཔལ་གང་དང་ཡང་ལྡན་པར་མི་འགྱུར་ཞིང་། དྲིན་ལན་ལོག་འཇལ་
བྱས་པས་སྐྱེ་བོ་ཀུན་གྱིས་སྨད་པའི་གནས་སུ་སོང་བའི་ཕྱིར་དོན་དུ་ན་དྲིན་ལན་
ལོག་འཇལ་བྱེད་པ་ནི་རང་གི་གྲགས་པ་མེད་པར་བྱ་བའི་ཕྱིར་རྩོལ་དུ་ཟད་ལ།
ལྷ་དང་བཅས་པའི་འཇིག་རྟེན་ཐམས་ཅད་ཁྲེལ་བའི་གནས་སུ་སོང་ནས་ཕྱིན་ཆད་
སེམས་དང་ ལྡན་ པ་ སུ་ ཞིག་ ཁྲེལ་མེད་ དེ་ ལ་ ཕན་འདོགས་ པར་ བྱེད། འདི་ནི་
འཇིག་རྟེན་སྤྱིའི་ལུགས་དང་བསྟུན་པ་སྟེ། འཇིག་རྟེན་ན་ཁྲེལ་མེད་མི་ལ་སྟེར་བ་
ལས་ས་ལ་ཕོ་བ་དགའ་ཞེས་གཏམ་དུ་གྲགས་པ་བཞིན་ནོ། །སེམས་དཔའ་ཆེན་
པོ་འདིས་ནི་སེང་གེ་དེས་དྲིན་ལན་ལོག་འཇལ་བྱས་པ་དེ་ཁོ་རང་འདི་ཕྱི་གཉིས་
ཀར་ཕུང་བའི་གནས་སུ་སོང་བར་གཟིགས་ནས་སྙིང་རྗེས་མ་བཟོད་པའི་ཚིག་
བརྗོད་པར་མཛད་པའོ། །
བརྒྱད་པ་སེམས་ཅན་རྨོངས་པ་བྱེད་ངན་པ་དག་དང་མི་འགྲོགས་པར་བསྟན་
པ་ནི། འདི་ལ་ནི་ཞེས་པ་ནས། དེ་བས་བགས་ཀྱིས་གུད་དུ་འགྲོ །ཞེས་པའི་བར་
ཏེ། སེམས་དཔའ་ཆེན་པོས་དཀར་ཕྱོགས་སྐྱོང་བའི་ལྷ་དེ་ལ་སེམས་ཅན་མ་རུངས་
པ་དྲིན་ལན་ལོག་འཇལ་བ་དག་ལའང་གནོད་ལན་བྱ་མི་རུང་བ་དང༌། སེམས་
ཅན་མ་རུངས་པ་སྡིག་ཅན་རྣམས་ལ་ལྷག་པར་བརྩེ་བར་བྱ་དགོས་པ་དང་། ཐེག་
པ་ཆེན་པོ་པ་རྣམས་ཀྱིས་གནོད་ལན་དུ་གནོད་པ་བྱས་ན་རྒྱལ་སྲས་ཀྱི་སྤྱོད་པ་
ཉམས་པར་འགྱུར་བ་དང༌། དྲིན་ལན་ལོག་འཇལ་བྱེད་པ་ནི་ཁོ་རང་ཕུང་བ་ལ་
རྩོལ་བ་བྱེད་པ་ཡིན་པས་ལྷག་པར་ཡང་སྙིང་རྗེའི་གནས་སུ་བྱ་དགོས་སོ་ཞེས་
བསྟན་ནས། སེམས་ཅན་བྱེད་ངན་པ་མ་རུངས་པ་ཆོས་ཀྱི་སྣོད་དུ་མི་རུང་བ་དག་
ལ་ཁྲོ་བ་མི་བྱ་ཞིང་། དེ་དང་འགྲོགས་པར་མི་བྱ་བར་ཐག་བསྲིངས་ཏེ་སེམས་ཅན་
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དེ་ལ་ནམ་ཞིག་ན་ཕན་པ་ནུས་པར་འགྱུར་སྙམ་དུ་སྙིང་རྗེ་བསྒོམ་ཞིང་སེམས་ཅན་
དེའི་དོན་དུ་ལམ་ལ་སློབ་དགོས་སོ་ཞེས་འདོམས་པ་ནི། འདི་ལ་ནི་ཞེས་སོགས་
ཏེ། སེམས་ཅན་བྱེད་ངན་པ་མ་རུངས་པ་དང་ཕྲད་ནས་རེ་ཞིག་ཕན་འདོགས་མི་
ནུས་པ་འདི་ལ་ནི་བདག་གིས་འདི་ལྟར་བྱས་ན་རུང་བའོ་སྙམ་དུ་ཐུགས་ལ་ཤར་
རོ། །ཇི་ལྟར་བྱ་བ་ནི་སེམས་ཅན་གང་ལ་སྙིང་རྗེས་དགེ་བའི་ཚུལ་ཕན་པ་ཆེན་པོ་
སྤྱད་ཀྱང་སེམས་ཅན་མ་རུངས་པ་དེ་ལ་གྲོགས་པོའི་ཆོས་ཚུལ་མི་སྣང་བར་དྲིན་
ལན་ལོག་འཇལ་བྱེད་ཅིང་རེ་ཞིག་འདུལ་བའི་སྤྱོད་ཡུལ་དུ་མ་གྱུར་ན། མ་ཁྲོས་
ཤིང་རྔམ་པར་མ་གྱུར་པར་སེམས་ཅན་དེ་སྙིང་རྗེའི་ཡུལ་དུ་བཟུང་ནས་སྙིང་རྗེའི་
ཡུལ་དེ་ཉིད་ནམ་ཞིག་ན་འདུལ་བར་ནུས་སྙམ་དུ་ ཕན་པའི་བསམ་པ་བསྐྱེད་
དགོས་པ་དེ་བས་ན། རེ་ཞིག་དེ་དང་མི་འགྲོགས་པར་བགས་ཀྱིས་གུད་དུ་སོང་སྟེ་
རང་གི་རྒྱུད་སྨིན་པར་བྱའོ། །གཞུང་འདིས་ནི་བྱང་སེམས་ལས་དང་པོ་པ་རྣམས་
ཀྱིས་རེ་ཞིག་རང་རྒྱུད་འདུལ་བ་གཙོ་བོར་བྱ་དགོས་པ་དང་། དེ་ཡང་འདུ་འཛིའི་
ཁྲོད་དུ་སེམས་རྒྱུད་གདུལ་དཀའ་བས་དབེན་པའི་གནས་སུ་སྒྲུབ་པ་སྙིང་པོར་བྱ་
དགོས་པར་བསྟན་པ་ཡིན་ནོ། །དོན་འདི་ལ་དགོངས་ནས་སྤྱོད་འཇུག་ལས། བྱིས་
དང༌འགྲོགས་ན་བྱིས་པ་ལས། །བདག་བསྟོད་གཞན་ལ་སྨོད་པ་དང་། །འཁོར་
བར་དགའ་བའི་གཏམ་ལ་སོགས། །མི་དགེ་ཅིས་ཀྱང་ངེས་པར་འབྱུང་། །དེ་ལྟར་
བདག་ དང༌ གཞན་ བསྟེན་པ། །དེས་ནི་ ཕུང་ བར་ འགྱུར་ བར་ ཟད། །དེས་ ཀྱང་
བདག་དོན་མ་བྱས་ལ། །བདག་ཀྱང་དེ་དོན་མི་འགྱུར་བས། །བྱིས་ལས་ཐག་རིང་
བྱོལ་བར་བྱ། །ཞེས་གསུངས་སོ། །
བཅུ་བཞི་པ་དཀར་ཕྱོགས་སྐྱོང་བའི་ལྷ་དེས་སེམས་དཔའ་ཆེན་པོ་ལ་དད་
- 420 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅིང་གུས་པས་བསྔགས་པ་བྱས་པ་ནི། དེ་ནས་ལྷ་དེ་ཞེས་པ་ནས། མི་སྣང་བར་
གྱུར་ཏོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོས་རང་ཉིད་གཞན་གྱིས་
བསྒྱུར་མི་ཐུབ་པར་ཕྱིར་མི་ལྡོག་པའི་གདེང་དང་ལྡན་པ་ཡིན་པར་བསྟན་ཅིང་རང་
ཉིད་གང་ནས་གཤེགས་པའི་ལམ་བཟང་པོ་དེ་ལ་འགྲོ་བ་རྣམས་ཀྱང་འཁྲིད་པར་
བཞེད་ནས་ཐེག་པ་ཆེན་པོའི་ཆོས་རྒྱ་ཆེར་བཤད་པ་ན་དཀར་ཕྱོགས་སྐྱོང་བའི་ལྷ་
དེ་ཐེག་པ་ཆེན་པོའི་ཆོས་ལེགས་པར་སྨྲས་པ་དེས་ཡིད་མགུ་ནས་ལེགས་སོ་ཞེས་
ཡང་དང་ཡང་དུ་བསྔགས་ཏེ་བསྟོད་པའི་ཚིག་སྙན་པ་འོག་ནས་འབྱུང་བ་འདི་ལྟར་
དུ་སྨྲས་སོ། །བསྟོད་པ་ཇི་ལྟར་སྨྲས་ཞེ་ན། ཐོར་ཚུགས་ཤིང་ཤུན་གོས་ནི་མེད་པར་
ཡང་། ཁྱོད་ནི་དྲང་སྲོང་མི་མངོན་དཀའ་ཐུབ་ཅན། །ཆ་ལུགས་ཙམ་གྱིས་ཐུབ་པར་
འགྲུབ་མི་འགྱུར། །ཡོན་ཏན་དང་ལྡན་ཡང་དག་ཐུབ་པ་ཡིན། །ཞེས་བསྟོད་དེ།
དེའི་དོན་ནི་བདག་ཉིད་ཆེན་པོ་ཁྱོད་ནི་བདག་ཅག་སེམས་ཅན་རྨོངས་པ་རྣམས་ཀྱི་
སྣང་ངོར་ཐོར་ཚུགས་དང་། ཤིང་ཤུན་གྱི་གོས་སོགས་དྲང་སྲོང་གི་ཆ་ལུགས་མེད་
པར་བྱའི་རྣམ་པར་བསྟན་ཀྱང་། མི་མངོན་པར་སྦས་པའི་དྲང་སྲོང་དཀའ་ཐུབ་
ཅན་ཞིག་ཡིན་པར་ངེས་ཏེ། ཐོར་ཚུགས་བཅིངས་ཤིང་ཤིང་ཤུན་གྱི་གོས་གྱོན་པ་
སོགས་ཆ་ལུགས་ཙམ་གྱིས་དྲང་སྲོང་དཀའ་ཐུབ་པ་ཡིན་པར་གྲུབ་པར་མི་འགྱུར་
ཏེ། དྲང་སྲོང་གི་ཆ་ལུགས་བཟུང་བའི་སྐྱེ་བོ་གཡོན་ཅན་འཇིག་རྟེན་སླ་བར་བྱེད་པ་
མང་དུ་སྣང་བས་སོ། །དྲང་སྲོང་གི་ཆ་ལུགས་མ་བཟུང་ཡང་བདག་ཉིད་ཆེན་པོ་
ཁྱོད་ལྟ་བུ་འཁོར་བ་ལ་ཞེན་པ་ལོག་པའི་ངེས་འབྱུང་དང་། འགྲོ་བ་མ་ལུས་སྒྲོལ་
བའི་ཁུར་ཁྱེར་བའི་བྱང་ཆུབ་ཀྱི་སེམས་དང༌། ཆོས་རྣམས་ཀྱི་གནས་ལུགས་ཇི་
བཞིན་ཤེས་པའི་ལྟ་བ་སོགས་ཡོན་ཏན་ཁྱད་པར་ཅན་དང་ལྡན་ན་ཡང་དག་པའི་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཐུབ་པ་ཡིན་པར་གྲུབ་བོ། །དེ་སྐད་ཅེས་སྨྲས་ནས་སེམས་དཔའ་ཆེན་པོ་དེ་ལ་དད་
ཅིང་མངོན་པར་དགའ་བས་ཕྱག་འཚལ་ཞིང་མཆོད་པ་བྱས་ནས་དེ་ཉིད་དུ་མི་སྣང་
བར་གྱུར་ཏོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། ཡོན་
ཏན་བསྔགས་ པ་ལའང་ བརྗོད་ པར་ བྱའོ། །ཞེས་ པའི་ བར་ ཏེ། དེ་ ལྟར་ སེམས་
དཔའ་ཆེན་པོ་བྱ་ཤིང་སྟ་མོར་སྐྱེ་བ་བཞེས་པའི་ཚེ་ཐབས་ལ་མཁས་པའི་ཤེས་རབ་
ཀྱི་སྒོ་ནས་སེམས་ཅན་གྱི་དོན་ཇི་ལྟར་མཛད་ཚུལ་རྒྱས་པར་བཤད་པ་དེ་བས་ན།
རྒྱལ་བའི་སྲས་པོ་བསམ་པ་དགེ་བ་དག་ནི་ཕ་རོལ་གྱིས་བསྐུལ་མ་བཏབ་ཀྱང་མ་
གོམས་པའི་ཕྱིར་གཞན་ལ་གནོད་པ་བྱེད་པ་སོགས་སྡིག་པ་མི་སྤྱོད་དོ། །སྟོན་པ་
ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་འགྲོ་བ་ཉམ་ཐག་པ་
དག་ལ་ཐུགས་བརྩེ་བས་ཇི་ལྟར་ཕན་འདོགས་མཛད་པ་དང༌། ཐབས་ལ་མཁས་
པས་སེམས་ཅན་གྱི་དོན་ཇི་ལྟར་མཛད་པ་དང༌། རྐྱེན་གང་གིས་ཀྱང་བསྒྱུར་མི་
ཐུབ་པར་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་སློབ་པ་མཐར་ཕྱིན་པར་མཛད་
པའི་རྣམ་ཐར་བཟང་པོ་རྗེས་སུ་དྲན་ནས་སྟོན་པའི་རྣམ་ཐར་རང་གི་ཉམས་ལེན་དུ་
ཁྱེར་ ཏེ་ཐུབ་པས་སྔོན་ ཇི་ ལྟར་མཛད་པ་དེ་ལྟར་དུ་བསླབ་པར་ བྱའོ། །རྟོགས་
བརྗོད་འདི་ནས་ཇི་ལྟར་བཤད་པ་རྣམས་ངེས་པར་བྱས་ལ་སྐལ་བ་དང་ལྡན་པ་
གཞན་དག་ལའང་རྒྱལ་སྲས་རྣམས་ནི་སེམས་ཅན་གྱི་དོན་དུ་བྱ་དཀའ་བའི་སྤྱོད་
པ་འདི་ལྟར་མཛད་དོ་ཞེས་སྐྱེ་བོ་དམ་པ་རྣམས་ཀྱི་ཡོན་ཏན་བསྔགས་པ་ལའང་
བརྗོད་པར་བྱའོ། །སྟོན་པ་ཐུགས་རྗེ་ཅན་འདིས་སྔོན་ཇི་ལྟར་མཛད་པ་དེ་ལྟར་
གཞན་གྱིས་བརྙས་པ་དང༌། སྡུག་བསྔལ་ཅི་བྱུང་ཡང་རྒྱུད་མི་འཁྲུག་པར་དང་དུ་
- 422 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལེན་པའི་བཟོད་པ་ལ་གོམས་པར་བྱས་ན་དགྲ་མང་བར་མི་འགྱུར་ཞིང་། ཉེས་
སྤྱོད་མཐའ་དག་རང་འགགས་སུ་འགྲོ་བས་རྒྱལ་བའི་བཅས་པ་དང་འགལ་བའི་
ཁ་ན་མ་ཐོ་བ་མང་པོ་དག་འབྱུང་བར་མི་འགྱུར་བ་དང་། སྐྱེ་བོ་མང་པོ་དགའ་ཞིང་
ཡིད་དུ་འོང་བར་འགྱུར་བ་དང་། མཐར་མཚན་དཔེས་བརྒྱན་པའི་སྐུ་མཐོང་ན་མི་
མཐུན་པ་མེད་ཅིང་ལྟ་བས་ཆོག་མི་ཤེས་པ་འགྲུབ་པར་འགྱུར་བའི་ཕྱིར་ཐེག་པ་
ཆེན་པོའི་ལམ་ལ་སློབ་པར་འདོད་པ་རྣམས་ ཀྱིས་བཟོད་པའི་ཉམས་ལེན་ལ་
འབད་དགོས་སོ་ཞེས་བཟོད་པའི་གཏམ་བྱ་བ་ལའང་སྦྱར་བར་བྱའོ། །སྟོན་པ་
ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་སྒོ་གསུམ་ལ་དྲན་པ་ཉེ་
བར་བཞག་ནས་སོ་སོར་རྟོག་པའི་ཤེས་རབ་ཀྱིས་ཡང་དང་ཡང་དུ་དཔྱད་དེ་རྒྱལ་
བ་དགྱེས་པའི་ལམ་ལ་རྒྱུན་མི་ཆད་སློབ་པར་མཛད་པ་དེ་ལྟར་བླང་དོར་གྱི་གནས་
ལ་སོ་སོར་རྟོག་པའི་ཤེས་རབ་ཀྱིས་བརྟགས་ཤིང་དཔྱད་པ་མང་དུ་བྱས་ན་མཁས་
པ་རྣམས་རང་གི་ཡོན་ཏན་བཟང་པོ་མ་ཐོབ་པ་ཐོབ་པ་དང་། ཐོབ་པ་རྣམས་མི་
ཉམས་ཤིང་གོང་ནས་གོང་དུ་སྤེལ་ཏེ་རྗེས་སུ་བསྲུང་བར་འགྱུར་བའི་ཕྱིར་སོ་སོར་
རྟོགས་པའི་ཤེས་རབ་ཀྱི་ཡོན་ཏན་བསྔགས་པ་ལའང་བརྗོད་པར་བྱའོ། །འདི་ནི་
རྟོགས་བརྗོད་འདི་ཉིད་ཀྱི་བསྔགས་བྱའི་གཙོ་བོ་ཡིན་ཏེ། རྟོགས་བརྗོད་འདིར་
ཕར་ཕྱིན་དྲུག་གི་ནང་ནས་ཤེས་རབ་ཀྱི་ཉམས་ལེན་གཙོ་བོར་བསྟན་ཅིང་། ཤེས་
རབ་ལ་ཡང་གནས་ལུགས་རིག་པ་དོན་དམ་རྟོགས་པའི་ཤེས་རབ། གནས་ལྔ་
རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་རྟོགས་པའི་
ཤེས་ རབ་ གསུམ་ ཡོད་ པ་ ལས། རྟོགས་བརྗོད་འདིར་ ཤེས་ རབ་ ཕྱི་མ་ གཉིས་
གཙོར་བོར་བསྟན་པ་ཡིན་ནོ། །དེ་ཡང་ཐབས་ལ་མཁས་པས་སེམས་ཅན་གྱི་དོན་
- 423 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
མཛད་ཚུལ་གཙོ་བོར་བསྟན་ནས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་གཞན་
རྣམས་ཀྱང་དོན་གྱིས་ཚང་བར་བསྟན་ཏེ། འདིར་སྦྱིན་པ་གསུམ་གྱི་ནང་ནས་ཆོས་
ཀྱི་སྦྱིན་པ་དང་། མི་འཇིགས་པའི་སྦྱིན་པ་གཉིས་བསྟན་ཅིང་། སེམས་ཅན་མཐའ་
དག་ལ་གནོད་འཚེ་སྤོང་བའི་ཚུལ་ཁྲིམས་དང་། ཐེག་པ་ཆེན་པོའི་ལམ་ལ་སློབ་པ་
ལ་དཀའ་བ་ཅི་བྱུང་ཡང་སྐྱོ་ངལ་མེད་ཅིང་གཞན་གྱིས་བརྙས་པ་བྱས་ཀྱང་དང་དུ་
ལེན་པའི་བཟོད་པ་དང་། སངས་རྒྱས་ཀྱི་གོ་འཕང་བསྒྲུབ་པ་ལ་སྒྱིད་ལུག་པ་དང་
ཞུམ་པ་ནམ་ཡང་མེད་པའི་བརྩོན་འགྲུས་དང་། གཞན་དོན་དང་ བྱང་ཆུབ་ལ་
འདུན་པ་རྩེ་གཅིག་པའི་བསམ་གཏན་གྱི་ཉམས་ལེན་རྣམས་ཀྱང་བསྟན་ཏེ། དེ་
དག་རེ་རེ་ནས་གཞུང་ཚིག་འདི་དང་འདིས་བཤད་དོ་ཞེས་བཀྲལ་ན་ཆེས་ངོ་མཚར་
བ་ཡོད་མོད་ཀྱང་ཡི་གེ་ཧ་ཅང་མང་བས་འཇིགས་ནས་མ་སྤྲོས་སོ། །
ཕར་ཕྱིན་དྲུག་གི་ནང་ནས་ཤེས་རབ་ཀྱི་ཕར་ཕྱིན་ནི་ཆེས་མཆོག་ཏུ་གྱུར་པ་
མིག་ལྟ་བུ་ཡིན་ཏེ། ཤེར་ཕྱིན་འདི་ཡོད་ན་ནི་སྦྱིན་པ་ལ་སོགས་པ་གཞན་ལྔ་ལའང་
ཕར་ཕྱིན་གྱི་མིང་ཐོབ་ལ། ཤེར་ཕྱིན་འདི་མེད་ན་སྦྱིན་པ་ལ་སོགས་པ་རླབས་ཆེན་
པོ་ཅི་བྱས་ཀྱང་ཕར་ཕྱིན་གྱི་མིང་མི་ཐོབ་པ་ནི། ཡོན་ཏན་རིན་པོ་ཆེ་སྡུད་པ་ལས།
དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་
ཁྱེར་ འཇུག་ པར་ ག་ ལ་ འགྱུར། །ཤེས་ རབ་མེད་ན་མིག་མེད་ ཕ་རོལ་ཕྱིན་ལྔ་
འདི། །དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །གང་ཚེ་ཤེས་རབ་
ཀྱིས་ནི་རབ་ཏུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་བོ། །
ཞེས་གསུངས་པ་ལྟར་རོ། །ས་ལམ་འབྲས་བུ་དང་བཅས་པ་ཐམས་ཅད་སོ་སོར་
རྟོག་པའི་ཤེས་རབ་ཀྱི་མཐུ་ལ་ལྟོས་པ་ནི། ཏིང་ངེ་འཛིན་རྒྱལ་པོ་ལས། གལ་ཏེ་
- 424 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆོས་ལ་བདག་མེད་སོ་སོར་རྟོག །སོ་སོར་དེ་བརྟགས་གལ་ཏེ་བསྒོམ་པ་ནི། །དེ་
ནི་ མྱ་ ངན་ འདས་ ཐོབ་ འབྲས་ བུའི་ རྒྱུ། །རྒྱུ་ གཞན་ གང་ ཡིན་དེས་ནི་ ཞིར་ མི་
འགྱུར། །ཞེས་སོ་སོར་རྟོག་པའི་ཤེས་རབ་ཡོད་ན་དེའི་མཐུ་ལས་ཐར་པ་དང་
ཐམས་ཅད་མཁྱེན་པའི་གོ་འཕང་ཐོབ་ནུས་ལ། སོ་སོར་རྟོག་པའི་ཤེས་རབ་མེད་
ན་ནི་ཉོན་མོངས་ཞི་བའི་ཐར་པ་ཙམ་ཡང་ཐོབ་མི་ནུས་ན་ཤེས་བྱའི་སྒྲིབ་པ་གཉིས་
སྣང་འཁྲུལ་པའི་བག་ཆགས་ཞི་བ་ཐམས་ཅད་མཁྱེན་པའི་གོ་འཕང་ཐོབ་མི་ནུས་
པ་ལྟ་ཅི་སྨོས་པར་གསུངས་སོ། །དོན་གྱི་དབང་འདི་གཟིགས་ནས་རྗེ་ཐམས་ཅད་
མཁྱེན་པས། སྟོན་པའི་ནང་ན་རྟེན་འབྲེལ་སྟོན་པ་དང་། །ཤེས་རབ་ནང་ན་རྟེན་
འབྲེལ་ཤེས་པ་གཉིས། །འཇིག་རྟེན་དག་ན་རྒྱལ་བའི་དབང་པོ་བཞིན། །ཕུལ་
བྱུང་ ལེགས་ པར་ ཁྱོད་ མཁྱེན་ གཞན་ གྱིས་མིན། །ཞེས་བསྔགས་ པ་ཡིན་ནོ། །
རྟོགས་བརྗོད་འདི་ནས་བཤད་པའི་སེམས་དཔའ་ཆེན་པོའི་མཛད་པ་རྣམས་ངེས་
པར་བྱས་ལ་དེ་བཞིན་གཤེགས་པའི་བདག་ཉིད་ཆེ་བ་དང༌། སྟོན་པས་སྔོན་ཇི་
ལྟར་མཛད་པ་དེ་ལྟར་རྒྱལ་སྲས་ཀྱི་སྤྱོད་པ་རང་བཞིན་བཟང་པོ་ལ་གོམས་པར་
བྱས་ན་དུད་འགྲོར་གྱུར་ཀྱང་སྔར་གོམས་པའི་རང་བཞིན་བཟང་པོ་དེ་མེད་པར་མི་
འགྱུར་རོ་ཞེས་རང་བཞིན་བཟང་པོ་ལ་གོམས་པར་བྱས་པའི་ཡོན་ཏན་བསྔགས་
པ་ལའང་བརྗོད་པར་བྱའོ། །ཚུལ་འདི་ཡང་སོ་སོར་རྟོག་པའི་ཤེས་རབ་ཀྱི་མཐུ་ལ་
བསྔགས་པ་སྟེ། སོ་སོར་རྟོག་པའི་ཤེས་རབ་ཀྱི་མཐུ་མེད་པར་རྨོངས་པས་སྒྲོ་
བཏགས་པ་ཕྱིན་ཅི་ལོག་རྣམས་ནི་ཇི་ཙམ་གོམས་ཀྱང་མཐར་ངེས་པར་སྤོང་ནུས་
པ་ཤ་སྟག་ཡིན་ཏེ། ཐོ་ཡོར་ལ་མིར་འཁྲུལ་པ་བཞིན་དུ་ལོག་ཤེས་ཐམས་ཅད་ཡང་
དག་པའི་ངེས་ཤེས་རྙེད་པ་ན་བཟློག་པར་འགྱུར་བ་ཤ་སྟག་ཡིན་ནོ། །སོ་སོར་
425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
རྟོག་པའི་ཤེས་རབ་ཀྱིས་ལེགས་པར་དཔྱད་ནས་ངེས་པ་རྙེད་དེ་བསྒོམས་པའི་
དོན་མི་རྟག་པ་དང་། སྡུག་བསྔལ་བ་དང་། བདག་མེད་པ་དང་། ངེས་འབྱུང་དང༌།
བྱང་ཆུབ་ཀྱི་སེམས་དང་། ཡང་དག་པའི་ལྟ་བ་དང༌། ཕར་ཕྱིན་དྲུག་ལ་སོགས་པ་
རྣམས་ནི་ཇི་ཙམ་བསྒོམས་པ་ཙམ་གྱིས་ཇེ་གསལ་དུ་འགྲོ་ཞིང་། ངེས་འབྱུང་ལ་
སོགས་པའི་ལམ་དེ་དག་གི་མཐར་གོམས་པ་མཐའ་མེད་དུ་འཕེལ་བར་འགྱུར་
རོ། །དེའི་ ཕྱིར་ སོ་སོར་རྟོག་པའི་ཤེས་རབ་ཀྱིས་དཔྱད་ པ་ལས་བྱུང་བའི་ རང་
བཞིན་བཟང་པོའི་ཡོན་ཏན་རྣམས་ནི་མིའི་རྟེན་ལ་གོམས་པར་བྱས་ན་སྐྱེ་བ་ཕྱི་མ་
རྟེན་ཅི་འདྲ་ཞིག་ཏུ་གྱུར་ཀྱང་ཡོན་ཏན་དེ་ཉམས་པར་མི་འགྱུར་རོ་ཞེས་བསྔགས་
པ་ཡིན་ནོ། །འདི་ལྟ་བུའི་བསྔགས་པ་མཛད་ ཚུལ་འདི་དག་གིས་ནི་རྒྱལ་སྲས་
རྣམས་ཐེག་པ་ཆེན་པོའི་ལམ་རིམ་གྱིས་བགྲོད་ཚུལ་ཡང་བསྟན་པ་ཡིན་ནོ། །
བཞི་པ་ལེའུའི་མཚན་བསྟན་པ་ནི། བྱ་ཤིང་སྟ་མོའི་སྐྱེས་པའི་རབས་ཏེ་སུམ་
ཅུ་ རྩ་ བཞི་ པའོ། །ཞེས་ པའོ། །བདག་ ཉིད་ཆེན་ པོ་ མཁས་ མཆོག་ དཔའ་ བོས་
མཛད་པའི་སྐྱེས་རབས་སོ་བཞི་བའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་སུམ་ཅུ་རྩ་བཞི་པའི་བཤད་པའོ།། །། །
༈ གསུམ་པ་མཇུག་གི་དོན་བཤད་པ་ལ་གཉིས། མཛད་པ་པོ་གང་གིས་
མཛད་ པའི་ ཚུལ་ བཤད་ པ་ དང་། ལོ་པཎ་ གང་ གིས་ བསྒྱུར་ བའི་ ཚུལ་ བཤད་
པའོ། །དང་པོ་ནི། སྐྱེས་ པའི་ རབས་ ཀྱི་ རྒྱུད་སློབ་དཔོན་དཔའ་བོས་མཛད་པ་
རྫོགས་སོ། །ཞེས་པའོ། །འདི་ལ་འགྱུར་གསར་དུ། སྐྱེས་པ་རབས་ཀྱི་ཕྲེང་བ་སློབ་
དཔོན་དཔའ་བོས་མཛད་པ་རྫོགས་སོ། །ཞེས་འབྱུང་སྟེ། བསྟན་བཅོས་འདི་ལ་
འགྱུར་གསར་རྙིང་གཉིས་མཚན་འདོགས་ལུགས་མི་འདྲ་བ་བྱུང་བ་དང་། དེ་དག་
- 426 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གི་དོན་ཇི་ལྟར་ཡིན་པ་དང་། བསྟན་བཅོས་འདི་བདག་ཉིད་ཆེན་པོ་མཁས་མཆོག་
དཔའ་བོས་ཇི་ལྟར་མཛད་པའི་ཚུལ་རྣམས་ནི་སྔར་མཛད་པ་པོའི་ཆེ་བ་བཤད་པའི་
སྐབས་དང་། མཚན་དོན་བཤད་པའི་སྐབས་སུ་རྒྱས་པར་བརྗོད་ཟིན་ཏོ། །དེ་ལྟར་
བདག་ཉིད་ཆེན་པོ་མཁས་མཆོག་དཔའ་བོས་ཐེག་པ་ཆེན་པོའི་ལམ་གྱི་རིམ་པའི་
གནད་རྣམས་སྟོན་པ་ཐུགས་རྗེ་ཅན་གྱི་འཁྲུངས་རབས་དང་སྦྱར་ཏེ་གདུལ་བྱ་
རྣམས་ཀྱིས་ཇི་ལྟར་ཉམས་སུ་ལེན་པའི་ཚུལ་གོ་བདེ་བར་ལམ་གྱི་ལུས་ཚང་ཞིང་
གོ་རིམ་ངེས་པ་ངོ་མཚར་རྨད་དུ་བྱུང་བ་རྒྱལ་སྲས་སའི་དབང་ཕྱུག་ཏུ་གྱུར་པ་
རྣམས་ཀྱང་ཡིད་འཕྲོག་པར་བྱེད་པའི་བསྟན་བཅོས་འདི་མཛད་ནས། སྟོན་པ་
ཐུགས་རྗེ་ཅན་དེས་བདག་ཅག་ཁམས་གསུམ་གྱི་སེམས་ཅན་རྣམས་ཀྱི་དོན་དུ་
སྟག་མོ་ལ་སྐུ་ལུས་བྱིན་པ་སོགས་དཀའ་བ་བསམ་གྱིས་མི་ཁྱབ་པ་དེ་ལྟ་བུ་མཛད་
ན་བདག་ཀྱང་སྟོན་པ་ཐུགས་རྗེ་ཅན་དེའི་རྗེས་སུ་སློབ་པར་འདོད་ཅིང་། སྟོན་པས་
སྔོན་སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་ཇི་ལྟར་བསླབས་པ་
དེ་ལྟར་དུ་བདག་གིས་ཀྱང་སློབ་བོ་ཞེས་རྒྱལ་བ་སྲས་བཅས་དཔང་དུ་བཞག་སྟེ་བླ་
མའི་སྤྱན་སྔར་དམ་བཅས་ པ་ ཡིན་ པས། ད་ནི་བདག་གིས་ཀྱང་ སྔོན་ སྟོན་ པ་
ཐུགས་རྗེ་ཅན་དེས་ཇི་ལྟར་མཛད་པ་དེ་བཞིན་དུ་ལུས་དང་སྲོག་དང་ལོངས་སྤྱོད་
གང་ལའང་མ་ཆགས་པར་དངོས་སུ་ལུས་སློང་བ་བྱུང་ཡང་ངེས་པར་སྦྱིན་པར་བྱའོ་
སྙམ་དུ་སྙིང་སྟོབས་ཆེས་ཆེར་རྒྱས་ཤིང་དེ་ལྟར་དུ་ངེས་པར་འགྲུབ་པར་སྨོན་ལམ་
དུ་མཛད་པ་ནི། ཡོན་ཏན་རིན་ཆེན་དཔག་མེད་ཚོགས་མངའ་ཞིང་། །ཉེས་པའི་
དུག་སྡོང་མཐའ་དག་དྲུང་ཕྱུང་བ། །ཕྱོགས་བཅུ་དག་ན་དུས་གསུམ་བཞུགས་པ་
ཡི། །བདེ་བར་གཤེགས་པ་རྣམས་ལ་ཕྱག་འཚལ་ལོ། །མི་ཤེས་པ་ཡི་རབ་རིབ་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སེལ་མཛད་ཅིང་། །བག་ལ་ཉལ་བའི་མདའ་དུག་འབྱིན་པའི་ཐབས། །འགྲོ་བ་
གསུམ་པོ་ཀུན་གྱི་བློ་གྲོས་ཀྱི། །མིག་འབྱེད་པ་ཡི་ཆོས་ལ་ཕྱག་འཚལ་ལོ། །བདེ་
གཤེགས་སྲས་པོ་དགེ་འདུན་མི་ལྡོག་པ། །ཐུགས་རྗེ་ཆེན་པོས་ཡིད་ནི་དྲངས་གྱུར་
ཏེ། །བློ་སྤྱན་བྱེ་བར་གྱུར་པ་མ་ལུས་ལ། །རྒྱུན་མི་ཆད་པར་མགོ་བོས་ཕྱག་འཚལ་
ལོ། །འགྲོ་བ་རྣམས་སུ་བདག་གིས་མི་དགེ་གང༌། །ཅུང་ཟད་བགྱིས་སམ་བགྱིད་
བསྩལ་རྗེས་ཡི་རང་། །རྒྱལ་བ་རྣམས་ལ་དེ་དག་བཤགས་ནས་ནི། །སླན་ཆད་མི་
བགྱིད་པ་ཡི་སྡོམ་པ་ནོད། །བདེ་གཤེགས་རང་རྒྱལ་དང་ནི་ཉན་ཐོས་དང་། །རྒྱལ་
བའི་སྲས་ཀྱིས་དགེ་བ་བསགས་པ་དང་། །འཇིག་རྟེན་པ་ཡི་ལེགས་པར་སྤྱད་པ་
གཞན། །མ་ལུས་པ་ལ་བདག་ནི་ཡི་རང་ངོ༌། །སྐྱེ་བོ་ཉོན་མོངས་དུག་གིས་མགོ་
རྨོངས་པ། །དེ་དག་རྣམས་ལ་ མི་དགེ་གང་མཆིས་པ། །དེ་ནི་བདག་ ཉིད་ཁོ་ན་
དགའ་བཞིན་དུ། །ཅི་ནས་དམྱལ་བ་རྣམས་ སུ་གཞོལ་བར་བགྱི། །འཇིག་རྟེན་
རབ་ཞི་བདེ་བའི་བདུད་རྩི་ཡིས། །ཚིམ་ནས་ཡིད་ནི་དགེ་བ་བྱེད་གྱུར་ཅིག །འགྲོ་
བ་དག་གི་སྡུག་བསྔལ་ཇི་སྙེད་པ། །དེ་ནི་བདག་གིས་དང་དུ་ལེན་པར་ཤོག །
འགྲོ་བ་འདི་དག་ཡིད་ལ་མྱུར་དུ་ནི། །ཡང་དག་བྱང་ཆུབ་ཉིད་ནི་སྐྱེད་གྱུར་ཅིག །
ཡིད་ལ་བྱང་ཆུབ་དག་ནི་བསྐྱེད་པ་དག །བྱང་ཆུབ་ཚོགས་རྣམས་ཡང་དག་སྒྲུབ་
པར་ཤོག །དགེ་བའི་ཚོགས་བསྒྲུབས་ནས་ནི་ས་ཐོབ་ཅིང་། །སྲིད་པ་གསུམ་གྱི་
མགོན་པོའི་གདུང་བཟུང་ནས། །དགྲ་རྣམས་བཅོམ་ནས་འཇིག་རྟེན་གསུམ་དག་
གི །ཆོས་ཀྱི་རྒྱལ་སྲིད་ཆེན་པོའི་གནས་ཐོབ་ཤོག །བྱང་ཆུབ་ཤིང་དྲུང་སངས་རྒྱས་
རང་སངས་རྒྱས། །ཉིན་ཞག་ཇི་སྙེད་བཞེས་ཤིང་བཞུགས་པ་དག །དཔེ་མ་མཆིས་
པའི་ཆོས་ཀྱི་བདུད་རྩིའི་ཆར། །འགྲོ་ལ་དབབ་པའི་སླད་དུ་གསོལ་བར་བགྱི། །
-428 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཞན་དོན་ཕུན་སུམ་ཚོགས་པ་རྫོགས་མཛད་ནས། །མྱ་ངན་འདས་པའི་མཆོག་ཏུ་
གཤེགས་པ་གང་། །གཞན་ལ་ཕན་པ་མཛད་པ་ཡུན་རིང་དུ། །བཞུགས་པར་བློ་
བཟང་ དེ་ ལའང་ གསོལ་བར་བགྱི། །འཇིག་རྟེན་ གསུམ་ པོ་ ཐིབས་ པོ་ དེར་ རྒྱུ་
བའི། །སེམས་ཅན་སུ་དག་ཇི་སྙེད་མཆིས་པ་དག །དེ་དག་རབ་ཏུ་ཞི་བའི་བདེ་བ་
ཡི། །བདུད་རྩིའི་ལོངས་སྤྱོད་མགྲོན་དུ་གཉེར་བར་བགྱི། །དེ་ལྟར་དགེ་བ་གང་
དག་ བསྒྲུབས་ པ་ འདི། །མ་ལུས་ཡང་ དག་ བྱང་ ཆུབ་ བསྔོ་ བར་ བགྱི། །དེས་ན་
བདག་ནི་བྱང་ཆུབ་སེམས་དང་ནི། །སྐད་ཅིག་ཙམ་ཡང་འབྲལ་བར་མ་གྱུར་ཅིག །
ཇི་སྲིད་ཕུན་སུམ་ཚོགས་པའི་གཞིར་གྱུར་པ། །བདེ་བར་གཤེགས་པའི་གོ་འཕང་
མ་མནན་པ། །དེ་སྲིད་དུ་ནི་ཐུབ་པའི་ཁྱུ་མཆོག་དང་། །བྱང་ཆུབ་སེམས་དཔའ་
རྣམས་དང་འབྲལ་མ་གྱུར། །དེ་དག་ཁོ་ནས་གཞན་ལ་སྨན་པ་ཡི། །སྤྱོད་པའི་ལམ་
དག་ཉེ་བར་བསྟན་པ་ལ། །སྐྱོ་བ་མ་མཆིས་པར་ནི་སངས་རྒྱས་ཀྱི། །སྲས་ཀྱི་ས་
ཀུན་ལ་ཡང་སྤང་བར་བགྱི། །བདག་གི་ལུས་ཀྱི་ཡན་ལག་ཉིང་ལག་དག །ཚང་
ཞིང་སྐྱེ་བོ་ཀུན་གྱིས་བསྟོད་འོས་པའི། །ཡོན་ཏན་ཕུང་པོ་ཚེ་རབས་དྲན་པ་དང་། །
ཆོ་རིགས་བཙུན་ཞིང་ལུས་ནི་མཛེས་པར་ཤོག །གཞན་ཕན་སྤངས་ཤིང་རང་དོན་
ལྷུར་ལེན་པ། །ཐ་ཆད་དུག་དང་འདྲ་བ་སྤངས་ནས་སུ། །སྙིང་རྗེས་གདུངས་པའི་
ཡིད་ཀྱིས་སྐྱེ་བོ་ཀུན། །གཅིག་ཏུ་གཞོལ་བས་རྗེས་སུ་འཛིན་པར་ཤོག །བདག་གི་
བདོག་པ་རྣམས་ལ་གཞན་གྱི་བློ། །གཞན་གྱི་ནོར་སྙམ་ཅུང་ཟད་མི་འཛིན་ཅིང་། །
རང་གི་ནོར་ལ་སོམ་ཉི་མ་མཆིས་ལྟར། །བག་ཡངས་དག་ཏུ་ལེན་ཅིང་སྤྱོད་པར་
ཤོག །བདག་གི་ཤ་ཞིག་སློང་བ་མཆིས་ན་ཡང་། །ཁྲོད་ལ་འཛུམ་པའི་མིག་གིས་
བསྩལ་བར་བགྱི། །བདག་གི་རྐང་ལ་སོགས་པ་རྟག་ཏུ་ཡང་། །ལུས་ཅན་རྣམས་
-429-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཀྱི་དོན་དུ་གཏོང་བར་ཤོག །བདག་ནི་ཡིད་བཞིན་ནོར་ལྟར་འགྲོ་བ་ཡི། །འདོད་
པའི་དངོས་པོ་མཐའ་དག་སྒྲུབ་པ་དང༌། །ཡིད་ལ་རེ་བ་ཡོངས་རྫོགས་བགྱིད་པ་
ཡི། །དཔག་བསམ་གྱི་ནི་ཤིང་དང་འདྲ་བར་ཤོག །བདག་ནི་རང་གི་ངང་གིས་
སྡིག་པ་དག །མི་གཙང་བ་ལྟར་རྒྱང་རིང་སྤོང་བ་དང་། །ཐུབ་པའི་སྐྱེས་མཆོག་
གིས་ནི་བསླབ་བཅས་པའི། །ཆུ་ལོན་འདྲལ་བར་བགྱིད་པར་མ་གྱུར་ཅིག །ལུས་
དང་སྲོག་ལ་ལྟ་བ་རྒྱང་བསྲིངས་ནས། །རྟག་པར་དགོན་པ་རྣམས་སུ་དགའ་བར་
བགྱི། །རྙེད་པ་དག་དང་བཀུར་སྟི་མཐའ་དག་ལ། །དུག་ཅན་ཟས་བཞིན་ བློ་ནི་
བཟློག་པར་བགྱི། །འགྲོ་བ་རྣམས་ལ་གདོལ་བའི་ཕྲུག་གུ་བཞིན། །རྒྱགས་དང་ང་
རྒྱལ་དྲེགས་པ་སྤངས་པ་དང༌། །རིགས་བཙུན་པ་ཡི་ཉེ་དུའི་ཚོགས་བཞིན་དུ། །
རྗེས་སུ་མཐུན་པ་བསྒྲུབ་ཅིང་སྤྱད་པར་བགྱི། །ཟླ་ཟེར་པད་མའི་རྩ་ལག་དྲི་མ་
བྲལ། །མ་རལ་མ་འདྲེས་ནག་ནོག་མ་མཆིས་པ། །མ་ལུས་རབ་ཏུ་ཞི་བའི་རྒྱན་
གྱུར་པའི། །ཚུལ་ཁྲིམས་ལ་ནི་བདག་གིས་གོམས་པར་བགྱི། །སུ་དག་ནོངས་མ་
མཆིས་པར་བདག་གི་མགོ །སོག་ལེས་ཚལ་བ་བརྒྱར་ནི་གཤེགས་བགྱིད་ཀྱང་། །
དེ་ལའང་བུ་གཅིག་གཅེས་པ་བཞིན་དུ་ནི། །རྒྱུན་མི་ཆད་པར་སེམས་ལ་ཕངས་
པར་བགྱི། །སུ་དག་སྙིང་ནས་བདག་ལ་ཁྲོས་གྱུར་ཏེ། །དགོས་པ་མ་མཆིས་བཞིན་
དུ་སྲོག་འཕྲོག་ནའང་། །དེ་ལའང་ལས་ཀྱི་འབྲས་བུ་མི་བཟད་པ། །མི་འཚམ་པ་
དག་འབྱུང་བར་མ་གྱུར་ཅིག ཁྲོ་བ་དང་ནི་གཤེ་དང་མཚང་འབྲུ་དང་། །བརྡེགས་
པར་གྱུར་ཀྱང་བཟོད་ པ་ མི་བཏང་སྟེ། །རྒྱལ་བའི་སྲས་ཀྱི་སྤྱོད་པ་བསྒྲུབ་པའི་
ཕྱིར། །སྡུག་བསྔལ་མ་ལུས་པ་དག་དང་དུ་བླང་། །སྔོན་ཆད་རྙེད་མ་མྱོང་བ་ཐུབ་
པའི་ཆོས། །ཤིན་ཏུ་ཟབ་ཅིང་རིགས་པའི་མཆོག་ལ་ཡང་། །བདག་གི་སེམས་ལ་
- 430 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐད་ཅིག་ཙམ་ཡང་ནི། །སོམ་ཉི་དཔྱད་ཐག་གཡོ་བར་མ་གྱུར་ཅིག །བདག་ནི་སྐྱེ་
བ་ཚེ་རབས་ཚེ་རབས་སུ། །འགྲོ་བ་ཀུན་ལ་སྨན་པ་ལྷུར་སྤྱད་ཀྱིས། །སྐད་ཅིག་
ཙམ་ཡང་དགེ་བ་རྒྱ་ཆེན་པོ། །བགྱིད་པར་མི་འགྱུར་བར་ནི་མ་གྱུར་ཅིག །བྲན་
དང་འདྲ་བར་འགྲོ་བ་ཐམས་ཅད་ཀྱི། །བགྱི་བ་མ་ལུས་པ་དག་བསྒྲུབ་པར་བགྱི། །
བདག་ལ་ཀུན་གྱི་བགྱི་བའི་ཁུར་བླངས་ནས། །སེམས་ཅན་རྣམས་ནི་བདེ་བར་
གནས་པར་ཤོག །ལུས་ནི་གཞན་གྱི་བྲན་བགྱིད་ཚིག་སྨྲ་ནའང་། །གཞན་ལ་ཆོས་
སྟོན་པ་ལ་དགའ་བ་དང་། །བདག་གི་ཡིད་ཀྱང་རྟག་ཏུ་གཞན་དག་ལ། །ཕན་པར་
སེམས་པའི་དབང་དུ་བགྱིད་པར་ཤོག །གལ་ཏེ་དམྱལ་བར་བསྐལ་བ་གྲངས་
མེད་དུ། །གཅིག་ཏུ་སྡུག་བསྔལ་ཉམས་སུ་མྱོང་ན་ཡང་། །འོན་ཀྱང་སྐྱོ་བ་དག་ནི་
མ་ མཆིས་ པར། །སེམས་ ཅན་ ཡོངས་ སུ་ སྨིན་ པར་ བགྱིད་ པར་ཤོག །ཅི་ནས་
བསྒྲུབ་པའི་རིམ་པ་འདི་ཉིད་ཀྱིས། །ལུས་ཅན་རྣམས་ནི་འདུལ་བར་འགྱུར་སླད་
དུ། །འགྲོ་བ་གསུམ་པོ་ཡོངས་སུ་སྨིན་བགྱིད་པའི། །གོ་ཆ་འདི་ཉིད་ཀྱང་ནི་བགོ་
བར་བགྱི། །མེ་ཡི་མདག་ནས་བར་མཚམས་མ་མཆིས་པའི། །འོབས་རྣམས་གང་
བ་བརྒལ་ནས་ལེགས་གསུངས་པའི། །ཚིག་གཅིག་ཙམ་ཡང་མཉན་པའི་ཆེད་དུ་
ནི། །ལེ་ལོ་མ་མཆིས་སྤྲོ་བ་བགྱིད་པར་ཤོག །བསམ་གཏན་གཟུགས་མེད་ཏིང་ངེ་
འཛིན་མཐའ་དག་གི །འབྲས་བུ་རྣམས་ལ་དགའ་བ་ སྤངས་ནས་ནི། །རབ་ཏུ་
མཐར་ ཕྱིན་ པ་ ཡི་ གནས་ པ་ ཡིས། །དགའ་བར་ འགྱུར་བ་དག་ཏུ་གོམས་པར་
བགྱི། །ཞེན་པ་མ་མཆིས་ཞི་གནས་རྟ་བཞོན་ནས། །རང་བཞིན་གཡོ་བའི་སེམས་
ཀྱི་གླང་པོ་ཆེ། །ཤིན་ཏུ་གདུལ་བར་དཀའ་བ་ལོག་པ་ཡི། །ལམ་དུ་ཞུགས་པ་
རྣམས་ནི་ གདུལ་ བར་ བགྱི། །ལྷ་ དབང་ དག་ དང་ འཁོར་ ལོས་ བསྒྱུར་ བ་ ཡི། །
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འབྱོར་པ་དམ་པ་མཆོག་དག་མཆིས་པ་རྣམས། །འདོད་པའི་རང་བཞིན་མི་གཙང་
བ་བཞིན་དུ། །བདག་ གི་ ཡིད་ནི་ ལྟོས་པ་མ་མཆིས་ཤོག །ལྕགས་ ཀྱི་ ཁང་པ་
འབར་བ་འདྲ་བ་ཡི། །སྲིད་ པར་ རྒྱུ་བར་བདག་ནི་དགར་ མ་ གྱུར། །སྙིང་ རྗེས་
དྲངས་ནས་ གཞན་ ལ་ སྨན་ པ་ དག །བགྱིད་ པར་ རྗེས་ སུ་མཐུན་ པར་ སྐྱེ་ བར་
ཤོག །འགྲོ་བའི་མགོན་གྱི་སྲས་པོ་ཐམས་ཅད་ཀྱིས། །ཏིང་འཛིན་གང་ཞིག་ལ་ནི་
མངའ་བརྙེས་ པས། །རྣམ་པར་བསྒྱིངས་པ་བསམ་གྱིས་མི་ཁྱབ་པ། །དཔའ་བོ་
རོལ་ པ་ སྣ་ ཚོགས་ མཛད་ པ་ ཡི། །དཔའ་ བར་ འགྲོ་ བ་ དག་ དང་ ནམ་ མཁའི་
མཛོད། །དྲི་མེད་ལ་སོགས་མ་ལུས་ཐོབ་བགྱིས་ནས། །འགྲོ་བ་གསུམ་པོ་མ་ལུས་
པ་ དག་ གིས། །བདེ་བ་ གྱ་ནོམ་ བསྒྲུབས་ནས་རྩེར་སྩལ་ཏོ། །བཟོ་ དང་ བསྟན་
བཅོས་སྒྱུ་རྩལ་རྒྱ་མཚོ་དག །མཆོག་ཏུ་ཕ་མཐའ་ཕུལ་དུ་ཕྱིན་པ་དང་། །སེམས་
ཅན་ཐམས་ཅད་ཀྱིས་ནི་ཚིག་གི་དོན། །མ་ལུས་པ་དག་རྟོགས་ཤིང་མཁས་པར་
ཤོག །ཚིག་དོན་མ་ལུས་དཔྱོད་པའི་ཤེས་རབ་ནི། །དྲི་མེད་རྣོན་པོ་དཔག་ཏུ་མེད་
ཐོས་ནས། །སེམས་ཅན་རྣམས་ལ་ཤིན་ཏུ་ཟབ་པ་ཡི། །རིགས་པའི་ཆོས་རྣམས་ཀྱི་
ནི་ བགོ་བཤའ་ བགྱི། །སངས་ རྒྱས་ གསུང་ དག་ མཐར་ ཕྱིན་ མ་ རྟོགས་ པའི། །
སེམས་ཅན་མ་ལུས་པ་ནི་མཐའ་དག་ལ། །སེམས་ལ་ཡི་གེར་བྲིས་པ་འདྲ་བར་
ནི། །མང་པོ་བདག་གིས་རབ་ཏུ་བསྟན་པར་བགྱི། །ཅི་ནས་འབྲས་བུར་བཅས་པ་
སྟོབས་བཅུ་ཡི། །གོ་འཕང་མངོན་པར་འཛེགས་ནས་འགྲོ་བའི་དོན། །མ་ཚང་མེད་
པར་འབྲས་མཆིས་བགྱིད་པ་ཡི། །ཐབས་ཀྱི་སྤྱོད་པ་དེ་དག་བསྒྲུབ་པར་བགྱི། །ཇི་
ལྟ་ཇི་ལྟར་སེམས་ཅན་ཕན་པའི་རྒྱུ། །ཐུབ་པ་རྣམས་ཀྱི་སྨོན་ལམ་མ་ལུས་པ། །དེ་
ལྟ་དེ་ལྟར་རྒྱུན་དུ་སྨོན་ལམ་གྱི། །ཕ་རོལ་ཕྱིན་པ་དག་ནི་ཐོབ་པར་བགྱི། །ཡུལ་གྱི་
- 432 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགྲ་ཡི་ཚོགས་ནི་མི་བཟད་པ། །མོད་ལ་མ་ལུས་ཅི་དགར་ཟིལ་མནན་ནས། །
སེམས་ཀྱི་སྤྱོད་པ་རྣམས་ནི་མི་གཡོ་ཞིང་། །ས་སྟེང་ཕན་པ་ཁོ་ནས་གནས་པར་
བགྱི། །ཆོས་འདི་དག་ནི་སྒྱུ་མ་སྨིག་རྒྱུ་དང༌། །སྤྲུལ་པ་ལྟ་བུར་ཡང་དག་རྟོགས་
བགྱིས་ནས། །རྟོག་པའི་དྲ་བ་རྣམས་ནི་སྤངས་ནས་སུ། །འཇིག་རྟེན་གསུམ་ལ་
ཕན་པ་བགྱིད་གྱུར་ཅིག །ཕ་དག་བུ་གཅིག་ལྷག་པར་གཅེས་པ་བཞིན། །ནག་
ནོག་མ་ལུས་པ་དག་སྤངས་ནས་སུ། །རྒྱུན་མི་ཆད་པར་འགྲོ་བ་མཐའ་དག་ལ། །
བྱམས་པ་སྒོམ་པ་དག་གིས་གནས་པར་བགྱི། །ཇི་ལྟར་མ་དག་བརྩེ་བས་ཁུ་འཇོ་
བའི། །བུ་ན་བ་ལ་རྗེས་སུ་མཐུན་སྤྱོད་པ། །དེ་བཞིན་བདག་ཀྱང་འགྲོ་བ་སེམས་
ཅན་ལ། །སྙིང་རྗེ་རྒྱས་འགྱུར་སོ་སོར་བགྱིད་པར་ཤོག །ཕ་རོལ་བདེ་བའི་འབྱོར་
པ་མཐོང་ནས་ནི། །ལྷག་པར་དགའ་བ་མང་པོ་སྐྱེས་ནས་སུ། །སྙིང་གི་བུ་གཅིག་
པ་ལ་བདེ་སྐྱེས་བཞིན། །དགའ་བ་སྒོམ་པ་དག་གིས་གནས་པར་བགྱི། །སེམས་
ཅན་རྣམས་ལ་ཕན་དང་གནོད་པའི་རྒྱུ། ཁོང་ཁྲོ་ རྗེས་སུ་ཆགས་པ་སྤངས་ནས་
ནི། །རང་གི་བུ་ལ་བགྱི་བ་བསྒྲུབ་པ་བཞིན། །འཇིག་རྟེན་གསུམ་པོ་ཀུན་གྱི་བགྱི་
བ་བསྒྲུབ། །དབང་དང་མངོན་ཤེས་སོ་སོ་རིག་པ་དང་། །གཟུངས་དང་རྣམ་པར་
ཐར་ པའི་ སྒོ་རྟོགས་ནས། །འཇིག་ རྟེན་ ཁམས་ ནི་ དཔག་ཏུ་མ་མཆིས་པའི། །
སེམས་ཅན་རྣམས་ལ་ཕན་པ་དུས་གཅིག་བགྱི། །སངས་རྒྱས་ཞེས་བྱའི་སྒྲ་ནི་རྣ་
ལམ་དུ། །ཐོས་མ་མྱོང་བའི་ཡུལ་ཁམས་གང་ལགས་པ། །དེར་ནི་ཐབས་ཀྱི་རྣམ་
པ་སྣ་ཚོགས་ཀྱི། །སངས་རྒྱས་མཛད་པ་དག་དང་མཐུན་པར་བགྱི། །ནམ་ཞིག་
འཇིག་རྟེན་འདིར་ནི་སྲིད་གསུམ་གྱི། །བླ་མ་ཉི་མ་ཤར་བར་མ་གྱུར་པ། །དེར་ནི་
བདག་གིས་ཉི་མ་བཞིན་དུ་ནི། །ལུས་ཅན་ཀུན་གྱི་རབ་རིབ་བསལ་བར་བགྱི། །
- 433 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
བདེ་གཤེགས་རབ་ཏུ་མང་པོས་སྤངས་པ་ཡི། །ཡིད་དག་སྡིག་པས་སྦགས་པ་གང་
ལགས་པའི། །འགྲོ་བ་དེ་ནི་བདག་གི་ཚིག་དག་གི །སྤྱོད་ཡུལ་རྣམས་ལ་བརྟེན་
ནས་ འདུལ་ བར་ ཤོག །བདག་ ནི་ འཇིག་རྟེན་ མ་ ལུས་ པ་ དག་ གིས། །བསྙེན་
བཀུར་བགྱིད་པ་དག་ལ་ཉེ་དུ་དང་། །བྱམས་པ་མཛའ་བཤེས་མ་བཞིན་སྒྲུབ་པ་
དང༌། །ཕ་བཞིན་ཕན་པའི་གདམས་ངག་འདོམས་པར་ཤོག །བདག་གི་མིང་ནི་
དྲན་པ་ཙམ་གྱིས་ཀྱང་། །འགྲོ་བ་མ་ལུས་པ་དག་འཇིགས་པ་ལས། །མོད་ལ་སྐྱོབ་
པར་གྱུར་ཅིག་སྲིད་གསུམ་གྱི། །སྡུག་བསྔལ་མ་ལུས་པ་དག་སྤངས་པར་ཤོག །
ཕོངས་པ་བརྒྱ་ཕྲག་བསྟེན་པའི་མི་དག་ལ། །བུམ་པ་བཟང་དང་ནད་པའི་སྨན་དང་
ནི། །ཡི་དྭགས་ཚོགས་ལ་རྒྱུན་མི་ཆད་པར་ཡང་། །བདུད་རྩིའི་ཆབ་གྱི་རྫིང་བུ་
བཟང་པོར་ཤོག །བདག་ནི་གྲང་བའི་དམྱལ་བར་དྲོ་བ་དང༌། །ཚ་བར་རྫི་ཆར་
བཅས་ པའི་ ཆར་འབེབས་ཤིང་། །གཞན་ཡང་ཤིན་ཏུ་སྨད་ པའི་ ངན་འགྲོ་དག
གནོད་པ་མ་ལུས་ཞི་བར་བགྱིད་པར་ཤོག །འགྲོ་བས་བདག་ནི་དྲན་པ་ཙམ་གྱིས་
ཀྱང་། །ཕོངས་པ་མངོན་དུ་གྱུར་ལ་གཉེན་བཤེས་དང་། །ཉམ་ཐག་མདའ་ཆར་
འབབ་ལ་གོ་ སྲ་དང༌། །མྱ་ངན་མེ་ལ་བསིལ་བའི་ཆུར་གྱུར་ཅིག །འགྲོ་བ་དག་
གིས་དྲན་ན་ཉོན་མོངས་པའི། །དུག་གི་གཉེན་པོར་གྱུར་ཅིང་སྲིད་གསུམ་གྱི། །ཆུ་
བོ་དག་ལ་ཟམ་པ་བརྟན་པོ་དང༌། །ངན་སོང་གནས་ ཀྱི་སྒོ་གཏན་བགྱིད་པར་
ཤོག །བདག་གི་མིང་ཙམ་དྲན་ནའང་འཇུས་པ་བཞིན། །འགྲོ་བ་མ་ལུས་སྲིད་
པའི་གཡང་ས་རུ། །ལྟུང་བ་ཞི་བ་དག་གི་རྩེ་མོ་ལ། །འཛེག་པར་འགྱུར་བའི་ཐེམ་
སྐས་གཞིར་གྱུར་ཅིག །སྐད་ཅིག་ཙམ་ཡང་ཁྲོ་ཞིང་བདག་གི་མིང་། །བློ་ལ་དྲན་པ་
ཙམ་ཞིག་བགྱིད་ན་ཡང་། །ངན་སོང་རྣམས་སུ་ལྟུང་བར་མི་འགྱུར་ཞིང་། །ངེས་
- 434 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པར་ ཡང་ དག་ བྱང་ཆུབ་སྒྲུབ་པར་ཤོག །བདག་གི་ཡོན་ཏན་ ཟླ་ཟེར་དྲི་མེད་
ལྟར། །འཇིག་རྟེན་མ་ལུས་པ་ལ་བདེར་གྱུར་ཅིག །དབུགས་ཙམ་འབྱུང་བ་རྣམས་
ཀྱང་ ཕ་རོལ་ལ། །བདེ་བ་དཔག་མེད་སྐྱེད་པར་བགྱིད་པར་ཤོག །ཤིན་ཏུ་ཕུན་
སུམ་ཚོགས་པ་མ་ལུས་པ། །མཐར་ཕྱིན་པ་ཡི་སངས་རྒྱས་ཉིད་ཐོབ་ནས། །དམ་
པའི་སངས་རྒྱས་དེ་ཉིད་ཁོ་ན་ལ། །འགྲོ་བ་མ་ལུས་པ་ཡང་སྦྱར་བར་བགྱི། །དེ་ཡི་
ཚེ་ན་སུ་ཡི་སེམས་ལ་ཡང་། །ཉེས་བྱས་ཕྲན་ཚེགས་ཙམ་ཡང་མི་འབྱུང་ལ། །སྐྱེ་བོ་
གཞན་ལ་རྒྱུན་དུ་ཕན་བགྱིད་ཅིང་། །དགེ་བ་བཅུ་ཡི་ལམ་ལ་གནས་པར་ཤོག །
སུ་ཡང་རུང་སྟེ་ངན་སོང་གནས་རྣམས་ནི། །རྨི་ལམ་ན་ཡང་མཐོང་བར་མི་འགྱུར་
ཞིང་། །ངན་འགྲོ་རྣམས་ཀྱི་གནས་ནི་མཐའ་དག་ཀྱང་། །ལྷ་ཡི་འཇིག་རྟེན་བཞིན་
དུ་ དགའ་བར་ཤོག །ཇི་ སྲིད་ འཇིག་རྟེན་ གསུམ་ གྱི་མི་དགེ་བའི། །མཚོ་ ཀློང་
དབུས་སུ་འགའ་ཞིག་ཆུད་ན་ཡང་། །སངས་རྒྱས་བགྱི་བ་ཡོངས་སུ་མཐར་ཕྱིན་
ཀྱང་། །དེ་སྲིད་དེ་ཡི་ཆེད་དུ་བསྡད་པར་བགྱི། །བདག་ནི་མྱ་ངན་འདས་འགྲོ་སྟོན་
པ་ན། །གསུང་རབ་རྣམས་ནི་འཁྲུག་པར་མི་འགྱུར་ཞིང་། །དེ་ལ་འགའ་ཡང་སོམ་
ཉི་དཔྱང་ཐག་ལ། །སྐད་ཅིག་ཙམ་ཡང་འཇུ་བར་མ་གྱུར་ཅིག །དེ་ལྟར་རྒྱལ་བའི་
སྲས་ཀྱི་རྣམ་འཕྲུལ་ལ། །མངོན་དགས་བདག་གིས་དགེ་བ་བསྒྲུབས་པ་གང་། །དེ་
ནི་འགྲོ་བ་མ་ལུས་འདི་དག་གི །མ་ལུས་པར་ནི་ཐུན་མོང་འགྱུར་བར་ཤོག །
ཅེས་ཕྱོགས་བཅུའི་རྒྱལ་བ་སྲས་བཅས་དཔང་དུ་བཞག་སྟེ་མཁྱེན་པར་གསོལ་
ནས་སྨོན་ལམ་དེ་ལྟར་བཏབ་སྟེ། སྟག་མོ་ལ་སྐུ་ལུས་དངོས་སུ་བྱིན་པའི་མཛད་པ་
རླབས་པོ་ཆེ་ཇི་ལྟར་མཛད་པ་ནི་སྔར་མཛད་པ་པོའི་ཆེ་བ་བཤད་པའི་སྐབས་སུ་
ཞིབ་ཏུ་བརྗོད་ཟིན་ཅིང་། སྨོན་ལམ་བདུན་ཅུ་པ་འདིའི་སྦྱར་བྱང་དུའང་། སློབ་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
དཔོན་བཙུན་པ་གཞན་ལ་ཕན་པའི་དབྱངས་དགོན་པ་པ། གསུང་རབ་མཐའ་དག་
ཆུབ་པར་བྱས་པ་སྟག་གིས་རང་ལ་བསྐྱོན་ཏེ་ནགས་ཁུང་དུ་ཕྱིན་པ་ན། སྙིང་རྗེས་
གདུངས་པའི་ཡིད་ཀྱིས་འགྲོ་བའི་དོན་སྒྲུབ་པའི་སྨོན་ལམ་བདུན་ཅུ་མཛད་པའོ། །
ཞེས་འབྱུང་ངོ༌། །སྨོན་ལམ་བདུན་ཅུ་པ་འདི་ནི་ཐེག་པ་མཆོག་གི་ལམ་གྱི་ལུས་
ཚང་ཞིང་། ལྷག་པར་བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་
ཆེ་ལ་བློ་སྦྱོང་བ་ལ་ཤིན་ཏུ་བསྔགས་པ་བྱིན་རླབས་ཀྱི་བཀའ་བབ་ཆེ་བ་ཞིག་སྟེ།
དཔལ་ལྷ་ཅིག་དཱི་པཾ་ཀ་ར་དང་། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱང་
སྨོན་ལམ་བདུན་ཅུ་པ་འདི་རྒྱུན་དུ་འདོན་པར་མཛད་ཅིང་། བྱང་ཆུབ་ལམ་གྱི་རིམ་
པ་ལ་བློ་སྦྱོང་བ་རྣམས་ཀྱིས་སྨོན་ལམ་འདི་ཁ་ཏོན་ཏུ་བྱ་དགོས་སོ་ཞེས་འདོམས་
པར་མཛད་དོ། །
གཉིས་ པ་ ལོ་པཎ་གང་ གིས་ བསྒྱུར་བའི་ཚུལ་བཤད་པ་ནི། རྒྱ་གར་ གྱི་
མཁན་པོ་བིདྱ་ཀ་ར་སིདྷ་དང་། ཞུ་ཆེན་གྱི་ལོ་ཙཱ་བ་བནྡྷེ་མཉྫཤཱི་ཝས་བསྒྱུར་ཏེ་
ཞུས་ནས་གཏན་ལ་ཕབ་པའོ། །ཞེས་པ་སྟེ། ལོ་ཙཱ་བ་འདི་དུས་ཇི་ཙམ་ལ་བྱུང་བ་
དང༌། བསྟན་བཅོས་འདི་བོད་དུ་དུས་ཇི་ཙམ་ལ་བསྒྱུར་བའི་ཚུལ་ལ་སོགས་པ་ནི་
སྔར་མཚན་དོན་བཤད་པའི་སྐབས་སུ་ཞིབ་ཏུ་བརྗོད་ཟིན་ལ། འགྱུར་རྙིང་གི་
གཤམ་ འདིར། ཤོ་ལོ་ ཀ་ སུམ་ སྟོང་ ཕྱེད་དང་ བཞི་ སྟེ། བམ་ པོ་ བཅུ་ གཉིས་ པ་
ལགས་སོ། །ཞེས་འབྱུང་བ་འདི་ནི་ལོ་ཙཱ་བས་བཀོད་པར་མངོན་ཏེ། བམ་པོ་དང་
ཤོ་ལོ་ཀའི་གྲངས་བརྗོད་པ་རྒྱ་དཔེ་ལ་ཡོད་ནས་བསྒྱུར་བ་མིན་ཞིང་། བོད་དུ་བླུན་
པོ་ཤེས་རབ་འཆལ་བ་ཆོས་ལ་དབང་ཟ་བར་བྱེད་ཅིང་འཇིག་རྟེན་སླ་བར་བྱེད་པ་
འབྱུང་བར་གཟིགས་ནས་ཆོས་རྒྱལ་ཐུགས་རྗེ་ཅན་རྣམས་ཀྱིས་བཀའ་དང་བསྟན་
- 436 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཅོས་ཁུངས་མ་རྣམས་ལ་བསྲེ་སླད་འབྱུང་བ་དགག་པའི་ཕྱིར་རམ་གྲངས་སོགས་
བརྗོད་དགོས་པར་བཀས་བཅས་མཛད་པ་ཡིན་ཏེ། འདི་དག་གི་ཚུལ་ཡང་སྔར་
ཞིབ་ཏུ་བརྗོད་ཟིན་ཏོ། །དེ་ལྟར་སྐྱེས་རབས་སོ་བཞི་པར་ཡོངས་སུ་གྲགས་པའི་
བསྟན་བཅོས་ཆེན་པོ་འདིའི་ཚིག་དོན་རྣམས་ལུང་དང་རིགས་པས་དཔྱད་ནས་རང་
གིས་ཇི་ལྟར་གོ་ཚོད་ཞིག་བརྗོད་ཟིན་ལ། ད་ནི་བསྟན་བཅོས་འདིའི་དོན་དེང་སང་
གི་གདུལ་བྱ་ཐེག་པ་ཆེན་པོའི་ལམ་ལ་སློབ་པར་འདོད་པ་དག་གིས་བྱང་ཆུབ་ལམ་
རིམ་དང་སྦྱར་ཏེ་ཉམས་ལེན་དུ་འཁྱེར་ཚུལ་བླ་མ་དམ་པ་རྣམས་ཀྱི་མན་ངག་ལྟར་
གོ་བདེ་བར་བརྗོད་ན། སྙིང་ནས་རྒྱལ་བ་དགྱེས་པའི་ལམ་ལ་སློབ་པར་འདོད་པ་
རྣམས་ཀྱིས་ཐོག་མ་ཁོ་ནར་འདི་ཕྱིའི་ལེགས་ཚོགས་ཐམས་ཅད་ཀྱི་རྩ་བ། ཡོན་
ཏན་ཐམས་ཅད་ཀྱི་གཞི་རྟེན། མཆོག་དང་ཐུན་མོང་གི་དངོས་གྲུབ་མ་ལུས་པའི་
འབྱུང་གནས། ས་ལམ་འབྲས་བུ་དང་བཅས་པ་ཐམས་ཅད་གང་གིས་མཐུ་ལས་
འབྱུང་བའི་རྒྱུ་དམ་པ་ནི་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ཉིད་ཡིན་
ལ། བཤེས་གཉེན་དེ་ཡང་ནོར་ལོངས་སྤྱོད་ཆེ་བ་དང་། སྟོབས་དང་མངའ་ཐང་ཆེ་
བ་དང་། དབང་ཆེ་བར་གྲགས་པ་དང༌། རིགས་རུས་ ཀྱིས་མཐོ་བ་དང༌། གཞན་
གྱིས་དབང་མེད་དུ་རྗེ་བོར་བསྐོས་པ་སོགས་གང་བྱུང་གིས་ཆོག་པ་དང་། གཞན་
གྱི་གཡམ་ལ་རྒྱུག་མི་བྱ་བར་སྐྱེས་རབས་དང་པོར་ཇི་ལྟར་གསུངས་པ་ལྟར་རང་གི་
ཡོན་ཏན་གྱི་སྟོབས་ཀྱིས་བླ་མར་གྱུར་པ། སངས་རྒྱས་ནས་བཟུང་དམ་པ་བར་
ཆད་པ་ལས་བརྒྱུད་པའི་མན་ངག་མངའ་བ། མ་མཛངས་མས་བུ་ཆུང་གསོ་བ་ལྟར་
གདུལ་བྱ་ལམ་ལ་རིམ་གྱིས་འཁྲིད་པ་ལ་མཁས་པ། གསུང་རབ་དགོངས་འགྲེལ་
དང་བཅས་པ་གདམས་ངག་ཏུ་ཤར་ཏེ་དྲི་མ་མེད་པའི་རིགས་པའི་ལམ་ནས་དྲངས་
- 437 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཏེ་མཐའ་དག་པར་འདོམས་པ་ལ་མཁས་པ་ཞིག་དགོས་པས་དེ་འདྲ་བའི་བླ་མ་
ཞིག་འབད་པ་དུ་མས་བཙལ་ལ་རྙེད་པ་ན་བསམ་སྦྱོར་གཉིས་ཀས་ཚུལ་བཞིན་དུ་
བསྟེན་དགོས་ལ། དེ་ཡང་སྐྱེས་རབས་སོ་གཅིག་པར་གསུངས་ པ་ལྟར་བཤེས་
གཉེན་དམ་པ་དེ་ལ་སྐྱོན་རྟོག་གི་བློ་ཡེ་མ་ཤོར་བར་ཡོན་ཏན་གྱི་ཆ་ནས་དད་པ་
སྦྱངས་ཏེ་དགེ་བའི་བཤེས་གཉེན་འདི་ནི་མ་རིག་པའི་མུན་པ་སེལ་བའི་སྒྲོན་མེ་
དང་། སྡུག་བསྔལ་དང་ཀུན་འབྱུང་གི་ནད་ཐམས་ཅད་སེལ་བའི་སྨན་པ་དང༌།
ཕན་བདེ་ཐམས་ཅད་སྩོལ་བའི་ཡིད་བཞིན་གྱི་ནོར་བུ་དང་། འཁོར་བ་དང་ངན་
སོང་གི་འཇིགས་པ་མཐའ་དག་ལས་སྐྱོབ་པའི་སྐྱབས་གནས་དང༌། འཁོར་བའི་རྒྱ་
མཚོ་ཆེན་པོ་ལས་བསྒྲལ་ཏེ་ཐར་པའི་གླིང་དུ་འཁྲིད་པའི་དེད་དཔོན་དང་། མཆོག་
དང་ཐུན་མོང་གི་དངོས་གྲུབ་མ་ལུས་སྩོལ་བའི་ལྷག་པའི་ལྷ་དང་། སངས་རྒྱས་ཀྱི་
སར་འགྲོ་བའི་ལམ་མ་ནོར་བར་སྟོན་པས་ན་སྟོན་པ་སངས་རྒྱས་དངོས་སོ་སྙམ་དུ་
སངས་རྒྱས་ཀྱི་འདུ་ཤེས་བཅོས་མ་མིན་པ་བསྐྱེད་ལ་ལམ་གྱི་རྩ་བ་ཚུགས་ངེས་
ཤིག་བྱ། དེ་ནས་བཀའ་དྲིན་རྗེས་སུ་དྲན་པའི་གུས་པ་སྒོ་དུ་མ་ནས་བསྒོམ་པར་བྱ་
སྟེ། དེ་ཡང་ས་ལམ་འབྲས་བུ་དང་བཅས་པ་ཐམས་ཅད་དགེ་བའི་བཤེས་གཉེན་
གྱི་མཐུ་ཁོ་ན་ལས་འབྱུང་ཞིང་དེར་མ་ཟད་འཁོར་བའི་གནས་ཀྱི་བདེ་བ་ཐམས་
ཅད་ཀྱང་དགེ་བའི་བཤེས་གཉེན་གྱི་མཐུ་ཁོ་ན་ལས་འབྱུང་བའི་ཚུལ་ལ་ལུང་དང་
རིགས་པས་ལེགས་པར་དཔྱད་ནས་ངེས་པ་གཏིང་ཚུགས་པ་ཞིག་རྙེད་པར་བྱས་
ལ་དགེ་བའི་བཤེས་གཉེན་དེའི་སྐུ་མཐོང་བ་དང་། གསུང་ཐོས་པ་དང༌། སྐུའི་སྣང་
བ་ཡིད་ལ་ཤར་བ་དང་། མཚན་ཐོས་པ་ཙམ་གྱིས་བཅོས་མ་མིན་པའི་མོས་གུས་
སྐྱེ་ཐུབ་པ་ཞིག་བྱ། དེ་ནས་དགེ་བའི་བཤེས་གཉེན་དེ་མཉེས་པ་གསུམ་གྱིས་
- 438 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཉེས་པར་བྱས་ཏེ་ཟང་ཟིང་འབུལ་བ་དང༌། ལུས་ངག་གིས་བསྙེན་བཀུར་བ་
དང༌། བཀའ་བཞིན་དུ་ སྒྲུབ་ པ་རྣམས་སྐྱེས་ རབས་ སོ་ གཅིག་ པ་ནས་ ཇི་ ལྟར་
གསུངས་པ་ལྟར་ལག་ཏུ་ལེན་ཐུབ་པ་ཞིག་བྱ། ཆོས་ཚིགས་བཅད་གཅིག་ཐོས་པ་
ལའང་བཀའ་དྲིན་གཏང་རག་ཏུ་གསེར་སྲང་སྟོང་ཕུལ་ཡང་བཀའ་དྲིན་གྱི་ཆ་ཕྲ་མོ་
ཞིག་ཀྱང་མི་འཁོར་བར་གསུངས་པ་ལྟར་ཐེག་པ་ཆེན་པོའི་ཆོས་ཚང་ལ་མ་ནོར་བ་
སྟོན་པར་མཛད་པའི་བཀའ་དྲིན་ནི་ནམ་མཁའ་མ་ཟད་ཀྱི་བར་དུ་འཁོར་ཐབས་
མེད་པར་བསམས་ལ། ཇི་སྲིད་ནམ་མཁའ་མ་ཟད་ཀྱི་བར་དུ་ཅི་གསུང་བཀའ་
བཞིན་སྒྲུབ་པའི་འདུན་པ་བཅོས་མ་མིན་པ་བསྐྱེད་ཅིང་། དེ་ཡང་བླུན་རྨོངས་ཀྱི་
ཞེན་པས་སྐྱོན་ཡོན་རིགས་པས་དཔྱོད་མི་ཤེས་པར་བླ་མའི་གསུང་ཡིན་ཟེར་ནས་
སྡིག་པའི་ལས་ལ་མི་འཇུག་པ་ནི་སྐྱེས་རབས་བཅུ་གཉིས་པ་ནས་གསུངས་པ་ལྟར་
ཡིན་ལ། བླ་མས་སྡིག་པའི་ལས་ལ་བསྐུལ་བ་བྱུང་ན་འདི་ནི་བདག་ལ་ཚོད་བགམ་
པའམ་དགོས་པ་གཞན་ཞིག་ལ་དགོངས་པ་ཡིན་ཡོང་སྙམ་དུ་སྐྱོན་རྟོག་གི་བློ་ཡེ་མ་
ཤོར་བར་བྱས་ལ་ཤད་སྦྱང་བྱས་ཏེ་ཁ་ན་མ་ཐོ་བའི་ལས་ལ་ནམ་ཡང་མི་འཇུག་
པར་རྣམ་པ་ཀུན་ནས་ཆོས་དང་མཐུན་པ་ཞིག་བྱས་ལ་བླ་མ་མཉེས་ངེས་ཤིག་
བྱའོ། །དེ་ནས་བསྟན་བཅོས་འདིའི་དབུ་ཞབས་ཀུན་ཏུ་དམ་པའི་ཆོས་རྙེད་དཀའ་
བ་དང་། སྐྱེས་བུ་དམ་པ་དང་མཇལ་དཀའ་བ་དང་། ཆོས་བཞིན་སྤྱོད་པའི་གྲོགས་
དཀོན་པ་སོགས་དལ་འབྱོར་དོན་ཆེ་ཞིང་རྙེད་དཀའ་བའི་ཚུལ་ཇི་ལྟར་གསུངས་པ་
ལྟར་བསམ་སྟེ། དལ་བའི་རྟེན་ཐོབ་པའི་སྐབས་འདིར་ཡུལ་ཁྱད་པར་ཅན་ལ་
མཆོད་པ་ཆུང་ངུ་རེ་བྱས་ཀྱང་འབྲས་བུ་བསམ་གྱིས་མི་ཁྱབ་པ་འབྱིན་པ་སྐྱེས་
རབས་གསུམ་པ་ལས་གསུངས་པ་ལྟར་གནས་སྐབས་ལ་ལྟོས་ཏེ་དོན་ཆེ་བ་དང༌།
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྐྱེས་རབས་སོ་གཅིག་པ་ནས་གསུངས་པ་ལྟར་སྐྱེས་བུ་དམ་པ་རེ་དང་མཇལ་ནས་
ཆོས་ལེགས་པར་ཐོས་ན་འཁོར་བ་ལས་མྱུར་དུ་གྲོལ་བ་དང་། ཐམས་ཅད་མཁྱེན་
པའི་གོ་འཕང་མྱུར་དུ་འཐོབ་པར་འགྱུར་བའི་ལམ་རྙེད་ནས་གཏན་གྱི་བཙན་ས་
ཟིན་པ་ཞིག་འོང་བས་ན་མཐར་ཐུག་ལ་ལྟོས་ཏེ་དོན་ཆེ་བའི་ཚུལ་རྣམས་སྒོ་དུ་མ་
ནས་བསམ་ལ། རིན་པོ་ཆེའི་གླིང་ནས་ལག་སྟོང་དུ་ལྡོག་མི་ཕོད་པ་ལྟར་དལ་བའི་
རྟེན་ལན་གཅིག་ཐོབ་པ་འདི་དོན་མེད་དུ་ནམ་ཡང་མི་བཏང་བར་སྙིང་པོ་ཅི་ལོན་
ཞིག་བྱ། དལ་འབྱོར་ཐོབ་པ་དོན་ཆེ་བར་མ་ཟད་ད་རེས་འབད་ནས་སྙིང་པོ་མ་
བླངས་ན་ཕྱིས་ནས་རྙེད་དཀའ་བ་དཔེ་དང་རྒྱུ་དང་ངོ་བོའི་སྒོ་ནས་རྙེད་དཀའ་ཚུལ་
རྣམས་ལུང་དང་རིགས་པས་ལེགས་པར་དཔྱད་དེ་ངེས་པ་རྙེད་པར་བྱས་ལ་དལ་
བའི་རྟེན་འདི་ལ་སྙིང་པོ་ལེན་པ་ལ་ཕྱི་ནང་གི་རྐྱེན་གང་གིས་ཀྱང་བསྒྱུར་མི་ཐུབ་
པ་ཞིག་བྱ། དེ་ཡང་ཕྱི་བཤོལ་གྱི་ལེ་ལོའི་དབང་དུ་མི་བཏང་བར་ད་ལྟ་ཉིད་རང་
ནས་དམ་པའི་ཆོས་སྒྲུབ་པ་ལ་འབད་དགོས་ཏེ། ལུས་རྟེན་འདི་ནི་མྱུར་དུ་འཇིག་
ཅིང་ནམ་འཆི་ལ་ངེས་པ་མེད་པ་དང༌། འཆི་བའི་ཚེ་ཆོས་མ་གཏོགས་གང་གིས་
ཀྱང་མི་ཕན་པའི་ཚུལ་རྣམས་སྐྱེས་རབས་སོ་གཉིས་པ་ནས་གསུངས་པ་ལྟར་
ལེགས་པར་བསམ་སྟེ། ཚེ་འདིའི་བྱ་བ་རྣམས་སྦྱིན་པ་འཕྱར་བ་ལྟར་སྙིང་པོ་མེད་
པར་ངལ་བ་འབྲས་མེད་ཁོ་ན་ཡིན་པར་ངེས་པ་རྙེད་པར་བྱས་ལ་རྙེད་པ་དང་
བཀུར་སྟི་དང་སྙན་གྲགས་སོགས་ཚེ་འདིའི་ཕུན་ཚོགས་རྣམས་ནི་གསོད་པར་ཁྲིད་
པ་ལ་རྒྱན་བཏགས་པ་དང་། རྒྱལ་པོའི་ཁྲིམས་རར་ཁྲིད་པ་ལ་གླུ་གར་བྱས་པ་
ལྟར་མཐོང་ནས་ཚེ་འདིའི་བྱ་བ་གང་ལའང་མ་ཆགས་པར་ཆོས་རྣམ་དག་ཅིག་བྱ་
བར་ཐག་བཅད་དོ། །དེ་ནས་ངན་འགྲོའི་སྡུག་བསྔལ་བསམ་པ་ནི་སྐྱེས་རབས་
- 440 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཉེར་དགུ་པ་ནས་གསུངས་པ་ལྟར་ལུས་རྟེན་འདི་མྱུར་དུ་འཇིག་ཅིང་ཞིག་པའི་འོག་
ཏུ་མེད་དེ་མི་འགྲོ་བར་སྐྱེ་བ་ཞིག་ལེན་དགོས་ལ། སྐྱེ་ས་ཡང་ངན་འགྲོ་དང་བདེ་
འགྲོ་གཉིས་ལས་མ་འདས་ཤིང་། ད་ལྟ་རང་ཅག་སྙིགས་མའི་སེམས་ཅན་བསམ་
རྒྱུ་ཉོན་མོངས་དང་བྱ་རྒྱུ་སྡིག་པ་ལས་མེད་པ་རྣམས་ཀྱི་བྱེད་སྤྱོད་འདི་འདྲ་ན་ཤི་མ་
ཐག་ངན་སོང་དུ་འགྲོ་བ་ལས་འོས་མ་མཆིས་ཤིང་། ངན་སོང་དུ་སྐྱེས་ན་ནི་དམྱལ་
བ་པ་རྣམས་ལ་ལྕགས་བསྲེགས་ཀྱི་ས་གཞིར་ལུས་སྲེག་ཅིང་དུམ་བུ་བརྒྱར་གཤག་
པ་དང་། ཁྲོ་ཆུ་ཁོལ་མ་ ཁར་ ལྡགས་པ་སོགས་ཚ་བའི་སྡུག་བསྔལ་དང་། གྲང་
དམྱལ་བ་རྣམས་ལ་འོག་འཁྱག་རོམ་དང༌། སྟེང་ནས་ཁ་བ་བུ་ཡུག་འཚུབ་པ། རང་
གི་ལག་པ་བརྐྱང་བསྐུམ་ཙམ་ཡང་མི་མཐོང་བའི་མུན་པ་འཐིབས་པོའི་ནང་དུ་གྲང་
བས་ཉེན་ནས་ལུས་དུམ་བུ་སྟོང་དུ་འགས་པ་སོགས་གྲང་བའི་སྡུག་བསྔལ་དང༌།
ཡི་དགས་རྣམས་ལ་ལོ་བརྒྱར་ཟས་ཀྱི་མིང་ཡང་མི་ཐོས་པར་བཀྲེས་ཤིང་སྐོམ་པས་
ཁོང་ནས་གདུངས་ཏེ་ཁ་ནས་མེ་འབར་བ་སོགས་བཀྲེས་སྐོམ་གྱི་སྡུག་བསྔལ་དང༌།
དུད་འགྲོ་རྣམས་ལ་གཅིག་གིས་གཅིག་གསོན་པོར་ཟ་བ་སོགས་སྡུག་བསྔལ་
བརྗོད་ལས་འདས་པ་སྡུག་བསྔལ་དྲག་པ་རྩུབ་པ་དཔེ་བྱ་བར་དཀའ་བ་མཐོང་བ་
ལྟ་ཞོག །ཐོས་ནའང་སྐྱི་གཡའ་སྙིང་འདར་བར་འགྱུར་བ་དེ་ལྟ་བུ་ཡོད་དེ། གནས་
དེར་སྐྱེས་ན་ཇི་ཙུག་བྱེད་སྙམ་དུ་འཇིགས་ཤིང་སྐག་པའི་བློའི་འགྱུར་བ་མ་ཐོན་
བར་དུ་བསྒོམ། དེ་ལྟར་བསྒོམས་པས་འཇིགས་ཤིང་སྐག་པའི་བློ་བཅོས་མ་མིན་
པ་ཞིག་སྐྱེས་པ་ན། འཇིགས་པ་དེ་ལས་སྐྱོབ་པའི་སྐྱབས་ནི་དཀོན་མཆོག་གསུམ་
ཁོ་ན་ཡིན་པ་དང༌། དཀོན་མཆོག་གསུམ་ལ་སྙིང་ནས་སྐྱབས་བཅོལ་ན་ངེས་པར་
སྐྱོབ་ནུས་པའི་ཚུལ་བསམ་ལ་ངེས་པ་གཏིང་ཚུགས་པ་ཞིག་རྙེད་པར་བྱས་ནས་
- 441 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
སྐྱབས་འགྲོ་རྣམ་དག་ཅིག་བྱ་བ་དང་། དེའི་བསླབ་བྱ་ལ་གནས་པ་ཞིག་བྱའོ། །དེ་
ཡང་བསྟན་བཅོས་འདིའི་དབུ་ཞབས་ཀུན་ནས་གསུངས་པ་ལྟར་སྲོག་གི་ཕྱིར་ཡང་
ཆོས་ མི་ འདོར་བ་ དང༌། ལུས་དུམ་བུ་བརྒྱར་ བཅད་ ཅིང་ གཏུབས་ ཀྱང་ དཀོན་
མཆོག་གསུམ་ལ་སྐྱབས་འགྲོ་མི་འདོར་བར་ཚུལ་དེ་བསམ་ནས་ཀྱང་ལྷག་པར་
དཀོན་མཆོག་ལ་སྐྱབས་སུ་འགྲོ་ཞིང་ཆོས་ཁོ་ན་ལ་བརྟེན་པ་དྲང་སྲོང་བཟོད་པ་སྨྲ་
བའི་རྣམ་ཐར་ལྟར་བསླབ། དེ་ལྟ་བུ་ཞིག་འོང་བ་ནི་ལས་འབྲས་ལ་ཡིད་ཆེས་རྙེད་
པ་ལ་རག་ལས་པས་བསྟན་བཅོས་འདིའི་དབུ་ཞབས་ཀུན་ཏུ་ནན་ཏན་དུ་འདོམས་
པར་མཛད་པ་ལྟར་རྒྱུ་དགེ་བ་སྤྱད་པ་ལས་འབྲས་བུ་བདེ་བ་ཁོ་ན་འབྱུང་ཞིང་སྡུག་
བསྔལ་ནམ་ཡང་འབྱུང་མི་སྲིད་པ་དང་། རྒྱུ་མི་དགེ་བ་སྤྱད་པ་ལས་འབྲས་བུ་སྡུག་
བསྔལ་ཁོ་ན་འབྱུང་ཞིང་བདེ་བ་ནམ་ཡང་འབྱུང་མི་སྲིད་པར་ལས་དཀར་ནག་གི་
འབྲས་བུ་ངེས་པ་དང་། དེ་ཡང་འཕེལ་ཆེ་བ་དང་། ལས་མ་བྱས་པ་དང་མི་ཕྲད་པ་
དང༌། བྱས་པ་ཆུད་མི་ཟ་བའི་ཚུལ་རྣམས་བསམ་ལ་ངེས་པ་བརྟན་པོ་བསྐྱེད་ནས་
སྒོ་གསུམ་ལ་དྲན་པ་ཉེ་བར་བཞག་སྟེ་ཉེས་ལྟུང་ཕྲ་མོས་ཀྱང་མ་གོས་པའི་ཚུལ་
ཁྲིམས་རྣམ་པར་དག་པ་ཞིག་ལ་སྐྱེས་བུའི་རྩལ་ཅི་ཡོད་ཀྱིས་འབད་དོ། །དེ་ནས་
བསྟན་བཅོས་འདིའི་དབུ་ཞབས་ཀུན་ཏུ་འཁོར་བའི་གནས་ན་སྙིང་པོ་གང་ཡང་
མེད་པའི་ཚུལ་སྒོ་དུ་མ་ནས་གསུངས་པ་ལྟར་འཁོར་བའི་ཉེས་དམིགས་མཐའ་
དག་པར་བསམ་ལ། བཙོན་རར་ཆུད་པའི་མི་བཞིན་དུ་འཁོར་བ་ལས་ཐར་འདོད་
བཅོས་མ་མིན་པ་ཞིག་བསྐྱེད། འཁོར་བ་ལས་ཐར་པ་ཞིག་འོང་བ་ལ་འཁོར་བའི་
རྒྱུ་སྤོང་དགོས་ལ། འཁོར་བའི་རྒྱུ་ནི་ལས་དང་ཉོན་མོངས་པ་གཉིས་ཡིན་ཞིང་།
ལས་ཀྱང་ཉོན་མོངས་ཀྱིས་བསྐྱེད། ཉོན་མོངས་གཞན་ཐམས་ཅད་ཀྱི་རྩ་བ་ནི་
- 442 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་འཛིན་མ་རིག་པ་ཡིན་པས་འཁྲུངས་རབས་ཉི་ཤུ་པ་ནས་གསུངས་པ་ལྟར་
འཁོར་བའི་རྩ་བ་གཏི་མུག་སྤོང་བ་ལ་འབད་དགོས་ཤིང་། དེ་ཡང་ཁྱིམ་སོགས་
འདུ་འཛིའི་ཁྲོད་དུ་ཉོན་མོངས་སྤོང་དཀའ་བས་སྐྱེས་རབས་བདུན་པ་དང་། བཅུ་
བདུན་པ་དང་། བཅོ་བརྒྱད་པ་རྣམས་ནས་གསུངས་པ་ལྟར་ཁྱིམ་ན་གནས་པའི་
ཉེས་དམིགས་དང་། དབེན་པར་གནས་པའི་ཕན་ཡོན་སྒོ་དུ་མ་ནས་བསམ་ལ་ཚེ་
འདིའི་འཁྲི་བ་བཅད་ཅིང་སྲིད་པའི་ཕུན་ཚོགས་གང་ལའང་སྨོན་པ་མེད་པར་
དབེན་པའི་གནས་ཚུལ་ཁྲིམས་དག་པ་གཞིར་བཟུང་ནས་རྒྱལ་བ་དགྱེས་པའི་
ལམ་ལ་སྒྲུབ་པ་སྙིང་པོར་བྱའོ། །དེ་ནས་རང་ཉམས་ལ་དཔགས་ཏེ་མཁའ་ཁྱབ་ཀྱི་
སེམས་ཅན་རྣམས་ལ་སྐྱེས་རབས་བརྒྱད་པ་ནས་གསུངས་པ་ལྟར་བུ་སྡུག་པ་ལྟར་
བལྟ་བའི་ཡིད་འོང་ གི་ བྱམས་ པ་དང་། ཕ་བཟང་པོས་བུ་གཅེས་སྐྱོང་བ་ལྟར་
སེམས་ཅན་ཐམས་ཅད་སྙིང་དུ་གཅེས་པར་བཟུང་སྟེ་གནས་སྐབས་དང་མཐར་
ཐུག་གི་བདེ་བ་ལ་སྒོ་ཀུན་ནས་སྦྱོར་ཞིང་། སྡུག་བསྔལ་ཐམས་ཅད་དང་བྲལ་བར་
བྱེད་པའི་བྱམས་པ་དང་སྙིང་རྗེ་དང་ལྷག་བསམ་སྙིང་སྟོབས་ཆེན་པོ་བསྐྱེད་ནས་
སྐྱེས་རབས་དང་པོར་གསུངས་པ་ལྟར་སེམས་ཅན་ཐམས་ཅད་རང་གཅིག་པུས་
འཁོར་བ་ནས་འདོན་པའི་ཁུར་བཟུང་སྟེ་ ལྡོག་པ་མེད་པའི་བྱང་ཆུབ་ཀྱི་སེམས་
བསྐྱེད་ཅིང་། དེ་ཡང་སྨོན་ལམ་ཙམ་དུ་མ་བཞག་པར་རྒྱལ་སྲས་ཀྱི་སྤྱོད་པ་རླབས་
པོ་ཆེ་རྣམས་ལ་སློབ་པར་དམ་བཅའ་བའི་འཇུག་སྡོམ་བླངས་ལ་དེའི་བསླབ་བྱ་
རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་བསླབས་ཏེ། རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་
བུའི་གནད་བསྡུས་ན་ཕ་རོལ་ཏུ་ཕྱིན་པ་དྲུག་ཏུ་འདུ་བར་མདོ་སྡེ་བསྐལ་བཟང་
སོགས་ཐེག་པ་ཆེན་པོའི་མདོ་སྡེ་མང་པོར་གསུངས་ཤིང་། རྗེ་བཙུན་མ་ཕམ་པས་
- 443 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཀྱང་ཐེག་པ་ཆེན་པོའི་མདོ་སྡེ་ཐམས་ཅད་ཀྱི་གནད་བསྡུས་ནས་སྟོན་པ་མདོ་སྡེའི་
རྒྱན་དུ་ཕར་ཕྱིན་དྲུག་གི་གྲངས་ངེས་པ། གོ་རིམ་ངེས་པ། ངོ་བོ་ངེས་པ་རྣམས་
རིགས་པས་བསྒྲུབས་ཏེ་སངས་རྒྱས་ཀྱི་གོ་འཕང་ཐོབ་པར་བྱེད་པ་ལ་མ་ཚང་བ་
མེད་པའི་ལམ་དུ་གསུངས་པ་ལྟར་བསྟན་བཅོས་འདིར་ཡང་རྒྱལ་སྲས་ཀྱི་སྤྱོད་པ་
ཐམས་ཅད་ཕར་ཕྱིན་དྲུག་ཏུ་བསྡུས་ནས་འདོམས་པར་མཛད་ཅིང་། སྤྱིར་ན་བྱང་
ཆུབ་སེམས་དཔའ་རྣམས་ལ་རང་རྒྱུད་སྨིན་བྱེད་ཕར་ཕྱིན་དྲུག་དང་། གཞན་རྒྱུད་
སྨིན་བྱེད་བསྡུ་བ་བཞིའི་ཉམས་ལེན་གསུངས་ཀྱང་། བསྡུ་བ་བཞི་པོའང་ཕྱིན་དྲུག་
ཏུ་འདུས་སྔར་གཞུང་དོན་བཤད་པའི་སྐབས་སུ་རྒྱས་པར་བཤད་ཟིན་པ་ལྟར་ཡིན་
པས། བསྟན་བཅོས་འདིའི་ལེའུའི་གོ་རིམ་ལྟར་ཕར་ཕྱིན་དྲུག་གི་ཉམས་ལེན་བྱ་
ཚུལ་ནི་ཐོག་མར་སྦྱིན་པའི་ཉམས་ལེན་ལ་འཇུག་སྟེ། དེ་ཡང་ལུས་དང་ལོངས་
སྤྱོད་གང་ལའང་མ་ཆགས་པར་གཏོང་བའི་ཟང་ཟིང་གི་སྦྱིན་པ་དང༌། དམ་པའི་
ཆོས་ཅི་ནུས་ཅི་འོས་སུ་སྟོན་ཅིང་རང་གིས་དགེ་རྩ་གང་བསགས་པ་རྣམས་ཀྱང་
སེམས་ཅན་ལ་གཏོང་བའི་ཆོས་ཀྱི་སྦྱིན་པ་དང་། སེམས་ཅན་རྣམས་ ཕན་ཚུན་
གཅིག་ལ་གཅིག་འཚེ་བ་ལས་སྐྱོབ་པ་དང༌། འཁོར་བར་འཆིང་བྱེད་ཉོན་མོངས་
པའི་དགྲ་ལས་སྐྱོབ་ པའི་མི་འཇིགས་པའི་ སྦྱིན་པ་གསུམ་ལ་སློབ་སྟེ། དེའི་ཚེ་
བསམ་པ་ཇི་ལྟ་བུས་གཏོང་བ་དང༌། སྦྱོར་བ་ཇི་ལྟ་བུས་གཏོང་བ་དང་། བཏང་
བའི་དགོས་པ་གང་ཡིན་པ་རྣམས་སྐྱེས་རབས་དང་པོ་ནས་བཅུ་པའི་བར་གྱིས་
རྒྱས་པར་གསུངས་པ་ལྟར་ཉམས་སུ་བླངས་ཏེ། སྦྱིན་པའི་ཉམས་ལེན་བྱེད་པ་དེའི་
ཚེ་ན་ཁས་བླངས་པའི་བསླབ་ཁྲིམས་ཡལ་བར་མི་འདོར་བར་ཐུན་མོང་དང་ཐུན་
མོང་མིན་པའི་ཚུལ་ཁྲིམས་དག་པར་བྱེད་པ་སོགས་ཕར་ཕྱིན་དྲུག་ལྡན་དུ་བྱ་བ་
- 444 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དང་། རྟེན་དམ་པ་བྱང་ཆུབ་ཀྱི་སེམས་ཀྱིས་ཟིན་པ་སོགས་དམ་པ་དྲུག་ལྡན་དུ་བྱ་
བའི་ཚུལ་རྣམས་གཞུང་དངོས་གཞིའི་དོན་བཤད་པའི་སྐབས་སུ་རྒྱས་པར་བཤད་
ཟིན་པ་ལྟར་ཉམས་སུ་བླང་ངོ་། །དེ་ནས་ཚུལ་ཁྲིམས་ཀྱི་ཉམས་ལེན་ནི་སྐྱེས་
རབས་བཅུ་གཅིག་པ་ནས་ཉི་ཤུ་པའི་བར་གྱིས་རྒྱས་པར་གསུངས་པ་ལྟར་ཐུན་
མོང་བ་མི་དགེ་བཅུ་སྤོང་གི་ཚུལ་ཁྲིམས་དང་། ཐུན་མོང་མིན་པ་ཐེག་པ་ཆེན་པོའི་
ཚུལ་ཁྲིམས་རྣམ་པ་གསུམ་གྱིས་བསྡུས་པའི་ཚུལ་ཁྲིམས་རྣམ་པ་གསུམ་ལ་སློབ་
ཅིང་། དེའི་ཚེ་ནའང་ཕར་ཕྱིན་དྲུག་ལྡན་དུ་བྱ་བ་དང་། དམ་པ་དྲུག་ལྡན་དུ་བྱ་བ་
སྔར་བཤད་པ་ལྟར་བྱའོ། །དེ་ནས་བཟོད་པའི་ཉམས་ལེན་ནི་སྐྱེས་རབས་ཉེར་
གཅིག་པ་ནས་སུམ་ཅུ་པའི་བར་གྱིས་རྒྱས་པར་བསྟན་པ་ལྟར་སྡུག་བསྔལ་དང་
ལེན་གྱི་བཟོད་པ་དང་། གནོད་བྱེད་ལ་ཇི་མི་སྙམ་པའི་བཟོད་པ་དང་། ཆོས་ལ་
ངེས་སེམས་ཀྱི་བཟོད་པ་གསུམ་ལ་སློབ་སྟེ། དེའི་ཚེ་ནའང་ཕར་ཕྱིན་དྲུག་ལྡན་
དང་དམ་པ་དྲུག་ལྡན་དུ་བྱ་བ་སྔར་བཤད་པ་ལྟར་བྱའོ། །དེ་ནས་བརྩོན་འགྲུས་ཀྱི་
ཉམས་ལེན་ནི་སྐྱེས་རབས་སོ་གཅིག་པ་ནས་གསུངས་པ་ལྟར་གང་ལ་བརྩོན་
འགྲུས་བརྩམ་ པའི་ཡུལ་ཐེག་པ་ཆེན་པོའི་ཆོས་ འཚོལ་ ཕྱིར་ དགེ་བའི་བཤེས་
གཉེན་བསྟེན་པ་དང༌། དེ་ལས་ཐོས་པ་བཙལ་བ་དང༌། ཐོས་པའི་དོན་ལ་རིགས་
པ་བཞིས་ངེས་པ་བསྐྱེད་པ་དང་། ཇི་ལྟར་ངེས་པའི་དོན་རྣམས་ཡིད་ལ་འདྲིས་པར་
བྱེད་པའི་སྒོམ་པ་གསུམ་ལ་བརྩོན་འགྲུས་རྩོམ་སྟེ། དེ་ལ་གོ་ཆའི་བརྩོན་འགྲུས་
དང༌། དགེ་བ་བསྡུ་བའི་བརྩོན་འགྲུས་དང༌། སེམས་ཅན་གྱི་དོན་བྱེད་པའི་བརྩོན་
འགྲུས་གསུམ་ཡོད་ཅིང་། དེ་ཡང་ཐེག་པ་ཆེན་པོའི་ལམ་གྱི་ཡན་ལག་རེ་རེ་རྒྱུད་
ལ་བསྐྱེད་པའི་ཕྱིར་དང་། ཐེག་པ་ཆེན་པོའི་ཆོས་ཚིགས་བཅད་རེ་ཙམ་འཚོལ་བའི་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
ཕྱིར་དུ་བསྐལ་བ་ཆེན་པོ་གྲངས་མེད་པར་དམྱལ་བའི་མེ་ནང་དུ་གནས་དགོས་
ཀྱང་ཞུམ་པ་མེད་པར་ཚ་བས་གདུངས་པའི་གླང་ཆེན་པད་མཚོར་འཇུག་པ་ལྟར་སྤྲོ་
བ་ཆེན་པོས་འཇུག་ནུས་པ་དང་། སེམས་ཅན་རེ་རེའི་སྡུག་བསྔལ་བསལ་བའི་
ཕྱིར་དུ་བསྐལ་བ་གྲངས་མེད་པར་རང་གི་ལུས་མེར་བསྲེགས་ཀྱང་ཞུམ་པ་མེད་
པར་སྤྲོ་བ་བསྐྱེད་ནུས་པ་སོགས་རྒྱལ་སྲས་དཔའ་བོའི་གོ་ཆ་དང་སྙིང་སྟོབས་ཆེར་
བསྐྱེད་ནས་རྒྱལ་བ་སྲས་བཅས་ཐམས་ཅད་ཀྱི་མཛད་པའི་ཁུར་ཐམས་ཅད་རང་གི་
ཁུར་དུ་འཁྱེར་ནུས་པ་དང༌། སེམས་ཅན་ཐམས་ཅད་འཁོར་བའི་མཚོ་ནང་ནས་
རང་གཅིག་པུས་སྒྲོལ་བའི་ཁུར་འཁྱེར་བའི་བརྩོན་འགྲུས་ལ་བསླབ་བོ། །དེ་ནས་
བསམ་གཏན་གྱི་ཉམས་ལེན་ནི་སྐྱེས་རབས་སོ་གཉིས་པ་ནས་གསུངས་པ་ལྟར་
སྤྱིར་འཁོར་བའི་ཉེས་དམིགས་དང་། ལྷག་པར་འདོད་པའི་ཉེས་དམིགས་སྒོ་དུ་མ་
ནས་བསམ་སྟེ་ཡིད་ནང་དུ་བསྡུས་ནས་བྱིང་རྒོད་གང་གིའང་དབང་དུ་མ་སོང་བར་
དགེ་བའི་དམིགས་པ་ལ་དྲན་པ་རྩེ་གཅིག་ཏུ་གནས་པའི་ཏིང་ངེ་འཛིན་གསལ་བ་
དང་མི་རྟོག་པའི་ཁྱད་པར་གཉིས་ལྡན་ཞིག་འབད་པ་དུ་མས་བསྒྲུབ། ཏིང་ངེ་
འཛིན་དེ་གོང་འཕེལ་དུ་སོང་སྟེ་མཐར་ལུས་སེམས་ཤིན་སྦྱངས་གྲུབ་པ་ན་སྙོམས་
འཇུག་གི་བདེ་བ་ལ་སྲིད་པའི་དབང་དུ་མ་སོང་བར་སེམས་གནས་པ་དེ་ལ་བརྟེན་
ནས་ཆོས་རྣམས་ཀྱི་གནས་ལུགས་རྟེན་ཅིང་འབྲེལ་བར་འབྱུང་བའི་ཚུལ་ལ་རིགས་
པའི་སྒོ་དུ་མས་དཔྱད་དེ་ངེས་པ་གཏིང་ཚུགས་པ་ཞིག་རྙེད་པར་བྱས་ལ། ངེས་པ་
དེ་ཡང་རིགས་པ་རྒྱ་ཇེ་ཆེར་བཏང་སྟེ་སོ་སོར་རྟོག་པའི་ཤེས་རབ་ཀྱི་མཐུ་ཆེས་ཆེར་
འཕེལ་བར་བྱས་ལ་ལྷག་མཐོང་སྒྲུབ་བོ། །གཞན་ཡང་སེམས་ཅན་གྱི་དོན་དུ་སྐྱེས་
རབས་བཅུ་དགུ་པ་ནས་གསུངས་པ་ལྟར་བསམ་གཏན་དང་པོ་སོགས་བསམ་
- 446 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཏན་བཞི་ལའང་རྩལ་སྦྱངས་ཏེ་རྫུ་འཕྲུལ་དང་མངོན་པར་ཤེས་པ་རྒྱ་ཆེན་པོའི་
སྒོ་ནས་སེམས་ཅན་འདུལ་བའི་ཐབས་མཁས་ལའང་བསླབ་བོ། །བསམ་གཏན་
ལ་སློབ་པའི་ཚེ་ནའང་ཕར་ཕྱིན་དྲུག་ལྡན་དང་དམ་པ་དྲུག་ལྡན་དུ་བྱ་བའང་སྔར་
བཤད་པ་ལྟར་བྱའོ། །དེ་ནས་ཤེས་རབ་ལ་སློབ་ཚུལ་ནི་བསྟན་བཅོས་འདིའི་དབུ་
ཞབས་ཀུན་ནས་རྒྱ་ཆེར་གསུངས་པ་ལྟར་གནས་ལུགས་རིག་པ་དོམ་དམ་རྟོགས་
པའི་ ཤེས་ རབ་དང༌། སེམས་ཅན་ གྱི་དོན་བྱ་བའི་ཚེ་སྐྱོ་ངལ་མེད་པར་ ཐབས་
མཁས་ཀྱི་སྒོ་ནས་གདུལ་བྱ་མཆོག་དམན་བར་མ་རྣམས་ལ་གང་ལ་གང་འདུལ་
གྱིས་དེ་དང་དེའི་དོན་བྱ་ཚུལ་རྟོགས་པའི་ཤེས་རབ་དང་། རིག་གནས་མཐའ་དག་
ལ་མཁས་པ་སོགས་ཀུན་རྫོབ་རྟོགས་པའི་ཤེས་རབ་གསུམ་ལ་བསླབ་ཅིང་། ཁྱད་
པར་སྐྱེས་རབས་སོ་གསུམ་པ་དང་སོ་བཞི་པ་གཉིས་ནས་གསུངས་པ་ལྟར་བདེན་
པ་གཉིས་ཀྱི་གནས་ཚུལ་རིག་པ་སོ་སོར་རྟོག་པའི་ཤེས་རབ་ཁོ་ན་ལ་རག་ལས་
པས། སེམས་རྩེ་གཅིག་ཏུ་གནས་བཞིན་པའི་ངང་ནས་སོ་སོར་རྟོག་པའི་ཤེས་
རབ་ཀྱིས་བདེན་པ་གཉིས་ཀྱི་གནས་ཚུལ་ལ་མཐའ་དག་པར་དཔྱད་ནས་ངེས་པ་
དྲངས་ཏེ་མི་ཤེས་པའི་མུན་པ་བསལ་བར་བྱའོ། །ཤེས་རབ་ལ་སློབ་པའི་ཚེ་རྟེན་
ཅིང་འབྲེལ་བར་འབྱུང་བའི་ཚུལ་ལ་ལྟ་བ་གཙོ་བོ་ཡིན་པ་དང་། ས་ལམ་འབྲས་བུ་
དང་བཅས་པ་ཐམས་ཅད་སོ་སོར་རྟོག་པའི་ཤེས་རབ་ཀྱི་མཐུ་ལ་རག་ལས་པའི་
ཚུལ་ལ་སོགས་པ་ནི་གཞུང་དོན་བཤད་པའི་སྐབས་སུ་རྒྱས་པར་བཤད་ཟིན་པ་
ལྟར་ངེས་པར་བྱས་ལ་ཉམས་སུ་བླངས་སོ། །བསྡུ་བ་བཞིའི་ཉམས་ལེན་ཇི་ལྟར་
བྱ་བ་ལ་བསྡུ་བ་བཞི་ནི། སྦྱིན་པ་དང་། སྙན་པར་སྨྲ་བ་དང་། དོན་སྤྱོད་པ་དང་།
དོན་མཐུན་པ་བཞི་སྟེ། དེ་ལ་སྦྱིན་པ་ནི་སྔར་བཤད་པ་ལྟར་སྦྱིན་པ་རྣམ་གསུམ་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
གྱིས་སེམས་ཅན་རྣམས་རྗེས་སུ་འཛིན་པའོ། །སྙན་པར་སྨྲ་བ་ནི་སྦྱིན་པས་རང་གི་
འཁོར་དུ་འདུས་པ་ན་བསམ་པ་སེམས་བསྐྱེད་དང་། སྤྱོད་པ་ཕྱིན་དྲུག་གི་སྒོ་ནས་
ཐེག་པ་ཆེན་པོའི་ལམ་ལ་འཁྲིད་པའོ། །དོན་སྤྱོད་པ་ནི་ཚིག་ཙམ་མིན་པར་ཉམས་
ལེན་བྱེད་དུ་གཞུག་པའོ། །དོན་མཐུན་པ་ནི་གཞན་ལ་ཇི་ལྟར་སྟོན་པ་ལྟར་རང་
གིས་ ཉམས་ སུ་ ལེན་ པའོ། །དེ་ལྟར་ཐེག་པ་ ཆེན་པོའི་ལམ་གྱི་ལུས་ཡོངས་སུ་
རྫོགས་པ་ལ་ཉམས་ལེན་ཆུ་བོའི་རྒྱུན་བཞིན་བྱས་པས་ཐེག་པ་མཆོག་གི་རིགས་
ཀྱི་ནུས་པ་ཆེས་ཆེར་བརྟས་ཏེ་བྱང་ཆུབ་ཀྱི་སེམས་རིན་པོ་ཆེ་བཅོས་མ་མིན་པ་
ཞིག་རྒྱུད་ལ་སྐྱེས་པ་ན་ཐེག་པ་ཆེན་པོའི་ཚོགས་ལམ་ཆུང་ངུ་ཐོབ་ཅིང་། དེ་ནས་
གྲངས་མེད་གསུམ་གྱི་འགོ་ཡང་རྩོམ་མོ། །དེ་ནས་ཚོགས་ལམ་འབྲིང་དང་ཆེན་པོ་
རིམ་གྱིས་ཐོབ་ཅིང་ཚོགས་ལམ་ཆེན་པོ་ཐོབ་པ་ན་ཆོས་རྒྱུན་གྱི་ཏིང་ངེ་འཛིན་ཐོབ་
ནས་མཆོག་གི་སྤྲུལ་པའི་སྐུ་དང་དངོས་སུ་མཇལ་ནས་དེ་ལས་གདམས་ངག་ནོད་
པ་དང༌། དཔག་ཚད་བརྒྱ་ཚུན་ཆད་ཀྱི་སེམས་ཅན་རྣམས་ཀྱི་བསམ་པ་ཤེས་པ་
སོགས་མངོན་པར་ཤེས་པ་རྒྱ་ཆེན་པོ་ཡང་ཐོབ་བོ། །ཚོགས་ལམ་གྱི་སྐབས་སུ་
སངས་རྒྱས་རྣམས་ལ་བསྙེན་བཀུར་བ་སོགས་ཚོགས་རྒྱ་ཆེན་པོ་བསགས་ཤིང་
ལམ་གྱི་ལུས་ཡོངས་སུ་རྫོགས་པ་ལ་བློ་སྦྱངས་ཏེ་འདྲིས་པར་བྱས་པས་ཞི་གནས་
མཚན་ཉིད་པ་ལ་བརྟེན་ནས་ཆོས་རྣམས་ཀྱི་གནས་ལུགས་ལ་ཡང་དང་ཡང་དུ་
དཔྱད་ཅིང་ངེས་པ་དྲངས་པའི་མཐུས་ནམ་ཞིག་ན་གནས་ལུགས་ཀྱི་དོན་ལ་དཔྱད་
པ་རང་སྟོབས་ཀྱིས་དྲངས་པའི་ཤིན་སྦྱངས་འདྲེན་ཐུབ་པ་ཞིག་བྱུང་བ་ནས་སྦྱོར་
ལམ་དྲོད་ཐོབ་བོ། །དེ་ནས་རིམ་གྱིས་སྦྱོར་ལམ་རྩེ་མོ་དང༌། བཟོད་པ་དང་། ཆོས་
མཆོག་རྣམས་ཐོབ་སྟེ་ངེས་འབྱེད་བཞི་མཐར་ཕྱིན་པ་ན་ཆོས་རྣམས་ཀྱི་གནས་
- 448-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལུགས་ལ་དོན་སྤྱིའི་ཚུལ་གྱི་གསལ་སྣང་རབ་ཀྱི་མཐར་ཐུག་པར་གྱུར་ནས་དེ་
བསྒོམས་པ་ལས་ནམ་ཞིག་ན་བྱང་ཆུབ་ཀྱི་སེམས་རིན་པོ་ཆེ་ཆེས་ཆེར་སྟོབས་རྒྱས་
ཤིང་། ཆོས་རྣམས་ཀྱི་གནས་ལུགས་མངོན་སུམ་དུ་མཐོང་བ་ན་ས་དང་པོ་རབ་ཏུ་
དགའ་བ་ཐོབ་བོ། །དེ་ནས་རིམ་གྱིས་ས་གཉིས་པ་དྲི་མ་མེད་པ་དང༌། ས་གསུམ་
པ་འོད་བྱེད་པ་དང་། ས་བཞི་པ་འོད་འཕྲོ་ཅན་དང་། ས་ལྔ་པ་སྦྱང་དཀའ་བ་དང་།
ས་དྲུག་པ་མངོན་དུ་ཕྱོགས་པ་དང་། ས་བདུན་པ་རིང་དུ་སོང་བ་དང་། ས་བརྒྱད་
པ་མི་གཡོ་བ་དང་། ས་དགུ་པ་ལེགས་པའི་བློ་གྲོས་དང་། ས་བཅུ་པ་ཆོས་ཀྱི་སྤྲིན་
ཞེས་བྱ་བ་རྣམས་རིམ་གྱིས་ཐོབ་བོ། །ས་བཅུ་པ་ཐོབ་པ་ན་ཕྱོགས་བཅུའི་ཞིང་རབ་
འབྱམས་སུ་རྒྱལ་བ་རྣམས་ལ་ལུས་དེ་སྙེད་དུ་སྤྲུལ་ཏེ་ཕྱག་འཚལ་བ་དང༌། མཆོད་
པ་སོགས་ཡན་ལག་བདུན་པ་མཎྜལ་དང་བཅས་པས་མཆོད་ཅིང་བསྙེན་བཀུར་བ་
དང༌། འཇིག་རྟེན་གྱི་ཁམས་བགྲང་བ་ལས་འདས་པར་ལུས་དེ་སྙེད་དུ་སྤྲུལ་ནས་
སེམས་ཅན་གྱི་དོན་བྱེད་པ་ལ་སོགས་པ་ཚོགས་རླབས་པོ་ཆེ་བསགས་ཏེ་ཚོགས་
ཀྱི་ནུས་པ་ཆེས་ཆེར་རྒྱས་པ་ན་ཕྱོགས་བཅུའི་རྒྱལ་བ་ཐམས་ཅད་འདུས་ནས་འོད་
ཟེར་ཆེན་པོས་དབང་བསྐུར་བ་ཐོབ་ལ། དབང་བསྐུར་དེ་ཐོབ་པ་ན་གཟུངས་དང་།
སྤོབས་པ་དང་། མངོན་པར་ཤེས་པ་རྣམས་ཆེས་ཆེར་འཕེལ་ཏེ་འཇིག་རྟེན་གྱི་
ཁམས་མུ་མེད་པར་ཆོས་ཀྱི་འཁོར་ལོ་བསྐོར་བ་སོགས་སངས་རྒྱས་ཀྱི་མཛད་པ་
སྟོན་ཅིང་། ཞིང་ཁམས་རབ་འབྱམས་ཐམས་ཅད་དུ་ལུས་ཀྱི་བཀོད་པ་དེ་སྙེད་
སྤྲུལ་ནས་རྒྱལ་བ་རྣམས་མཆོད་ཅིང་བསྙེན་བཀུར་བ་སོགས་བྱང་ཆུབ་ཀྱི་ཚོགས་
ཆེས་ཆེར་འཕེལ་བར་མཛད་པས་བླ་ན་མེད་པའི་བྱང་ཆུབ་ཀྱི་རྒྱུ་ཚོགས་ཡོངས་སུ་
རྫོགས་ཏེ་མཐར་ཐུག་པར་གྱུར་པ་ན་རྡོ་རྗེ་ལྟ་བུའི་ཏིང་ངེ་འཛིན་ཐོབ་སྟེ། ཏིང་ངེ་
- 449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
འཛིན་དེ་ཐོབ་པའི་སྐད་ཅིག་གཉིས་པ་ལ་གཉིས་སྣང་འཁྲུལ་པའི་བག་ཆགས་
ཐམས་ཅད་ལྷག་མ་མེད་པར་དག་སྟེ་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་
ཅིང་། དེ་ཐོབ་པ་དང་དུས་མཉམ་དུ་ལུས་ཀྱི་གནས་ངན་ལེན་དང་ཟག་བཅས་ཀྱི་
སྐྱོན་མཐའ་དག་དག་ནས་མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་
བཟང་པོ་བརྒྱད་ཅུས་སྤྲས་པའི་གཟུགས་ཀྱི་སྐུ་ངེས་པ་ལྔ་ལྡན་ཐོབ་བོ། །དེ་ཐོབ་པ་
དང་དུས་མཉམ་དུ་འཇིག་རྟེན་གྱི་ཁམས་ཐམས་ཅད་དུ་གདུལ་བྱ་རྣམས་ཀྱི་ཁམས་
དང་བསམ་པ་དང་བག་ལ་ཉལ་དང་མཐུན་པར་གང་ལ་གང་འདུལ་གྱི་སྐུར་སྟོན་
པའི་སྤྲུལ་པའི་སྐུ་ཐོབ་སྟེ། དེ་ལྟ་བུའི་སྐུ་གསུམ་གྱི་གོ་འཕང་དེ་ལས་ནམ་ཡང་
གཡོ་བ་མེད་པར་གནས་སོ། །དེ་ལྟར་ལམ་གྱི་རྩ་བ་བཤེས་གཉེན་བསྟེན་ཚུལ་
ནས་བཟུང་འབྲས་བུ་སྐུ་གསུམ་ཐོབ་པའི་བར་གྱི་ཐེག་པ་ཆེན་པོའི་ལམ་གྱི་ལུས་
ཡོངས་སུ་རྫོགས་པ་འབྲས་བུ་དང་བཅས་པ་ལ་ཉིན་རེ་བཞིན་ཡིད་འགྱུར་གྱི་མྱོང་
བ་ཅི་ཐོན་བྱེད་པ་ནི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་
ཡིན་ནོ་ཞེས་བདག་གི་བླ་མ་དམ་པ་རྣམས་གསུངས་སོ། །
སྨྲས་པ། མཁའ་ཉམ་འགྲོ་ལ་ཐུགས་རྗེས་རབ་བསྐུལ་རབ་བརྟན་སེམས་
མཆོག་གསེར་གྱི་ས་གཞིར་ལེགས་སྤྱད་ཆུ་ཡི་གཟེགས་མ་བགྲང་ཡས་བསྐལ་བར་
བསགས་པ་རླབས་ཆེན་སྤྱོད་པའི་ཆུ་གཏེར་ཆེན་པོ་ཐབས་མཁས་ལྗོན་པའི་འབྲས་
བུ་ཀེ་ཏ་ཀ་ཡིས་སྒྲིབ་གཉིས་རྙོག་པ་མ་ལུས་དྭངས་བྱས་དྲན་པ་ཉེར་བཞག་ནས་
བཟུང་རྣམ་ཀུན་མཁྱེན་པའི་བར་གྱི་ལུང་རྟོགས་གསེར་དང་དངུལ་དང་སྤུག་དང་
བཻཌཱུརྱ་སོགས་རིན་ཆེན་བྱེ་བས་བྱུར་བུར་བལྟམས་ཤིང་སླར་ཡང་ཉམ་ཐག་འགྲོ་
ལ་བརྩེ་བའི་མགྱོགས་འགྲོས་ཆེས་ཆེར་བསྐུལ་བས་ཡིད་འོང་བྱམས་ཐུགས་ནམ་
- 450 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཁའི་གླང་པོ་ཀུན་གསལ་ཕ་མཐའ་ཁྱབ་པར་འཁྲིགས་པས་རིགས་དྲུག་འགྲོ་
བའི་ཚ་གདུང་སེལ་བྱེད་བདུན་ལྷག་ཉི་ཤུའི་འཕྲིན་ལས་ག་བུར་གཟེགས་མ་
ཕྱོགས་རྣམས་ཀུན་ཏུ་བར་མཚམས་མེད་པར་བབས་པས་འགྲོ་བློའི་ཚ་བའི་གདུང་
སེལ་ སྟོབས་དང་མི་འཇིགས་ མ་འདྲེས་ ལ་ སོགས་ ཡོན་ཏན་མཐའ་དག་ རབ་
རྫོགས་ཁ་བའི་རྡུལ་བརྩེགས་ཟླ་མེད་སྟོན་པ་སྟོབས་བཅུ་མངའ་བ་དེ་ཡི་ཞལ་སྒོ་
ལས་ཐོན་བརྒྱད་ཁྲི་བཞི་སྟོང་ཆོས་ཀྱི་གངྒའི་རྒྱུན་བཟང་མ་ལུས་གཅིག་ཏུ་འཁྱིལ་
བ་རྒྱལ་སྲས་དཔའ་བོའི་ཐུགས་མཚོའི་སྙིང་པོའི་སྙིང་པོ་རིགས་ཚུལ་གདེངས་ཅན་
ཀླུ་སྒྲུབ་ཀླུ་ཡི་དབང་པོའི་གཅེས་ནོར་ཐེག་ཆེན་ལམ་གྱི་ལུས་རྫོགས་རྒྱལ་བའི་
རྟོགས་བརྗོད་ནོར་བུ་བསམ་འཕེལ་དབང་གི་རྒྱལ་པོ་རྒྱལ་བ་ཀུན་གྱི་མཁྱེན་རབ་
གཅིག་ཏུ་བསྡུས་པ་བློ་གྲོས་བཟང་ཞེས་གྲགས་པའི་རྫ་རྔ་ཕྱོགས་ཀྱི་མཛེས་མས་
དུས་རྣམ་ཀུན་ཏུ་བརྡུང་བར་བྱེད་པ་འཇམ་མགོན་དེད་དཔོན་མཆོག་དེའི་མཐུ་ལ་
བརྟེན་ཅིང་ལུང་རིགས་མིག་ཚགས་དམ་པོར་བཅོས་པའི་མན་ངག་གྲུ་རྫིངས་ནང་
ཞུགས་གུས་དང་རྟག་ཏུ་སྦྱོར་བའི་རླུང་གཡོར་བསྒྲེངས་ཏེ་ལྷག་བསམ་བརྩོན་པས་
བླངས་ནས་ཡིད་ཆེས་ལུང་དང་དྲི་མེད་རིགས་པས་བྱི་དོར་ལེགས་པར་བྱས་ཏེ་
རྒྱལ་བ་དགྱེས་པའི་ལམ་ལ་འཇུག་འདོད་སྐལ་བཟང་བློ་ལྡན་ཡོངས་ཀྱི་སྤྱི་དཔལ་
མཆོག་ཏུ་བདག་གིས་བཀོད་ཀྱིས་ནོར་འཛིན་ཡངས་པའི་གཞི་ལ་གནས་པའི་བློ་
ཡི་དབྱིག་ལྡན་རྣམ་དཔྱོད་ཅན་རྣམས་དགའ་བར་བྱོས་ལ་ཐེག་ཆེན་ལམ་བཟང་
འདོད་དགུའི་དཔལ་ལ་ད་སྤྱོད་ཅིག །ཐོག་མེད་དུས་ནས་ཁམས་གསུམ་འཁོར་བ་
འདིར། །ལས་ཉོན་རླུང་ཤུགས་དྲག་པོས་བདས་བདས་ནས། །ངན་སོང་ངན་འགྲོ་
ཉམ་ངའི་གནས་དག་ཏུ། །མི་བཟད་སྡུག་བསྔལ་བརྒྱུད་མར་མྱོང་ཞིང་འཁོར། །
- 451 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
སྐབས་འགར་ལྷ་མིའི་རྟེན་རེ་ཐོབ་ན་ཡང་། །སྡུག་བསྔལ་བདེ་བར་འཛིན་པའི་
ལོག་ཤེས་ཀྱིས། །སྒོ་གསུམ་བག་མེད་མི་དགེའི་ལས་སྤྱད་པས། །སླར་ཡང་ངན་
སོང་གནས་སུ་ལྷུང་ཞིང་འཁྱམས། །རིགས་དྲུག་འགྲོ་བའི་སྐྱེ་གནས་གར་སྐྱེས་
ཀྱང་། །བློ་མིག་མ་རིག་ལིང་ཏོག་གིས་བསྒྲིབས་པས། །ཡང་དག་ལམ་བཟང་ལྟ་
ལ་རྒྱབ་ཀྱིས་ཕྱོགས། །ལོག་པའི་ལམ་ལ་ཆུ་རྒྱུན་བཞིན་དུ་ཞུགས། །ཟླ་མེད་བླ་མ་
མཆོག་གི་ཐུགས་རྗེའི་མཐུས། །རྒྱལ་སྲས་རླབས་ཆེན་སྤྱོད་པ་རྒྱ་མཚོ་ལ། །ཡིད་
དཔྱོད་མོས་བློས་ཅུང་ ཟད་དཔྱོད་པ་འདི། །ཨེ་མ་བདག་གི་བློ་གྲོས་ སྐལ་བ་
བཟང་། །རྒྱལ་བ་སྲས་བཅས་ཀུན་ལ་ཡུན་རིང་གསོལ་བཏབ་ཅིང་། །ལུང་དང་
རིགས་པས་དཔྱད་ནས་སྦྱར་བ་ཡིན་མོད་ཀྱང་། །བདག་བློ་མ་རིག་དབང་གྱུར་
སྦྱངས་པའི་སྟོབས་དམན་པས། །འཁྲུལ་པའི་ཉེས་པ་མཆིས་ན་ཀུན་མཁྱེན་རྣམས་
ལ་བཤགས། །འདི་ལྟར་བགྱིས་པ་ནོངས་སོ་ཞེས། །མཁས་རྣམས་གཞུང་བར་མི་
མཛད་པར། །ལེགས་བཤད་ཚིག་འགའ་བརྗོད་པ་ལ། །ངོ་མཚར་ཡ་མཚན་མཛད་
པར་རིགས། །ཤེད་མ་བྱ་བའི་བྱིས་པ་ཆུང་ངུ་ཡིས། །མི་སྐད་འཁྲུལ་ཚིག་ཐར་ཐོར་
སྨྲ་བ་ན། །བརྩེ་ལྡན་ཕ་མས་སྐྱོན་དུ་མི་ལྟ་བར། །ཤིན་ཏུ་དགའ་བས་ངོ་མཚར་ཡ་
མཚན་བྱེད། །ཟླ་མེད་སྟོན་པ་ཐུགས་ རྗེ་ཅན་དེས་ཀྱང་། །གསུང་ རབ་དགོངས་
དོན་མ་རྟོགས་བྱིས་པ་ཡིས། །ལུང་ཙམ་སྨྲ་བའང་དོན་དང་ལྡན་ནོ་ཞེས། །གསུང་
དབྱངས་མཐོན་པོས་རྒྱ་ཆེར་བསྔགས་ཕྱིར་རོ། །སྔོན་བྱོན་མཁས་པ་དེ་དང་དེ་དག་
གི །དགོངས་འགྲེལ་བསྟན་བཅོས་ཇི་སྙེད་མཛད་མོད་ཀྱང་། །འདི་དོན་ཞིབ་ཏུ་ཕྱེ་
བ་མ་མཐོང་བས། །ཚུལ་འདི་སྦྱར་བ་གྲུབ་ཟིན་བསྒྲུབས་པ་མིན། །ཐེག་མཆོག་
ལམ་ལ་སློབ་འདོད་སྐལ་བཟང་ཀུན་གྱི་ཡོངས་འཛིན་ཟླ་མེད་གངས་ཅན་མགོན་
- 452 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་ཡིས། །ཐེག་མཆོག་བསྟན་པ་ཉམས་པ་ཐུགས་བརྩེས་མ་བཟོད་འདི་དོན་ཞིབ་
ཏུ་ཕྱེ་ཞེས་བསྐུལ་གྱུར་པས། །ཐེག་མཆོག་ལམ་གྱི་སྲོལ་འབྱེད་ཤིང་རྟ་ཆེན་པོའི་
རིགས་ལམ་ནས་དྲངས་ལམ་གྱི་ལུས་རྫོགས་པ། །ཐེག་མཆོག་བསྟན་པའི་སྙིང་པོ་
འདི་ཉིད་ཞིབ་ཏུ་འབྱེད་ལ་བདག་གིས་ཡུན་རིང་ངལ་བ་བྱས། །ཚུལ་འདིར་འབད་
ལས་དུང་དང་ཀུན་ལྟར། །རབ་དཀར་དགེ་བ་གང་ཞིག་ཐོབ་པ་དེས། །འགྲོ་ལ་
ཕན་བདེ་འབྱུང་བའི་སྒོ་གཅིག་པུ། །རྒྱལ་བའི་བསྟན་པ་འཕེལ་ཞིང་རྒྱས་གྱུར་
ཅིག །ལམ་ བཟང་ གསལ་ བྱེད་ ཆོས་ ཀྱི་སྒྲོན་ མ་ འདི། །ཕྱོགས་རྣམས་ ཀུན་ཏུ་
འབར་ཞིང་སྣང་གྱུར་ཏེ། །སྲིད་པའི་མུན་ནག་ སྨག་ཏུ་འཁྱམས་པ་རྣམས། །བློ་
མིག་བྱེ་ནས་ལམ་བཟང་མཐོང་གྱུར་ཅིག །སྟོན་པ་ཐུགས་རྗེ་ཅན་དེའི་ཐུགས་
བསྐྱེད་དང་། །རྒྱལ་སྲས་དཔའ་བོའི་སྨོན་ལམ་མཐུ་དག་གིས། །འགྲོ་ཀུན་གཞུང་
མཆོག་འདི་ཉིད་ལ་བརྟེན་ནས། །ཐེག་པ་མཆོག་གི་ལམ་ལ་འཇུག་གྱུར་ཅིག །
གསེར་འགྱུར་རྩི་ཡིས་ལྕགས་ལ་ཇི་བཞིན་དུ། །འདི་ཉིད་ཐོས་ཤིང་ཡིད་ལ་དྲན་
ཙམ་གྱིས། །འཁྲུལ་པའི་དྲི་མ་མ་ལུས་དག་གྱུར་ཏེ། །མྱུར་དུ་སྨིན་ཅིང་གྲོལ་བ་
ཉིད་གྱུར་ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །རྟག་ཏུ་དམ་པའི་
མགོན་གྱིས་རྗེས་བཟུང་ནས། །རྒྱལ་བ་དགྱེས་པའི་ལམ་ལ་སློབ་པ་ལ། །རྟག་ཏུ་
ངུ་དང་ནོར་བཟང་ལྟར་གྱུར་ཅིག །སྟོན་པས་བསྐལ་ཆེན་གྲངས་མེད་དུ་མ་རུ། །
ལུས་སྲོག་ལོངས་སྤྱོད་ཐམས་ཅད་ཡལ་བོར་ནས། །བྱང་ཆུབ་སྒྲུབ་པར་མཛད་པ་
དེ་བཞིན་དུ། །བདག་ཀྱང་སྟོན་པའི་རྗེས་སུ་སློབ་གྱུར་ཅིག །སྲིད་མཚོ་ཉམ་ངར་
འཁྱམས་པའི་འགྲོ་འདི་དག །ཐབས་མཁས་གྲུ་ཡིས་མྱུར་དུ་སྒྲོལ་བ་ལ། །ཞུམ་
མེད་ སྙིང༌ སྟོབས་ ཕུལ་ དུ་ ཕྱིན་ གྱུར་ པ། །ཤཱཀྱའི་ རྒྱལ་ པོ་ ལྟ་ བུར་ བདག་ གྱུར་
- 453-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ང༽
ཅིག །ཅེས་བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་རབས་
སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ཞེས་བྱ་བ་འདི་
ནི། འཕགས་མཆོག་ཐུགས་རྗེ་ཆེན་པོ་བྱང་ཕྱོགས་སྐྱེ་འགྲོ་ཡོངས་ཀྱི་མགོན་དུ་
བསམ་བཞིན་དུ་བྱོན་པ་༧རྣམ་འདྲེན་རྒྱལ་བའི་དབང་པོའི་ཐུགས་བཞེད་བཞིན།
འཕྲིན་ལས་པ་ཁུ་པོ་ཆེན་པོ་རྗེ་དྲུང་བློ་བཟང་ཕུན་ཚོགས་ཀྱིས་སྐྱེས་རབས་སོ་བཞི་
པའི་ཚིག་དོན་ཞིབ་ཏུ་ཕྱེ་བ་འདི་ལྟ་བུ་ཞིག་བགྱི་དགོས་སོ་ཞེས་དངུལ་གྱི་མཎྜལ་
གསེར་གྱི་མེ་ཏོག་དང་བཅས་པ་སོགས་ཟང་ཟིང་གི་དངོས་པོ་གྱ་ནོམ་པ་མང་པོ་
དང་བཅས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས། བདེ་ལྡན་
ཞིང་གི་མགོན་པོ་སྙིགས་དུས་འགྲོ་བའི་མགོན་དུ་མིའི་སྲིད་པ་བཟུང་བ་པཎ་ཆེན་
ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་བཀའ་དྲིན་
ལས་རྒྱལ་བའི་བསྟན་པ་ལ་རབ་ཏུ་བྱུང་ནས་ཤིང་རྟ་ཆེན་པོའི་གཞུང་ལུགས་
རྣམས་ལ་རྣམ་པར་དཔྱོད་པའི་སྐལ་བ་ཅུང་ཟད་ཐོབ་ཅིང་། གྲུབ་མཆོག་དབེན་ས་
པའི་མན་ངག་ལ་སྒྲུབ་པ་སྙིང་པོར་མཛད་པས་གྲུབ་པའི་གོ་འཕང་མཐོན་པོར་
བྱོན་པ་བདག་ཉིད་ཆེན་པོ་རྗེ་བཙུན་བློ་བཟང་རྣམ་རྒྱལ་དཔལ་བཟང་པོ་དང༌།
རྒྱལ་བའི་དམ་ཆོས་མ་ལུས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་
འཇམ་མགོན་བསྟན་པའི་སྲོག་ཤིང་རྗེ་བཙུན་བླ་མ་ངག་དབང་བྱམས་པ་གཉིས་
ཀྱི་བཀའ་དྲིན་ལས་ཐེག་ཆེན་ལམ་གྱི་མན་ངག་ཐོབ་པ་དགེ་སློང་ཡེ་ཤེས་རྒྱལ་
མཚན་གྱིས་ཇོ་བོ་རྗེ་དཔལ་ལྡན་ཨ་ཏི་ཤ་དང༌། རྗེ་བཙུན་རེད་མདའ་བ་སོགས་
སྔོན་བྱོན་དམ་པ་མང་པོས་བྱིན་གྱིས་བརླབས་པའི་གནས་ཁྱད་པར་ཅན་མང་ཡུལ་
སྐྱིད་གྲོང་གི་ནགས་ཁྲོད་མ་ཎི་ལ་ཁ་མི་ཕམ་མདུན་ས། མིང་གཞན་མདོ་སྔགས་
- 454 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏིང་འཛིན་ལེགས་པར་འཕེལ་བའི་གནས་མཆོག་བཀྲ་ཤིས་བསམ་གཏན་གླིང་
ཞེས་བྱ་བར། རབ་བྱུང་བཅུ་གསུམ་པའི་འཕར་བ་ཞེས་པ་ལྕགས་མོ་གླང་གི་ལོ་རྒྱུ་
སྐར་ས་གས་ཉ་བ་རྒྱལ་བས་མངོན་པར་བྱང་ཆུབ་པའི་མཛད་པ་བསྟན་པའི་དུས་
ཁྱད་པར་ཅན་ གྱི་ཉིན་རྫོགས་པར་སྦྱར་བའོ། །འདིས་ཀྱང་རྒྱལ་བའི་བསྟན་པ་
རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །ཨོཾ་སྭསྟི། རྒྱལ་བའི་
གསུང་ རབ་ཀུན་ གྱི་ སྙིང་ པོའི་དོན། །རྒྱལ་སྲས་ཀུན་ གྱི་བགྲོད་པ་གཅིག་པའི་
ལམ། །རྒྱལ་སྲས་དཔའ་བོའི་གཞུང་མཆོག་དམ་པ་འདི། །རྒྱལ་བ་ཉིད་ཀྱི་བཀའ་
དང་མཚུངས་པར་གྲགས། །ཟླ་མེད་སྟོན་པ་ཤཱཀྱའི་རྒྱལ་པོ་ཡིས། །ཐེག་མཆོག་
ལམ་བཟང་གསལ་བར་སྟོན་བྱེད་པ། །རྒྱལ་བའི་བསྟོད་བསྔགས་བརྗོད་པ་མ་
ཁོལ་ཞེས། །འབྱུང་བར་མདོ་རྒྱུད་དུ་མར་ལུང་བསྟན་མཛད། །སྔོན་ཚེ་སྟོན་པས་
ཇི་ལྟར་མཛད་པ་ལས། །ལྷག་པའི་ཐེག་ཆེན་གདམས་ངག་ཡོད་མ་ཡིན། །དེ་ཕྱིར་
ཐུབ་པའི་སྐྱེས་རབས་གཞུང་མཆོག་འདི། །བསྟན་པའི་སྙིང་པོར་མཁས་པ་རྣམས་
ཀྱིས་བསྔགས། །དེ་ཕྱིར་ཐེག་པ་མཆོག་གི་བསྟན་པ་ནི། །ནམ་ཡང་མི་ནུབ་ཆེས་
ཆེར་འཕེལ་བའི་ཕྱིར། །སྐྱེས་རབས་སོ་བཞིའི་རྣམ་བཤད་ཆེན་མོ་འདི། །འཛད་
མེད་ ཆོས་ སྦྱིན་ བྱ་ ཕྱིར་ པར་དུ་བསྐྲུན། །ཚུལ་ འདིར་ འབད་ ལ་ དུང་ དང༌ ཀུནྡ་
ལྟར། །རབ་དཀར་དགེ་བ་གང་ཞིག་ཐོབ་པ་དེས། །ཚང་ལ་མ་ནོར་བློ་བཟང་
རྒྱལ་བའི་བསྟན། །ཕྱོགས་རྣམས་ཀུན་ཏུ་འཕེལ་ཞིང་རྒྱས་གྱུར་ཅིག། །། །
སརྦ་མངྒ་ལཾ།། །།
- 455 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
# # ར
% > #
# #
ནི༔
*#
# ཎྞཾ f;
*# % , & #
*# % ཚུ ༔ ཞེསྒོ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། ་
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེ ས ་པོ འི་ཤུ ལ ་ བཞག།
དེབ་བརྒྱ་དང་རེ་བདུན་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས། །
(༤/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣ ༢
དཔར་གྲངས། ༠༠༠༡–༡༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编 - - 北京:
中国藏学出版社,2011.12 (先哲遗书丛书)
ISBN 978-7-80253 - 436-0
1.0雍… L.0雍… 2百…0喇嘛教
- 文集 - 藏语 IV.DB946.6-53
中国版本图书馆CIP数据核字(2011)第260029号
先哲遗书
(第167卷)
雍增·益西坚赞文集
第4/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880 × 1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253-436 -0/B.123
本文集总定价(1-32册): 1050.00元



ISBN 978-7-80253-436-0
9787802534360 ||
本文集总定价(1-32 卷):1050.00 元
