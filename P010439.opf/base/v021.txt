༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
19787802534360
14PD2654
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༤
།
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༡/༣༢)
(༢༡/༣༢)
184
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



༩
།
ES*
»
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༡/༣༢)
ཐད་སོགས།
ALZEKS 11,5
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ར
ཀྲུང་གོའི་བོད་རིག་པ་དཔེ་སྐྲུན་ཁང་།
es»
s༩
Pe
9



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Collo
blo



དཀར་ཆག་
...，，，(1)
གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་
མཁའ་འགྲོའི་ཞལ་ལུང་། .
ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། .…………… (35)
གཏོར་མ་བརྒྱ་རྩ་བསྡུས་པ་སྙིང་པོར་དྲིལ་བ་ཕན་བདེའི་ཆར་འབེབས། . (57)
བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་
འབུལ་བའི་རིམ་པ་དངོས་གྲུབ་ཀུན་འབྱུང་། ……… ………
ཚོགས་མཆོད་དཔའ་བོའི་དགའ་སྟོན། ………………… ……
མགོན་པོའི་གཏོར་ཆོག་དངོས་གྲུབ་ཆར་འབེབས། .…………
བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་
འདོད་དགུའི་མཆོག་སྦྱིན། ……………………
བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་
སྤྲིན་རྒྱ་མཚོ། .………………….
རྒྱལ་པོ་ཆེན་པོ་རྣམ་ཐོས་སྲས་ལ་མངའ་གསོལ་བྱ་ཚུལ་འདོད་དགུའི་ཆར་
འབེབས་རྫོགས་ལྡན་སྤྲིན་གྱི་སྒྲ་དབྱངས། ……………………… (118)
བསང་གི་ཆོ་ག་དགེ་ལེགས་ཆར་འབེབས། .
དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་
ལྡན་བསྟན་པ་རྒྱས་བྱེད། …
，
(88)
，，，，. (103)
，，，，，(119)
.，，，，. (130)



དཀར་ཆག་
གྲུབ་པའི་གནས་མཆོག་བྲག་རྒྱ་རྡོ་རྗེའི་ཕོ་བྲང་ལ་བསྟོད་པ་གྲུབ་པའི་
སྤྲིན་སྒྲ། -
，，，，，， (149)
，，，，，(156)
རྒྱལ་གྱི་ཤྲཱིའི་གནས་བསྟོད་སྨོན་ལམ་དང་བཅས་པ། .……………. (152)
མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་གནས་བསྟོད་
དངོས་གྲུབ་ཀུན་འབྱུང་སོགས། ……………………………………
དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་
ཀུན་འབྱུང༌། .……….…….………..….…….(164）
དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།… (185)
བླ་མ་དམ་མང་པོ་ལ་བསྟོད་ཚོགས་གསོལ་འདེབས་འདོད་གསོལ་སྨོན་
ལམ་སོགས་སྣ་ཚོགས་ཐོར་བུ། ……………………………… (204)
རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སོགས། (108)
འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་
བསྟོད་ཅིང་གསོལ་བ་འདེབས་པའི་རབ་ཏུ་བྱེད་པ་བློ་གྲོས་མཆོག་སྦྱིན། … (216)
བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་ །
གསོལ་འདེབས། ………………… …………………………… …(252)
རྗེ་བཙུན་བླ་མ་ངག་དབང་བྱམས་པ་ལ་གསོལ་འདེབས་སྨོན་ཚིག་ ་
དང་བཅས་པ། .…… …………………………………… (278)
བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་། (320)
གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་། …………………(343)
ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར། (376)



༄༅། །གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་
ཡེ་ཤེས་མཁའ་འགྲོའི་ཞལ་ལུང་ཞེས་
བྱ་བ་བཞུགས་སོ། །
ན་མོ་གུ་རུ་ལོ་ཀེ་ཤྭ་རཱ་ཡ། རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །
གཅིག་བསྡུས་བླ་མ་ཐུགས་རྗེ་ཆེ་མགོན་ལ། །གུས་པས་བཏུད་ནས་དེ་ཉིད་སྒྲུབ་
པའི་ཐབས། །རྒྱུད་ལྡན་བླ་མའི་གསུང་བཞིན་བྲི་བར་བྱ། །
དེ་ལ་འདིར་རྗེ་བཙུན་རྡོ་རྗེ་རྣལ་འབྱོར་མས་གྲུབ་ཆེན་ཚེམ་བུ་པ་ལ་དངོས་
སུ་གནང་བའི་གདམས་ངག་ཁྱད་པར་ཅན་ཐུགས་རྗེ་ཆེན་པོའི་དམར་ཁྲིད་དུ་
གྲགས་པའི་གདམས་པ་ཟབ་མོ་འདི་ཉམས་སུ་ལེན་པའི་ཚུལ་ལ་བཞི། སྔོན་འགྲོ་
དང༌། དངོས་གཞི་དང་། མཇུག་ཏུ་ཇི་ལྟར་བྱ་བ་དང་། ཐུན་མཚམས་ཀྱི་ཉམས་
ལེན་ཡན་ལག་དང་བཅས་པ་བཤད་པའོ། །
དང་པོ་ལ་གཉིས། སྤྱིའི་སྔོན་འགྲོ་དང༌། ཁྱད་པར་གྱི་སྔོན་འགྲོའོ། །དང་
པོ་ནི། ཐོག་མར་ལམ་མ་ནོར་བར་སྟོན་པའི་དགེ་བའི་བཤེས་གཉེན་མཚན་ཉིད་
དང་ལྡན་པ་ཞིག་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ཏེ། འདི་
ཕྱིའི་ལེགས་ཚོགས་ཐམས་ཅད་ཀྱི་རྩ་བ་ཚུགས་པ་ཞིག་བྱ། དེ་ནས་བཤེས་གཉེན་
དམ་པ་དེའི་ཞལ་གྱི་གདམས་པ་ལས་འབྱུང་བ་ལྟར་དལ་འབྱོར་དོན་ཆེ་ཞིང་རྙེད་
དཀའ་བ་དང་། དེ་ཡང་རིང་དུ་མི་གནས་པར་མྱུར་དུ་འཆི་བའི་ཚུལ་ཡང་དང་ཡང་
དུ་བསམས་ནས་ཚེ་འདི་ལས་བློ་ལོག་སྟེ་འཇིག་རྟེན་ཕྱི་མ་དོན་གཉེར་སྐྱེས་ནས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཆོས་རྣམ་དག་བསྒྲུབ་པ་ལ་བློ་རྩེ་གཅིག་ཏུ་གྱུར་པ་ཞིག་མ་བྱུང་གི་བར་དུ་འབད་
པ་ ཆེན་ པོས་ བསྐྱངས། དེ་ ནས་ འཇིག་ རྟེན་ ཕྱི་མར་ བདེ་ སྡུག་ ཇི་ ལྟར་ འགྱུར་
བསམས་པ་ན་བདེ་འགྲོ་དང་ངན་འགྲོ་གང་དུ་འགྲོ་ལ་རང་དབང་མེད་ཀྱི། ལས་
ཀྱི་དབང་གིས་སྐྱེ་བ་ལེན་དགོས་ལ། ལས་དགེ་བ་བསགས་པ་ནི་ཤས་ཆུང་། མི་
དགེ་བ་འབའ་ཞིག་བསགས་པས་གལ་ཏེ་ངན་སོང་དུ་སྐྱེས་ན་སྡུག་བསྔལ་བཟོད་
གླགས་མེད་པའི་ཚུལ་བསམས་པས་འཇིགས་སྐྲག་ཆེན་པོ་མ་སྐྱེས་ཀྱི་བར་དུ་
འབད་ནས་བསྒོམ། དེ་ནས་ངན་སོང་གི་གནས་དེར་སྐྱབས་བཙལ་ཡང་མི་རྙེད་
པས་ད་ ལྟ་ འདམ་ཀ་ རང་ ལ་ཡོད་པའི་སྐབས་འདིར་བསླུ་མེད་དཀོན་མཆོག་
གསུམ་ལ་སྙིང་ནས་སྐྱབས་སུ་འགྲོ་ཞིང་སྐྱབས་འགྲོའི་བསླབ་བྱ་ལ་ཚུལ་བཞིན་དུ་
བསླབ། བསླབ་བྱའི་གཙོ་བོ་ནི་སྟོན་པ་སངས་ རྒྱས་ ཀྱིས་ ཇི་ ལྟར་ གསུངས་ པའི་
སྤང་བླང་ལ་འབད་པ་ཉིད་ཡིན་པས་རྒྱལ་བའི་བཀའ་ལ་ཡིད་ཆེས་བསྐྱེད་ནས་སྒོ་
གསུམ་ལ་དྲན་པ་ཉེ་བར་བཞག་སྟེ་ལས་དཀར་ནག་གི་བླང་དོར་ལ་འབད་པ་
ཉམས་ལེན་གྱི་མཐིལ་དུ་བྱའོ། །དེ་ལྟར་འབད་ཀྱང་གཉེན་པོ་སྟོབས་ཆུང་། ཉོན་
མོངས་སྟོབས་ཆེ་བས་བརྒྱ་ལ་མི་དགེ་བས་གོས་ན་ཇི་མི་སྙམ་པར་མི་འཇོག་པར་
སྟོབས་བཞིའི་བཤགས་བསྡམ་ལ་འབད་དེ་ངན་འགྲོའི་རྒྱུ་དེ་དག་འཆི་ཁ་ཚུན་ལ་
སྦྱོང་ཐུབ་པ་ཞིག་ལ་སྐྱེས་བུའི་རྩལ་ཅི་ཡོད་ཀྱིས་འབད་དོ། །དེ་ལྟར་སྐྱེས་བུ་ཆུང་
ངུའི་ཆོས་སྐོར་ལ་སྦྱངས་ནས་མྱོང་བ་ཐོན་པ་ན། འཁོར་བ་སྤྱིའི་ཉེས་དམིགས་སྒོ་
དུ་མ་ནས་བསམས་ལ་སྲིད་པའི་ཕུན་ཚོགས་མཐའ་དག་ལ་ཞེན་པ་གཏིང་ནས་
ལོག་པའི་ངེས་འབྱུང་བཅོས་མིན་ཞིག་མ་སྐྱེས་བར་དུ་འབད་ནས་བསྒོམ། བསམ་
པ་དེ་ལྟ་བུ་སྐྱེས་པ་ན་ཀུན་འབྱུང་འཁོར་བའི་འཇུག་རིམ་བསམས་ལ་ངེས་པ་
2 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
གཏིང་ཚུགས་པ་ཞིག་རྙེད་པར་བྱ། དེ་ནས་འཁོར་བའི་རྩ་བ་གཅོད་པའི་ཕྱིར་དུ་
ལམ་བསླབ་པ་གསུམ་ལ་སློབ་ཅིང་། དེའི་ནང་ནས་ཀྱང་བསྟན་པའི་རྩ་བ་སོ་སོར་
ཐར་པའི་བསླབ་པའི་བཅས་མཚམས་ཕྲ་ཞིང་ཕྲ་བ་མཐའ་དག་ཉམས་པ་མེད་པར་
བསྲུང་བ་ལག་ལེན་གྱི་མཐིལ་དུ་བྱའོ། །དེ་ལྟར་སྐྱེས་བུ་འབྲིང་གི་ཆོས་སྐོར་ལ་
སྦྱངས་ནས་མྱོང་བ་ཐོན་པ་ན་མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་ལྷག་
བསམ་བྱང་ཆུབ་ཀྱི་སེམས་རྣམས་ལ་རིམ་གྱིས་སྦྱངས་ཏེ་ཡིད་འགྱུར་གྱི་མྱོང་བ་ཅི་
ཐོན་བྱ། དེ་དག་ལ་མྱོང་བ་ཐོན་པ་ན་སྨོན་སེམས་ཆོ་གས་བཟུང་ནས་དེའི་བསླབ་
བྱ་ལ་བསླབ། དེ་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་མཉན་ནས་སློབ་
འདོད་སྦྱང་། དེ་ལ་སློབ་པའི་ཁུར་གཟུང་བར་ནུས་པ་ན་འཇུག་སྡོམ་བླངས་ལ་
རྒྱལ་སྲས་ཀྱི་སྤྱོད་པ་མཐའ་དག་ལ་སློབ་ཅིང་། ཁྱད་པར་རྒྱལ་སྲས་ཀྱི་སྤྱོད་པ་
མཐའ་དག་གི་གནད་བསྡུས་པ་ཕ་རོལ་ཏུ་ཕྱིན་པ་དྲུག་གི་གྲངས་དང་གོ་རིམ་སོ་
སོའི་སྐྱོང་ཚུལ་རྣམས་ལེགས་པར་ཤེས་པར་བྱས་ལ་ཉམས་སུ་བླང་ངོ༌། །དེ་ལྟར་
ལམ་ཐུན་མོང་བ་ལ་སྦྱངས་ནས་རྒྱུད་འོས་སུ་གྱུར་པ་ན་རྡོ་རྗེ་སློབ་དཔོན་མཚན་
ཉིད་དང་ལྡན་པ་ཞིག་འབད་པ་དུ་མས་བཙལ་ལ་བསམ་སྦྱོར་གཉིས་ཀྱིས་བསྟེན་
ཚུལ་སྔར་ལས་ཀྱང་ཁྱད་པར་དུ་འཕགས་པའི་སྒོ་ཀུན་ནས་མཉེས་པ་ཞིག་བྱས་ལ་
ཡང་དང་ཡང་དུ་གསོལ་བ་བཏབ་ནས་དབང་རྣམ་པར་དག་པ་ཞིག་ཐོབ་པར་བྱ་
སྟེ། སྤྱིར་རྒྱུད་སྡེ་བཞི་དང་འབྲེལ་བའི་གདམས་ངག་ཐུན་མོང་མིན་པ་གང་ཉམས་
སུ་ལེན་ཀྱང་སྔོན་དུ་དབང་ངེས་པར་ཐོབ་དགོས་ཤིང༌། ལྷག་པར་རྗེ་བཙུན་རྣལ་
འབྱོར་མས་གྲུབ་ཆེན་ཚེམ་བུ་པ་ལ་དངོས་སུ་གནང་བའི་ཐུགས་རྗེ་ཆེན་པོའི་རྣལ་
འབྱོར་ཁྱད་པར་ཅན་འདི་ལ་ནི་བསྲེ་བ་དང་འཕོ་བ་སོགས་བླ་མེད་ཀྱི་ཐུན་མོང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མིན་པའི་མན་ངག་མང་དུ་སྣང་བས་གདམས་པ་འདི་ཉམས་སུ་ལེན་པ་ལ་བླ་མེད་
ཀྱི་དབང་ཞིག་ངེས་པར་ཐོབ་དགོས་པས། རབ་ཏུ་ཐུགས་རྗེ་ཆེན་པོ་རྒྱལ་བ་རྒྱ་
མཚོའམ་བདེ་མཆོག་གི་དབང་ཞིག་ཐོབ་ན་འབྲེལ་ཆེ་ཞིང་། མ་མཐའ་བླ་མེད་ཀྱི་
དཀྱིལ་འཁོར་གང་ཡང་རུང་བ་ཞིག་ཏུ་དབང་བཞི་ལེགས་པར་ཐོབ་པ་ཞིག་དང༌།
དབང་དུས་ཇི་ལྟར་ཁས་བླངས་པའི་དམ་ཚིག་དང་སྡོམ་པ་རྣམས་བསྲུང་བ་ལ་བློ་
ནུས་གང་ཡོད་ཀྱི་འབད་པ་ཞིག་ངེས་པར་དགོས་སོ། །དེ་ལྟར་ལམ་ཐུན་མོང་བའི་
རྒྱུད་སྦྱང་བ་དང་། དབང་རྣམ་པར་དག་པ་ཐོབ་ཅིང་དབང་དུས་སུ་ཁས་བླངས་
པའི་དམ་ཚིག་དང་སྡོམ་པ་དག་པར་བྱེད་པ་ནི་ལྷའི་རྣལ་འབྱོར་སྒོམ་པའི་སྔོན་
འགྲོའི་གཙོ་བོ་མེད་དུ་མི་རུང་དུ་ཤེས་པར་བྱའོ། །
གཉིས་ པ་ ཁྱད་ པར་ གྱི་ སྔོན་འགྲོ་ལ་བཞི། ལམ་ གྱི་རྟེན་ སྐྱབས་འགྲོ་
སེམས་བསྐྱེད་ཀྱི་ཁྲིད། སྡིག་སྒྲིབ་མྱུར་དུ་དག་པར་བྱེད་པ་རྡོ་རྗེ་སེམས་དཔའི་
སྒོམ་བཟླས་ཀྱི་ཁྲིད། བྱིན་རླབས་མྱུར་དུ་འཇུག་པར་བྱེད་པ་བླ་མའི་རྣལ་འབྱོར་
གྱི་ཁྲིད། ཚོགས་མྱུར་དུ་རྫོགས་པར་བྱེད་པ་མཎྜལ་གྱི་ཁྲིད་རྣམས་སོ། །
དང་པོ་ནི། གཙང་ཞིང་ཡིད་དུ་འོང་བའི་གནས་སུ་ཐུགས་རྗེ་ཆེན་པོ་ཕྱག་
བཞི་པའི་སྐུ་བརྙན་བྱོན་ལེགས་པ་ཞིག་གིས་གཙོས་སྐུ་གསུང་ཐུགས་རྟེན་རྣམས་
ལེགས་པར་དགྲམ། དེ་དག་གི་མདུན་དུ་མཆོད་པ་ཅི་འབྱོར་གཡོ་སྒྱུ་མེད་པར་དད་
གུས་ཆེན་པོའི་སྒོ་ནས་བཀོད་པ་མཛེས་པར་བཤམས། རང་ཉིད་སྟན་བདེ་བ་ལ་
ལུས་གནད་དང་ལྡན་པར་འཁོད་ནས་རང་རྒྱུད་ལ་ལེགས་པར་བརྟགས་ནས་ཀུན་
སློང་བཅོས་ཏེ། དགེ་སེམས་ཁྱད་པར་ཅན་གྱི་ངང་ནས་སྐྱབས་ཡུལ་གསལ་གདབ་
པ་ནི། ཐམས་ཅད་དུ་ཡང་ས་གཞི་དག །གསེག་མ་ལ་སོགས་མེད་པ་དང་། །ལག་
-
4-



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
མཐིལ་ མཉམ་ པ་བེ་ཌཱུརྱའི། །རང་བཞིན་འཇམ་པོར་ གནས་ གྱུར་ཅིག །ཅེས་
བརྗོད་ལ་ས་གཞི་བྱིན་གྱིས་བརླབས་པའི་མོས་པ་བྱས་ལ། རང་གི་མདུན་གྱི་ཐད་
དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་
ཆེའི་ཁྲི་མཐོ་ཞིང་ཡངས་པའི་སྟེང་གི་དབུས་སུ་སྣ་ཚོགས་པད་ཟླ་ཉི་མའི་དཀྱིལ་
འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་
བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་
ཐུགས་ཀར་བསྣོལ་ནས་འཛིན་པ། དབུ་སྐྲ་ རལ་པའི་ཐོར་ཚུགས་ཅན། མཚན་
བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་ཅིང་། རིན་
པོ་ཆེའི་རྒྱན་དཔག་ཏུ་མེད་པས་སྤྲས་པ། སྐུ་ལས་སྐྱེས་པའི་འོད་ཀྱི་ཕུང་པོའི་
དབུས་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་མཐའ་སྐོར་
དུ་རྗེ་བཙུན་རྡོ་རྗེ་རྣལ་འབྱོར་མ་དང་། གྲུབ་ཆེན་ཚེམ་བུ་པ་སོགས་གདམས་ངག་
འདིའི་རྩ་བརྒྱུད་ཀྱི་བླ་མ་རྣམས་དང་། ཐུགས་རྗེ་ཆེན་པོ་སོགས་ཡི་དམ་དཀྱིལ་
འཁོར་གྱི་ལྷ་ཚོགས་རྣམས་ཀྱིས་བསྐོར་བ། དེའི་མཐའ་སྐོར་དུ་བསྐལ་བཟང་གི་
སངས་རྒྱས་སྟོང་དང་སངས་རྒྱས་སུམ་ཅུ་སོ་ལྔ་སོགས་སངས་རྒྱས་རྣམས་ཀྱིས་
བསྐོར་བ། དེའི་མཐའ་སྐོར་དུ་ བྱང་སེམས་ཉན་རང་བསྟན་སྲུང་ཡེ་ཤེས་པའི་
ཚོགས་དང་བཅས་པས་བསྐོར་བ། དེ་དག་རང་རང་གི་མདུན་ན་རང་རང་གིས་
གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་
པ། དེ་དག་གི་ཕྱི་རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་
མི་ཁྱབ་པ་ཕྱོགས་བཅུར་འཕྲོ་བ། ཚོགས་ཞིང་དེ་དག་ཐམས་ཅད་མ་བུ་གཅིག་པ་
ལ་བརྩེ་བ་ལྟར་རང་ཉིད་ལ་ཐུགས་བརྩེ་ཞིང་དགྱེས་པའི་སྤྱན་གྱིས་གཟིགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཞིན་པ། རང་ཉིད་ཀྱང་ཚོགས་ཞིང་དེ་དག་གི་ཡོན་ཏན་དང་ཐུགས་རྗེ་དྲན་པའི་
དད་གུས་ཆེན་པོའི་སྒོ་ནས་འདི་ལྟར་བསམ་སྟེ། རང་གི་མཐའ་སྐོར་དུ་མ་རྒན་
རིགས་དྲུག་སེམས་ཅན་ཐམས་ཅད་རང་དང་ལྟ་ཕྱོགས་མཐུན་པར་ཚོགས་ཞིང་
རྣམས་ལ་གདོང་ཕྱོགས་ཏེ་གནས་པར་བསམ་ལ། རང་དང་མ་རྒན་སེམསས་ཅན་
ཐམས་ཅད་ཐོག་མ་མེད་པ་ནས་ད་ལྟའི་བར་དུ་སྤྱིར་འཁོར་བ་དང་། ཁྱད་པར་
ངན་སོང་གསུམ་གྱི་སྡུག་བསྔལ་སྣ་ཚོགས་ཤིག་མྱོང་འདུག་ཏུ་ཟིན་ཀྱང་། ད་དུང་
སྡུག་བསྔལ་གྱི་གཏིང་དང་མཐའ་མངོན་པར་དཀའ་བར་འདུག །དེས་ན་ད་རེས་
རྙེད་པར་དཀའ་ཞིང་རྙེད་ན་དོན་ཆེ་བའི་མི་ལུས་ཐོབ་པའི་དུས་འདིར། འཁོར་
བའི་སྡུག་བསྔལ་ཐམས་ཅད་སྤངས་པའི་ཐར་པ་མཆོག་བླ་མ་སངས་རྒྱས་ཀྱི་གོ་
འཕང་ཞིག་ད་ལྟ་ཉིད་དུ་ཐོབ་པར་མ་བྱས་ན། སླར་ཡང་སྤྱིར་འཁོར་བ་དང་ཁྱད་
པར་ངན་སོང་གསུམ་གྱི་སྡུག་བསྔལ་ཅི་རིགས་པ་ཞིག་མྱོང་དགོས་པར་འདུག །
དེས་ན་སྡུག་བསྔལ་དེ་དག་ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་
དཀོན་མཆོག་གསུམ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་
པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་
འགྲོ་བར་བྱའོ་སྙམ་དུ་བསམས་ལ། བདག་དང་མར་གྱུར་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་
པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །
རྫོགས་ པའི་ སངས་ རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་
པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
སུ་མཆིའོ། །ཞེས་སྐྱབས་འགྲོ་བཞི་སྐོར་བདུད་རྩི་འབེབས་སྦྱང་དང་བཅས་པ་
འདུན་པ་ཤུགས་དྲག་པོས་ལན་མང་དུ་བྱའོ། །དེ་ནས་ཐལ་མོ་སྦྱར་ཏེ། བླ་མ་དང་
དཀོན་མཆོག་རིན་པོ་ཆེ་རྣམ་པ་གསུམ་ལ་ཕྱག་འཚལ་ཞིང་སྐྱབས་སུ་མཆིའོ།
ཁྱེད་རྣམས་ཀྱིས་བདག་སོགས་སེམས་ཅན་ཐམས་ཅད་ཀྱི་རྒྱུད་བྱིན་གྱིས་བརླབ་ཏུ་
གསོལ། ཞེས་ལན་མང་དུ་ གསོལ་ བ་ཤུགས་དྲག་ཏུ་བཏབ་པས། ཚོགས་ཞིང་
ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས།
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་
བསགས་པའི་སྡིག་སྒྲིབ་ཐམས་ཅད་བྱང་། ལུས་དྭངས་གསལ་འོད་ཀྱི་རང་བཞིན་
ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་རྒྱས་པའི་
མོས་པ་དང༌། ལྷག་པར་ཚོགས་ཞིང་རྣམས་ལས་རང་འདྲ་གཉིས་པ་རེ་ཆད་ནས་
རང་དང་སེམས་ཅན་ཐམས་ཅད་ལ་ཐིམ་པས་སེམས་ཅན་ཐམས་ཅད་ཀྱིས་ཐོག་
མེད་ནས་བསགས་པའི་སྡིག་སྒྲིབ་བག་ཆགས་དང་བཅས་པ་དག་ཏེ། སེམས་ཆོས་
ཀྱི་སྐུ་དང་ལུས་གཟུགས་ཀྱི་སྐུར་གྱུར་ཏེ་སངས་རྒྱས་ནས་རང་རང་གི་སངས་རྒྱས་
ཀྱི་ཞིང་དུ་གཤེགས་པའི་མོས་པ་བྱའོ། །དེ་ནས་བདག་གིས་མ་རྒན་སེམས་ཅན་
ཐམས་ཅད་འཁོར་བའི་གནས་ནས་བཏོན་ཏེ་སངས་རྒྱས་ཀྱི་ས་ལ་འགོད་ཐུབ་
པས་རེ་དགའ་སྙམ་དུ་དགའ་བ་ཆེན་པོ་བསྒོམ། དེ་ནས་རང་ཉིད་ཀྱང་འོད་གསལ་
ཆོས་སྐུའི་ངང་དུ་ཞུགས་པར་མོས་ལ་སྟོང་པའི་ངང་དུ་ཞུགས་པར་མོས་ལ་སྟོང་
པའི་ངང་དུ་ཅི་ནུས་སུ་མཉམ་པར་བཞག །དེ་ནས་མཉམ་བཞག་དེ་ལས་ལངས་
ཏེ་རང་གི་མཐའ་སྐོར་དུ་ཕ་མ་སེམས་ཅན་ཐམས་ཅད་གསལ་བཏབ་ལ། སེམས་
ཅན་ཐམས་ཅད་ཀྱིས་ཐོག་མ་མེད་པ་ནས་རང་གི་མ་ཡང་ཡང་བྱས་ཏེ་དྲིན་གྱིས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསྐྱངས་པ་དང་། མ་རྒན་དེ་རྣམས་ད་ལྟ་འཁོར་བའི་གནས་ན་ཉམ་ཐག་པའི་
ཚུལ་བསམས་ནས་ བྱམས་ སྙིང་ རྗེ་ ཤུགས་དྲག་ཏུ་བསྐྱེད་ དེ། མ་ རྒན་ སེམས་
ཅན་འདི་ཐམས་ཅད་འཁོར་བའི་སྡུག་བསྔལ་རྒྱུ་བཅས་ལས་བསྒྲལ་ཏེ་སངས་རྒྱས་
ཀྱི་ས་ལ་འགོད་ཐུབ་པ་ཞིག་བདག་གིས་ཅི་ནས་ཀྱང་བྱ། དེའི་ཕྱིར་དུ་བདག་གིས་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
སྨོན་སེམས་དང༌། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་རིན་
པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་རྒྱལ་སྲས་ཀྱི་སྤྱོད་པ་མཐའ་དག་ལ་
ཞུམ་པ་མེད་པར་བསླབ་པར་བྱའོ་སྙམ་དུ་འཇུག་སེམས་གསལ་བཏབ་ལ། སངས་
རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་
མཆི། །བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་བརྗོད་ཅིང་སེམས་བསྐྱེད་
ཤུགས་དྲག་ཏུ་བསྒོམ་མོ། །དེ་ནས། སེམས་ཅན་ཐམས་ཅད་བདེ་བ་དང་བདེ་བའི་
རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་
གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་མེད་པའི་
བདེ་བ་དང་མི་འབྲལ་བར་གྱུར་ཅིག །སེམས་ཅན་ཐམས་ཅད་ཉེ་རིང་ཆགས་སྡང་
དང་བྲལ་བའི་བཏང་སྙོམས་ལ་གནས་པར་གྱུར་ཅིག །ཅེས་བརྗོད་ཅིང་ཚད་མེད་
བཞི་བསྒོམ། དེ་ནས་ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་དུ་ཡང་
དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ།
དེའི་ ཕྱིར་ དུ་ ཐུགས་ རྗེ་ ཆེན་ པོའི་ རྣལ་ འབྱོར་ ཟབ་ མོ་ སྒོམ་ པ་ ལ་འཇུག་ པར་
བགྱིའོ། །ཞེས་ལན་མང་དུ་བརྗོད་ཅིང་འདུན་པ་ཤུགས་དྲག་ཏུ་བྱའོ། །དེ་ནས་



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་། །
སྐྱབས་ཡུལ་རྣམས་འོད་དུ་ཞུ་ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་
མོས་པ་བྱའོ། །དེ་ལྟར་སྐྱབས་འགྲོ་དང་སེམས་བསྐྱེད་ནི་ལམ་གྱི་གཞི་རྟེན་དང་
སྲོག་ཤིང་ལྟ་བུ་ཡིན་པས་ཤིན་ཏུ་གལ་ཆེ་ཞིང༌། ལམ་ཐམས་ཅད་ཀྱི་གནད་ཀྱང་
སྐྱབས་འགྲོ་སེམས་བསྐྱེད་ལ་ཚང་བས་ཚིག་ཙམ་གྱིས་ཆོག་པར་མི་བྱ་བར་མན་
ངག་གི་གནད་རྣམས་དགེ་བའི་བཤེས་གཉེན་གྱིས་ཞིབ་ཏུ་བསྟན་པ་ལས་རྟོགས་
པར་བྱའོ། །
གཉིས་པ་སྡིག་སྒྲིབ་མྱུར་དུ་དག་པར་བྱེད་པ་རྡོ་རྗེ་སེམས་དཔའི་སྒོམ་
བཟླས་བྱ་ཚུལ་ནི། མི་དགེ་བ་ཕྲ་མོ་རེས་ཀྱང་ཕྱི་མར་རྣམ་སྨིན་ཡིད་དུ་མི་འོང་བ་
ཆེན་པོ་འབྱིན་ཅིང་། ཚེ་འདིར་ཡང་ལམ་གོང་མ་སྐྱེ་བའི་གེགས་བྱེད་པ་དང༌། ཁྱད་
པར་བླ་མ་ལ་བརྙས་སྨོད་དང་བྱང་ཆུབ་སེམས་དཔའ་ལ་ཁྲོ་བ་བསྐྱེད་པ་དང་ཁྱད་
གསོད་ཀྱིས་སྐུར་བ་བཏབ་པ་སོགས་ཉེས་ལྟུང་ཆེན་པོ་རྣམས་ཀྱི་སྔར་བསགས་ཀྱི་
དགེ་རྩ་འཇོམས་པ་དང་། ལམ་གོང་མ་རྒྱུད་ལ་སྐྱེ་བའི་གེགས་ཆེན་པོ་བྱེད་པ་
དང༌། སྡིག་ལྟུང་དེ་དག་སྦྱོང་མ་ཐུབ་ན་ཕྱི་མར་ངེས་པར་མནར་མེད་དུ་འཕེན་ཞིང་
གནས་དེ་ནས་ཐར་བར་དཀའ་བ་དང་། བརྒྱ་ལ་ཐར་པ་ཞིག་བྱུང་ནའང་རྒྱུ་མཐུན་
གྱི་འབྲས་བུས་སྐྱེས་བུ་དམ་པ་དང་མཇལ་དཀའ་ཞིང་། མཇལ་ཡང་ཁྱད་གསོད་
བྱེད་པ་སོགས་མི་དགེ་བ་ཚབས་ཆེན་པོ་དེ་ལྟར་དུ་བསགས་ནས། སླར་ཡང་ངན་
སོང་ཉིད་དུ་འཕེན་པ་སོགས་རྣམ་སྨིན་བརྗོད་ཀྱིས་མི་ལང་བ་གསུངས་པའི་ཚུལ་
ལ་ཡིད་ཆེས་བསྐྱེད་ནས་སྡིག་སྒྲིབ་དང་དམ་ཚིག་ཉམས་ཆགས་སྦྱོང་བ་ལ་སྐྱེས་
བུའི་རྩལ་ཅི་ཡོད་ཀྱིས་འབད་དགོས་ཤིང་། དེ་ལ་སྟོབས་བཞི་ཚང་དགོས་པར་
གསུངས་པས། རྟེན་གྱི་སྟོབས་སྐྱབས་འགྲོ་སེམས་བསྐྱེད་ཤུགས་དྲག་དང་། ཐོག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མེད་ནས་བསགས་པའི་ ལས་སྒྲིབ་ཐམས་ཅད་དང༌། ཁྱད་ པར་ ཚེ་འདིར་ཉོན་
མོངས་ཤུགས་ཆེས་པས་སྡིག་སྒྲིབ་དང་། དམ་ཚིག་ཉམས་ཆགས་བྱུང་བ་རྣམས་
འཁོར་བར་དུག་སོང་བ་ལྟ་བུའི་འགྱོད་སེམས་དྲག་པོ་བྱེད་པ་རྣམ་པར་སུན་འབྱིན་
པའི་སྟོབས་དང་། ཕྱིན་ཆད་སྲོག་ལ་བབ་ཀྱང་མི་བྱ་བའི་ཡི་དམ་བརྟན་པོ་བྱེད་པ་
སླར་ལྡོག་པའི་སྟོབས་དང་། རྒྱལ་བ་སྲས་བཅས་ཀྱི་བྱིན་རླབས་ཀྱི་མཐུ་བསམ་
གྱིས་མི་ཁྱབ་པ་དང༌། གཟུངས་སྔགས་ཟབ་མོའི་ནུས་མཐུ་བསམ་གྱིས་མི་ཁྱབ་
པའི་ཚུལ་ལ་ཡིད་ཆེས་བསྐྱེད་ནས་བཅོམ་ལྡན་འདས་རྡོ་རྗེ་སེམས་དཔའི་རྣལ་
འབྱོར་བསྒོམ་ཞིང་གཟུངས་སྔགས་བཟླ་བ་གཉེན་པོ་ཀུན་ཏུ་སྤྱོད་པའི་སྟོབས་ཏེ།
སྟོབས་བཞི་པོ་དེའི་སྒོ་ནས་སྦྱངས་ན་སྡིག་སྒྲིབ་ཇི་ཙམ་ཆེ་ཡང་ངེས་པར་སྦྱོང་ནུས་
པར་རྒྱལ་བས་ཞལ་གྱིས་བཞེས་པས་ཡིད་ཆེས་པར་བྱས་ལ། ཐོག་མར་སྐྱབས་
འགྲོ་སེམས་བསྐྱེད་ བྱ་བ་ནི། དཀོན་མཆོག་གསུམ་ལ་སྐྱབས་སུ་འགྲོ །སེམས་
ཅན་ཐམས་ཅད་བདག་གིས་སྒྲོལ། །བྱང་ཆུབ་གནས་ལ་འགོད་པར་བགྱི། བྱང་
ཆུབ་སེམས་ནི་ཡང་དག་བསྐྱེད། །ཅེས་ལན་མང་དུ་བརྗོད་ཅིང་སྔར་བཤད་པ་
ལྟར་སྐྱབས་འགྲོ་སེམས་བསྐྱེད་ཤུགས་དྲག་ཏུ་བྱའོ། །དེ་ནས། རང་གི་སྤྱི་བོར་པཾ་
ལས་པདྨ། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་པ་དཀར་
པོ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། འདུས་
ཡོངས་སུ་གྱུར་པ་ལས། རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་
ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་སྐྱིལ་ཀྲུང་གིས་བཞུགས་པ། ཡུམ་རྡོ་རྗེ་
སྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་
འཁྱུད་པ། གཉིས་ ཀའང་ དར་ དང༌ རིན་ པོ་ ཆེའི་ རྒྱན་ སྣ་ ཚོགས་ པས་ སྤྲས་པ།
- 10 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
གཉིས་ཀའི་ སྤྱི་བོར་ཨོཾ། མགྲིན་ པར་ ༔ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་
འོད་ ཟེར་ འཕྲོས་ པས། རང༌ འདྲའི་ ཡེ་ ཤེས་ པ་ སྤྱན་ དྲངས། ཛཧཱུྃ་ ཐཾ་ ཧོ༔
གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས། དབང་
གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་
པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱི་ཡེ་ཤེས་
ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་
མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང་། ཆུ་ལྷག་མ་
སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར།
ཐུགས་ཀར་ཟླ་བའི་སྟེང་དུ་ཧཱུྃ་གི་ཐ་མར་ཡི་གེ་བརྒྱ་པའི་སྔགས་ཀྱིས་བསྐོར་བར་
གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་གཞན་སེམས་ཅན་གྱི་སྡིག་
སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ།
ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུྃ་དང་བཅས་པ་ལས་འོད་
ཟེར་འཕྲོས་། སེམས་ ཅན་ ཐམས་ ཅད་ ཀྱི་ སྡིག་ སྒྲིབ་ སྦྱངས། སངས་ རྒྱས་ སྲས་
བཅས་ལ་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་
འོད་ཀྱི་རྣམ་པར་བསྡུས་ནས་སྔགས་ཕྲེང་ཧཱུྃ་དང་བཅས་པ་ལ་ཐིམ་པས། དེ་ལས་
བདུད་རྩིའི་རྒྱུན་དཀར་པོ་བབས་པ་ཡབ་ཡུམ་གྱི་སྦྱོར་མཚམས་ནས་ཐོན། རང་གི་
ཚངས་བུག་ནས་ཞུགས་ཏེ་ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང་།
སྒོ་གསུམ་གྱི་སྡིག་སྒྲིབ་ཐམས་ཅད་སངས་ཏེ་དག་པར་གྱུར། ཨོཾ་བཛྲ་ཧེ་རུ་ཀ་ས་
མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏི། དྲི་དྷོ་མེ་བྷ་ཝ། སུ་ཏོཏྟོ་མེ་བྷ་ཝ། སུ་
པོསྐྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ།
-11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ་བྷ་ག་ཝཱན། བཛྲ་ཧེ་རུ་ཀ་མ་མེ་མུཉྩ། ཧེ་རུ་ཀོ་བྷ་ཝ།
མ་ཧཱ་ས་མ་ཡ་སཏྭ་ ཨཱཿཧཱུཾ་ ཕཊ་ཅེས་ཧེ་རུ་ཀའི་ཡིག་བརྒྱ་ འོད་ཟེར་སྤྲོ་བསྡུའི་
དམིགས་པ་དང་བཅས་བཟླ། མཇུག་ཏུ། བདག་ནི་མི་ཤེས་རྨོངས་པ་ཡིས། །དམ་
ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་བོ་
རྡོ་ རྗེ་ འཛིན་ པ་ སྟེ། །ཐུགས་ རྗེ་ ཆེན་ པོའི་ བདག་ ཉིད་ཅན། །འགྲོ་བའི་གཙོ་ལ་
བདག་སྐྱབས་མཆི། །རྡོ་རྗེ་སེམས་དཔའ་ཡབ་ཡུམ་རང་ལ་ཐིམ་པས། རང་གི་སྒོ་
གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར། དེ་ལྟར་
རྡོ་རྗེ་སེམས་དཔའི་རྣལ་འབྱོར་བསྒོམས་ནས་ཡི་གེ་བརྒྱ་པ་བརྒྱ་སྟོང་ཁྲི་འབུམ་
སོགས་ཅི་ནུས་སུ་བཟླ་སྟེ། སྡིག་སྒྲིབ་དག་པའི་མཚན་མ་ཡིད་ཆེས་མ་བྱུང་གི་བར་
དུ་འབད་པར་བྱའོ། །རྡོ་ རྗེ་སེམས་དཔའི་སྒོམ་བཟླས་འདི་ལའང་གདུལ་བྱའི་
དབང་པོའི་རིམ་པ་དང་བསྟུན་པའི་ཉམས་ལེན་བྱ་ཚུལ་དང། ལམ་མཐོ་དམའི་
རིམ་པ་དང་བསྟུན་པའི་དམིགས་རྣམ་སྐྱོང་ཚུལ་ཁྱད་པར་ཆེན་པོ་ཡོད་པ་རྣམས་
ཞིབ་པར་ཞལ་ལས་ཤེས་པར་བྱའོ། །
གསུམ་པ་བྱིན་རླབས་མྱུར་དུ་འཇུག་པར་བྱེད་པ་བླ་མའི་རྣལ་འབྱོར་དང་།
བཞི་པ་ཚོགས་མྱུར་དུ་རྫོགས་པར་བྱེད་པ་མཎྜལ་གྱི་ཁྲིད་གཉིས་ནི། མཎྜལ་བླ་
མའི་རྣལ་འབྱོར་གྱི་ཁོངས་སུ་བསྡུས་ཏེ་དཀྱུས་གཅིག་ཏུ་བྱས་ན་འཇུག་པ་བདེ་
ཞིང་། བདག་གི་བླ་མ་དམ་པ་རྣམས་དེ་ལྟར་དུ་འཁྲིད་པར་མཛད་པས་འདིར་ཡང་
དེ་བཞིན་དུ་བྱའོ། །དེ་ལ་གནས་བྱིན་གྱིས་བརླབས་པ་ནི། ཐམས་ཅད་དུ་ཡང་ས་
གཞི་དག །ཅེས་སོགས་གོང་དུ་དྲངས་པ་ལྟར་བརྗོད་ལ། ལས་ཉོན་གྱི་མཐུས་
གྲུབ་པའི་མ་དག་པའི་འཇིག་རྟེན་གྱི་རྡོ་བ་དང་། གསེག་མ་དང༌། གྱོ་མོ་དང༌།
- 12 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
གཡང་ས་དང༌། ངམ་གྲོག་ལ་སོགས་པ་མ་དག་པའི་སྣང་བ་ཐམས་ཅད་ཆོས་ཀྱི་
དབྱིབས་སུ་དག་པར་བྱས་ཏེ། འཕགས་པ་ཐུགས་རྗེ་ཆེན་པོའི་ཐུགས་གཉིས་སུ་
མེད་པའི་ཡེ་ཤེས་ལས་གྲུབ་པའི་ཞིང་ཁམས་ཁྱད་པར་ཅན་བེ་ཌཱུརྱའི་ས་གཞི་ལ་
གསེར་གྱིས་མིག་མངས་རིས་སུ་བྲིས་པ། མནན་ན་ནེམ་བྱེད་ཅིང་བཏེག་ན་ཕར་
བྱེད་པ། རེག་ན་བདེ་བ་ཕུན་སུམ་ཚོགས་པ་བསྐྱེད་པ། ས་དང་བར་སྣང་ཐམས་
ཅད་མཆོད་སྤྲིན་རྒྱ་མཚོས་གང་བ་ཞིག་ཏུ་གྱུར་པར་བསམ་མོ། །དེ་ནས་ཚོགས་
ཞིང་གསལ་འདེབས་ཚུལ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་
སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་མཐོ་ཞིང་ཡངས་པའི་
སྟེང་ཁར་དབུས་སུ་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་རྒྱལ་བ་
རྡོ་རྗེ་འཆང་། དེའི་མཐའ་སྐོར་དུ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་
སེམས་ཉན་རང་བསྟན་སྲུང་ཡེ་ཤེས་པའི་ཚོགས་དང་བཅས་པ། སོ་སོའི་མདུན་ན་
རང་རང་གིས་གསུངས་པའི་ལུང་གི་ཆོས་རྣམས་པོ་ཏིའི་རྣམ་པར་བཞུགས་པ།
གང་ལ་གང་འདུལ་གྱི་སྤྲུལ་པའི་བཀོད་པ་ ཕྱོགས་བཅུར་འཕྲོ་བ་སོགས་སྔར་
སྐྱབས་སུ་བཀོད་པ་ལྟར་གསལ། ཚོགས་ཞིང་ཐམས་ཅད་ཀྱི་སྤྱི་བོར་ཨོཾ་དཀར་པོ།
མགྲིན་པར་ ཨཱདམར་པོ། ཐུགས་ཀར་ཧཱུྃ། སྔོན་པོས་མཚན་པ། ཐུགས་ཀའི་ཧཱུྃ་
ལས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་ཞིང་རབ་འབྱམས་མུ་མེད་པ་
ན་བཞུགས་པའི་ཡེ་ཤེས་པ་རྣམས་སྤྱན་དྲངས། ཚོགས་ཞིང་རྣམས་ལ་ཐིམ་པས་
སྐྱབས་གསུམ་མ་ལུས་འདུས་པའི་བདག་ཉིད་དུ་མོས་པ་བརྟན་པོ་བྱའོ། །དེ་ནས་
ཡན་ལག་བདུན་པ་མཎྜལ་དང་བཅས་པ་འབུལ་བ་ནི། གང་ལ་གསོལ་བ་བཏབ་
ན་གནས་སྐབས་དང་། །མཐར་ཐུག་འདོད་དོན་མ་ལུས་སྐད་ཅིག་ལ། །འབད་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྩོལ་མེད་པར་ལྷུན་གྱིས་གྲུབ་མཛད་པ། །བླ་མ་ཡིད་བཞིན་ནོར་བུར་ཕྱག་འཚལ་
ལོ། །མཚན་དཔེའི་དཔལ་འབར་ལོངས་སྤྱོད་རྫོགས་པའི་སྐུ། །གང་འདུལ་སྤྲུལ་
པས་ལྷ་ཡི་ལམ་འགེངས་ཤིང་། །རྣམ་དག་དབྱིངས་ལས་ནམ་ཡང་མི་གཡོ་བ། །
རྡོ་ རྗེ་ ཅན་ ཞབས་ པདྨོར་ ཕྱག་ འཚལ་ ལོ། །རབ་འབྱམས་རྒྱལ་ བ་ ཐམས་ཅད་
འདུས་པའི་སྐུ། །ཆོས་ཕུང་བརྒྱད་ཁྲི་བཞི་སྟོང་སྒྲོག་པའི་གསུང་། །མཁྱེན་བརྩེ་
ནུས་པ་ཕུལ་དུ་བྱུང་བའི་ཐུགས། །བླ་མ་རིན་པོ་ཆེ་ལ་ཕྱག་འཚལ་ལོ། །རྩ་བརྒྱུད་
བླ་མ་ཡི་དམ་སངས་རྒྱས་དང་། །བྱང་ སེམས་ ཉན་ རང་ བསྟན་སྲུང་རྒྱ་མཚོར་
བཅས། །རིན་ཆེན་མཆོག་གསུམ་ཕྱག་འོས་ཐམས་ཅད་ལ། །སྒོ་གསུམ་གུས་པ་
ཆེན་པོས་ཕྱག་འཚལ་ལོ། །དེ་ནས་མཆོད་པ་འབུལ་བ་ནི། བདུད་རྩིའི་ཆུ་བཞི་མེ་
ཏོག་བདུག་སྤོས་དང་། །སྣང་གསལ་དྲི་ཆབ་ཞལ་ཟས་རོལ་མོ་དང་། །ཕྱི་དང་ནང་
གི་འདོད་ཡོན་མ་ལུས་པ། །སྐྱབས་མགོན་ཐུགས་རྗེ་ཅན་ལ་འབུལ་བར་བགྱི། །
བླ་མེད་ཐེག་པའི་དམ་རྫས་མཆོག་རྣམས་དང༌། ཁྱད་པར་ཞིང་སྐྱེས་སྔགས་སྐྱེས་
ལྷན་སྐྱེས་མཐུས། །ཤིན་ཏུ་ རྣམ་ དག་ འོད་ གསལ་ མཆོད་ པའི་ མཆོག །སྐྱབས་
མགོན་ རྗེ་བཙུན་བླ་མ་མཉེས་ཕྱིར་འབུལ། །བཞི་བརྒྱ་རྩ་བཞིའི་ནད་འཇོམས་
སྨན་ ལ་ སོགས། །འཇིག་ རྟེན་ ཁམས་ ན་ མཆོད་ རྫས་ ཅི་ ཡོད་ དང་། ཁྱད་ པར་
བདག་ཉིད་བྲན་དུ་འབུལ་ལགས་ན། །ནམ་མཁའ་ཇི་སྲིད་འབངས་སུ་བཟུང་དུ་
གསོལ། །ཞེས་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དང་སྨན་དང་བདག་
ཉིད་བྲན་དུ་འབུལ་བ་རྣམས་སོ་སོའི་རྣམ་པ་གསལ་བར་བྱས་ལ་དད་གུས་ཆེན་
པོས་འབུལ། དེ་ནས་བཤགས་པའི་མཚམས་འདིར་རྒྱས་པར་བྱེད་ན་སྡོམ་གསུམ་
སོ་སོའི་བཤགས་པ་དང་། བླ་མ་རྡོར་འཛིན་མ་སོགས་བཤགས་པ་ལ་ནན་ཏན་དུ་
14 -



བུ
གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང༌། །
བྱ། བསྡུ་ན་གོང་གི་ཚིགས་བཅད་ཀྱི་འཕྲོ་ནས། བདག་སེམས་དུག་གསུམ་གདོན་
གྱི་དབང་གྱུར་ པས། །སྒོ་གསུམ་ཉེས་ པར་ སྤྱད་ པ་ཅི་མཆིས་པ། །གནོང་ ཞིང་
འགྱོད་པའི་སེམས་ཀྱི་སོ་སོར་བཤགས། །ཐུགས་རྗེའི་ཆབ་ཀྱིས་སྒྲིབ་པ་དག་པར་
མཛོད། །སྲིད་ཞིའི་རྣམ་དཀར་ཇི་སྙེད་མཆིས་རྣམས་དང་། ཁྱད་པར་རྩ་བརྒྱུད་བླ་
མའི་ཚོགས་རྣམས་ཀྱི། །མཛད་པ་རྣམ་ཐར་བཟང་པོ་ཐམས་ཅད་ལ། །བསམ་པ་
ཐག་པས་གུས་ཤིང་ཡིད་རང་ངོ༌། །དུག་གསུམ་མུན་པ་འཐུག་པོས་རབ་བསྒྲིབས་
ཤིང་། ཁམས་ གསུམ་ འཁོར་ བར་ ངལ་ བས་ མེད་ པར་ འཁྱམས། །སྡུག་ བསྔལ་
གསུམ་ གྱིས་ མནར་ བའི་ འགྲོ་ འདི་ ལ། །ཐེག་ གསུམ་ ཆོས་ ཀྱི་སྒྲོན་མེ་སྦར་ དུ་
གསོལ། །བཟོད་དཀའ་སྡུག་བསྔལ་བརྒྱ་ཡིས་གཙེས་གྱུར་པ། །ཉམ་ཐག་བདག་
དང་བདག་འདྲའི་འགྲོ་རྣམས་ལ། །ཐུགས་རྗེས་གཟིགས་ལ་འཁོར་བ་མ་སྟོང་
བར། །སྲིད་འདིར་སྐུ་ཡི་སྣང་བ་རྟག་བརྟན་གསོལ། །བླ་མ་རྡོ་ རྗེ་ འཆང་གི་ལྷ་
ཚོགས་ལ། །ཕྱག་མཆོད་བགྱིས་སོགས་དགེ་བ་ཅི་མཆིས་པ། །ཕ་མ་རིགས་དྲུག་
འཁོར་བའི་སྡུག་བསྔལ་ལས། །སྒྲོལ་ཕྱིར་སངས་རྒྱས་ཐོབ་པའི་རྒྱུ་རུ་བསྔོ། །དེ་
ལྟར་ཡན་ལག་བདུན་པ་ཕུལ་ནས་མཎྜལ་འབུལ་བ་ལ། མཎྜལ་གྱི་རྒྱུ་ནི་ རབ་
གསེར་དངུལ་ལས་བྱས་པ། འབྲིང་འཁར་བ་དང་ཟངས་སོགས་ལས་བྱས་པ་དང་།
ཐ་མ་ས་དང་ཤིང་སོགས་ལས་བྱས་པའང་རུང་ཞིང་། དེ་ཙམ་ཡང་མ་འབྱོར་ན་
གཡམ་པའམ་རྡོ་བ་ཟླུམ་པོའམ་གྲུ་བཞི་གང་རུང་གིས་ཀྱང་རུང་བར་གསུངས། དེ་
ཡང་ཡོ་བྱད་ཀྱིས་ཕོངས་ནས་མ་འབྱོར་བ་དང་། ཡོ་བྱད་ཐམས་ཅད་དོར་བའི་ཀུན་
སྤངས་ཀྱི་རྣལ་འབྱོར་པ་རྣམས་ཀྱིས་དེ་ལྟར་བྱ་བ་ཡིན་གྱི། འབྱོར་པ་ཡོད་བཞིན་
དུ་བློས་མི་ཐོངས་པར་དེ་ལྟར་བྱེད་པ་དང༌། འབྱོར་པ་ཡོད་བཞིན་དུ་ཚོམ་བུ་ཡང་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འབྲུ་ལས་བྱ་མི་ནུས་པ་རྡོ་བའི་བྱེ་མ་སོགས་ལས་བྱ་བ་ནི་རང་གིས་རང་བསླ་བ་
ཡིན་ཞིང་། དགེ་བའི་བཤེས་གཉེན་པོ་ཏོ་བའི་ཞལ་ནས། དུང་ཕོར་དྲི་མ་ཅན་ཞིག་
ཏུ་སྤང་སྤོས་རེ་བཏབ་ནས་ཙན་དན་ག་བུར་སྤོས་ཀྱི་ཆུ་ཞེས་དམུས་ལོང་གིས་མིག་
ལྡན་ལ་མགོ་སྐོར་བྱེད་གསུངས་པ་ལྟ་བུར་འགྱུར་རོ། །ཚོམ་བུ་ཡང་འབྱོར་པ་ཡོད་
ན་རབ་གསེར་དངུལ་སོགས་དང་། འབྲིང་དུང་དང་མགྲོན་བུ་སོགས་དང་འབྲུ་
བསྲེས་པའམ་མ་མཐའ་འབྲུ་གཙང་མ་དགོས་ཤིང་། ཡང་གོང་ལྟར་ཡོ་བྱད་ཀྱིས་
ཕོངས་པ་སོགས་ཀྱིས་འབྲུ་མ་འབྱོར་ན་དཀར་གོང་གི་ཕྱེ་མས་ཀྱང་རུང་གསུངས།
དེ་ནས་དགྲ་ལས་རྣམ་རྒྱལ་གྱི་མཎྜལ་གྱི་ཆོ་ག་ལས། །བ་ཡི་ལྕི་བ་ཆུར་བཅས་
སྦྱིན་པ་སྟེ། །ལེགས་པར་ཉུག་པར་བྱེད་པ་ཚུལ་ཁྲིམས་སོ། །སྲིན་དང་གྲོག་སྦུར་
བསམ་པ་བཟོད་པ་ཡིན། །བྱ་བས་མི་སྐྱ་དེར་ཞུགས་བརྩོན་འགྲུས་ཏེ། །དེ་ལ་
སྐད་ཅིག་སེམས་ནི་གཅིག་བྱེད་པ། །བསམ་གཏན་ཤེས་རབ་རི་མོ་གསལ་བའོ། །
ཐུབ་པའི་མཎྜལ་བྱས་པ་ཡིས། །ཕ་རོལ་ཕྱིན་པ་འདི་དྲུག་འཐབ། །ཅེས་གསུངས་
པ་ལྟར། དོན་ཡིད་ལ་དྲན་པར་བྱས་ནས་མཎྜལ་གྱི་ནང་བ་བྱུང་ལྔས་བྱུགས་ཤིང༌།
ཚོམ་བུ་རྣམས་དྲི་བཟང་གི་ཆུ་དང་བདུད་རྩི་ལྔས་སྦགས་ལ་མཎྜལ་གྱི་ཚོམ་བུ་ལ་
སོ་བདུན་མ་དང༌། ཉེར་གསུམ་སོགས་མང་ཉུང་སྣ་ཚོགས་ཡོད་ཅིང་། ཚོམ་བུ་སོ་
བདུན་མ་ནི་དེང་སང་ཤིན་ཏུ་དར་ཆ་ཆེ་བ་ལྟར་རོ། །ཚོམ་བུ་ཉེར་གསུམ་མ་འབུལ་
བའི་ཚུལ་ནི། ཨོཾ་བཛྲ་བྷུ་མི་ཨཱཿཧཱུྃ། ཞེས་པས་དབང་ཆེན་གསེར་གྱི་ས་གཞི་དང༌།
ཨོཾ་བཛྲ་ རེ་ ཁེ་ ཨཱཧཱུྃ། ཞེས་པས་ལྕགས་རི་མུ་ཁྱུད། དྲི་བཟང་ དང་ བཅས་ པའི་
བདུད་རྩི་ལྔས་སྦགས་པའི་མེ་ཏོག་གི་ཚོམ་བུ་དབུས་སུ་དགོད་ཅིང་། དབུས་སུ་རི་
རབ། དེ་བཞིན་དུ་ཤར་ལ་སོགས་པར་མེ་ཏོག་གི་ཚོམ་བུ་དགོད་ཅིང་། ཤར་ལུས་
- 16 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
འཕགས། ལྷོ་འཛམ་བུ་གླིང་། ནུབ་བ་ལང་སྤྱོད། བྱང་སྒྲ་མི་སྙན། ཤར་གྱི་གཡས་
གཡོན་ གཉིས་ སུ་ མེ་ ཏོག་ དགོད་ཅིང་། ལུས་ དང༌ ལུས་འཕགས། ལྷོའི་ གཡས་
གཡོན་གཉིས་སུ་དགོད་ཅིང་། རྔ་ཡབ་དང་རྔ་ཡབ་གཞན། ནུབ་ཀྱི་གཡས་གཡོན་
གཉིས་སུ་དགོདཅིང་། གཡོ་ལྡན་དང་ལམ་མཆོག་འགྲོ །བྱང་གི་གཡས་གཡོན་
གཉིས་སུ་དགོད་ཅིང་། སྒྲ་མི་སྙན་དང་སྒྲ་མི་སྙན་གྱི་ཟླ། དེ་ནས་གླིང་གི་ནང་གི་
ཤར་དུ་དགོད་ཅིང་། གླང་པོ་རིན་པོ་ཆེ། ལྷོར་དགོད་ཅིང་། ཁྱིམ་བདག་རིན་པོ་ཆེ།
ནུབ་དུ་དགོད་ཅིང་། རྟ་ རིན་པོ་ཆེ། བྱང་དུ་དགོད་ཅིང་། བཙུན་མོ་རིན་པོ་ཆེ།
ཤར་ལྷོར་དགོད་ཅིང་། དམག་དཔོན་རིན་པོ་ཆེ། ལྷོ་ནུབ་ཏུ་དགོད་ཅིང་། འཁོར་
ལོ་རིན་པོ་ཆེ། ནུབ་བྱང་དུ་དགོད་ཅིང་། ནོར་བུ་རིན་པོ་ཆེ། བྱང་ཤར་དུ་དགོད་
ཅིང་། གཏེར་ཆེན་པོ། ནང་གི་ཤར་ལྷོར་དགོད་ཅིང་། དམག་དཔོན་ རིན་པོ་ཆེ།
ལྷོ་ནུབ་ཏུ་དགོད་ཅིང་། འཁོར་ལོ་རིན་པོ་ཆེ། ནུབ་བྱང་དུ་དགོད་ཅིང་། ནོར་བུ་
རིན་པོ་ཆེ། བྱང་ཤར་དུ་དགོད་ཅིང་། གཏེར་ཆེན་པོ། ནང་གི་ཤར་དུ་དགོད་ཅིང་།
ཉི་མ། ནང་གི་ནུབ་ཏུ་དགོད་ཅིང་། ཟླ་བ་རྣམས་སོ་སོའི་རྣམ་པ་དེ་བཞིན་གསལ་
བཏབ་ལ་ཀུན་བཟང་མཆོད་པའི་སྤྲིན་དུ་དམིགས་ཤིང་། རིན་པོ་ཆེ་སྣ་ཚོགས་
ཀྱིས་གང་བའི་དག་པའི་ཞིང་དུ་བསམ། ལྷག་པར་རང་གི་ལུས་ལོངས་སྤྱོད་དུས་
གསུམ་དགེ་ཚོགས་དང་བཅས་པ་མཆོད་པའི་དངོས་པོ་སྣ་ཚོགས་པའི་གཟུགས་སུ་
བཀོད་དེ་མཎྜལ་ གྱི་སྟེང་དུ་ཡོད་པར་མོས་ལ། བདག་གཞན་ལུས་ངག་ཡིད་
གསུམ་ལོངས་སྤྱོད་དུས་གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་
ཀུན་བཟང་མཆོད་པའི་ཚོགས་བཅས་པ། །བློ་ཡིས་བསླངས་ནས་བླ་མ་ཡིད་དམ་
དཀོན་མཆོག་གསུམ་ལ་འབུལ། །ཐུགས་རྗེས་བཞེས་ནས་བདག་ལ་བྱིན་གྱིས་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བརླབ་ཏུ་གསོལ། །ཞེས་བརྗོད་དེ་བླ་མ་ལ་ཕུལ་བའི་མོས་པ་བྱའོ། །ཚོམ་བུ་སོ་
བདུན་མ་དང་ཉེར་གསུམ་མ་གང་འབུལ་ཡང་ཚོམ་བུའི་མང་ཉུང་མ་གཏོགས་
དམིགས་ རིམ་ལ་ཁྱད་མེད་ཅིང་། མཎྜལ་རྒྱས་པ་ཚར་གཅིག་ཕུལ་ནས་ གྲངས་
གསོག་བྱེད་ཚེ། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་
ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་
རྣམ་དག་ཞིང་ལ་སྤྱོད་པར་ཤོག །ཅེས་པའི་ཚིགས་བཅད་འདིའི་སྟེང་ནས་ཚོམ་བུ་
བདུན་མ་ཕུལ་ཏེ་གྲངས་གསོག་ཅིང་། ཚོགས་ཞིང་རྣམས་ཀྱིས་བྱིན་གྱིས་བརླབས་
པའི་མཚན་མ་དང་བསོད་ནམས་རླབས་ཆེན་རྫོགས་པའི་མཚན་མ་མ་བྱུང་གི་བར་
དུ་འབད་དོ། །དེ་ལྟར་མཎྜལ་ཕུལ་ནས་ཐལ་མོ་སྦྱར་ཏེ། བཤེས་གཉེན་ལ་མ་གུས་
པ་ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་གྱི་ཕྱིན་ཅི་ལོག་གི་
བློ་སྣ་མཐའ་དག་འགག་པ་དང་། བཤེས་གཉེན་ལ་གུས་པ་སོགས་ཕྱིན་ཅི་མ་
ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་གི་བར་གཅོད་
ཐམས་ཅད་ཉེ་བར་ཞི་བ་དང༌། ཁྱད་པར་ཟབ་ལམ་རིམ་པ་གཉིས་ཀྱི་རྟོགས་པ་
ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་
ལན་མང་དུ་རྗོད་ཅིང་གསོལ་བ་ཤུགས་དྲག་ཏུ་གདབ། དེ་ནས་བླ་བརྒྱུད་གསོལ་
འདེབས་བཏོན་ལ་འདོད་དོན་ལ་གསོལ་བ་གདབ་བོ། །དེ་ནས་བླ་མ་རྡོ་རྗེ་འཆང་
ཆེན་པོའི་ཐུགས་ཀ་ནས་འོད་ཟེར་འཕྲོས། མཐའ་སྐོར་ན་བཞུགས་པའི་ཚོགས་
ཞིང་རྣམས་ལ་ཕོག་པས་ཚོགས་ཞིང་རྣམས་མཐའ་ནས་འོད་དུ་ཞུ་སྟེ་རྒྱལ་བ་རྡོ་རྗེ་
འཆང་ལ་ཐིམ་པས་དེ་ཉིད་སྐྱབས་གསུམ་མ་ལུས་འདུས་པའི་བདག་ཉིད་དུ་མོས་
ལ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་
- 18 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་། །
རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །དངོས་བཤམས་ཡིད་སྤྲུལ་
མཆོད་ པ་ མ་ ལུས་ འབུལ། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་
བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང༌། །འཁོར་བ་མ་སྟོང་བར་
དུ་ལེགས་བཞུགས་ནས། །འགྲོ་ལ་ཆོས་འཁོར་མ་ལུས་བསྐོར་དུ་གསོལ། །དགེ་
ཀུན་རྫོགས་པའི་བྱང་ཆུབ་ཆེན་པོར་བསྔོ། །གླིང་བཞི་ཉི་ཟླ་རི་རབ་རིན་ཆེན་
བདུན། །རིན་ཆེན་མཎྜལ་ཀུན་བཟང་མཆོད་པའི་ཚོགས། །བླ་མ་ཡི་དམ་དཀོན་
མཆོག་གསུམ་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །
ཞེས་ཡན་ལག་བདུན་པ་མཎྜལ་དང་བཅས་པ་མདོར་བསྡུས་ཕུལ་ནས་ཕུར་ཚུགས་
སུ་ གསོལ་འདེབས་བྱ་བ་ནི། བླ་མ་ཀུན་འདུས་བླ་མ་རིན་པོ་ཆེ་ལ་གསོལ་བ་
འདེབས་སོ། །ཡི་དམ་ཀུན་འདུས་བླ་མ་རིན་པོ་ཆེ་ལ་གསོལ་བ་འདེབས་སོ། །
སངས་རྒྱས་ཀུན་འདུས་བླ་མ་རིན་པོ་ཆེ་ལ་གསོལ་བ་འདེབས་སོ། །དམ་ཆོས་
ཀུན་འདུས་བླ་མ་རིན་པོ་ཆེ་ལ་གསོལ་བ་འདེབས་སོ། །དགེ་འདུན་ཀུན་འདུས་བླ་
མ་རིན་པོ་ཆེ་ལ་གསོལ་བ་འདེབས་སོ། །མཁའ་འགྲོ་ཀུན་འདུས་བླ་མ་རིན་པོ་ཆེ་
ལ་གསོལ་བ་འདེབས་སོ། །ཆོས་སྐྱོང་ཀུན་འདུས་བླ་མ་རིན་པོ་ཆེ་ལ་གསོལ་བ་
འདེབས་སོ། །སྐྱབས་གནས་ཀུན་འདུས་བླ་མ་རིན་པོ་ཆེ་ལ་གསོལ་བ་འདེབས་
སོ། །ཞེས་ལན་མང་དུ་བརྗོད་ཅིང་གདུང་ཤུགས་དྲག་པོས་གསོལ་བ་བཏབ་པས།
བླ་མ་རྡོ་རྗེ་འཆང་ཆེན་པོ་ཐུགས་གཏིང་ནས་དགྱེས་ཏེ་སྤྱི་བོའི་ཨོ་ལས་བདུད་རྩི་
དཀར་པོའི་རྒྱུན་བབས། རང་གི་སྤྱི་བོ་ནས་ཞུགས། ལུས་ཀྱི་སྒོ་ནས་བསགས་
པའི་སྡིག་སྒྲིབ་ཐམས་ཅད་དང་། ཁྱད་པར་དུ་ཡང་ཐ་མལ་གྱི་སྣང་ཞེན་སྦྱངས།
བུམ་ པའི་དབང་ཐོབ། སྤྲུལ་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མའི་མགྲིན་པའི་ཨཱལས་བདུད་རྩི་དམར་པོའི་རྒྱུན་བབས། རང་གི་མགྲིན་པར་
ཞུགས། ངག་གི་སྒོ་ནས་བསགས་པའི་ སྡིག་སྒྲིབ་ཐམས་ཅད་དང་། ཁྱད་པར་དུ་
རླུང༌ སྔགས་ ཐ་ དད་ དུ་ འཛིན་ པའི་ སྣང་ ཞེན་ སྦྲངས། གསང་ བའི་ དབང་ ཐོབ།
ལོངས་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་མའི་ཐུགས་ཀའི་ཧཱུྃ་ལས་
བདུད་ རྩི་ སྔོན་ པོའི་ རྒྱུན་བབས། རང་ གི་ སྙིང་ གར་ཞུགས། ཡིད་ ཀྱི་ སྒོ་ནས་
བསགས་པའི་སྡིག་སྒྲིབ་ཐམས་ཅད་དང་། ཁྱད་པར་སྣང་བ་བདེ་སྟོང་དུ་འཆར་བ་
ལ་སྒྲིབ་པའི་དྲི་མ་སྦྱངས། ཤེས་རབ་ཡེ་ཤེས་ཀྱི་དབང་ཐོབ། ཆོས་སྐུ་འགྲུབ་པའི་
ནུས་པ་བཞག་པའི་མོས་པ་བྱ། བླ་མའི་གནས་གསུམ་གྱི་ཡི་གེ་གསུམ་ལས་བདུད་
རྩི་ དཀར་དམར་མཐིང་གསུམ་ཅིག་ཅར་དུ་བབས། རང་ གི་ གནས་ གསུམ་དུ་
ཞུགས། སྒོ་གསུམ་ཐུན་མོང་གི་སྡིག་སྒྲིབ་ཐམས་ཅད་སྦྱངས། དབང་བཞི་པ་ཚེ་
དབང་རིན་པོ་ཆེ་ཐོབ། འབྲས་བུ་ཟུང་འཇུག་འགྲུབ་པའི་ནུས་པ་བཞག་བྱུང་སྙམ་
པའི་མོས་པ་བརྟན་པོ་བྱའོ། །དེ་ནས། བླ་མ་རིན་པོ་ཆེ་བདག་གི་ལུས་ངག་ཡིད་
གསུམ་དང་བླ་མའི་སྐུ་གསུང་ཐུགས་དབྱེར་མེད་དུ་བྱིན་གྱིས་བརླབ་ཏུ་གསོལ།
ཞེས་ གསོལ་བ་ཤུགས་དྲག་ཏུ་བཏབ་པས། བླ་མ་རྡོ་ རྗེ་ འཆང་ཆེན་པོ་དགྱེས་
བཞིན་དུ་ རང་ལ་ཐིམ་པས། རང་ གི་ སྒོ་གསུམ་དང་ བླ་མའི་ སྐུ་གསུང་ཐུགས་
དབྱེར་མེད་དུ་གྱུར་པར་བསམ་མོ། །དེ་ལྟར་བླ་མའི་རྣལ་འབྱོར་གྱི་ཚོགས་ཞིང་
སྒོམ་ཚུལ་དེ་ནི་རྒྱལ་བ་དབེན་ས་པ་ཆེན་པོའི་གསུང་ལྟར་ཚོགས་ཞིང་རྒྱས་པའི་
ལུགས་སུ་བྱས་པ་ཡིན་གྱི། བསྡུ་ན་ཀུན་འདུས་ནོར་བུ་ལུགས་སུ་བྱས་ཏེ། བླ་མ་རྡོ་
རྗེ་འཆང་གཅིག་པུ་ཚོགས་ཞིང་དུ་སྒོམ་པ་གདམས་ངག་འདིའི་བླ་མ་དམ་པ་མང་
པོས་གསུངས་ཤིང་། རང་གི་སྤྱི་བོར་བླ་མ་ཐུགས་རྗེ་ཆེན་པོའི་རྣམ་པ་ཅན་དུ་སྒོམ་
- 20 -



བླ
གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་། །
པའང་གསུངས་པས་གང་མོས་སུ་བྱ། ཚོགས་ཞིང་རྒྱས་བསྡུས་དང་སྐུའི་རྣམ་པ་
གང་དུ་བསྒོམ་ཡང་ཡན་ལག་བདུན་པ་མཎྜལ་དང་བཅས་པ་འབུལ་བ་དང༌། ཕུར་
ཚུགས་གསོལ་འདེབས་བྱ་བ་དང་། ཏིང་ངེ་འཛིན་གྱི་དབང་བཞི་བླང་བ་རྣམས་ནི་
སྔར་བཤད་པ་དེ་ཁོ་ན་ལྟར་བྱའོ། །
གཉིས་ པ་ དངོས་ གཞི་ ལ་ གཉིས། ལྷའི་ རྣལ་ འབྱོར་ སྒོམ་ ཚུལ་ དང༌།
རྫོགས་རིམ་གྱི་དམིགས་པ་སྐྱོང་ཚུལ་ལོ། །དང་པོ་ནི། ཨོཾ་སྭ་བྷཱ་ཝ་ཤུདྡྷསརྦ་
དྷརྨསྭ་བྷཱ་ཝ་ཤུདྡྷོཉཧཾ། ཞེས་བརྗོད་ཅིང་སྣང་བ་ཐམས་ཅད་འོད་དུ་ཞུ་ནས་རང་ལ་
ཐིམ། རང་ཡང་འོད་དུ་ཞུ་ནས་སྙིང་གར་འོད་སྒོ་ང་ལྟ་བུ་ཞིག་ཏུ་གྱུར། དེ་ཡང་ཇེ་
ཕྲ་ཇེ་ཕྲར་བསྡུས་ནས་མཐར་མི་དམིགས་པ་སྟོང་པ་ཉིད་ཀྱི་ངང་དུ་རང་གིས་
སེམས་འཕགས་པ་ཐུགས་གཉིས་སུ་མེད་པའི་ཡེ་ཤེས་ཆོས་ཀྱི་སྐུའི་ངོ་བོར་སོང་
བར་མོས་ལ། གནས་ལུགས་དེའི་ངང་དུ་མཉམ་པར་འཇོག་ཅི་ཐུབ་བྱ། དེ་ནི་དེ་
བཞིན་ཉིད་ལས་བྱང་ཆུབ་པའོ། །དེ་ནས་སྟོང་པའི་ངང་ལས་པཾ་ཡིག་དཀར་པོ་
ཞིག་འཐོལ་གྱིས་ཐོན། དེ་འོད་དུ་ཞུ་བ་ལས་པདྨ་དཀར་པོ་འདབ་མ་བརྒྱད་པ་
ཞིག་ཏུ་གྱུར། དེའི་སྟེང་དུ་ཨཱཡིག་དཀར་པོ་ཞིག་འཐོལ་གྱིས་ཐོན། དེ་འོད་དུ་ཞུ་
བ་ལས་ཟླ་བའི་དཀྱིལ་འཁོར་དཀར་བསིལ་ཉ་གང་བ་ཆུ་ཤེལ་གྱི་མཎྜལ་ལྟ་བུ་
ཞིག་ཏུ་གྱུར་པར་བསམ། དེ་ནི་གདན་པད་ཟླ་ལས་བྱང་ཆུབ་པའོ། །དེའི་སྟེང་དུ་
ཆུ་ལས་ཆུ་བུར་བརྡོལ་བའི་ཚུལ་དུ་ཡི་གེ་ཧྲཱིཿདཀར་པོ་རིང་ཆ་ཚེག་དྲག་དང་བཅས་
པ་ཞིག་འཐོལ་གྱིས་ཐོན་པར་བསམས། དེ་ནི་གསུང་ཡིག་འབྲུ་ལས་བྱང་ཆུབ་
པའོ། །ཧྲཱིཿདེ་ཡོངས་སུ་གྱུར་པ་ལས་པདྨ་དཀར་པོ་འདབ་མ་བརྒྱད་པ་ཡི་གེ་ཧཱིས་
མཚན་པ་ཞིག་ཏུ་གྱུར་ པར་བསམས། དེ་ནི་ཐུགས་ཕྱག་མཚན་ལས་བྱང་ཆུབ་
-21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པའོ། །དེ་ལས་འོད་ཟེར་དཔག་ཏུ་མེད་པ་ཕྱོགས་བཅུར་འཕྲོས་པའི་སྣེ་ལ་ལྷའི་
གཟུགས་དཔག་ཏུ་མེད་པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་
བྱས། རྒྱལ་བ་ཐམས་ཅད་ལ་མཆོད་ པའི་ སྤྲིན་ཆེན་པོ་ སྤྲུལ་ པས་ ལེགས་ པར་
མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས་
དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་
དེ་རྣམས་བདེ་བས་ཚིམ་པར་བྱས་ནས་ཐུགས་རྗེ་ཆེན་པོའི་གོ་འཕང་ལ་བཀོད།།
ལྷའི་སྐུ་དང་བཅས་པའི་འོད་ཟེར་སླར་ལོག །པདྨ་ཧཱིདང་བཅས་པ་ལ་ཐིམ་པ་
ཡོངས་སུ་གྱུར་པ་ལས་རང་ཉིད་འཕགས་པ་སྤྱན་རས་གཟིགས་སྐུ་མདོག་དཀར་
པོ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ།
གཡས་འོག་མས་ནོར་བུ་ཆུ་ཤེལ་གྱི་ཕྲེང་བ་འཛིན་ཅིང་། གཡོན་འོག་མས་པདྨ་
བསྣམས་པ། །དབུ་ སྐྲ་ རལ་ པའི་ ཐོར་ཚུགས་ཅན་མཚན་བཟང་པོ་སུམ་ཅུ་རྩ་
གཉིས་དང་དཔེ་བྱད་བཟང་པོ་བརྒྱད་ཅུས་མཛེས་ཤིང་། རིན་པོ་ཆེའི་རྒྱན་བརྒྱད་
ཀྱིས་བརྒྱན་པ། དར་བཟང་པོའི་སྟོད་གཡོགས་དང་སྨད་གཡོགས་མཛེས་པར་
གསོལ་བ། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེ་སྐྱིལ་
ཀྲུང་གིས་བཞུགས་པ་ཞིག་ཏུ་གྱུར་པར་བསམས། དེ་ནི་སྐུ་རྫོགས་པ་ལས་བྱང་
ཆུབ་པའོ། །རང་ཉིད་འཕགས་པ་སྤྱན་རས་གཟིགས་སུ་གསལ་བའི་ཐུགས་ཀར་
པད་ཟླའི་གདན་ལ་ཡེ་ཤེས་སེམས་དཔའ་འཕགས་པ་སྤྱན་རས་གཟིགས་ཕྱག་
བཞི་པ་ཞིག་བཞུགས་པར་བསམས། ཡེ་ཤེས་སེམས་དཔའ་དེའི་ཐུགས་ཀར་ཟླ་
བའི་གདན་ལ་ཏིང་ངེ་འཛིན་སེམས་དཔའ་ཧྲིདཀར་པོ་མཐའ་སྐོར་དུ་ཡི་གེ་དྲུག་
པའི་སྔགས་ཕྲེང་དང་བཅས་པ་ཞིག་ཡོད་པར་བསམ། རང་འཕགས་པ་སྤྱན་རས་
- 22 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
གཟིགས་སུ་གསལ་བའི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་
ཀར་ཧཱུཾ་སྔོན་པོས་མཚན་པ། ཐུགས་ཀའི་ཧཱུཾ་དང་ཧཱུྃ་ལས་འོད་ཟེར་ཕྱོགས་བཅུར་
འཕྲོས། ཕྱོགས་བཅུའི་ཞིང་ནས་ཡེ་ཤེས་པ་རྣམས་འཕགས་པ་ཐུགས་རྗེ་ཆེན་པོའི་
རྣམ་པར་སྤྱན་དྲངས། རང་ལ་ཐིམ་པས་གཉིས་སུ་མེད་པར་བསམས། སླར་ཡང་
ཐུགས་ཀ་ནས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་ཞིང་རབ་འབྱམས་
ནས་རྒྱུད་སྡེ་བཞི་དང་འབྲེལ་བའི་ཡི་དམ་ལྷ་ཚོགས་ཐམས་ཅད་སྤྱན་དྲངས་ཏེ་རང་
ལ་ཐིམ་པས། རང་ཉིད་ཡི་དམ་ཀུན་འདུས་སུ་བསམས། སླར་ཡང་ཐུགས་ཀ་ནས་
འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་
ཅད་ཀྱི་གསང་སྔགས་དང་། རིག་སྔགས་དང། གཟུངས་སྔགས་ཐམས་ཅད་སྤྱན་
དྲངས། རང་གི་སྙིང་གའི་སྔགས་ཕྲེང་ལ་ཐིམ་པས་སྙིང་པོ་ཀུན་འདུས་སུ་བསམ།
ཡང་ཐུགས་ཀ་ནས་འོད་ཟེར་ཕྱོགས་བཅུར་འཕྲོས། ཕྱོགས་བཅུའི་རྒྱལ་བ་སྲས་
དང་བཅས་པ་ཐམས་ཅད་སྤྱན་དྲངས། དེ་བཞིན་གཤེགས་པ་ཐམས་ཅད་ ཀྱིས་
བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། ཇི་ལྟར་
བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་
པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་
ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང༌། ཆུ་ལྷག་
མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། བླ་མའི་ངོ་བོ་འོད་དཔག་མེད་
ཀྱིས་ དབུ་ བརྒྱན་ པར་ བསམས། དེ་ ལས་ འོད་ ཟེར་ ཕྱོགས་ བཅུར་ འཕྲོས། རྩ་
བརྒྱུད་ཀྱི་བླ་མ་ཐམས་ཅད་སྤྱན་དྲངས། དེ་ལ་ཐིམ་པས་བླ་མ་ཀུན་འདུས་སུ་
བསམས་ལ། ཀུན་འདུས་གསུམ་གྱི་བདག་ཉིད་དེ་ངའོ་སྙམ་དུ་ང་རྒྱལ་བསྒོམ། དེ་
12
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ནས་རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པ་བྱེད་
པར་བསམས་ལ། ཨོཾ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨབྷཾ་པྲ་ཏིཙྪ་ཧཱུྃ་སྭཱཧཱ། དེ་
བཞིན་དུ། པཱ་ཏྱཾ་ནས་ཤཔྟའི་བར་སྦྱར་ནས་མཆོད། སྐྱོན་གྱིས་མ་གོས་སྐུ་མདོག་
དཀར། །རྫོགས་སངས་རྒྱས་ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་
གཟིགས། །སྤྱན་ རས་ གཟིགས་ ལ་ ཕྱག་ འཚལ་ ལོ། །ཞེས་བསྟོད། དེ་ནས་ རང་
ཉིད་འཕགས་པ་སྤྱན་རས་གཟིགས་སུ་སྒོམ་པ་ལ་ང་རྒྱལ་དང་གསལ་སྣང་ཅི་ཐོན་
བྱ་སྟེ། །རེ་ཞིག་སྐུའི་ཆ་ཤས་རགས་པ་རྣམས་བློ་ཡུལ་དུ་གང་འཆར་དང་འོལ་སྤྱི་
ཙམ་རེ་ཤར་ན་དེ་ལ་སེམས་བཟུང་། དེ་ནས་སྐུའི་ཆ་ཤས་ཕྲ་མོ་རྣམས་ལ་གསལ་
སྣང་གང་ཐོན་དང་སེམས་འཛིན་ཅི་ཐུབ་བྱ་སྟེ། འཕགས་པ་སྤྱན་རས་གཟིགས་ཀྱི་
སྤྱན་གཉིས་ཨུཏྤལ་སྔོན་པོའི་འདབ་མ་ལྟར་དཀྱུས་རིང་ཞིང་དཀར་ནག་མ་འདྲེས་
པར་མཛེས་པ་རིགས་དྲུག་སེམས་ཅན་ཐམས་ཅད་ལ་མ་བུ་གཅིག་པ་ལ་ལྟ་བ་
ལྟར་ཐུགས་བརྩེ་བས་རྗེས་སུ་ཆགས་པ་བཞིན་དུ་གཟིགས་བཞིན་པ་སོགས་སྐུའི་
ཆ་ཤས་རྣམས་རིམ་གྱིས་བློ་ཡུལ་དུ་འཆར་ཅི་ཐུབ་བྱས་ལ་གསལ་སྣང་བསྒྲུབ།
གསལ་སྣང་ཅུང་ཟད་ཐོན་པའི་ཚེ་སངས་རྒྱས་ཐམས་ཅད་ཀྱི་ཐུགས་རྗེའི་ངོ་བོ་
སྐྱོན་ཐམས་ཅད་ཟད་ཅིང་ཡོན་ཏན་ཐམས་ཅད་ཡོངས་སུ་རྫོགས་པའི་འཕགས་པ་
སྤྱན་རས་གཟིགས་དེ་ངའོ་སྙམ་དུ་ང་རྒྱལ་བསྒོམས་ལ་སེམས་འཛིན་ཅི་ཐུབ་བྱ།
གདམས་ངག་འདི་ལ་ཉམས་ལེན་སྙིང་པོ་བྱས་ཏེ་ནུས་པ་ཐོན་པ་ཞིག་བྱ་བར་
འདོད་ན་སེམས་གནས་པའི་གེགས་ཉེས་པ་ལྔ་དང༌། དེའི་གཉེན་པོ་སྤོང་བའི་འདུ་
བྱེད་བརྒྱད་དང་། སེམས་གནས་པའི་ཐབས་དགུ་རྣམས་མཐའ་ཆོད་པར་ཤེས་
དགོས་ཤིང་། དེ་ཙམ་གྱིས་ཀྱང་མི་ཆོག་པར་སེམས་གནས་སྒྲུབ་ཚུལ་ཐུན་མོང་བ་
- 24 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
གཞིར་བཟུང་བའི་སྟེང་དུ་སྔགས་གྱི་མན་ངག་ཐུན་མོང་མིན་པ་ལྷའི་རྣལ་འབྱོར་
ལ་གསལ་སྣང་དང་ང་རྒྱལ་སྒྲུབ་ལུགས་དང་། དེ་ལ་བརྟེན་ནས་ཐ་མལ་གྱི་སྣང་
ཞེན་འགོག་ཚུལ་དང༌། ལྷའི་རྣལ་འབྱོར་གྱི་སྒོ་ནས་ཞི་གནས་ཐུན་མོང་མིན་པ་
འགྲུབ་ཚུལ་དང་། རྣལ་འབྱོར་དེའི་ཐུན་མོང་མིན་པའི་ལག་རྗེས་གང་ཡིན་པ་
རྣམས་མཐའ་ཆོད་པར་ཤེས་དགོས་སོ། །དེ་ལྟར་ལྷའི་རྣལ་འབྱོར་ལ་ང་རྒྱལ་དང་
གསལ་སྣང་ཅི་ཐོན་རེ་བྱས་ནས། སླར་ཡང་རང་ཐུགས་རྗེ་ཆེན་པོར་གསལ་བའི་
སྐུ་ལས་འོད་ཟེར་ཕྱོགས་བཅུར་འཕྲོས། མཁའ་ཁྱབ་ཀྱི་སེམས་ཅན་རྣམས་ཀྱི་
སྡིག་སྒྲིབ་བག་ཆགས་དང་བཅས་པ་སྦྱངས་ཏེ་ཐམས་ཅད་ཐུགས་རྗེ་ཆེན་པོའི་སྐུར་
སོང་བའི་མོས་པ་བྱ། ཡང་འོད་ཟེར་ཕྱོགས་བཅུར་འཕྲོས། སྣོད་ཀྱི་འཇིག་རྟེན་
ཐམས་ཅད་ལ་ཕོག་པས་ལས་ཉོན་གྱི་མཐུས་གྲུབ་པའི་མ་དག་པ་ཐམས་ཅད་
སྦྱངས། ཐུགས་རྗེ་ཆེན་པོའི་ཐུགས་གཉིས་སུ་མེད་པའི་ཡེ་ཤེས་ལས་གྲུབ་པའི་
གཞལ་ཡས་ཁང་ཤ་སྟག་ཏུ་གྱུར་པར་བསམ་སྟེ། དེ་ནི་སྣང་བ་སྐུའི་འཁྱེར་སོའོ། །
ཡང་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་སྒྲ་ཇི་སྙེད་ཡོད་པ་ཐམས་
ཅད་དང་། ཁྱད་པར་རང་གི་རྣ་བའི་ཡུལ་དུ་སྒྲ་གང་གྲག་ཐམས་ཅད་ཡི་གེ་དྲུག་
པའི་ སྔགས་ཀྱི་གདངས་སུ་ཤར་བར་མོས་ཏེ། དེ་ནི་སྒྲ་གྲག་གསུང་གི་འཁྱེར་
སོའོ། །རང་གི་སེམས་ཐུགས་རྗེ་ཆེན་པོའི་ཐུགས་གཉིས་སུ་མེད་པའི་ཡེ་ཤེས་ཀྱི་
ངོ་བོར་མོས་པ་ནི་དྲན་རྟོག་ཐུགས་ཀྱི་འཁྱེར་སོའོ། །དེ་ལྟར་ཀུན་འདུས་གསུམ་
དང་འཁྱེར་སོ་གསུམ་གྱི་རྣལ་འབྱོར་ལ་གནས་ནས་རང་དང་སེམས་ཅན་ཐམས་
ཅད་ཐུགས་རྗེ་ཆེན་པོར་བསྒོམས་པ་རྣམས་ཀྱིས་དུས་གཅིག་ཏུ་ཡི་གེ་དྲུག་པའི་
སྔགས་བཟླ་བར་བསམས་ལ་ཨོྃ་མ་ཎི་པདྨེ་ཧཱུྃ། ཞེས་ཡི་གེ་དྲུག་པའི་སྔགས་བརྒྱ་
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྟོང་ཁྲི་འབུམ་སོགས་ཅི་ནུས་སུ་བཟླའོ། །
གཉིས་པ་རྫོགས་རིམ་གྱི་དམིགས་པ་སྐྱོང་ཚུལ་ནི། རྐང་པ་གཉིས་རྡོ་རྗེ་
སྐྱིལ་ཀྲུང་དང་། ལག་པ་གཉིས་མཉམ་བཞག་གི་ཕྱག་རྒྱ་བཅས། སྒལ་ཚིག་དྲང་
པོར་བསྲང་། མིག་སྣ་རྩེར་ཕབ། སོ་དང་མཆུ་རང་བབས་སུ་གཞག །མགོ་མ་ཡོ་
བར་ཐད་ཀར་གཞག་དཔུང་པ་གཉིས་བསྲང་བ་སྟེ་ལུས་རྣམ་སྣང་གི་ཆོས་བདུན་
ལྡན་དུ་བྱ། རླུང་རོ་བསལ་ལ་རླུང་ཕྱི་ནང་དུ་རྒྱུ་བ་སྒྲ་ཅན་དང་ཤུགས་ཅན་རྒོད་
བག་ཅན་སོགས་བཅས་བཅོས་སུ་མ་སོང་བར་རླུང་རྒྱུ་བ་རང་བབས་སུ་བཞག །
སེམས་རེ་དོགས་སོགས་རྣམ་རྟོག་ངན་པས་བཅས་བཅོས་སུ་མ་སོང་བར་རང་
བབས་སུ་གཡོ་མེད་དུ་བཞག་ལ་རིག་པ་དྭངས་སྙིགས་ཕྱེ་ནས་གཉུག་མའི་གནས་
ལུགས་ཀྱི་ངང་ལ་རྟོག་མེད་དུ་སེམས་རྩེ་གཅིག་ཏུ་བཟུང་ངོ༌། །དེ་དག་ལ་ནི་མ་
བཅོས་གསུམ་ལྡན་ཞེས་ཐ་སྙད་མཛད་དོ། །ལམ་ལ་རིང་ནས་སྦྱངས་པ་སྔགས་
ལམ་མཐོན་པོར་བྱོན་པའི་བདག་ཉིད་ཆེན་པོ་འགའ་ཞིག་ལ་ནི་སྐྱོང་ཚུལ་དེ་ཙམ་
གྱིས་རླུང་དབུ་མར་འདུ་བའི་ཐབས་སུ་སོང་སྟེ་རྫོགས་རིམ་དུ་འགྲོ་བའི་སྐབས་
ཤིག་ཡོད་པར་འདུག་ཀྱང༌། ད་ལྟའི་གདུལ་བྱ་ལས་དང་པོ་པ་རྣམས་ ཀྱིས་ནི་
རྫོགས་རིམ་དུ་འགྲོ་བ་ལ་རྩ་གསུམ་འཁོར་ལོ་བཞི་ལྡན་གསལ་བཏབ་ནས་རྡོ་
རྗེའི་ལུས་ལ་གནད་དུ་བསྣུན་ཏེ་སྒོམ་དགོས་པར་གསུངས་པས་དེ་ལ་ནི་དབང་
རྣམ་པར་དག་པ་ཐོབ་ཅིང་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་གཞིར་
བཞག་ནས། སྦྱང་གཞི་སྦྱོང་བྱེད་ཀྱི་གནད་ཚང་བའི་རིམ་པ་དང་པོས་རྒྱུད་སྨིན་
པར་བྱས་ལ། རྡོ་རྗེའི་ལུས་ལ་གནད་དུ་བསྣུན་པའི་ཚེ་ལུས་གནད་དང་སེམས་
གནད་མ་འཕྱུགས་པ་དང་། དམིགས་རྟེན་དེ་ལ་སེམས་བཟུང་བའི་མཐུས་རླུང་
- 26 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
འདུ་ལུགས་དང་། འདུས་ནས་ཞུགས་གནས་ཐིམ་གསུམ་བྱེད་ཚུལ་དང་། དེ་ནས་
སྟོང་པ་རྣམས་ འཆར་ཚུལ་དང་། དེའི་ཚེ་སེམས་ ཀྱི་གནས་ ལུགས་མཐར་ཐུག་
འཕྱུགས་མེད་དུ་ངོ་འཕྲོད་པ་ཞིག་དང་། དེའི་སྟེང་དུ་སེམས་འཛིན་ལུགས་ཐུན་
མོང་མིན་པ་ཞིག་ཡོད་པ་རྣམས་ཤེས་དགོས་པས། དེ་ལྟ་བུའི་གསང་བའི་གནད་
ཟབ་མོ་རྣམས་ནི་སྔགས་ལམ་གྱི་གནད་མཁྱེན་པའི་བཤེས་གཉེན་དམ་པ་ཡུན་
རིང་དུ་བསྟེན་པ་ལས་རྟོགས་པར་བྱའོ། །ཐུགས་རྗེ་ཆེན་པོའི་ལྷའི་རྣལ་འབྱོར་
འདི་ལ་བྱ་རྒྱུད་བསམ་གཏན་ཕྱི་མ་ནས་གསུངས་པ་ལྟར་ཐོག་མར་མཚན་བཅས་
ཀྱི་རྣལ་འབྱོར་ལ་བསླབས་ནས་དེ་ལ་སེམས་གནས་བརྟན་པོ་གྲུབ་པ་ན་མཚན་
མེད་ཀྱི་རྣལ་འབྱོར་ལ་སློབ་སྟེ། དེའི་ཚེ་གནས་ལུགས་སྟོང་པ་ཉིད་ལ་སོ་སོར་རྟོག་
པའི་ཤེས་རབ་ཀྱིས་ཡང་དང་ཡང་དུ་དཔྱད་དེ་ལྷག་མཐོང་གི་དམིགས་པ་བསྐྱང་།
དེ་རྒྱུན་རིང་དུ་བསྒོམས་པ་ལས་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཁྱད་པར་
ཅན་འགྲུབ་ཅིང་། དེ་གོང་ནས་གོང་དུ་སྤེལ་བས་སྲིད་པའི་ས་བོན་བག་ཆགས་
དང་བཅས་པ་སྤངས་ནས་སངས་རྒྱས་ཀྱི་སར་བགྲོད་ཚུལ་དང་། རིམ་པ་དང་པོ་
སྔོན་དུ་བཏང་ནས་རྡོ་རྗེའི་ལུས་ལ་གནད་དུ་བསྣུན་ཏེ་རིམ་པ་གཉིས་པ་བསྒོམས་
པས་སྲིད་པའི་ས་བོན་བག་ཆགས་དང་བཅས་པ་ཆེས་མྱུར་བར་སྤངས་ཏེ་སྐུ་
གསུམ་སྒྲུབ་ཚུལ་གཉིས་ཡོད་པར་གསུངས་པས། གདུལ་བྱ་རང་རང་གི་རྒྱུད་ཚོད་
ལ་དཔགས་ནས་ཉམས་ལེན་བྱ་ཚུལ་ཤིན་ཏུ་གནད་ཆེའོ། ། །
གསུམ་པ་མཇུག་ཏུ་ཇི་ལྟར་བྱ་བ་ནི། དགེ་བ་འདི་ཡིས་མྱུར་དུ་བདག །
སྤྱན་རས་གཟིགས་དབང་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་
ཡི་ས་ལ་འགོད་པར་ཤོག །ཐུགས་རྗེའི་གཏེར་ཆེན་སྤྱན་རས་གཟིགས་དབང་གི །
-27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཚན་བཅས་མཚན་མ་མེད་པའི་རྣལ་འབྱོར་དང་། །ཟབ་ལམ་རིམ་པ་གཉིས་ཀྱི་
རྣལ་འབྱོར་རྣམས། །བསྒོམས་ནས་སྐུ་གསུམ་མྱུར་དུ་ཐོབ་གྱུར་ཅིག །བདག་གི་
དགེ་བའི་ལས་རྣམས་འདི་དག་གིས། །འཇིག་རྟེན་འདིར་ན་མྱུར་དུ་སངས་རྒྱས་
ཤོག །འགྲོ་ལ་ཕན་ཕྱིར་ཆོས་ཀྱང་སྟོན་བགྱིད་ཅིང་། །སེམས་ཅན་སྡུག་བསྔལ་
མང་པོས་གཟིར་ལས་སྒྲོལ། །ཞེས་སོགས་གནས་སྐབས་དང་མཐར་ཐུག་གི་སྨོན་
གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་བྱའོ། །
བཞི་པ་ཐུན་མཚམས་ཀྱི་ཉམས་ལེན་ཡན་ལག་དང་བཅས་པ་བཤད་པ་ལ་
དྲུག །ཟས་ལ་ལོངས་སྤྱོད་པའི་རྣལ་འབྱོར། གོས་ལ་ལོངས་སྤྱོད་པའི་རྣལ་འབྱོར།
གནས་ཁང་ལ་ལོངས་སྤྱོད་པའི་རྣལ་འབྱོར། ཉལ་བའི་རྣལ་འབྱོར་། འཕོ་བའི་
རྣལ་འབྱོར། བར་དོར་བསྲེ་བ་སྒོམ་པའི་རྣལ་འབྱོར་རྣམས་སོ། ། ་
དང་པོ་ནི། ཐུན་མཚམས་སུ་བཟའ་བཏུང་ལ་ལོངས་སྤྱོད་པ་ན་ཨོཾ་ཨཱཿཧཱུྃ་
ལན་གསུམ་གྱིས་མ་དག་པ་རྣམས་སྦྱང་བ་དང་། ཡེ་ཤེས་ཀྱི་བདུད་རྩིར་རྟོགས་པ་
དང༌། མང་པོར་སྦར་ཞིང་སྤེལ་ནས་བཟའ་བཏུང་གང་ལ་ལོངས་སྤྱོད་པ་དེ་ཉིད་
ཀུན་འདུས་གསུམ་གྱི་བདག་ཉིད་ཡི་དམ་ཐུགས་རྗེ་ཆེན་པོ་ལ་འབུལ་བར་བསམ་
ནས་ལོངས་སྤྱད་དོ། །
གཉིས་པ་ནི། གོས་དང་སྟན་སོགས་བཟང་ངན་གང་ལ་ལོངས་སྤྱོད་ཀྱང་
ཨོཾ་ཨཱཿཧཱུྃ་ལན་གསུམ་གྱིས་མ་དག་པ་ཐམས་ཅད་སྦྱངས། རྒྱ་ཆེན་པོར་སྤེལ། ལྷ་
རྫས་ལས་གྲུབ་པའི་ན་བཟར་བྱིན་གྱིས་བརླབས་ནས་ཡི་དམ་ཐུགས་རྗེ་ཆེན་པོ་ལ་
འབུལ་བར་བསམས་ནས་ལོངས་སྤྱད་དོ། །
-28 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང༌།
གསུམ་པ་ནི། གནས་གང་ལ་ལོངས་སྤྱོད་ཀྱང་ཨོ་ཨཱ༔ཧཱུྃ་ལན་གསུམ་གྱི་
མཐུས་གྲུབ་པའི་མ་དག་པ་ཐམས་ཅད་སྦྱངས། རྒྱ་ཆེན་པོར་སྤེལ། ཡེ་ཤེས་རང་
སྣང་ལས་གྲུབ་པའི་གཞལ་ཡས་ཁང་དུ་བྱིན་གྱིས་བརླབས་ནས་ཡིད་དམ་ཐུགས་
རྗེ་ཆེན་པོ་ལ་འབུལ་བའི་བསམ་པས་ལོངས་སྤྱད་དོ། །རྣལ་འབྱོར་དེ་གསུམ་ལ་ནི་
རོལ་པ་གསུམ་ཞེས་ཐ་སྙད་མཛད་དོ། །
བཞི་ པ་ ནི། ཉིན་ པར་ དང་ ནམ་ གྱི་ ཆ་ སྟོད་ དགེ་ བའི་ བྱ་ བས་ དུས་
འདའ་བར་བྱས་ནས་ནམ་གྱི་ཆ་བར་པ་ལ་བབ་པའི་ཚེ་ཉལ་བ་ན་སྤྱི་བོའི་བླ་མ་
འོད་དཔག་མེད་ལ་དམིགས་ནས་གཉིད་དུས་ཀྱི་བསྲེ་བ་རྣམས་སྐྱོང་ནུས་པ་དང་
རྨི་ལམ་ཟིན་པ་དང༌། ཟིན་ནས་ལོངས་སྐུར་འཆར་བ་དང་། སྤྲུལ་སྒྱུར་སོགས་
ཐབས་མཁས་ཀྱི་རྣལ་འབྱོར་ལ་སློབ་ནུས་པར་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་བཏབ་ནས་སྙིང་གའི་ ཡི་དམ་ཐུགས་ རྗེ་ཆེན་པོ་ལ་
དམིགས་པ་གཏད་དེ་སེམས་བཟུང་ཞིང་ཉལ་བར་བྱའོ། །དེ་ལྟར་བྱས་ན་གོམས་
པའི་མཐུས་ནམ་ཞིག་ན་གཉིད་ཀྱི་སྟོང་པ་རྣམས་ངོ་འཕྲོད་པ་དང་། རྨི་ལམ་ཟིན་
པ་སོགས་འབྱུང་བར་གསུངས། འདི་ནི་རྒྱུད་སྡེའི་སྙིང་པོ་དལ་བ་དོན་ལྡན་དུ་བྱེད་
པའི་ཐབས་མཁས་ཀྱི་མན་ངག་ཁྱད་པར་ཅན་ཞིག་སྟེ། འདིའི་གནད་ཞིབ་པར་
དགེ་བའི་བཤེས་གཉེན་གྱི་ཞལ་ལས་ཤེས་པར་བྱའོ། །
ལྔ་པ་འཕོ་བའི་རྣལ་འབྱོར་ནི། ཚེ་འདིར་ལམ་ སྒོམ་ པ་ལ་འབད་ཀྱང་
བཙན་ས་མ་ཟིན་པར་འཆི་ན། སྐྱེ་བ་ཕྱི་མ་ངན་སོང་དུ་མི་ལྟུང་བར་མཁའ་སྤྱོད་
དང་བདེ་བ་ཅན་སོགས་དག་པའི་ཞིང་ཁྱད་པར་ཅན་དུ་སྐྱེ་བའམ། དལ་འབྱོར་
ཚང་བའི་རྟེན་ཁྱད་པར་ཅན་ཞིག་ཐོན་པའི་ཕྱིར་དུ་རྣམ་ཤེས་གོང་དུ་འཕོ་བའི་
-29-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐབས་ལ་འབད་དགོས་པས། དེའི་ཚུལ་ནི་སྐྱབས་འགྲོ་ནས་བཟླས་པའི་བར་སྔར་
བཞིན་ བྱས་ཏེ། ལུས་གནད་ལེགས་པར་བཅས་ལ་རང་གི་ལུས་ཀྱི་དབུས་དྲང་
པོར་རྩ་དབུ་མ་ཕྲ་སྦོམ་མདའ་སྨྱུག་ཙམ་པ་རྩ་བ་ཕྲ་བ། མར་སྣེར་བུག་པ་མེད་པ་
ཞབས་གཏུམས་པ་ལྟ་བུ་ལྟེ་འོག་གསོར་བཞི་ཙམ་དུ་ཟུག་པའི་མར་སྣེའི་ནང་དུ་
ཆོས་འབྱུང་མཐིང་ནག་ཟུར་གསུམ་པ། ཟུར་ཕྲ་བ་འོག་ཏུ་ཟུག་པ། གདེངས་ཀ་ཆེ་
བ་གྱེན་དུ་ཕྱོགས་པའི་ནང་དུ་རང་སེམས་ཐིག་ལེ་དཀར་དམར་འདྲེས་པ་སྔོ་བའི་
མདངས་ཆགས་པ་ཞིག་གནས་པར་བསམས། སྙིང་གའི་ཐད་ཀྱི་དབུ་མའི་ནང་དུ་
ཡི་དམ་ཐུགས་རྗེ་ཆེན་པོ་བཞུགས་པ། དབུ་མའི་ཡར་སྣེ་སྦོམ་པ་ རག་ དུང་གི་
གཤམ་ལྟ་བུ་སྤྱི་བོའི་ཚངས་བུག་ལ་ཟུག་པ། ཚངས་བུག་གི་ནང་ཧཾ་ཡིག་དཀར་པོ་
མགོ་ཐུར་དུ་བསྟན་པས་བཀག་པ། ཚངས་བུག་གི་སྟེང་དུ་བླ་མ་འོད་དཔག་མེད་
བཞུགས་པར་བསམ། དེ་ནས་རང་སེམས་ཐིག་ལེར་གསལ་བས་བླ་མ་ཡི་དམ་ལ་
གསོལ་བ་ཤུགས་དྲག་ཏུ་བཏབ་པས། སྤྱི་བོའི་འོད་དཔག་མེད་ཀྱི་ཐུགས་ཀ་ནས་
འོད་ཟེར་བ་ཐག་ལྟ་བུ་བྱུང་བ་ཚངས་བུག་གི་ཧཾ་ཡིག་ལ་ཟུག་པར་བསམ། དེ་ནས་
རང་སེམས་ཐིག་ལེར་གསལ་བས་བླ་མ་འོད་དཔག་མེད་ཀྱི་ཐུགས་ཀར་འཕོ་སྙམ་
པའི་ འདུན་པ་དྲག་པོས་ཧི་ཀ་བརྗོད་པ་དང༌། འོག་རླུང་གི་སྦྱོར་བས་ གྱེན་དུ་
འཕར་ཏེ་སྙིང་གའི་ཡི་དམ་ལ་སྐོར་བ་བྱས་ནས་ཡར་སོང་ཚངས་བུག་གི་ཧཾ་ཡིག་
ལ་རེག་ཙམ་བྱས་ལ། ཀ་ཞེས་བརྗོད་པ་དང་མཉམ་དུ་མར་བབས་ལྟེ་འོག་གི་ཆོས་
འབྱུང་གི་ནང་དུ་སྔར་བཞིན་གནས་པར་བསམ། དེ་ལྟ་བུ་ལན་བདུན་ནམ། ཉི་ཤུ་
རྩ་ལྔའམ། ལྔ་བཅུའམ། བརྒྱ་ཙམ་ཅི་ནུས་སུ་བསྒོམ་མོ། །ཐུན་འཇོག་པ་ན་འཕོ་
བ་འབྱོངས་པ་དང་འཆི་བའི་ཚེ་འཕོ་བའི་མཐུས་དག་པའི་ཞིང་ཁྱད་པར་ཅན་དུ་སྐྱེ་
- 30 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་།
བའམ། ཚངས་སྤྱོད་བསླབ་གསུམ་ལྡན་པའི་དལ་འབྱོར་གྱི་རྟེན་བཟུང་སྟེ་ལམ་
ལྷག་མ་རྣམས་བགྲོད་ནུས་པ་སོགས་འདོད་དོན་ལ་སྨོན་ལམ་གདབ་བོ། །འཕོ་བ་
ལ་རླུང་སྟོབས་ཀྱི་འཕོ་བ་དང༌། འདུན་པའི་སྟོབས་ཀྱིས་འཕོ་བ་གཉིས་སུ་ཡོད་
ཅིང་རླུང་སྟོབས་ཀྱིས་འཕོ་ཐུབ་ན་ནི་ཤིན་ཏུ་བསྔགས་ལ། དེ་ལྟ་མིན་ན་འདུན་
པའི་སྟོབས་ཀྱིས་འཕོ་བ་སྦྱང་དགོས་པས། དེ་ལ་ནི་ད་ལྟ་ནས་འདུན་པ་ཡང་ཡང་
སྦྱངས་ཏེ་གོམས་སུ་གཞུག་པ་ཡིན་ནོ། །དེ་ལ་ཡང་འཕོ་བའི་གེགས་འགལ་རྐྱེན་
གང་ཡིན་པ་དང་། དེ་སེལ་བའི་ཐབས་དང་། འཕོ་བ་འབྱོངས་པའི་ཐབས་དང་།
འབྱོངས་པའི་རྟགས་དང་། འབྱོངས་ཐལ་ན་ཐབས་ཇི་ལྟར་བྱ་བ་དང༌། རྒྱུན་དུ་
འཕོ་བའི་དམིགས་པ་མ་བརྗེད་ཙམ་གྱི་སྐྱོང་ཚུལ་དང༌། འཆི་ལྟས་ཤར་ན་བཟློག་
ཐབས་བྱ་བ་དང་། བཟློག་མ་ནུས་པར་ངེས་པར་འཆི་བའི་མཚན་མ་ཤར་བ་ན་
འཕོ་བ་ལས་ལ་སྦྱར་བ་དང༌། འཕོ་བའི་སྒོ་ནས་གཞན་དོན་བྱ་ཚུལ་སོགས་འདིའི་
གནད་རྣམས་བླ་མས་ཞིབ་ཏུ་བསྟན་པ་ལས་རྟོགས་པར་བྱའོ། །
དྲུག་པ་བར་དོར་བསྲེ་བའི་རྣལ་འབྱོར་སྒོམ་ཚུལ་ནི། ཚེ་འདིར་བཙན་ས་
མ་ཟིན་ཅིང་འཕོ་བའང་མ་འབྱོངས་པར་འཆི་བ་ན་འབྱུང་བའི་སྡུད་རིམ་རྣམས་ངོ་
འཕྲོད་པར་བྱས་ལ། འཆི་དུས་ཀྱི་བསྲེ་བ་རྣམས་བླ་མའི་མན་ངག་ལྟར་ཅི་ནུས་སུ་
བསྒོམས་ཏེ་འཆི་བའི་འོད་གསལ་ལམ་གྱི་འོད་གསལ་དུ་བསྒྱུར་ཅི་ཐུབ་དང་།
འོད་གསལ་དེ་ལ་སེམས་འཛིན་ཅི་ཐུབ་བྱ། འཆི་བའི་འོད་གསལ་ལས་ལངས་པ་
ན་སྲང་མདའི་མཐོ་དམའ་བཞིན་དུ་ཆོས་གཞན་གྱིས་བར་མ་ཆོད་པར་བར་དོ་
འགྲུབ་པས། དེའི་ཚེ་བླ་མའི་གདམས་ངག་དྲན་པར་བྱས་ལ་བར་དོ་ལོངས་སྐུར་
ལྡང་ཅི་ཐུབ་དང༌། འཁྲུལ་སྣང་གི་དབང་དུ་མི་གཏོང་བར་ཕྱི་ནང་གསང་བ་བསྒྱུར་
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བའི་མན་ངག་སྐྱོང་ཅི་ཐུབ་བྱའོ། །དེ་ལྟ་བུ་འོང་བ་ལ་ནི་ད་ལྟ་ནས་གོམས་དགོས་
ཤིང་། རྨི་ལམ་དང་བར་དོ་གཉིས་རྣམ་པ་ཤིན་ཏུ་མཐུན་པས་གོང་དུ་བཤད་པ་
ལྟར་རྨི་ལམ་གྱི་གདམས་ངག་དྲན་པར་བྱས་ལ། ད་ལྟའི་སྣང་བ་འོད་རྨི་ལམ་གྱི་
སྣང་བ་ཡིན། རྨི་ལམ་ལ་རྨི་ལམ་དུ་ངོ་ཤེས་པར་བྱ་སྙམ་པ་དང་། ད་ལྟའི་སྣང་བ་
འདི་བར་དོའི་སྣང་བ་ཡིན། བར་དོ་ལ་བར་དོར་ངོ་ཤེས་པར་བྱའོ་སྙམ་དུ་བསམ་
ཞིང་། སྣང་བ་གང་ཤར་ཐམས་ཅད་འཁྱེར་སོ་གསུམ་གྱི་རྣལ་འབྱོར་གྱིས་འཛིན་
ཅི་ཐུབ་བྱའོ། །དེ་ལྟར་ཟས་ཀྱི་རྣལ་འབྱོར་ནས་འདིའི་བར་གྱི་རྣལ་འབྱོར་དྲུག་པོ་
དེ་ ལ་ ནི་ རྗེས་ སྤྱོད་ ཆུ་ བོ་ རྒྱུན་ གྱི་རྣལ་འབྱོར་དྲུག་ ཅེས་ ཐ་སྙད་ མཛད་ དོ། །
གདམས་ངག་འདི་ལ་ཆིག་སྒྲིལ་དུ་བྱས་ནས་སྐྱོང་བ་ཡིན་ན་ནི་སྔར་བཤད་པ་ལྟར་
རྒྱས་པར་སྐྱོང་ཞིང་དེ་ལས་ཀྱང་ཇེ་རྒྱས་སུ་བཏང་ངོ༌། །ཡང་དགེ་སྦྱོར་གཞན་དང་
བསྲེས་ནས་འདིའི་ཉམས་ལེན་ཡང་མ་ཆག་ཙམ་རེ་བྱ་འདོད་པ་ཡིན་ན། སྔོན་
འགྲོའི་ཆོས་བཞི་ལས་རྡོར་སེམས་སྒོམ་བཟླས་ནི་དགེ་སྦྱོར་གཞན་དང་སྦྲེལ་ནས་
བྱས་ཀྱང་ཆོག་ཅིང་། དེ་རང་ལ་ཐུན་ཟུར་དུ་བྱེད་པའམ་ཐུན་མཚམས་སུ་བྱས་ཀྱང་
རུང་བ་གང་མོས་བྱ་ཞིང་། གཞན་མ་སྐྱབས་འགྲོ་ནས་བཟུང་བླ་མ་རང་ལ་བསྟིམ་
པའི་བར་རྒྱས་བསྡུས་གང་རིགས་རེ་སྔོན་དུ་བཏང་ནས། མངོན་བྱང་ལྔའི་སྒོ་ནས་
རང་ཉིད་སྤྱན་རས་གཟིགས་སུ་བསྐྱེད་ལ་ཀུན་འདུས་གསུམ་དང་འཁྱེར་སོ་གསུམ་
གྱི་ངང་ནས་ཡི་གེ་དྲུག་ཅི་ནུས་སུ་བཟློའོ། །ཐུན་མཐར་སྡུད་རིམ་གྱི་སྒོ་ནས་ལྟ་བ་
ཅུང་ཟད་རེ་བསྐྱངས་ལ་བསྔོ་བ་དང་སྨོན་ལམ་བྱའོ། །རབ་འབྱམས་ཕྱོགས་བཅུའི་
ཞིང་ན་རྒྱལ་སྲས་ཉན་ཐོས་རང་རྒྱལ་བཀའ་སྡོད་སྲུང་མར་བཅས་རྣམས་ཀྱིས། །
གང་གི་མཁྱེན་བརྩེ་ནུས་པའི་ཡོན་ཏན་ངོ་མཚར་རྨད་བྱུང་བསྔགས་པ་རྒྱུན་དུ་རྒྱ་
- 32 -



གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་འགྲོའི་ཞལ་ལུང་། །
ཆེར་སྒྲོག་མཛད་པ། །འཇིག་རྟེན་གསུམ་གྱི་མགོན་པོ་ཐུགས་རྗེའི་གཏེར་ལ་དུས་
རྣམ་ ཀུན་ཏུ་ རྩེ་ གཅིག་ གུས་ པས་ བདག་ འདུད་ ཀྱིས། །ཐུགས་ རྗེའི་ ཕྱག་ གིས་
འབྲལ་མེད་བཟུང་ལ་མགོན་ཁྱོད་གང་དུ་གཤེགས་པའི་ལམ་དེར་བདག་ཀྱང་
འཁྲིད་དུ་གསོལ། །མཐོན་ཐོས་དྲན་རེག་ཐམས་ཅད་རྗེས་འཛིན་ཅིང་། །མཚན་
ཙམ་རྣ་བའི་ལམ་དུ་ཐོས་པས་ཀྱང་། །འཇིགས་དང་ཉེར་ འཚེ་ ཀུན་ལས་སྐྱོབ་
མཛད་པ། །མགོན་པོ་སྤྱན་རས་གཟིགས་ལ་གསོལ་བ་འདེབས། །སངས་རྒྱས་
ཐམས་ཅད་གང་གི་སྐུ་ལ་གནས། །དམ་ཆོས་ཐམས་ཅད་གང་གི་གསུང་ལས་
འབྱུང༌། །དགེ་འདུན་ཐམས་ཅད་གང་གིས་འཕྲིན་ལས་ཏེ། །ཀུན་འདུས་ནོར་བུ་
པདྨར་གསོལ་བ་འདེབས། །བྱ་སྤྱོད་རྣལ་འབྱོར་བླ་མེད་རྒྱུད་སྡེ་བཞི། །གང་དང་
གང་གིས་འདུལ་བ་དེ་དག་ལ། །དེ་དང་དེ་ཡི་ཡི་དམ་སྐུར་སྟོན་པ། ཁྱབ་བདག་
ཐུགས་རྗེ་ཅན་ལ་གསོལ་བ་འདེབས། །སྐུ་ཡི་བཀོད་པའི་ཞིང་ཁམས་མ་ལུས་
ཁྱབ། །གསུང་གི་གདངས་ཀྱིས་ནམ་མཁའི་ཁྱོན་ཀུན་འགེངས། །ཐུགས་ཀྱི་འཕྲིན་
ལས་འགྲོ་བ་ཡོངས་ལ་ཁྱབ། །རྒྱལ་བ་རྒྱ་མཚོའི་མགོན་ལ་གསོལ་བ་འདེབས། །
རྒྱལ་ བ་ གཞན་ གྱིས་ འདུལ་ བར་ མ་ནུས་པའི། །དམུ་རྒོད་ གདུལ་ དཀའ་ བྱང་
ཕྱོགས་ འགྲོ་རྣམས་ ལ། །ལྷག་ པར་ བརྩེ་བའི་མགོན་པོ་ཐུགས་ རྗེ་ཅན། །བོད་
ཁམས་ལྷ་ཅིག་ཁྱོད་ལ་གསོལ་བ་འདེབས། །མ་རིག་ལིང་ཏོག་མཐུག་པོས་བློ་
མིག་ ལྡོངས། །ལས་ ཉོན་ འཆིང་ བ་ དམ་ པོས་ རབ་ བཅིངས་ པ། །བདག་འདྲས་
གཞན་ལ་ཐར་ལམ་སྟོན་བྱེད་པ། །དམ་པ་རྣམས་ཀྱི་སྤྱན་སྔར་ངོ་ཚའི་གནས། །
འོན་ཀྱང་ལྔ་བརྒྱ་ཐ་མའི་དུས་མཐའ་འདིར། །བདེ་གཤེགས་བཀའ་ལུང་ཚིག་ཙམ་
བཀླགས་པས་ཀྱང་། །དོན་ཆེན་བྱེད་ཅེས་རྒྱལ་བས་བསྔགས་པས་ན། །དམ་ཆོས་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྨྲ་ལ་བདག་བློ་སྤོབས་པ་སྐྱེས། །བུ་ཆུང་སྨྱོ་སྟེ་སྤྱོད་ངན་ཅི་བྱས་ཀྱང་། །བརྩེ་ལྡན་
མ་ཡིས་ཡལ་བར་མི་འདོར་བཞིན། །བདག་གི་སྤྱོད་པ་ཇི་ལྟར་ངན་གྱུར་ཀྱང་། །
ཐུགས་རྗེའི་གཏེར་ཆེན་ཁྱོད་ཀྱི་ཐུགས་རྗེས་སྐྱོངས། །ཚུལ་འདིར་འབད་ལས་ཐོབ་
པའི་དགེ་བ་དེས། །མ་རྒན་འགྲོ་རྣམས་སྲིད་ལས་སྒྲོལ་བ་ལ། །མཁྱེན་བརྩེ་ནུས་
མཐུ་ཐོགས་པ་མི་མངའ་བ། །མགོན་པོ་ཐུགས་རྗེ་ཅན་ལྟར་བདག་གྱུར་ཅིག །
ཅེས་གྲུབ་ཆེན་ཚེམ་བུ་ལུགས་ཀྱི་ཐུགས་རྗེ་ཆེན་པོའི་དམར་ཁྲིད་ཡེ་ཤེས་མཁའ་
འགྲོའི་ཞལ་ལུང་ཞེས་བྱ་བ་འདི་ནི། ཆོས་ཚུལ་འདི་ལ་མོས་པ་སད་པ་དགེ་སློང་
ཆོས་འབྱོར་གྱིས་ནན་ཆེན་པོས་བསྐུལ་བ་ལ་བརྟེན་ནས། སྙིགས་མའི་དུས་འདིར་
རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་ཅིང་གཅིག་ཏུ་
འགྲོ་ལ་བརྩེ་བའི་གཞན་དབང་དུ་གྱུར་པ་རྗེ་བཙུན་བླ་མ་ངག་དབང་བྱམས་པའི་
བཀའ་དྲིན་ལས་ཆོས་འདིའི་སྙན་བརྒྱུད་ཀྱི་མན་ངག་ཐོབ་པ་དགེ་སློང་ཡེ་ཤེས་
རྒྱལ་མཚན་གྱིས་བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་
གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་ནུབ་པའི་རྒྱལ་
མཚན་དུ་གྱུར་ཅིག། །།
- 34 -



༄༅། །ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན་
ཞེས་བྱ་བ་བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། ཀླུ་བུམ་སྒྲུབ་ཚུལ་ལ། བུམ་པ་རྒྱུ་གསེར་དངུལ་
ཟངས་དམར་སོགས་རིན་པོ་ཆེ་ལས་བྱས་པ་འབྱོར་ན་རབ། ལྕགས། ར་གན།
ཞ་ཉེ། ཏི་ཚ། ཤིང་གི་བུམ་པ་རྣམས་མི་རུང་བར་གསུངས་ཤིང་། ས་ལས་བྱས་
པ་རུང་བར་གསུངས་པས་རིན་པོ་ཆེའི་བུམ་པ་མ་འབྱོར་ན་རྫའི་བུམ་པ་གཉིས་
ཁ་དགབ་དང་བཅས་ལ་སོ་ལེགས་པར་བཏང་ཞིང་གས་ཆག་མེད་པ། རབ་
རྒྱུད་ནས་བཤད་པའི་ཚད་དང་ལྡན་པ། མ་མཐའ་ཡུལ་དེའི་བྲེ་གང་ཤོང་བ།
དབྱིབས་རྣམ་རྒྱལ་བུམ་པ་ལྟ་བུ་ལ་ཞབས་སྟེགས་ཅན། ཀ་ར་དང་འོ་མའི་ཁུ་
བས་སྦངས་པའི་དཀར་རྩིས་བྱུགས་པ། རྒྱབ་མདུན་མི་ནོར་བའི་ཕྱིར་གདོང་
ངོས་ལ་རིན་པོ་ཆེའི་ཆ་དགུ་པ། ལོགས་རྣམས་ལ་བཀྲ་ཤིས་རྟགས་བརྒྱད།
ཞབས་སྟེགས་ལ་པདྨ། ཁ་དགབ་ལ་ནོར་བུ་དགའ་འཁྱིལ་རྣམས་འབྲི། ཚོན་
རྣམས་ལ་སྦྱིན་དང་ཆང་མ་འདྲེས་པར་བྱ། ནང་རྫ་ས་དུག་རིགས་མིན་པའི་སྨན་
སྣ་ གང་ འཛོམ། ཟས་ སྣ་ གང་ འཛོམ། ས་ སྣ་ གང་ འཛོམ། ཆུ་ སྣ་ གང་ འཛོམ་
བསྡུས་པའི་རིལ་བུ་ལྟ་བུ། ཤིང་སྣ་གང་འཛོམ། བསང་སྣ་གང་འཛོམ། རིན་པོ་
ཆེ་སྣ་ལྔ་དང་སྣ་བདུན་སོགས་རིན་པོ་ཆེའི་རིགས་གང་འཛོམ། བཟང་དྲུག་
སོགས་དྲི་བཟང་གང་འཛོམ་རྣམས་གཞུག །འདི་དག་ལ་ལྕགས། ར་གན། ཞ་
ཉེ། ཏེ་ཚ། ཚ་བ་གསུམ་དང་། ཁྱུང་སྡེར། སྐྱེ་ཚེ། ཤང་ཚེ། བྲ་འོ། ཤིང་ཀུན། ཟ་
- 35.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འོག །ཤ་ཆང་། སྒོག་བཙོང་། གླ་རྩི་སོགས་ཀླུ་ལ་གནོད་པའི་རྫས་ཀྱི་རིགས་
དྲི་ཙམ་ཡང་མ་འདྲེས་པར་བྱ། གཞན་གྱི་ལག་དྲེག་ཤོར་བའི་དྲི་སོགས་ཅན་
དང༌། ཟས་ཀྱི་ལྷག་རོལ་དང་། དར་སྣ་ལ་གཞན་གྱི་གོན་པ་རྙིང་པའི་དུམ་བུ་
སོགས་མ་འདྲེས་པ་བྱེད་ཅིང་། མདོར་ན་ཀླུ་ལ་གནོད་པའི་རྫས་ཕྲ་མོ་ཡང་མ་
འདྲེས་ཤིང་། ཀླུ་རྣམས་དགའ་བར་འགྱུར་བའི་རྫས་ཤ་སྟག་གིས་བཀང་། ཡེ་
ཤེས་ཀྱི་བུམ་པ་རྫས་དེ་དག་གིས་གང་བའི་དབུས་སུ་དེ་བཞིན་གཤེགས་པ་ཀླུ་
དབང་རྒྱལ་པོ་གཙོ་འཁོར་ལྔའི་སྐུ་གཟུགས་དར་རམ་རས་གཙང་མའམ། གྲོ་
གའམ། རྒྱ་ཤོག་ལྟ་བུ་དུག་རིགས་མེད་པའི་གཞི་གཙང་མ་ལ་ཚོན་སྔར་ལྟར་
གྱིས་ བྲིས་པ་བཞུགས་སུ་གསོལ། འབྱོར་ན་སྐུ་གཟུགས་ལ་རླན་གཤེར་ མི་
འཇུག་པའི་ཕྱིར་གསེར་རམ། དངུལ་ལམ། ཟངས་དམར་རམ་སྨྱུག་སྦུབས་ལྟ་
བུར་ན་བཟའ་དང་བཅས་ཞལ་མདུན་གྱི་རིན་པོ་ཆེ་ཆ་དགུ་པ་ངོས་ལ་གཟིགས་
པ་དྲང་ཐད་དུ་འོང་བར་བྱས་ནས་གཞུག །ཀླུ་བུམ་ལ་རྫས་གོང་གསལ་རྣམས་
ཀྱི་སྟེང་དུ་ཀླུ་གཏོར་གྱི་ཆོ་ག་ལས་འབྱུང་བ་ལྟར་གྱི་ཀླུ་སྨན་རྣམས་དང་། ཅུ་
གང་དང་། རྒུན་འབྲུ་དང་ཀླུའི་བསང་རྣམས་ཀྱིས་བཀང་བའི་དབུས་སུ་ཀླུ་ཆེན་
བརྒྱད་གཙོ་བོ་དང་བཅས་པ་སྔར་ལྟར་གཞི་གཙང་མ་ལ་བྲིས་པ། །གཙོ་བོ་
ཞལ་མདུན་གྱི་རིན་པོ་ཆེ་ཆ་དགུ་པ་ལ་ཐད་དྲང་དུ་འོང་བ་བྱས་ནས་གཞུག །
སྤྱིར་བཏང་ལ་ཝ་རུ་ཎ་གཙོ་བོར་བྱེད་པ་སྔགས་རིམ་ཆེན་མོར་གསུངས་ཤིང་།
དམིགས་བསལ་ཆུ་གཏེར་ལ་ཝ་རུ་ཎ་དང་། ས་གཏེར་ལ་ནོར་རྒྱས་གཙོ་བོར་
བྱེད་པ་བླ་མ་གོང་མ་རྣམས་ཀྱི་གསུང་ལས་འབྱུང་བས་དགོས་པ་དང་སྐབས་
ཐོབ་བསྟུན་ནས་ཤེས་པར་བྱ། ནོར་རྒྱས་གཙོ་བོར་བྱེད་ཚེ་ཝ་རུ་ཎ་བྱང་གི་པད་
- 36 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
འདབ་ལ་འགོད། བུམ་པ་གཉིས་ཀར་བུམ་རྫས་ཉེར་ལྔ་དང་། བཟང་དྲུག་གི་
ཕྱེ་མ་མང་དུ་བླུགས་ནས་ཁ་ ལེགས་པར་བཅད་དེ་ རས་དཀར་གཙང་མས་
གཏུམས་ལ་རྒྱ་ལྡན་དུ་བྱ། གཟུགས་ཐག་རྡོ་རྗེ་ཡང་སྔར་ལོངས་མ་སྤྱད་པའི་
གསར་པ་གླ་རྩི་དང་ཤ་ཆང་གི་དྲིས་མ་གོས་པའི་གཙང་མ་འདུ་བྱས་ལ་འབྲུ་
དཀར་གྱི་སྟེང་དུ་གཞག །གཟའ་སྐར་འཕྲོད་སྦྱོར་ལེགས་པ་དང་བསྟུན་སྟེགས་
བུ་བཟང་པོ་བ་བྱུང་ལྔས་བྱུགས་པའི་ཁར་སྟེང་དུ་ལྷ་བུམ་དང༌། འོད་ཏུ་ཀླུ་བུམ་
པད་དཀར་འདབ་བརྒྱད་རེ་བྲིས་པའི་སྟེང་དུ་ལྷ་བུམ་ཞལ་མདུན་དུ་གཟིགས།
ཀླུ་བུམ་གྱི་གདོང་ལྷ་བུམ་ལ་བསྟན་ཏེ་ཕྱག་ལེན་ལྟར་བཤམ། སྟེང་དུ་བླ་རེ་དང་
གདུགས་དང་། ཕྱོགས་མཚམས་སུ་འབྱོར་ན་རྒྱལ་མཚན་དང་། བ་དན་བརྒྱ་རྩ་
བརྒྱད། མ་མཐའ་ཅི་འབྱོར་བཤམ། མཐའ་མཆོད་པ་སྣ་ལྔས་བསྐོར། མདུན་
དུ་མངར་གསུམ་དང་བཅས་པའི་དཀར་གཏོར་གསུམ། ཀླུ་རྣམས་ལ་ཟངས་
དམར་གྱི་སྣོད་དུ་བ་དམར་མོའི་འོ་མ་མངར་གསུམ་དང་བཅས་པ་མང་དུ་
བཤམས། ཨ་ཀ་རུ་དང༌། སྤོས་དཀར་དང༌། ཀླུ་རྣམས་དགའ་བའི་བསང་སྣ་
གང་འཛོམ་གྱི་བདུག་སྤོས་བཤམས། གླ་རྩི་འདྲེས་པའི་སྤོས་མ་སྤར། གཞན་
ཡང་མཆོད་རྫས་ཅི་འབྱོར་བཤམས་ལ། སྒྲུབ་པ་པོ་རྣམས་ཁྲུས་དང་གཙང་སྦྲ་
ལེགས་པར་བྱས་ཤིང་ཟས་དཀར་གསུམ་ལ་བརྟེན། །གོས་གཙང་མ་བགོས་ཏེ།
འགྲུབ་ན་ཐེག་པ་ཆེན་པོའི་གསོ་སྦྱོང་བླང་། སྒྲུབ་པ་ཞག་བདུན་ལ་སོགས་པ་
རྒྱུན་རིང་དུ་བྱ་བ་ཡིན་ན། ཐོག་མར་གཞི་བདག་གཏོར་མ་བཏང་ནས་གྲོགས་
བཅོལ། དེ་ནས་བགེགས་གཏོར་བཏང་ལ་རྫས་དང་ཡོ་བྱད་རྣམས་ལ་གུ་གུལ་
གྱིས་བདུག་ཅིང་ཡུངས་ཀར་ གྱིས་བྲབ། ཁྲོ་བོའི་ སྔགས་བཟླ་ཞིང་བགེགས་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསྐྲད་ལ་བསྲུང་ངོ༌། །དེ་ནས་དཀོན་མཆོག་གི་སྤྱན་སྔར་ཡན་ལག་བདུན་པ་
དང་མཎྜལ་ཕུལ་ཏེ་སེམས་བསྐྱེད་ཅིང་སེམས་ཅན་ཐམས་ཅད་ཀྱི་དོན་དུ་འགྱུར་
བའི་སྨོན་ལམ་མང་དུ་གདབ། དེ་ནས་སྟན་ལ་འཁོད་དེ་ཆོ་ག་བྱ་བ་ལ། ཐོག་
མར་འགྱུར་སྔགས་མང་དུ་བཏོན་ན་རྫ་ས་རྣམས་ཀྱི་མ་དག་པ་སེལ་བ་དང་། མ་
ཚང་བ་སྐོང་བ་དང་། ཉུང་བ་མང་པོར་སྤེལ་བ་སོགས་དགོས་པ་ཆེ་བས་ཨོཾ་
སམྦྷ་ར་སམྦྷ་ར་བི་མ་ན་ས་ར་མཧཱ་ཛ་བ་ཧཱུྃ། ཨོཾ་སྨ་ར་སྨ་ར་བི་མ་ན་སྐ་ར་མ་ཧཱ་
ཛ་བ་ཧཱུྃ། ཞེས་འགྱུར་སྔགས་མང་དུ་འདོན། དེ་ནས་ཚོགས་ཞིང་མཆོད་པ་ནི།
སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །
བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་
དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་བྱང་ཆུབ་སེམས་དཔའ་
གསོན། །བདག་གིས་རྫོགས་པའི་བྱང་ཆུབ་ཕྱིར། །དེང་ནས་བྱང་ཆུབ་སེམས་
བསྐྱེད་དོ། །ཞེས་པ་ལན་གསུམ་གྱིས་སྐྱབས་འགྲོ་སེམས་བསྐྱེད་ཤུགས་དྲག་ཏུ་
བྱ་ཞིང་། སེམས་ཅན་ཐམས་ཅད་ལ་ཕན་པའི་བསམ་པ་ཤུགས་དྲག་བསྐྱེད། དེ་
ནས་རང་ཉིད་སྐད་ཅིག་གིས་དེ་བཞིན་གཤེགས་པ་ཀླུ་དབང་རྒྱལ་པོར་གསལ་
བའི་ཐུགས་ཀའི་ཧཱུྃ་གི་འོད་ཟེར་གྱིས་བླ་མ་དང་གཉིས་སུ་མེད་པའི་བཅོམ་ལྡན་
འདས་ཀླུ་དབང་རྒྱལ་པོ་ལ་སངས་རྒྱས་དང་ བྱང་ཆུབ་སེམས་དཔའི་ཚོགས་
ཀྱིས་བསྐོར་བ་སྤྱན་དྲངས། འོད་ཟེར་རང་གི་སྙིང་གར་བསྡུ། གང་གི་དྲིན་གྱིས་
བདེ་ཆེན་གནས། །སྐད་ཅིག་གིས་ནི་ཐོབ་འགྱུར་པ། །བླ་མ་རིན་ཆེན་ལྟ་བུ་
ཡི། །རྡོ་ རྗེ་ཅན་ཞབས་པད་ལ་འདུད། །ཤེས་བྱ་མ་ལུས་མཁྱེན་པའི་བཅོམ་
ལྡན་འདས། །འགྲོ་བ་ ཀུན་ ལ་ བུ་ གཅིག་ ལྟ་ བུར་ བརྩེ། །ལྷུན་གྲུབ་ རྒྱུན་མི་
- 38 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན།
འཆད་པའི་མཛད་པ་ཅན། །བཅོམ་ལྡན་ཀླུ་དབང་རྒྱལ་པོ་ལ་ཕྱག་འཚལ། །
མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་
ནམས་ ཡོན་ཏན་རྒྱ་མཚོའི་ཞིང་། །དེ་བཞིན་ གཤེགས་ ལ་ ཕྱག་ འཚལ་ལོ། །
དག་པས་འདོད་ཆགས་བྲལ་བར་གྱུར། །དགེ་བས་ངན་སོང་ལས་གྲོལ་ཞིང་། །
གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་
ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་
དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །གཞོན་ནུའི་ཆ་
ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་རྟེན་གསུམ་
གྱི་མུན་སེལ་བ། །འཇམ་པའི་དབྱངས་ལ་ཕྱག་འཚལ་ལོ། །སངས་རྒྱས་ཀུན་
གྱིས་རབ་ཏུ་བསྔགས། །ཡོན་ ཏན་ དམ་ པ་ ཀུན་ བསགས་ པ། །སྤྱན་རས་
གཟིགས་ཞེས་མཚན་གསོལ་བ། །རྟག་པར་བརྩེ་ལ་ཕྱག་འཚལ་ལོ། །སྟོབས་
པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་པོ་
དག་འདུལ་པ་པོ། རྡོ་རྗེ་འཛིན་ལ་ཕྱག་འཚལ་ལོ། ། ཕྱག་བྱར་འོས་པ་ཐམས་
ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་
ཏུ། །མཆོག་ཏུ་དད་པས་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་
རྟེན་ན། །ཞེས་པ་ནས། རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་
པའི་བར་བརྗོད། དེ་ནས་མཆོད་པ་རྣམས། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་
ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷོཉ་ཧཾ། སྟོང་པ་ཉིད་དུ་གྱུར།
སྟོང་པའི་ངང་ལས་ༀ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་
39-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི། ཞལ་ ཟས་ རོལ་མོ་
ལ་སོགས་པ་རྣམས་རང་བཞིན་སྟོང་པ། རྣམ་པ་མཆོད་རྫས། བྱེད་ལས་དབང་
པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། །
ཨོ་ ཨགྷཾ་ ཨཱཧཱུཾ། ཨོཾ་པཱཏྱཾ་ཨཱཧཱུཾ། ཨོཾ་པུབྦེ་ ཨཱཧཱུཾ། ཨོཾ་དྷུ་པེ་ཨཱཿཧཱུཾ། ཨོཾ་ཨ་ལོ་ཀེ་
ཨཱཧཱུཾ། ཨོཾ་གནྡྷེ་ ཨཱཧཱུཾ། ཨོ་ནེ་ཝི་དྱ་ ཨཱཧཱུཾ། ཨོ་ཤལྟ་ ཨཱཧཱུཾ། ཨོ་རཱུ་པ་ ཨཱཧཱུཾ། ཨོཾ་
ཤཔྟ་ཨཱཿཧཱུཾ། ༀ་གནྡྷེ་ཨཱཧཱུཾ། ཨོཾ་ར་ས་ཨཱཧཱུཾ། ཨོཾ་སྨན་ཨཱཧཱུྃ་གིས་ཆུ་གཉིས་ཉེར་
སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབས་ལ། བཅོམ་ལྡན་ཀླུ་
དབང་རྒྱལ་པོ་འཁོར་བཅས་ལ། །དངོས་སུ་བཤམས་དང་ཡིད་ཀྱིས་སྤྲུལ་པ་
ཡི། །མཆོད་ཡོན་འདི་དག་གུས་པས་འབུལ་ལགས་ན། །ཐུགས་རྗེས་བཞེས་
ནས་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་ཧཱུྃ་སྭཱཧཱ། དེ་
བཞིན་དུ་མཆོད་ཡོན་གྱི་གནས་སུ་ཞབས་བསིལ། མེ་ཏོག །བདུག་སྤོས། མར་
མེ། དྲི་ཆབ། ཞལ་ཟས། རོལ་མོ། གཟུགས་མཆོག །སྒྲ་སྙན། དྲི་མཆོག །རོ་
མཆོག །རེག་མཆོག་རྣམས་དང་
། ཨགྷཾ་ གྱི་གནས་ སུ་པཱ་ཏྱཾ། པུ། དྷུ་པེ། ཨ་
ལོ་ཀེ། གནྡྷེ། ནེ་ཝི་ཏྱ། ཤཔྟ། རཱུ་པ། ཤཔ། གནྡྷེ། ར་ས། སྤན་པྲ་ཏཱིཙྪ་ཧཱུྃ་སྭཱཧཱ།
ཞེས་ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པས་མཆོད། དེ་ནས་
མཎྜལ་ཕུལ། འདོད་ཆགས་ཞེ་སྡང་ནས་ཕྱིར་བསྔོའི་བར་བརྗོད། སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་
ཐམས་ཅད་ སྡུག་བསྔལ་དང་སྡུག་བསྔལ་ གྱི་རྒྱུ་དང་བྲལ་བར་གྱུར་ཅིག །
སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་
- 40 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན།
ཅིག །སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་
ཚད་མེད་པ་ལ་སེམས་གནས་པར་གྱུར་ཅིག །ཅེས་བརྗོད་ཅིང་ཚད་མེད་བཞི་
དང་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ། དེ་ནས་ཚོགས་ཞིང་རྣམས་རང་
གནས་སུ་གཤེགས་པར་བསམ་མོ། །དེ་ནས་བདག་བསྐྱེད་བྱ་བ་ནི། ཨོཾ་སྭ་བྷ་
ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་
པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཧཱུཾ་
ཡིག་སྔོན་པོ་དེ་ལས་འོད་ཟེར་འཕྲོས། འཕགས་པ་རྣམས་མཆོད། སེམས་ཅན་
རྣམས་ཀླུའི་གནོད་པ་སོགས་སྡུག་བསྔལ་རྒྱུ་བཅས་ལས་ཐར་བར་བྱས། ཚུར་
འདུས་ཡོངས་སུ་གྱུར་པ་ལས། རང་ཉིད་དེ་བཞིན་གཤེགས་པ་ཀླུའི་དབང་ཕྱུག་
རྒྱལ་པོ་སྐུ་མདོག་སྔོན་པོ། ཞལ་དང་མགྲིན་པ་དཀར་པོ། ཞལ་གཅིག་ཕྱག་
གཉིས་ཀྱིས་ཀླུ་རྣམས་སྡུག་བསྔལ་རྒྱུ་བཅས་ལས་སྐྱོབ་པར་མཛད་པའི་དམ་
ཚིག་གི་ཕྱག་རྒྱ་མཛད་པ། ཞལ་འཛུམ་བག་དང་ལྡན་ཞིང་མཚན་དཔེས་སྤྲས་
པ། ཆོས་གོས་ངུར་སྨྲིག་གསོལ་ཞིང་སྦྲུལ་མགོ་བདུན་གྱི་གདེངས་ཀའི་རྒྱབ་
ཡོལ་ཅན། འོད་ཀྱི་གུར་ཁྱིམ་གྱི་དབུས་ན་རྡོ་རྗེའི་སྐྱིལ་ཀྲུང་གིས་བཞུགས་པ།
དེའི་ སྤྱི་བོར་ཨོཾ། མགྲིན་པར་ཨཱཿ ཐུགས་ཀའི་ཧཱུྃ་ལས་འོད་ཟེར་འཕྲོས་པས་
རང་བཞིན་གྱི་གནས་ནས་ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་
ཐམས་ཅད་བཅོམ་ལྡན་འདས་ཀླུའི་དབང་ཕྱུག་རྒྱལ་པོའི་རྣམ་པར་སྤྱན་དྲངས།
ཨོཾ་སརྦ་ཏ་ཐཱ་ག་ཏ་ཨབྷཾ་ནས། ཤལྟ་པྲ་ཏཱིཙྪ་ཧཱུྃ་སྭཱཧཱ་ཛཧཱུྃ་བཾ་ཧོ༔གཉིས་སུ་མེད་
པར་གྱུར། དེ་ནས་བདག་བསྐྱེད་ཀྱི་མཆོད་པ་ ཨམྲྀ་ཏས་བསངས། སྭ་བྷཱ་ཝས་
སྦྱངས། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་
མཆོད་ ཡོན། ཞབས་བསིལ། མེ་ཏོག །བདུག་ སྤོས། མར་མེ། དྲི། ཞལ་ཟས།
རོལ་མོ་ལ་སོགས་པ་རྣམས་རང་བཞིན་སྟོང་པ་རྣམ་པ་མཆོད་རྫས། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་
པར་གྱུར། ཨོ་ ཨགྷཾ་ ཨཱཧཱུཾ། ཨོཾ་པཱཧུཾ་ ཨཱཧཱུཾ། ཨོཾ་པུཎྜེ་ཨཱཧཱུཾ། ཨོཾ་དྷུ་པེ་ཨཱཿཧཱུཾ། ཨོཾ་
ཨ་ལོ་ཀེ་ཨཱཿཧཱུཾ། ༀ་གནྡྷེ་ཨཱཧཱུཾ། ཨོ་ནེ་ཝི་དྱ་ཨཱཧཱུྃ ཨོཾ་ཤཔྟ་ཨཱཧཱུྃ་གིས་བྱིན་གྱིས་
བརླབས་ཏེ་འབུལ་བ་ནི། ཨོཾ་སརྦ་ཏ་ཐཱ་ག་ཏ་ཨབྷཾ་སོགས་ཆུ་གཉིས་ཉེར་སྤྱོད་
རོལ་མོ་ དང་ བཅས་ པས་ མཆོད། ཤེས་ བྱ་ མ་ ལུས་མཁྱེན་ པའི་ བཅོམ་ ལྡན་
འདས། །འགྲོ་བ་ཀུན་ལ་བུ་གཅིག་ལྟ་བུར་བརྩེ། །ལྷུན་གྲུབ་རྒྱུན་མི་འཆད་
པའི་མཛད་པ་ཅན། །བཅོམ་ལྡན་ཀླུ་དབང་རྒྱལ་པོ་ལ་ཕྱག་འཚལ་། །རང་གི་
སྙིང་གར་ཧཱུཾ་ཡིག་གི་མཐའ་སྐོར་དུ་གཟུངས་ཀྱིས་བསྐོར་བའི་ཡིག་འབྲུ་རྣམས་
ལས་འོད་ཟེར་འཕྲོས། དོན་གཉིས་བྱས་འདུས་འཁྱེར་སོ་གསུམ་གྱི་རྣལ་འབྱོར་
དང་ལྡན་པས། ཏདྱ་ཐཱ། ཨོཾ་ཏ་ཐཱ་ག་ཏ་བྷ་ག་ཝཱན་ནཱ་ག་ར་ཛི་ཤཱ་ར་ཨདྷིཥྛན་
ཨདྷིཊྛི་ཏེ་སྭཱཧཱ། ཞེས་པའི་སྔགས་ཅི་འགྲུབ་བཟླ། མཐར་ཡིག་བརྒྱས་བརྟན་
པར་ བྱ། དགེ་ བ་ འདི་ ཡིས་ མྱུར་དུ་བདག །ཀླུ་ དབང་ རྒྱལ་ པོ་ འགྲུབ་ གྱུར་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཕ་མ་
སེམས་ཅན་ཐམས་ཅད་བདེ་དང་ལྡན་གྱུར་ཅིག །ཅེས་སོགས་ཀླུ་རྣམས་དང་
སེམས་ཅན་ཐམས་ཅད་ལ་ཕན་པའི་བསམ་པས་སྨོན་ལམ་གང་མང་གདབ་
བོ། །དེ་ནས་བུམ་པ་སྒྲུབ་པ་ནི། མཆོད་པ་རྣམས་བདག་བསྐྱེད་ལྟར་བྱིན་གྱིས་
བརླབས། བུམ་ པ་ གཉིས་ ཨམྲྀ་ ཏས་ བསངས། སྭབྷཱ་ ཝས་སྦྱངས། སྟོང་ པའི་
- 42 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
ངང་ལས་པདྨ་དང་། ཨ་ལས་ཟླ་བའི་སྟེང་དུ་ཧཱུཾ་ཧཱུཾ་ལས་རིན་པོ་ཆེའི་བུམ་པ་
ཡངས་ཤིང་རྒྱ་ཆེ་བ་གཉིས་ཀྱི་ནང་དུ། རྫས་རྣམས་རང་རང་གི་མིང་ཡིག་དང་
པོ་ཐིག་ལེས་བརྒྱན་པ་ལས་འདོད་དགུ་འབྱུང་བའི་བདུད་རྩིའི་རྒྱ་མཚོ་རིན་པོ་
ཆེ་སྣ་ཚོགས་དང༌། འབྲུ་བཅུད་ཟས་གོས་ནོར་ རྫས་སོགས་ལྷ་མིའི་དཔལ་
འབྱོར་ཕུན་སུམ་ཚོགས་པ་ཐམས་ཅད་སྤྲིན་ལྟར་འཐིབས་པ། རྒྱ་ནམ་མཁའ་
དང་མཉམ། དཔལ་ཀུན་ཏུ་བཟང་པོའི་མཆོད་སྤྲིན་གྱི་རང་བཞིན་དུ་གྱུར། ཨོཾ་
སྭ་བྷཱ་ཝ་བི་ཤུདྡྷེ་དྷརྨཱཏེ་བཛྲ་སིདྡྷི་ཧཱུཾ། ན་མཿསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་
སརྦ་ཐཱ་ཁཾ་ཨུད་ག་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱཧཱ། ཨོཾ་ཨ་མྲྀ་ཏེ་ཧཱུཾ་ཕཊ། ཨོ་
ཨ་ཀཱ་རོ་ཁཾ་སརྦ་དྷརྨཱནྟཾ། ཨཱདྱ་ནུཏྤནྣ་ཏྭཱད། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་
ཏེ། ཨོཾ་སཾ་བྷ་ར་སཾ་བྷ་ར་ཧཱུཾ། ཨོཾ་རུ་རུ་སྤུ་རུ་ཛ་ལ་ཏིཥྛ་སིདྡྷལོ་ཙ་ནི་སརྦ་ཨརྦ་སཱ་
དྷ་ནི་སྭཱཧཱ། ཞེས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། ཡེ་
ཤེས་ཀྱི་བུམ་པ་ཕྱི་རིན་པོ་ཆེའི་བུམ་པ་ལ་ནང་འདོད་དགུ་འབྱུང་བའི་རྒྱ་མཚོ་
ལྷ་མིའི་ལོངས་སྤྱོད་དང་། དཔག་བསམ་གྱི་ཤིང་སོགས་མཆོད་སྤྲིན་གྱིས་གང་
བའི་དབུས་སུ་པདྨ་དང་ཟླ་བའིགདན་ལ་ཧཱུྃ་ལས་དེ་བཞིན་གཤེགས་པ་ཀླུའི་
དབང་ཕྱུག་རྒྱལ་པོ་སྐུ་མདོག་སྔོན་པོ། ཞལ་དང་མགྲིན་པ་དཀར་པོ། ཞལ་
གཅིག་ཕྱག་གཉིས་ཀྱིས་ཀླུ་རྣམས་སྡུག་བསྔལ་རྒྱུ་བཅས་ལས་སྐྱོབ་པར་མཛད་
པའི་དམ་ཚིག་གི་ཕྱག་རྒྱ་མཛད་པ། ཞལ་འཛུམ་བག་དང་ལྡན་ཞིང་མཚན་
དཔེས་སྨྲས་པ། ཆོས་གོས་ངུར་སྨྲིག་གསོལ་ཞིང་སྦྲུལ་མགོ་བདུན་གྱི་གདེངས་
ཀའི་རྒྱབ་ ཡོལ་ཅན། འོད་ ཀྱི་ གུར་ ཁྱིམ་གྱི་དབུས་ན་ རྡོ་ རྗེ་ སྐྱིལ་ཀྲུང་གིས་
བཞུགས་པ། མདུན་དུ་སྒྲིབ་པ་རྣམ་སེལ་སྐུ་མདོག་དཀར་པོ་རིན་པོ་ཆེའི་མྱུ་གུ་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང་བུམ་པ་བསྣམས་པ། གཡས་སུ་བྱམས་པ་སྐུ་མདོག་དམར་པོ་ཀླུ་ཤིང་གི་
མེ་ཏོག་དང་རིལ་བ་སྤྱི་བླུགས་བསྣམས་པ། རྒྱབ་ཏུ་འཇམ་དཔལ་སྐུ་མདོག་
སེར་པོ་ཨུཏྤལ་བསྣམས་པ། གཡོན་དུ་སྤྱན་རས་གཟིགས་སྐུ་མདོག་དཀར་པོ་
པདྨ་བསྣམས། བཞི་ཀའང་པད་ཟླའི་གདན་ལ་བཞུགས་ཤིང་ཞལ་གཙོ་བོ་ལ་
གཟིགས་ པ། དེ་ དག་ གི་ གཡས་ ཕྱོགས་ སུ་ བྱང་ ཆུབ་ སེམས་ དཔའི་ ཚོགས་
དཔག་ཏུ་མེད་པ་དང་། གཡོན་ཕྱོགས་སུ་དགྲ་བཅོམ་པའི་ཚོགས་དཔག་ཏུ་
མེད་པས་བསྐོར་བ། འོག་ཏུ་ཀླུའི་ཚོགས་དཔག་ཏུ་མེད་པ་ཐལ་མོ་སྦྱར་བའི་
བར་ན་ནོར་བུ་རིན་པོ་ཆེ་ཐོགས་ཏེ་བཅོམ་ལྡན་འདས་ལ་གུས་པས་བལྟ་ཞིང་
མཆོད་པར་བྱེད་པ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱ
ཐུགས་ ཀར་ཧཱུཾ། ཐུགས་ ཀའི་ ཧཱུྃ་ལས་འོད་ཟེར་ འཕྲོས་ པས། རང་ བཞིན་ གྱི་
གནས་ནས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བཅོམ་ལྡན་འདས་ཀླུའི་དབང་ཕྱུག་རྒྱལ་པོ་གཙོ་འཁོར་ལྔའི་རྣམ་པར་སྤྱན་
དྲངས། ཨོཾ་སརྦ་ ཏ་ ཐཱ་ ག་ ཏ་ ཨ གྷཾ་ ནས་ ཤལྟ་ པྲ་ཏཱིཙྪ ཧཱུཾ་ སྭཱ ཧཱ། ཛཧཱུྃ་ ཐཾ་ ཧོ
གཉིས་སུ་མེད་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་སོགས་ཆུ་གཉིས་ཉེར་སྤྱོད་
རོལ་ མོ་ འདོད་ ཡོན་ དང་ བཅས་ པས་ མཆོད། ཤེས་ བྱ་ མ་ ལུས་ མཁྱེན་ པའི་
བཅོམ་ལྡན་འདས། །འགྲོ་བ་ཀུན་ལ་བུ་གཅིག་ལྟ་བུར་བརྩེ། །ལྷུན་གྲུབ་རྒྱུན་
མི་འཆད་པའི་མཛད་པ་ཅན། །བཅོམ་ལྡན་ཀླུ་དབང་རྒྱལ་པོ་ལ་ཕྱག་འཚལ། །
མགོན་པོ་ཐུགས་རྗེ་ཆེ་ལྡན་པ། །ཞེས་སོགས། དག་པས་འདོད་ཆགས་བྲལ་
བར་ གྱུར་། །ཅེས་སོགས། གྲོལ་ནས་གྲོལ་བའི་ལམ་ཡང་སྟོན་ཅེས་སོགས།
ཕྱག་བྱར་འོས་པ་ཐམས་ཅད་ལ། །ཞེས་སོགས་ཀྱིས་ཕྱག་བྱ། དེ་ནས་གཟུངས་
4 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
རྡོར་ལྷ་བུམ་གྱི་ཁར་བཞག་ལ། རང་གི་སྙིང་ག་ནས་སྔགས་ཀྱི་ཕྲེང་བ་འོད་
ཟེར་དང་བཅས་པ་གཟུངས་ཐག་ལ་འཁྲིལ་ཏེ་བུམ་ནང་གི་ལྷའི་ཐུགས་རྒྱུད་
བསྐུལ། དེ་ ལས་ འོད་ ཟེར་ ཕྱོགས་ བཅུར་ འཕྲོས། རྒྱལ་ བ་ སྲས་ བཅས་ ལ་
མཆོད་པ་ཕུལ། སྐུ་གསུང་ཐུགས་ཀྱི་བྱིན་རླབས་ཐམས་ཅད་འོད་ཟེར་གྱི་རྣམ་
པར་བསྡུས་ནས་རང་ལ་ཐིམ། རིགས་དྲུག་གི་སེམས་ཅན་ཐམས་ཅད་ལ་ཕོག་
པས་ ཐོག་ མེད་ནས་བསགས་ པའི་ ལས་ ཉོན་ དང་། དེས་བསྐྱེད་ པའི་ སྡུག་
བསྔལ་ཐམས་ཅད་དང་། ཁྱད་པར་ཀླུ་རྣམས་སྡུག་བསྔལ་རྒྱུ་བཅས་ལས་ཐར་
པར་བྱས། དེའི་མཐུས་རང་གཞན་ཐམས་ཅད་སྔོན་ལས་དང་འཕྲལ་རྐྱེན་གྱི་
ཀླུའི་ གནོད་ པ་ ཐམས་ ཅད་ དང་ བྲལ་ཏེ་ བདེ་ བ་ དང་ ལྡན་ པར་ གྱུར་ པར་
བསམས་ལ། ཏདྱ་ཐཱ། ཨོཾ་ཏ་ཐཱ་ག་ཏ་བྷ་ག་ཝན་ནཱ་ག་ར་ཛེ་ཤྭ་ར་ཨ་དྷིཥྛ་ཨ་དྷིཥི་
ཏེ་སྭཱཧཱ། ཞེས་པའི་སྔགས་ཅི་འགྲུབ་བཟླ། མཐར་ཡིག་བརྒྱས་བརྟན་པར་བྱ། །
མཆོད་གཏོར་ བྱིན་གྱིས་བརླབས། བཅོམ་ལྡན་འདས་འཁོར་དང་བཅས་པ་
རྣམས་ཀྱི་ལྗགས་འོད་ཟེར་གྱི་སྦུ་གུས་གསོལ་བར་བསམས་ལ། ཨོཾ་ཏ་ཐཱ་ག་ཏ་
བྷ་ག་ཝཱན་ནཱ་ག་ར་ཛེ་ཤྭ་ར་ཨ་ཀཱ་རོ་མུ་ཞེས་སོགས་ཉེར་གཅིག་གིས་གཏོར་མ་
འབུལ། མཆོད་ བསྟོད། ཡིག་ བརྒྱས་ བརྟན་ པར་ བྱས་ ཤིང་ འདོད་ དོན་ ལ་
གསོལ་བ་བཏབ། ཀླུའི་བུམ་པ་ཕྱི་རིན་པོ་ཆེའི་བུམ་པ་ནང་འདོད་དགུ་འབྱུང་
བའི་རྒྱ་མཚོ་དང་། ཀླུ་རྣམས་ཀྱི་མཐུན་པའི་རྫས་སྨན་སྣ་ཚོགས་དང་། ཟས་
ནོར་འབྲུ་བཅུད་རིན་པོ་ཆེ་སྣ་ཚོགས་ཀྱིས་ཡོངས་སུ་གང་བའི་དབུས་སུ་པདྨ་
དཀར་པོ་འདབ་མ་བརྒྱད་པའི་ལྟེ་བར་ཀླུ་རྒྱལ་ཝ་རུ་ཎ་དངུལ་མདོག་སྤྱི་བོའི་
ཨུཏྤལ་སྔོན་པོས་མཚན་པ། འདབ་མ་བརྒྱད་ལ་ཤར་དུ་མཐའ་ཡས་ གསེར་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མདོག་སྤྱི་བོར་པདྨས་མཚན་པ། ལྷོར་པདྨ་སེར་པོ་སྤྱི་བོར་དཔལ་བེའུས་མཚན་
པ། ནུབ་ཏུ་འཇོག་པོ་དམར་པོ་སྤྱི་བོར་ནོར་བུ་དགའ་འཁྱིལ་གྱིས་མཚན་པ།
བྱང་དུ་ནོར་རྒྱས་དངུལ་མདོག་སྤྱི་བོར་ཨུཏྤལ་སྔོན་པོས་མཚན་པ། དབང་ལྡན་
དུ་པདྨ་ཆེན་པོ་དཀར་པོ་སྤྱི་བོར་རྩེ་གསུམ་ལ་གདེངས་ཀ་བདུན་ཅན། ཤར་
ལྷོར་དུང་སྐྱོང་སྔོ་སྐྱ་སྤྱི་བོར་བཀྲིས། ལྷོ་ནུབ་ཏུ་སྟོབས་རྒྱུ་དཀར་དམར་མགྲིན་
པར་རི་མོ་གསུམ་པ། ནུབ་བྱང་དུ་རིགས་ལྡན་སྔོ་སྐྱ་མགྲིན་པར་ཟླ་ཚེས་ཀྱིས་
མཚན་པ། ཐམས་ཅད་ཀྱང་ཞལ་གཅིག་ཕྱག་གཉིས་པ། སྟོད་ལྷའི་ལུས་ལྟར་
མཛེས་ཤིང་། ལྟེ་བ་མན་ཆད་སྦྲུལ་མཇུག་འཁྱིལ་བ། ཕྱག་གཉིས་ཀྱིས་རིན་པོ་
ཆེའི་གཏེར་གྱི་བུམ་པ་ཐུགས་ཀར་བསྣམས་པ། རིན་པོ་ཆེའི་རྒྱན་སྣ་ཚོགས་
ཀྱིས་བརྒྱན་པ། གཡོན་ཕྱོགས་ནས་རང་འདྲའི་རིག་མས་བསྟེན་པ། དེ་དག་གི་
སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་འཕྲོས།
རྒྱ་མཚོ་ཆེན་པོ་སོགས་ནས་ཀླུའི་རྒྱལ་པོ་འཁོར་བཅས་སྤྱན་དྲངས། ཨོཾ་ནཱ་ག་
རཱ་ཛ་ས་པ་རི་ཝཱ་ར་ཨེ་ཧེ་ཧི་ཛཛ་ཛ༔ཧཱུྃ་བཾ་ཧོ༔གཉིས་སུ་མེད་པར་གྱུར། པདྨ་
ཀ་མ་ལ་ཡེ་ཧཱུཾ། མཆོད་པ་བྱིན་གྱིས་བརླབས་ལ། ཨོཾ་ནཱ་ག་རཱ་ཛ་ས་པ་རི་ཝཱ་ར་
ཨརྒྱུ་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། གདེངས་ཀ་
ནོར་ བུ་ འབར་ བའི་ འོད་ ཟེར་ གྱིས། །ས་འོག་མུན་ པ་ མ་ ལུས་ སེལ་མཛད་
པའི། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་
བཅས་ལ་ཕྱག་འཚལ་བསྟོད་། གཟུངས་རྡོར་ཀླུ་བུམ་གྱི་ཁར་བཞག་ལ། རང་
གི་ཐུགས་ཀ་ནས་ སྔགས་འཕྲེང་ འོད་ཟེར་ དང་ བཅས་ པ་ གཟུངས་ ཐག་ ལ་
འཁྱིལ་ཏེ་བུམ་ནང་གི་ཀླུ་རྒྱལ་རྣམས་ཀྱི་ཐུགས་རྒྱུད་བསྐུལ། འོད་ཟེར་ཕྱོགས་
- 46 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན།
བཅུར་ འཕྲོས་ པས་ སྲིད་ཞིའི་དཔལ་འབྱོར་ལེགས་ཚོགས་ཐམས་ཅད་ཚུར་
བསྡུས་ཏེ་བུམ་པ་ཡོངས་སུ་གང་ཞིང་། གནས་ཁང་དང་ཡུལ་ཕྱོགས་ཐམས་
ཅད་ཀྱང་ཡོངས་སུ་གང་བར་བསམས་ལ། ཨོཾ་ཨཱཝ་རུ་ཎ་ཡེ་ཧཱུྃ་སྭཱཧཱ། ཨོ་ཨཱཨ་
ནན་ཡེ་ཧཱུཾ་སྭཱཧཱ། ཨོཾ་ཨཱཔདྨ་ཡེ་ཧཱུྃ་སྭཱཧཱ། ཨོ་ཨཱཏཀྵ་ཀཱ་ཡེ་ཧཱུྃ་སྭཱཧཱ། ཨོ་ཨཱ བ་སུ་
ཀེ་ཡེ་ཧཱུཾ་སྭཱཧཱ། ཨོཾ་ཨཱམཧཱ་པདྨ་ཡེ་ཧཱུཾ་སྭཱཧཱ། ཨོཾ་ཨཱཤཾ་ཁ་པཱ་ལ་ཡེ་ཧཱུྃ་སྭཱཧཱ། ཨོཾ་ཨཱ་
ཀརྐོ་ཊ་ཡེ་ཧཱུྃ་སྭཱཧཱ། ཨོཾ་ཨཱཋཀུ་ལི་ཀ་ཡེ་ཧཱུྃ་སྭཱཧཱ། ཞེས་དམིགས་པ་དང་བཅས་ཅི་
འགྲུབ་བཟླ། མཆོད་གཏོར་བྱིན་གྱིས་བརླབས། ཀླུ་རྒྱལ་འཁོར་དང་བཅས་པ་
རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་
གསོལ་བར་བསམས་ལ། རྒྱས་པར་ན་སྔགས་རྣམས་ཀྱི་མཇུག་ཏུ་ཨ་ཀཱ་རོ་
བཏགས་ནས་འབུལ་ཞིང་། བསྡུ་ན་ཀླུ་དགའ་བའི་ཕྱག་རྒྱ་དང་བཅས་ཨོ་ཧི་ལི་
ཧི་ལི་མ་ཧཱ་ཧི་ལི་ཕྲུ་པཿ སྭཧཱ ལན་གསུམ་དང་། ཨོཾ་བྷཀྵ་ཡ་བྷཀྵ་ཡ་ས་མ་ཏིཥྛ
ཕྲུ་ཕུསཱཧཱ གསུམ་གྱིས་བསྔོས་ལ་འབུལ། དེ་ལས་ཀྱང་བསྡུས་པ་བྱ་བར་
འདོད་ན། ཨོཾ་ནཱ་ག་ར་ཛ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་
མམ། བདུན་ནམ། ཉེར་ གཅིག་གིས་འབུལ། ཉེར་སྤྱོད་ཀྱིས་མཆོད། གདེངས་
ཀ་ནོར་བུ་འབར་བའི་འོད་ཟེར་གྱིས། །ས་འོག་མུན་པ་མ་ལུས་སེལ་མཛད་
པའི། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་འཁོར་དང་
བཅས་ལ་ཕྱག་འཚལ་བསྟོད། །ཀླུ་ཚོགས་ཀུན་གྱི་རྗེར་གྱུར་ཅིང་། །གདེངས་ཀ་
ནོར་བུའི་འོད་ཟེར་གྱིས། །འདོད་དགུའི་དངོས་གྲུབ་མཆོག་སྩོལ་བའི། །ཝ་རུ་
ཎ་ལ་ཕྱག་འཚལ་ལོ། །མཐའ་ཡས་དང་ནི་འཇོག་པོ་དང༌། །སྟོབས་ཀྱི་རྒྱུ་དང་
རིགས་ལྡན་དང་། །ནོར་རྒྱས་དང་ནི་དུང་སྐྱོང་དང་། །པདྨ་དང་ནི་ཆུ་ལྷ་དང་། །
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དགའ་བོ་དང་ནི་ཉེར་དགའོ། །རྒྱ་མཚོ་དང་ནི་རྒྱ་མཚོ་ཆེ། །དཔལ་གྱི་འོད་དང་
འོད་ ཆེན་ དང་། །གཟུགས་ ཆེན་ སྦྲུལ་ བཟང་ སྟོབས་ པོ་ ཆེ། །ཀླུ་ ཡི་ རྒྱལ་ པོ་
འཁོར་དང་བཅས། །འདིར་གཤེགས་བརྒྱན་པའི་ གཏོར་མ་བཞེས། །མཛེས་
པའི་དཀར་གསུམ་མཆོད་པ་དང༌། །མངར་གསུམ་འོ་མའི་རྒྱ་མཚོ་འཁྱིལ། །
རིན་ཆེན་མཛེས་པའི་ཐེམ་སྐས་ཅན། །ཀླུ་ཡི་ སྡུག་བསྔལ་སྐྱོབ་བྱེད་པའི། །
མཐུན་པའི་རྫས་སུ་འདི་གྱུར་ཅིག །མཆོད་སྦྱིན་གཏོར་མ་འདི་བཞེས་ལ། །
བདག་ཅག་ཡོན་མཆོད་འཁོར་བཅས་ལ། །བཞི་བརྒྱ་རྩ་བཞིའི་ནད་རྣམས་
དང༌། །ཀླུ་ ལས་ གྱུར་ པའི་ནད་ ཀྱི་རིགས། །མཐོང་བའི་དུག་ དང༌ རེག་ པའི་
དུག །བསམ་ ངན་ དུག་ དང༌ ཁ་ རླངས་ དུག །སྦྱོར་ བའི་ དུག་ ལ་ སོགས་ པ་
ཀུན། །མ་ལུས་མྱུར་དུ་ཞི་གྱུར་ཅིག །བདག་ལས་གཅེས་པའི་རྫས་ཁྱེར་ལ། །
ཀླུ་ཡི་ནད་རྣམས་ཞི་བར་མཛོད། །འཕྲིན་ལས་རྣམ་བཞིའི་དངོས་གྲུབ་དང་། །
དཔལ་ འབྱོར་ ལོངས་ སྤྱོད་རྒྱས་ པར་ མཛོད། །ཀླུ་ ཡི་ རྒྱལ་ པོ་ འཁོར་ བཅས་
ཀྱིས། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་དཔོན་སློབ་འཁོར་
བཅས་ལ། །ནད་མེད་ཚེ་དང་དབང་ཕྱུག་དང༌། །དཔལ་དང་གྲགས་དང་སྐལ་
པ་བཟང་། །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞིང་དང་རྒྱས་ལ་སོགས་པ་
ཡི། །ལས་ ཀྱི་དངོས་ གྲུབ་ བདག་ ལ་ སྩོལ། །དམ་ ཚིག་ ཅན་ གྱིས་ བདག་ ལ་
སྲུངས། །དངོས་གྲུབ་ཀུན་གྱིས་སྡོང་གྲོགས་མཛོད། །དུས་མིན་འཆི་དང་ནད་
རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་
མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་
ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་
- 48 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
ཅད་འབྱུང་བ་དང༌། །ཡིད་ལ་འདོད་པ་ཀུན་འགྲུབ་ཤོག །ཅེས་འཕྲིན་ལས་
བཅོལ། དེ་ནས་ཀླུ་རྣམས་ཀྱི་སྡིག་སྒྲིབ་སྦྱང་བའི་ཕྱིར། ན་མོ་རཏྣ་ཏྲ་ཡཱ་ཡ། ཨོཾ་
ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲ་ས་ནི་ཏྲཱ་ས་ནི། པྲ་ཏི་ཧ་
ན་པྲ་ཏི་ཧ་ན། སརྦ་ཀརྨ་པ་རཾ་པ་ར་ཎི་མེ་སརྦ་སཏྭཱ་ནཾ་སྭཱ་ཧཱ། ཞེས་མི་འཁྲུགས་
པའི་གཟུགས་མང་དུ་བཟླ། དེ་ནས་ཀླུ་རྣམས་ལ་ཆོས་སྦྱིན་བྱ་བ་ནི། སྡིག་པ་ཅི་
ཡང་ མི་ བྱ་ ཞིང་། །དགེ་ བ་ ཕུན་ སུམ་ ཚོགས་ པར་ སྤྱད། །རང་ གི་ སེམས་ནི་
ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །སྐར་མ་རབ་རིབ་མར་
མེ་དང་། །སྒྱུ་མ་ཟིལ་པ་ཆུ་བུར་དང་། །རྨི་ལམ་གློག་དང་སྤྲིན་ལྟ་བུ། །འདུས་
བྱས་ཆོས་རྣམས་དེ་ལྟར་བལྟ། །གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་
སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །
གང་ཞིག་སྟོང་ཉིད་ཤེས་དེ་བག་ཡོད་ཡིན། །བརྩམས་པར་བྱ་ཞིང་དབྱུང་བར་
བྱ། །སངས་ རྒྱས་བསྟན་ལ་འཇུག་ པར་ བྱ། །འདམ་ བུའི་ ཁྱིམ་ལ་གླང་ཆེན་
བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །
ཆོས་འདུལ་འདི་ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤངས་ནས། །སྡུག་
བསྔལ་ཐ་མར་བྱེད་པར་འགྱུར། །ཞེས་བརྗོད། དེ་ནས་ཀླུ་རྣམས་ལ་དམ་ཚིག་
དྲན་པར་བྱ་བ་ནི། ཀླུ་དང་ས་བདག་འཁོར་བཅས་རྣམས། །རང་གི་ལུས་ལ་
དཔེ་ལོང་ལ། །གཞན་ལ་གནོད་པ་མ་བྱེད་ཅིག །ཕན་པའི་འབྲས་བུ་བདེ་བ་
དང་། །གནོད་པའི་འབྲས་བུ་སྡུག་བསྔལ་འབྱུང་། །ས་བོན་ཚ་བ་རྣམས་ལས་
ནི། །འབྲས་བུ་ཚ་བ་འབྱུང་འགྱུར་ཞིང་། །ས་བོན་མངར་བ་རྣམས་ལས་ནི། །
འབྲས་བུ་མངར་བ་འབྱུར་བར་འགྱུར། །དེ་བཞིན་དམ་ཚིག་དྲན་གྱིས་ལ། །ཞེ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྡང་ཁྲོ་བའི་སེམས་བོར་ཏེ། །བྱམས་པའི་སེམས་ཀྱིས་ཁྱབ་པར་མཛོད། །ཅེས་
བརྗོད། དེ་ནས། དབང་པོ་ལྔ་ཡི་སྤྱོད་ཡུལ་དུ། འདོད་དགུའི་ལོངས་སྤྱོད་ཕུན་
སུམ་ཚོགས། །ཀླུ་ཡི་ནད་རྣམས་སོས་གྱུར་ནས། །སྡུག་བསྔལ་ཀུན་ལས་གྲོལ་
གྱུར་ཅིག །ཕྱག་ན་རྡོ་རྗེའི་ཞལ་མཐོང་སྟེ། །མཁའ་ལྡིང་བྱེ་ཚན་འཇིགས་པ་
དང༌། །ངན་སོང་སྡུག་བསྔལ་ལས་གྲོལ་ནས། །རྡོ་ རྗེ་ སེམས་ དཔའི་ཚེ་ ཐོབ་
ཤོག །ཅེས་སོགས་ཀླུ་རྣམས་ལ་ཕན་པའི་བསམ་པས་སྨོན་ལམ་མང་དུ་གདབ་
བོ། །དེ་ནས་ཡིག་བརྒྱ་མང་དུ་བཟླས་ཏེ་ལྷག་ཆད་ཀྱི་ཉེས་པ་ཞི་བར་བྱ། བྱིན་
གྱིས་བརླབས་པའི་འོ་མ་དེ་རྣམས་ཕྱོགས་བརྒྱད་ཀྱི་ཀླུ་རྣམས་ལ་འབུལ་ཞིང་ཕྱི་
རོལ་ཏུ་འབབ་ཆུ་ལ་སོགས་པ་དང་། ཕྱོགས་ཐམས་ཅད་དུ་གཏོར་བར་བྱ། ཡེ་
དྷརྨཱ་མང་དུ་བཟླས་ནས་བརྟན་བཞུགས་བྱའོ། །དེ་ནས་སྤྱི་སྒོས་ཀྱི་ཆོས་སྐྱོང་ལ་
གཏོར་མ་ཕུལ་ལ་འཕྲིན་ལས་བཅོལ་ལོ། །སྒྲུབ་པ་བྱེད་རིང་གཟུངས་ཐག་མ་
བསྡུས་བར་སྔགས་བཟླ་བ་རྒྱུན་མ་ཆད་པར་ཐུན་རེས་ཀྱི་འཛིན་ཅིང་། གཞན་
མ་རྣམས་ཀྱི་ས་ཆོག་དང་གཏོར་འབུལ་འཕྲིན་བཅོལ། སྐབས་སྐབས་སུ་ཁྲུས་
གསོལ་སོགས་བྱེད་ཚེ་ཐུན་འཛིན་པ་རྣམས་ཀྱིས་གཟུངས་རྒྱུན་མ་ཆད་པར་
བཟླའོ། །དེ་ལྟ་བུའི་ཚུལ་གྱིས་ལེགས་པར་བསྒྲུབས་ནས་མཇུག་ཏུ་གཏང་རག་
གི་མཆོད་པ་ལེགས་པར་བྱས་ལ། གདེངས་ཀ་ནོར་བུ་འབར་བའི་འོད་ཟེར་
གྱིས། །ས་འོག་མུན་པ་མ་ལུས་སེལ་མཛད་པའི། །བསྟན་ལ་རབ་དགའ་མཐུ་
སྟོབས་བསམ་མི་ཁྱབ། །ཀླུ་རྒྱལ་འཁོར་དང་བཅས་ལ་ཕྱག་འཚལ་བསྟོད། །
རྒྱལ་བའི་བཀའ་ལྟར་བསྒྲུབས་པའི་གཏེར་བུམ་འདི། །ཀླུ་རྒྱལ་འཁོར་དང་
བཅས་ལ་རྗེས་གཏད་ཀྱི། །བཀུར་སྟི་སྲི་ཞུས་རང་གནས་སྤྱན་དྲོངས་ལ། །ས་
- 50 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
འོག་ གནས་ པའི་ཀླུ་རྣམས་ ཀྱིས་ གཙོས་ པའི། །འབྱུང་པོ་ཀུན་ ལ་ ཕན་བདེ་
འབྱུང་བ་དང་། །འཇིག་རྟེན་ཁམས་འདིར་ཆར་ཆུ་དུས་འབེབས་ཤིང༌། །འབྲུ་
བཅུད་ལོ་ཏོག་ཐམས་ཅད་རྒྱས་པར་མཛོད། །གཞན་ཡང་། འདི་ལྟར་བགྱིས་
པའི་བསོད་ནམས་དང་། །བདག་གི་དུས་གསུམ་དགེ་བའི་མཐུས། །ཉམ་ཐག་
འགྲོ་བ་མཐའ་དག་གི །མགོན་སྐྱབས་དམ་པར་བདག་གྱུར་ཅིག །ཚ་གདུང་
དམྱལ་ བའི་ འཇིགས་ པ་རྣམས། །སྐྱོབ་བྱེད་ བསིལ་ བའི་ ཆར་ དང་ནི། །གྲང་
བའི་ དམྱལ་ བ་ མཐའ་ དག་ གི །གདུང་ སེལ་ ཉི་ མའི་ མཆོག་ གྱུར་ ཅིག །རོ་
བརྒྱའི་ཟས་སྐོམ་ རྒྱ་ མཚོ་ ཡིས། །ཡི་དྭངས་མ་ལུས་དབུགས་འབྱིན་ཅིང་། །
བཀོལ་ སྤྱད་ རྨོངས་ པའི་ མུན་ སེལ་ བའི། །སྒྲོན་མེའི་ མཆོག་ ཏུ་ བདག་ གྱུར་
ཅིག །ཕྲག་དོག་ འཐབ་རྩོད་ སྡུག་ བསྔལ་ གྱི །མདའ་ ཆར་ འབབ་ ལ་ གོ་ ཆ་
དང་། །འཆི་ འཕོ་ལྟུང་བའི་ཆུ་ འཁྲུག་པར། །སྒྲོལ་བྱེད་བརྟན་པོའི་ གཟིངས་
གྱུར་ཅིག །འཇིགས་རུང་སྐྱེ་རྒ་ན་འཆི་ཡི། །རིམས་ནད་དྲག་པོས་གཙེས་པ་
ལ། །ཉོན་མོངས་ནད་ཀུན་སེལ་བྱེད་པའི། །སྨན་པའི་མཆོག་ཏུ་བདག་གྱུར་
ཅིག །བདག་ནི་དབུལ་ཞིང་ཕོངས་རྣམས་ལ། །འདོད་དགུ་འབྱུང་བའི་གཏེར་
ཆེན་དང་། །གཉེན་དང་བྲལ་བས་གདུངས་རྣམས་ཀྱི། །གཉེན་དང་བཤེས་སུ་
ངེས་གྱུར་ཅིག །བདག་ཀྱང་ཚེ་རབས་ཐམས་ཅད་དུ། །དལ་འབྱོར་རྟེན་བཟང་
དགེ་བའི་བཤེས། །ཡིད་བཞིན་ནོར་བུ་སྤྱི་བོར་འཛིན། །ཐོས་བསམ་སྒོམ་པའི་
གྲུར་ཞུགས་ནས། །སྐུ་གསུམ་གླིང་དུ་ཕྱིན་གྱུར་ཅིག །ཅེས་སོགས་སེམས་ཅན་
ཐམས་ཅད་ལ་གནས་སྐབས་དང་མཐར་ཐུག་གི་དོན་ལ་དམིགས་པའི་སྨོན་
ལམ་མང་དུ་གདབ་ཅིང་བཀྲ་ཤིས་ཀྱི་ཚིགས་བཅད་བརྗོད་པ་མེ་ཏོག་གི་ཆར་
51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དབབ་བོ། །དེ་ལྟར་བུམ་པ་གཉིས་ཚུལ་བཞིན་དུ་བསྒྲུབས་ནས་བུམ་གཏེར་སྦ་
བའི་ཚུལ་ནི་འཕགས་པ་ཀླུ་སྒྲུབ་ ཀྱིས་མཛད་པའི་ཀླུའི་དབང་ཕྱུག་གི་སྒྲུབ་
ཐབས་ལས་ཞག་བདུན་དུ་གཟུངས་རྒྱུན་མ་ཆད་པར་བཟླས་ཏེ། རང་གི་ཁང་
པའི་ཤར་ངོས་སུ་སྦས་ན་ཕན་ཡོན་ཆེ་བར་གསུངས་པས་འགྲུབ་ན་དེ་བཞིན་དུ་
བྱ། དེ་མིན་ས་དཔྱད་ལེགས་པར་བརྟགས་ལ་གང་འོས་སུ་སྦ་བར་བྱ་ཞིང་།
གནས་དེར་འཁྱེར་བའི་ཚེ་མི་གྲིབ་ཅན་དང་། ཤ་ཆང་ལ་ཕུག་སྒོག་བཙོང་གླ་རྩི་
སོགས་ ཀྱི་དྲིས་གོས་པའི་ལག་མི་རེག་ཅིང་། རབ་ཏུ་ཚུལ་ཁྲིམས་དང་ལྡན་
པའམ། དེ་མིན་ཡང་གཙང་སྦྲ་དང་ལྡན་ཞིང་གོས་གཙང་མ་བགོས་པས་གུས་
པ་ཆེན་པོས་ཁྱེར་ནས་གང་དུ་སྦ་བའི་གནས་དེར་ སྟེགས་གཙང་མའི་ཁར་
བཞུགས། སྣང་བརྒྱད་སྒྲོག་ཅིང་བསང་གསུར་གཏོང་། གཞི་བདག་གཏོར་མ་
ཉེར་སྤྱོད་བཅས་པ་དང་། བ་དམར་མོའི་འོ་མ་མངར་གསུམ་བཏབ་པའི་ཀླུའི་
གཏོར་མ་ཉེར་སྤྱོད་དང་བཅས་པ་ཕྱག་ལེན་ལྟར་བཤམས། རང་ཉིད་ཀླུ་དབང་
རྒྱལ་པོར་གསལ་བས་གཞི་བདག་གཏོར་མ་ཉེར་སྤྱོད་དང་བཅས་པ་བསང་
སྦྱང་བྱིན་གྱིས་བརླབས། རང་གི་ཐུགས་ཀའི་ཧཱུྃ་གི་འོད་ཟེར་གྱིས་སའི་ལྷ་མོ་
བསྟན་མ་འཁོར་གྲངས་མེད་པ་གནས་དེའི་གཞི་བདག་དང་བཅས་པ་སྐད་ཅིག་
གིས་མདུན་དུ་སྤྱན་དྲངས། ཉེར་སྤྱོད་ཀྱིས་མཆོད། ཨ་ཀཱ་རོ་འམ། སམྦྷ་རས་
གཏོར་མ་བསྔོས་ཏེ། ས་ཡི་ལྷ་མོ་བསྟན་མ་ ལ་སོགས་ པའི། །ཡུལ་ཕྱོགས་
འདིར་གནས་ལྷ་ཀླུ་གཞི་བདག་རྣམས། །འདོད་ཡོན་ལྔ་ལྡན་མཆོད་གཏོར་འདི་
བཞེས་ལ། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང་། ཁྱེད་ཅག་ལྷ་ཀླུ་རྣམས་
ལའང་ ཕན་གདགས་ཕྱིར། །མི་ཟད་རིན་ཆེན་གཏེར་བུམ་འདི་སྦ་བས། །ས་
- 52 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
ཕྱོགས་འདི་ཉིད་གནང་བར་མཛད་པ་དང་། །ཀོ་ལོང་རུ་ང་ཕྲག་དོག་མ་མཛད་
པར། །མཐུན་རྐྱེན་སྡོང་གྲོགས་ཚུལ་བཞིན་བསྒྲུབ་པར་མཛོད། །ཅེས་བརྗོད་
པས་དེ་བཞིན་དུ་མཛོད་ཅིག་ཅེས་དགྱེས་བཞིན་དུ་གནང་བ་བྱིན་ནས་སའི་ལྷ་
མོ་འཁོར་བཅས་རང་གནས་སུ་གཤེགས་པར་བསམ། དེ་ནས་ཀླུ་རྒྱལ་རྣམས་
སྤྱན་དྲངས་ནས་གཏོར་མ་ཕྱག་ལེན་ལྟར་གཏོང་། དེའི་ཚེ་གསར་དུ་སྤྱན་དྲངས་
པའི་ཀླུ་རྣམས་དང༌། བུམ་ནང་གི་ཀླུ་རྒྱལ་གཉིས་ཀ་ལ་མཆོད་གཏོར་འབུལ།
དེ་ནས་འོ་མ་རྣམས་ཕྱོགས་མཚམས་སུ་གཏོར། དེ་ནས་ཤ་རུ་ལྟ་བུས་བུམ་
གཏེར་གང་དུ་སྦ་བའི་ས་དེར་རྒྱ་གྲམ་ཞིག་བྲིས་ལ་གྲུ་བཞིར་བྱས་ནས་དེར་ས་
ཁྲུ་གང་སོར་བཞི་ཙམ་བརྐོར་འཇུག །དེ་ནས་ས་དེར་རྡོ་ཁང་ཤིན་ཏུ་བརྟན་པ་
གྲུ་བཞིར་བརྩིགས་ལ་འདམ་ཞལ་ལེགས་པར་བྱས་ཏེ་དཀར་རྩིས་བྱུགས་ནས་
འགྲུབ་ན་ལོགས་རྣམས་ལ་བཀྲ་ཤིས་རྟགས་བརྒྱད་འབྲི། ནང་དུ་དྲི་བཟང་དང་
བ་བྱུང་གིས་ཆག་ཆག་གདབ། ཀླུ་དགའ་བའི་སྨན་སྣ་ཚོགས་བཀྲམ། དབུས་
སུ་རྡོ་སྟེགས་མཐོ་དམའ་གཉིས་བྱས། གཉིས་ཀའི་ཁར་འབྲུ་དཀར་རམ། རས་
ལ་པད་དཀར་འདབ་བརྒྱད་བྲིས་པ་རེ་བཞག །རྡོ་སྟེགས་མཐོ་བའི་སྟེང་དུ་ལྷ་
བུམ་ཞལ་རང་གི་ཁང་པ་ངོས་ལ་གཟིགས་པ་བཞུགས། སྟེགས་དམའ་བར་ཀླུ་
བུམ་ཀླུ་རྒྱལ་གཙོ་བོའི་ཞལ་ལྷ་བུམ་ངོས་བསྟན་ཏེ་བཞག །ཀླུ་ཁང་གི་ཕྱི་རོལ་
ཏུ་དེ་བཞིན་གཤེགས་པ་དང་། ཀླུ་རྣམས་ལ་འབུལ་རྒྱུའི་མཆོད་གཏོར་སྔར་
ལྟར་བཤམས། ཀླུ་དབང་རྒྱལ་པོའི་བདག་བསྐྱེད་བཟླས་པ་དང་བཅས་པ་བྱས་
ནས། བུམ་པ་གཉིས་སྔར་བཤད་པ་ལྟར་བསྒྲུབ་ཅིང་མཆོད་གཏོར་ཕུལ་ནས།
བུམ་གཏེར་ཀླུ་ལ་གཉེར་དུ་གཏད་པ་ནི། ཧཱུྃ་བསྟན་ལ་རབ་དགའ་མཐུ་སྟོབས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཆེ་ ལྡན་པའི། །ཀླུ་ཆེན་བརྒྱད་པོ་འཁོར་དང་བཅས་ལ་སོགས། །ཡུལ་ཕྱོགས་
འདིར་ གནས་ ས་ བདག་ ཀླུ་ གཉན་ ཀུན། །འགྲོ་ ལ་ ཕན་ པའི་ བྱ་ བ་ འདིར་
དགོངས་ཤིག །སྐྱེ་འགྲོ་ཡོངས་ལ་བདེ་སྐྱིད་འབྱུང་བའི་ཕྱིར། །གནས་འདིར་
མི་ཟད་རིན་ཆེན་གཏེར་བུམ་སྦ། །ས་ཆུ་མེ་རླུང་འབྱུང་བས་མི་གནོད་པར། །
འདོད་དགུའི་གཞི་འདི་རྟག་ཏུ་གནས་གྱུར་ཅིག །མི་ཟད་རིན་ཆེན་གཏེར་བུམ་
འདི་ཡི་མཐུས། །ཀླུ་རྣམས་ སྡུག་བསྔལ་རྒྱུ་བཅས་ལས་གྲོལ་ནས། །རྟག་ཏུ་
བདེ་ སྐྱིད་ ཕུན་ སུམ་ ཚོགས་ པ་དང༌། །ཉིན་དང་མཚན་དུ་ཆོས་ ལ་ སྤྱོད་གྱུར་
ཅིག །དེའི་མཐུས་ ཡུལ་ ཕྱོགས་ འདི་ དག་ ཐམས་ ཅད་ དུ། །ཆར་ཆུ་དུས་ སུ་
བབས་ཏེ་ལོ་ལེགས་ཤིང་། །རྩི་ཤིང་ནགས་ཚལ་འབྲུ་བཅུད་རྒྱས་པ་དང་། །མི་
ནོར་ལོངས་སྤྱོད་ཐམས་ཅད་འཕེལ་བར་མཛོད། །མི་ཟད་རིན་ཆེན་གཏེར་བུམ་
འདི་ཡི་མཐུས། ས་བདག་ཀླུ་གཉན་གནོད་པ་ལ་སོགས་པའི། །མི་ནད་ཕྱུགས་
ནད་ ཐམས་ཅད་ཞི་བ་དང༌། །ཆོས་ལྡན་བསམ་ པ་ ཐམས་ཅད་ འགྲུབ་ གྱུར་
ཅིག །འཇིག་རྟེན་བདེ་ ཞིང་ ལོ་ལེགས་དང་། །འབྲུ་རྣམས་འཕེལ་ཞིང་ཆོས་
འཕེལ་དང༌། །བདེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་
འགྲུབ་ཤོག །ཕ་མ་སེམས་ཅན་ཐམས་ཅད་བདེ་དང་ལྡན་གྱུར་ཅིག །ངན་འགྲོ་
ཐམས་ཅད་རྟག་ཏུ་སྟོང་པ་དང་། །བྱང་ཆུབ་སེམས་དཔའ་གང་ན་སུ་བཞུགས་
པ། །དེ་དག་ཀུན་གྱི་སྨོན་ལམ་འགྲུབ་གྱུར་ཅིག །འབྱུང་པོ་གང་དག་ཕྱོགས་
འདིར་ལྷགས་གྱུར་ཏེ། །སའམ་འོན་ཏེ་བར་སྣང་འཁོད་པ་དང་། །སྐྱེ་དགུ་ཀུན་
ལ་རྟག་ཏུ་ བྱམས་བྱེད་ཤོག །ཉིན་དང་མཚན་དུ་ཆོས་ལ་སྤྱོད་གྱུར་ཅིག །
དཀར་ཕྱོགས་ལྷ་རྣམས་མཐུ་སྟོབས་མི་ཉམས་ཤིང༌། །བཟང་པོའི་ཞིང་སར་ལོ་
- 54 -



ཀླུའི་བུམ་གཏེར་གྱི་ཆོ་ག་འདོད་དགུའི་མཆོག་སྦྱིན། །
ཏོག་འཕེལ་བ་དང་། །དཔལ་འབྱོར་ལེགས་ཚོགས་བྱ་བ་དབྱར་མཚོ་ལྟར། །
གོང་ནས་གོང་དུ་འཕེལ་བའི་བཀྲ་ཤིས་ཤོག །ཅེས་བརྗོད། ཡེ་དྷར་མང་དུ་
འདོན་ཞིང་མེ་ཏོག་གི་ཆར་ཕབ་སྟེ། བརྟན་བཞུགས་བྱའོ། །དེ་ནས་ཀླུ་ཁང་གི་
ཐོག་འགེབས་ཤིང་འགྲུབ་ན་ཐོག་ངོས་ལ་དྲི་བཟང་གིས་འཁོར་ལོའི་རི་མོ་འབྲི།
ཆར་ཆུས་མི་གནོད་པའི་ཕྱིར་གཡམ་པས་བཀབ་ལ་དེའི་སྟེང་དུ་ནེའུ་གསིང་མེ་
ཏོག་དང་བཅས་པ། དེའི་སྟེང་དཀར་གོང་དགྲམ་མོ། དེ་ནས་ཀླུ་ཁང་དེ་ཉིད་
བསངས་སྦྱངས་ཧཱུཾ་ལས་རྣམ་སྣང་དུ་བསྐྱེད་དེ་མཆོད་བསྟོད་བྱས་ལ་འོད་དུ་ཞུ་
ནས་རིན་པོ་ཆེའི་གཞལ་མེད་ཁང་དུ་གྱུར་པར་བསམས་ལ། ཡེ་དྷར་མང་དུ་
བཟླ་ཞིང་བཀྲ་ཤིས་བྱའོ། །དེ་ལྟར་ཚུལ་བཞིན་དུ་བསྒྲུབ་ཅིང་གཏེར་དུ་སྦས་པ་
ཕན་ ཡོན་ མཐའ་ ཡས་ པ་ གསུངས་ཏེ། གནས་ སྐབས་ སུ་ ཕོངས་ པའི་ སྡུག་
བསྔལ་དང་བྲལ་བར་འགྱུར་བ་དང་། ཀླུའི་གནོད་པ་སོགས་ཉེར་འཚེ་མཐའ་
དག་ཞི་བ་དང་། མི་ནོར་ལོངས་སྤྱོད་འཕེལ་བ་དང་། །ཡུལ་ཁམས་ཐམས་ཅད་
དུ་ལོ་ལེགས་ཤིང་བདེ་སྐྱིད་འཕེལ་བ་སོགས་མང་དུ་གསུངས་སོ། །ཀླུ་བརྒྱད་
ཀྱི་སྔགས་དང་། འདབ་མ་གང་དུ་གང་འགོད་པ་རྣམས་ལ་བླ་མ་གོང་མ་རྣམས་
ཀྱི་གསུང་ལ་མི་འདྲ་བ་མང་དུ་འདུག་ཀྱང་རྡོ་རྗེ་འཆང་ཆེན་པོའི་ལམ་གྱི་རིམ་
པར་ཇི་ལྟར་གསུངས་པ་ལྟར་བཀོད་པ་ཡིན་པས་ཡིད་ཆེས་སུ་རུང་བ་ཡོད་ཅིང་
ཆོ་ག་གཞན་མ་རྣམས་ལ་བདག་བློ་དམན་སྦྱངས་པ་དམན་ཞིང་། ལྷག་པར་
འདི་སྐོར་ལ་འདྲིས་ཆུང་བས་ནོངས་པར་གྱུར་ན་མཁས་པ་རྣམས་ཀྱིས་དག་
པར་མཛད་དུ་གསོལ། ཚུལ་འདིར་འབད་པའི་དགེ་བས་འགྲོ་ཀུན་གྱི། །ལུས་
དང་སེམས་ཀྱི་ཉེར་འཚེ་ཀུན་ཞི་ཞིང་། །ཆོས་ལྡན་བསམ་པ་ཡིད་བཞིན་འགྲུབ་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པ་དང་། །བློ་བཟང་བསྟན་པ་ཕྱོགས་བཅུར་རྒྱས་གྱུར་ཅིག །ཅེས་ཀླུའི་བུམ་
གཏེར་གྱི་ཆོ་ག་འདོད་དགུའི་མཆོག་སྦྱིན་ཞེས་བྱ་བ་འདི་ནི། དོན་གཉེར་ཅན་
མང་པོས་འདི་ལྟ་བུ་ཞིག་ཉེ་བར་མཁོ་བས་བྲི་དགོས་སོ་ཞེས་བསྐུལ་བ་ལ་
བརྟེན་ནས། འཕགས་པ་ཀླུ་སྒྲུབ་ཀྱིས་མཛད་པའི་འདིའི་ཆོ་ག་དང༌། འཇམ་
དབྱངས་བཞད་པས་མཛད་པའི་འདིའི་ཆོ་ག་གཉིས་ལ་གཞི་བྱས། དེ་དག་ཏུ་
མི་གསལ་བ་ཁ་འགེངས་དགོས་པ་རྣམས་བླ་མ་གོང་མ་མང་པོའི་གསུང་དང་
ལག་ལེན་མཐོང་བརྒྱུད་དང་། ལྷག་པར་ཁྲི་ཆེན་རྡོ་རྗེ་འཆང་ནམ་མཁའི་མཚན་
ཅན་གྱིས་མཛད་ཚུལ་མཐོང་བ་སོགས་ཀྱིས་ཁ་བསྐངས་ཏེ། དགེ་སློང་ཡེ་ཤེས་
རྒྱལ་མཚན་གྱིས་རང་དང་སྐལ་བ་མཉམ་པ་དག་ལ་ཅུང་ཟད་ཕན་རེས་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་བ་ཀུན་ལ་ཕན་པར་
གྱུར་ཅིག། །།
- 56 -



༄༅། །གཏོར་མ་བརྒྱ་རྩ་བསྡུས་པ་སྙིང་པོར་དྲིལ་བ་ཕན་བདེའི་
ཆར་འབེབས་ཞེས་བྱ་བ་བཞུགས་སོ། །
བླ་མ་དང་འཕགས་པ་ཐུགས་རྗེ་ཆེན་པོ་དབྱེར་མ་མཆིས་པའི་ཞབས་ལ་
ཕྱག་འཚལ་ལོ། །དུས་ཐམས་ཅད་དུ་བརྩེ་བ་ཆེན་པོས་རྗེས་སུ་བཟུང་དུ་གསོལ།
དེ་ལ་འདིར་དལ་བའི་རྟེན་ལ་སྙིང་པོ་བླང་བའི་ཕྱིར་གཏོར་མ་བརྒྱ་རྩ་གཏོང་བར་འདོད་པས། གནས་གཙང་མར་ཡོ་བྱད་རྣམས་ཕྱག་
ལེན་བཞིན་བཤམས་ལ། ཁྲུས་བྱས་ཤིང་གཙང་སྦྲ་དང་ལྡན་པས་དགེ་སེམས་ཁྱད་པར་ཅན་གྱི་ངང་ནས་འདི་ལྟར་ཉམས་སུ་བླང་བར་
བྱའོ། །བདག་དང་མཁའ་མཉམ་འགྲོ་བ་མ་ལུས་པ། །བླ་མ་དཀོན་མཆོག་གསུམ་ལ་
སྐྱབས་སུ་འགྲོ །སེམས་ཅན་ཐམས་ཅད་སྲིད་མཚོ་ལས་སྒྲོལ་ཕྱིར། །བདག་གིས་
བྱང་ཆུབ་མཆོག་ཏུ་སེམས་བསྐྱེད་དོ། །སེམས་ཅན་ཐམས་ཅད་རྟག་ཏུ་བདེ་བ་
དང༌། །སྡུག་བསྔལ་རྒྱུ་བཅས་ཀུན་དང་བྲལ་བ་དང༌། །བདེ་བ་མཆོག་དང་ནམ་
ཡང་ མི་ འབྲལ་ ཞིང་། །ཕན་ ཚུན་ གནོད་ མེད་ བཏང་ སྙོམས་ ལྡན་ གྱུར་ ཅིག །
བདག་དང་སྣང་བ་ཐམས་ཅད་རང་བཞིན་གྱིས། །གྲུབ་པས་སྟོང་པའི་སྟོང་པ་ཉིད་
དུ་གྱུར། །སྟོང་པའི་ངང་ལས་རང་ཉིད་སྐད་ཅིག་གིས། །འཕགས་མཆོག་སྤྱན་རས་
གཟིགས་ཀྱི་སྐུ་རུ་བཞེངས། །ཕྱོགས་བཅུའི་རྒྱལ་བ་སྲས་དང་བཅས་པ་རྣམས། །
འཕགས་མཆོག་ཐུགས་རྗེ་ཆེན་པོའི་རྣམ་པ་རུ། །སྤྱན་དྲངས་ཐིམ་པས་གཉིས་སུ་
མེད་པར་གྱུར། །རྒྱལ་བ་རིགས་ལྔས་རང་ལ་དབང་བསྐུར་བས། །མགོན་པོ་འོད་
དཔག་མེད་ཀྱིས་དབུ་ལ་བརྒྱན། །སྐྱོན་གྱིས་མ་གོས་སྐུ་མདོག་དཀར། །རྫོགས་
སངས་རྒྱས་ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་
-57-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རས་གཟིགས་ལ་ཕྱག་འཚལ་ལོ། །ཨོཾ་མ་ཎི་པདྨེ་ཧཱུྃ། ཞེས་གཟུངས་ཅི་ནུས་བཟླ། དེ་ནས་མགྲོན་སྤྱན་
འདྲེན་པ་ནི། རང་ གི་ ཐུགས་ ཀའི་ ཧྲིལས་ འོད་ ཟེར་ འཕྲོས། བླ་ མ་ ཡི་ དམ་ མཆོག་
གསུམ་སྲུང་མའི་ཚོགས། །གནོད་བྱེད་གདོན་བགེགས་རིགས་དྲུག་མགྲོན་རྣམས་
ཀུན། །སྤྱན་དྲངས་སོ་སོའི་ གདན་ལ་བཞུགས་པར་གྱུར། །རྒྱས་པར་བྱེད་ན་མཚམས་འདིར་ཡན་
ལག་བདུན་པ་མཎྜལ་དང་བཅས་པ་དང་། ཁྲུས་གསོལ་ཆུ་སྦྱིན་རྣམས་བརྒྱ་རྩ་རྒྱས་པ་ནས་འབྱུང་བ་ལྟར་བྱའོ། །དེ་ནས་བརྒྱ་རྩ་དངོས་
གཞི་མགྲོན་སོ་སོ་ལ་རིམ་བཞིན་འབུལ་བ་ནི། ཨོཾ་བཛྲ་ ཨ་ མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་
ཝ་ཤུདྡྷསརྦ་དྷརྨསྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བྷོ་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་གཏོར་མ་དྭངས་ཤིང་
ཐོགས་པ་མེད་པ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཧཱུཾ།
ལན་གསུམ་གྱིས་བྱིན་གྱིས་བརླབས་ཏེ། མགྲོན་སོ་སོས་བདུད་རྩི་གསོལ་བས་ཚིམས་ཤིང་དགྱེས་པར་བསམས་ལ། ན་མསརྦ་
ཏ་ཐཱ་ག་ཏ་ཨ་བ་ལོ་ཀི་ཏེ། ཨོཾ་སམྦྷ་ ར་ སམྦྷ་ ར་ ཧཱུྃ། ལན་བཅུའམ། བདུན་ནམ་མ་མཐའ་གསུམ་ཙམ་
གྱིས་བསྔོས། ཨོ་ བཛྲ་ ཨགྷཾ། པཱད། པུཊྚེ། དྷུཔེ། ཨ་ ལོ་ ཀེ། གནྡྷེ། ནི་ ཝི་ བྱ། ཤཔྟ་ པྲ་
ཏཱིཙྪ་ཧཱུྃ་སྭཱཧཱ། འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་གཏོར་མ་
འདི། །བླ་མ་དཀོན་མཆོག་གསུམ་ལ་འབུལ། །བཞེས་ནས་མཆོག་དང་ཐུན་མོང་
གི །དངོས་ གྲུབ་ མ་ ལུས་ སྩལ་ དུ་ གསོལ། །ཨོཾ་ ཨཱཿཧཱུྃ། ལན་གསུམ་བརྗོད་ནས་བྱིན་གྱིས་བརླབས།
སམྦྷ་ རས་བསྔོས། ཨགྷཾ་ སོགས་ཀྱིས་མཆོད། འདོད་ ཡོན་ ལྔ་ ལྡན་ ཟག་མེད་ ཀྱི། །བདུད་ རྩིའི་
རྒྱ་མཚོའི་གཏོར་མ་འདི། །ཆོས་སྐྱོང་སྲུང་མའི་ཚོགས་ལ་འབུལ། །བཞེས་ནས་ཞི་
རྒྱས་ དབང་ དྲག་ གི །འཕྲིན་ལས་མ་ ལུས་ བསྒྲུབ་ཏུ་ གསོལ། །སྔར་ལྟར་བྱིན་གྱིས་བརླབས།
སམྦྷ་ རས་བསྔོས། ཨངྷ་ སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་ ཀྱི། །བདུད་རྩིའི་
རྒྱ་ མཚོའི་ གཏོར་ མ་ འདི། །ལྷ་ མིའི་ དྲང༌ སྲོང་ རྣམས་ ལ་ འབུལ། །བཞེས་ནས་
- 58 -



གཏོར་མ་བརྒྱ་རྩ་བསྡུས་པ་སྙིང་པོར་དྲིལ་བ་ཕན་བདེའི་ཆར་འབེབས།
བདག་ཅག་ཆོས་སྒྲུབ་པའི། །མཐུན་རྐྱེན་ཚང་བའི་བདེན་ཚིག་མཛོད། །སྔར་ལྟར་བྱིན་
གྱིས་བརླབས། སམྦྷ་རས་བསྔོས། ཨགྣི་ སོགས་ཀྱིས་མཆོད། འདོད་ ཡོན་ ལྔ་ ལྡན་ ཟག་ མེད་ ཀྱི། །
བདུད་རྩིའི་རྒྱ་མཚོའི་གཏོར་མ་འདི། །ལྷན་སྐྱེས་ནོར་ལྷའི་ཚོགས་ལ་འབུལ། །
བཞེས་ནས་བདག་ཅག་ཆོས་སྒྲུབ་པའི། །མཐུན་རྐྱེན་ལོངས་སྤྱོད་ཚང་བར་མཛོད།།
དེ་ ནས་ གཏོར་ སྣོད་ བཤལ་ ལ། གཏོར་ མ་ སྔར་ ལྟར་ བཤམས། བྱིན་ གྱིས་ བརླབས། སམྦྷ་རས་ བསྔོས། དེ་ བཞིན་
གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་
མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་
ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་
ཕྱག་འཚལ་ལོ། །འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་གཏོར་
མ་ འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་མ་མཛད་
པར། །སྡོང་ གྲོགས་ གནས་ པོ་ བཟང་ པོ་ མཛོད། ཨོཾ་ ཨཱཧཱུྃ་ ལན་གསུམ་བརྗོད་ནས་བྱིན་གྱིས་
བརླབས། སམྦྷ་རས་བསྔོས། དེ་བཞིན་གཤེགས་པ་བཞིའི་མཚན་བརྗོད། འདོད་ ཡོན་ ལྔ་ ལྡན་ ཟག་ མེད་
ཀྱི། །བདུད་རྩིའི་རྒྱ་མཚོའི་གཏོར་མ་འདི། །མི་མིན་མཐུ་ཅན་རྣམས་ལ་འབུལ། །
བཞེས་ནས་བདག་ཅག་ཆོས་སྒྲུབ་པའི། །འགལ་རྐྱེན་སོལ་ལ་མཐུན་རྐྱེན་སྒྲུབས།
སྔར་ལྟར་བྱིན་གྱིས་བརླབས། སམྦྷ་ རས་བསྔོས། དེ་བཞིན་གཤེགས་པ་བཞིའི་མཚན་བརྗོད། འདོད་ ཡོན་ ལྔ་ ལྡན་
ཟག་མེད་ཀྱི། །བདུད་རྩིའི་རྒྱ་མཚོའི་གཏོར་མ་འདི། །གནོད་བྱེད་གདོན་བགེགས་
ཚོགས་ལ་བསྔོ། །ཚིམས་ནས་གནོད་སེམས་ཞི་བ་དང་། །ཕན་བདེའི་བསམ་སྦྱོར་
བསྟེན་ པར་ མཛོད། །སྔར་ལྟར་བྱིན་གྱིས་བརླབས། སམྦྷ་རས་བསྔོས། དེ་བཞིན་གཤེགས་པ་བཞིའི་མཚན་བརྗོད།
འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་གཏོར་མ་འདི། །རིགས་
དྲུག་འགྲོ་བའི་ཚོགས་ལ་བསྔོ། །ཚིམས་ནས་སྡུག་བསྔལ་ལས་གྲོལ་ཏེ། །མྱུར་དུ་
59-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སངས་རྒྱས་ཐོབ་པར་ཤོག །དེ་ནས་གཏོར་སྣོད་བཤལ་ལ། གཏོར་མ་སྔར་ལྟར་བཤམས། བསངས་སྦྱངས་བྱིན་གྱིས་
བརླབས། སམྦྷ་རས་བསྔོས། དེ་བཞིན་གཤེགས་པ་བཞིའི་མཚན་བརྗོད། འདོད་ ཡོན་ ལྔ་ ལྡན་ ཟག་ མེད་
ཀྱི། །བདུད་ རྩིའི་ རྒྱ་ མཚོའི་ གཏོར་མ་འདི། །ཡི་དྭགས་ ཚོགས་ རྣམས་ ཀུན་ ལ་
བསྔོ། །བཀྲེས་སྐོམ་སྡུག་བསྔལ་ལས་གྲོལ་ཏེ། །ཟག་མེད་བདེ་བས་ཚིམས་གྱུར་
ཅིག །ཨོཾ་ ཨཱཧཱུྃ། ལན་གསུམ་བརྗོད་ནས་བྱིན་གྱིས་བརླབས། སམྦྷ་རས་བསྔོས། དེ་བཞིན་གཤེགས་པ་བཞིའི་མཚན་
བརྗོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་གཏོར་མ་འདི། །
ལན་ཆགས་མགྲོན་རྣམས་ཀུན་ལ་བསྔོ། །མཆོད་སྦྱིན་ གཏོར་མས་ཚིམས་གྱུར་
ནས། །ལན་ ཆགས་ ཤ་ འཁོན་ དག་ གྱུར་ ཅིག །སྔར་ལྟར་བྱིན་གྱིས་བརླབས། སམྦྷ་ རས་བསྔོས། དེ་
བཞིན་གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་ཀྱི། །བདུད་ རྩིའི་རྒྱ་མཚོའི་
གཏོར་མ་འདི། ཁས་ཞན་ལྷག་མགྲོན་རྣམས་ལ་བསྔོ། །མཆོད་སྦྱིན་གཏོར་མས་
ཚིམས་གྱུར་ནས། །ཤེས་རྒྱུད་ སྨིན་ཅིང་གྲོལ་གྱུར་ཅིག །བདག་གི་བསམ་པའི་
སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང་། །ཆོས་ཀྱི་དབྱིངས་ཀྱི་
སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང༌། །སེམས་ཅན་རྣམས་
ལ་ ཕན་གདགས་ཕྱིར། །དོན་རྣམས་གང་དག་བསམ་པ་ ཀུན། །དེ་དག་ཐམས་
ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །སྡིག་པ་ཅི་ཡང་མི་བྱ་
ཞིང་། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །
འདི་ནི་སངས་རྒྱས་བསྟན་པ་ཡིན། །ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་
དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་
པོ་འདི་སྐད་གསུངས། །སྐར་མ་རབ་རིབ་མར་མེ་དང་། སྒྱུ་མ་ཟིལ་པ་ཆུ་བུར་
དང༌། །རྨི་ལམ་གློག་དང་སྤྲིན་ལྟ་བུ། །འདུས་བྱས་ཆོས་རྣམས་དེ་ལྟར་བལྟ། །ཞེས་
-60-



གཏོར་མ་བརྒྱ་རྩ་བསྡུས་པ་སྙིང་པོར་དྲིལ་བ་ཕན་བདེའི་ཆར་འབེབས། །
སོགས་ཆོས་སྦྱིན་རྒྱས་བསྡུས་ཅི་རིགས་དང་། བདག་ ལ་ དེ་ དག་ སྡིག་ སྨིན་ཅིང་། །བདག་ དགེ་ མ་
ལུས་དེར་སྨིན་ཤོག །འགྲོ་བའི་སྡུག་བསྔལ་གང་ཅིའང་རུང༌། །དེ་ཀུན་བདག་ལ་
སྨིན་གྱུར་ཅིག །བྱང་ཆུབ་སེམས་དཔའི་དགེ་འདུན་གྱིས། །འགྲོ་བ་བདེ་ལ་འགོད་
པར་ ཤོག །ཅེས་གཏོང་ལེན་གྱི་དམིགས་པ་སྐྱོང་། མ་ རྙེད་ ཡོངས་ སུ་ མ་ ཤེས་ དང༌། །གང་ ཡང་
ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་
མཛད་ རིགས། བཛྲ་ མུ མགྲོན་ ཡེ་ ཤེས་ པ་ རྣམས་ བདག་ ཉིད་ ལ་ ཐིམ་ཞིང་།
འཇིག་རྟེན་པ་རྣམས་ཟང་ཟིང་གི་སྦྱིན་པས་རྒྱུད་སྨིན། ཆོས་ཀྱི་སྦྱིན་པས་རྒྱུད་
གྲོལ་ནས་རང་གནས་སུ་གཤེགས་པར་གྱུར། འདི་ལྟར་བགྱིས་པའི་བསོད་ནམས་
དང༌། །བདག་གི་དུས་གསུམ་དགེ་བའི་མཐུས། །ཉམ་ཐག་འགྲོ་བ་མཐའ་དག་
གི །མགོན་སྐྱབས་དམ་པར་བདག་གྱུར་ཅིག །ཚ་གདུང་དམྱལ་བའི་འཇིགས་པ་
རྣམས། །སྐྱོབ་བྱེད་བསིལ་བའི་ཆར་དང་ནི། །གྲང་བའི་དམྱལ་བ་མཐའ་དག་གི །
གདུང་ སེལ་ཉི་མའི་མཆོག་གྱུར་ཅིག །རོ་བརྒྱའི་ཟས་སྐོམ་རྒྱ་མཚོ་ཡིས། །ཡི་
དྭགས་མ་ལུས་དབུགས་འབྱིན་ཅིང་། །བཀོལ་སྤྱོད་རྨོངས་པའི་མུན་སེལ་བའི། །
སྒྲོན་མེའི་མཆོག་ཏུ་བདག་གྱུར་ཅིག །ཕྲག་དོག་འཐབ་རྩོད་ སྡུག་བསྔལ་གྱི། །
མདའ་ཆར་འབབ་ལ་གོ་ཆ་དང་། །འཆི་འཕོ་ལྟུང་བའི་ཆུ་འཁྲུག་པའི། །སྒྲོལ་བྱེད་
བརྟན་པོའི་གཟིངས་གྱུར་ཅིག །འཇིགས་རུང་སྐྱེ་རྒ་ན་འཆི་ཡི། །རིམས་ནད་དྲག་
པོས་གཙེས་པ་ལ། །ཉོན་མོངས་ནད་ཀུན་སེལ་བྱེད་པའི། །སྨིན་པའི་མཆོག་ཏུ་
བདག་གྱུར་ཅིག །བདག་གི་དབུལ་ཞིང་ཕོངས་རྣམས་ལ། །འདོད་དགུ་འབྱུང་
བའི་གཏེར་ཆེན་དང་། །གཉེན་དང་བྲལ་བས་གདུངས་རྣམས་ཀྱི། །གཉེན་དང་
བཤེས་སུ་ངེས་གྱུར་ཅིག །བདག་ཀྱང་ཚེ་རབས་ཐམས་ཅད་དུ། །དལ་འབྱོར་རྟེན་
- 61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཟང་དགེ་བའི་བཤེས། །ཡིད་བཞིན་ནོར་བུ་སྤྱི་བོར་འཛིན། །ཐོས་བསམ་སྒོམ་
པའི་གྲུར་ཞུགས་ནས། །སྐུ་གསུམ་གླིང་དུ་ཕྱིན་གྱུར་ཅིག །ཅེས་སྨོན་ལམ་ཤུགས་དྲག་ཏུ་གདབ་
ཅིང་། གཞན་ཡང་སྨོན་ལམ་གང་འགྲུབ་བྱའོ། །ཞེས་པ་འདི་ནི་དད་སྟོབས་དང་ལྡན་པ་དགེ་བསྙེན་མ་ཡེ་ཤེས་བཟང་མོས་གཏོར་མ་བརྒྱ་
རྩ་བསྡུས་པ་བྱ་ཚུལ་སྙིང་པོར་དྲིལ་བ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་ཐེག་ཆེན་
གླིང་དུ་སྦྱར་བའོ།། །། །
- 62 -



པ
༄༅། །བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་
མཆོད་གཏོར་འབུལ་བའི་རིམ་པ་དངོས་གྲུབ་
ཀུན་འབྱུང་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། རྒྱལ་ཀུན་ཐུགས་རྗེ་གཅིག་ཏུ་བསྡུས་པ་ལ། །
བློ་བཟང་ཐུབ་དབང་རྡོ་རྗེ་འཆང་ཆེན་ཞེས། །སྙན་པར་གྲགས་པ་ཟླ་མེད་བླ་མ་
དེས། །བྱང་ཆུབ་སྙིང་པོའི་བར་དུ་བདག་སྐྱོངས་ཤིག །བླ་མེད་རྡོ་རྗེ་ཐེག་པར་བ་
ཞུགས་རྣམས་ ཀྱིས། །དཀྱིལ་འཁོར་བ་རྣམས་ དགྱེས་ པ་ བསྐྱེད་ པ་དང་། །བདེ་
ཆེན་ ལྷན་སྐྱེས་ སྒྲུབ་ པའི་ ཐབས་ ཀྱི་མཆོག །ཚོགས་འཁོར་ ཆོ་ གའི་ལག་ ལེན་
མདོར་ བསྡུས་ བྲི། །དེ་ཡང་ལམ་ཐུན་མོང་བས་རྒྱུད་སྦྱངས་ནས་དབང་བཞི་རྣམ་པར་དག་པ་ཐོབ། དབང་དུས་སུ་ཁས་
བླངས་པའི་དམ་ཚིག་དང་སྡོམ་པ་ཚུལ་བཞིན་དུ་སྲུང་བའི་སྒྲུབ་པ་པོ་རྣམས་ཀྱིས་དཀྱིལ་འཁོར་གྱི་འཁོར་ལོ་ཐུན་བཞིར་བསྒོམས་ནས།
ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ལ་བརྩོན་པར་བྱེད་པ་ནི་བསྐལ་ཆེན་གྲངས་མེད་ལ་མི་ལྟོས་པར་སྙིགས་དུས་ཀྱི་ཚེ་ཐུང་གཅིག་
ལྟ་བུ་དུས་ཡུན་ཐུང་ངུ་ལ་སངས་རྒྱས་ཀྱི་རྒྱུ་ཚོགས་མཐའ་དག་མྱུར་དུ་རྫོགས་པར་བྱེད་པའི་ཐབས་མཁས་མན་ངག་གི་གནད་དམ་པ་ཡིན་
ལ། དུས་དུས་སུ་དམ་ཚིག་ཉམས་ཆགས་སྐོང་བ་དང་། རྩ་བརྒྱུད་ཀྱི་བླ་མ་ཡི་དམ་དཀྱིལ་འཁོར་གྱི་ལྷ་ཚོགས། དཔའ་བོ་དཔའ་མོ་ཆོས་
སྐྱོང་སྲུང་མའི་ཚོགས་དང་བཅས་པ་རྣམས་ཁྱད་པར་དུ་འཕགས་པའི་མཆོད་པས་དགྱེས་པ་ལྷག་པར་བསྐྱེད་པ་དང་། རང་ཉིད་ཉམས་
ལེན་ལ་བོགས་ལྷག་པར་དུ་འདོན་ཕྱིར་ཚོགས་འཁོར་གྱི་མཆོད་པ་བྱ་དགོས་པར་བླ་མེད་ཀྱི་རྒྱུད་རྣམས་ནས་ནན་ཏན་དུ་གསུངས་ཤིང་།
དེ་ཡང་འབྱོར་པ་ཆེ་ཞིང་བརྩོན་པ་དང་ལྡན་པ་རྣམས་ཀྱིས་ཉིན་རེར་ཚོགས་འཁོར་བྱ་བ་དང་། དེ་ལྟ་བུ་མ་གྲུབ་ཀྱང་ཟླ་རེར་ཚོགས་འཁོར་
བྱ་བ་དང༌། མ་མཐའ་ལོ་རེར་ཚོགས་འཁོར་ངེས་པར་བྱ་དགོས་པར་དཔལ་གསང་བ་འདུས་པའི་རྩ་རྒྱུད་ལེའུ་བཅུ་དྲུག་པ་རྩ་འགྲེལ་
སོགས་རྒྱུད་དང་གྲུབ་ཆེན་གྱི་གཞུང་མང་པོ་ནས་གསུངས། ཁྱད་པར་དུ་ཡང་འཁོར་ལོ་སྡོམ་པའི་རྣལ་འབྱོར་པ་རྣམས་ཀྱིས་ཟླ་བ་བྱུང་ངོ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཅོག་གི་ཡར་ངོ་མར་ངོའི་ཚེས་བཅུ་རྣམ་གཉིས་དང༌། ལྷག་པར་རྒྱལ་ཟླའི་ཚེས་བཅུ་རྣམ་གཉིས་ལ་ཚོགས་ཀྱི་མཆོད་པ་ལ་འབད་དགོས་
ཤིང་། དེ་ལྟར་བྱས་ན་ཡུལ་ཉེར་བཞིའི་དཔའ་བོ་དང་དཔའ་མོ་རྣམས་ཐུགས་དགྱེས་པ་ཆེན་པོས་ཡིད་ལྟར་མགྱོགས་པའི་ཤུགས་ཀྱིས་
སྐད་ཅིག་ལ་སྒྲུབ་པ་པོའི་གནས་སུ་བྱོན་ནས་མཆོད་པ་བཞེད་ཤིང་རྒྱུད་བྱིན་གྱིས་བརློབ་པ་དང་། དེའི་མཐུས་ཉམས་རྟོགས་ལྷག་པར་
འཕེལ་བར་འགྱུར་བར་གསུངས་སོ། །ཚོགས་འཁོར་གང་དུ་བྱ་བའི་གནས་ནི་རབ་ཏུ་དུར་ཁྲོད་དང་། ནགས་ཀྱི་སྨན་ལྗོངས་དང་། མཚོ་
གླིང་དང་། མཚན་མ་གཅིག་པ་དང༌། ཤིང་གཅིག་གི་དྲུང་སོགས་རྒྱུད་ནས་བཤད་པའི་གནས་ཁྱད་པ་ཅན་རྣམས་སུ་བྱས་ན་ཤིན་ཏུ་
བསྔགས་ཤིང༌། དེ་ལྟ་མིན་ཡང་རང་གང་དུ་སྒྲུབ་པ་བྱ་བའི་གནས་ཁང་སོགས་དབང་མ་ཐོབ་པ་དང་དམ་ཚིག་ཉམས་པ་དང་ལོག་ལྟ་ཅན་
སོགས་སྡིག་པ་ཅན་གྱི་སྐྱེ་བོ་མ་རུང་པས་དབེན་པ་གཙང་ཞིང་ཡིད་དུ་འོང་བའི་གནས་སུ་བྱའོ། །གནས་དེར་བདུད་རྩི་ལྔ་དང་བ་བྱུང་ལྔ།
གཞན་ཡང་ ཙན་དན་དཀར་དམར་དང་གུར་ཀུམ་སོགས་སྤོས་ཕྱེ་དྲི་ཞིམ་པོས་བྱུག །མེ་ཏོག་བསིལ་མ་གཅལ་དུ་དགྲམ། བླ་བྲེ་དང་
གདུགས་དང་རྒྱལ་མཚན་དང་བ་དན་སོགས་མཆོད་རྫས་ཅི་འབྱོར་གྱིས་བརྒྱན་པར་བྱ། འཁོར་ལོ་སྡོམ་པའི་བྲིས་སྐུ་སོགས་སྐུ་གསུང་
ཐུགས་རྟེན་རྣམས་ཀྱི་མདུན་དུ་མཆོད་པ་ཅི་འབྱོར་བཤམ། ཁྱད་པར་ནང་མཆོད་དང་ཚོགས་གཏོར་ཚོགས་ཤ་རྣམས་ངེས་པར་ཚང་བ་
དགོས་ཤིང་། གཞན་ཡང་འབྲས་ཆན་དང་འཁུར་བ་དང་ཤིང་འབྲས་ སོགས་ཟས་སྣ་ཅི་འཛོམས་གཙང་ཞིང་བཟང་ལ་གྱ་ནོམ་པ་
བཤམས། རྡོར་དྲིལ་དང་ཌ་མ་རུ་སོགས་ཡོ་བྱད་རྣམས་ཚོགས་པར་བྱས་ལ་སྒྲུབ་པ་པོ་རྣམས་གྲལ་དུ་འཁོར་ནས་བདེ་མཆོག་གི་མངོན་
རྟོགས་རྒྱས་བསྡུས་གང་རིགས་སྒོམ་པ་སྔོན་དུ་བཏང་སྟེ་བདག་ཉིད་ལྷའི་རྣལ་འབྱོར་དང་ལྡན་པའི་སྒོ་ནས་སྣོད་བཅུད་བྱིན་གྱིས་བརླབས་
པ་ནི། ཨེ་མ་ཧོ་ཡེ་ཤེས་རོལ་པ་ཆེ། ཞིང་ཁམས་ཐམས་ཅད་རྡོ་རྗེའི་ཞིང་། །གནས་
རྣམས་རྡོ་རྗེའི་ཕོ་བྲང་ཆེ། །ཀུན་བཟང་མཆོད་སྤྲིན་རྒྱ་མཚོ་འབར། །ལོངས་སྤྱོད་
འདོད་ དགུའི་ དཔལ་ དང་ ལྡན། །བཅུད་རྣམས་ དཔའ་ བོ་ དཔའ་ མོ་དངོས། །མ་
དག་འཁྲུལ་པའི་མིང་ཡང་མེད། །དག་པ་རབ་འབྱམས་འབའ་ཞིག་གོ །ཞེས་བརྗོད་ལ་
གནས་ཁང་དེ་ཉིད་ཐ་མལ་པའི་རྣམ་པ་ཅན་མིན་པར། དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་རྡོ་རྗེའི་ས་གཞི་ར་བ་གུར་བླ་
རེ་མེ་རི་དང་བཅས་པའི་དབུས་སུ་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་
དང་ལྡན་པ། མཚན་ཉིད་ཐམས་ཅད་ཡོངས་སུ་རྫོགས་པ་དཔལ་འཁོར་ལོ་སྡོམ་པའི་ཕོ་བྲང་དངོས་སུ་མོས། བཅུད་རྣམས་ཀྱང་ཐ་མལ་
- 64 -



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
པའི་རྣམ་པ་ཅན་མིན་པར་བདེ་མཆོག་གི་ལྷ་ཡབ་ཡུམ་གྱི་རྣམ་པ་ཅན་སོགས་ལྷ་དང་ལྷ་མོའི་རང་བཞིན་དུ་གྱུར་པར་མོས། དེ་ནས་མཆོད་
རྫས་བྱིན་གྱིས་བརླབ་པ་ལ་སྔར་མངོན་རྟོགས་རྒྱས་པ་བསྒོམས་ནས་ནང་མཆོད་བྱིན་རླབས་བྱས་ཟིན་པ་ཡིན་ན་དེས་ཆོག་ཅིང་། དེ་མིན་
འདིར་ནང་མཆོད་བྱིན་བརླབ་བྱ་དགོས་པས་དེའི་ཚུལ་ནི། ཨོ་ ཁཎཱ་ རོ་ ཧི་ ཧཱུཾ་ ཧཱུཾ་ ཕཊ། ཨོཾ་ སྭ་ བྷ་ ཝ་
ཤུདྡྷསརྦ་དྷརཿསྭ་ བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་
ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་གཡས་གཡོན་
གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་བྱུང་བའི་མེའི་དཀྱིལ་
འཁོར་དམར་པོ་གྲུ་གསུམ་པ་གྲྭ་གསུམ་དུ་མེ་འབར་བས་མཚན་པའི་སྟེང་དུ་ཨོ་
ཨཱཧཱུྃ་གསུམ་ལས་བྱུང་བའི་མི་མགོ་རློན་པའི་སྒྱེད་བུ་གསུམ་ལ་གནས་པའི་ཨ་
དཀར་པོ་ལས་བྱུང་བའི་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བའི་ནང་
གི་ཤར་དུ་ཨོཾ་དཀར་པོ་ལས་བྱུང་བའི་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལྗང་
ཁུ་ལས་བྱུང་བའི་ཀླད་པ་ཁཾ་གིས་མཚན་པ། ནུབ་ཏུ་ཨོཾ་དམར་པོ་ལས་བྱུང་བའི་
བྱང་སེམས་དཀར་པོ་ཨཾ་གིས་མཚན་པ། ལྷོར་ཀྲྀ་སེར་པོ་ལས་བྱུང་བའི་རཀྟ་ཀྲྀ་
གྱིས་མཚན་པ། དབུས་སུ་ཧཱུྃ་མཐིང་ག་ལས་བྱུང་བའི་དྲི་ཆུ་ཧཱུྃ་གིས་མཚན་པ། མེར་
ལཾ་དཀར་པོ་ལས་བྱུང་བའི་བ་ལང་གི་ཤ་ལཾ་གྱིས་མཚན་པ། བདེན་བྲལ་དུ་མཾ་
སྔོན་པོ་ལས་བྱུང་བའི་ཁྱིའི་ཤ་མཾ་གྱིས་མཚན་པ། རླུང་དུ་པཾ་དམར་པོ་ལས་བྱུང་
བའི་གླང་པོ་ཆེའི་ཤ་པཾ་གྱིས་མཚན་པ། དབང་ལྡན་དུ་ཏཾ་ལྗང་ཁུ་ལས་བྱུང་བའི་
རྟའི་ཤ་ཏཾ་གྱིས་མཚན་པ། དབུས་སུ་བཾ་དམར་པོ་ལས་བྱུང་བའི་མིའི་ཤ་ཁཾ་གྱིས་
མཚན་པ། རླུང་གཡོས་པ་ལས་མི་འབར་བའི་དྲོད་ཀྱིས་རྫས་རྣམས་ཡི་གེ་དང་
བཅས་པ་ཞུ་ནས། ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་
ཧཱུྃ་དཀར་པོ་ལས་བྱུང་བའི་ཁ་ཊཾ་ག་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རང་བཞིན་ཅན་མགོ་ཐུར་དུ་བལྟས་པ་ཐོད་པར་ལྷུང་སྟེ་ཞུ་བས་བཅུད་དེ་དག་
དངུལ་ཆུའི་མདོག་ཅན་བསིལ་བར་གྱུར། ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱི། ལི་ལཱི།
ཨེ་ཨེ། ཨོ་ཨཽ། ཨཾ་ཨ ཀ་ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་
ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵ་ཧཱུྃ་ཧཱུྃ་ཕཊ། ཡི་གེ་དེ་ཉིད་ཁ་དོག་སྣ་
ཚོགས་ པ་བདུད་ རྩིའི་སྟེང་ དུ་གནས་པ་ཡོངས་སུ་གྱུར་ པ་ ལས་ ཨོཾ་དཀར་པོ།
ཨཱདམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་གནས་པ་ལས་འོད་ཟེར་འཕྲོས་
པས། རྒྱ་ མཚོ་ ལ་ སོགས་ པ་ ན་ གནས་ པའི་ བདུད་ རྩི་ དང༌། ཕྱོགས་ བཅུ་ ན་
བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཐམས་ཅད་ཀྱི་ཐུགས་ཀའི་
ས་བོན་ལས་ཡེ་ཤེས་ཀྱི་བདུད་རྩི་བཀུག་ཅིང་། འོད་ཟེར་གྱིས་འགྲོ་བ་རྣམས་
འཁོར་ལོ་གསུམ་གྱི་ལྷར་བྱས་པའི་དཔའ་བོ་དང་དཔའ་མོ་བཀུག་པ་རྣམས་ཀྱང་
སྙོམས་པར་འཇུག་པ་སྔོན་དུ་འགྲོ་བས་ཞུ་བ་ཨོ་ཨཱཿ ཧཱུྃ་གསུམ་ལ་ཐིམ་ཞིང་། དེ་
གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་གྱུར། ཨོཾ་ཨཱཿཧཱུྃ། ལན་གསུམ་བརྗོད། དེ་ནས་
མཆོད་རྫས་རྣམས་བྱིན་གྱིས་བརླབ་པ་ནི། ཨོ་ ཁཎྜ་ རོ་ཧི་ཧཱུཾ་ཧཱུཾ་ ཕཊ། ཨོཾ་ སྭ་ བྷཱ་ཝ་ཤུདྡྷསརྦ་དྷརྨཱཝསྭ་
བྷ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བྱུང་བའི་ཐོད་པ་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ། ཧཱུྃ་ཞུ་བ་ལས་བྱུང་བའི་མཆོད་ཡོན། ཞབས་
བསིལ། མེ་ ཏོག བདུག་ སྤོས། མར་མེ། དྲི། ཞལ་ཟས། རོལ་ མོ་ ལ་ སོགས་ པ་
རྣམས་རང་བཞིན་སྟོང་པ། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་
གྱུར། ཨོཾ་ཨགྷཾ་ཨཱཧཱུཾ། ཨོཾ་པཱདཾ་ཨཱཧཱུཾ། ཨོཾ་བཛྲ་པུལླེ་ཨཱཧཱུཾ། ཨོཾ་བཛྲ་དྷུ་པེ་ཨཱཧཱུཾ། ཨོཾ་
བཛྲ་དཱི་པེ་ཨཱཿཧཱུྃ༔ ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ནི་ཝི་དྱ་ཨཱཿཧཱུཾ། ཨོཾ་བཛྲ་ཤཔྟ་ཨཱཧཱུཾ།
- 66-



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
ཨོ་བཛྲ་རཱུ་པ་ཨཱཧཱུཾ། ཨོཾ་བཛྲ་ཤཔྟ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་ར་ས་ཨཱཧཱུྃ།
ཨོ་ བཛྲ་ སྤྱན་ ཨཱཧཱུཾ། དེ་ནས་ཚོགས་རྫས་རྣམས་ལ་ཆང་ཆུ་ནང་མཆོད་རྣམས་ཀྱིས་རིམ་བཞིན་བྲན་ཏེ་ནང་མཆོད་ལྟར་བྱིན་
གྱིས་བརླབ་བོ། །དེ་ནས་མདུན་བསྐྱེད་དཀྱིལ་འཁོར་སྒྲུབ་མཆོད་དང་འབྲེལ་བ་ཡིན་ན་དཀྱིལ་འཁོར་སྒྲུབ་ཅིང་ཕྱི་ནང་གསང་བ་དེ་ཁོ་ན་
ཉིད་ཀྱི་མཆོད་པ་སོགས་བྱས་ནས་གཏོར་འབུལ་གྱི་རྗེས་སུ་ཚོགས་མཆོད་བྱ་བ་ཡིན་པས་སྐབས་འདིར་སྤྱན་འདྲེན་བྱ་མི་དགོས་ལ། ཡང་
བླ་མ་མཆོད་པའི་ཆོ་ག་དང་འབྲེལ་བ་ཡིན་ན་སྔོན་དུ་བླ་མ་མཆོད་པའི་ཚོགས་ཞིང་གསལ་བཏབ་ནས་ཡེ་ཤེས་པ་སྤྱན་དྲངས་། སྐུ་ཁྲུས་
གསོལ་བ་དང༌། ཕྱག་འཚལ་བ་དང༌། ཆུ་བཞི་ཕྱི་ནང་གི་ཉེར་སྤྱོད་མཆོད་པའི་མཎྜལ་ནང་མཆོད་རྣམས་ཕུལ་བའི་རྗེས་སུ་ཚོགས་མཆོད་
བྱ་བ་དབེན་ས་སྙན་བརྒྱུད་ཀྱི་ཕྱག་ལེན་དུ་སྣང་བས་གསར་དུ་སྤྱན་འདྲེན་བྱ་མི་དགོས་ལ། དེ་ལྟ་བུའི་སྒྲུབ་མཆོད་དང་མ་འབྲེལ་བར་
ཚོགས་མཆོད་རྐྱང་པ་བྱ་བ་ཡིན་ན་ཚོགས་ཞིང་སྤྱན་འདྲེན་དགོས་པས། དེའི་ཚུལ་ནི། ཕོ། ཐུགས་ རྗེའི་ བདག་ ཉིད་
རྩ་བརྒྱུད་བླ་མ་དང་། །ཡི་དམ་ལྷ་ཚོགས་སྐྱབས་གནས་དཀོན་མཆོག་གསུམ། །
དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས། །སྤྱན་འདྲེན་མཆོད་པའི་གནས་
འདིར་ གཤེགས་ སུ་ གསོལ། །ཞེས་རོལ་མོ་དབྱངས་དང་བཅས་སྤྱན་དྲངས། བདེ་ ཆེན་ ཀུན་ བཟང་
མཆོད་སྤྲིན་རྒྱ་མཚོའི་དབུས། །གསེར་གྱི་མྱུ་གུ་བཀྲམ་པའི་གདོང་ལྔའི་ཁྲི། །སྣ་
ཚོགས་པད་ཟླ་ཉི་མའི་གདན་མཆོག་ལ། །ཞབས་སེན་འོད་ཆགས་བརྟན་པར་
བཞུགས་སུ་གསོལ། །ཞེས་བརྗོད་ལ། མདུན་གྱི་ནམ་མཁར་རྩ་བརྒྱུད་ཀྱི་བླ་མ་ཡི་དམ་
དཀྱིལ་འཁོར་གྱི་ལྷ་ཚོགས་སངས་རྒྱས་བྱང་སེམས་ཉན་རང་དཔའ་བོ་དཔའ་མོ་
ཆོས་སྐྱོང་སྲུང་མའི་ཚོགས་དང་བཅས་པ་ནམ་མཁའི་དབྱིབས་ཐམས་ཅད་ཡོངས་
སུ་གང་བ་དགྱེས་པ་ཆེན་པོས་བཞུགས་པར་བསམ། འགྲོ་བ་ རིགས་དྲུག་གི་བསྡུས་
པའི་མཁའ་ཁྱབ་ཀྱི་སེམས་ཅན་ཐམས་ཅད་ ཀྱང་བཀུག་སྟེ། ཐ་མལ་ གྱི་ལུས་
རྣམས་འོད་གསལ་དུ་བཅུག་སྟེ་སྦྱངས་ནས་བདེ་མཆོག་གི་ལྷ་ཡབ་ཡུམ་སོགས་ལྷ་
དང་ལྷ་མོའི་རང་བཞིན་ཤ་སྟག་ཏུ་གྱུར་ནས་གནས་པར་བསམ་མོ། ། དེ་ནས་མཆོད་པ་འབུལ་བ་ནི་ཤེས་ཤིང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྤྲོ་ན་རྗེ་རིན་པོ་ཆེས་མཛད་པའི་དག་ ཅིང་ དྲི་ མེད་ ཡིད་ འོང་ བའི་ ཞེས་སོགས་ཆུ་བཞི་དང་། ཏིང་ འཛིན་
པིར་ གྱིས་ བྲིས་ པའི་ སྨིན་ ལེགས་ གཟུགས་ ཞེས་སོགས་ཉེར་སྤྱོད་རོལ་མོ་དང་བཅས་པ་དང་། འདོད་ཡོན་ལྔ།
གདུགས། རྒྱལ་མཚན། བླ་བྲེ། རྒྱལ་སྲིད་སྣ་བདུན་རྣམས་འབུལ་བའི་བདེ་མཆོག་གི་མཆོད་ཕྲེང་རྣམས་བྱིན་རླབས་ཤིན་ཏུ་ཆེ་བས་དེ་
བཞིན་དུ་འབུལ། །དེ་ཙམ་མི་ནུས་ན་མདོར་བསྡུས་ཤིག་བྱ་ཚུལ་ནི། རྣམ་ དག་ བདེ་ ཆེན་ ཡེ་ ཤེས་ རང་ བཞིན་
ལས། །བདེ་ཆེན་རབ་སྟེར་ལྷ་མོ་མཆོད་ཡོན་མ། །མཆོད་ཡུལ་ལྷ་རྣམས་དགྱེས་པ་
བསྐྱེད་ཕྱིར་འབུལ། །བཞེས་ནས་བདེ་ཆེན་དངོས་གྲུབ་སྩལ་དུ་གསོལ། །ཨོཾ་ཨཱཋགུ་
རུ་བཛྲ་ཤྲཱི་ཧེ་རུ་ཀ་ས་པ་རི་ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་མཆོད་ཡོན་གྱི་གནས་སུ་
ཞབས་ བསིལ། མེ་ ཏོག ། བདུག་ སྤོས། མར་མེ། དྲི་ ཆབ། ཞལ་ ཟས། རོལ་ མོ་
རྣམས་དང་། ཨགྷཾ་གྱི་གནས་སུ། པཱ་ཏྱཾ། པུཤྲཱི། དྷུ་པེ། དཱི་པེ། གནྡྷེ། ནེ་ཝི་དྱེ། ཤཔྟ་རྣམས་བཅུག་ལ་
འབུལ། རྣམ་དག་བདེ་ཆེན་ཡེ་ཤེས་རང་བཞིན་ལས། །བདེ་ཆེན་རབ་སྟེར་གཟུགས་
ཀྱི་རྡོ་རྗེ་མ། ། མཆོད་ཡུལ་ལྷ་རྣམས་དགྱེས་པ་བསྐྱེད་ཕྱིར་འབུལ། །བཞེས་ནས་
བདེ་ཆེན་དངོས་གྲུབ་སྩལ་དུ་གསོལ། །ཨོཾ་ཨཱགུ་རུ་བཛྲ་ཤྲཱི་ཧེ་རུ་ཀ་ས་པ་རི་ཝཱ་ར་
རཱུ་པ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ་གཟུགས་ཀྱི་རྡོ་རྗེ་མའི་གནས་སུ་སྒྲ་ཡི་རྡོ་རྗེ་མ། དྲི་ཡི་རྡོ་
རྗེ་མ། རོ་ཡི་རྡོ་རྗེ་མ། རེག་བྱ་རྡོ་རྗེ་མ་རྣམས་བཅུག །རཱུ་པའི་གནས་སུ། ཤཔ། གནྡྷེ། ར་ས།
སྤརྨ་རྣམས་བཅུག་ལ་འབུལ། དེ་ནས། ཨོཾ་བཛྲ་ཝཱི་ ཎེ་ཧཱུཾ་ཧཱུཾ་ ཕཊ། ཨོཾ་བཛྲ་ཝཱ་ ཤེ་ ཧཱུཾ་ ཧཱུཾ་ ཕཊ། ཨོཾ་
བཛྲ་ མྲྀ་ཏཾ་གི་ཧཱུྃ་ཧཱུྃ་ཕཊ། ཨོཾ་བཛྲ་མུ་ར་ཛེ་ཧཱུྃ་ཧཱུྃ་ཕཊ། ཨོཾ་བཛྲ་ཧཱ་སྱ་ཧཱུྃ་ཧཱུྃ་ཕཊ། ཨོཾ་
བཛྲ་ལཱ་སྱ་ཧཱུྃ་ཧཱུྃ་ཕཊ། ཨོཾ་བཛྲ་གཱི་ཏི་ཧཱུཾ་ཧཱུཾ་ཕཊ། ཨོཾ་བཛྲ་ཀྲྀ་ཏ་ཧཱུྃ་ཧཱུྃ་ཕཊ། ཨོཾ་བཛྲ་
པུཊྚེ་ཧཱུཾ་ཧཱུཾ་ཕཊ། ཨོཾ་བཛྲ་དྷུ་པེ་ཧཱུྃ་ཧཱུྃ་ཕཊ། ཨོཾ་བཛྲ་དཱི་པེ་ཧཱུྃ་ཧཱུྃ་པཊ། ཨོཾ་བཛྲ་གནྡྷེ་ཧཱུྃ་
ཧཱུྃ་ཕཊ། ༀ་རཱུ་པ་བཛཱི་ཧཱུཾ་ཧཱུཾ་ཕཊ། ཨོཾ་ར་ས་བཛཱི་ཧཱུཾ་ཧཱུཾ་ཕཊ། ཨོ་སྤན་བཛཱི་ཧཱུྃ་ཧཱུྃ་ཕཊ།
ཨོ་ དྷརྨ་ དྷ་ ཏུ་ བཛྲ་ ཧཱུཾ་ ཧཱུཾ་ ཕཊ། ཅེས་རིག་མ་བཅུ་དྲུག་གིས་མཆོད། དེ་དག་གི་ཚེ་རང་ གི་ སྙིང་ ག་ ནས་
- 68 -



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
མཆོད་པའི་ལྷ་མོ་ཕྱག་ན་མཆོད་རྫས་དེ་དང་དེ་དག་ཐོགས་པ་དཔག་ཏུ་མེད་པ་
སྤྲོས་ཏེ། མཆོད་ཡུལ་རྣམས་ལ་མཆོད་པ་དེ་དང་དེ་དག་ཕུལ་ཏེ་ཟག་མེད་ཀྱི་བདེ་
བ་ཁྱད་པར་ཅན་བསྐྱེད་ནས་མཆོད་ལྷ་རྣམས་རང་གི་སྙིང་གའི་ཧཱུྃ་ལ་བསྡུའོ། །དེ་
ནས། རང་གི་སྙིང་གའི་ཧཱུྃ་ལས་བྱུང་བའི་ སྙིང་པོའི་རྣལ་འབྱོར་མ་བཞི་དང་། སྒོ་
མཚམས་མ་བརྒྱད་ཀྱིས་ཐོད་པ་ན་གནས་པའི་བདུད་རྩི་ལྔས་མཆོད། ཨོཾ་སརྦ་
བཛྲ་ཀཱ་མི་ནི་སརྦ་བྷ་ཀྵ་ཤོ་དྷ་ཡ་གུ་རྒྱ་བཛྲ་པ་ཎི་སྭཱཧཱ། ཨོཾ་ཨཱཿཧཱུྃ། གནས་བཞི་དང་
གསང་གནས་བྱིན་གྱིས་བརླབས་པའི་ཡབ་ཡུམ་སྙོམས་པར་ཞུགས་པའི་བྱང་
སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་
སླེབ་པ་ན་མཆོག་དགའ། སྙིང་ག་ནས་ལྟེ་བར་སླེབ་པ་ན་ཁྱད་པར་གྱི་དགའ་བ།
ལྟེ་བ་ནས་ནོར་བུའི་རྩེར་སླེབ་པ་ན་ལྷན་ཅིག་སྐྱེས་དགའི་ཡེ་ཤེས་སྐྱེས་པས་ལྷ་
ཐམས་ཅད་ཀྱིས་ཀྱང་། བདེ་བ་ཆེན་པོ་ཉམས་སུ་མྱོང་བར་གྱུར། དཀྱིལ་འཁོར་
བའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མེད་པའི་ཏིང་ངེ་
འཛིན་ལ་སྙོམས་པར་ཞུགས་པས། དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། །
ཅེས་བརྗོད། བདེ་མཆོག་དྲིལ་བུ་ལྷ་ལྔའི་སྒོ་ནས་ཚོགས་མཆོད་བྱ་ཚེ། རང་ གི་ ཐུགས་ ཀའི་ ཧཱུཾ་ ལས་ བྱུང་ བའི་
སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྔས་ལྷ་རྣམས་ལ་
མཆོད་པར་གྱུར། ཨོཾ་སརྦ་བཛྲ་ཀཱ་མི་ནི་སརྦ་བྷ་ཀྵ་ཤོ་དྷ་ཡ་གུ་བྱ་བཛྲ་པ་ཎི་སྭཱཧཱ།
ཞེས་བརྗོད་ཅིང་ནང་མཆོད་འབུལ། ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་པོ་བསྐྱེད་པས་
ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར། ཅེས་བརྗོད་ཅིང་གསང་བ་
དང་དེ་ཁོ་ན་ཉིད་ཀྱི་མཆོད་པས་དགྱེས་པར་བསམ་མོ། །དེ་ནས། ཨོཾ་བཅོམ་ ལྡན་ དཔའ་ བོའི་ དབང་ ཕྱུག་ ལ་
ཕྱག་འཚལ་ཧཱུྃ་ཧཱུྃ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུྃ་ཧཱུྃ་ཕཊ།
69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཨོ་ རལ་པའི་ཅོད་པན་མི་བཟད་པ་དང་ལྡན་ཧཱུཾ་ ཧཱུཾ་ ཕཊ། ཨོ་མཆེ་བ་རྣམ་པར་
གཙིགས་པ་འཇིགས་པའི་ཞལ་ཧཱུྃ་ཧཱུྃ་ཕཊ། ཨོ་སྟོང་ཕྲག་ཕྱག་ནི་འབར་བའི་འོད་
ཟེར་ཅན་ཧཱུྃ་ཧཱུྃ་ཕཊ། ཨོ་དགྲ་སྟ་ཞགས་གདེངས་མདུང་དག་ཁ་ཊཾ་འཛིན་ཧཱུྃ་ཧཱུྃ་ཕཊ།
ཨོ་སྟག་གི་པགས་པའི་ན་བཟའ་འཛིན་པ་ཅན་ཧཱུཾ་ཧཱུཾ་ ཕཊ། ཨོ་སྐུ་ཆེན་དུད་ཁ་
བགེགས་མཐར་མཛད་ལ་འདུད་ཧཱུྃ་ཧཱུྃ་ཕཊ། ཨོཾ་བཅོམ་ལྡན་འདས་མ་རྡོ་རྗེ་ཕག་
མོ་ལ་ཕྱག་འཚལ་ཧཱུྃ་ཧཱུྃ་ཕཊ། ཨོ་འཕགས་མ་རིག་མའི་དབང་ཕྱུག་ཁམས་གསུམ་
གྱིས་མི་ཐུབ་ཧཱུཾ་ཧཱུཾ་ ཕཊ། ཨོ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་
འཇོམས་ཧཱུཾ་ཧཱུཾ་ཕཊ། ཨོ་རྡོ་རྗེ་གདན་བཞུགས་གཞན་གྱིས་མི་ཐུབ་དབང་བྱེད་སྤྱན་
ཧཱུྃ་ཧཱུྃ་ཕཊ། ཨོ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམས་པར་མཛད་ཧཱུཾ་ཧཱུཾ་
ཕཊ། ཨོཾ་བདུད་རྣམས་སྐྲག་ཅིང་སེམས་པས་གཞན་གྱི་ཕྱོགས་ལས་རྒྱལ་ཧུ་ཧཱུྃ་
ཕཊ། ཨོ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུྃ་ཧཱུྃ་ཕཊ།
ཨོ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུྃ་ཧཱུྃ་ཕཊ། ཅེས་རྐང་བརྒྱད་ཀྱིས་བསྟོད།
མཆོད་པ་དེ་དག་མ་བྱས་ཀྱང་ཚོགས་མཆོད་དངོས་གཞིའི་ཆོ་ག་ཆད་པའི་སྐྱོན་དུ་མི་འགྱུར་བས་གང་མོས་བྱའོ། །དེ་ནས་ཚོགས་མཆོད་
དངོས་གཞི་འཐུལ་བ་ནི། ཧོ༔ ཏིང་ འཛིན་ སྔགས་ དང༌ ཕྱག་རྒྱས་ བྱིན་བརླབས་པའི། །ཟག་
མེད་བདུད་རྩིའི་ཚོགས་མཆོད་རྒྱ་མཚོ་འདི། །རྩ་ བརྒྱུད་བླ་མའི་ཚོགས་རྣམས་
མཉེས་ ཕྱིར་ འབུལ། །ཨོཾ་ ཨཱཧཱུྃ། འདོད་དགུའི་ དཔལ་ ལ་ རོལ་ པས་ ཚིམ་མཛད་
ནས། །ཨེ་མ་ཧོ། བྱིན་རླབས་ཆར་ཆེན་དབབ་ཏུ་གསོལ། །ཨོཾ་ཨཱགུ་རུ་བཛྲ་དྷ་ར་
ས་པ་རི་ཝཱ་ར་ག་ཎ་ཙ་ཀྲ་ཁཱ་ཧི། པཉྩ་ཨ་མྲྀ་ཏ་ཁཱ་ཧི། ཧོ། ཏིང་ངེ་འཛིན་སྔགས་
དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་ཚོགས་མཆོད་རྒྱ་མཚོ་
འདི། །ཡི་ དམ་ ལྷ་ ཚོགས་ འཁོར་ བཅས་ མཉེས་ ཕྱིར་ འབུལ། ཨོཾ་ ཨཱཧཱུྃ། འདོད་
- 70 -



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
དགུའི་དཔལ་ལ་རོལ་པས་ཚིམ་མཛད་ནས། ཨེ་མ་ཧོ༔ དངོས་གྲུབ་ཆར་ཆེན་
དབབ་ཏུ་གསོལ། །ཨོཾ་ཨཱཤྲཱི་ཧེ་རུ་ཀ་ས་པ་རི་ཝཱ་ར་ག་ཎ་ཙཀྲ་ཁཱ་ཧི། པཉྩ་ཨ་མྲྀ་ཏ་
ཁཱ་ ཧི། ཧོ༔ ཏིང་ འཛིན་ སྔགས་ དང༌ ཕྱག་ རྒྱས་ བྱིན་བརླབས་ པའི། །ཟག་ མེད་
བདུད་རྩིའི་ཚོགས་མཆོད་རྒྱ་མཚོ་འདི། །དཀོན་མཆོག་རིན་ཆེན་ཚོགས་རྣམས་
མཉེས་ ཕྱིར་ འབུལ། །ཨོཾ་ ཨཱཧཱུྃ། འདོད་དགུའི་དཔལ་ ལ་ རོལ་ པས་ ཚིམ་མཛད་
ནས། །ཨེ་མ་ཧོ༔ དམ་ཆོས་ཆར་ཆེན་དབབ་ཏུ་གསོལ། །ཨོཾ་ཨཱརཏྣ་ཏྲ་ཡ་ས་པ་རི་
ཝཱ་ར་ག་ཎ་ཙཀྲ་ཁཱ་ཧི། པཉྩ་ཨ་མྲྀ་ཏ་ཁཱ་ཧི། ཧོ༔ ཏིང་འཛིན་སྔགས་དང་ཕྱག་རྒྱས་
བྱིན་བརླབས་པའི། ། ཟག་མེད་བདུད་རྩིའི་ཚོགས་མཆོད་རྒྱ་མཚོ་འདི། །མཁའ་
འགྲོ་ཆོས་སྐྱོང་ཚོགས་རྣམས་མཉེས་ཕྱིར་འབུལ། །ཨོཾ་ཨཱཧཱུཾ། འདོད་དགུའི་དཔལ་
ལ་ རོལ་ པས་ ཚིམ་མཛད་ ནས། །ཨེ་ མ་ ཧོ འཕྲིན་ ལས་ ཆར་ ཆེན་ དབབ་ དུ་
གསོལ། །ཨོཾ་ཨཱཌཱ་ཀི་དྷརྨ་པཱ་ལ་ས་པ་རི་ཝཱ་ར་ག་ཎ་ཙཀྲ་ཁཱ་ཧི། པཉྩ་ཨ་མྲྀ་ཏ་ཁཱ་
ཧི། ཧོ༔ ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་
རྩིའི་ཚོགས་མཆོད་རྒྱ་མཚོ་འདི། །མར་གྱུར་སེམས་ཅན་ཚོགས་རྣམས་མཉེས་ཕྱིར་
འབུལ། །ཨོཾ་ཨཱཿཧཱུྃ། འདོད་དགུའི་དཔལ་ལ་རོལ་ པས་ཚིམ་མཛད་ནས། །ཨེ་མ་
ཧོ༔ འཁྲུལ་སྣང་སྡུག་བསྔལ་ཞི་གྱུར་ཅིག །ཨོ་ཨཱཥ་ཌ་ཀྭ་ལ་ཨ་ར་ག་ཎ་ཙཀྲ་ཁཱ་
ཧི། པཉྩ་ ཨ་ མྲྀ་ ཏ་ ལཱ་ ཧི། དེ་ནས་ལས་ཀྱི་རྡོ་རྗེས་ཚོགས་ཕུད་གཏོར་མ་ཚོགས་ཤ་ནང་མཆོད་རྣམས་བཏེག་སྟེ། ཨེ་ མ་
ཧོ། ཚོགས་ཀྱི་འཁོར་ལོ་ཆེ། དུས་གསུམ་བདེ་གཤེགས་གཤེགས་ཤུལ་ཏེ། དངོས་
གྲུབ་མ་ལུས་འབྱུང་བའི་གནས། །དེ་ལྟར་ཤེས་ནས་དཔའ་བོ་ཆེ། ། རྣམ་པར་
རྟོག་པའི་སེམས་བོར་ནས། །ཚོགས་ཀྱི་འཁོར་ལོ་རྒྱུན་དུ་རོལ། །ཞེས་བརྗོད་དེ་སློབ་དཔོན་
གྱི་ཕྱག་ཏུ་འབུལ། དེ་ནས་དེར་འཁོད་པའི་སྒྲུབ་པ་པོ་རྣམས་ལ་གྲལ་རིམ་བཞིན་འབུལ། དེ་ནས་ཐམས་ཅད་ཀྱིས་མགྲིན་གཅིག་ཏུ།
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཨོཾ་ རྡོ་ རྗེ་ གསུམ་ དབྱེར་ མེད་ པའི་ བདག །རང་ ཉིད་ བླ་ མ་ ལྷར་ གསལ་ནས།
ཨཱཟག་མེད་ཡེ་ཤེས་བདུད་རྩི་ཆེ། །ཧཱུྃ་ བྱང་ཆུབ་སེམས་ལས་གཡོ་མེད་པར། །
ལུས་ གནས་ ལྷ་ རྣམས་ ཚིམ་ ཕྱིར་ རོལ། །ཞེས་བརྗོད་ཅིང་ནང་མཆོད་ཐིགས་པ་ཞིག་ལྕེ་ཐོག་ཏུ་མྱང་ལ།
ཨཱཧོ་མཧཱ་སུ་ཁ། ཞེས་བརྗོད་ཅིང་ཚོགས་རྫས་རྣམས་ལ་ནང་གི་སྦྱིན་སྲེག་གི་ཚུལ་དུ་ལོངས་སྤྱོད། དེ་ནས་དཀྱིལ་འཁོར་གྱི་ལྷ་
ཐམས་ཅད་ལ་དངོས་གྲུབ་ཞུ་བའི་ཕྱིར་དཔྱིད་ཀྱི་རྒྱལ་པོའི་གླུ་བྱ་བ་ནི། ཧཱུྃ༔ དེ་བཞིན་ གཤེགས་ པ་ ཐམས་ ཅད་
དང༌། དཔའ་བོ་དང་ནི་རྣལ་འབྱོར་མ། །མཁའ་འགྲོ་དང་ནི་མཁའ་འགྲོ་མ། །ཀུན་
ལ་བདག་ནི་གསོལ་བ་འདེབས། །བདེ་བ་ཆེ་ལ་དགྱེས་པའི་ཧེ་རུ་ཀས། །བདེ་
བས་རབ་མྱོས་མ་ལ་བསྙེན་བྱས་ནས། །ཆོ་ག་བཞིན་དུ་ལོངས་སྤྱད་པ་ཡིས་ནི། །
ལྷན་སྐྱེས་བདེ་བའི་སྦྱོར་བ་ལ་ཞུགས་སོ། ། ཨ་ལ་ལ་ལ་ལ་ཧོ༔ ཨ་ཨཱི་ཨཱ་ཨཱ་ར་
ལི་ཧོ༔ དྲི་མེད་མཁའ་འགྲོའི་ཚོགས་རྣམས་ཀྱིས། །བརྩེ་བས་གཟིགས་ལ་ལས་
ཀུན་མཛོད། ཧཱུྃ། དེ་བཞིན་གཤེགས་པ་ཐམས་ཅད་དང་། །དཔའ་བོ་དང་ནི་རྣལ་
འབྱོར་མ། །མཁའ་འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་
འདེབས། །བདེ་བ་ཆེན་པོས་ཡིད་ནི་རབ་བསྐྱོད་པས། །ལུས་ནི་ཀུན་ཏུ་གཡོ་བའི་
གར་གྱིས་ནི། །ཕྱག་རྒྱའི་པདྨར་རོལ་བའི་བདེ་བ་ཆེས། །རྣལ་འབྱོར་མ་མཆོག་
རྣམས་ལ་མཆོད་པར་མཛོད། །ཨ་ལ་ལ་ལ་ལ་ཧོ ཨ་ཨཱི་ཨཱ་ཨཱ་ར་ལི་ཧོ དྲི་མེད་
མཁའ་འགྲོའི་ཚོགས་རྣམས་ཀྱིས། །བརྩེ་བས་གཟིགས་ལ་ལས་ཀུན་མཛོད། ཧཱུྃ།
དེ་ བཞིན་ གཤེགས་ པ་ ཐམས་ ཅད་ དང༌། །དཔའ་ བོ་ དང་ནི་རྣལ་ འབྱོར་མ། །
མཁའ་འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་འདེབས། །ཡིད་
འོང་ཞི་བའི་ཉམས་ཀྱིས་གར་མཛད་པ། །རབ་དགྱེས་མགོན་པོ་ཁྱོད་དང་མཁའ་
འགྲོའི་ཚོགས། །བདག་གི་མདུན་དུ་བཞུགས་ཏེ་བྱིན་རློབ་ལ། །ལྷན་སྐྱེས་བདེ་
72 -



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
ཆེན་བདག་ལ་སྩལ་དུ་གསོལ། ཨ་ལ་ལ་ལ་ལ་ཧོ། ཨ་ཨཱི་ཨཱ་ཨཱ་ར་ལི་ཧོ༔ དྲི་མེད་
མཁའ་འགྲོའི་ཚོགས་རྣམས་ཀྱིས། །བརྩེ་བས་གཟིགས་ལ་ལས་ཀུན་མཛོད། ཧཱུྃ།
དེ་ བཞིན་ གཤེགས་ པ་ ཐམས་ ཅད་ དང༌། །དཔའ་བོ་ དང་ནི་རྣལ་ འབྱོར་ མ། །
མཁའ་འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་འདེབས། །བདེ་
ཆེན་ཐར་པའི་མཚན་ཉིད་ལྡན་པ་ཁྱོད། །བདེ་ཆེན་སྤངས་པའི་དཀའ་ཐུབ་དུ་མ་
ཡིས། །ཚེ་གཅིག་གྲོལ་བར་མི་བཞེད་བདེ་ཆེན་ཀྱང་། །ཆུ་སྐྱེས་མཆོག་གི་དབུས་
ན་གནས་པ་ཡིན། །ཨ་ལ་ལ་ལ་ལ་ཧོ། ཨ་ཨཱི་ ཨཱ་ ཨཱ་ ར་ལི་ཧོ༔ དྲི་མེད་མཁའ་
འགྲོའི་ ཚོགས་ རྣམས་ ཀྱིས། །བརྩེ་ བས་ གཟིགས་ ལ་ ལས་ ཀུན་ མཛོད། ཧཱུྃ། དེ་
བཞིན་གཤེགས་པ་ཐམས་ཅད་དང་། །དཔའ་བོ་དང་ནི་རྣལ་འབྱོར་མ། །མཁའ་
འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་འདེབས། །འདམ་གྱི་
དབུས་སུ་ སྐྱེས་ པའི་ པདྨ་བཞིན། །ཆགས་ལས་སྐྱེས་ཀྱང་ཆགས་པའི་ སྐྱོན་མ་
གོས། །རྣལ་འབྱོར་མ་མཆོག་པདྨའི་བདེ་བ་ཡིས། །སྲིད་པའི་འཆིང་བ་མྱུར་དུ་
གྲོལ་བར་མཛོད། །ཨ་ ལ་ལ་ལ་ལ་ཧོ། ཨ་ ཨཱི་ ཨཱ་ ཨཱ་ ར་ལི་ ཧོ༔ དྲི་མེད་མཁའ་
འགྲོའི་ ཚོགས་ རྣམས་ ཀྱིས། །བརྩེ་ བས་ གཟིགས་ ལ་ ལས་ ཀུན་ མཛོད། ཧཱུྃ། དེ་
བཞིན་གཤེགས་པ་ཐམས་ཅད་དང་། །དཔའ་བོ་དང་ནི་རྣལ་འབྱོར་མ། །མཁའ་
འགྲོ་དང་ནི་མཁའ་འགྲོ་མ། །ཀུན་ལ་བདག་ནི་གསོལ་བ་འདེབས། །སྦྲང་རྩིའི་
འབྱུང་གནས་རྣམས་ཀྱི་སྦྲང་རྩིའི་བཅུད། །བུང་བའི་ཚོགས་ཀྱིས་ཀུན་ནས་འཐུང་
བ་ལྟར། །མཚན་ཉིད་དྲུག་ལྡན་མཚོ་སྐྱེས་རྒྱས་པ་ཡིས། །བཅུད་བཅིངས་པ་ཡི་རོ་
ཡིས་ཚིམ་པར་མཛོད། །ཨ་ལ་ལ་ལ་ལ་ཧོ༔ ཨ་ཨཱི་ཨཱ་ཨཱ་ར་ལི་ཧོ། དྲི་མེད་མཁའ་
འགྲོའི་ཚོགས་རྣམས་ཀྱིས། །བརྩེ་བས་གཟིགས་ལ་ལས་ཀུན་མཛོད། །ཅེས་སྙན་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དབྱངས་ཀྱིས་བརྗོད་ཅིང་གསོལ་བ་ཤུགས་དྲག་ཏུ་གདབ་བོ། །དེ་ནས་ཚོགས་ལྷག་རྣམས་བསྡུས་ལ་ཆང་ཆུ་ནང་མཆོད་རྣམས་ཀྱིས་བྲན་
ཏེ། ནང་མཆོད་ལྟར་བྱིན་གྱིས་བརླབས་ལ། ཕོ། ཞེས་བརྗོད་དེ། རང་ གི་ ཐུགས་ ཀའི་ ཧཱུཾ་ གི་འོད་ཟེར་ གྱིས་
དུར་ཁྲོད་བརྒྱད་ལ་སོགས་པ་ནས་དམ་ཅན་ཞིང་སྐྱོང་གི་ཚོགས་རྣམས་སྤྱན་དྲངས།
གཞན་ཡང་ལྷག་ལ་རེ་བའི་འབྱུང་པོའི་ཚོགས་ཐམས་ཅད་ཀྱང་འདུས་པར་བསམལ་ཚོགས་ལྷག་བསྔོ་བ་ནི། ཧོ༔ ཏིང་འཛིན་སྔགས་
དང་ ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་ཚོགས་ལྷག་རྒྱ་མཚོ་
འདི། །དམ་ཅན་ཞིང་སྐྱོང་ཚོགས་རྣམས་མཉེས་ཕྱིར་འབུལ། ། ཨོཾ་ ཨཱཧཱུྃ། འདོད་
དགུའི་དཔལ་ལ་རོལ་པས་ཚིམ་མཛད་ནས། ཨེ་མ་ཧོ༔ རྣལ་འབྱོར་འཕྲིན་ལས་
ཚུལ་བཞིན་སྒྲུབས། ཨོཾ་ཨཱཀྵེ་ཏྲ་པ་ལ་ས་པ་རི་ཝཱ་ར་ག་ཎ་ཙཀྲ་ཁཱ་ཧི། པཉྩ་ཨ་མྲྀ་
ཏ་ཁཱ་ཧི། ཧོ ལྷག་མའི་མགྲོན་རྣམས་འཁོར་བཅས་ཀྱིས། །ཚོགས་ལྷག་རྒྱ་མཚོ་
འདི་བཞེས་ལ། །བསྟན་པ་ རིན་ཆེན་རྒྱས་ པ་དང༌། །བསྟན་འཛིན་ཡོན་མཆོད་
འཁོར་ བཅས་དང༌། ཁྱད་ པར་རྣལ་ འབྱོར་ བདག་ཅག་ལ། །ནད་ མེད་ ཚེ་ དང་
དབང་ཕྱུག་དང༌། །དཔལ་དང་གྲགས་དང་སྐལ་པ་བཟང་། །ལོངས་སྤྱོད་རྒྱ་ཆེན་
ཀུན་ཐོབ་ཅིང༌། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་
སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྡོང་གྲོགས་
མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་
པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །
འཇིག་རྟེན་བདེ་ཞིང་ལོ་ལེགས་དང་། །འབྲུ་རྣམས་འཕེལ་ཞིང་ཆོས་འཕེལ་དང༌། །
བདེ་ལེགས་ཐམས་ཅད་འབྱུང་བ་དང་། །ཡིད་ལ་འདོད་པ་ཀུན་འགྲུབ་ཤོག །ཅེས་
འཕྲིན་ལས་འཆོལ་ཞིང་ལྷག་གཏོར་ཕྱི་རོལ་ཏུ་སྐྱེལ། དེ་ནས་གནས་སྐབས་དང་མཐར་ཐུག་གི་སྨོན་གནས་རྣམས་སུ་བསྔོ་བ་དང་སྨོན་
ལམ་འདུན་པ་དྲག་པོས་བྱ་ཞིང་། ལྷག་པར་བདེ་མཆོག་སྨོན་ལམ་བཏོན་ཏེ་འཁོར་ལོ་སྡོམ་པའི་ལམ་རིམ་པ་གཉིས་མྱུར་དུ་བགྲོད་པའི་
- 74-



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
སྨོན་ལམ་ཤུགས་དྲག་ཏུ་གདབ་བོ། །དེ་ནས་མདུན་བསྐྱེད་སྒྲུབ་མཆོད་དང་འབྲེལ་བ་ཡིན་ན་གཏང་རག་གི་མཆོད་པ་སོགས་མཇུག་གི་བྱ་
བ་རྣམས་དཀྱིལ་ཆོག་ཏུ་གསལ་བ་ལྟར་བྱ་ཞིང་། བླ་མ་མཆོད་པའི་ཆོ་ག་དང་འབྲེལ་བ་ཡིན་ན་གསང་བ་དང་དེ་ཁོ་ན་ཉིད་ཀྱི་མཆོད་པ་
དང༌། སྨན་དང་བདག་ཉིད་བྲན་དུ་འབུལ་བ་དང་། བཤགས་པ་སོགས་ཡན་ལག་བདུན་པ་ལྷག་མ་རྣམས་དང་། གསོལ་འདེབས་བརྒྱ་
རྩ་བྱ་བ་སོགས་བླ་མ་མཆོད་པའི་ཆོ་གར་གསལ་བ་ལྟར་བྱ། དེ་དག་དང་མ་འབྲེལ་བའི་ཚོགས་མཆོད་རྐྱང་པ་ཡིན་ན་དྲིལ་བུ་དཀྲོལ་
བཞིན་དུ་ཡིག་བརྒྱ་བཟླས། མ་རྙེད་ཡོངས་ སུ་མ་ཤེས་དང༌། ། གང་ ཡང་ནུས་པ་མ་མཆིས་
པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱི་བཟོད་མཛད་རིགས། །
ཞེས་ནོངས་པ་བཟོད་པར་གསོལ་ལ། ཨོཾ་ ཡོ་ ག་ ཤུདྡྷསརྦ་ དྷརྨཡོ་ག་ཤུདྡྷོཉཧཾ། ཨོ་ བཛྲ་ མུ
མགྲོན་འཇིག་རྟེན་པ་རྣམས་རང་གནས་སུ་གཤེགས་ཤིང་། ཚོགས་ཞིང་རྣམས་
རང་ལ་ཐིམ་པས་རྒྱུད་བྱིན་གྱིས་བརླབས་པར་གྱུར་ པར་བསམས་ཤིང་། མི་དམིགས་པའི་རྒྱས་བཏབ་
ལ་ཤིས་པ་བརྗོད་ཅིང་མེ་ཏོག་གི་ཆར་དབབ་པར་བྱའོ། །དེ་ལྟར་ཚོགས་མཆོད་བྱ་བའི་ཚེ་བདག་ཉིད་ལྷའི་ང་རྒྱལ་དང་གསལ་སྣང་བརྟན་
པ་དང༌། སྣོད་བཅུད་རྣམས་དག་པའི་རྟེན་བརྟེན་པར་མོས་པ་ཡང་ཡང་གསལ་བཏབ། ཚོགས་རྫས་རྣམས་ལ་གཙང་བཙོག་དང་དགའ་
མི་དགའི་རྣམ་རྟོག་མ་ཤོར་བར་ཤ་ལྔ་དང་བདུད་རྩི་ལྔར་མོས་ཤིང་། དེ་ཡང་སྦྱངས་རྟོགས་སྦྱར་གསུམ་བྱས་པའི་ཡེ་ཤེས་ཀྱི་བདུད་རྩིར་
མོས་ནས་དཀྱིལ་འཁོར་པའི་ལྷ་རྣམས་ལ་མཆོད་པས་དགྱེས་པར་བྱ་བ་དང་། རང་གི་ལུས་ཀྱི་ལྷ་རྣམས་ཚིམ་པར་བྱ་བའི་ཕྱིར་ནང་གི་
སྦྱིན་སྲེག་གི་ཚུལ་གྱི་ལོངས་སྤྱོད་པའི་མོས་པ་ཡང་ཡང་གསལ་བཏབ། བདེ་མཆོག་གི་སྐབས་འདིར་གཡོན་པའི་ཀུན་སྤྱོད་བྱ་བ་ཐུན་མོང་
མིན་པའི་དམ་ཚིག་ཡིན་པས་ལག་པ་གཡོན་པས་ཚོགས་རྫས་ལ་ལོངས་སྤྱོད་པའང་ཅི་འགྲུབ་བྱ། ཚོགས་གྲལ་དུ་གནས་པ་རྣམས་ཡི་
དམ་ལྷའི་རྣམ་རོལ་དུ་བལྟ་དགོས་པས་ཕན་ཚུན་གཅིག་ལ་གཅིག་ཁ་ཟེར་བ་དང་། ཁྱད་གསོད་ཀྱིས་རྩོད་པ་དང་། མི་སྙན་པར་སྨྲ་བ་
དང༌། ཚོགས་གྲལ་དུ་ངག་འཁྱལ་སྣ་ཚོགས་སྨྲ་བ་དང་། རྐང་པ་བརྐྱངས་ཏེ་འདུག་པ་སོགས་མ་གུས་པ་དང་བག་མེད་པའི་སྤྱོད་ལམ་
གཏན་བྱ་མི་རུང་ཞིང་། ཚོགས་རྫས་ས་རྗེན་པ་ལ་མི་གཞག །དེར་སྣོད་སྟོང་པའང་མི་གཞག་གོ །ཚོགས་རྫས་འབྲིམ་པའི་ཚེ་ལག་པ་
གཉིས་ཀས་གུས་པརའབྲིམ་ཞིང་། ལེན་པ་པོས་ཀྱང་ལག་པ་གཉིས་ཀས་གུས་པར་ལེན། ལས་ཀྱི་རྡོ་རྗེས་མ་བྲིམས་པར་རང་གི་ལག་
གིས་མི་ལེན་པ་སོགས་རྒྱུད་དང་གྲུབ་ཆེན་གྱི་གཞུང་ལས་ཚོགས་འཁོར་ལ་ཇི་ལྟར་ལོངས་སྤྱོད་པའི་ཚུལ་གསུངས་པ་རྣམས་ཤེས་པར་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བྱས་ལ། ཕྱག་ལེན་མཐོང་བ་བརྒྱུད་པ་ལྟར་བཅས་མཚམས་རྣམས་ཉམས་པ་མེད་པར་བྱའོ། །དེ་ལྟར་དུས་ཁྱད་པར་ཅན་ལ་མཆོད་
གཏོར་རྒྱ་ཆེན་པོ་བཤམས་ནས་བླ་མ་ཡི་དམ་ཆོས་སྲུང་རྣམས་མཆོད་པས་དགྱེས་པར་བྱ་བ་དང་། དམ་ཚིག་དང་ལྡན་པའི་སྒྲུབ་པ་པོ་
རྣམས་བཟའ་བཏུང་གྱ་ནོམ་པས་མཉེས་པར་བྱ་བ་ལ་དཔའ་བོའི་སྟོན་མོ་ཞེས་རྒྱུད་དང་གྲུབ་ཆེན་གྱི་གཞུང་ལས་བསྔགས་སོ། །དེ་དག་
གི་ཚེ་བསྟན་པའི་རྩ་བ་སོ་སོར་ཐར་པའི་བཅས་མཚམས་ལ་ཤིན་ཏུ་གཅེས་པར་བྱ་བ་གཞིར་བཟུང་ནས་བྱེད་དགོས་པས། བཅས་
མཚམས་ཕྲ་མོའང་ཉམས་པ་མེད་པར་བསྲུང་དགོས་སོ། །དེ་ལྟར་སྡོམ་པ་གསུམ་གྱི་བཅས་མཚམས་ཉམས་པ་མེད་པར་བསྲུང་བ་གཞིར་
བཞག་ནས་དུས་དུས་སུ་ཚོགས་མཆོད་ལ་འབད་ན་རྒྱུད་དང་གྲུབ་ཆེན་གྱི་གཞུང་ནས་རྒྱ་ཆེར་བསྔགས་པའི་ཕན་ཡོན་རྣམས་འབྱུང་ལ། དེ་
ལྟ་མིན་པར་སྡོམ་པ་གསུམ་གྱི་བཅས་མཚམས་རྣམས་ཡལ་བར་བོར་ཞིང་ལྷའི་རྣལ་འབྱོར་དང་མི་ལྡན་པར་འཇིག་རྟེན་པ་དགའ་འདུས་
ཀྱིས་བཟའ་བཏུང་ལ་ཆགས་པ་ལྟ་བུའི་བསམ་པ་དང་། བཟའ་བཏུང་ལ་སྲིད་ཞེན་ཆེན་པོས་གཙང་བཙོག་དང་བཟང་ངན་དུ་བཟུང་ནས་
རང་ཉིད་གང་ལ་སྲིད་པ་ཆེ་བ་དེ་ལ་བདག་མེད་དུ་ལོངས་སྤྱོད་པ་དང་། ལྷག་པར་ཆང་དང་ཕྱི་དྲོའི་ཁ་ཟས་ལ་བག་མེད་དུ་སྤྱད་ན་ནི་རྒྱུད་
ནས་ གསུངས་ པའི་ཕན་ཡོན་རྣམས་ མི་ཐོབ་པར་ མ་ཟད་ཉེས་དམིགས་ཤིན་ཏུ་ཆེ་བ་འབྱུང་སྟེ། སྡོམ་པ་གཉིས་ ཀྱི་བཅས་པ་ལས།
དགོས་ པ་ མེད་ པར་ འདའ་ བ་ དང་། ཞེས་སྔགས་ལ་སྙད་བཏགས་ནས་དགོ་
ས་སྔགས་ལ་སྙད་བཏགས་ནས་དགོས་མེད་དུ་འདུལ་བའི་བཅས་མཚམས་
ལས་འདས་ན་སྦོམ་པོའི་ལྟུང་བ་དེ་འབྱུང་བར་གསུངས་ལ། སྔགས་ཀྱི་སྦོམ་པོའི་ལྟུང་བ་ནི་སོ་ཐར་གྱི་ཕམ་པ་བཞི་ཀ་ལས་ཀྱང་རྣམ་སྨིན་
ཆེ་བར་གསུངས། ཚོགས་རྫས་ལ་སྐྱུག་བྲོ་དང་ཁྱད་གསོད་སོགས་བྱས་ན། དམ་ ཚིག་ ལ་ ནི་ ཇི་ བཞིན་ རྙེད། །མི་
བརྟེན་ པ་ ནི་ བཅུ་ གསུམ་ པ། །ཞེས་གསུངས་པ་ལྟར་རྩ་ལྟུང་ཡང་འབྱུང་ཉེའོ། །དེ་བཞིན་དུ་སོ་ཐར་གྱི་བཅས་མཚམས་
ལ་ཁྱད་གསོད་ཀྱི་བསམ་པས་ཆང་དང་ཕྱི་དྲོའི་ཁ་ཟས་ལ་བག་མེད་དུ་སྤྱད་ན། བདེ་ གཤེགས་ བཀའ་ ལས་ འདས་
པ་ནི། །ལྟུང་ བ་ གཉིས་ པ་ ཡིན་ པར་ བཤད། །ཅེས་གསུངས་པ་ལྟར་རྩ་ལྟུང་འབྱུང་ངོ༌། །དེ་བཞིན་དུ་ཚོགས་
གྲལ་དུ་རྡོ་རྗེའི་སྤུན་ལ་ཁྱད་གསོད་ཀྱིས་རྩོད་པ་དང་སྐྱོན་བརྗོད་སོགས་བྱས་ན་རྩ་ལྟུང་གསུམ་པ་འབྱུང་ཉེའོ། །དེས་ན་བདག་ལེགས་སུ་
འདོད་པ་དག་གིས་འཇམ་དཔལ་རྩ་རྒྱུད་སོགས་རྒྱུད་སྡེ་རྣམས་སུ་བསྟན་པའི་རྩ་བ་སོ་སོར་ཐར་པའི་བཅས་མཚམས་ལ་ཤིན་ཏུ་གུས་
པས་ཉམས་པ་མེད་པ་གཞིར་བཟུང་ནས་སྔགས་ཀྱི་ཉམས་ལེན་བྱ་དགོས་པར་གསུངས་པ་ལྟར། འདུལ་བ་སྔགས་ཀྱི་གྲོགས་དང་སྔགས་
འདུལ་བའི་གྲོགས་སུ་འགྲོ་བ་མདོ་སྔགས་ཀྱི་བསྟན་པ་ཐམས་ཅད་ཕན་ཚུན་འགལ་བ་མེད་པར་གང་ཟག་གཅིག་གི་ཉམས་ལེན་དུ་
- 76 -



བླ་མ་ཡི་དམ་ཆོས་སྲུང་རྣམས་ལ་ཚོགས་མཆོད་དང་མཆོད་གཏོར་འབུལ་བའི་རིམ་པ་དངོས་གྲུབ་ཀུན་འབྱུང་།
འཁྱེར་བར་བྱེད་པ་དཔལ་ཨ་ཏི་ཤ་དང་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་བཀའ་སྲོལ་བཟང་པོ་ཉམས་པ་མེད་པར་བསྐྱང་བར་བྱའོ། །
རྡོ་རྗེ་འཇིགས་བྱེད་ཀྱི་ཚོགས་མཆོད་བྱ་བར་འདོད་ན་འཇིགས་བྱེད་ཀྱི་རྣལ་འབྱོར་དང་ལྡན་པས་ནང་མཆོད་དང་མཆོད་གཏོར་བྱིན་
རླབས་འཇིགས་བྱེད་ཀྱི་མངོན་རྟོགས་ནས་འབྱུང་བ་ལྟར་བྱ་ཞིང་། མཆོད་པ་འབུལ་བའི་ཚེ་བྲི་ ཧེ་ རུ་ ཀ་ཞེས་པའི་ཚབ་ཏུ་ ཡ་
མཱནྟ་ཀ་ཞེས་བརྗོད། ཚོགས་མཆོད་ཀྱི་ཤྲཱི་ཧེ་རུ་ཀ་ཞེས་པའི་ཚབ་ཏུ་བཛྲ་བྷེ་ར་ཝ་སྱ་མཎྜ་ལམ་དེ་བ་ས་
ར་ ཞེས་འཇུག་ཅིང་། རིག་མ་བཅུ་དྲུག་དང་རྐང་བརྒྱད་དང་དཔྱིད་གླུ་སོགས་བདེ་མཆོག་གི་ཐུན་མོང་མིན་པ་རྣམས་བཞག་ལ་ཚོགས་
མཆོད་གོང་ལྟར་བྱའོ། །དེ་བཞིན་དུ་གསང་བ་འདུས་པ་སོགས་བླ་མེད་ཀྱི་ཡི་དམ་གང་གི་སྒོ་ནས་ཚོགས་མཆོད་བྱ་བར་འདོད་ནའང་ལྷའི་
རྣལ་འབྱོར་སོགས་ཐུན་མོང་མིན་པ་རྣམས་བསྒྱུར་ཚུལ་ཤེས་པར་བྱས་ལ་ཚོགས་མཆོད་དངོས་གཞི་འདི་བཞིན་དུ་བྱའོ། །
སྨྲས་པ། སྲིད་ལ་ངེས་འབྱུང་འགྲོ་ལ་སྙིང་རྗེ་དང༌། །གནས་ལུགས་རྟོགས་
ཤིང་དབང་ཐོབ་དམ་ཚིག་གཙང་། །ལྷ་ཡི་རྣལ་འབྱོར་ཐུན་བཞིར་སྒོམ་བྱེད་པ། །
དེ་ལ་གསང་སྔགས་པ་ཞེས་རྒྱལ་བས་བསྔགས། །ཐེག་མཆོག་རིགས་ཀྱི་ནུས་པ་
ཆེར་བརྟས་ཤིང་། །མ་བཅོས་རྣལ་མའི་དཀྱིལ་འཁོར་ངོ་འཕྲོད་ནས། །ཕྱི་ནང་
གསང་བའི་ཚོགས་ཀྱི་མཆོད་པ་ཡིས། །བདེ་སྟོང་ལྷན་སྐྱེས་སྒྲུབ་རྣམས་སྐལ་བ་
བཟང་། །མདོ་སྔགས་ཡོངས་སུ་རྫོགས་པའི་ལམ་གྱི་གནད། །ཉམས་ལེན་རིམ་པ་
གཅིག་ཏུ་དྲིལ་བྱས་ནས། །སྒོམ་པ་གྲུབ་ཆེན་རྣམས་ཀྱི་ཐུགས་དམ་སྟེ། །ཚུལ་དེ་
སྒྲུབ་ལ་བརྩོན་པ་བསྟེན་འཚལ་ལོ། །འདི་ལྟར་བགྱིས་པའི་རྣམ་དཀར་དགེ་བའི་
མཐུས། །ཉམ་ཐག་མ་རྒན་འགྲོ་བ་མ་ལུས་པ། །གསང་ཆེན་རྡོ་རྗེ་ཐེག་པའི་ལམ་
བཟང་ལ། །ཞུགས་ནས་མྱུར་དུ་སྨིན་ཅིང་གྲོལ་གྱུར་ཅིག །ཅེས་དཔལ་འཁོར་ལོ་བདེ་མཆོག་གི་
ཚོགས་མཆོད་བྱ་ཚུལ་འཁྱེར་བདེ་འདི་ལྟ་བུ་ཞིག་དགོས་ཞེས་ཤེལ་དཀར་དྲུང་ཆེན་རབ་འབྱམས་པ་བློ་བཟང་བསྟན་པས་ནན་ཆེན་པོས་
བསྐུལ་བ་ལ་བརྟེན་ནས། ཚོགས་མཆོད་དངོས་གཞིའི་ཚིག་རྣམས་མཁས་གྲུབ་སངས་རྒྱས་ཡེ་ཤེས་ཀྱི་མཛད་པའི་དབེན་ས་སྙན་བརྒྱུད་
ཀྱི་ཚོགས་མཆོད་འདི་བྱིན་རླབས་ཤིན་ཏུ་ཆེ་བས་དེ་གསོར་བཞག་ཏུ་བྱས། ལྷའི་རྣལ་འབྱོར་དང་མཆོད་གཏོར་བྱིན་རླབས་སོགས་བདེ་
77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཆོག་གི་ཐུན་མོང་མིན་པའི་ཁྱད་པར་རྣམས་གསར་དུ་བསྒྲིགས་ཤིང་། ལག་ལེན་རྣམས་ཀྱང་བདག་གི་བླ་མ་དམ་པ་རྣམས་ཀྱི་ཕྱག་
བཞེས་ཇི་ལྟར་མཛད་པ་ལྟར་གསལ་བར་བཀོད་དེ། དཔལ་འཁོར་ལོ་སྡོམ་པའི་དབང་དང་མན་ངག་ཐོབ་པ་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ ཀྱང་ རྡོ་ རྗེ་ ཐེག་ པའི་ བསྟན་ པ་ ཕྱོགས་
ཀུན་ཏུ་དར་ཞིང་རྒྱས་པར་གྱུར་ཅིག། །།
- 78 -



-
-
--
-
-
༄༅། །ཚོགས་མཆོད་དཔའ་བོའི་དགའ་སྟོན་བཞུགས། །
ན་ མོ་ གུ་ རུ་ བཛྲ་ དྷ་ རྭ་ ཡ། དེ་ལ་འདིར་བླ་མེད་ཀྱི་དཀྱིལ་འཁོར་ཆེན་པོར་དབང་རྣམ་པར་དག་པ་ཐོབ་ཅིང་དམ་
ཚིག་དང་སྡོམ་པ་ཚུལ་བཞིན་དུ་སྲུང་བའི་སྒྲུབ་པ་པོས། རང་གི་ལས་སྒྲིབ་སྤྱི་དང་ཁྱད་པར་དམ་ཚིག་ཉམས་ཆགས་རྣམས་སྦྱོང་བ་དང་།
བསོད་ནམས་ཀྱི་ཚོགས་རླབས་ཆེན་པོ་མྱུར་དུ་རྫོགས་པར་བྱ་བ་དང༌། བླ་མ་ཡི་དམ་སྲུང་མའི་ཚོགས་ཀྱི་ཐུགས་རྗེ་དང་ནུས་མཐུ་བསྐུལ་
བའི་ཕྱིར་ཚོགས་མཆོད་བྱ་བ་ནི། མཆོད་པ་ཅི་འབྱོར་བཤམས་ཤིང་ཁྱད་པར་བཟའ་བ་དང་བཅའ་བ་གྱ་ནོམ་པ་མང་པོ་དང་། ཆང་ཕུད།
ཤ་སོགས་ཚོགས་ཀྱི་ཡོ་བྱད་རྣམས་ལེགས་པར་བཤམས་ལ། དམ་ཚིག་དང་ལྡན་པའི་སྒྲུབ་གྲོགས་དང་བཅས། རང་ཉིད་ཡི་དམ་གྱི་ལྷ་
གང་ཡང་རུང་བའི་བདག་བསྐྱེད་རྒྱས་བསྡུས་ཅི་རིགས་སྔོན་དུ་འགྲོ་བས་གནས་བྱིན་གྱིས་བརླབས་པ་ནི། ཨེ་ མ་ ཧོ་ ཡེ་ ཤེས་
རོལ་པ་ཆེ། །ཞིང་ཁམས་ཐམས་ཅད་རྡོ་རྗེའི་ཞིང་། །གནས་རྣམས་རྡོ་རྗེའི་ཕོ་བྲང་
ཆེ། །ཀུན་བཟང་མཆོད་སྤྲིན་རྒྱ་མཚོ་འབར། །ལོངས་ སྤྱོད་འདོད་དགུའི་དཔལ་
དང་ལྡན། །བཅུད་རྣམས་དཔའ་བོ་དཔའ་མོ་དངོས། །མ་དག་འཁྲུལ་པའི་མིང་
ཡང་ མེད། །དག་ པ་ རབ་ འབྱམས་ འབའ་ ཞིག་གོ །ཞེས་བརྗོད་དེ་ཐ་མལ་གྱི་སྣང་ཞེན་སྦྱངས་ནས་སྣོད་
བཅུད་དག་པའི་རྟེན་དང་བརྟེན་པར་བྱིན་གྱིས་བརླབ་བོ། །དེ་ནས་ཚོགས་རྫས་རྣམས་ནང་མཆོད་ལྟར་བྱིན་གྱིས་བརླབས། བསྡུ་ན།
ཚོགས་རྫས་རྣམས་ངོ་བོ་ཡེ་ཤེས་ལ་རྣམ་པ་ནང་མཆོད་དང་ཚོགས་རྫས་སོ་སོའི་
རྣམ་པ་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་
ཅན་ བསྐྱེད་ པར་ གྱུར། ཨོཾ་ ཨཱཧཱུྃ། ལན་གསུམ་བརྗོད་ལ་བྱིན་གྱིས་བརླབས། དེ་ནས་སྤྱན་དྲང་བ་ནི། ཆོས་
རྣམས་རང་བཞིན་འགྲོ་འོང་དང་བྲལ་ཡང་། །ཅིར་ཡང་འཆར་བའི་ཐུགས་རྗེའི་
འཕྲིན་ ལས་ ཀྱིས། །རྩ་ བརྒྱུད་ བླ་ མ་ ཡི་ དམ་ དཀོན་ མཆོག་ གསུམ། །མ་ལུས་
ཚོགས་མཆོད་གནས་འདིར་གཤེགས་སུ་གསོལ། །གནས་གསུམ་དཔའ་བོ་མཁའ་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འགྲོ་ཆོས་སྐྱོང་བའི། །སྲུང་མ་དཀར་ཕྱོགས་སྐྱོང་བ་ཐམས་ཅད་དང་། །སྙིང་རྗེའི་
ཡུལ་ དུ་ གྱུར་ པའི་ རིགས་ དྲུག་ མགྲོན། །མ་ ལུས་ ཚོགས་ མཆོད་ གནས་ འདིར་
གཤེགས་སུ་གསོལ། །ཨོཾ་ཨེ་ཧྱ་ཧི་བཛྲ་ས་མ་ཡཛཛ༔ པདྨ་ཀ་མ་ལ་ཡེ་ཧཱུཾ། དེ་ནས་
ཚོགས་མཆོད་དངོས་གཞི་འབུལ་བ་ནི། ཧཱུྃ། བདེ་ སྐྱོང་ སྟོང་ གསུམ་ ལྟར་ ཡངས་ ཀ་ པཱ་ ལར། །དམ་
རྫས་བདུད་རྩི་རབ་འཁྱིལ་ཚོགས་མཆོད་འདི། །རྩ་བརྒྱུད་བླ་མའི་ཚོགས་རྣམས་
མཉེས་ ཕྱིར་འབུལ། །བཞེས་ནས་ མཆོག་ཐུན་དངོས་གྲུབ་ རྩལ་ དུ་ གསོལ། ཧཱུྃ།
བདེ་སྐྱོང་སྟོང་གསུམ་ལྟར་ཡངས་ཀ་པཱ་ལར། །དམ་རྫས་བདུད་རྩི་རབ་འཁྱིལ་
ཚོགས་ མཆོད་ འདི། །ཡི་ དམ་ དཀྱིལ་ འཁོར་ ལྷ་ ཚོགས་ མཉེས་ ཕྱིར་ འབུལ། །
བཞེས་ནས་བྱིན་རླབས་དངོས་གྲུབ་སྩལ་དུ་གསོལ། ཧཱུྃ། བདེ་སྐྱོང་སྟོང་གསུམ་
ལྟར་ ཡངས་ ཀ་པཱ་ ལར། །དམ་རྫས་བདུད་ རྩི་ རབ་ འཁྱིལ་ཚོགས་མཆོད་འདི།
དཀོན་མཆོག་རིན་ཆེན་ཚོགས་རྣམས་མཉེས་ཕྱིར་འབུལ། །བཞེས་ནས་སྲིད་ཞིའི་
འཇིགས་ ལས་བསྒྲལ་དུ་གསོལ། ཧཱུྃ། བདེ་སྐྱོང་སྟོང་ གསུམ་ ལྟར་ ཡངས་ ཀ་པཱ་
ལར། །དམ་རྫས་བདུད་རྩི་ རབ་འཁྱིལ་ཚོགས་མཆོད་འདི། །ཆོས་སྲུང་ཡེ་ཤེས་
སྤྱན་ ལྡན་ ཡོངས་ ལ་ འབུལ། །བཞེས་ནས་རྣལ་ འབྱོར་ འཕྲིན་ ལས་ བསྒྲུབ་ཏུ་
གསོལ། ཧཱུྃ། བདེ་སྐྱོང་སྟོང་གསུམ་ལྟར་ཡངས་ཀ་པཱ་ལར། །དམ་རྫས་བདུད་རྩི་
རབ་འཁྱིལ་ཚོགས་མཆོད་འདི། །མར་གྱུར་རིགས་དྲུག་ཚོགས་རྣམས་མཉེས་ཕྱིར་
འབུལ། །བཞེས་ནས་ འཁྲུལ་ སྣང་ སྡུག་ བསྔལ་ ཞི་ གྱུར་ ཅིག །དེ་ནས་ལས་ཀྱི་རྡོ་རྗེས་བཟའ་
བཏུང་ལག་ཏུ་ཐོགས་ནས། དཔའ་བོའི་དབང་ཕྱུག་ཁྱེད་རྣམས་དགོངས། འདི་ལ་ཐེ་ཚོམ་མི་
བྱ་སྟེ། ལྷ་དགྱེས་བདེ་སྟོང་འགྲུབ་པའི་རྫ་ས། །ཏིང་འཛིན་འཕེལ་ཕྱིར་ཚིམ་པར་
རོལ། །ཞེས་བརྗོད་ནས་ཚོགས་གྲལ་དུ་འདུས་པ་རྣམས་ལ་ཚོགས་རྫས་འབུལ། དེ་ནས་ཚོགས་ཀྱི་སློབ་དཔོན་གྱིས་གཙོ་བྱས་དེར་
- 80 -



ཚོགས་མཆོད་དཔའ་བོའི་དགའ་སྟོན།
འདུས་པ་རྣམས་ཀྱིས། ཨོ་རྡོ་རྗེ་གསུམ་དབྱེར་མེད་པའི་བདག །བདག་ཉིད་རྒྱལ་བ་ཀུན་
གྱི་དངོས། །ཨཱཡེ་ཤེས་བདུད་རྩི་རྒྱ་མཚོ་ཆེ། །ཧཱུྃ་བྱང་ཆུབ་སེམས་ལས་གཡོ་མེད་
པར། །ལུས་གནས་ལྷ་རྣམས་ཚིམ་ཕྱིར་རོལ། །ཞེས་བརྗོད་ནས་ལྷ་མཆོད་པའི་བསམ་པ་དང་ནང་གི་སྦྱིན་
སྲེག་གི་ཚུལ་དུ་ལོངས་སྤྱད་ལ། ཨ་ཧོ་མ་ཧཱ་སུ་ཁ། ཞེས་བརྗོད། དེ་ནས་ལས་ཀྱི་རྡོ་རྗེས་ཚོགས་ལྷག་རྣམས་བསྡུས་ནས་ནང་
མཆོད་ཀྱིས་བྲན། རྒྱས་པར་བྱེད་ན་ནང་མཆོད་ལྟར་བྱིན་གྱིས་བརླབ། བསྡུ་ན་འབྲུ་གསུམ་གྱིས་བྱིན་གྱིས་བརླབས་ལ། ཧཱུྃ། བདེ་
སྐྱོང་སྟོང་གསུམ་ལྟར་ཡངས་ཀ་པཱ་ལར། །དམ་རྫས་བདུད་རྩི་རབ་འཁྱིལ་ཚོགས་
ལྷག་འདི། །དམ་ཅན་ཞིང་སྐྱོང་ཚོགས་རྣམས་མཉེས་ཕྱིར་འབུལ། །བཞེས་ནས་
འགལ་རྐྱེན་སོལ་ལ་མཐུན་རྐྱེན་སྒྲུབས། །དེ་ནས་ཚོགས་ལྷག་ཕྱིར་དོར། འཇིག་རྟེན་བདེ་ཞིང་
ལོ་ལེགས་དང༌། །འབྲུ་རྣམས་འཕེལ་ཞིང་ཆོས་འཕེལ་དང་། །བདེ་ལེགས་ཐམས་
ཅད་འབྱུང་བ་དང་། །ཡིད་ལ་འདོད་ པ་ ཀུན་འགྲུབ་ཤོག །འབྱུང་པོ་གང་དག་
ཕྱོགས་འདིར་ལྷགས་གྱུར་ཏེ། །སའམ་འོན་ཏེ་བར་སྣང་འཁོད་པ་དག །སྐྱེ་དགུ་
རྣམས་ལ་རྟག་ཏུ་བྱམས་བྱེད་ཤོག །ཉིན་དང་མཚན་དུ་ཆོས་ལ་སྤྱོད་གྱུར་ཅིག །
ཅེས་སོགས་འདོད་གསོལ་དང་བདེ་ལེགས་སུ་བྱ་བའི་ཚིགས་བཅད་གང་ཤེས་བརྗོད་ལ་ལས་ཀྱི་རྗེས་མི་མངོན་པར་བྱའོ། །སྨྲས་པ།
ཟླ་ཤེལ་དུང་དང་ཀུནྡ་ལྟར། །རབ་དཀར་དགེ་བ་གང་ཡོད་དེས། །མཁའ་མཉམ་
འགྲོ་བ་མ་ལུས་པ། །མྱུར་དུ་ཞི་ཞིང་གྲོལ་གྱུར་ཅིག །ཅེས་ཚོགས་མཆོད་དཔའ་བོའི་དགའ་སྟོན་ཞེས་
བྱ་བ་འདི་ནི་དད་སྟོབས་དང་ལྡན་པ་རྫོང་དཀར་རྫོང་བཞུགས། རྒྱལ་བརྩེགས་ཆོས་མཛད་ཀྱིས་ཚོགས་མཆོད་བྱ་ཚུལ་འདི་ལྟ་བུ་ཞིག་དགོས་
ཞེས་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།།
།།
- 81 -



༄༅། །མགོན་པོའི་གཏོར་ཆོག་དངོས་གྲུབ་ཆར་འབེབས་
ཞེས་བྱ་བ་བཞུགས་སོ། །
འདིར་མྱུར་མཛད་ཡེ་ཤེས་ཀྱི་མགོན་པོ་ལ་མཆོད་གཏོར་འབུལ་བའི་ཚུལ་ནི།
སྐུ་རྟེན་མཆོད་གཏོར་སོགས་ཡོ་བྱད་རྣམས་ཚང་བར་བྱས་ཏེ། ཆོ་ག་དངོས་གཞི་བྱ་ཚུལ་ནི་འདི་ལྟར། བླ་ མ་ ཡི་ དམ་
དཀོན་མཆོག་གསུམ་པོ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །མཁའ་
མཉམ་སེམས་ཅན་མ་ལུས་བསྒྲལ་བའི་ཕྱིར། །བདག་གིས་བྱང་ཆུབ་མཆོག་ཏུ་
སེམས་བསྐྱེད་དོ། །ཞེས་ལན་གསུམ། བདག་དང་སྣང་བ་ཐམས་ཅད་རང་བཞིན་གྱིས།
།གྲུབ་པས་སྟོང་པའི་སྟོང་པ་ཉིད་དུ་གྱུར། །སྟོང་པའི་ངང་ལས་རང་ཉིད་སྐད་ཅིག་
གིས། །རྡོ་རྗེ་འཇིགས་བྱེད་ཡུམ་དང་བཅས་པར་གྱུར། །བདེ་ཆེན་ངང་ལས་ནང་
མཆོད་ མཆོད་ གཏོར་རྣམས། །སྦྱངས་རྟོགས་སྦར་ བྱས་ བདུད་ རྩིའི་ རྒྱ་ མཚོར་
གྱུར། །ཨོཾ་ ཨཱཧཱུྃ། ལན་གསུམ། རང་ གི་མདུན་དུ་ སྣ་ ཚོགས་ པད་ཉིའི་སྟེང་། །རྒྱལ་ བ་
ཀུན་གྱི་མཐུ་སྟོབས་ནུས་པ་རྣམས། །གཅིག་བསྡུས་མྱུར་མཛད་ཡེ་ཤེས་མགོན་པོ་
ནི། །སྐུ་མདོག་མཐིང་ནག་ཞལ་གཅིག་ཕྱག་དྲུག་པ། །ཕྱག་གཡས་གྲི་གུག་ཐོད་
ཕྲེང་ཅང་ཏེའུ་བསྣམས། །གཡོན་པ་ཐོད་ཁྲག་རྩེ་གསུམ་ཞགས་པ་འཛིན། །ཐོད་
སྐམ་དབུ་རྒྱན་མགོ་རློན་དོ་ཤལ་དང་། །སྟག་ལྤགས་ཤམ་ཐབས་སྦྲུལ་རྒྱན་ལ་
སོགས་པ། །འཇིགས་རུང་དྲག་པོའི་ཆས་ཀྱིས་རབ་ཏུ་བརྒྱན། །འཁོར་ཚོགས་དམ་
ཅན་རྒྱ་མཚོའི་ཚོགས་ཀྱིས་བསྐོར། ཁམས་གསུམ་ཟ་བར་ནུས་པའི་རྔམ་སྟབས་
ཀྱིས། །ཡེ་ཤེས་མེ་དཔུང་འབར་བའི་དབུས་ན་བཞུགས། །གནས་གསུམ་རྡོ་ རྗེ་
- 82 -



མགོན་པོའི་གཏོར་ཆོག་དངོས་གྲུབ་ཆར་འབེབས།
གསུམ་གྱི་ལེགས་མཚན་པའི། །ཐུགས་ཀའི་ཧཱུཾ་ཡིག་འོད་ཟེར་ལྕགས་ཀྱུ་ཡིས། །
བསིལ་པ་ཚལ་ནས་མགོན་པོ་འཁོར་དང་བཅས། །སྤྱན་དྲངས་ཐིམ་ནས་དབྱེར་
མེད་རོ་གཅིག་གྱུར། །བླ་མ་མི་བསྐྱོད་རྒྱལ་པོས་དབུ་ལ་བརྒྱན། །གང་ཞིག་ཡིད་
ལ་དྲན་པ་ཙམ་གྱིས་ཀྱང་། །མཆོག་དང་ཐུན་མོང་དངོས་གྲུབ་ཀུན་སྩོལ་བ། །བླ་
མ་མྱུར་མཛད་ཡེ་ཤེས་མགོན་པོ་ལ། །སྒོ་གསུམ་གུས་པའི་སྒོ་ནས་ཕྱག་འཚལ་
ལོ། །ཆུ་གཉིས་མེ་ཏོག་བདུག་སྤོས་སྣང་གསལ་དྲི། །ཞལ་ཟས་རོལ་མོ་ལྷ་ཡི་ལམ་
གང་བ། །མྱུར་མཛད་མགོན་པོ་འཁོར་དང་བཅས་ལ་འབུལ། །བཞེས་ནས་ལས་
བཞིའི་ འཕྲིན་ལས་མཛད་ དུ་ གསོལ། །རྩ་བ་བརྒྱུད་པའི་ བླ་མ་མཆོག་རྣམས་
དང༌། །ཡི་དམ་སངས་རྒྱས་བྱང་སེམས་ཉན་རང་དང་། །དཔའ་བོ་དཔའ་མོ་ཆོས་
སྲུང་ཚོགས་རྣམས་ཀྱིས། །བདག་ལ་ད་ལྟ་ཉིད་དུ་བྱིན་གྱིས་རློབས། །མྱུར་བ་ཉིད་
དུ་བྱིན་གྱིས་བརླབ་ཏུ་གསོལ། །ན་མོ་བུདྡྷ་ཡ། ན་མ་གུ་རུ་ཧེ། བཛྲ་བཻ་ར་བཱི་རེ་ན་
ཤྲཱི་ཡེ། ཌཱ་ཀ་ཌཱ་ཀི་ནི། ཛོ་ཀ་ཛོ་ཀི་ནི། སརྦ་བུདྡྷ་ཡ། བོ་དྷི་སཏྲ་ཤ་ར་ཎཾ་གཙྪ་མི་
ཀྱི། ཞེས་ཅི་མང་འདོན་ཅིང་གསོལ་བ་གདབ། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་ པས་ རྡོ་
རྗེ་གསུམ་གྱི་ལྷ་ཚོགས་ཐམས་ཅད་མདུན་གྱི་ནམ་མཁར་སྤྱན་དྲངས་། ཨོཾ་བཛྲ་
སཏཱ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏི། དྲི་དྷོ་མེ་བྷ་ཝ། སུ་ཏོ་ཁྱོ་མེ་
བྷ། སུ་པོ་སྐྱོ་མེ་བྷ་ཝ། ཨ་ནུ་རཀྟ་མེ་བྷཱ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་
མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན། སརྦ་ཏ་ཐཱ་ག་ཏ། བཛྲ་མ་མེ་
མུཉྩ། བཛྲ་བྷ་ཝ། མཧཱ་ས་མ་ཡ་སཏྭ་ཨཱཿཧཱུཾ་ཕཊ། ཅེས་པ་ཉེར་གཅིག་འདོན་ཅིང་གྲིབ་སེལ་གྱི་དམིགས་པ་
བྱའོ། །ཆོས་ཀུན་རང་བཞིན་གདོད་ནས་རྣམ་དག་ཀྱང་། །མ་རིག་དབང་གིས་ཉེས་
པ་ཅི་བགྱིས་པ། །ཡེ་ཤེས་མགོན་པོ་འཁོར་བཅས་སྤྱན་སྔར་བཤགས། །མ་ཡིས་
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བུ་ལ་ཇི་བཞིན་བརྩེ་བར་མཛོད། །ཏིང་འཛིན་སྔགས་དང་ཕྱག་རྒྱའི་བྱིན་རླབས་
དང༌། །རང་བཞིན་རྣམ་དག་ཆོས་དབྱིངས་བདེན་པའི་མཐུས། །ཕྱི་ནང་གསང་
རྟེན་ དམ་ རྫས་ སྤྱན་ གཟིགས་ ཀྱིས། །རབ་ འབྱམས་ ལྷ་ ཡི་ ལམ་ ཀུན་ ཡོངས་
འགེངས་པ། །ཡེ་ཤེས་མགོན་པོ་འཁོར་བཅས་སྤྱན་ལམ་དུ། །འབྱུང་ཞིང་རྒྱས་ལ་
ཐུགས་དམ་སྐོང་གྱུར་ཅིག ཁྲག་གི་མཆོད་ཡོན་དབང་པོའི་མེ་ཏོག་དང༌། །ཤ་སྣའི་
དུད་སྤྲིན་ཞུན་ཆེན་སྒྲོན་མེ་དང་། །ཞག་ཆེན་དྲི་ཆབ་ཤ་རུས་ཞལ་ཟས་དང་། །དྲག་
པོའི་སྒྲ་སྒྲོག་སྣ་ཚོགས་རོལ་མོའི་ཚོགས། །ས་དང་བར་སྣང་ནམ་མཁའི་ཁྱོན་གང་
བས། །མྱུར་མཛད་མགོན་པོ་འཁོར་བཅས་ཐུགས་དམ་བསྐང༌། །ཐུགས་དམ་སྐོང་
ཞིང་ཉམས་ཆགས་གསོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་དུ་
གསོལ། །དམ་ཉམས་དགྲ་བགེགས་ཕྱེ་མར་འཐག་བྱེད་པའི། །འཇིགས་རུང་བྱ་
ཁྱི་རྟ་གཡག་མཚོན་ཆ་སོགས། །ཕྱི་ནང་གསང་རྟེན་མ་ཚང་མེད་པ་འདིས། །མྱུར་
མཛད་མགོན་པོ་འཁོར་བཅས་ཐུགས་དམ་བསྐང་། །ཐུགས་དམ་སྐོང་ཞིང་ཉམས་
ཆགས་གསོས་གྱུར་ནས། །བར་ཆད་སེལ་ཞིང་དངོས་གྲུབ་སྩལ་དུ་གསོལ། །མྱུར་
མཛད་མགོན་པོ་འཁོར་དང་བཅས་རྣམས་ཀྱིས། །དམ་རྫས་སྤྱན་གཟིགས་མཆོད་
གཏོར་ འདི་ བཞེས་ ལ། །འགལ་ རྐྱེན་ བར་ ཆད་ ཐམས་ ཅད་ བཟློག་ པ་ དང་། །
མཐུན་པའི་དངོས་གྲུབ་མ་ལུས་སྩལ་དུ་གསོལ། །བླ་མ་མཆོག་དང་དབྱེར་མེད་
མགོན་པོ་དང་། ཁམས་གསུམ་དབང་སྡུད་མཁའ་འགྲོའི་ཚོགས་རྣམས་ ཀྱིས། །
ལས་བཞིའི་འཕྲིན་ལས་ཐོགས་མེད་སྒྲུབ་པ་དང་། །ཅི་འདོད་དངོས་གྲུབ་མྱུར་དུ་
སྩལ་དུ་གསོལ། །ཨོཾ་བཛྲ་མཧཱ་ཀཱ་ལ་ཀིཾ་ཀྵེ་ཏྲ་བིགྷན་ནཱ་ཡ་ཀ་ཧཱུྃ་ཧཱུྃ་ཕཊ་ཕཊ་སྭཱཧཱ།
ཞེས་ཅི་མང་བཟླ། རྒྱས་པར་ན་རྩ་སྔགས་དང༌། ལྷ་མོ་དང་འཁོར་བཞིའི་སྔགས་རྣམས་བཟླའོ། །སྟོང་གསུམ་ཁྱོན་ལྟར་
- 84 -



མགོན་པོའི་གཏོར་ཆོག་དངོས་གྲུབ་ཆར་འབེབས།
ཡངས་པའི་ཀ་པཱ་ལར། །ལྷ་དང་མི་ཡི་བཟའ་བཅའ་མ་ལུས་པ། །སྦྱངས་རྟོགས་
སྦྱར་བྱས་བདུད་རྩིའི་རྒྱ་མཚོ་འདི། །ཡེ་ཤེས་མགོན་པོ་འཁོར་དང་བཅས་ ལ་
འབུལ། །ཞེས་པ་ལན་བདུན་ནམ་མ་མཐའ་གསུམ་གྱིས་གཏོར་མ་འབུལ། གཏོར་འབུལ་རྒྱས་པར་བྱ་འདོད་ན་
མགོན་པོ་འཁོར་བཅས་ཀྱི་ལྗགས་བྱིན་རླབས་དང་། གཙོ་འཁོར་སོ་སོའི་སྔགས་ཀྱི་གཤམ་དུ་ བ་ ལོ་ ཏ་ བཏགས་ནས་
གཏོར་མ་འབུལ་ཚུལ་གཏོར་ཆོག་ཆེན་མོ་ལྟར་བྱའོ། །དེ་ནས་གཞི་བདག་གཏོར་མ་འབུལ་ཚུལ་ནི། ཨོ་ བཛྲ་ ཨ་ མྲྀ་ ཏ་ ཀུཎྜ་
ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷོཉཧཾ། སྟོང་པ་ཉིད་
དུ་གྱུར། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་
དུ་ཨོཾ་ལས་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་བདུད་རྩིའི་རྒྱ་
མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ་གྱིས་བྱིན་བརླབས། ན་མསརྦ་ཏ་ཐཱ་ག་ཏ་ཨ་ཝ་
ལོ་ ཀི་ ཏེ་ ཨོ་ སམྦྷ་ ར་ སམྦྷ་ ར་ ཧཱུྃ། ཞེས་ལན་གསུམ་མམ་བདུན་གྱིས་བསྔོ། དེ་ བཞིན་ གཤེགས་ པ་
རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་
ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །
དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །
ཕུན་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་མཚོའི་གཏོར་མ་འདི། །ས་
ཡི་ལྷ་མོ་བསྟན་མ་སོགས། །སྟོང་གསུམ་གཞི་བདག་ཚོགས་རྣམས་དང་། །ཚེ་རིང་
མཆེད་ལྔ་བསྟན་སྐྱོང་བཅས། །གངས་ཅན་གནས་པ་ཐམས་ཅད་དང་། ཁྱད་པར་
ཡུལ་ཕྱོགས་འདི་ཉིད་ཀྱི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་
བདག་ཅག་ཡོན་མཆོད་རྣམས། །ལས་དང་བྱ་བ་ཅི་བྱེད་ཀྱང་། །ཀོ་ལོང་ཕྲག་དོག་
མ་མཛད་པར། །མཐུན་རྐྱེན་ཡིད་བཞིན་འགྲུབ་པར་མཛོད། །བདག་གི་བསམ་
པའི་ སྟོབས་ དང༌ ནི། །དེ་ བཞིན་ གཤེགས་ པའི་ བྱིན་ སྟོབས་ དང༌། །ཆོས་ ཀྱི་
- 85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དབྱིངས་ ཀྱི་སྟོབས་རྣམས་ ཀྱི། །དོན་རྣམས་གང་དག་བསམ་པ་ཀུན། །དེ་དག་
ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག །དྲན་པ་ཙམ་
གྱིས་བར་ཆད་ཀུན་སེལ་ཞིང་། །གསོལ་བ་བཏབ་ན་མཆོག་དང་ཐུན་མོང་གི །
དངོས་གྲུབ་མ་ལུས་མྱུར་ དུ་ སྩོལ་མཛད་པ། །མྱུར་མཛད་ཡེ་ཤེས་མགོན་པོར་
བདག་བསྟོད་དེ། །བླ་མ་མགོན་པོ་དབྱེར་མེད་ལ། །བདག་ནི་གུས་པས་སྐྱབས་སུ་
མཆི། །བདག་གིས་སེམས་ཅན་ཐམས་ཅད་ཀྱི། །ཉོན་མོངས་མ་ལུས་སེལ་བར་
ཤོག །མགོན་པོ་བླ་མ་དབྱེར་མེད་ལ། །བདག་ནི་གུས་པས་སྐྱབས་སུ་མཆི། །
བདག་གིས་སེམས་ཅན་ཐམས་ཅད་ཀྱི། །བར་གཅོད་མ་ལུས་སེལ་བར་ཤོག །
དགེ་བ་འདི་ཡིས་ཚེ་རབས་ཐམས་ཅད་དུ། །རྒྱལ་བའི་དམ་ཆོས་མ་ལུས་འཛིན་པ་
དང༌། །དེ་ཡི་འགལ་རྐྱེན་ སེལ་ཞིང་མཐུན་རྐྱེན་ཀུན། །མྱུར་མཛད་མགོན་པོས་
གཡེལ་ མེད་ བསྒྲུབ་ པར་ མཛོད། །དྲན་ པ་ ཙམ་ གྱིས་ བར་ ཆད་ ཀུན་ སེལ་
ཞིང་། །གསོལ་བ་བཏབ་ན་དངོས་གྲུབ་མ་ལུས་པ། །སྩོལ་མཛད་ཡེ་ཤེས་མགོན་
པོ་ཕྱག་དྲུག་ལ། །སྒོ་གསུམ་གུས་པའི་སྒོ་ནས་གསོལ་བ་འདེབས། །མྱུར་མཛད་
མགོན་པོ་འཁོར་དང་ བཅས་རྣམས་ ཀྱིས། །འབྲལ་མེད་བདག་ གི་མགོན་དང་
སྐྱབས་མཛོད་ལ། །གནས་སྐབས་མཐར་ཐུག་བསམ་ དོན་མ་ལུས་པ། །འབད་
མེད་ ལྷུན་ གྱིས་ གྲུབ་ པར་ མཛད་ དུ་ གསོལ། །གཞན་ཡང་འཕྲིན་བཅོལ་ཚིགས་བཅད་གང་ཤེས་བྱ། དེ་ནས་
རྟེན་ཡོད་ན་བརྟན་བཞུགས་བྱ་ཚུལ་ནི། འདིར་ ནི་ རྟེན་ དང༌ ལྷན་ ཅིག་ ཏུ། །འགྲོ་ བའི་ དོན་ དུ་
བཞུགས་ནས་ཀྱང་། །ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་
པར་ རྩལ་ དུ་ གསོལ། །ཨོཾ་ སུ་ པྲ་ ཏིཥྛ་ བཛྲ་ སྭཱ་ ཧཱ། རྟེན་མེད་ན་གཤེགས་གསོལ་བྱའོ། །བླ་ མ་ ཡི་
དམ་ དབྱེར་ མེད་ མགོན་ པོ་ ལ། །མཆོད་ གཏོར་ འབུལ་ ཚུལ་ དངོས་ གྲུབ་ ཆར་
- 86 -



མགོན་པོའི་གཏོར་ཆོག་དངོས་གྲུབ་ཆར་འབེབས།
འབེབས་འདི། །མཁས་གྲུབ་དམ་པའི་གསུང་དང་མཐུན་པར་བཀོད། །འདི་ལ་ཡེ་
ཤེས་ མགོན་ པོས་ གྲོགས་ མཛོད་ ཅིག །ཅེས་མྱུར་མཛད་ཡེ་ཤེས་ཀྱི་མགོན་པོ་ལ་མཆོད་གཏོར་འབུལ་བའི་ཚུལ་
མདོར་བསྡུས་འདི་ལྟ་བུ་ཞིག་དགོས་ཞེས། ལུགས་གཉིས་ཡོན་ཏན་གྱིས་ཕྱུག་པ་པད་ཚལ་མདའ་དཔོན་ཕུན་ཚོགས་རྣམ་རྒྱལ་གྱིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 87 -



༄༅། །བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་
ཚུལ་དངོས་གྲུབ་འདོད་དགུའི་མཆོག་སྦྱིན་
ཞེས་བྱ་བ་བཞུགས་སོ། །
བླ་མ་དང་དཔལ་རྡོ་རྗེ་སེམས་དཔའ་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་བཟུང་དུ་གསོལ། དེ་ལ་
འདིར་བླ་མེད་ཀྱི་དཀྱིལ་འཁོར་ཆེན་པོར་དབང་རྣམ་པར་དག་པ་ཐོབ་ཅིང་དམ་ཚིག་དང་སྡོམ་པ་ཚུལ་བཞིན་བསྲུང་བའི་སྒྲུབ་པ་པོས་བླ་
མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་ནི། སྐུ་རྟེན་དང་ནང་མཆོད། མཆོད་གཏོར། དམ་རྫས། སྤྱན་གཟིགས་
རྣམས་ཅི་འབྱོར་བཤམས་ལ། བདེ་གསང་འཇིགས་གསུམ་སོགས་ལྷའི་རྣལ་འབྱོར་རྒྱས་པ་སྒོམ་པའི་རྒྱུན་ཡིན་ན་རབ་དང་། དེ་མིན་
སྐྱབས་འགྲོ་སེམས་བསྐྱེད་སྔོན་དུ་བཏང་སྟེ། ལྷའི་རྣལ་འབྱོར་མདོར་བསྡུས་བྱ་བའི་ཚུལ་ནི། བླ་ མ་ སངས་ རྒྱས་ ཆོས་
དང་ཚོགས་མཆོག་ལ། །བྱང་ཆུབ་མ་ཐོབ་བར་དུ་བདག་སྐྱབས་མཆི། །མར་གྱུར་
འགྲོ་བ་ཀུན་གྱི་དོན་བསྒྲུབ་ཕྱིར། །བདག་གིས་བྱང་ཆུབ་མཆོག་ཏུ་སེམས་བསྐྱེད་
དོ། །ཞེས་ལན་གསུམ། སེམས་ཅན་ཐམས་ཅད་རྟག་ཏུ་བདེ་གྱུར་ཅིག །འགྲོ་བའི་སྡུག་
བསྔལ་མ་ལུས་ཞི་གྱུར་ཅིག །བླ་ན་མེད་པའི་བདེ་དང་བྲལ་མ་གྱུར། །འགྲོ་བའི་
ཆགས་ སྡང་ མ་ ལུས་ ཞི་ གྱུར་ ནས། །ཕན་ཚུན་བྱམས་ པའི་ ངང་ དུ་ གནས་ པར་
ཤོག །མར་ གྱུར་ སེམས་ ཅན་ ཐམས་ ཅད་ སྒྲོལ་ བའི་ ཕྱིར། །མྱུར་ བ་ མྱུར་ བར་
སངས་རྒྱས་ཐོབ་པར་བྱ། །དེ་ཕྱིར་བླ་མ་ཡི་དམ་སྲུང་མའི་ཚོགས། །མཆོད་བསྟོད་
སྒོམ་ བཟླས་ རིམ་ པར་ འཇུག་ པར་ བྱ། །ཞེས་བརྗོད་ཅིང་དོན་ཡིད་ལ་བསམ་སྟེ་སྐྱབས་འགྲོ་སེམས་བསྐྱེད་ནན་
ཏན་དུ་བྱའོ། །
- 88 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན།
དེ་ནས། རང་ཉིད་སྐད་ཅིག་གིས་དཔལ་རྡོ་ རྗེ་འཇིགས་བྱེད་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་
གྱུར། ཅེས་བརྗོད་ཅིང་ལྷའི་རྣལ་འབྱོར་གསལ་གདབ། དེ་ནས་ནང་མཆོད་དང་ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་
པའི་མཆོད་པ་དང་། བསྐང་རྫས་བྱིན་རླབས། གཏོར་མ་བྱིན་རླབས་རྣམས་ཡི་དམ་གྱི་སྒྲུབ་ཐབས་དང༌། གཏོར་ཆོག་ཆེན་མོ་རྣམས་སུ་
གསལ་བ་བཞིན་བྱ། རྒྱས་པ་དེ་ཙམ་བྱ་བའི་ལོང་མེད་པར་མདོར་བསྡུས་བྱ་བར་འདོད་ན། ཨོ་ ཧྲིཊྚེཝི་ ཀྲི་ ཏཱ་ ན་ ན་ ཧཱུཾ་
ཕཊ། ཨོཾ་སྭ་བྷ་ཝ་ཤུདྡྷསརྦ་དྷརཿསྭབྷཱ་ཝ་ཤུདྡྷོཉཧཾ། སྟོང་པའི་ངང་ལས་ཡཾ་ལས་
རླུང༌། རཾ་ལས་མེ། ཨཱལས་མི་མགོའི་སྒྱེད་བུ་གསུམ་གྱི་སྟེང་དུ། ཨ་ལས་ཐོད་པ་
ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་དང་བདུད་རྩི་ལྔ་ཡི་
གེ་གསུམ་གྱིས་སྦྱངས་རྟོགས་སྦར་གསུམ་བྱས་པ་ལས་ཟག་པ་མེད་པའི་ཡེ་ཤེས་
ཀྱི་བདུད་ རྩིའི་ རྒྱ་ མཚོ་ཆེན་པོར་གྱུར། ཨོཾ་ ཨཱཧཱུྃ། ལན་གསུམ་བརྗོད་ལ་ནང་མཆོད་བྱིན་གྱིས་བརླབས། དེ་
ནས་བསྐང་རྫས་སོགས་མཆོད་རྫས་རྣམས་ ཧྲིབྦིས་བསངས། སྭ་ བྷ་ ཝས་སྦྱངས། སྟོང་ པའི་ དང་ ལས་ བསྐང་
རྫས་རྣམས་ཀྱི་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་
བའི་བླ་མ་ཡི་དམ་ཆོས་སྐྱོང་སྲུང་མ་འཁོར་དང་བཅས་པ་མཉེས་པར་བྱེད་པའི་
དམ་རྫས་སྤྱན་གཟིགས་མཆོད་པའི་བྱེ་བྲག་བསམ་གྱིས་མི་ཁྱབ་པ་ཞིག་བླ་མ་ཡི་
དམ་ཆོས་སྐྱོང་སྲུང་མ་འཁོར་དང་བཅས་པ་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་
པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ། ཨཱ་ཝརྟ་ཡ་ཧོ།
བཛྲ་ སྤ་ར་ཎ་ཁཾ། ཨོཾ་ཨགྷཾ་ ཨཱཎཱཧཱུྃ། དེ་བཞིན་དུ་སྦྱར་ཏེཔཱ་ ཧུཾ། པུཤྩ། དྷ་ པེ། ཨཱ་ལོ་ཀེ། གནྡྷེ།
ནི་ ཝི་ བྱ། ཤཔ། རཱུ་ པ། ཤཔྟ། གནྡྷེ། ར་ ས། སྤན་ ཨཱཧཱུྃ་ གིས་བྱིན་གྱིས་བརླབས། དེ་ནས་གཏོར་མ་
ནང་མཆོད་ལྟར་བྱིན་གྱིས་བརླབས། དེ་ནས་མགྲོན་སྤྱན་དྲངས་པ་ནི། ཧཱུྃ། ཐུགས་ རྗེའི་ བདག་ ཉིད་ རྩ་ བརྒྱུད་
བླ་མ་དང་། །རྒྱུད་སྡེ་བཞི་འབྲེལ་ཡི་དམ་ཐམས་ཅད་དང༌། །རབ་འབྱམས་ཞིང་གི་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྒྱལ་བ་སྲས་བཅས་ཀུན། །ཐུགས་ རྗེའི་དབང་གིས་ གནས་འདིར་གཤེགས་སུ་
གསོལ། ཁྱད་པར་ཆོས་དབྱིངས་ངང་ལས་གཟུགས་ཀྱི་སྐུར། །སྟོན་མཛད་གསང་
འདུས་མི་བསྐྱོད་ལྷ་ཚོགས་དང་། །རྡོ་རྗེ་འཇིགས་བྱེད་དགྲ་ནག་གཤེད་དམར་
སོགས། །བླ་མེད་ ཐབས་ རྒྱུད་ ལྷ་ ཚོགས་ ཐམས་ ཅད་དང་། །འཁོར་ལོ་སྡོམ་ པ་
དཔའ་བོ་དཔའ་མོའི་ཚོགས། །ལ་སོགས་མ་རྒྱུད་ལྷ་ཚོགས་ཐམས་ཅད་དང་། །
གཞན་ཡང་ཕྱག་རྡོར་འཁོར་ལོ་ཆེན་པོ་སོགས། །བླ་མེད་ལྷ་ཚོགས་ཐམས་ཅད་
གནས་འདིར་གཤེགས། །འགྲོ་བ་ཀུན་ལ་རྟག་ཏུ་བརྩེར་དགོངས་ཀྱང་། །མ་རུང་
འདུལ་ མཛད་ ཕྱག་ དྲུག་ མགོན་པོ་ དང༌། །ལས་ཀྱི་གཤིན་རྗེ་དྲེགས་ པ་ ཕོ་མོ་
སོགས། འཁོར་ ཚོགས་ དཔུང་ དང་ བཅས་ པ་ གནས་འདིར་ གཤེགས། །རྒྱལ་བ་
ཀུན་ཡུམ་དམག་དང་ཟོར་གྱི་ལྷ། །ཆོས་འཁོར་སྐྱོང་མཛད་མ་གཅིག་དཔལ་ལྷ་
མོ། །ཚེ་རིང་མཆེད་ལྔ་བསྟན་མ་བཅུ་གཉིས་སོགས། །མོ་རྒྱུད་སྲུང་མ་ཐམས་ཅད་
གནས་འདིར་གཤེགས། །བདེ་ཆེན་ཡེ་ཤེས་ཆེན་པོའི་ཕོ་བྲང་ནས། །རྒྱལ་བ་ཀུན་
གྱི་ བསྟན་ སྲུང་ གུར་ གྱི་ མགོན། །ཞལ་ བཞི་ ཕྱག་ བཞི་ བསྟན་ དགྲ་ ཡོངས་ ཀྱི་
གཤེད། །བཀའ་ ཉན་ འཁོར་ ཚོགས་ དང་ བཅས་ གནས་ འདིར་ གཤེགས། ཁྲག་
ཞག་རྦ་ཀློང་རབ་འཁྲུག་གཞལ་མེད་ནས། །ཧེ་རུ་ཀ་དཔལ་འཇིགས་བྱེད་འབར་
བ་ཡི། །ཐུགས་ གསང་ ཧྭ་ ལས་ བཞེངས་ པའི་ཁྲོ་བོ་ཆེ། །མགོན་པོ་ལེགས་ལྡན་
འཁོར་བཅས་གནས་འདིར་གཤེགས། །ལྕང་ལོ་ཅན་སོགས་གར་བཞུགས་ཕོ་བྲང་
ནས། །གསང་ བདག་ བཀའ་ སྡོད་ རྒྱལ་ ཆེན་རྣམ་ཐོས་སྲས། །རྟ་བདག་བརྒྱད་
སོགས་གནོད་སྦྱིན་ནོར་ལྷ་དང་། །དྲེགས་པ་ལྕམ་སྲིང་འཁོར་བཅས་གནས་འདིར་
གཤེགས། །ཐུབ་ དབང་ རྡོ་ རྗེ་ འཆང་ གི་ སྤྱན་ སྔ་རུ། །བསྟན་ པ་ སྲུང་ བར་ ཞལ་
- 90 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན།
བཞེས་དམ་བཅས་པ། །དམ་ཅན་ཆོས་སྐྱོང་སྲུང་མ་མ་ལུས་པ། །དམ་ཚིག་ལྡན་
པའི་གནས་འདིར་གཤེགས་སུ་གསོལ། །ཨོཾ་ཨེ་ཧེ་ཧི་བཛྲ་ས་མ་ཡ་ཛ༔ཛ པདྨ་ཀ་
མ་ ཡེ་ ། ཞེས་བརྗོད་ཅིང་གདན་འབུལ། དྲན་ པ་ ཙམ་ གྱིས་ དངོས་ གྲུབ་ མཆོག་ སྩོལ་བ། །རྩ་
བརྒྱུད་བླ་མ་ཡི་དམ་ལྷ་ཚོགས་དང་། །སངས་རྒྱས་བྱང་སེམས་དཔའ་བོ་མཁའ་
འགྲོ་དང་། །དམ་ཅན་ཆོས་སྲུང་རྣམས་ལ་ཕྱག་འཚལ་ལོ། །དངོས་བཤམས་ཡིད་
སྤྲུལ་སྲིད་ཞི་ལས་གྲུབ་པའི། །ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ། །ནང་
མཆོད་གསང་བ་བདེ་བ་ཆེན་པོ་ཡི། །མཆོད་པའི་སྤྲིན་གྱིས་རྒྱས་པར་བཀང་སྟེ་
འབུལ། །ༀ་གུ་རུ་བུདྡྷ་བོ་དྷི་ས་ཏྭ་སརྦ་དྷམ་པཱ་ལ་ས་པ་རི་ཝཱ་ར་ཨགྷཾ་པྲ་ཏཱིཙྪ་ཡེ་
སྭཱཧཱ། དེ་བཞིན་དུ་སྦྱར་ཏེ། ཨཧཱུྃ་ གྱི་གནས་སུ་པཱ་ ། པུཤྲཱི། དྷུ་ པེ། ཨ་ ལོ་ ཀེ །གནྡྷེ། ནི་ ཝི་ བྱ།
ཤཔ། རྭ་ པ། ཤཔྟ། གནྡྷེ། རས། སྤྱན་ རྣམས་བཅུག་སྟེ་ཉེར་སྤྱོད་འདོད་ཡོན་དང་བཅས་པས་མཆོད། སྔགས་
དེའི་མཐར་འབྲུ་གསུམ་བཏགས་པས་ནང་མཆོད་འབུལ། རྒྱུན་འཁྱེར་ལ་དེ་ཙམ་དང་དུས་ཁྱད་པར་ཅན་ལ་མཆོད་གཏོར་རྒྱས་པར་བྱ་
བར་སྤྲོ་ན། །
ཧཱུྃ། དངོས་བཤམས་ཡིད་ཀྱི་སྤྲུལ་པ་ལས་བྱུང་བའི། ། ཡིད་འོང་མཆོད་
ཡོན་ལྷ་ལམ་ཡོངས་གང་བ། །བླ་མ་ཡི་དམ་སྲུང་མའི་ཚོགས་ལ་འབུལ། །བཞེས་
ནས་མཆོག་ཐུན་དངོས་གྲུབ་སྩལ་དུ་གསོལ། །ཨོ་གུ་རུ་བུདྡྷ་བོདྷི་སཏཱ་སརྦ་དྷརྨཱ་པཱ་
ལ་ ས་ པ་ རི་ ཝཱ་ ར་ ཨཧཱུྃ་པྲ་ཏིཙྪ་ ཡེ་ སྭཱཧཱ། དེ་བཞིན་དུ་མཆོད་ཡོན་གྱི་གནས་སུ་ ལྷ་ རྫས་མེ་
ཏོག །དྲི་ཞིམ་བདུག་ སྤོས། འོད་ འབར་ སྒྲོན་མེ། ཡིད་ འོང་དྲི་ཆབ། རོ་བརྒྱའི་
ཞལ་ཟས། །སྣ་ཚོགས་རོལ་མོ། ཡིད་འོང་གཟུགས་མཆོག །ཡིད་འོང་སྒྲ་སྙན།
ཡིད་འོང་དྲི་མཆོག །ཡིད་འོང་རོ་མཆོག །ཡིད་འོང་ རེག་བྱ་ ཞེས་པ་རྣམས་བཅུག་ཅིང༌། སྔགས་
ཀྱི་ཐོག་མཐའ་འདྲ་བ་ལ། ཨརྒྱུ་ གྱི་གནས་སུ་པཱ་ ཧུཾ། དྷུ་ པེ། ཨཱ་ ལོ་ ཀེ། ནེ་ ཝི་ བྱ། ཤཔྟ། རཱུ་ པ།
-91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཤལྟ། གནྡྷེ། ར་ ས། སྤར་ཞེས་པ་རྣམས་བཅུག་སྟེ་རང་རང་གི་ཕྱག་རྒྱ་དང་བཅས་པས་མཆོད། དེ་ནས་ནང་མཆོད་
འབུལ་བ་ནི། དྲིན་ཅན་རྩ་བའི་བླ་མ་རིན་པོ་ཆེ་ཡབ་སྲས་བརྒྱུད་པ་དང་བཅས་པ་རྣམས་
ཀྱི་ཞལ་དུ་ཨོཾ་ཨཱཿཧཱུྃ། རྒྱུད་སྡེ་ཆེན་པོ་བཞི་དངའབྲེལ་བའི་ཡི་དམ་དཀྱིལ་འཁོར་གྱི་
ལྷ་ཚོགས་རྣམས་ཀྱི་ཞལ་དུ་ ཨོ་ ཨཱཧཱུྃ། གནས་གསུམ་གྱི་དཔའ་བོ་མཁའ་འགྲོ་
རྣམས་ཀྱི་ཞལ་དུ་ཨོཾ་ཨཱཿཧཱུྃ། དམ་ཅན་ཆོས་སྲུང་ཡེ་ཤེས་ཀྱི་སྤྱན་ལྡན་རྣམས་ཀྱི་
ཞལ་དུ་ཨོཾ་ཨཱཿཧཱུྃ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་
ལྷར་ གྱུར་ པ་རྣམས་ ཀྱི་ ཞལ་ དུ་ ཨོ་ ཨཱཧཱུྃ། ཞེས་བརྗོད་ཅིང་འཇིག་རྟེན་དང་འཇིག་རྟེན་ལས་འདས་པའི་མགྲོན་
ཐམས་ཅད་ལ་ནང་མཆོད་འབུལ། དེ་ནས་རང་ གི་ ཐུགས་ ཀའི་ ཧཱུཾ་ ལས་ འོད་ ཟེར་ འཕྲོས། རྡོ་ རྗེ་
གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། དེ་རྣམས་ཀྱི་གནས་གསུམ་
ལས་ཡི་གེ་བརྒྱ་པ་དཀར་དམར་མཐིང་གསུམ་འཕྲོས། རང་དང་མགྲོན་རྣམས་ཀྱི་
གནས་གསུམ་དུ་ཐིམ་པས་རང་གི་དམ་ཚིག་ཉམས་ཆགས་ཐམས་ཅད་དང༌།
མགྲོན་རྣམས་ཀྱི་གྲིབ་དང་མི་གཙང་བ་ཐམས་ཅད་བྱང་བར་བསམ་ལ་ཡིག་བརྒྱ་ཉེར་གཅིག་སོགས་
བཟླའོ། །དེ་ནས་བཤགས་པ་བྱ་བ་ནི། ཧཱུྃ། རྩ་ བརྒྱུད་ བླ་ མ་ ཡི་ དམ་ ལྷ་ ཚོགས་ དང་། །ཆོས་ སྐྱོང་
སྲུང་མའི་ཚོགས་རྣམས་དགོངས་སུ་གསོལ། །བདག་ཅག་མ་རིག་འཁྲུལ་པའི་
དབང་གྱུར་པས། །བག་མེད་ནོངས་པ་ཅི་མཆིས་ སྙིང་ནས་བཤགས། །མ་ནོར་
ལམ་སྟོན་དྲིན་ཅན་བླ་མ་རྗེ། །སྐུ་བཞིའི་བདག་ཉིད་མཆོག་ཏུ་མ་རྟོགས་པར། །ཐ་
མལ་ དུ་ བཟུང་ སྐྱོན་རྟོག་ བགྱིས་ པ་ དང༌། །བཀའ་ དང་ འགལ་ བ་ ཐམས་ ཅད་
མཐོལ་ལོ་བཤགས། །བླ་མ་མཆོག་དང་དཀྱིལ་འཁོར་ལྷ་ཚོགས་ཀྱི། །སྤྱན་སྔར་
དམ་ཚིག་སྡོམ་པ་ཁས་བླངས་ནས། །ཉོན་མོངས་དབང་གིས་སྡོམ་གསུམ་བཅས་
མཚམས་དང་། །འགལ་བར་གྱུར་པ་ཐམས་ཅད་མཐོལ་ལོ་བཤགས། །ཡི་དམ་ལྷ་
- 92 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན།
ཡི་རྣལ་འབྱོར་མ་བསྒོམས་ཤིང་། །བསྙེན་སྒྲུབ་ལས་གཡེལ་མཆོད་གཏོར་ཆག་པ་
སོགས། །སྐུ་གསུང་ཐུགས་ཀྱི་དམ་ཚིག་དང་འགལ་བ། །ཐམས་ཅད་བསམ་པ་
ཐག་པས་མཐོལ་ལོ་བཤགས། །ཆོས་སྲུང་རྣམས་ལ་མཆོད་གཏོར་ཆག་པ་དང། །
རྒྱུ་ཆུང་ཕུད་ཉམས་དམ་ཉམས་རྫས་འདྲེས་དང་། །འཕྲིན་ལས་བསྒྲུབས་ཚེ་གཏང་
རག་མ་ཐོངས་སོགས། །ཐུགས་དང་འགལ་བ་ཐམས་ཅད་མཐོལ་ལོ་བཤགས། །
དུག་གསུམ་མུན་པ་འཐུག་པོས་རབ་བསྒྲིབས་ནས། །སྒོ་གསུམ་བག་མེད་འཁྲུལ་
པ་ཅི་བགྱིས་པ། །སྐུ་གསུམ་ལྷུན་གྲུབ་རྣམས་ཀྱི་སྤྱན་སྔར་བཤགས། །རྣམ་ཐར་
སྒོ་གསུམ་ངང་དུ་དག་པར་མཛོད། །ཅེས་བརྗོད་ཅིང་དོན་ཡིད་ལ་བསམས་ནས་བཤགས་པ་ལ་ནན་ཏན་དུ་བྱ་སྟེ།
བླ་མ་ཡི་དམ་སྲུང་མའི་ཚོགས་ཀྱི་བྱིན་རླབས་འཇུག་པ་ལ་དམ་ཚིག་ཉམས་ཆགས་སྦྱོང་བ་ཤིན་ཏུ་གལ་ཆེ་བས་བཤགས་པ་ལན་གསུམ་
ལ་སོགས་པ་བརྗོད་དེ་ནན་ཏན་དུ་བྱའོ། །དེ་ཙམ་བྱ་བའི་ལོང་སྐབས་མེད་པར་ཤིན་ཏུ་བསྡུས་པར་བྱ་བར་འདོད་ན། ཧཱུྃ། ཆོས་
ཀུན་རང་བཞིན་མཁའ་ལྟར་རྣམ་དག་ཀྱང་། །མ་རིག་དབང་གིས་རྨི་ལམ་སྒྱུ་མ་
ལྟར། །ནོངས་པ་ཅི་མཆིས་བླ་མ་ཡི་དམ་ལྷ། །ཆོས་སྐྱོང་སྲུང་མ་འཁོར་བཅས་སྤྱན་
སྔར་བཤགས། །ཞེས་བརྗོད་དེ་བཤགས་པ་བྱའོ། །
དེ་ནས་བསྐང་བ་བྱ་བ་ནི། ཧཱུྃ། ལྷན་ སྐྱེས་ བདེ་ བ་ ཆེན་ པོའི་ རྣམ་ རོལ་ ལས། །ཕྱི་ ནང་
གསང་བའི་མཆོད་སྤྲིན་མཐའ་ཡས་པ། །བླ་མ་ཡི་དམ་སྲུང་མའི་སྤྱན་ལམ་དུ། །
ལེགས་པར་འབྱུང་བས་ཐུགས་དམ་སྐོང་གྱུར་ཅིག ཁྲག་ཆང་དྲི་བཟང་ཆབ་ཀྱི་
མཆོད་ཡོན་དང༌། །ཞབས་བསིལ་མེ་ཏོག་སྣ་ཚོགས་གཅལ་དུ་བཀྲམ། །བདུག་
སྤོས་དུད་སྤྲིན་འོད་འབར་མར་མེ་འདིས། །བླ་མ་ཡི་དམ་མཁའ་འགྲོ་ཆོས་སྐྱོང་
བའི། །བསྟན་སྲུང་འཁོར་དང་བཅས་པའི་ཐུགས་དམ་བསྐང་། །ཐུགས་དམ་སྐོང་
ཞིང་བར་གཅོད་བཟློག་པ་དང་། །ཉམས་ཆགས་གསོས་ཤིང་དངོས་གྲུབ་མ་ལུས་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྩོལ། །ག་བུར་ངད་ལྡན་ཁྲག་ཞག་དྲི་ཆབ་དང༌། ། དགྲ་བགེགས་ཤ་རུས་བཟའ་
བ་ རི་ ལྟར་ སྤུངས་། །ཟག་མེད་བདུད་རྩིའི་ གསེར་སྐྱེམས་རྒྱ་མཚོ་དང་། །སྙན་
འགྱུར་ རོལ་མོའི་བྱེ་བྲག་སྣ་ཚོགས་ ཀྱིས། །བླ་མ་ཡི་དམ་ཞེས་སོགས་རྐང་པ་བཞི་པོ་གོང་ལྟར་འོག་
མ་རྣམས་ལ་ཡང་སྦྱོར། གཙང་ ཞིང་ ཡིད་འོང་ ཕྱི་ཡི་ཉེར་ སྤྱོད་ དང༌། །མི་དབང་ འབྱོར་ པ་
རིན་ཆེན་རྣམ་ པ་ བདུན། །ཉི་ ཟླ་ རི་ རབ་གླིང་དང་གླིང་ཕྲན་ཚོགས། །ལྷ་མིའི་
འདོད་ཡོན་མ་ཚང་མེད་པ་འདིས། །མྱུར་མགྱོགས་རླུང་གི་ཤུགས་ལྡན་རྟ་མཆོག་
དང༌། །གཡག་རོག་གཞོལ་ཆེན་འདོད་པ་འཇོ་བའི་བ། །འཁྱིལ་ལེགས་རྭ་ལྡན་
ལུག་ དང༌ མཁའ་ ལྡིང་བྱ། །འཇིགས་ རུང་ ཁྱི་ནག་ གཅན་གཟན་ཚོགས་རྣམས་
ཀྱིས། །ཤ་ཁྲག་གཏོར་མ་རི་ལྟར་སྤུངས་པ་དང༌། །རང་སྐྱོབ་གོ་ཆ་གཞན་འཇོམས་
མཚོན་ཆ་དང་། །རང་རང་དགྱེས་བསྐྱེད་ཕྱི་ནང་གསང་བ་ཡི། །རྟེན་རྫས་དངོས་
བཤམས་ཡིད་སྤྲུལ་ཚོགས་རྣམས་ ཀྱིས། །བླ་མ་ཡི་དམ་མཁའ་འགྲོ་ཆོས་སྐྱོང་
བའི། །བསྟན་སྲུང་འཁོར་དང་བཅས་པའི་ཐུགས་དམ་བསྐང་། །ཐུགས་དམ་སྐོང་
ཞིང་བར་གཅོད་བཟློག་པ་དང༌། །ཉམས་ཆགས་གསོས་ཤིང་དངོས་གྲུབ་མ་ལུས་
སྩོལ། ཅེས་རོལ་མོ་དབྱངས་དང་བཅས་པས་བསྐང་བ་བྱའོ། །དེ་ནས་བཟློག་པ་བྱ་བ་ནི། ཆོས་ སྐུ་ ཡངས་ པའི་ ཕོ་
བྲང་ནས། །ཆོས་ སྐྱོང་སྲུང་མ་འཁོར་བཅས་ཀྱིས། །མཐུན་པའི་དམ་རྫས་འདི་
བཞེས་ལ། །རྣལ་འབྱོར་དཔོན་སློབ་འཁོར་བཅས་ལ། །གཞན་གྱི་བསམ་སྦྱོར་
ངན་ པ་ དང༌། །ཚེར་ ཟོར་ ཡུངས་ ཟོར་ འཕེན་ པ་བཟློག །ཅེས་སོགས་ལྷ་མགོན་གྱི་གཏོར་ཆོག་ནས་
འབྱུང་བ་ལྟར་བཟློག་པ་བྱའོ། །དེ་ནས་སྤྲོ་ཞིང་ལོང་ཡོད་ཚེ་ཆོས་སྐྱོང་གཙོ་བོ་རྣམས་ཀྱི་སྙིང་པོའི་བཟླས་པ་ཅི་འགྲུབ་བྱ་ཞིང་མཇུག་ཏུ་
ཡིག་བརྒྱ་བཟླའོ། ། །
དེ་ནས་གཏོར་མ་འབུལ་བ་ནི་ དམ་ ཉམས་བསྒྲལ་བའི་ཤ་ཁྲག་གཏོར་ཚོགས་དང༌། །ལྷ་
རན་
- 94 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན།
མིའི་རོ་བརྒྱ་ལྡན་པའི་བཅུད་རྣམས་ཀུན། །སྦྱངས་རྟོགས་སྦར་བའི་བདུད་རྩིའི་རྒྱ་
མཚོ་འདི། །བླ་མ་ཡི་དམ་མཁའ་འགྲོ་ཆོས་སྐྱོང་བའི། །བསྟན་སྲུང་འཁོར་བཅས་
དགྱེས་པ་བསྐྱེད་ཕྱིར་འབུལ། །བླ་མ་ཡི་དམ་ཆོས་སྐྱོང་སྲུང་མ་འཁོར་དང་བཅས་
པའི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུས་གཏོར་
མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་གུ་རུ་བུདྡྷ་བོ་དྷི་སཏྭ་སརྦ་
དྷམ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་མམ་བདུན་གྱིས་
གཏོར་མ་འབུལ། ཨརྒུ་ སོགས་ཀྱིས་མཆོད་ནང་མཆོད་འབུལ། གཏོང་རྫོང་བྱ་བ་ནི
། ཧཱུྃ། བསྟན་ སྲུང་ འཁོར་
བཅས་ཁྱེད་རྣམས་ ཀྱིས། །གཏོར་ཚོགས་རྒྱ་མཚོ་འདི་བཞེས་ལ། །བདག་ཅག་
དཔོན་སློབ་འཁོར་བཅས་ལ། །ཉིན་གསུམ་རྒྱང་ནས་བྱ་ར་དང་། །མཚན་གསུམ་
དྲུང་ནས་མེལ་ཚེ་མཛོད། །ནད་གདོན་བར་ཆད་ཀུན་ཞི་ཞིང་། །ཚེ་དཔལ་ལོངས་
སྤྱོད་རྒྱས་པར་མཛོད། ཁམས་གསུམ་དབང་དུ་འདུ་བ་དང༌། །དགྲ་བགེགས་མ་
ལུས་ཚར་ཆོད་ལ། །མཆོག་དང་ཐུན་མོང་དངོས་གྲུབ་སྩོལ། །མདོར་ན་བདག་
ཅག་བསམ་པའི་དོན། །མ་ལུས་ཡིད་བཞིན་འགྲུབ་པར་མཛོད། །ཆོས་སྐྱོང་སྲུང་
མ་ འཁོར་ བཅས་ལ། །བདག་གིས་མཆོད་གཏོར་ ཕུལ་བ་ཡིས། །དཀོན་མཆོག་
དབུ་འཕང་སྨོད་པ་དང༌
། །ཐེག་པ་ཆེན་པོ་སུན་འབྱིན་དང་། །བསྟན་པ་འཇིག་
དང་དབྱེན་བྱེད་དང་། །བླ་མའི་སྐུ་ལ་བསྡོ་བ་དང་། །རྣལ་འབྱོར་བདག་ལ་སྡང་བ་
རྣམས། །དེ་དག་ ཆོས་སྐྱོང་སྲུང་མས་སྒྲོལ། །ཨ་མུ་ཀ་མཱ་ར་ཡ་ཕཊ། ཅེས་ཐལ་མོ་བརྡབ་
བོ། །དེ་ནས་གཞི་བདག་གཏོར་མ་བཛྲ་ ཨ་ མྲྀ་ཏས་བསངས། སྭ་ བྷ་ ཝས་སྦྱངས། སྟོང་ པའི་ ངང་ ལས་ རང་
གི་མདུན་དུ་ཧཱུཾ་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ༀ་ལས་གཏོར་མ་
དྭངས་ཤིང་ཐོགས་པ་མེད་པ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར།
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སུམ་གྱི་བྱིན་གྱིས་བརླབས་ཏེ། མགྲོན་སོ་སོས་བདུད་རྩི་གསོལ་བས་ཚིམས་ཤིང་དགྱེས་པར་བསམས་ནས།
ན་མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ། ལན་གསུམ་མམ་བདུན་སོགས་བརྗོད།
དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་
གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་
ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་
བ་ ལ་ ཕྱག་ འཚལ་ལོ། །ཕུན་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་
མཚོའི་གཏོར་མ་འདི། །ས་ཡི་ལྷ་མོ་བསྟན་མ་སོགས། །སྟོང་གསུམ་གཞི་བདག་
ཚོགས་རྣམས་དང་། །ཚེ་རིང་མཆེད་ལྔ་བསྟན་སྐྱོང་བཅས། །གངས་ཅན་གནས་པ་
ཐམས་ ཅད་ དང༌། ཁྱད་ པར་ ཡུལ་ ཕྱོགས་ འདི་ ཉིད་ ཀྱི། །ཡུལ་ ལྷ་ གཞི་བདག་
རྣམས་ལ་འབུལ། །བཞེས་ནས་བདག་ཅག་འཁོར་བཅས་རྣམས། །གཞིས་བྱེས་
གནས་སྐབས་ཐམས་ཅད་དུ། །བྱ་བ་གང་དང་གང་བྱེད་ཀྱང་། །ཀོ་ལོང་རུ་ང་མ་
མཛད་ པར། །མཐུན་རྐྱེན་སྡོང་ གྲོགས་ ཡིད་བཞིན་མཛོད། །ཅེས་གཏོར་མ་ཕུལ་ནས་འཕྲིན་ལས་
འཆོལ། དེ་ནས། བདག་གི་བསམས་པའི་སྟོབས་དང་ནི། །དེ་བཞིན་གཤེགས་པའི་བྱིན་
སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་
མཆོད་པ་དང་། །སེམས་ཅན་རྣམས་ལ་ཕན་གདགས་ཕྱིར། །དོན་རྣམས་གང་དག་
བསམ་པ་ཀུན། དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་
གྱུར་ཅིག །ཅེས་བདེན་སྟོབས་བརྗོད་དོ། ། །
དེ་ནས་བསྟོད་པ་ནི། རིགས་ཀུན་ཁྱབ་བདག་རྡོ་ རྗེ་འཆང་དབང་དང་། །དབྱེར་མེད་
བླ་མ་སྐུ་བཞིའི་བདག་ཉིད་མཆོག །དངོས་གྲུབ་ཀུན་གྱི་འབྱུང་གནས་ཡི་དམ་
ལྷ། །དཔའ་བོ་མཁའ་ འགྲོའི་ ཚོགས་དང་བཅས་ལ་བསྟོད། །དྲན་པ་ཙམ་གྱིས་
96 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན།
བར་ གཅོད་ ཀུན་ སེལ་ བའི། །མཐུ་ སྟོབས་ བདག་ ཉིད་ མྱུར་ མཛད་ ཕྱག་ དྲུག་
མགོན། །དགེ་སྡིག་ཤན་འབྱེད་ དམ་ཅན་ཆོས་ ཀྱི་ རྒྱལ། །འཇིགས་རུང་ གཤིན་
རྗེའི་ འཁོར་ དང་ བཅས་ ལ་ བསྟོད། །སྐུ་ གསུམ་ དབྱེར་ མེད་ ལྷུན་ གྲུབ་ མཁའ་
དབྱིངས་ སུ། །གཏུམ་དྲག་ མཁའ་ འགྲོའི་ དབང་ ཕྱུག་ ལྡིང་ ཙམ་ གྱིས། །བདུད་
རིགས་དུག་སྦྲུལ་རྨེག་མེད་འཇོམས་མཛད་པའི། །དཔལ་ལྡན་སྲིད་གསུམ་བདག་
མོ་འཁོར་བཅས་བསྟོད། །དམག་ཟོར་རྣམ་ འཕྲུལ་ རྡོ་ རྗེ་ རབ་བརྟན་མ། །ཆོས་
འཁོར་སྐྱོང་ མཛད་མ་ གཅིག་ དཔལ་ ལྷ་ མོ། །ཚེ་ རིང་ མཆེད་ ལྔ་ བསྟན་མ་བཅུ་
གཉིས་སོགས། །མོ་ རྒྱུད་ སྲུང་ མ་ འཁོར་ དང་ བཅས་ ལ་ བསྟོད། །རབ་ ཞི་ ཆོས་
དབྱིངས་ངང་ལས་མ་གཡོས་ཀྱང་། །སྲིན་པོའི་གཟུགས་ཅན་མིའུ་ཐུང་གེལ་པའི་
ཉམས། །མཐུ་སྟོབས་མེ་ཡིས་བདུད་སྡེ་སུམ་བརྩེགས་གྲོང་། །སྲེག་མཛད་གུར་གྱི་
མགོན་པོ་འཁོར་བཅས་བསྟོད། །ཧེ་རུ་ཀ་དཔལ་ནག་ཕྱོགས་སྲོག་གི་རྩར། །ཧ་
ལའི་སྤུ་གྲི་ལྟར་རྣོ་དྲག་ཤུལ་འཆང་། །དཔལ་ལྡན་ཞལ་བཞི་བདེ་སྐྱོང་ཡུམ་ཆེན་
བཞི། །བཀའ་ཉན་འཁོར་ཚོགས་དཔུང་དང་བཅས་ལ་བསྟོད། །ཧེ་རུ་ཀ་དཔལ་
ཁྲོས་པའི་ཟློས་གར་ལས། །དཔལ་ལྡན་ཡེ་ཤེས་མགོན་པོ་ཕྱག་བཞི་པ། །སྲིན་
པོའི་གྲོང་ཁྱེར་འཇིག་མཛད་མགོན་པོ་བེང་། །ཡེ་ཤེས་སྤྲུལ་པའི་འཁོར་ཚོགས་
བཅས་ ལ་ བསྟོད། །རྣམ་ དག་ ཁྲིམས་ལྡན་སྐྱོང་བའི་ དམ་ཚིག་ཅན། །རྣམ་མང་
ཐོས་སྲས་ནོར་ལྷ་རྟ་བདག་བརྒྱད། །ཆོས་སྐྱོང་དྲེགས་པ་ལྕམ་སྲིང་སྲོག་བདག་
དམར། །གྲི་ཐོགས་བཤན་པའི་ཚོགས་དང་བཅས་ལ་བསྟོད། །རྒྱལ་བའི་བསྟན་
དང་བསྟན་འཛིན་སྐྱེས་བུ་ཀུན། །འཕྲིན་ལས་རྣམ་བཞི་སྲུང་ཞིང་སྐྱོང་བ་ལ། །
ནམ་ཡང་གཡེལ་བ་མེད་པའི་དམ་ཚིག་ཅན། །ཆོས་སྲུང་ཡེ་ཤེས་སྤྱན་ལྡན་ཡོངས་
97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ལ་བསྟོད། །རྣལ་འབྱོར་བདག་གིས་བསྟེན་ཅིང་མཆོད་པ་ཡི། །ཡི་དམ་སྲུང་མར་
བཅས་པ་མ་ལུས་པས། །དེང་ནས་བརྩམས་ཏེ་བྱང་ཆུབ་སྙིང་པོའི་བར། །འབྲལ་
མེད་རྟག་ཏུ་མགོན་དང་གྲོགས་མཛོད་ཅིག །དམ་ཆོས་ཚུལ་བཞིན་སྒྲུབ་པར་བྱེད་
པ་ལ། །ཕྱི་ནང་འགལ་རྐྱེན་ཐམས་ཅད་ཞི་བ་དང་
། །ཚེ་དང་བསོད་ནམས་ལུང་
རྟོགས་ ཡོན་ ཏན་ སོགས། །མཐུན་ རྐྱེན་ ཐམས་ ཅད་ ཡིད་ བཞིན་ འགྲུབ་ པར་
མཛོད། །སངས་ རྒྱས་ བསྟན་ དང་ བླ་ མའི་ སྐུ་ཚེ་ སྲིངས། །དགེ་འདུན་ སྡེ་འཕེལ་
འགྲོ་རྣམས་བདེ་དང་ལྡན། །མཐར་ཐུག་བྱང་ཆུབ་མཆོག་ལ་མྱུར་རེག་པའི། །
འཕྲིན་ ལས་མགོན་སྐྱབས་ ནམ་ ཡང་ གཡེལ་ མེད་མཛོད། །ཅེས་འཕྲིན་ལས་འཆོལ་ཞིང་གཞན་
ཡང་འདོད་གསོལ་ཚིགས་བཅད་གང་ཤེས་བྱའོ། །དེ་ནས་གཏང་རག་གི་མཆོད་པ་སྔར་ལྟར་བྱིན་གྱིས་བརླབས་ལ། ཨོཾ་ གུ་ རུ་
བུདྡྷ་བོ་དྷི་སཏཱ་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྱུ་ ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་
པས་མཆོད། ནང་མཆོད་ཕུལ། ཡིག་བརྒྱ་མང་དུ་བཟླས་ལ། མ་ རྙེད་ ཡོངས་ སུ་ མ་ ཤེས་ དང་། །གང་ ཡང་
ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་
མཛད་ རིགས། །ལྷག་ པ་ དང་ ནི་ ཆད་ པ་ དང་། །ཆོ་ གའི་ ཡན་ ལག་ ཉམས་ པ་
དང་། །བདག་གི་བརྗེད་ངས་ཅི་མཆིས་པ། །དེ་ཀུན་ཁྱེད་ཀྱི་བཟོད་མཛད་རིགས།
ཞེས་བརྗོད་ ལ་ནོངས་པ་བཟོད་པར་གསོལ། འདོད་དོན་ལ་སྨོན་ལམ་ གདབ། རྟེན་ཡོད་ན། འདིར་ནི་གཟུགས་དང་
ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་
ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་སྭཱཧཱ།
ཞེས་བརྟན་བཞུགས་བྱ། རྟེན་མེད་ན། ཨོ་ ཁྱེད་ ཀྱིས་ སེམས་ ཅན་ དོན་ ཀུན་ མཛད། །རྗེས་ སུ་
མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་
ཡང་འབྱོན་པར་མཛད་དུ་གསོལ། །བཛྲ་མུ ཡེ་ཤེས་པ་རྣམས་རང་གནས་སུ་
-98 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན། །
གཤེགས་པར་བསམ་མོ། །དེ་ནས་བཀྲ་ཤིས་རྒྱས་པ་བྱ་བའམ་བསྡུ་ན། རྩ་ བརྒྱུད་ བླ་ མ་ རྣམས་ ཀྱི་ བཀྲ་
ཤིས་ཤོག །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །སྐྱབས་གནས་དཀོན་
མཆོག་གསུམ་གྱི་བཀྲ་ཤིས་ཤོག །དམ་ཅན་ཆོས་སྲུང་རྣམས་ཀྱི་བཀྲ་ཤིས་ཤོག །
འབད་དང་རྩོལ་བ་མི་དགོས་པའི། །ཡིད་བཞིན་ནོར་བུ་དཔག་བསམ་ཤིང་། །
སེམས་ ཅན་ རེ་བ་སྐོང་མཛད་ པས། །བསམ་ པ་ འགྲུབ་ པའི་བཀྲ་ཤིས་ཤོག །
དཀར་ཕྱོགས་ལྷ་རྣམས་མཐུ་སྟོབས་མི་ཉམས་ཤིང། །བཟང་པོའི་ཞིང་སར་ལོ་
ཏོག་འཕེལ་བ་དང་། །དཔལ་འབྱོར་ལེགས་ཚོགས་བྱ་བ་དབྱར་མཚོ་ལྟར། །གོང་
ནས་གོང་དུ་འཕེལ་བའི་བཀྲ་ཤིས་ཤོག །ཅེས་ཤིས་པ་བརྗོད་ཅིང་མེ་ཏོག་གི་ཆར་དབབ་བོ། །ཞེས་པ་འདི་ནི་
དད་སྟོབས་དང་ལྡན་པ་རྫོང་དཀར་རྫོང་བཞུགས་རྒྱལ་བརྩེགས་ཆོས་མཛད་ཀྱིས་བླ་མ་ཡི་དམ་ཆོས་སྐྱོང་སྲུང་མའི་ཚོགས་ལ་མཆོད་
གཏོར་འབུལ་ཚུལ་བསྐང་བ་དངོས་གཞིའི་ཚིག་རྒྱལ་དབང་ཐམས་ཅད་མཁྱེན་པ་ཆེན་པོའི་གསུང་ལྟར་ལ། དེར་མ་ཐུས་པ་རྣམས་གསར་
དུ་བསྒྲིགས་པ་ཆོ་ག་ཆ་ལག་ཚང་མ་མཆོག་དམན་ཐམས་ཅད་ལ་ཕན་ཆེ་བ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། །དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་ཕྱོགས་ཀུན་ཏུ་
འཕེལ་ཞིང་རྒྱས་པར་གྱུར་ཅིག ། །
༈ ཨོཾ་སྭསྟི། བླ་མ་ཡི་དམ་སྲུང་མའི་ནུས་མཐུ་དང་། །ཏིང་འཛིན་སྔགས་
དང་ ཕྱག་རྒྱའི་བྱིན་རླབས་ཀྱིས། །འདོད་ཡོན་ལྔ་ལྡན་གསེར་སྐྱེམས་བདུད་རྩི་
ཆེ། །མཆོད་སྤྲིན་རྒྱ་ མཚོས་ ལྷ་ ལམ་འགེངས་གྱུར་ཅིག །ཨོཾ་ ཨཱཧཱུྃ། ཏིང་འཛིན་
སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་གསེར་སྐྱེམས་རྒྱ་
མཚོ་འདི། །རྩ་བ་བརྒྱུད་པའི་བླ་མ་མཆོག་རྣམས་དང་། །ཡི་དམ་དཀྱིལ་འཁོར་ལྷ་
ཚོགས་མཉེས་ཕྱིར་འབུལ། །བཞེས་ནས་སངས་རྒྱས་བསྟན་པ་རྒྱས་པ་དང༌། །སྐྱེ་
འགྲོ་ཡོངས་ལ་བདེ་སྐྱིད་འབྱུང་བ་དང་། ཁྱད་པར་བདག་ཅག་འཁོར་དང་བཅས་
_99-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྣམས་ཀྱི། །བསམ་དོན་མ་ལུས་ལྷུན་གྱི་གྲུབ་པར་མཛོད། །ཨོཾ་ཨཱཿཧཱུྃ། ཏིང་འཛིན་
སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་གསེར་སྐྱེམས་རྒྱ་
མཚོ་འདི། །ཕྱོགས་བཅུར་བཞུགས་པའི་སྐྱོབ་པ་མ་ལུས་དང་། །དཔའ་བོ་མཁའ་
འགྲོའི་ཚོགས་རྣམས་མཉེས་ཕྱིར་འབུལ། །བཞེས་ནས་སངས་རྒྱས་བསྟན་པ་རྒྱས་
པ་ དང་། །སྐྱེ་འགྲོ་ཡོངས་ ལ་ བདེ་ སྐྱིད་ འབྱུང་ བ་ དང་། ཁྱད་ པར་ བདག་ ཅག་
འཁོར་དང་བཅས་རྣམས་ཀྱི། །བསམ་དོན་མ་ལུས་ལྷུན་གྱི་གྲུབ་པར་མཛོད། །ཨོ་
ཨཱཧཱུཾ། ཏིང་འཛིན་སྔགས་དང་ ཕྱག་རྒྱས་བྱིན་བརླབས་པའི། །ཟག་མེད་བདུད་
རྩིའི་གསེར་སྐྱེམས་རྒྱ་མཚོ་འདི། །ཡེ་ཤེས་མགོན་པོ་ལྷ་མོ་གནོད་སྦྱིན་བཞི། །
དམ་ཅན་འཁོར་ཚོགས་རྒྱ་མཚོ་མཉེས་ཕྱིར་འབུལ། །བཞེས་ནས་ སངས་ རྒྱས་
བསྟན་པ་རྒྱས་པ་དང༌། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང་། ཁྱད་པར་
བདག་ཅག་འཁོར་དང་བཅས་རྣམས་ཀྱི། །བསམ་དོན་མ་ལུས་ལྷུན་གྱིས་གྲུབ་
པར་མཛོད། །ཨོཾ་ཨཱཧཱུཾ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །
ཟག་མེད་བདུད་རྩིའི་གསེར་སྐྱེམས་རྒྱ་མཚོ་འདི། །ཐུབ་པའི་བསྟན་པ་བསྲུང་བར་
ཞལ་བཞེས་པའི། །ཆོས་སྐྱོང་སྲུང་མའི་ཚོགས་རྣམས་མཉེས་ཕྱིར་འབུལ། །བཞེས་
ནས་སངས་རྒྱས་བསྟན་པ་རྒྱས་པ་དང་། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་
དང༌། ཁྱད་པར་བདག་ཅག་འཁོར་དང་བཅས་རྣམས་ཀྱི། །བསམ་དོན་མ་ལུས་
ལྷུན་གྱིས་པར་མཛོད། །ཨོཾ་ཨཱཧཱུཾ། ཏིང་འཛིན་སྔགས་དང་ཕྱག་རྒྱས་བྱིན་བརླབས་
པའི། །ཟག་མེད་བདུད་རྩིའི་གསེར་སྐྱེམས་རྒྱ་མཚོ་འདི། །ཚེ་རིང་ཆེད་ལྔ་བསྟན་
མ་བཅུ་གཉིས་སོགས། །ཡུལ་ལྷ་གཞི་བདག་ཚོགས་རྣམས་མཉེས་ཕྱིར་འབུལ། །
བཞེས་ནས་སངས་རྒྱས་བསྟན་པ་རྒྱས་པ་དང༌། །སྐྱེ་འགྲོ་ཡོངས་ལ་བདེ་སྐྱིད་
- 100 -



བླ་མ་ཡི་དམ་ཆོས་སྲུང་རྣམས་ལ་མཆོད་གཏོར་འབུལ་བའི་ཚུལ་དངོས་གྲུབ་འདོད་དགུའི་མཆོག་སྦྱིན།
འབྱུང་བ་དང་། ཁྱད་པར་བདག་ཅག་འཁོར་དང་བཅས་རྣམས་ཀྱི། །བསམ་དོན་
མ་ལུས་ལྷུན་གྱིས་གྲུབ་ པར་ མཛོད། །རིན་ཆེན་འོད་འབར་ འབྲུ་སྣ་ལྷུན་པོར་
སྤུངས། །བདུད་རྩིའི་བཏུང་བ་སྨན་སྣ་དྲི་བཟང་འཕྲོ། །གསེར་སྐྱེམས་མཆོད་སྤྲིན་
རྒྱ་མཚོ་ཆེན་ པོ་ འདིས། །སྲིད་ ཞིའི་ མགྲོན་རྣམས་ མ་ ལུས་མཉེས་གྱུར་ ཅིག །
འཕགས་ པ་ ཐམས་ ཅད་ མཆོད་ པས་ དགྱེས་ གྱུར་ ཅིག །དམ་ ཅན་ ཐམས་ཅད་
ཐུགས་ དམ་ སྐོང་ གྱུར་ ཅིག །ཡུལ་ ལྷ་ གཞི་ བདག་ ཚིམས་ ནས་ སྡོང་ གྲོགས་
མཛོད། །རིགས་དྲུག་མ་ལུས་ཚིམས་ནས་ གྲོལ་གྱུར་ཅིག །སངས་རྒྱས་བསྟན་
སྲུང་ དཀོན་མཆོག་ དབུ་ འཕང་ བསྟོད། །དགེ་ འདུན་ སྡེ་ སྐྱོངས་རྣལ་ འབྱོར་ ཚེ་
དཔལ་སྤེལ། །སྙན་པའི་དར་ཕྱོར་གྲགས་པའི་དུང་བུས་ལ། །འཁོར་དང་ལོངས་
སྤྱོད་རྒྱས་པ་ཉིད་དུ་མཛོད། །རྒས་མེད་ལང་ཚོ་རྒྱས་པའི་ལུས་སྟོབས་ལྡན། །མིག་
ལ་ཡ་མཚན་ལྟད་མོ་དགའ་བས་གང་། །རྣ་བར་རྟག་ཏུ་སྙན་པའི་གཏམ་ཐོས་
ཤིང་། །དྲི་ཞིམ་ངད་པ་སྣ་དང་མི་འབྲལ་བར། །ཟས་སྐོམ་འབྱོར་པས་རོ་འཛིན་
ཚིམ་པར་མཛོད། །ལུས་ལ་རེག་བྱ་བདེ་བ་ཁོ་ནས་འཚོ། །ཡིད་ལ་རྣམ་པར་གྲོལ་
བའི་ ཤེས་ རབ་དང༌། །ཟག་མེད་བདེ་བས་ནམ་ཡང་ངོམས་ པར་མཛོད། ཁྱོད་
གསོལ་ཁྱོད་བསྟེན་ཁྱོད་སྒྲུབ་ཁྱོད་རྦད་ན། །མཐུ་རྩལ་མ་ཆུང་བརྩེ་གདུང་ཆེ་བར་
མཛོད། །གཞིས་སུ་བཀྲ་ཤིས་ཚེ་རིང་ལོངས་སྤྱོད་འཕེལ། །བྱེས་སུ་ལམ་འཕྲང་ཆུ་
ལས་སྒོལ་འདོན་མཛོད། །འཇིགས་སར་དགྲ་ཇག་ཆོམ་རྐུན་འཚེ་ལས་སྐྱོབས། །
མདོར་ན་བསམ་དོན་ཡིད་བཞིན་འགྲུབ་པར་མཛོད། །བདག་དང་མཁའ་མཉམ་
སེམས་ཅན་ཐམས་ཅད་ཀྱི། །བླ་མེད་རྫོགས་པའི་བྱང་ཆུབ་སྒྲུབ་པ་ལ། །འགལ་
རྐྱེན་བར་ཆད་ཐམས་ཅད་ཞི་བ་དང་། །མཐུན་རྐྱེན་བསམ་དོན་ཡིད་བཞིན་འགྲུབ་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པར་མཛོད། །དཀར་ཕྱོགས་ལྷ་རྣམས་མཐུ་སྟོབས་མི་ཉམས་ཤིང་། །བཟང་པོའི་
ཞིང་གསར་ལོ་ཏོག་འཕེལ་བ་དང༌། །དཔལ་འབྱོར་ལེགས་ཚོགས་བྱ་བ་དབྱར་
མཚོ་ ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག །ཅེས་གསེར་སྐྱེམས་མདོར་བསྡུས་བྱ་
ཚུལ་འདི་ལྟ་བུ་ཞིག་དགོས་ཞེས་མིའི་དབང་ཕྱུག་ཕུན་ཚོགས་རྣམ་པར་རྒྱལ་བའི་སྡེས་བསྐུལ་བ་ལ་བརྟེན་ནས། །དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 102 -



༄༅། །བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་
འབུལ་བའི་ཆོ་ག་མཆོད་སྤྲིན་རྒྱ་མཚོ་ཞེས་
བྱ་བ་བཞུགས་སོ། ། །
ཨོཾ་སྭསྟི། བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བར་འདོད་པས་སྣོད་གཙང་མར་ཆང་ཕུད་དང་
གསེར་སྦྱར་ཞིང་། གཞན་ཡང་། སྨན་སྣ། འབྲུ་སྣ། རིན་པོ་ཆེའི་རིགས་གང་འཛོམ་སྦྱར་བ་བཤམས་ཏེ་རྒྱས་པར་ན་ནང་མཆོད་ལྟར་བྱིན་
གྱིས་བརླབས། བསྡུ་ན། བླ་ མ་ ཡི་ དམ་ མཆོག་ གསུམ་ བྱིན་ རླབས་ དང༌། །གསང་ སྔགས་
རིག་སྔགས་གཟུངས་སྔགས་ནུས་མཐུ་དང༌། །ཏིང་འཛིན་སྔགས་དང་ཕྱག་རྒྱའི་
བྱིན་རླབས་ཀྱིས། །གསེར་སྐྱེམས་མཆོད་སྤྲིན་རྒྱ་མཚོ་འབར་གྱུར་ཅིག །ཨོཾ་ཨཱཿཧཱུྃ།
ལན་གསུམ་བརྗོད་ལ་བྱིན་གྱིས་བརླབས། དེ་ནས་གསེར་སྐྱེམས་འབུལ་བ་ནི། ཨོཾ་ ཨཱཧཱུྃ། ཏིང་ འཛིན་ སྔགས་ དང་
ཕྱག་རྒྱས་བྱིན་བརླབས་པས། །ཟག་མེད་བདུད་རྩིའི་གསེར་སྐྱེམས་རྒྱ་མཚོ་འདི། །
བཀའ་དྲིན་གསུམ་ལྡན་དྲིན་ཅན་བླ་མ་རྗེ། །ཡབ་སྲས་བརྒྱུད་པར་བཅས་ལ་གུས་པས་
འབུལ། །བཞེས་ནས་སངས་རྒྱས་བསྟན་པ་དར་བ་དང་། །སྐྱེ་འགྲོ་ཡོངས་ལ་བདེ་
སྐྱིད་འབྱུང་བ་དང༌། ཁྱད་པར་བདག་ཅག་འཁོར་དང་བཅས་རྣམས་ཀྱི། །བསམ་
དོན་མ་ལུས་ལྷུན་གྱིས་གྲུབ་པར་མཛོད། །ཨོཾ་ཨཱཿཧཱུཾ། །ཏིང་འཛིན་སྔགས་དང་ཕྱག་
རྒྱས་བྱིན་བརླབས་པས། །ཟག་མེད་བདུད་རྩིའི་ གསེར་སྐྱེམས་རྒྱ་མཚོ་འདི། །
བདེ་གསང་འཇིགས་གསུམ་གསང་བདག་འཁོར་ཆེན་སོགས། །ཡི་དམ་དཀྱིལ་
འཁོར་ལྷ་ཚོགས་ཡོངས་ལ་འབུལ། །བཞེས་ནས་སངས་རྒྱས་བསྟན་པ་དར་བ་
དང། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང༌། ཁྱད་པར་བདག་ཅག་འཁོར་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དང་ བཅས་རྣམས་ ཀྱི། །བསམ་ དོན་ མ་ ལུས་ ལྷུན་ གྱིས་ གྲུབ་ པར་ མཛོད། །ཨོཾ་
ཨཱཧཱུཾ། ཏིང་འཛིན་སྔགས་དང་ ཕྱག་རྒྱས་བྱིན་བརླབས་པས། །ཟག་མེད་བདུད་
རྩིའི་ གསེར་སྐྱེམས་རྒྱ་མཚོ་འདི། །མྱུར་མཛད་མགོན་དང་དམ་ཅན་ཆོས་ཀྱི་རྒྱལ། །
དམག་ཟོར་རྒྱལ་མོ་འཁོར་དང་བཅས་ལ་འབུལ། །བཞེས་ནས་སངས་རྒྱས་བསྟན་པ་
དར་བ་དང་། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང༌། ཁྱད་པར་བདག་ཅག་
འཁོར་དང་བཅས་རྣམས་ཀྱི། །བསམ་དོན་མ་ལུས་ལྷུན་གྱིས་གྲུབ་པར་མཛོད། །
ཨོཾ་ཨཱཧཱུཾ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པས། །ཟག་མེད་བདུད་
རྩིའི་ གསེར་ སྐྱེམས་རྒྱ་མཚོ་འདི། །གུར་མགོན་ལྕམ་དྲལ་ཞལ་བཞི་ཕྱག་བཞི་དང༌། །
མགོན་པོ་བེང་ཆེན་འཁོར་དང་བཅས་ལ་འབུལ། །བཞེས་ནས་སངས་རྒྱས་བསྟན་
པ་དར་བ་དང་། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང་། ཁྱད་པར་བདག་
ཅག་ འཁོར་ དང་ བཅས་ རྣམས་ ཀྱི། །བསམ་དོན་མ་ལུས་ལྷུན་གྱིས་གྲུབ་པར་
མཛོད། །ཨོཾ་ཨཱཧཱུཾ། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པས། །ཟག་
མེད་ བདུད་ རྩིའི་ གསེར་ སྐྱེམས་ རྒྱ་ མཚོ་ འདི། །རྒྱལ་ ཆེན་ རྣམ་ སྲས་ ནོར་ ལྷ་
རྟ་བདག་བརྒྱད། །ཆོས་སྐྱོང་ལྕམ་སྲིང་འཁོར་དང་བཅས་ལ་འབུལ། །བཞེས་ནས་
སངས་རྒྱས་བསྟན་པ་རྒྱས་པ་དང་། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང་།
ཁྱད་པར་བདག་ཅག་འཁོར་དང་བཅས་རྣམས་ ཀྱི། །བསམ་དོན་མ་ལུས་ལྷུན་
གྱིས་ གྲུབ་ པར་ མཛོད། །ཨོཾ་ ཨཱཿཧཱུྃ། ཏིང་ འཛིན་ སྔགས་ དང༌ ཕྱག་ རྒྱས་ བྱིན་
བརླབས་པས། །ཟག་མེད་བདུད་རྩིའི་གསེར་སྐྱེམས་རྒྱ་མཚོ་འདི། །དམག་ཟོར་
རྣམ་སྤྲུལ་རྡོ་རྗེ་ རབ་བརྟན་མ། །རྡོ་རྗེ་གཡུ་སྒྲོན་འཁོར་དང་བཅས་ལ་འབུལ། །
བཞེས་ནས་སངས་རྒྱས་བསྟན་པ་རྒྱས་པ་དང་། །སྐྱེ་འགྲོ་ཡོངས་ལ་བདེ་སྐྱིད་
- 104 -



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ།
འབྱུང་བ་དང་། ཁྱད་པར་བདག་ཅག་འཁོར་དང་བཅས་རྣམས་ཀྱི། །བསམ་དོན་
མ་ལུས་ལྷུན་གྱིས་གྲུབ་པར་མཛོད། །ཨོཾ་ཨཱཧཱུཾ། །ཏིང་འཛིན་སྔགས་དང་ཕྱག་རྒྱས་
བྱིན་ བརླབས་ པས། །ཟག་མེད་ བདུད་ རྩིའི་ གསེར་སྐྱེམས་ རྒྱ་ མཚོ་ འདི། །མ་
གཅིག་དཔལ་ལྷ་ཚེ་རིང་མཆེད་ལྔ་དང༌། །བསྟན་སྐྱོང་མོ་རྒྱུད་སྲུང་མ་ཡོངས་ལ་
འབུལ། །བཞེས་ནས་སངས་རྒྱས་བསྟན་པ་རྒྱས་པ་དང་། སྐྱེ་འགྲོ་ཡོངས་ལ་བདེ་
སྐྱིད་འབྱུང་བ་དང༌། ཁྱད་པར་བདག་ཅག་འཁོར་དང་བཅས་རྣམས་ཀྱི། །བསམ་
དོན་མ་ལུས་ལྷུན་གྱི་གྲུབ་པར་མཛོད། །ཨོཾ་ཨཱཧཱུཾ། ཏིང་འཛིན་སྔགས་དང་ཕྱག་
རྒྱས་བྱིན་བརླབས་པས། །ཟག་མེད་བདུད་རྩིའི་ གསེར་སྐྱེམས་རྒྱ་མཚོ་འདི། །
གནས་དང་ཡུལ་དང་དུར་ཁྲོད་བརྒྱད་རྣམས་ན། །གནས་པའི་ཕྱོགས་སྐྱོང་ཞིང་
སྐྱོང་ཀུན་ལ་འབུལ། །བཞེས་ནས་སངས་རྒྱས་བསྟན་པ་དར་བ་དང་། །སྐྱེ་འགྲོ་
ཡོངས་ ལ་ བདེ་ སྐྱིད་ འབྱུང་ བ་དང༌། ཁྱད་ པར་ བདག་ ཅག་ འཁོར་དང་ བཅས་
རྣམས་ ཀྱི། །བསམ་ དོན་ མ་ ལུས་ ལྷུན་ གྱི་ གྲུབ་ པར་ མཛོད། །ཨོཾ་ ཨཱཧཱུཾ། །ཏིང་
འཛིན་སྔགས་དང་ཕྱག་རྒྱས་བྱིན་བརླབས་པས། །ཟག་མེད་བདུད་རྩིའི་གསེར་
སྐྱེམས་རྒྱ་མཚོ་འདི། །ལྷན་ཅིག་སྐྱེས་པའི་ལྷ་དང་ཡུལ་ལྷ་དང་། །གང་དུ་གནས་
པའི་གཞི་བདག་རྣམས་ལ་འབུལ། །བཞེས་ནས་སངས་རྒྱས་བསྟན་པ་དར་བ་
དང༌། །སྐྱེ་འགྲོ་ཡོངས་ལ་བདེ་སྐྱིད་འབྱུང་བ་དང༌། ཁྱད་པར་བདག་ཅག་འཁོར་
དང་བཅས་རྣམས་ཀྱི། །བསམ་དོན་མ་ལུས་ལྷུན་གྱི་གྲུབ་པར་མཛོད། །ཨོཾ་ཨཱཿཧཱུྃ།
ཏིང་ འཛིན་ སྔགས་དང་ ཕྱག་ རྒྱས་ བྱིན་བརླབས་ པའི། །ཟག་མེད་བདུད་ རྩིའི་
གསེར་སྐྱེམས་ རྒྱ་ མཚོ་ འདི། །མར་གྱུར་རིགས་དྲུག་སེམསས་ཅན་ཡོངས་ལ་བསྔོ། །
བདུད་རྩིས་ཚིམས་ནས་སྨིན་ཅིང་གྲོལ་གྱུར་ཅིག །རིན་ཆེན་འོད་འབར་འབྲུ་སྣ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ལྷུན་པོར་སྤུངས། །བདུད་རྩིའི་བཏུང་བ་སྨན་སྣ་དྲི་བཟང་འཕྲོ། །གསེར་སྐྱེམས་
མཆོད་སྤྲིན་རྒྱ་མཚོ་ཆེན་པོ་འདིས། །སྲིད་ཞིའི་མགྲོན་རྣམས་མ་ལུས་མཉེས་གྱུར་
ཅིག །འཕགས་ པ་ ཐམས་ ཅད་མཆོད་པས་དགྱེས་གྱུར་ཅིག །དམ་ཅན་ཐམས་
ཅད་ཐུགས་དམ་སྐོང་གྱུར་ཅིག །ཡུལ་ལྷ་གཞི་བདག་ཚིམས་ནས་ སྡོང་གྲོགས་
མཛོད། །རིགས་དྲུག་མ་ལུས་ཚིམས་ནས་ གྲོལ་ གྱུར་ ཅིག །ཅེས་བླ་མ་ཡི་དམ་སྲུང་མའི་ཚོགས་ལ
གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ་ཞེས་བྱ་བ་འདི་ནི། དད་སྟོབས་ལྡན་པ་རྫོང་དཀར་རྫོང་བཞུགས་རྒྱལ་བརྩེགས་ཆོས་
མཛད་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། །འདིས་ཀྱང་སྐྱེ་འགྲོ་ཡོངས་ལ་ཕན་པར་གྱུར་ཅིག །་
༈ རྒྱལ་ཀུན་ཐུགས་རྗེའི་སྤྱི་གཟུགས་སྤྱན་རས་གཟིགས། །མ་རུང་འདུལ་
ཕྱིར་ཁྲོ་བོའི་སྐུར་བསྟན་པ། །དཔལ་ལྡན་ཡེ་ཤེས་མགོན་པོ་འཁོར་དང་བཅས། །
ཐོགས་མེད་རྫུ་འཕྲུལ་ཤུགས་ཀྱིས་གནས་འདིར་གཤེགས། །མཆོད་ཡོན་ཞབས་
བསིལ་མེ་ཏོག་བདུག་སྤོས་དང་། །སྣང་གསལ་དྲི་ཆབ་ཞལ་ཟས་རོལ་མོ་སོགས། །ཕྱི་
ནང་གསང་རྟེན་མཆོག་ཚོགས་མ་ལུས་པ། །ཡེ་ཤེས་མགོན་པོ་འཁོར་བཅས་མཉེས་
ཕྱིར་ འབུལ། །ཨོ་ ཨཱཧཱུྃ། ལན་གསུམ་བརྗོད། སྟོང་ གསུམ་ ཁྱོན་ ལྟར་ ཡངས་ པའི་ ཀ་ པཱ་
ལར། །ལྷ་དང་མི་ཡི་བཟའ་བཅའ་མ་ལུས་པ། །སྦྱངས་རྟོགས་སྦར་བྱས་བདུད་
རྩིའི་རྒྱ་མཚོ་འདི། །ཡེ་ཤེས་མགོན་པོ་འཁོར་དང་བཅས་ལ་འབུལ། །ལན་གསུམ་བརྗོད།
དྲན་པ་ཙམ་གྱིས་བར་ཆད་ཀུན་སེལ་ཞིང་། །གསོལ་བ་བཏབ་ན་དངོས་གྲུབ་མ་
ལུས་པ། །སྩོལ་མཛད་ཡེ་ཤེས་མགོན་པོ་ཕྱག་དྲུག་ལ། །སྒོ་གསུམ་གུས་པའི་སྒོ་
ནས་གསོལ་བ་འདེབས། །མྱུར་མཛད་མགོན་པོ་འཁོར་དང་བཅས་རྣམས་ཀྱིས། །
འབྲལ་མེད་བདག་གི་མགོན་དང་སྐྱབས་མཛོད་ལ། །གནས་སྐབས་མཐར་ཐུག་
- 106 -



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ།
བསམ་དོན་མ་ལུས་པ། །འབད་མེད་ལྷུན་གྱིས་གྲུབ་པ་མཛད་དུ་གསོལ། །ཞེས་ཡེ་
ཤེས་མགོན་པོ་ལ་གཏོར་འབུལ་བྱ་ཚུལ་འདི་ཡང་གཉའ་ནང་ཤོ་པ་པད་ཚལ་ནས་སྡེ་མགོན་པོ་རྡོ་རྗེ་དབང་འཛིན་གྱིས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་གཉའ་ནང་ཤོ་ཁང་དུ་སྦྱར་བའོ། །
འདིར་དཔལ་ལྡན་ལྷ་མོ་ལ་མཆོད་གཏོར་འབུལ་བར་འདོད་པས། སྐུ་རྟེན་
དང་མཆོད་གཏོར་སྤྱན་གཟིགས་སོགས་ཚང་བར་བྱས་ཏེ། སྐྱབས་འགྲོ་སེམས་བསྐྱེད་ཚད་མེད་བཞི་རྣམས་སྔོན་དུ་བཏང་ལ། དངོས་
གཞི་འདི་ལྟར། རང་བཞིན་རྣམ་དག་ཆོས་སྐུའི་ཕོ་བྲང་ནས། །རྒྱལ་བ་ཀུན་གྱི་འཕྲིན་
ལས་ ལྷ་ མོའི་ གཟུགས། །དམག་ཟོར་རྒྱལ་མོ་འཁོར་ དང་ བཅས་ པ་རྣམས། །
ཐོགས་ པ་ མེད་ པར་ གནས་ འདིར་ གཤེགས་ སུ་ གསོལ། །མཆོད་ ཡོན་ ཞབས་
བསིལ་ མེ་ ཏོག་ བདུག་ སྤོས་ དང་། །སྣང་ གསལ་དྲི་ཆབ་ ཞལ་ ཟས་ རོལ་མོའི་
ཚོགས། །གཟུགས་སྒྲ་དྲི་རོ་རེག་བྱའི་མཆོད་པ་ཀུན། །དམག་ཟོར་རྒྱལ་མོ་འཁོར་
བཅས་མཉེས་ཕྱིར་འབུལ། །རིན་ཆེན་བདུན་དང་བཀྲ་ཤིས་རྫས་བརྒྱད་དང་། །
སྟོང་གསུམ་ཡུད་ཀྱིས་མྱུལ་བའི་དྲེའུ་སོགས། །ཕྱི་ནང་གསང་བའི་རྟེན་རྫས་མ་
ལུས་པ། །དམག་ཟོར་རྒྱལ་མོ་འཁོར་བཅས་མཉེས་ཕྱིར་འབུལ། །ལྷ་མིའི་རོ་བརྒྱ་
ལྡན་པའི་བཟའ་བཅའ་ཀུན། །ཏིང་འཛིན་སྔགས་དང་ཕྱག་རྒྱའི་ནུས་མཐུ་ཡིས། །
ཟག་མེད་ཡེ་ཤེས་བདུད་རྩིར་བྱིན་བརླབས་ནས། །དམག་ཟོར་རྒྱལ་མོ་འཁོར་
བཅས་མཉེས་ཕྱིར་འབུལ། །ཤ་ཁྲག་ལ་སོགས་བདུད་རྩི་ལྔ་དང་བཅས། །འབྲུ་སྣ་
ལྔ་དང་སྦྱར་བའི་གཏོར་མ་འདི། །རྒྱལ་བའི་བསྟན་སྲུང་དམག་ཟོར་རྒྱལ་མོ་ལ། །
གུས་ པས་འབུལ་ ལོ་ བརྩེ་བས་བཞེས་ སུ་ གསོལ། །ཚིགས་བཅད་འདི་ལན་གསུམ་བརྗོད་ལ་གཏོར་མ་
ཕུལ། དེ་ནས་འཕྲིན་ལས་འཆོལ་བ་ནི། དུས་ གསུམ་ རྒྱལ་ བའི་ ཡུམ་ གཅིག་ དབྱངས་ ཅན་ མ། །
གདུག་པ་འདུལ་ཕྱིར་དྲག་མོའི་སྐུར་བསྟན་པ། །འདོད་ཁམས་དབང་ཕྱུག་དམག་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽ །
ཟོར་རྒྱལ་མོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །དུས་འདི་ནས་
བཟུང་ཚེ་རབས་ཐམས་ཅད་དུ། །གསང་བའི་ལྷ་མོ་ཁྱོད་དང་མི་འབྲལ་ཞིང་། །
བར་ཆད་བགེགས་ཀྱི་མཚན་མ་ཅི་བྱུང་ཡང་། །དེ་ཀུན་ལྷ་མོ་ཁྱོད་ཀྱིས་བཟློག་
པར་ མཛོད། །མདོར་ན་ བདག་ ཅག་ མི་ནོར་ རིགས་ བརྒྱུད་ བཅས། །རྒྱལ་ བའི་
བསྟན་སྲུང་དམག་ཟོར་རྒྱལ་མོ་ལ། །བཅོལ་ལོ་བལྟོས་སོ་རྟག་ཏུ་གཉེར་མཛོད་
ལ། །འགལ་རྐྱེན་ ཞི་ ཞིང་ བསམ་ དོན་ འགྲུབ་ པར་མཛོད། །བསོད་ནམས་ དར་
རྒྱས་ རི་ རྒྱལ་ ལྷུན་ པོ་ བཞིན། །སྙན་ གྲགས་ ཆེན་ པོས་ ནམ་ མཁའ་ བཞིན་ དུ་
ཁྱབ། །ཚེ་རིང་ནད་མེད་བཞེད་དོན་ལྷུན་གྱིས་གྲུབ། །ཡོན་ཏན་རྒྱ་མཚོ་མཆོག་གི་
བཀྲ་ ཤིས་ ཤོག། །ཅེས་དཔལ་ལྡན་ལྷ་མོ་ལ་མཆོད་གཏོར་འབུལ་ཚུལ་འཁྱེར་བདེ་འདི་ལྟ་བུ་ཞིག་དགོས་ཞེས་དད་ལྡན་ནོར་
བུ་རྡོ་རྗེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་
པར་བཅས་པའི་ཐུགས་རྗེ་དང་། །བསླུ་མེད་མཆོག་གསུམ་བདེན་པའི་ནུས་མཐུ་
ཡིས། །ལྷག་བསམ་ འདོད་ པའི་ དོན་ ཀུན་ འགྲུབ་གྱུར་ཅིག །དུས་ གསུམ་ རྒྱལ་
བའི་ཡུམ་གཅིག་དབྱངས་ཅན་མ། །ཐུབ་པའི་བསྟན་དང་བསྟན་འཛིན་བསྲུང་བའི་
ཕྱིར། །སྲིད་གསུམ་དབང་བསྒྱུར་དྲག་མོའི་སྐུར་བསྟན་པ། །དམག་ཟོར་རྒྱལ་མོར་
རྩེ་ གཅིག་མོས་པས་འདུད། །རྣམ་དག་བདེ་ཆེན་འཆི་མེད་ལམ་ཡངས་པར། །
དམ་རྫས་ཕྱི་ནང་མཆོད་པའི་སྤྲིན་སྤྲོས་ཏེ། །རྩེ་གཅིག་མོས་པའི་ཡིད་ཀྱིས་འབུལ་
ལགས་ ན། །འཕྲིན་ ལས་ བསྒྲུབ་ ཕྱིར་ དགྱེས་ བཞིན་ བཞེས་ སུ་ གསོལ། །སྟོང་
གསུམ་ཁྱོན་ལྟར་ཡངས་པའི་ཀ་པཱ་ལར། །ལྷ་དང་མི་ཡི་བཟའ་བཅའ་མ་ལུས་
དང༌། །དགྲ་བགེགས་ཤ་ཁྲག་སྦྱངས་རྟོགས་སྦར་བྱས་ཏེ། །གུས་པས་འབུལ་ལོ་
- 108-



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ།
བརྩེ་བས་བཞེས་སུ་གསོལ། །ཐམས་ཅད་མཁྱེན་པ་དགེ་འདུན་གྲུབ་པ་དང་། །
སྒྲོལ་མའི་རྣམ་སྤྲུལ་ཀུན་མཁྱེན་ཡབ་སྲས་ཀྱིས། །བཀའ་བསྒོ་གཉེར་གཏད་ཇི་
ལྟར་མཛད་པ་བཞིན། །ནམ་ ཡང་ གཡེལ་མེད་འཕྲིན་ལས་བསྒྲུབ་ཏུ་གསོལ། །
མཁས་གྲུབ་གདེངས་ཅན་ཚོགས་རྣམས་གནས་པའི་གཞི། །ཐོས་བསམ་ནོར་བུའི་
གླིང་གི་ གཙུག་ལག་ཁང་། །དཔོན་སློབ་དགེ་འདུན་སྡེ་དང་བཅས་པ་རྣམས། །
བཅོལ་ལོ་བལྟོས་སོ་རྟག་ཏུ་གཉེར་མཛོད་ཅིག །བདག་ཅག་དཔོན་སློབ་འཁོར་
དང་བཅས་པ་རྣམས། །དཔལ་ལྡན་ལྷ་མོ་ཉིད་ལ་རེ་འཆའ་ན། །བུ་ལ་བརྩེ་བའི་
མ་ཡིས་ཇི་བཞིན་དུ། །ཉིན་མཚན་ཀུན་ཏུ་བྱ་ར་མ་གཡེལ་ཞིག །ཕྱི་ནང་ཉེར་འཚེ་
མ་ལུས་ཞི་བ་དང་། །ཆོས་ལྡན་དགོས་པའི་བྱ་བ་ཅི་བྱུང་ཡང་། །དཔལ་ལྡན་ལྷ་མོ་
ཡིད་ལ་དྲན་ཙམ་གྱིས། །འབད་མེད་ལྷུན་གྱིས་གྲུབ་པར་མཛད་དུ་གསོལ། ཁྱད་
པར་འཇམ་མགོན་ལུགས་བཟང་དྲི་མེད་པ། །འཆད་རྩོད་རྩོམ་སོགས་བསྟན་པའི་
བྱ་བ་རྣམས་། །དབྱར་མཚོ་ལྟ་བུར་འཕེལ་ཞིང་རྒྱས་པ་དང་། །དེ་ཡི་མཐུན་རྐྱེན་
མ་ལུས་ཚང་བར་མཛོད། །ལོག་པར་འཁུ་བའི་མི་དང་མི་མིན་གྱི །བསམ་སྦྱོར་
ངན་པའི་གནོད་འཚེ་ཅི་བྱུང་ཡང་། །སྐད་ཅིག་ཙམ་ཡང་ཡལ་བར་མ་དོར་བར། །
ཐལ་བར་རློག་པའི་དྲག་པོའི་འཕྲིན་ལས་མཛོད། །མདོར་ན་དེང་ནས་བྱང་ཆུབ་
སྙིང་པོའི་བར། །དཔལ་ལྡན་ལྷ་མོས་རྟག་ཏུ་གྲོགས་མཛོད་ལ། །ཚེ་དང་བསོད་
ནམས་ ལུང་རྟོགས་ཡོན་ཏན་རྣམས། །ཡར་ངོའི་ ཟླ་ ལྟར་ རྒྱས་ པའི་ བཀྲ་ཤིས་
སྩོལ། །ཅེས་རྒྱལ་བའི་བསྟན་སྲུང་གཙོ་མོ་དཔལ་ལྡན་དམག་ཟོར་རྒྱལ་མོ་ལ་འཕྲིན་ལས་གཉེར་དུ་གཏད་པའི་ཚིགས་སུ་བཅད་པ་
འདི་ལྟ་བུ་ཞིག་དགོས་ཞེས་མཁས་གྲུབ་བྱེ་བའི་འབྱུང་གནས་གྲྭ་ཚང་ཆེན་པོ་ཐོས་བསམ་ནོར་བུའི་གླིང་གི་དྲུང་ཆེན་དཀའ་ཆེན་ཡེ་ཤེས་
བསམ་གྲུབ་ཀྱིས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་ཕྱོགས་ཐམས་
109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཅད་ལས་རྣམ་པར་རྒྱལ་བའི་གླིང་དུ་ལྕགས་འབྲུག་ལོ་ཟླ་བ་བཅུ་གཅིག་པའི་ཚེས་བརྒྱད་ཀྱི་ཉིན་སྦྱར་བའོ། །
༈ ན་མོ་གུ་རུ་བཛྲ་དྷ་ རཱ་ ཡ། རྒྱལ་བ་ཀུན་གྱི་ཡེ་ཤེས་གཅིག་བསྡུས་ནས། །
གཏུམ་ཆེན་ཁྲོ་བོའི་དབང་པོའི་སྐུར་བསྟན་པ། །འཇམ་དཔལ་དབང་པོ་རྡོ་རྗེ་
འཇིགས་བྱེད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། ། རྒྱལ་
བ་ཀུན་ལས་ཐུགས་རྗེ་ཆེས་ལྷག་པ། །མ་ནོར་ལམ་སྟོན་དྲིན་ཅན་བླ་མ་དང༌།
དབྱེར་མེད་ཡི་དམ་རྡོ་རྗེ་འཇིགས་བྱེད་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །རྒྱལ་ཀུན་
ངོ་བོ་བློ་བཟང་གྲགས་པ་དང་། །བླ་མ་ཡི་དམ་གཉིས་སུ་མེད་པ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །བགྲང་ཡས་ཞིང་གི་རྒྱལ་བ་མ་ལུས་
པ། །དཀྱིལ་འཁོར་འཁོར་ལོ་གཅིག་ཏུ་ལེགས་བསྡུས་པ། །རྡོ་ རྗེ་འཇིགས་བྱེད་
དཀྱིལ་འཁོར་ལྷ་ཚོགས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བྱ་
སྤྱོད་རྣལ་འབྱོར་བླ་མེད་རྒྱུད་སྡེ་བཞིའི། །མན་ངག་བྱིན་རླབས་ཐམས་ཅད་གཅིག་
བསྡུས་པ། །བཅོམ་ལྡན་འཇམ་དཔལ་རྡོ་རྗེའི་ལྷ་ཚོགས་ལ། གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །དྲན་པ་ཙམ་གྱིས་ཉེར་འཚེ་ཀུན་ཞི་ཞིང་། །
གསོལ་བ་བཏབ་ན་མཆོག་དང་ཐུན་མོང་གི །དངོས་གྲུབ་ཀུན་སྩོལ་ཡི་དམ་ལྷ་
ཚོགས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གང་སྐུ་ཡིད་
ལ་ཤར་བ་ཙམ་གྱིས་ཀྱང་། །མི་བསྲུན་བདུད་སྡེ་ཐལ་བར་བརླག་མཛད་པ། །
བཅོམ་ལྡན་ཁྲོ་བོའི་དབང་པོའི་ལྷ་ཚོགས་ལ། །གསོལ་བ་འདེབས་སོ་བདག་རྒྱུད་
བྱིན་ གྱིས་རློབས། །བཅོམ་ ལྡན་ རྡོ་ རྗེ་ འཇིགས་ བྱེད་ ལྷ་ ཚོགས་ ལ། །དངོས་
བཤམས་ཡིད་སྤྲུལ་མཆོད་ཚོགས་མ་ལུས་འབུལ། །ཐོག་མེད་ནས་བསགས་སྡིག་
- 110 -



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ། །
ལྟུང་མ་ལུས་བཤགས། །འགྲོ་བ་ཐེག་ཆེན་ཆོས་འཁོར་བསྐོར་བའི་ཕྱིར། །བསྐལ་
བརྒྱར་ བཞུགས་ གསོལ་ དགེ་ ཚོགས་ བྱང་ ཆེན་ བསྔོ། །ཨོཾ་ ཨཱཧཱུྃ། ལན་གསུམ། སྟོང་
གསུམ་ཁྱོན་ལྟར་ཡངས་པའི་ཀ་པཱ་ལར། །བདུད་རྩི་རྒྱ་མཚོར་འཁྱིལ་བའི་མཆོད་
གཏོར་ འདི། །རྡོ་ རྗེ་ འཇིགས་ བྱེད་ ལྷ་ ཚོགས་ རྣམས་ ལ་ འབུལ། །བཞེས་ ནས་
མཆོག་ཐུན་དངོས་གྲུབ་སྩལ་དུ་གསོལ། །ལན་གསུམ། བརྩེ་ལྡན་ཁྱེད་ཀྱི་མཁྱེན་རབ་
འོད་ཟེར་གྱིས། །བདག་བློའི་གཏི་མུག་རྨོངས་པ་རབ་བསལ་ནས། །བཀའ་དང་
བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་པའི་གནང་བ་སྩལ་དུ་
གསོལ། ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །འགལ་རྐྱེན་བདུད་
བཞིའི་གཡུལ་ལས་རྣམ་རྒྱལ་ཏེ། །ཞི་རྒྱས་དབང་དྲག་གྲུབ་ཆེན་བརྒྱད་ལ་སོགས་། །
དངོས་གྲུབ་ཀུན་གྱིས་རྟག་ཏུ་འབྱོར་གྱུར་ཅིག །རྣམ་དག་བསམ་པས་ཚུལ་འདིར་
འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །སྐྱེ་ཞིང་སྐྱེ་བར་
འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག །སྐྱེ་བ་
ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །ཅེས་པ་འདི་ནི་དད་སྟོབས་ཕུན་སུམ་ཚོགས་པ་ཕྱག་མཛོད་རྒྱ་མཚོ་བ་ཚེ་རིང་བསྟན་འཛིན་གྱིས་འདི་ལྟ་བུ་ཞིག་དགོས་ཞེས་
ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ། ། ན་
༈ ཨོཾ་སྭསྟི། རྒྱལ་བ་ཀུན་གྱི་མཐུ་སྟོབས་ནུས་པ་རྣམས། །གཅིག་བསྡུས་
ཁྲོ་བོའི་དབང་པོའི་སྐུར་ཤར་བ། །མྱུར་མཛད་ཡེ་ཤེས་མགོན་པོ་ཕྱག་དྲུག་པས། །
དེང་འདིར་བཀྲ་ཤིས་དགེ་ལེགས་སྩལ་དུ་གསོལ། །ཐུབ་དབང་རྡོ་རྗེ་འཆང་ཆེན་
ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ཀྱིས། །ཇི་ལྟར་བཀའ་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསྒོས་དམ་ལས་མི་འདའ་བར། །འཕྲིན་ལས་རྣམ་བཞི་སྒྲུབ་ལ་མ་གཡེལ་ཞིག །
འཇམ་མགོན་བསྟན་ལ་མི་ཕྱེད་དད་པ་ཅན། །ཡོན་བདག་ཆེན་པོ་འདི་ཡི་སྐུ་ཚེ་
དང་། །རིགས་བརྒྱུད་ཆབ་སྲིད་མངའ་ཐང་ལོངས་སྤྱོད་རྣམས། །ཡར་ངོའི་ཟླ་ལྟར་
འཕེལ་ཞིང་རྒྱས་པར་མཛོད། །བདག་ཅག་ཡོན་མཆོད་མི་ནོར་ལོངས་སྤྱོད་རྣམས། །ཡེ་
ཤེས་མགོན་པོ་འཁོར་དང་བཅས་པ་ལ། །བཅོལ་ལོ་བལྟོས་སོ་རྟག་ཏུ་གཉེར་མཛོད་
ལ། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །རྩ་བརྒྱུད་བླ་མ་རྣམས་
ཀྱི་བྱིན་རླབས་དང་། །ཡི་དམ་མཆོག་གསུམ་སྲུང་མའི་ནུས་མཐུ་དང་། །རྟེན་ཅིང་
འབྲེལ་འབྱུང་བསླུ་མེད་བདེན་པའི་མཐུས། །བསམ་པ་ཐམས་ཅད་ལྷུན་གྱིས་གྲུབ་
གྱུར་ ཅིག །སརྦ་ ཛ་ ཡན། ཞེས་ཡེ་ཤེས་མགོན་པོ་ལ་འཕྲིན་འཆོལ་ཚིགས་བཅད་འདི་ལྟ་བུ་ཞིག་དགོས་ཞེས་མིའི་དབང་
ཕྱུག་མདའ་དཔོན་ཕུན་ཚོགས་རྣམ་རྒྱལ་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་སྟོན་ཟླའི་ཡར་ཚེས་བཅུའི་
ཉིན་རྣམ་སྲས་ཕོ་བྲང་དུ་སྦྱར་བའོ། ། །
༈ ན་མོ་ གུ་ རུ་ ལོ་ ཀི་ ཤྭ་ རྭ་ ཡ། དེ་ལ་འདིར་མྱུར་མཛད་ཡེ་ཤེས་ཀྱི་མགོན་པོ་ལ་མཆོད་གཏོར་འབུལ་ཚུལ་
ནི། སྐུ་རྟེན་དང་མཆོད་གཏོར་རྣམས་ཕྱག་ལེན་བཞིན་བཤམས་ལ། མཆོད་གཏོར་བྱིན་རླབས་རྒྱས་པའམ། བསྡུ་ན། ཨོཾ་ ཨཱཧཱུྃ།
ལན་གསུམ་གྱིས་བྱིན་གྱིས་བརླབས། རྒྱལ་ ཀུན་ཐུགས་ རྗེའི་ སྤྱི་ གཟུགས་ སྤྱན་ རས་ གཟིགས། །
མ་རུང་འདུལ་ཕྱིར་ཁྲོ་བོའི་སྐུར་བསྟན་པ། །དཔལ་ལྡན་ཡེ་ཤེས་མགོན་པོ་འཁོར་
དང་བཅས། །ཐོགས་མེད་རྫུ་ འཕྲུལ་ཤུགས་ལྡན་གནས་འདིར་གཤེགས། །རྣམ་
དག་ དབྱིངས་ ལས་ རབ་ འབྱམས་མཆོད་སྤྲིན་ཚོགས། །ས་ དང་ བར་སྣང་ནམ་
མཁའི་ཁྱོན་གང་བ། །ཡེ་ཤེས་མགོན་པོ་འཁོར་བཅས་སྤྱན་ལམ་དུ། །འབྱུང་ཤིང་
རྒྱས་ལ་ཐུགས་དམ་སྐོང་གྱུར་ཅིག །མཆོད་ཡོན་ཞབས་བསིལ་མེ་ཏོག་བདུག་
སྤོས་དང༌། །སྣང་གསལ་དྲི་ཆབ་ཞལ་ཟས་རོལ་མོ་སོགས། །ཕྱི་ནང་གསང་རྟེན་
- 112 -



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ།
མཆོད་ཚོགས་མ་ལུས་པ། །ཡེ་ཤེས་མགོན་པོ་འཁོར་བཅས་མཉེས་ཕྱིར་འབུལ། །
སྟོང་གསུམ་ཁྱོན་ལྟར་ཡངས་པའི་ཀ་པཱ་ལར། །ལྷ་དང་མི་ཡི་བཟའ་བཅའ་མ་ལུས་
པ། །སྦྱངས་རྟོགས་སྦར་བྱས་བདུད་རྩིའི་རྒྱ་མཚོ་འདི། །ཡེ་ཤེས་མགོན་པོ་འཁོར་
དང་ བཅས་ལ་འབུལ། །དམ་རྫས་སྤྱན་གཟིགས་ཚོགས་ ཀྱིས་ལྷ་ལམ་གང་། །
བདུད་རྩི་ལྔ་ལྡན་བཏུང་བ་རྒྱ་མཚོར་འཁྱིལ། །རི་ལྟར་སྤུངས་པའི་ཤ་ཁྲག་གཏོར་
ཚོགས་ འདི། །ཡེ་ ཤེས་ མགོན་ པོ་ འཁོར་ དང༌ བཅས་ ལ་ འབུལ། །དམར་ཆེན་
གཏོར་མ་རི་ལྟར་སྤུངས་པ་འདི། ཡེ་ཤེས་མགོན་པོ་འཁོར་བཅས་ལ་འབུལ་གྱི། །
མ་རུང་དགྲ་བགེགས་ཐལ་བར་རློག་པ་དང་། །མཐུན་རྐྱེན་བསམ་དོན་ལྷུན་གྱིས་
གྲུབ་པར་མཛོད། །དྲན་པ་ཙམ་གྱིས་བར་ཆད་ཀུན་སེལ་ཞིང་། །གསོལ་བ་བཏབ་
ན་དངོས་གྲུབ་མ་ལུས་པ། །སྩོལ་མཛད་ཡེ་ཤེས་མགོན་པོ་ཕྱག་དྲུག་ལ། །སྒོ་
གསུམ་གུས་པའི་སྒོ་ནས་གསོལ་བ་འདེབས། །བླ་མ་མགོན་པོ་དབྱེར་མེད་བདེ་
ཆེན་སྐུ། །དཀྱིལ་འཁོར་འཁོར་ལོ་བདག་པོ་རྡོ་རྗེ་འཛིན། །བླ་མ་ཡི་དམ་དབྱེར་
མེད་མགོན་པོ་ལ། །རྩེ་ གཅིག་མོས་ པའི་ ཡིད་ ཀྱིས་གསོལ་བ་འདེབས། །མྱུར་
མཛད་མགོན་པོ་འཁོར་དང་བཅས་རྣམས་ཀྱིས། །འབྲལ་མེད་བདག་གི་མགོན་
དང༌ སྐྱབས་ མཛོད་ ལ། །གནས་ སྐབས་ མཐར་ ཐུག་ བསམ་ དོན་ མ་ ལུས་ པ། །
འབད་མེད་ལྷུན་གྱིས་གྲུབ་པར་མཛད་དུ་གསོལ། །མདོར་ན་དེང་ནས་བྱང་ཆུབ་མ་
ཐོབ་བར། །བླ་མ་མགོན་པོ་དབྱེར་མེད་མ་གཏོགས་པ། །རེ་སའི་སྐྱབས་གནས་
གཞན་དུ་མི་འཚོལ་བས། འབྲལ་མེད་བདག་གི་མགོན་དང་སྐྱབས་མཛོད་ཅིག །
རྩ་བརྒྱུད་བླ་མ་ཡི་དམ་དཀོན་མཆོག་གསུམ། །གནས་གསུམ་དཔའ་བོ་མཁའ་
འགྲོ་སྲུང་མའི་ཚོགས། བདེན་ཚིག་གྲུབ་པའི་དྲང་སྲོང་རྣམས་ཀྱི་མཐུས། །ཇི་ལྟར་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མྱུར་མཛད་ཡེ་ཤེས་མགོན་པོ་ལ་མཆོད་གཏོར་འབུལ་ཚུལ་འཕྲིན་
འཆོལ་དང་བཅས་པ་འདི་ལྟ་བུ་ཞིག་དགོས་ཞེས་དད་སྟོབས་ལྡན་པ་པད་ཚལ་སྡེ་པ་དབང་རྒྱལ་ཚེ་རིང་གིས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་སྦྱར་བའོ། །
༈ ཨོཾ་སྭསྟི། དམ་ཅན་ཆོས་ཀྱི་རྒྱལ་པོ་ལ་གསེར་སྐྱེམས་འབུལ་བའི་ཚུལ་ནི། རིན་པོ་ཆེའི་སྣོད་དུ་
སྨན་སྣ་འབྲུ་སྣ་རིན་པོ་ཆེའི་རིགས་གང་འཛོམ་དང་། ཁྱད་པར་གསེར་ཕུད་དང་སྦྱར་བའི་ཆང་ཕུད་བཤམས་ལ། རྩ་
བརྒྱུད་བླ་མ་མཆོག་གསུམ་བྱིན་རླབས་དང༌། །རང་བཞིན་རྣམ་དག་ཆོས་དབྱིངས་
བདེན་པའི་མཐུས། །འདོད་ཡོན་ལྔ་ལྡན་གསེར་སྐྱེམས་རྒྱ་མཚོ་ཆེ། ། ཀུན་བཟང་
མཆོད་ པའི་ སྤྲིན་ ལྟར་ འབར་ གྱུར་ ཅིག །ཨོཾ་ ཨཱཧཱུྃ། འདོད་ཡོན་ལྔ་ལྡན་གསེར་
སྐྱེམས་མཆོད་པ་འདི། །བླ་མ་ཡི་དམ་མཆོག་གསུམ་མ་ ལུས་དང་། ཁྱད་ པར་
བཅོམ་ལྡན་རྡོ་རྗེ་འཇིགས་བྱེད་ཀྱི། །ལྷ་ཚོགས་འཁོར་དང་བཅས་ལ་གུས་པས་
འབུལ། །བཞེས་ནས་འཇམ་མགོན་བླ་མའི་བསྟན་པ་ལ། །ཉེ་བར་འཚེ་བ་ཐམས་
ཅད་ཞི་བ་དང་། །ཚེ་རབས་ཀུན་ཏུ་འཇམ་མགོན་བླ་མ་ཡིས། །འབྲལ་བ་མེད་པར་
རྗེས་སུ་འཛིན་གྱུར་ཅིག །ཨོཾ་ཨཱཿཧཱུྃ། འདོད་ཡོན་ལྔ་ལྡན་གསེར་སྐྱེམས་མཆོད་པ་
འདི། །ཆོས་སྲུང་ཡེ་ཤེས་སྤྱན་ལྡན་མ་ལུས་དང༌། ཁྱད་པར་དམ་ཅན་ཆོས་ཀྱི་རྒྱལ་
པོ་ཡི། །ལྷ་ཚོགས་འཁོར་དང་བཅས་ལ་གུས་པས་འབུལ། །བཞེས་ནས་གནོད་
བྱེད་དགྲ་བགེགས་མ་ལུས་པ། །སྐད་ཅིག་ཉིད་ལ་ཐལ་བར་རློག་པ་དང༌། །སྲིད་
ཞིའི་དཔལ་འབྱོར་ལེགས་ཚོགས་མ་ལུས་པ། །ཡར་ངོའི་ཟླ་ལྟར་འཕེལ་ཞིང་རྒྱས་
པར་མཛོད། །ཨོཾ་ཨཱཿ ཧཱུྃ། འདོད་ཡོན་ལྔ་ལྡན་གསེར་སྐྱེམས་མཆོད་པ་འདི། །ཆོས་
ཀྱི་རྒྱལ་པོའི་འཁོར་དུ་གཏོགས་པ་ཡི། །ལོ་ཟླ་ཞག་དུས་རྒྱུ་བའི་ལྷ་རྣམས་དང་།
ཁྱད་པར་ཡུལ་འདིའི་གཞི་བདག་རྣམས་ལ་འབུལ། །བཞེས་ནས་རུ་ང་ཕྲག་དོག་
- 114-



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ།
མ་མཛད་པར། །གཞིས་བྱེས་ཀུན་ཏུ་བྱ་བ་ཅི་བྱེད་ཀྱང་། །ཆོས་ལྡན་བྱ་བ་ཐམས་
ཅད་ཡིད་བཞིན་དུ། ། འགྲུབ་པའི་མཐུན་རྐྱེན་སྡོང་གྲོགས་བཟང་པོ་མཛོད། །ཅེས་
དམ་ཅན་ཆོས་ཀྱི་རྒྱལ་པོ་ལ་གསེར་སྐྱེམས་འབུལ་ཚུལ་མདོར་བསྡུས་འདི་ལྟ་བུ་ཞིག་དགོས་ཞེས་ཤེལ་དཀར་རྫོང་བཞུགས་དགའ་ལྡན་
བཤད་སྒྲ་འོག་པ་སྡེ་པ་ཀུན་དགའ་དཔལ་འབྱོར་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཤེལ་དཀར་ཀླུ་
སྡིངས་སུ་སྦྱར་བའོ། །
༈ དམ་ཅན་ཆོས་ཀྱི་རྒྱལ་པོ་ལ་གཏོར་མ་འབུལ་ཚུལ་ནི། ཨོཾ་སྭསྟི། ཆོས་
དབྱིངས་བདེ་བ་ཆེན་པོའི་ ཕོ་བྲང་ནས། །ལྷ་ཆེན་ཆོས་ ཀྱི་རྒྱལ་པོ་འཁོར་དང་
བཅས། །ཐོགས་མེད་རྫུ་ འཕྲུལ་ཤུགས་ཀྱིས་འདིར་གཤེགས་ནས། །མཐུན་པའི་
དམ་ རྫས་ མཆོད་ གཏོར་ འདི་ བཞེས་ཤིག །ཨོཾ་ ཨཱཧཱུྃ། སྟོང་ གསུམ་ ཁྱོན་ ལྟར་
ཡངས་པའི་ཀ་པཱ་ལར། །བདུད་རྩི་རྒྱལ་མཚོར་འཁྱིལ་བའི་གཏོར་མ་འདི། །དམ་
ཅན་ཆོས་རྒྱལ་འཁོར་དང་བཅས་ལ་འབུལ། །འཇམ་མགོན་བསྟན་པ་བསྲུང་ཕྱིར་
བཞེས་ སུ་ གསོལ། །ཞེས་ལན་གསུམ་གྱིས་གཏོར་མ་འབུལ། བདག་ ཅག་ དཔོན་ སློབ་ ཡོན་མཆོད་
འཁོར་དང་བཅས། །ལྷ་ཆེན་ཆོས་ཀྱི་རྒྱལ་པོ་འཁོར་བཅས་ལ། །བཅོལ་ལོ་བལྟོས་
སོ་ རྟག་ ཏུ་ གཉེར་ མཛོད་ ལ། །འགལ་ རྐྱེན་ ཀུན་ སོལ་ མཐུན་ རྐྱེན་ མ་ ལུས་
སྒྲུབས། །ཞེས་དམ་ཅན་ཆོས་ཀྱི་རྒྱལ་པོ་ལ་གཏོར་མ་འབུལ་ཚུལ་མདོར་བསྡུས་ཤིག་དགོས་ཞེས་འཇམ་མགོན་བསྟན་ལ་མི་ཕྱེད་
པའི་དད་པ་ཅན་ཤེལ་དཀར་རྫོང་བཞུགས་སྡེ་པ་སྡིངས་ཆེན་ཚེ་རིང་དབང་འདུས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་གནས་ཆེན་ཤྲཱིའི་མདུན་དུ་སྦྱར་བའོ། ། །
༈ ཨོཾ་སྭསྟི། རྣམ་ དག་ ལམ་ བཟང་ སྒྲུབ་ པར་ བྱེད་ པ་ ལ། །མཆོག་ ཏུ་
བསྔགས་པའི་དབེན་གནས་ཁྲིམས་ལྡན་གླིང་། །མི་ནོར་དགོན་གནས་རྟེན་གསུམ་
བཅས་པ་རྣམས། །མྱུར་མཛད་ཡེ་ཤེས་མགོན་པོ་འཁོར་བཅས་ལ། །བཅོལ་ལོ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བལྟོས་སོ་རྟག་ཏུ་གཉེར་མཛོད་ལ། །འགལ་རྐྱེན་བར་ཆད་ཐམས་ཅད་ཞི་བ་དང་། །
མཐུན་རྐྱེན་དཔལ་འབྱོར་ལེགས་ཚོགས་མ་ལུས་པ། །ཡར་ངོའི་ཟླ་ལྟར་འཕེལ་ཞིང་
རྒྱས་ པ་ མཛོད། །ཅེས་པ་འདི་ནི་མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་ཡེ་ཤེས་མགོན་པོ་ལ་གཉེར་གཏད་
འཕྲིན་འཆོལ་དུ་དགེ་སློང་ཡེ་ཤེས་རྒྱལ་མཚན་གྱིས་སྦྱར་བའོ། །
༈ ཨོཾ་སྭསྟི། འཇམ་དཔལ་རྡོ་རྗེ་རྒྱལ་བ་ཙོང་ཁ་པ། །ཡབ་སྲས་བརྒྱུད་པར་
བཅས་ པ་ ཐམས་ ཅད་ ལ། །བྱང་ ཆུབ་ སྙིང་ པོའི་ བར་ དུ་ སྐྱབས་ སུ་
མཆི། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །འཇམ་དཔལ་གཤིན་
རྗེ་ གཤེད་ ཀྱི་ བཀའ་ སྡོད་ མཆོག །དམ་ ཅན་ ཆོས་ ཀྱི་ རྒྱལ་ པོ་ འཁོར་ དང་
བཅས། །རྩེ་གཅིག་མོས་པའི་ཡིད་ཀྱིས་སྤྱན་འདྲེན་ན། །གནས་འདིར་ཐོགས་པ་
མེད་པར་གཤེགས་སུ་གསོལ། །ཨོཾ་ཨཱཿཧཱུྃ། ལན་གསུམ་གྱིས་གཏོར་མ་བྱིན་གྱིས་བརླབ། །
ཕུན་ཚོགས་འདོད་ཡོན་ལྔ་ལྡན་མཆོད་གཏོར་འདི། །དམ་ཅན་ཆོས་ཀྱི་རྒྱལ་
པོ་ འཁོར་ བཅས་ ལ། །འབུལ་ ལོ་ བཞེས་ ནས་ བདག་ ཅག་ འཁོར་ བཅས་
ལ། །ནམ་ཡང་གཡེལ་བ་མེད་པར་གྲོགས་མཛོད་ཅིག །ཅེས་པ་ལན་གསུམ་གྱིས་གཏོར་མ་འབུལ།
རྒྱལ་བ་ཀུན་གྱི་ཡབ་གཅིག་འཇམ་པའི་དབྱངས། །མ་རུང་བདུད་དཔུང་འཇོམས་
མཛད་ གཤིན་ རྗེའི་ གཤེད། །བཀའ་ སྡོད་ དམ་ ཅན་ ཆོས་ རྒྱལ་ འཁོར་ བཅས་
ལ། །གུས་པས་འདུད་དོ་རྟག་ཏུ་གྲོགས་མཛོད་ཅིག །རྒྱལ་ཀུན་ངོ་བོ་རྗེ་བཙུན་
ཙོང་ཁ་ པའི། །བསྟན་དང་བསྟན་འཛིན་ཡོན་མཆོད་མ་ལུས་པ། །བུ་ལྟར་བརྩེ་
བས་ བསྲུང་ ཞིང་ སྐྱོང་མཛད་ པ། །དམ་ ཅན་ ཆོས་ རྒྱལ་ འཁོར་ དང༌ བཅས་ ལ་
བསྟོད། །ཕྱི་ནང་ཉེར་འཚེ་ཐམས་ཅད་ཞི་བ་དང་། །ཚེ་དང་བསོད་ནམས་ལུང་
རྟོགས་ཡོན་ཏན་རྣམས། །དབྱར་མཚོ་ལྟ་བུར་འཕེལ་ཞིང་རྒྱས་པ་དང་། །གནོད་
- 116 -



བླ་མ་ཡི་དམ་སྲུང་མའི་ཚོགས་ལ་གསེར་སྐྱེམས་འབུལ་བའི་ཆོ་ག་མཆོད་སྤྲིན་རྒྱ་མཚོ། །
བྱེད་དགྲ་བགེགས་མ་ལུས་ཚར་གཅོད་མཛོད། །ཅེས་པ་འདི་ནི་ཤེལ་དཀར་རྫོང་བཞུགས་སྡེ་པ་ཀུན་དག
འ་དཔལ་འབྱོར་གྱིས་དམ་ཅན་ཆོས་ཀྱི་རྒྱལ་པོ་ལ་མཆོད་གཏོར་འབུལ་ཚུལ་སྨོན་ཚིག་དང་བཅས་པ་མདོར་བསྡུས་ཤིག་དགོས་ཞེས་
བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་ཤེལ་དཀར་ཆོས་སྡེའི་གཙུག་ལག་ཁང་དུ་སྦྱར་བའོ།། །།
- 117-



༄༅། །རྒྱལ་པོ་ཆེན་པོ་རྣམ་ཐོས་སྲས་ལ་མངའ་གསོལ་བྱ་ཚུལ་
འདོད་དགུའི་ཆར་འབེབས་རྫོགས་ལྡན་སྤྲིན་གྱི་
སྒྲ་དབྱངས་ཞེས་བྱ་བ་བཞུགས། །
བེ། རིན་ཆེན་མང་སྤྲུལ་ལྷ་ཆེན་རྣམ་ཐོས་སྲས། ཁྱོད་སྐུ་ཡིད་ལ་དྲན་པ་
ཙམ་གྱིས་ཀྱང་། །མཆོག་ཐུན་དངོས་གྲུབ་འདོད་དགུ་སྩོལ་མཛད་ཕྱིར། །ཡི་དམ་
མཆོག་གསུམ་ངོ་བོར་མངའ་གསོལ་ལོ། །འགྲོ་ལ་བརྩེ་བས་ཐུབ་བསྟན་བསྲུང་
བའི་ཕྱིར། །རྒྱལ་ཆེན་འཇིག་རྟེན་སྐྱོང་བའི་སྐུར་བསྟན་ནས། །ལས་བཞིའི་འཕྲིན་
ལས་མ་ལུས་སྒྲུབ་མཛད་པ། །བཀའ་སྡོད་སྲུང་མ་ཆེན་པོར་མངའ་གསོལ་ལོ། །
སྔོན་ཚེ་ཤཱཀྱའི་རྒྱལ་པོའི་སྤྱན་སྔ་རུ། །བསྟན་དང་བསྟན་འཛིན་སྐྱེས་བུ་མ་ལུས་
པ། །ཀུན་ནས་བསྲུང་ཞིང་སྐྱོང་བར་ཞལ་བཞེས་པ། །དམ་ཅན་ཆོས་སྐྱོང་ཆེན་པོ་
མངའ་གསོལ་ལོ། ཁྱད་པར་རྣམ་དག་ཁྲིམས་ལྡན་མ་ལུས་པ། །བུ་ལྟར་སྐྱོང་ཞིང་
དེ་ཡི་འགལ་རྐྱེན་སེལ། །མཐུན་རྐྱེན་གང་བསམ་ཡིད་བཞིན་སྩོལ་མཛད་པ། །
བསྟན་སྲོག་ཡིད་བཞིན་ནོར་བུར་མངའ་གསོལ་ལོ། །མདོར་ན་ཁྲིམས་ལྡན་འདུས་
སྡེ་མ་ ལུས་དང་། ཁྱད་པར་བདག་ཅག་དགོན་གནས་དགེ་འདུན་སྡེ། །ལྷ་ཆེན་
ཁྱེད་ལ་བཅོལ་ལོ་གཉེར་གཏད་ ཀྱིས། །ནམ་ཡང་གཡེལ་མེད་རྟག་ཏུ་ གྲོགས་
མཛོད་ ཅིག །ཅེས་རྒྱལ་པོ་ཆེན་པོ་རྣམ་ཐོས་སྲས་ལ་མངའ་གསོལ་བྱ་ཚུལ་འདོད་དགུའི་ཆར་འབེབས་རྫོགས་ལྡན་སྤྲིན་གྱི་སྒྲ་
དབྱངས་ཞེས་བྱ་བ་འདི་ནི། །ཐེ་པོ་སྤྲུལ་པའི་སྐུ་བློ་བཟང་བསྟན་འཛིན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་བཀྲ་ཤིས་བསམ་གཏན་གླིང་དུ་སྦྱར་བ་ཛ་ཡནྟུ། །
- 118 -



༄༅། །བསང་གི་ཆོ་ག་དགེ་ལེགས་ཆར་འབེབས་
ཞེས་བྱ་བ་བཞུགས་སོ། །
ཨོཾ་སྭསྟི། གང་ལ་བརྟེན་ན་བསླུ་བ་མེད་པའི་སྐྱབས། །བསླུ་མེད་བླ་མ་
རིན་ ཆེན་ མཆོག་ གསུམ་ ལ། །བྱང་ ཆུབ་ སྙིང་ པོའི་ བར་ དུ་ སྐྱབས་ སུ་ མཆི། །
བསམ་པའི་དོན་རྣམས་ལྷུན་གྱིས་གྲུབ་པར་མཛོད། །རྣམ་དག་རང་བཞིན་འོད་
གསལ་མེ་ནང་དུ། །ལས་ཉོན་ཚང་ཚིང་མ་ལུས་བསྲེགས་པ་ལས། །བྱུང་བའི་ཡེ་
ཤེས་རང་སྣང་མཆོད་སྤྲིན་གྱིས། །ལྷ་ལམ་བཀང་སྟེ་རླབས་ཆེན་ཚོགས་རྫོགས་
བྱ། ། །
དེ་ལ་འདིར་གནས་སྐབས་བར་གཅོད་སེལ་ཞིང་འདོད་དོན་འགྲུབ་པ་དང་། ཐབས་མཁས་ཀྱི་འཕྲུལ་ལ་བརྟེན་ནས་ཚོགས་
རྫོགས་པར་བྱ་བའི་ཕྱིར་བསང་གཏོང་བར་འདོད་པས་ཤིན་ཏུ་གཙང་བའི་ས་ཕྱོགས་སུ་དཀར་གསུམ་མངར་གསུམ་གྱིས་བརྒྱན་པའི་
མཆོད་གཏོར་དང་། ནང་མཆོད། བསང་བཤོས། ཟས་སྣ། རིན་པོ་ཆེ། མེ་ཏོག་སྣ་ཚོགས། ཁྱད་པར་དྲི་བསུང་དང་ལྡན་པའི་བསང་ཤིང༌།
སྤྱན་གཟིགས། འཕྱར་དར་སོགས་ཕྱི་ནང་གི་མཆོད་རྫས་ཅི་འབྱོར་བ་བཤམས་ལ། སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་
དང་འདྲེས་ངེས་སྒོམ་པ་སྔོན་དུ་བཏང་ནས། རང་ཉིད་ཡི་དམ་གྱི་ལྷ་གང་ཡང་རུང་བའི་ང་རྒྱལ་དང་གསལ་སྣང་བརྟན་པོས་མཆོད་རྫས་
རྣམས་བསང་ཆུས་བྲན་ལ། རྒྱས་པར་སྤྲོ་ན་ནང་མཆོད་བྱིན་རླབས། གཏོར་མ་བྱིན་རླབས། མཆོད་པ་བྱིན་རླབས་རྣམས་བླ་མེད་ལྟར་
བྱས་ལ། བསང་རྫས་དང་སྤྱན་གཟིགས་རྣམས་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། བསྡུ་ན། བསང་ རྫས་
མཆོད་གཏོར་ཕྱི་ནང་གསང་བ་ཡི། །དམ་རྫས་སྤྱན་གཟིགས་འཆི་མེད་ལམ་གང་
བ། །ཟག་མེད་ཡེ་ཤེས་བདུད་རྩིའི་རྒྱ་མཚོ་ཆེ། །ཀུན་བཟང་མཆོད་པའི་སྤྲིན་ལ་
འགྲན་ པར་ གྱུར། །ཨོཾ་ ཨཱཧཱུྃ། ལན་གསུམ་བརྗོད་ལ་བྱིན་གྱིས་བརླབས། དེ་ནས་ཤིང་སྣའི་ཚོགས་ལ་མེ་སྦར་བའི་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དུད་སྤྲིན་གྱིས་ནམ་མཁའ་གང་བར་བྱས་ལ། རོལ་མོའི་བྱེ་བྲག་སྣ་ཚོགས་པའི་སྒྲས་བྱིན་ཕབ་ནས་དབྱངས་དང་བཅས་འདི་སྐད་བརྗོད་
དོ། །ཀྱེ། བདེ་སྟོང་ཆོས་ སྐུའི་ གཞལ་ཡས་ནས། །གང་འདུལ་ སྤྲུལ་ པ་ སྣ་ ཚོགས་
ཀྱིས། །འགྲོ་ བ་ མ་ ལུས་ འདྲེན་ མཛད་ པའི། །རྩ་ བ རྒྱུད་ བླ་ མ་ གནས་ འདིར་
གཤེགས། །རྣམ་དག་དབྱིངས་ལས་གཟུགས་ཀྱི་སྐུར། །ཤར་བ་གསང་འདུས་ལྷ་
ཚོགས་ དང༌། །འཇིགས་བྱེད་ དགྲ་ནག་ གཤེད་ དམར་ སོགས། །ཐབས་ རྒྱུད་ ལྷ་
ཚོགས་ གནས་ འདིར་ གཤེགས། །བདེ་ ཆེན་ སྒྱུ་ འཕྲུལ་དྲྭ་བ་ཅན། །བདེ་མཆོག་
དགྱེས་པ་རྡོ་རྗེ་དང༌། །མ་ཧཱ་མ་ཡ་ ལ་སོགས་པའི། །མ་རྒྱུད་ལྷ་ཚོགས་གནས་
འདིར་གཤེགས། །གཞན་ཡང་དུས་ཀྱི་འཁོར་ལོ་དང༌། །ཕྱག་རྡོར་འཁོར་ལོ་ཆེན་
པོ་སོགས། །བླ་མེད་རྒྱུད་སྡེའི་དཀྱིལ་འཁོར་གྱི། །ལྷ་ཚོགས་ཐམས་ཅད་གནས་
འདིར་གཤེགས། །ཀུན་རིག་རྣམ་སྣང་མངོན་བྱང་དང་། །ཐུབ་པ་དམ་ཚིག་གསུམ་
བཀོད་ སོགས། །བྱ་སྤྱོད་རྣལ་འབྱོར་རྒྱུད་རྣམས་ ཀྱི། །དཀྱིལ་ འཁོར་ ལྷ་ ཚོགས་
གནས་འདིར་གཤེགས། །རབ་འབྱམས་ཕྱོགས་བཅུའི་ཞིང་ཁམས་ན། །རྒྱལ་དང་
རྒྱལ་སྲས་ཉན་རང་སོགས། །ཇི་སྙེད་བཞུགས་པ་ཐམས་ཅད་ཀྱང༌། །ཐུགས་རྗེའི་
དབང་གིས་གནས་འདིར་གཤེགས། །ཉི་ཤུ་རྩ་བཞིའི་གནས་མཆོག་ནས། ཁཎྜ་ཀ་
པཱ་ལ་ལ་སོགས། །དཔའ་བོ་མཁའ་འགྲོ་ཐམས་ཅད་ཀྱང་། །ཐོགས་པ་མེད་པར་
གནས་འདིར་གཤེགས། ཀྱེ། བསིལ་པ་ཚལ་གྱི་དུར་ཁྲོད་ནས། །ཡེ་ཤེས་མགོན་
པོ་ཕྱག་དྲུག་པ། །རེ་མ་ཏི་དང་གནོད་སྦྱིན་བཞི། །དམ་ཅན་རྒྱ་མཚོ་གནས་འདིར་
གཤེགས། །ཐོད་པ་ལྕགས་ ཀྱི་ གྲོང་ཁྱེར་ནས། །དམ་ཅན་ཆོས་རྒྱལ་ཡབ་ཡུམ་
དང་། །བཀའ་ཉན་ཕོ་བརྒྱད་མོ་བརྒྱད་སོགས། །འཁོར་དང་བཅས་པ་གནས་
འདིར་གཤེགས། །མུ་ལེ་དིང་གི་མཚོ་ནང་ནས། །དཔལ་ལྡན་དམག་ཟོར་རྒྱལ་མོ་
- 120 -



བསང་གི་ཆོ་ག་དགེ་ལེགས་ཆར་འབེབས།
ནི། །གདོང་ ཅན་ གཉིས་ དང་ དུས་ བཞི་ ཡི། །ལྷ་ མོ་ དང་ བཅས་ གནས་ འདིར་
གཤེགས། །འཕྲུལ་སྣང་སྤྲུལ་པའི་ལྷ་ཁང་ནས། །ཐུགས་རྗེ་ཆེན་པོའི་བཀའ་སྲུང་
མཆོག །མ་གཅིག་དཔལ་གྱི་ལྷ་མོ་ཡང་། །འཁོར་དང་བཅས་པ་གནས་འདིར་
གཤེགས། །དམག་ཟོར་རྣམ་སྤྲུལ་རབ་བརྟན་མ། །ཚེ་རིང་མཆེད་ལྔ་བསྟན་སྐྱོང་
སོགས། །མོ་ རྒྱུད་ སྲུང་ མ་ ཐམས་ཅད་ ཀྱང་། །ཐོགས་ པ་ མེད་ པ་ གནས་ འདིར་
གཤེགས། །ཧེ་རུ་ཀ་ཡི་ཕོ་བྲང་ནས། །ཕྱག་བཞི་མགོན་པོ་འཁོར་བཅས་དང༌། །
རྣམ་སྣང་ཆེན་པོའི་ཐུགས་ཀ་ནས། གུར་གྱི་མགོན་པོ་འཁོར་བཅས་གཤེགས། །ཧ་
ཧ་རྒོད་པའི་དུར་ཁྲོད་ནས། །ལེགས་ལྡན་གདོང་བཞི་འཁོར་བཅས་དང་། ཁྲག་
ཞག་ འཁྲུག་ པའི་ དུར་ ཁྲོད་ ནས། །མགོན་ པོ་ ལེགས་ ལྡན་ འཁོར་ བཅས་
གཤེགས། །ལྕང་ལོ་ཅན་གྱི་ཕོ་བྲང་ནས། །རྒྱལ་པོ་ཆེན་པོ་རྣམ་ཐོས་སྲས། །རྟ་
བདག་ བརྒྱད་ དང༌ ནོར་ རྒྱུན་ སོགས། །གནོད་ སྦྱིན་ ནོར་ ལྷའི་ ཚོགས་ རྣམས་
གཤེགས། །མ་རུ་ཙེ་ཡི་དུར་ཁྲོད་ནས། །ཆོས་སྐྱོང་ལྕམ་སྲིང་སྲོག་བདག་དམར། །
གྲི་ཐོགས་བཤན་པ་བརྒྱད་ལ་སོགས། །འཁོར་བཅས་གནས་འདིར་གཤེགས་སུ་
གསོལ། །གཞན་ཡང་བསྟན་པའི་བྱ་ ར་མཁན། །དཔལ་མགོན་བདུན་ཅུ་རྩ་ལྔ་
སོགས། །འཇིག་རྟེན་འདས་དང་མ་འདས་པའི། །མགྲོན་དུ་འོས་པ་ཐམས་ཅད་
གཤེགས། །བདག་ཅག་དཔོན་སློབ་འཁོར་བཅས་ཀྱི། །སྐྱེས་ལྷ་ཡུལ་ལྷ་དགྲ་ལྷ་
དང༌། །ཕོ་ལྷ་མོ་ལྷ་ཞང་ལྷ་སོགས། །འགོ་བའི་ལྷ་སྲུང་ཐམས་ཅད་གཤེགས། །བྱེ་
བ་ ཕྲག་ བརྒྱའི་ འཇིག་ རྟེན་ ན། །གནས་ པའི་ ལྷ་ འདྲེ་ ཐམས་ ཅད་ དང༌། །ལན་
ཆགས་བུ་ལོན་ ཡི་ དྭགས་ སོགས། །ཇི་ སྙེད་ མཆིས་ པ་ ཐམས་ ཅད་ གཤེགས། །
མདོར་ན་བདག་གི་དྲིན་ཅན་མ། །རིགས་དྲུག་སྐྱེ་གནས་བཞིས་བསྡུས་པའི། །
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སེམས་ཅན་ཇི་སྙེད་མཆིས་གྱུར་པ། །ཐམས་ཅད་བསངས་མཆོད་གནས་འདིར་
གཤེགས།
ཨོ། དྲན་པ་ཙམ་གྱིས་བར་ གཅོད་སེལ། །གསོལ་བ་བཏབ་ན་མཆོག་
རྩོལ་ བ། །བསླ་ མེད་ རིན་ ཆེན་ མཆོག་ གསུམ་ ལ། །སྒོ་ གསུམ་ གུས་ པས་ ཕྱག་
འཚལ་ལོ། །བདེ་སྟོང་ནམ་མཁའི་ཀློང་ཡངས་ནས། །ངོ་མཚར་མཆོད་པའི་སྤྲིན་
སྤྲོས་ཏེ། །མཆོད་ཡུལ་རྣམས་ལ་འབུལ་བ་ནི། །མ་དག་དྲི་མ་ཀུན་སེལ་བའི། །
དག་བྱེད་ཆུ་བཞི་མཚོ་ལྟར་བསྐྱིལ། །པདྨ་ཨུཏྤལ་ཀུ་མུད་སོགས། །སྣ་ཚོགས་མེ་
ཏོག་ལྷ་ལམ་གང་། །བེ་ཌཱུར་སྔོན་པོའི་ཆུ་འཛིན་བཞིན། །དྲི་ཞིམ་སྤོས་དུད་མཁའ་
ལ་འཕྱུར། །མུན་སེལ་གདུང་བ་ཞི་བྱེད་པའི། །མར་མེའི་ཕྲེང་བ་ཚར་དུ་དངར། །
ཕྱོགས་ཀྱི་འཁོར་ལོ་ཀུན་འགེངས་པའི། །དྲི་བཟང་ཆུ་ཡི་རླབས་ཕྲེང་གཡོ། །རོ་
བརྒྱའི་ཟིལ་མངར་བཅུད་ཆགས་པའི། །བཟའ་དང་བཅའ་བ་ལྷུན་པོར་སྤུངས། །
འབྲས་ ཆང་ རྒུན་ ཆང་ སྦྲང་ ཆང་ སོགས། །གསེར་ སྐྱེམས་ བཏུང་ བ་ རྒྱ་ མཚོར་
འགྲན། །སྣ་ཚོགས་ རོལ་མོ་ལས་བྱུང་བའི། སྙན་ པའི་སྒྲ་དབྱངས་འབྲུག་ལྟར་
ལྡིར། །གཟུགས་སྒྲ་དྲི་ རོ་ རེག་ ལྡན་ པའི། །མཛེས་ པའི་ ལྷ་ མོས་ ཕྱོགས་ ཀུན་
ཁྱབ། །ཕྱི་ནང་གསང་བའི་མཆོད་ཚོགས་དང༌། །དཀར་གསུམ་མངར་གསུམ་རྫས་
རྣམས་དང་། །ཤ་ཁྲག་གཏོར་མ་ལ་སོགས་པ། །དངོས་བཤམས་ཡིད་ཀྱིས་སྤྲུལ་
པ་ཡི། །མཆོད་ཚོགས་འདི་དག་ཐམས་ཅད་ཀུན། །མཆོད་ཡུལ་ཐམས་ཅད་མཉེས་
ཕྱིར་འབུལ། །
ཀྱེ། དཀོན་མཆོག་གསུམ་གྱི་བྱིན་རླབས་དང་། །སེམས་ཅན་སྤྱི་མཐུན་
བསོད་ནམས་ཀྱི། །མཐུ་ལས་ས་ལ་ལོ་ ཏོག་དང༌། །རྩི་ཤིང་སྨན་སྣ་སྣ་ཚོགས་
- 122 -



}
༥༩ ཚ
བསང་གི་ཆོ་ག་དགེ་ལེགས་ཆར་འབེབས།
སྐྱེས། །དྲི་ཞིམ་བསངས་རྫས་བརྒྱ་ཕྲག་དག །བསྲེགས་པའི་མཆོད་སྤྲིན་རྒྱ་མཚོ་
འདིས། །དྲིན་ཅན་རྩ་བའི་བླ་མ་བསངས། །མ་དད་ལོག་ལྟ་བགྱིས་པ་སོགས། །
སྡིག་ སྒྲིབ་ཐམས་ཅད་དག་ གྱུར་ཅིག །ཐུབ་དབང་རྡོ་ རྗེ་ འཆང་ཆེན་སོགས། །
བརྒྱུད་པའི་བླ་མ་ཐམས་ཅད་བསངས། །བྱམས་པ་ཐོགས་མེད་ལ་སོགས་པའི། །
རྒྱ་ཆེན་ སྤྱོད་བརྒྱུད་ཐམས་ཅད་བསངས། །འཇམ་དབྱངས་ཀླུ་སྒྲུབ་ ལ་ སོགས་
པའི། །ཟབ་ མོ་ ལྟ་ བརྒྱུད་ ཐམས་ ཅད་ བསངས་། །གསང་ བདག་ ཏེ་ ལོ་ ནཱ་ རོ་
སོགས་། །ཉམས་ལེན་བྱིན་རླབས་བརྒྱུད་རྣམས་བསངས། །རྒྱལ་སྲས་ཤཱནྟ་དེ་བ་
སོགས། །བློ་སྦྱོང་བརྒྱུད་པ་ཐམས་ཅད་བསངས། །བརྒྱུད་པ་གསུམ་ལྡན་བླ་མ་
ཡི། །བྱིན་ རླབས་ སེམས་ ལ་ ཞུགས་ གྱུར་ ཏེ། །དྲི་ མེད་ རྣམ་ ཐར་ ཟིན་ གྱུར་
ཅིག །ཨ་ ཏི་ ཤ་ དང༌ རྒྱལ་ བ་ འབྲོམ། །སྐུ་མཆེད་རྣམ་པ་ གསུམ་ ལ་ སོགས། །
བཀའ་གདམས་བླ་མ་ཐམས་ཅད་བསངས། །འཇམ་མགོན་བླ་མ་ཙོང་ཁ་པ། །
ཡབ་སྲས་བརྒྱུད་པར་བཅས་པ་བསངས། །ཚེ་གཅིག་ཟུང་འཇུག་སྒྲུབ་མཛད་པ། །
དགའ་ལྡན་སྙན་བརྒྱུད་འཛིན་རྣམས་བསངས། །གནས་བརྟན་སྒྲ་གཅན་འཛིན་ལ་
སོགས། །སོ་ཐར་སྡོམ་བརྒྱུད་ཐམས་ཅད་བསངས། །རྗེ་བཙུན་བྱམས་པ་མགོན་
པོ་སོགས། །བྱང་སེམས་སྡོམ་བརྒྱུད་ཐམས་ཅད་བསངས། །གསང་བདག་ཕྱག་ན་
རྡོ་རྗེ་སོགས། །རིག་འཛིན་སྡོམ་བརྒྱུད་ཐམས་ཅད་བསངས་། །ཀླུ་སྒྲུབ་ཡེ་ཤེས་
ཞབས་ལ་སོགས། །གསང་འདུས་བརྒྱུད་པ་ཐམས་ཅད་བསངས། །གྲུབ་ཆེན་ལཱུ་
ནག་དྲིལ་གསུམ་སོགས། །བདེ་མཆོག་བརྒྱུད་པ་ཐམས་ཅད་བསངས། །གྲུབ་ཆེན་
ལཱ་ལི་ཏ་ལ་སོགས། །གཤེད་སྐོར་བརྒྱུད་པ་ཐམས་ཅད་བསངས། །གྲུབ་ཆེན་མཚོ་
སྐྱེས་རྡོ་རྗེ་སོགས། །དགྱེས་རྡོར་བརྒྱུད་པ་ཐམས་ཅད་བསངས་། །རྒྱལ་པོ་ཟླ་བ་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཟང་པོ་སོགས། །དུས་འཁོར་བརྒྱུད་པ་ཐམས་ཅད་བསངས། །སློབ་དཔོན་ཀུན་
དགའ་སྙིང་པོ་སོགས། །རྣལ་འབྱོར་རྒྱུད་ཀྱི་བླ་མ་བསངས། སློབ་དཔོན་སངས་
རྒྱས་གསང་བ་སོགས། །སྤྱོད་རྒྱུད་བླ་མ་ཐམས་ཅད་བསངས། །གྲུབ་ཆེན་རྡོ་རྗེ་
གདན་པ་སོགས། །བྱ་ རྒྱུད་བླ་མ་ཐམས་ཅད་བསངས། །སངས་རྒྱས་བསྟན་པ་
འཇིག་ རྟེན་ འདིར། །གསང་ མཛད་ རྒྱན་ དྲུག་ མཆོག་ གཉིས་ བསངས། །གསང་
སྔགས་ལམ་གྱིས་མཆོག་བརྙེས་པ། །རྒྱ་གར་གྲུབ་ཆེན་བརྒྱད་ཅུ་བསངས། །མདོ་
རྒྱུད་ དགོངས་ པ་ འགྲེལ་ མཛད་ པ། རྒྱ་ གར་ པཎ་ ཆེན་ ཐམས་ ཅད་ བསངས། །
གངས་རིའི་ཁྲོད་ཀྱི་འགྲོ་རྣམས་ལ། བཀའ་དྲིན་མཚུངས་པ་མེད་གྱུར་པ། །ཆོས་
རྒྱལ་ མེས་ དབོན་ རྣམ་ གསུམ་ དང་། །མཁན་ སློབ་ ཆོས་ གསུམ་ འཁོར་ བཅས་
བསངས། །རྒྱལ་བའི་དམ་ཆོས་མ་ལུས་པ། །འཛིན་པའི་སྨོན་ལམ་མཐུ་གྲུབ་པ། །
ལོ་ཆེན་ རིན་ཆེན་བཟང་པོ་སོགས། །སྐད་གཉིས་སྨྲ་བ་ཐམས་ཅད་བསངས། །
གཞན་ ཡང་ བོད་ཡུལ་ གངས་ ཅན་ འདིར། །སྔོན་བྱོན་མཁས་གྲུབ་ཐམས་ཅད་
བསངས། །རྩ་བརྒྱུད་བླ་མའི་བྱིན་རླབས་ཀྱིས། །ལས་ངན་སྡིག་སྒྲིབ་ཀུན་བྱང་
ནས། །རིགས་བརྒྱུད་ཆོས་བརྒྱུད་དར་གྱུར་ཅིག །
ཀྱེ། བཅོམ་ ལྡན་ མི་ བསྐྱོད་ རྡོ་ རྗེ་ སོགས། །གསང་ བ་ འདུས་ པའི་ ལྷ་
ཚོགས་བསངས། །བཅོམ་ལྡན་འཁོར་ལོ་སྡོམ་པ་ཡི། །དཀྱིལ་འཁོར་ལྷ་ཚོགས་
ཐམས་ཅད་བསངས། །བཅོམ་ལྡན་རྡོ་རྗེ་འཇིགས་བྱེད་དང༌། །དགྲ་ནག་གཤེད་
དམར་ལ་སོགས་པའི། །གཤིན་རྗེ་གཤེད་ཀྱི་ལྷ་ཚོགས་བསངས། །གཞན་ཡང་
དུས་ཀྱི་འཁོར་ལོ་དང་། །བཅོམ་ལྡན་དགྱེས་པ་རྡོ་རྗེ་དང༌། །ཕྱག་རྡོར་འཁོར་ལོ་
ཆེན་པོ་སོགས། །བླ་མེད་ལྷ་ཚོགས་ཐམས་ཅད་བསངས། །ཀུན་རིག་རྣམ་པར་
- 124 -



བསང་གི་ཆོ་ག་དགེ་ལེགས་ཆར་འབེབས།
སྣང་མཛད་སོགས། །རྣལ་འབྱོར་རྒྱུད་ཀྱི་ལྷ་ཚོགས་བསངས། །རྣམ་སྣང་མངོན་
བྱང་ལ་སོགས་པའི། །སྤྱོད་རྒྱུད་ལྷ་ཚོགས་ཐམས་ཅད་བསངས། །ཐུབ་པ་དམ་
ཚིག་གསུམ་བཀོད་སོགས། །བྱ་རྒྱུད་ལྷ་ཚོགས་ཐམས་ཅད་བསངས། །རྒྱུད་ སྡེ་
བཞི་ཡི་ལྷ་ཚོགས་ལ། །བསངས་ཀྱི་མཆོད་པ་འདི་ཕུལ་བས། །དམ་ཚིག་ཉམས་
ཆགས་དག་གྱུར་ནས། །བྱིན་རླབས་མྱུར་དུ་ཐོབ་གྱུར་ཅིག །
ཀྱི། མི་མཇེད་ཞིང་གི་སྟོན་པ་མཆོག །ཤཱཀྱའི་རྒྱལ་པོ་ལ་སོགས་པ། །
དུས་ གསུམ་ སངས་ རྒྱས་ ཐམས་ ཅད་ བསངས། །ཉེ་ བའི་ སྲས་ ཆེན་ བརྒྱད་ ལ་
སོགས། །བྱང་ཆུབ་སེམས་དཔའ་ཐམས་ཅད་བསངས། །རང་རྒྱལ་ཆེན་པོ་བཅུ་
གཉིས་སོགས། །རང་རྒྱལ་འཕགས་པ་ཐམས་ཅད་བསངས། །གནས་བརྟན་ཆེན་
པོ་བཅུ་དྲུག་སོགས། །འཕགས་པའི་དགེ་འདུན་ཐམས་ཅད་བསངས། ཁཎྜ་ཀ་པཱ་
ལ་ ལ་ སོགས། །དཔའ་བོ་མཁའ་འགྲོ་ཐམས་ཅད་བསངས། །བསླུ་མེད་དཀོན་
མཆོག་གསུམ་པོ་ལ། །བསངས་ཀྱི་མཆོད་པ་འདི་ཕུལ་བས། །བདག་དང་སེམས་
ཅད་ཐམས་ཅད་ཀྱི། །ལས་ངན་སྡིག་སྒྲིབ་དག་པ་དང༌། །དམ་ཆོས་ཚུལ་བཞིན་
སྤྱོད་གྱུར་ཅིག །
ཀྱི། རྒྱལ་བ་ཀུན་གྱི་མཐུ་སྟོབས་རྣམས། །གཅིག་བསྡུས་མགོན་པོ་ཕྱག་
དྲུག་ པ། །འཁོར་ དང་ བཅས་ པ་ ཐམས་ ཅད་ བསངས། །འཇམ་ དབྱངས་ བཀའ་
སྡོད་ གཤིན་ རྗེའི་ གཙོ། །དམ་ཅན་ཆོས་རྒྱལ་འཁོར་བཅས་བསངས། །དབྱངས་
ཅན་ལྷ་མོ་ཁྲོས་པའི་གར། །དཔལ་ལྡན་དམག་ཟོར་རྒྱལ་མོ་དང་། །རྡོ་ རྗེ་ རབ་
བརྟན་འཁོར་བཅས་བསངས། །མ་གཅིག་དཔལ་གྱི་ལྷ་མོ་དང་། །ཚེ་རིང་མཆེད་
ལྔ་བསྟན་སྐྱོང་སོགས། །མ་རྒྱུད་སྲུང་མ་ཐམས་ཅད་བསངས། །ཧེ་རུ་ཀ་དཔལ་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དྲག་ཁྲོས་པ། །དཔལ་ལྡན་ཕྱག་བཞི་མགོན་པོ་བསངས། །རྣམ་སྣང་སྤྲུལ་པའི་ཁྲོ་ །
བོ་ཆེ། །གུར་གྱི་མགོན་པོ་འཁོར་བཅས་བསངས། །དྲག་པོ་གཟི་ལྡན་དབང་ཕྱུག་
ཆེ། །ཞལ་བཞི་ མགོན་ པོ་ འཁོར་ བཅས་ བསངས། །ཧེ་ རུ་ ཀ་ དཔལ་ ཁྲོས་ པའི་
གཟུགས། །མགོན་པོ་བེང་ཆེན་འཁོར་བཅས་བསངས། །རྣམ་དག་ཁྲིམས་ལྡན་
སྐྱོང་མཛད་པའི། །རྒྱལ་ཆེན་རྣམ་སྲས་འཁོར་བཅས་བསངས། །རྣལ་འབྱོར་དགྲ་
ལྷ་ མཐུ་རྩལ་ཅན། །དྲེགས་ པ་ ལྕམ་ སྲིང་ འཁོར་ བཅས་ བསངས། །རྒྱལ་ བའི་
བསྟན་ལ་ཞུགས་རྣམས་ལ། །མཐུན་རྐྱེན་ལོངས་སྤྱོད་སྒྲུབ་བྱེད་པ། །ནོར་བདག་
ཛོ་ ལྷ་ འཁོར་ བཅས་ བསངས། །གཞན་ ཡང་ནོར་ རྒྱུན་མ་ ལ་ སོགས། །ནོར་ ལྷ་
གཏེར་བདག་ཐམས་ཅད་བསངས། །དུར་ཁྲོད་བརྒྱད་ན་གནས་པ་ཡི། །ཕྱོགས་
སྐྱོང་ཞིང་སྐྱོང་ཐམས་ཅད་བསངས། །བསྟན་ལ་རབ་དགའ་མཐུ་སྟོབས་ཅན། །
དཔལ་མགོན་བདུན་ཅུ་རྩ་ལྔ་བསངས། །རྩ་བརྒྱུད་བླ་མའི་སྤྱན་སྔ་རུ། །བསྟན་པ་
བསྲུང་བར་དམ་བཅས་པ། །དམ་ཅན་ཆོས་སྲུང་ཐམས་ཅད་བསངས། །ཆོས་སྐྱོང་
སྲུང་མ་ཐམས་ཅད་ལ། བསངས་ཀྱི་མཆོད་པ་འདི་ཕུལ་བས། གཏང་རག་དུས་
གཏོར་ཆག་པ་སོགས། །ཐུགས་དང་འགལ་བ་དག་གྱུར་ཅིག །
ཀྱི། ཚངས་དང་དབང་པོ་ལ་སོགས་པའི། །དཀར་ཕྱོགས་ལྷ་ཆེན་ཐམས་
ཅད་ བསངས། །དགའ་ བོ་ ཉེར་ དགའ་ ལ་ སོགས་ པའི། །དཀར་ ཕྱོགས་ ཀླུ་ཆེན་
ཐམས་ཅད་བསངས། །ས་ཡི་ལྷ་མོ་བསྟན་མ་སོགས། །སྟོང་གསུམ་གཞི་བདག་
ཐམས་ཅད་བསངས། །ཚེ་རིང་མཆེད་ལྔ་བསྟན་སྐྱོང་སོགས། །གངས་ཅན་གནས་
བདག་ ཐམས་ ཅད་ བསངས། །ཡུལ་ འདིའི་གཞི་ བདག་ ཐམས་ ཅད་ བསངས། །
ལྷན་ ཅིག་ སྐྱེས་ པའི་ ལྷ་ རྣམས་ བསངས། །བདུན་ བརྒྱུད་ རིགས་ ཀྱི་ ལྷ་ རྣམས་
- 126 -



བསང་གི་ཆོ་ག་དགེ་ལེགས་ཆར་འབེབས།
བསངས། །ཞིང་ལྷ་ཇི་སྙེད་མཆིས་རྣམས་བསངས། །ལམ་དུ་འགྲོ་བའི་ལམ་ལྷ་
བསངས། །གཞིས་ སུ་ གནས་ པའི་ ཕོ་ལྷ་བསངས། །ལོ་ཟླ་ཞག་དུས་ལྷ་རྣམས་
བསངས། །ལྷ་ཀླུ་གཞི་བདག་ཁྱེད་རྣམས་ལ། །བསངས་ཀྱི་མཆོད་པ་འདི་ཕུལ་
བས། །བདག་ཅག་འཁོར་དང་བཅས་རྣམས་ཀྱིས། །བག་མེད་སྤྱོད་པ་སྣ་ཚོགས་
པས། ཁྱེད་ཅག་ཐུགས་དང་འགལ་བ་དང་། །ཕོག་ཐུག་གནོད་པ་ཅི་བྱུང་བ། །
ཐམས་ཅད་བྱང་ཞིང་དག་གྱུར་ཅིག ། །
ཀྱི། ཁམས་གསུམ་འཁོར་བར་གནས་པ་ཡི། །ཕ་མ་རིགས་དྲུག་ཐམས་
ཅད་བསངས། །མ་རིག་འཁྲུལ་པའི་དབང་གྱུར་པའི། །ལས་ཉོན་སྡུག་བསྔལ་ཅི་
མཆིས་པ། །ཐམས་ཅད་བསངས་འདིས་དག་གྱུར་ཅིག །བླ་མའི་སྐུ་ལ་བསྡོ་བ་
དང༌། །སངས་རྒྱས་བསྟན་པ་འཇིག་པ་དང་། །རྣལ་འབྱོར་བདག་ལ་འཚེ་བྱེད་
པ། །གནོད་བྱེད་གདོན་བགེགས་ཐམས་ཅད་ ཀྱང༌། །བསངས་མཆོད་འདི་ཡིས་
ཚིམ་གྱུར་ནས། །གནོད་འཚེའི་བསམ་སྦྱོར་ལས་ལྡོག་སྟེ། །བྱམས་སེམས་ལྡན་པ་
ཉིད་དུ་གྱུར། །ཐམས་ཅད་བསངས་འདིས་དག་གྱུར་ཅིག །ཅེས་ཡར་མགྲོན་མར་
མགྲོན་ ཐམས་ ཅད་ ལ་ བསངས་ མཆོད་ འབུལ། རྒྱས་པར་བྱེད་ན་མཚམས་འདིར་མགྲོན་སོ་སོ་ལ་གཏོར་
མ་འབུལ་ཞིང་གསེར་སྐྱེམས་ཡང་འབུལ་ལོ། །ཀྱེ། བླ་ མ་ ཡི་ དམ་ དཀོན་ མཆོག་ གསུམ། །དམ་ཅན་
ཆོས་སྐྱོང་སྲུང་མའི་ཚོགས། །དཀར་ཕྱོགས་སྐྱོང་བ་ཐམས་ཅད་ཀྱིས། །བསངས་
མཆོད་ རྒྱ་ ཆེན་ འདི་ བཞེས་ ལ། །སངས་ རྒྱས་ བསྟན་ པ་ དར་ བ་ དང༌། །བསྟན་
འཛིན་སྐྱེས་བུ་དམ་པ་རྣམས། །ཞབས་པད་བརྟན་ཅིང་འཕྲིན་ལས་རྒྱས། །དགེ་
འདུན་བཤད་སྒྲུབ་འཕེལ་བར་མཛོད། །འཇིག་རྟེན་ཁམས་སུ་ལོ་ལེགས་ཤིང་། །
ཆར་ཆུ་དུས་སུ་འབབ་པ་དང་། །མི་ནད་ཕྱུགས་ནད་ཞི་བ་དང་། །བདེ་ལེགས་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཐམས་ཅད་འཕེལ་བར་མཛོད། ཁྱད་པར་རྣལ་འབྱོར་བདག་ཅག་གི །བསམ་པའི་
དོན་རྣམས་མ་ལུས་པ། །འགྲུབ་པའི་བགེགས་རིགས་གནོད་ པ་ སོགས། །ཉེར་
འཚེ་ མ་ལུས་ཞི་བར་མཛོད། །ལོ་ བརྒྱར་ འཚོ་ ཞིང་ འབྱོར་ པ་ འཕེལ། །གནས་
སྐབས་བདེ་བ་དང་ལྡན་ཞིང་། །བཤད་སྒྲུབ་བསྟན་པའི་བྱ་བ་ཀུན། །དབྱར་མཚོ་
ལྟ་བུར་རྒྱས་པར་མཛོད། །འཁོར་འདས་སྣོད་བཅུད་འབྱོར་པ་ ཀུན། །ལྷ་ཡི་ཆུ་
བོའི་རྒྱུན་བཞིན་དུ། །ཟད་པ་མེད་པར་རབ་འཕེལ་ནས། །ཅི་འདོད་དབང་སྡུད་
འཕྲིན་ལས་མཛོད། །རྒྱལ་ བསྟན་ སྤྱི་དང་ ཁྱད་ པར་ དུ། །ཀུན་མཁྱེན་གཉིས་པ་
ཙོང་ཁ་པའི། །བསྟན་ལ་གནོད་བྱེད་གདུག་པ་ཅན། །དྲག་པོའི་ ལས་ ཀྱིས་ཚར་
གཅོད་མཛོད། །ཀྱེ། འགྲོ་ལ་སྙིང་རྗེའི་དབང་གྱུར་པས། །བསམ་བཞིན་ཁྲོ་བོའི་
སྐུར་ བསྟན་ པ། །དམ་ ཅན་ ཆོས་ སྐྱོང་ སྲུང་ མའི་ ཚོགས། །དགྲ་ ལྷ་ ཁྱེད་རྣམས་
དཔངས་ བསྟོད་ དོ། །འཇིག་ རྟེན་ མུན་ པ་ མ་ ལུས་ པ། །ཉི་ ཟེར་ གཅིག་ གིས་
འཇོམས་པ་བཞིན། །གནོད་བྱེད་མ་ལུས་འཇོམས་མཛད་པ། །དགྲ་ལྷ་ཁྱེད་རྣམས་
དཔངས་བསྟོད་དོ། །མེ་ཕུང་ རབ་ཏུ་ རྒྱས་ པ་ ཡིས། །སྦྱང་བུ་ཕྱེ་ལེབ་བསྲེག་པ་
བཞིན། །གནོད་བྱེད་ མ་ ལུས་ སྐད་ཅིག་ལ། །འཇོམས་ མཛད་ དགྲ་ལྷ་ དཔངས་
བསྟོད་ དོ། །རི་དྭགས་ ཕྲ་ མོ་ ཐམས་ ཅད་ ནི། །སེང་ གེས་ ཟིལ་ གྱིས་ གནོན་པ་
ལྟར། །གནོད་བྱེད་དགྲ་བགེགས་ཐམས་ཅད་ཀྱང་། །ཕམ་མཛད་དགྲ་ལྷ་དཔངས་
བསྟོད་དོ། །སྟོབས་བཅུ་མངའ་བའི་ སངས་ རྒྱས་ ཀྱིས། །བདུད་ ཀྱི་སྡེ་རྣམས་མ་
ལུས་འཇོམས། །རྒྱལ་བས་གསུངས་པའི་དམ་ཆོས་ཀྱིས། །ཆོས་མ་ཡིན་པ་ཐམས་
ཅད་ ཕམ། །སྡེ་སྣོད་གསུམ་འཛིན་ དགེ་འདུན་ གྱིས། །མུ་སྟེགས་ངན་པ་ཐམས་
ཅད་འཇོམས། །ཕ་ལམ་རྡོ་ རྗེ་ རིན་པོ་ཆེས། །རིན་ཆེན་གཞན་རྣམས་ཟིལ་གྱིས་
- 128-



བསང་གི་ཆོ་ག་དགེ་ལེགས་ཆར་འབེབས།
གནོན། །ལྷ་ རྒྱལ་ དབང་ པོ་ བརྒྱ་ བྱིན་ གྱིས། །ལྷ་ མིན་ དཔུང་ ཚོགས་ ཕམ་ པར་
བྱེད། །མེ་ ཡིས་ ཤིང་ རྣམས་ མ་ ལུས་ བསྲེག །རླུང་ གིས་ རྡུལ་ རྣམས་ མ་ ལུས་
འཐོར། །དེ་ བཞིན་ དམ་ ཅན་ སྲུང་ མ་ ཡིས། །གནོད་བྱེད་ མ་ ལུས་ བརླག་ པར་
མཛོད། །དཀོན་མཆོག་གསུམ་གྱི་བདེན་པ་ཡིས། །བདག་ཅག་ཀུན་ཏུ་རྒྱལ་གྱུར་
ཅིག །བསངས་སོ་བསངས་སོ་ལེགས་པར་བསངས། །ཛ་ཡ་ཛ་ཡ་སུ་ཛ་ཡ། ཞེས་དམ་
ཅན་ཆོས་སྲུང་རྣམས་དབུ་འཕང་བསྟོད། དེ་ནས་ལྷག་ཆད་ཀྱི་ཉེས་པ་ཞི་བའི་ཕྱིར་ཡིག་བརྒྱ་མང་དུ་བཟླས་ལ་བཟོད་གསོལ་བྱ། དེ་ནས།
ཨོ། ཁྱེད་ ཀྱིས་ སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་ གྲུབ་
སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་
གསོལ། །ཞེས་བརྗོད་ཅིང་། མགྲོན་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས། འཇིག་རྟེན་པ་རྣམས་རྒྱུད་སྨིན་ཅིང་
གྲོལ་ནས་སོ་སོའི་གནས་སུ་གཤེགས་པར་བསམ་མོ། །དེ་ནས་བཀྲ་ཤིས་བྱ་བ་ནི། སྟོན་ པ་ སངས་ རྒྱས་ རྣམས་ ཀྱི་
བཀྲ་ཤིས་ཤོག །སྐྱོབ་པ་དམ་ཆོས་རྣམས་ ཀྱི་བཀྲ་ཤིས་ཤོག །འདྲེན་པ་དགེ་
འདུན་རྣམས་ཀྱི་བཀྲ་ཤིས་ཤོག །སྐྱབས་གནས་དཀོན་མཆོག་གསུམ་གྱི་བཀྲ་
ཤིས་ཤོག །མི་འགྱུར་ལྷུན་པོ་སྐུ་ཡི་བཀྲ་ཤིས་ཤོག །ཡན་ལག་དྲུག་ཅུ་གསུང་གི་
བཀྲ་ཤིས་ཤོག །མཐལ་བྲལ་དོན་རྟོགས་ཐུགས་ཀྱི་བཀྲ་ཤིས་ཤོག །རྒྱལ་བའི་
སྐུ་གསུང་ཐུགས་ཀྱི་བཀྲ་ཤིས་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་
མའི་གུང་ཡང་བདེ་ལེགས་ཤིང་། །ཉིན་མཚན་རྟག་ཏུ་བདེ་ལེགས་པ། །དཀོན་
མཆོག་ གསུམ་ གྱི་ བཀྲ་ ཤིས་ཤོག །ཅེས་བརྗོད་ཅིང་མེ་ཏོག་གི་ཆར་དབབ་བོ། །ཞེས་བསང་གི་ཆོ་ག་དགེ་ལེགས་
ཆར་འབེབས་ཞེས་བྱ་བ་འདི་ནི། དད་སྟོབས་དང་ལྡན་པ་རྫོང་དཀར་རྫོང་བཞུགས་རྒྱལ་བརྩེགས་ཆོས་མཛད་ཀྱིས་འདི་ལྟ་བུ་ཞིག་
དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་
བ་ཐམས་ཅད་ལ་ཕན་བདེ་འབྱུང་བའི་རྒྱུར་གྱུར་ཅིག ། ། །
- 129 -



༄༅། དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་
པའི་དཀར་ཆག་དགའ་ལྡན་བསྟན་པ་རྒྱས་
བྱེད་ཅེས་བྱ་བ་བཞུགས་སོ། །
ཨོཾ་སྭསྟི། རིགས་དང་དཀྱིལ་འཁོར་ཀུན་གྱི་ཁྱབ་བདག་ཆེ། །རྡོ་རྗེ་སེམས་
དཔའ་སྙིགས་དུས་འགྲོ་བ་ཡི། །དོན་དུ་ངུར་སྨྲིག་གར་གྱིས་རྣམ་རོལ་བ། ། དྲིན་
ཅན་བླ་མ་དེ་ལ་སྙིང་ནས་འདུད། །མཁྱེན་བརྩེ་ནུས་པ་དཔག་པར་དཀའ་བའི་
ཐུགས། །འགྲོ་ཀུན་མ་རིག་གཉིད་ལས་སློང་བའི་གསུང་། །གསེར་གྱི་ལྷུན་པོ་ལྟ་
བུར་བརྗིད་པའི་སྐུ། །ཐུབ་དབང་ལྷ་ཡི་བླ་མས་དགེ་ལེགས་སྩོལ། །རབ་འབྱམས་
ཞི་དང་ཁྲོ་བོའི་འཁོར་ལོའི་མགོན། །ཡི་དམ་སངས་རྒྱས་བྱང་སེམས་ཉན་རང་
ཚོགས། །མཐུ་ལྡན་བཀའ་སྲུང་རྣམས་ཀྱི་མཐུ་སྟོབས་ཀྱིས། །བདག་གི་སྨོན་པའི་
གནས་འདི་འགྲུབ་གྱུར་ཅིག །ཅེས་ཤིས་པ་བརྗོད་པ་སྔོན་དུ་བཏང་ནས་སྐབས་སུ་
བབ་པའི་བརྗོད་པར་བྱ་བ་ནི། བདག་ཅག་གི་དཔལ་ལྡན་བླ་མ་དམ་པ་གྲུབ་པའི་
དབང་ཕྱུག་ཆེན་པོ་མཚན་བརྗོད་པར་དཀའ་བ་དོན་གྱི་སླད་དུ་མཚན་ནས་སྨོས་ཏེ་
རྗེ་བཙུན་བློ་བཟང་རྣལ་རྒྱལ་དཔལ་བཟང་པོ་དེ་ཉིད་ཀྱིས་སྲིད་གསུམ་ཐམས་ཅད་
མེ་འབར་བའི་ཀློང་ལྟར་གཟིགས་ནས་ཚེ་འདིའི་འཁྲི་བ་བཙན་ཐབས་སུ་བཅད་
དེ། གཡའ་ ཁྲོད་དང༌། གངས་ཁྲོད་དང༌། ནགས་ཁྲོད་དང༌། དུར་ཁྲོད་སོགས་མི་
མེད་ཀྱི་ལུང་སྟོང་རྣམས་སུ་འཚོ་བ་དཀའ་ཐུབ་ལ་བརྟེན་ནས་འཇམ་མགོན་བསྟན་
པའི་སྙིང་པོ་གྲུབ་མཆོག་དབེན་ས་པའི་མན་ངག་ལ་ཉམས་བཞེས་རྩེ་གཅིག་ཏུ་
- 130 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད།
མཛད་པས་ལམ་ཐུན་མོང་བ་དང༌། ཐུན་མོང་མིན་པ་རྡོ་རྗེ་ཐེག་པའི་ཉེ་ལམ་ལ་
ཉམས་རྟོགས་ཕུལ་དུ་ཕྱིན་པ་འཁྲུངས་ཏེ་གྲུབ་པའི་གོ་འཕང་མཐོན་པོར་གྱུར་པ་
ན་ཐུབ་པའི་བསྟན་པ་རིན་པོ་ཆེ་ལ་བྱ་བ་མཛད་བཞེད་པ་དང་། སྐུ་དངོས་ཀྱི་
གདུལ་བྱ་རྣམས་ལ་ཆོས་ཀྱི་བདུད་རྩི་སྩོལ་བའི་ཕྱིར་ཡུལ་སྐྱིད་གྲོང་གི་ཕྱོགས་
འདིར་ཕེབས་ནས་དགའ་ལྡན་ཕུག་པོ་ཆེ་ཞེས་བྱ་བའི་སྒྲུབ་གནས་འདེབས་པར་
མཛད་དེ། བདག་ཅག་རྣམས་ལ་གྲུབ་མཆོག་དབེན་ས་པའི་མན་ངག་རྣམས་སྩལ་
ནས་དགའ་ལྡན་མཁའ་སྤྱོད་དུ་གཤེགས་པ་ཡིན་ཞིང་། དམ་པ་དེ་ཉིད་ནི་སྐྱེ་འགྲོ་
ཡོངས་ཀྱི་མ་འདྲིས་པའི་མཛའ་བཤེས་ཆེན་པོ་ཞིག་སྟེ། ཐུགས་སྙིང་རྗེ་ཆེན་པོས་
ཆེས་ཆེར་བསྐྱོད་པས་འགྲོ་བའི་དོན་དུ་འགྱུར་བ་ཞིག་མཐོང་ན་དམྱལ་བའི་མེ་ནང་
དུའང་ ཇི་ ལྟར་ གཉིས་འཐུང་དབང་པོ་ ཉིན་ཕྱེད་དུས་སུ་པད་མཚོར་འཇུག་ པ་
བཞིན་དུ་ཡ་ང་བ་ཅུང་ཟད་མེད་པར་དགའ་སྤྲོས་འཇུག་པ་ལ་ཐེ་མི་ཚོམ་ཞིང་།
འགྲོ་བའི་ སྡུག་བསྔལ་འབའ་ཞིག་ཐུགས་ལ་བརྣགས་ནས་ཅི་མཛད་སྐྱེ་ འགྲོ་
ཡོངས་ལ་བདེ་བ་འབྱུང་བའི་ཐབས་འབའ་ཞིག་ཏུ་མཛད་པས་ན་སྤྱིར་སྐྱེ་འགྲོ་
ཡོངས་ལ་བཀའ་དྲིན་ཆེ་ཞིང་། སྒོས་སུ་ཐུབ་པའི་བསྟན་པ་ལྔ་བརྒྱའི་མཐར་ཐུག་
པས་ དམ་ པ་ ཕལ་ཆེར་ཞིང་ གཞན་དུ་གཤེགས་ནས་སྙན་བརྒྱུད་ཀྱི་མན་ ངག་
རྣམས་ཕལ་ཆེར་ནུབ་ཏུ་ཉེ་བ་ན། ཐུབ་དབང་རྡོ་ རྗེ་ འཆང་ནས་ བཟུང་འཇམ་
མགོན་བླ་མ་ཡབ་སྲས་ཀྱི་བར་སྙན་ནས་སྙན་དུ་བརྒྱུད་པའི་མན་ངག་ཟབ་མོ་
རྣམས་སྤེལ་བར་མཛད་པས་ན་གངས་ཅན་པ་ཡོངས་ལ་བཀའ་དྲིན་ལྷག་ཏུ་ཆེ་ལ།
ལྷག་པར་ཡང་སངས་རྒྱས་དང་བྱང་སེམས་གོང་མ་ཐམས་ཅད་ཀྱིས་ནི་ཡལ་བར་
བོར། མགོན་སྐྱབས་དང་དཔུང་གཉེན་གཞན་དུ་ནི་མེད། ཐོག་མེད་ནས་གོམས་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པའི་ ལས་ཉོན་གྱི་བག་ཆགས་མཐུག་པོའི་ ལྕིད་ དཀྱིལ་ འཁོར་ བའི་ རྒྱ་ མཚོའི་
གཏིང་ཁོ་ནར་ནི་ནུབ། བླང་དོར་བལྟ་བའི་ཤེས་རབ་ཀྱི་མིག་དང་ནི་བྲལ། གར་
འགྲོའི་གཏོལ་ནི་མེད་། མི་དགེ་བའི་བཤེས་གཉེན་དང་སྡིག་པའི་གྲོགས་པོ་ན་
ཀྲའི་ལུས་ཅན་མང་པོས་ནི་སྒོ་ཀུན་ནས་གཙེས། སྐྱེ་རྒ་ན་འཆིའི་ཟུག་རྔུ་ཆེན་པོ་ནི་
བར་མཚམས་མེད་པར་ཁོར་ཡུག་ཏུ་མནར་ཏེ་སྡུག་བསྔལ་ཞིང་ཤིན་ཏུ་ཉམ་ཐག་
པར་གྱུར་པ་བདག་ཐུགས་རྗེའི་ཕྱག་རིང་པོས་དྲངས་ཏེ་ཡོན་ཏན་བདུན་ལྡན་གྱི་
ཁང་བཟང་དམ་པར་ངལ་བསོར་བཅུག །བརྒྱད་ལྷག་བཅུ་ཡི་གོས་དང་རྒྱན་གྱིས་
ཀླུབས། ཇི་ལྟར་ཕ་བཟང་པོས་བྱིས་པ་ཆུང་ངུ་ཐབས་ཚུལ་ཀུན་ནས་སྐད་དང་བརྡ་
བསླབས་ཏེ་མི་གྲལ་དུ་འཇུག་པ་ལྟར། འཇམ་མགོན་སྙན་བརྒྱུད་ཀྱི་མན་ངག་
ཟབ་མོ་རྣམས་བརྩེ་བས་གདམས་ཏེ་ཐབས་སྣ་ཚོགས་པས་བོང་བུ་མི་གྲལ་དུ་
འཇུག་པ་ ལྟར་མཛད་པས། དེང་སང་སྡེ་སྣོད་གསུམ་ལ་སྦྱངས་པའི་དགེ་བའི་
བཤེས་གཉེན་ཆེན་པོ་དག་གི་མདུན་སར་ཡང་སྙན་བརྒྱུད་ཀྱི་མན་ངག་འཆད་པའི་
སྤོབས་པ་ཅུང་ཟད་ཐོབ་པ་འདི་ལྟ་བུའི་བཀའ་དྲིན་ནི། བདག་ཅག་གིས་ནམ་
མཁའ་མ་ཟད་ཀྱི་བར་དུ་སྒོ་གསུམ་བྲན་དུ་ཕུལ་ཏེ། ཟང་ཟིང་གི་དངོས་པོ་ཐམས་
ཅད་ཀྱིས་མཉེས་པ་བསྒྲུབས་ཀྱང་བཀའ་དྲིན་གྱི་ཆ་ཕྲ་མོ་ཞིག་ཀྱང་འཁོར་བའི་
ཐབས་མ་མཆིས་མོད། འོན་ཀྱང་རང་གི་བསོད་ནམས་ཀྱི་ཚོགས་རྫོགས་པ་དང་།
གྲུབ་མཆོག་དམ་པ་དེ་ཉིད་ ཀྱི་དགོངས་པ་རྫོགས་བྱེད་ཁོ་ནར་དམིགས་སྒྲུབ་
གནས་འདི་ཉིད་ལ་སྲི་ཞུ་བགྱིད་པར་སྤྲོ་བ་ནི། །རྒྱལ་བའི་སྲས་པོ་ཞི་བ་ལྷས།
འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །
བསྟན་པ་རྙེད་དང་བཀུར་སྟི་དང་། །བཅས་ཏེ་ཡུན་རིང་གནས་གྱུར་ཅིག །ཅེས་
- 132 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད། །
དང༌། གཙུག་ལག་ཁང་རྣམས་ཀློག་པ་དང༌། ཁ་ཏོན་གྱིས་རྒྱས་ལེགས་གནས་
ཤོག །རྟག་ཏུ་དགེ་འདུན་མཐུན་པ་དང་། །དགེ་འདུན་དོན་ཡང་འགྲུབ་པར་ཤོག །
ཅེས་གང་གསུངས་པ་ལྟར། འགྲོ་བ་ཡོངས་ལ་བདེ་སྐྱིད་འབྱུང་བའི་ཐབས་དམ་པ་
ནི་རྒྱལ་བའི་བསྟན་པ་རིན་པོ་ཆེ་ཁོ་ན་ཡིན་ཞིང་། བསྟན་པ་གནས་པ་དང་འཕེལ་
བ་ཐམས་ཅད་ནི་དགེ་འདུན་གྱི་སྡེ་ལ་རག་ལས། དགེ་འདུན་གྱི་སྡེ་ཞེས་བྱ་བ་དེ་
ཡང་རྒྱལ་བའི་བསྟན་པ་རིན་པོ་ཆེ་ལ་རབ་ཏུ་བྱུང་ནས་ཁས་བླངས་པའི་ཚུལ་
ཁྲིམས་མིག་འབྲས་ལྟར་བསྲུང་བ་གཞིར་བཞག་ནས། འཇིག་རྟེན་ཕྱི་མའི་དོན་དུ་
ཐོས་བསམ་སྒོམ་གསུམ་ལ་ཚུལ་བཞིན་དུ་སློབ་པའི་དགེ་སློང་རྣམ་པར་དག་པའི་
ཚོགས་ཤིག་ལ་བརྗོད་པ་ཡིན་གྱི། ཚེ་འདིའི་སྣང་ཤས་ཅུང་ཟད་ཀྱང་ཁ་མ་བྲི་བར་
འདི་ནང་གི་ལྟོ་གོས་ཕྱིད་པའི་ཐབས་ཙམ་དུ་སྐྲ་བྲེགས་ཤིང་གོས་བསྒྱུར་བས་ནི་
དགེ་ འདུན་ གྱི་ གྲངས་ སུ་ མི་ འགྲོ་བས། དེ་ འདྲ་ བའི་ ཁྲིམས་ འཆལ་ ཁྲི་ ཕྲག་
ཚོགསས་ཀྱང་ཐུབ་པའི་བསྟན་པ་གནས་པའི་གྲངས་སུ་མི་འགྲོ་བར་གསུངས་
པས་ན། གྲུབ་མཆོག་དམ་པ་དེ་ཉིད་ཀྱི་རྣམ་ཐར་གཙང་མའི་རྗེས་སུ་ཞུགས་ཏེ།
གཞི་ འདུལ་ བའི་ བཅས་ ཁྲིམས་རྣམ་ པར་ དག་ པ་ ཞིག་ ལ་ གནས་ནས། མདོ་
སྔགས་ཀྱི་ལམ་ཡོངས་སུ་རྫོགས་པ་ལ་སློབ་པའི་དགེ་འདུན་གྱི་སྡེ་འདི་ལྟ་བུ་ཡུན་
རིང་དུ་གནས་ན་ཅི་མ་རུང་སྙམ་དུ་སྐུ་གདུང་ རིན་པོ་ཆེའི་དབུ་ཐོག་ཏུ་གསེར་
ཟངས་ཀྱི་གཉྫི་ར་བཟོ་བཀོད་ཕུན་སུམ་ཚོགས་པ། ནང་བཞུགས་རིང་བསྲེལ་རྣམ་
པ་བཞི་དང་བྱིན་རྟེན་སྣ་མང་གིས་བྱུར་བུར་བལྟམས་པ་དང༌། སྐུ་གདུང་རིན་པོ་
ཆེར་དར་སྣ་ལྔའི་སྙན་ཤལ། སྐུ་གདུང་རིན་པོ་ཆེ་དང་སྐུ་བརྙན་མཐོང་བ་དོན་
ལྡན་གྱི་མདུན་དུ་རྒྱུན་མཆོད་འབུལ་སྣོད་ལ་ཏིང་བདུན་ཚར་གཅིག །མཆོད་ཀོང་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཆེ་ལེགས་གསུམ། རྒྱུན་མཆོད་ཀོང་ལེགས་པ་ཉི་ཤུ་རྩ་གཅིག །ལྷ་ཁང་གོང་འོག་
གཉིས་ཀར་མར་མེ་དང་བཟང་སྤོས་ཀྱི་རྒྱུན་མཆོད། དགེ་འདུན་གྱི་སྡེ་ཆགས་པའི་
མཐུན་རྐྱེན་དུ་ཉིན་རེར་སྔ་ཇ་བཞེས་ཐུག་དང་བཅས་པ། ཚ་རྟིང་མ། དགོངས་ཇ་
བཅས་ཆག་མེད་དང་། ཟླ་བ་བྱུང་ངོ་ཅོག་གི་ཡར་ངོ་མར་ངོའི་གསོ་སྦྱོང་ཆག་མེད་
དང་། དབྱར་སྔ་ ཕྱི་ གང་ རིགས་ ལ་དབྱར་གནས་ པར་ ཁས་ བླང་བ། མཇུག་ཏུ་
དགག་དབྱེ་དང་བཅས་པ་གཞི་གསུམ་གྱི་ཕྱག་ལེན་རྣམ་པར་དག་པ་རྗེ་གྲུབ་པའི་
དབང་ཕྱུག་གིས་ ཇི་ལྟར་མཛད་པ་དེ་ལྟར་ནམ་ཡང་ཉམས་པ་མེད་ པའི་ རྒྱུན་
བཙུགས། ཡར་ངོའི་བཅུ་བཞི་དང་ཉེར་དགུ་གཉིས་ལ་སྔ་དྲོ་ཡི་དམ་རྡོ་རྗེ་འཇིགས་
བྱེད་ ཀྱི་མངོན་རྟོགས་བཟླས་པ་གཏོར་འབུལ་དང་བཅས་པ། ཚ་རྟིང་མ་ནས་
དགོངས་ ཇའི་ བར་ ཚོགས་ ཐེངས་ ལྔ་ ལ་ དམ་ ཅན་ ཆོས་ སྲུང་ རྣམས་ ལ་ བསྐང་
བཤགས་བཟླས་པ་བསྟོད་བསྐུལ་མངའ་གསོལ་བཅས་རྒྱལ་བའི་བསྟན་པ་བསྟན་
འཛིན་དང་བཅས་འཕྲིན་ལས་གཉེར་དུ་གཏད་པ་ཆག་མེད། ཟླ་བ་བྱུང་ངོ་ཅོག་གི་
ཚེས་གཉིས་ལ་སྔ་ཇར་གསང་འདུས་མི་བསྐྱོད་པ་ལྷ་སོ་གཉིས་ཀྱི་མངོན་རྟོགས་
རྒྱས་པ། ཚ་རྟིང་མ་ནས་གསང་བ་འདུས་པའི་རྩ་རྒྱུད་དཔལ་ལྡན་སྨད་རྒྱུད་གྲྭ་
ཚང་གི་ཕྱག་བཞེས་ལྟར་རྒྱུད་གདངས་དང་བཅས་པ། བདེ་མཆོག་རྩ་རྒྱུད་ལེའུ་
དང་པོ། འཇམ་དཔལ་མཚན་བརྗོད། འདུས་པའི་འགྲེལ་གཏོར་དང་བཅས་པ་
ཆག་མེད། ཚེས་བཅུ་དང་ཉེར་ལྔ་གཉིས་ལ་སྔ་ཇར་དཔལ་འཁོར་ལོ་སྡོམ་པ་ལྷ་
དྲུག་ཅུ་རེ་གཉིས་ ཀྱི་མངོན་རྟགས་རྒྱས་པ་གཏོར་འབུལ་དང་བཅས་པ། བདེ་
མཆོག་རྩ་རྒྱུད་ལེའུ་དང་པོ་སྨོན་ལམ་ཤིས་བརྗོད་དང་བཅས་པ། ཚ་རྟིང་མ་ནས་
འདུས་པའི་རྩ་རྒྱུད་དང་འཇམ་དཔལ་མཚན་བརྗོད་རྣམས་ཆག་མེད་བཙུགས་པ་
- 134 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད། །
ཡིན་པས། སྒྲུབ་གནས་འདིར་ད་ལྟར་བཞུགས་པ་རྣམས་དང༌། མ་འོངས་པ་ན་
འབྱོན་པར་འགྱུར་བ་ཐམས་ཅད་ཀྱིས་རང་རང་གི་དལ་བའི་རྟེན་ལ་སྙིང་པོ་བླང་
བ་དང༌། རྒྱལ་བའི་བསྟན་པ་ཡུན་རིང་དུ་གནས་པའི་ཐབས་ལ་དགོངས་ནས་ཆོས་
སྤྱོད་ཀྱི་རྒྱུན་དེ་དག་ཉམས་པ་མེད་པར་མཛད་དགོས་ཤིང༌། སྤྱིར་ན་རྗེ་བཙུན་བླ་
མ་གྲུབ་པའི་དབང་ཕྱུག་ཆེན་པོ་དེ་ཉིད་ཀྱི་མཛད་པ་བཟང་པོའི་རྗེས་སུ་ཞུགས་ཏེ་
སྒོ་གསུམ་གྱི་སྤྱོད་པ་ཐམས་ཅད་དམ་པ་དེ་ཉིད་ཀྱི་མཛད་པ་བཟང་པོ་དང་མཐུན་
པར་མཛད་ན་གྲུབ་པའི་དབང་ཕྱུག་ཆེན་པོ་དེ་ཉིད་ ཀྱི་དགོངས་ པ་ཡོངས་སུ་
རྫོགས་པ་དང༌། རྒྱལ་བའི་བསྟན་པའི་སྙིང་པོ་མཐར་ཐུག་པ་འདི་ཡུན་རིང་དུ་
གནས་པ་དང༌། རང་རང་གི་དལ་བའི་རྟེན་ལ་སྙིང་པོ་དམ་པ་ལོན་པར་འགྱུར་བ་
ཡིན་པས་དེ་བཞིན་དུ་དགོངས་འཚལ། རྗེ་བཙུན་གྲུབ་པའི་དབང་ཕྱུག་དེ་ཉིད་ཀྱི་
རྗེས་སུ་སློབ་པར་འདོད་པས་སྒོ་གསུམ་གྱི་སྤྱོད་པ་ཇི་ལྟར་བྱ་སྙམ་ན། རྗེ་བཙུན་
གྲུབ་པའི་དབང་ཕྱུག་དེ་ཉིད་ཀྱི་མཛད་པ་བཟང་པོའི་རྗེས་སུ་སློབ་པར་འདོད་པ་
རྣམས་ཀྱིས་ནི་སྒོ་གསུམ་གྱི་སྤྱོད་པ་ཐམས་ཅད་དམ་པའི་ཆོས་ཁོ་ན་དང་བསྟུན་
པར་བྱ་ཡི། ཆོས་དང་འགལ་བ་སུ་དང་ཡང་བསྟན་པར་མི་བྱའོ། །དེ་ཡང་མི་ལུས་
ཐོབ་ཀྱང་དམ་པའི་ཆོས་ཡིད་ཀྱི་དགུ་ལའང་མི་དྲན་པར་ཚེ་འདི་འབའ་ཞིག་གི་
བསམ་པས་དགྲ་འདུལ་གཉེན་སྐྱོང་། ཚོང་བུན་བསྐྱེད། ཞིང་ལས་སོགས་ནོར་
དང་བཟའ་བཏུང་སྒྲུབ་བའི་རྩོལ་བ་ཁོ་ནས་དུས་འདའ་བའི་ཁྱིམ་པ་རྣམས་དང་སྒོ་
གསུམ་གྱི་སྤྱོད་པ་སྐད་ཅིག་ཀྱང་མི་བསྟུན་ཞིང་དེ་དག་དང་ནམ་ཡང་བསྲེ་སླད་མི་
བྱའོ། །དེར་ཡང་མ་ཟད་སྐྲ་བྲེགས་ཤིང་ལུས་ཆས་གོས་བསྒྱུར་ཏེ་ཆོས་པར་རློམ་
ཡང་ཚེ་འདི་འབའ་ཞིག་གི་བསམ་པ་ལས་འཇིག་རྟེན་ཕྱི་མའི་དོན་སྒྲུབ་པའི་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསམ་པ་ནམ་ཡང་མེད་ པར་ཚེ་འདིའི་སྣང་ཤས་ ཁོ་ནའི་དབང་གིས་སྡོམ་པ་
གསུམ་གྱི་བཅས་མཚམས་མཐའ་དག་ཡལ་བར་དོར་ཏེ། རྙེད་བཀུར་སྙན་གྲགས་
དང་ལོག་འཚོ་སྒྲུབ་པ་ལྷུར་ལེན་པ་རྣམས་དང་ནམ་ཡང་བསྲེ་སླད་མི་བྱ་ཞིང་དེ་
དག་དང་སྒོ་གསུམ་གྱི་སྤྱོད་པ་སྐད་ཅིག་ཀྱང་བསྟུན་པར་མི་བྱའོ། །དེར་ཡང་མ་
ཟད་ཆོས་བྱེད་པར་རློམ་ཡང་རང་ཕྱོགས་རྒྱལ་འདོད་གཞན་ཕྱོགས་ཕམ་འདོད་ཀྱི་
བསམ་པ་ཁོ་ནས་ཀུན་ནས་བསླངས་ཏེ་གཞན་དང་ཁ་གཤགས་འགྱེད་ཕྱིར་ཆོས་
ལ་སྙད་བཏགས་པའི་གཡོ་སྒྱུའི་སྦྱོར་བ་ཁོ་ན་ལྷུར་ལེན་པ་དང་། ལུང་དོན་རིགས་
པས་དཔྱོད་མི་ནུས་པར་ལུང་ཙམ་ཁོ་ན་སྐྱབས་སུ་འཛིན་ཅིང་། དེ་ཡང་ཤིང་རྟ་
ཆེན་པོའི་གཞུང་ལ་ལྟ་བའི་བསམ་པ་མེད་པར་རང་རང་གི་ཡུལ་ཕྱོགས་ཀྱི་རྒན་
རབས་དག་གི་ཟེར་སྒྲོས་དང་ཡི་གེ་གང་བྱུང་ལ་ཚད་མར་བཟུང་སྟེ་འདི་ཁོ་ན་
བདེན་གྱི་གཞན་ནི་གཏི་མུག་གོ་ཞེས་ཆོས་སྤོང་བ་ལ་ཡ་མི་ང་ཞིང་ཚིག་བརླང་པོས་
གཞན་རྒྱུད་སྲེག་པ་ལ་དཔའ་བར་བྱེད་པའི་གདུག་རྩུབ་ཅན་དག་དང་ཡང་སྒོ་
གསུམ་གྱི་སྤྱོད་པ་སྐད་ཅིག་ཀྱང་བསྟུན་པར་མི་བྱའོ། །དེ་ཙམ་དུའང་མ་ཟད་
ཉམས་ལེན་བྱ་བར་འདོད་ཀྱང་བཤེས་གཉེན་དམ་པས་རྗེས་སུ་མ་གཟུང་ཞིང་།
གཞུང་ལུགས་གདམས་པར་ཤར་བའི་སྙན་བརྒྱུད་ཀྱི་མན་ངག་མ་ཐོབ་པར་ལམ་
ལྟར་སྣང་དང་ལམ་གྱི་ཡན་ལག་ཕྲ་མོ་རེ་ལ་ཞེན་ཏེ་རྒྱལ་བ་དགྱེས་པའི་ལམ་
བཟང་པོ་རྒྱ་ཆེན་པོ་དག་ལ་བློ་མི་འཇུག་པར་རྒྱ་ཆེན་པོ་འདི་དག་ནི་ཕྱིའི་སྤྲོས་
པའོ་ཞེས་སྤོང་བར་བྱེད་པའི་བླུན་སྒོམ་མུན་པའི་ཡིད་ཅན་དག་དང་ཡང་བསྟུན་
པར་མི་བྱའོ། །སྔོན་བྱོན་པའི་དམ་པ་ཚེ་འདི་བློས་བཏང་སྟེ་རྒྱལ་བ་དགྱེས་པའི་
ལམ་བཟང་པོ་ལ་སྒྲུབ་པ་སྙིང་པོར་མཛད་པ་རྣམས་ཀྱི་རྗེས་སུ་སློབ་ཅིང་། ལྷག་
- 136 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད།
པར་འཇམ་མགོན་སྙན་བརྒྱུད་ཀྱི་དམ་པ་གོང་མ་རྣམས་ཀྱི་མཛད་པ་བཟང་པོའི་
རྗེས་སུ་བསླབས་ཏེ་སྒོ་གསུམ་གྱི་སྤྱོད་པ་ཐམས་ཅད་དེ་དག་དང་མཐུན་པར་
བྱའོ། །སྔོན་བྱོན་དམ་པ་དེ་དག་གི་མཛད་སྤྱོད་དང་མཐུན་པར་བྱ་ཚུལ་ནི་སྡོམ་
གསུམ་གྱི་བཅས་མཚམས་དག་པ་གཞིར་བཟུང་ནས་མདོ་སྔགས་གཉིས་ཀའི་
ལམ་གྱི་ལུས་ཡོངས་སུ་རྫོགས་པ་ལ་དྲི་མ་མེད་པའི་རིགས་པའི་ལམ་ནས་ངེས་པ་
དྲངས་ཏེ་ཚེ་འདིའི་བུ་ལོན་དོར་ནས་དབེན་པའི་གནས་སུ་རང་གི་ཡིད་ལ་འདྲིས་
པར་བྱ་བའི་ཕྱིར་ཚེ་དང་སྒྲུབ་པ་སྙོམས་པར་བྱེད་པའོ། །དེ་ཡང་ཐོག་མར་དགེ་
ཚུལ་གྱི་སྡོམ་པ་ལེན་པའི་ཚེ་མཁན་སློབ་དགེ་འདུན་དང་བཅས་པའི་སྤྱན་སྔར་
སྟོན་པ་དཔང་དུ་བཞག་སྟེ་སྐྲ་བྲེགས། གོས་བསྒྱུར། མིང་སྤོས། ཚེ་འདིའི་བསམ་
སྦྱོར་ཐམས་ཅད་དོར་ཏེ་སྟོན་པ་ཐུགས་རྗེ་ཅན་དེ་ཉིད་ཀྱི་རྗེས་སུ་སློབ་པར་ཁས་
བླངས། སྒོ་གསུམ་གྱི་སྤྱོད་པ་ཐམས་ཅད་དམ་པའི་ཆོས་འདུལ་བ་ལྟར་བྱའོ་ཞེས་
དམ་བཅས། དེ་ནས་བསྙེན་པར་རྫོགས་པའི་ཚེ་སྲིད་པ་མཐའ་དག་ལ་ཆགས་པ་
མེད་པར་ངེས་འབྱུང་རྣམ་པར་དག་པས་ཀུན་ནས་བསླངས་ཏེ་སྒོ་གསུམ་གྱི་སྤྱོད་
པ་ཐམས་ཅད་རང་དབང་དུ་མི་གཏང་བར་མཁན་པོའི་རྗེས་སུ་བསླབས་ཏེ་འདུལ་
ཁྲིམས་མཐའ་དག་བསྲུང་བར་དམ་བཅས། ཚེ་འདིའི་རྙེད་བཀུར་སྙན་ གྲགས་
གང་ལའང་རེ་བ་མེད་པར་ཟས་བསོད་སྙོམས་པ། གོས་ཕྱག་དར་ཁྲོད་པ། སྨན་
བཀུས་ཏེ་བོར་བ། གནས་མལ་ཤིང་དྲུང་རྣམས་ལ་གནས་ཏེ་འདོད་པ་ཆུང་ཞིང་
ཆོག་ཤེས་པ་ཞིག་ཇི་སྲིད་འཚོའི་བར་དུ་བྱ་བ་དམ་བཅས། ཚེ་འདིའི་སྣང་ཤས་ཀྱི་
དབང་དུ་ནམ་ཡང་མི་འགྱུར་བར་བྱ་བའི་ཕྱིར་གཤེ་ཡང་སླར་མི་གཤེ ཁྲོས་ཀྱང་
སླར་མི་ཁྲོ། བརྡེགས་ཀྱང་སླར་མི་བརྡེག །མཚང་བྲུས་ཀྱང་སླར་མཚང་མི་འབྲུ་བ་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྟེ། ཇི་ སྲིད་འཚོའི་བར་དུ་དགེ་སྦྱོང་གིས་ཆོས་བཞི་པོ་དེ་ལ་གནས་པར་དམ་
བཅས། སྲིད་པའི་ཕུན་ཚོགས་གང་ལའང་ཞེན་པ་མི་སྐྱེ་བར་ཡིད་ཐར་པའི་ལམ་
ལ་ངེས་པར་བསྐུལ་བའི་ཕྱིར་ཇི་སྲིད་འཚོའི་བར་དུ་འཕགས་པའི་རིགས་བཞི་ལ་
གནས་པར་དམ་བཅས་པ་ཡིན་ལ། འཕགས་པའི་རིགས་བཞི་ནི། ཆོས་གོས་ངན་
ངོན་ ཙམ་ གྱིས་ཆོས་ཤེས་པ་འཕགས་པའི་ རིགས། བསོད་སྙོམས་དང་ན་བའི་
གསོས་སྨན་ངན་ངོན་ཙམ་གྱིས་ཆོག་ཤེས་པ་འཕགས་པའི་རིགས། གནས་མལ་
ངན་ངོན་ཙམ་གྱིས་ཆོག་ཤེས་པ་འཕགས་པའི་རིགས། སྤོང་བ་དང་སྒོམ་པ་ལ་
དགའ་བ་འཕགས་པའི་རིགས་བཞིའོ། །དེ་ལྟར་འདོད་པ་ཆུང་ཞིང་ཆོག་ཤེས་པ།
གསོ་སླ་བ། དགང་སླ་བ། ཚེ་འདིའི་བྱ་བ་གང་ཡང་མི་སེམས་པར་ཁ་ཏོན་དང་
བསམ་གཏན་ལ་རྩེ་གཅིག་ཏུ་གཞོལ་བ་སྟེ། འཕགས་པའི་རིགས་བཞི་ལ་གནས་
ཏེ་ལམ་ལ་སློབ་པར་དམ་བཅས་པ་ཡིན་པས་ཇི་ལྟར་ཁས་བླངས་དམ་བཅས་པ་
རྣམས་དྲན་པར་བྱས་ལ། སྒོ་གསུམ་ལ་དྲན་པ་ཉེ་བར་བཞག་ནས་ཅི་བྱེད་དམ་
པའི་ཆོས་འདུལ་བ་དང་མཐུན་པ་ཞིག་བྱ། ལྷག་པར་དགེ་ཚུལ་ཡིན་ན་འཕགས་
ཡུལ་གྱི་འདུལ་འཛིན་ཆེན་པོ་རྣམས་ཀྱིས་བསྡེབས་པའི་བླང་འདས་སོ་དྲུག་གི་
སྡོམ་ཚིག་ དང་། ཁོ་བོས་ སྦར་ བའི་ དགེ་ ཚུལ་ གྱི་བསླབ་བྱའི་སྡོམ་ཚིག་བློ་ལ་
བཟུང་། དེ་དག་གི་དོན་རྣམས་བློ་གྲོས་ཀྱི་རྩལ་ཆེ་ན་དགེ་ཚུལ་གྱི་བསླབ་བྱ་སྟོན་
པའི་འདུལ་བ་སུམ་བརྒྱ་པ་དང་། དེའི་འགྲེལ་པ་འོད་ལྡན་དང་། མདོ་རྩའི་ཞུ་བ་
སྤྱིར་བསྟན་གྱི་སྐབས་དང༌། དེ་དག་ཐམས་ཅད་ཀྱི་དགོངས་པ་གུང་བསྒྲིགས་ནས་
ལག་ལེན་ལ་འདེབས་ ཚུལ་སྟོན་པ་ རྗེ་ཡབ་སྲས་ ཀྱིས་ མཛད་པའི་འདུལ་བའི་
བསླབ་བྱ་རྣམས་ལ་ལེགས་པར་སྦྱང་། བློ་གྲོས་ཀྱི་མཐུ་ཆུང་བས་གཞུང་ཆེན་མོ་དེ་
- 138 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད།
དག་ལ་སྦྱོང་བར་མི་ནུས་པས་ནི་ཁོ་བོས་སྦྱར་བའི་དགེ་ཚུལ་གྱི་བསླབ་བྱའི་སྡོམ་
ཚིག་གི་ངོ་སྤྲོད་ཞིབ་ཏུ་ཕྱེ་བ་འོད་ལྡན་སྙིང་པོ་ཞེས་བྱ་བ་ཞིག་ཡོད་པས་དེ་ལ་
བལྟས་ནས་དགེ་ཚུལ་གྱི་བསླབ་བྱ་རྣམས་ངོ་འཕྲོད་པ་ཞིག་བྱ། དགེ་སློང་རྣམས་
ཀྱིས་བློ་གྲོས་ཀྱི་རྩལ་ཆེ་ན་དགེ་སློང་གི་བསླབ་བྱ་ཐམས་ཅད་ཀྱི་རྩ་བ་སོ་སོར་ཐར་
པའི་མདོ་དང་། དེའི་དོན་རྒྱས་པར་འཆད་པ་ལུང་སྡེ་བཞི་དང་། དེ་དག་ཐམས་
ཅད་ཀྱི་དགོངས་པ་གུང་བསྒྲིགས་ནས་རྒྱས་པར་གཏན་ལ་འབེབས་པ་འདུལ་བ་
མདོ་རྩ་བ་རྒྱ་ཆེར་འགྲེལ་དང་བཅས་པ་ལ་ཞིབ་ཏུ་བལྟས་ནས་བསླབ་བྱ་མཐའ་
དག་ངོ་འཕྲོད་ངེས་བྱ། བློ་གྲོས་ཆུང་བས་གཞུང་རྒྱ་ཆེན་པོ་དེ་དག་ལ་བལྟ་བའི་
མཐུ་མེད་ན་རྗེ་ཡབ་སྲས་ཀྱི་གསུང་རྣམས་ལ་སྦྱངས་ཏེ་སྲུང་ཐབས་ཡན་ལག་ལྔའི་
སྒོ་ནས་འདུལ་བའི་བསླབ་བྱ་རྣམས་ངོ་འཕྲོད་པ་ཞིག་བྱ། བློ་གྲོས་ཀྱི་མཐུ་ཆེ་ཆུང་
ཐམས་ཅད་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་དགེ་སློང་གི་
བསླབ་བྱའི་སྡོམ་ཚིག་བློ་ལ་བཟུང་ནས་ཐུན་དྲུག་ཏུ་རང་རྒྱུད་ལ་བརྟགས་ནས་
བསྔོ་བགྲང་བྱ། སྡོམ་ཚིག་དེར་ཚིག་སྣ་བསྡུས་པ་ཅུང་ཟད་དབྱེ་དཀའ་བ་རྣམས་ངོ་
འཕྲོད་པར་བྱ་བའི་ཕྱིར་ཁོ་བས་སྦྱར་བའི་དགེ་སློང་གི་བསླབ་བྱའི་སྡོམ་ཚིག་ཀྱང་
བལྟས་ནས་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་གནད་རྣམས་ལ་ཉིན་རེར་ཐུན་
དྲུག་ཏུ་བསྔོ་བགྲང་བྱ་ཞིང་། ལྷག་པར་ཡར་ངོ་མར་ངོའི་གསོ་སྦྱོང་བྱ་བའི་སྔོན་དུ་
སྡོམ་ཚིག་བཏོན་ནས་གསོ་སྦྱོང་སྔ་མ་ནས་དེའི་བར་ལ་རང་རྒྱུད་ལ་ལྟུང་བ་སྡེ་ལྔ་
སྡེར་གཏོགས་དང་བཅས་པས་གོས་མ་གོས་ལེགས་པར་བརྟགས་ལ་ལྟུང་བ་
བཤགས་ པར་ འོས་ པ་རྣམས་ བཤགས། བསྡམ་ པར་ འོས་ པ་རྣམས་བསྡམས།
བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་ཏེ་རྒྱུད་དག་པར་བྱས་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ནས་གསོ་སྦྱོང་བྱ་བའི་ཚུལ་ཕྱག་ལེན་དུ་བཙུགས་པ་ལྟར་གལ་པོ་ཆེར་བཟུང་ནས་
ནམ་ཡང་ཉམས་པ་མེད་པར་བྱའོ། །དེ་ལྟར་སོ་སོར་ཐར་པའི་སྡོམ་པ་རྣམ་པར་
དག་པ་གཞི་བཟུང་ནས། སྨོན་སེམས་བཟུང་ཞིང་འཇུག་སྡོམ་བླངས་པ་རྣམས་
ཀྱིས་ནི་བྱང་སེམས་ཀྱི་བསླབ་བྱ་མཐའ་དག་གི་གནད་བསྡུས་པ་སྡོམ་པ་ཉི་ཤུ་
དང༌། རྩ་ལྟུང་གི་ཚིགས་བཅད་རྣམས་བློ་ལ་བཟུང་ཞིང་དེ་དག་གི་དོན་རྟོགས་
དཀའ་བ་རྣམས་དེང་སང་གི་གདུལ་བྱས་གོ་བདེ་བར་བཅོས་པ་ཁོ་བོས་སྦྱར་བའི་
བྱང་སེམས་ཀྱི་བསླབ་བྱའི་སྡོམ་ཚིག་ཡོད་པ་དེ་ལའང་བལྟ་ཞིང་། བྱང་སེམས་ཀྱི་
བསླབ་བྱ་ནི་ཤིན་ཏུ་རྒྱ་ཆེ་བས་བློ་གྲོས་ཀྱི་མཐུ་ཆེ་བ་རྣམས་ཀྱིས་ནི་ཐེག་པ་ཆེན་
པོའི་མདོ་སྡེ་རིན་པོ་ཆེ་རྣམས་དང་། དེ་དག་གི་དགོངས་པ་འགྲེལ་པའི་ཤིང་རྟ་
ཆེན་པོའི་གཞུང་རྣམས་དང༌། ལྷག་པར་བསླབ་བཏུས་དང་ སྤྱོད་འཇུག་བྱང་ས་
རྣམས་བལྟས་ནས་མཐའ་ཆོད་པར་ཤེས་པར་བྱ་ཞིང་དེ་ཙམ་བལྟ་བའི་བློ་གྲོས་ཀྱི་
མཐུ་མེད་པ་རྣམས་ཀྱིས་ནི་ཚུལ་ཁྲིམས་ལེའུའི་རྣམ་བཤད་བྱང་ཆུབ་གཞུང་ལམ་
ཞིབ་ཏུ་བལྟས་ནས་བྱང་སེམས་ཀྱི་བསླབ་བྱ་རྣམས་ངོ་འཕྲོད་པར་བྱེད་དགོས་
ཤིང༌། བློ་གྲོས་ཀྱི་མཐུ་ཆེ་བ་རྣམས་ཀྱིས་ཀྱང་བྱང་ཆུབ་གཞུང་ལམ་ངེས་པར་བལྟ་
དགོས་སོ། །དེ་ལྟར་ཐེག་པ་ཆེན་པོའི་སྡོམ་པ་བཟུང་ནས་དེའི་བསླབ་བྱ་རྣམས་ངོ་
འཕྲོད་པར་བྱས་ལ་ཉམས་འོག་ཏུ་ཚུད་པར་བྱས་ཏེ་སྔགས་སྡོམ་བཟུང་བ་ཡིན་ན་
སྡོམ་པ་འོག་མ་གཉིས་ཀྱི་བསླབ་བྱ་བསྲུང་བ་གཞིར་བཟུང་བའི་སྟེང་དུ་དབང་
དུས་སུ་ཇི་ལྟར་ཁས་བླངས་པའི་དམ་ཚིག་དང་སྡོམ་པ་རྣམས་ངོ་འཕྲོད་པར་བྱས་
ལ་མིག་གི་འབྲས་བུ་ལྟར་བསྲུང་དགོས་སོ། །ཇི་ལྟར་སྲུང་བའི་ཚུལ་ནི། བླ་མ་ལྔ་
བཅུ་པ། རྩ་ལྟུང་བཅུ་བཞི་པ། སྦོམ་པོ་བརྒྱད་པ་རྣམས་བློ་ལ་བཟུང་ནས་དེ་དག་
- 140 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད།
ནས་བཤད་པའི་བསླབ་བྱ་རྣམས་ཀྱི་རྐང་གྲངས་ངོ་འཕྲོད་པར་བྱ། སྡོམ་ཚིག་དེ་
དག་གི་དོན་རྣམས་དེང་སང་གི་གདུལ་བྱས་གོ་བདེ་བར་བཅོས་པ་ཁོ་བོས་སྦྱར་
བའི་སྔགས་ཀྱི་བསླབ་བྱའི་སྡོམ་ཚིག་ལའང་བལྟ་ཞིང་། བློ་གྲོས་ཀྱི་མཐུ་ཆེ་བ་
རྣམས་ཀྱིས་ནི་རྒྱུད་སྡེ་རིན་པོ་ཆེ་འགྲེལ་པ་དང་བཅས་པ་ལ་ཞིབ་ཏུ་བལྟས་ནས་
སྔགས་ཀྱི་བསླབ་བྱ་རྣམས་ལ་ངེས་པ་རྙེད་པར་བྱ་ཞིང་། དེ་ཙམ་བལྟ་བའི་མཐུ་
མེད་ན་བླ་མ་ལྔ་བཅུ་པའི་རྣམ་བཤད་དང་རྩ་ལྟུང་སྦོམ་པོའི་ཚིགས་བཅད་ཀྱི་རྣམ་
བཤད་རྣམས་ལ་བལྟས་ནས་རྩ་བ་དང་ཡན་ལག་གི་དམ་ཚིག་རྣམས་ངོ་འཕྲོད་
པར་བྱ། བློ་གྲོས་ཀྱི་མཐུ་ཆེ་བ་རྣམས་ཀྱིས་ཀྱང་རྗེ་རིན་པོ་ཆེས་མཛད་པའི་བླ་མ་
ལྔ་བཅུ་པའི་རྣམ་བཤད་དང་། རྩ་ལྟུང་རྣམ་བཤད་གཉིས་ལ་ངེས་པར་བལྟ་དགོས་
ཤིང་། བལྟས་ནས་བསླབ་བྱ་རྣམས་ངོ་འཕྲོད་པ་ན་ཐུན་དྲུག་ཏུ་བསྔོ་བགྲང་བྱས་
ནས་རྩ་ལྟུང་གིས་མ་གོས་པ་ལ་སྲོག་བསྡོས་བྱ་ཞིང་། ཡན་ལག་གི་ལྟུང་བ་རྣམས་
ཀྱིས་ཀྱང་མ་གོས་པ་ལ་འབད། སྡོམ་པ་གསུམ་དང་འགལ་བའི་ཉེས་ལྟུང་གིས་
གོས་པར་མཐོང་བ་ན་པང་དུ་དུག་སྦྲུལ་འོངས་པ་ཕྱིར་དོར་བ་ལས་ཀྱང་རྩོལ་བ་ཆེ་
བར་རིངས་པ་རིངས་པར་ཕྱིར་བཅོས་ཀྱིས་དག་པར་བྱས་ཏེ་རྒྱུད་སྡིག་ལྟུང་གིས་
མ་གོས་པའི་གཙང་སིང་ངེ་བ་ཞིག་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་
པར་བྱའོ། །དེ་ལྟར་སྡོམ་པ་གསུམ་གྱིས་བཅས་མཚམས་རྣམས་དག་པ་གཞིར་
བཟུང་ནས་ལམ་ལ་ཉམས་ལེན་བྱ་ཚུལ་ནི། བཤེས་གཉེན་དམ་པ་བསམ་སྦྱོར་
གཉིས་ཀྱིས་ཚུལ་བཞིན་དུ་བསྟེན་ཏེ་ལམ་གྱི་ལུས་ཡོངས་སུ་རྫོགས་པའི་མན་ངག་
ཐོབ་པ་ཞིག་བྱ། དེ་ཡང་བཀླགས་ལུང་ཙམ་གྱིས་ཆོག་པར་མི་བྱ་བར་ཡང་དག་
པར་རྫོགས་པའི་སངས་རྒྱས་ནས་བཟུང་སྟེ། རང་གི་རྩ་བའི་བླ་མའི་བར་དམ་པ་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བར་མ་ཆད་པ་ལས་སྙན་ནས་སྙན་དུ་བརྒྱུད་པའི་མན་ངག་ཉམས་ལེན། མྱོང་ཁྲིད་
ངེས་པར་ཐོབ་པར་བྱས་ལ་ལམ་གྱིས་ལུས་ཡོངས་སུ་རྫོགས་པ་ལ་ཐུན་དངོས་
གཞི་དང་ཐུན་མཚམས་སུ་ཇི་ལྟར་བྱ་བ། ཐུན་དངོས་གཞི་ལ་དཔྱད་སྒོམ་གྱི་སྐྱོང་
ཚུལ་མཐའ་དག་པ་ལ་གདེང་ཐོབ་པ་ཞིག་བྱས་ལ་ཉམས་ལེན་ལ་ཐང་ལྷོད་མེད་
པར་ཚེ་དང་སྒྲུབ་པ་སྙོམས་པ་ཞིག་བྱ་ཡི། འཇམ་མགོན་སྙན་བརྒྱུད་ཀྱི་མན་ངག་
ཉམས་ལེན་མྱོང་ཁྲིད་ལ་དེ་དང་མི་མཐུན་པའི་བསྲེ་སླད་ཕྲ་མོའང་མ་ཤོར་བ་ཞིག་
ཅི་ནས་ཀྱང་བྱ་དགོས་ཏེ། རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་
ཀྱིས་སྒྲུབ་གནས་འདིར་འཇམ་མགོན་སྙན་བརྒྱུད་ཀྱི་མན་ངག་ཉམས་ལེན་མྱོང་
ཁྲིད་ཀྱི་རྒྱུན་བཙུགས་ཏེ་རྗེ་བླ་མའི་སྙན་བརྒྱུད་ཀྱི་མན་ངག་གྲུབ་མཆོག་དྷརྨ་བཛྲ་
དང་། རྒྱལ་བ་དབེན་ས་པ་ཆེན་པོས་ཇི་ལྟར་ཐུགས་ཉམས་སུ་བཞེས་པ་དང༌།
ལམ་འདིའི་ནུས་པ་མངོན་དུ་གྱུར་ཏེ་གདུལ་བྱ་ལ་འདོམས་པར་མཛད་པའི་མན་
ངག་གི་རྒྱུན་འདི་ཡུན་རིང་དུ་གནས་པ་དང་། འདི་ལ་གཞན་གྱི་བསྲེ་སླད་ཀྱི་
བར་ཆད་མི་འབྱུང་བར་བྱ་བའི་ཕྱིར་དམ་ཅན་ཆོས་ཀྱི་རྒྱལ་པོ་དང་། ལྷ་མོ་དམག་
ཟོར་མ་གཉིས་ལ་འཕྲིན་ལས་གཉེར་དུ་གཏད་ཅིང་། ལྷག་པར་རྗེ་བླ་མ་ལ་རྗེ་
བཙུན་འཇམ་པའི་དབྱངས་ཀྱིས་སྙན་བརྒྱུད་ཀྱི་མན་ངག་ཡོངས་སུ་རྫོགས་པ་
འདིའི་བཀའ་སྡོད་དུ་བཀའ་བསྒོས་པ་དམ་ཅན་ཆོས་ཀྱི་རྒྱལ་པོ་ནང་སྒྲུབ་ལ་
འཕྲིན་ལས་གཉེར་གཏད་དམ་གཞག་ནན་ཏན་དུ་མཛད་པ་ཡིན་པས་ན། འཇམ་
མགོན་སྙན་བརྒྱུད་ཀྱི་མན་ངག་འདི་ལ་བསྲེ་སླད་བྱས་ན་ནི་དམ་ཅན་ཆོས་ཀྱི་རྒྱལ་
པོའི་ཐུགས་དང་འགལ་བས་བཀྲ་མི་ཤིས་པ་དང་གནོད་པ་ཆེན་པོ་ངེས་པར་འབྱུང་
བས་ན་བདག་ལེགས་སུ་འདོད་པ་དག་གིས་བག་དང་ལྡན་པར་མཛད་དགོས་
- 142 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད། །
སོ། །དེ་ལྟར་སྡོམ་པ་གསུམ་གྱི་བཅས་མཚམས་དག་པ་གཞིར་བཟུང་ནས་མདོ་
སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ཉམས་ལེན་མྱོང་ཁྲིད་ཀྱི་མན་ངག་དེ་
དང་མི་མཐུན་པའི་བསྲེ་སླད་ཕྲ་མོའང་མ་ཤོར་བར་ཉམས་ལེན་རྐང་ཚུགས་པ་
ཞིག་བྱས་ངོས་འདི་ཁོ་ན་བདེན་གྱི། གཞན་ནི་གཏི་མུག་གོ་ཞེས་རང་བཞིན་གྱི་
རྒྱུད་སྲེག་པའི་ལས་མི་བྱ་བར་ཀུན་ལ་དག་སྣང་འབྱོངས་པ་ཞིག་ངེས་པར་བྱ། དེ་
ཡང་སེམས་ཅན་ཐམས་ཅད་ལ་ཐོག་མེད་ནས་དྲིན་གྱིས་བསྐྱངས་པའི་མ་རྒན་
ཡིན་ པར་ བསམས་ཏེ་ བྱམས་ པ་ དང༌ སྙིང་ རྗེའི་ སེམས་ ཀྱིས་བལྟ་ ཞིང་ སེམས་
སྙོམས་པར་བྱ། ཕན་པའི་སེམས་སུ་བྱ། ཁྱད་པར་ཆོས་སྒོར་ཞུགས་པ་རྣམས་ལ་
སྐྱོན་རྟོག་གི་བསམ་པ་མི་བྱ་བ་ཀུན་སྤྱོད་གཙང་བ་དང་། ཁ་ཏོན་བྱང་བ་སོགས་
རང་རང་ལ་ཡོན་ཏན་གང་ཡོད་ཀྱི་ཆ་ནས་བསམས་ཏེ་ཡོན་ཏན་འདི་དང་འདི་ལྟ་
བུ་ཡོད་པ་ལས་ན་འདི་ནི་དེ་བཞིན་གཤེགས་པའི་རིགས་སུ་སྐྱེས་པའོ། །འདི་ནི་
མ་འོངས་པ་ན་འཚང་རྒྱ་བར་འགྱུར་རོ། །དེ་ལྟར་ན་འདི་ནི་མ་བྱོན་པའི་སངས་
རྒྱས་ཏེ། བདག་ཅག་ལྷ་དང་བཅས་པའི་འགྲོ་བ་རྣམས་ཀྱི་སྟོན་པའོ་སྙམ་དུ་སྟོན་
པའི་འདུ་ཤེས་བསྐྱེད་ལ་དད་ཅིང་གུས་པར་བྱའོ། །ལྷག་པར་དུ་ཡང་རྡོ་རྗེ་སློབ་
དཔོན་ལས་དབང་དང་མན་ངག་མཉམ་དུ་ནོས་པའི་གྲོགས་ཚངས་པ་མཚུངས་
པར་སྤྱོད་པ་རྣམས་ལ་ནི་སྟོན་པའི་འདུ་ཤེས་བསྐྱེད་ནས་དད་པ་དང་དག་སྣང་སྦྱོང་
བ་ཤིན་ཏུ་གལ་ཆེ་སྟེ། དེ་ལྟར་དད་པ་དང་དག་སྣང་སྦྱོང་ཐུབ་ན་ནི་གྲོགས་ལ་
བརྟེན་པའི་གནོང་འགྱོད་གྱིས་ལས་ཐམས་ཅད་བཟློག་པས་ཡོན་ཏན་ཐམས་ཅད་
ཆུ་ནང་གི་པདྨ་བཞིན་དུ་སྐྱེའོ། །དེ་ལྟར་ལམ་ཉམས་སུ་ལེན་པའི་ཚེ་རྗེ་གྲུབ་པའི་
དབང་ཕྱུག་གི་དགོངས་པ་ལྟར་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཁྱེན་པར་བགྲོད་པའི་བདེ་ལམ་དག་ལམ་གྱི་ལུས་ཡོངས་སུ་རྫོགས་པའི་ཟབ་
ལམ་བླ་མ་ལྷའི་རྣལ་འབྱོར་གྱི་རྩ་ཚིག་གཉིས་ངེས་པར་བློ་ལ་བཟུང་། དེའི་སྟེང་དུ་
བློ་གྲོས་ཀྱི་མཐུ་ཆེ་བ་རྣམས་ཀྱིས་ནི་རྗེ་རིན་པོ་ཆེས་མཛད་པའི་ལམ་རིམ་ཆེ་ཆུང་
གཉིས་ལ་བལྟས་ཏེ་དམིགས་སྐོར་རེ་རེ་ནས་ངེས་པ་བརྟན་པོ་བཙལ། དེ་གཉིས་
ནས་གསུངས་པའི་ལམ་གྱི་གནད་རྣམས་ལ་ཤིང་རྟ་ཆེན་པོའི་གཞུང་རྣམས་ལ་
དཔྱད་དེ་དྲི་མ་མེད་པའི་རིགས་པའི་ལམ་ནས་དྲངས་ཏེ་ངེས་པ་ཕུ་ཐག་ཆོད་པ་
ཞིག་རྙེད་པར་བྱ། གཞུང་ལུགས་རྒྱ་ཆེན་པོ་དེ་ཙམ་བལྟ་བའི་བློ་གྲོས་ཀྱི་མཐུ་མེད་
པ་རྣམས་ཀྱིས་ནི་བདེ་ལམ་བློ་ལ་བཟུང་ནས་དེའི་མན་ངག་གི་གནད་རྣམས་བླ་
མའི་ཞལ་ལས་ཐོས་པ་ལྟར་གང་ངེས་དང་། མ་ངེས་པ་རྣམས་མྱུར་ལམ་ལ་བལྟས་
ནས་ངེས་པ་གང་རྙེད་བྱ། མདོར་ན་གཞུང་ལུགས་གདམས་པར་ཤར་བའི་མན་
ངག་ ལ་ གཙིགས་ པོ་ཆེར་བཟུང་ནས་ རྒྱུན་དུ་བློ་སྦྱོང་ ཞིང་། མ་འོངས་ པའི་ ཚེ་
རབས་རྣམས་སུའང་མན་ངག་འདི་ལྟ་བུ་དང་མི་འབྲལ་བའི་སྨོན་ལམ་གདབ་
བོ། །སྒྲུབ་གནས་འདིར་བཞུགས་པ་རྣམས་ཀྱིས་ཚོགས་སུ་ཆོས་སྤྱོད་ཇི་ལྟར་བྱ་
བའི་རིམ་པ་ནི། སྔ་ཇ་ལ་ལམ་རིམ་བླ་མ་བརྒྱུད་པའི་ཕྱག་འཚལ། བཤགས་པའི་
ཚེ་ ལྟུང་བཤགས། བླ་མ་རྡོར་ འཛིན་མ། གཙོ་རྒྱལ་མ་རྣམས་ འདོན་ ཞིང་ ཕྱག་
འཚལ། ཡན་ལག་བདུན་པ་ཚར་ནས་མཎྜལ་འབུལ། ཡོན་ཏན་གཞིར་གྱུར་མ་
འདོན། སངས་ རྒྱས་ ཆོས་ ཚོགས་ ཚར་ གསུམ་ གྱིས་ སེམས་ བསྐྱེད་ བྱ། ཚོགས་
གཞན་རྣམས་ ལའང་ ཐོག་ མར་ཡན་ ལག་ བདུན་པའི་སྒོ་ནས་ཕྱག་ འཚལ་ དང་
མཎྜལ། ཡོན་ཏན་གཞིར་གྱུར་མ། སེམས་བསྐྱེད་བཅས་ངེས་ཅན་དུ་བྱེད། ཚོགས་
ལ་འདུ་བའི་ཚེ་ བླ་གོས་དང་མཐང་གོས་གྱོན། གདིང་བ་ཚོགས་གདན་གྱི་ཁར་
- 144 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད། །
བཏིང་ལ་མདུན་དུ་མཎྜལ་དང་བཅས་ཏེ་གནས། གདུགས་ཚོད་ཀྱི་ཚེ་ལྷུང་བཟེད་
ཀྱི་ནང་དུ་ཟས་ལ་ལོངས་སྤྱད་པར་བྱ་ཡི། ལྷུང་བཟེད་མེད་པར་བྱ་ས་མེད་པ་
སོགས་ཀུན་སྤྱོད་མཐའ་དག་སྒྲུབ་སྡེའི་བཅའ་ཁྲིམས་ཀྱི་ཡི་གེར་གསལ་བ་ལྟར་
ནམ་ཡང་ཉམས་པ་མེད་པར་བྱ་ཞིང་། འདུ་ཚོགས་ནམ་བྱུང་རེས་ཀྱིས་རྗེ་བཙུན་
གྲུབ་པའི་དབང་ཕྱུག་དེ་ཉིད་ཀྱི་བཀས་བཅད་ལྟར་ཚོགས་ཀྱི་མཇུག་ཏུ། ལྷ་ཆོས་
བདུན་ལྡན་དགེ་ལྡན་ཕུག་པོ་ཆེར། །ལྷ་མིའི་འདྲེན་མཆོག་བློ་བཟང་ཡེ་ཤེས་ཀྱི། །
སྐུ་བརྙན་མཐོང་བ་དོན་ལྡན་ལེགས་བསྒྲུབས་དང་། །བསླབ་གསུམ་ལྡན་པའི་
དགེ་སློང་སྒྲུབ་པའི་སྡེ། །དེ་འདུས་གཙུག་ལག་ཁང་སོགས་བསྒྲུབས་པའི་དགེ །
ཆེས་དཀར་དྲི་མེད་ཇི་སྙེད་བསགས་པ་དེ། །འཁོར་ལོ་བཞི་ལྡན་རྡོ་རྗེའི་ལུས་ཐོབ་
སྟེ། །ཟུང་འཇུག་རྡོ་རྗེ་འཆང་གི་ས་ཐོབ་ཤོག །འཇིག་རྟེན་ཁམས་སུའང་སྙིགས་
མའི་རྒུད་པའི་དངོས་། །དམག་འཁྲུག་ལོ་ཉེས་མུ་གེ་ནད་ཡམས་དང༌། །ནག་པོའི་
ཕྱོགས་ ཀྱིས་ཡིད་ནི་བསྐྱོད་ པ་ཡི། །བསམ་སྦྱོང་ ངན་ པའི་ རླུང་འཚུབ་ཞི་བར་
ཤོག །ལྷ་མཆོག་ ཝ་ཏི་བཟང་པོའི་བྱང་འདབས་ཀྱི། །དགེ་ལྡན་ཕུག་པོ་ཆེ་ཡི་
གནས་མཆོག་འདིར། །འདོད་ཆུང་ཆོག་ཤེས་ཁྲིམས་ལྡན་འདུས་པའི་སྡེ། །སྒྲུབ་
རྒྱུད་བསྟན་པའི་རྒྱལ་མཚན་བསྒྲེང་བར་ཤོག ཁྱད་པར་དྲིན་ཅན་བླ་མའི་དགོངས་
པ་ལྟར། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་པའི་
རིང་ལུགས་མཆོད། །སྲིད་ མཐའི་ བར་ དུ་ འཛིན་ སྐྱོང་ སྤེལ་ བར་ ཤོག །གནས་
མཆོག་འདིར་ན་དགེ་འདུན་ཐུགས་མཐུན་ཞིང་། །ཆོས་མཐུན་འབྱོར་བས་ནམ་
ཡང་མི་ཕོངས་པར། །ལུང་རྟོགས་བསྟན་པ་ཡར་ངོའི་ཟླ་བ་ལྟར། །གོང་ནས་གོང་
དུ་འཕེལ་བའི་བཀྲ་ཤིས་ཤོག །ཅེས་པ་འདི་ཆག་མེད་བྱའོ། །གཞན་ཡང་གཏོར་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མ་བརྒྱ་རྩ་ཆག་མེད་དུ་བྱ་ཞིང་། ལམ་རིམ་གྱི་སྔོན་འགྲོ་སྦྱོར་བའི་ཆོས་དྲུག་གི་སྒོ་
ནས་བསག་སྦྱང་གཙོར་བཏོན་དང་། ཐུན་མཚམས་སུ་བརྒྱད་སྟོང་པའི་ གསུང་
སྒྲོག་ཅི་འགྲུབ་རེ་བྱ་བ་དང༌། བླ་མ་མཆོད་པའི་ཆོ་ག་ཆག་མེད་དུ་བྱ་ཞིང་། ཟླ་བ་
བྱུང་ངོ་ཅོག་ལ་བདེ་གསང་འཇིགས་གསུམ་གྱི་ཆོ་ག་སྔར་བཤད་པ་ལྟར་ཆག་མེད་
དང་། ཟླ་བ་གསུམ་པའི་ནང་དུ་རྗེ་བཙུན་གྲུབ་པའི་དབང་ཕྱུག་ཆེན་པོ་དེ་ཉིད་ཞིང་
གཤེགས་པའི་དུས་ཆེན་དང་བསྟུན་བདེ་མཆོག་སྒྲུབ་མཆོད་རྒྱས་པ་དང་། ཟླ་བ་
བདུན་པའི་ནང་དུ་བདག་གི་མཁན་པོ་རིན་པོ་ཆེ་རྗེ་བཙུན་ཐམས་ཅད་མཁྱེན་པ་
བློ་བཟང་ཡེ་ཤེས་དཔལ་བཟང་པོ་དང་བཀའ་དྲིན་མཚུངས་མེད་རྗེ་བཙུན་བླ་མ་
ངག་ དབང་ བྱམས་ པ་ གཉིས་ ཞིང་ གཤེགས་ པའི་དུས་ཆེན་དང་ བསྟུན་ གསང་
འདུས་སྒྲུབ་མཆོད་རྒྱས་པ་དང༌། ཟླ་བ་བཅུ་པའི་ནང་དུ་འཇམ་མགོན་ཆོས་ཀྱི་
རྒྱལ་པོ་ཙོང་ཁ་པ་ཆེན་པོ་དགའ་ལྡན་དུ་གཤེགས་པའི་དུས་ཆེན་དང་བསྟུན་རྡོ་རྗེ་
འཇིགས་བྱེད་ཀྱི་སྒྲུབ་མཆོད་རྒྱས་པ་བྱ་བའི་རྒྱུན་བཙུགས་པ་རྣམས་ཉམས་མེད་
བྱ་སྟེ། དེ་ཡང་སྒྲུབ་གནས་འདིར་བཞུགས་པ་ཐམས་ཅད་ཀྱིས་ཐོག་མར་གསང་
བདེ་འཇིགས་གསུམ་གྱི་དབང་རྣམ་པར་དག་པ་ཞིག་དང་། དབང་ཐོབ་ནས་དམ་
ཚིག་དང་སྡོམ་པ་དག་པ་གཞིར་བཟུང་ནས་ཕྱག་ལེན་མཐོང་བ་རྒྱུད་པ་བཞིན་
ལེགས་པར་བསླབས་ལ་ཡི་དམ་སོ་སོའི་ལས་རུང་གི་བསྙེན་པ་འགྲོ་ངེས་ཤིག་
བྱས་ནས་སྒྲུབ་མཆོད་དེ་དག་ལ་འཇུག་པར་བྱའོ། །མདོར་ན་གནས་འདིར་ད་
ལྟར་བཞུགས་པ་དང༌། མ་འོངས་པ་ན་འབྱོན་པར་འགྱུར་བ་ཐམས་ཅད་ཀྱིས་
འདོད་པ་བསོད་ཉམས་དང་། །ངལ་ཞིང་དུབ་པའི་མཐའ་སྤངས་ཏེ་འཚོ་བ་མཐའ་
གཉིས་སུ་མ་ལྷུང་ཙམ་ལ་གནས་ནས་གཞི་གསུམ་གྱི་ཕྱག་ལེན་རྣམ་པར་དག་པ་
- 146 -



དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་པའི་དཀར་ཆག་དགའ་ལྡན་བསྟན་པ་རྒྱས་བྱེད།
སོ་སོར་ཐར་པའི་བཅས་མཚམས་དག་མིག་འབྲས་ལྟར་བསྲུང་བ་གཞིར་བཟུང་།
སྡོམ་པ་གོང་མ་གཉིས་ཀྱི་བཅས་མཚམས་རྣམས་ཀྱང་དག་པར་བྱས་ཏེ་ཐུན་དྲུག་
གི་རྣལ་འབྱོར་དང་། བྱང་ཆུབ་ལམ་གྱི་རིམ་པའི་ཉམས་ལེན་གཙོ་བོར་འདོན་ཞིང་
ལམ་རིམ་པ་གཉིས་ལའང་བག་ཆགས་ཅི་ཐེབས་བྱས་ཏེ། རྗེ་བླ་མའི་ལུགས་སྲོལ་
བཟང་པོ་ལ་གཞན་འདྲེས་མེད་པ་དང༌། དམ་ཉམས་དང་འཆལ་བ་དང་འདྲེ་ཅན་
གྱི་རིགས་དང་བསྲེ་སླད་གཏན་ནས་མི་མཛད་པར་རྗེ་བཙུན་གྲུབ་པའི་དབང་ཕྱུག་
ཆེན་པོ་དེ་ཉིད་ཀྱི་རྣམ་ཐར་གཙང་མ་འཁྱོངས་པར་མཛད་དུ་གསོལ་ཞེས་ཁོ་བོས་
སྙིང་ ནས་ གསོལ་བ་ འདེབས་ སོ། །གནས་ སྐབས་ མཐར་ ཐུག་ཀུན་ཏུ་ མི་ སླའི་
ཆོས། །ཐོག་མཐའ་བར་དུ་དགེ་བའི་ལམ་བཟང་ལ། །འཁྲིད་མཛད་རྗེ་བཙུན་བླ་
མ་ཐུགས་རྗེ་ཅན། །སླར་ཡང་བྱང་ཆུབ་བར་དུ་ཐུགས་རྗེས་བཟུང་། །ཐུབ་བསྟན་
སྙིགས་མར་གྱུར་པའི་བྱང་ཕྱོགས་འདིར། །ཐུབ་པའི་བསྟན་དང་ཀུན་ནས་འགལ་
གྱུར་ ཀྱང་། །གྲུབ་ པའི་ སྤྱོད་ པར་ མངོན་རློམ་ ཟོག་ པོའི་ ཚོགས། །མཐོང་ ཚེ་ རྗེ་
བཙུན་བླ་མ་ ཁྱོད་ཉིད་དྲན། །འདུལ་བའི་བཅས་མཚམས་ཚུལ་བཞིན་བསྲུངས་
བྱས་ན། །ཙུ་ཏའི་ཡུལ་དུ་རྐང་གཉིས་སླེབ་པ་ལྟར། །དེང་དུས་སྐྱེ་བོ་ཀུན་གྱིས་
དགྲ་རུ་འཛིན། །ཀྱེ་མ་ལས་ངན་དབང་གིས་སྙིགས་མར་ལུས། ཁ་རོག་འདུག་ན་
ཡལ་བར་དོར་ཞེས་སྨོད། །དམ་ཆོས་བཤད་ན་དེ་འདྲ་མི་ནུས་སོ། །ལམ་བཟང་
བསྟན་ ཀྱང་ ལོག་ པའི་ ལམ་ ལ་ རྒྱུགས། ཚུལ་འདི་བསམ་ཞིང་ རྗེ་ བཙུན་ བླ་ མ་
དྲན། །རང་གཞན་བསླུ་བའི་ཟོག་པོས་ས་སྟེང་ཁྱབ། །མ་ནོར་ལམ་སྟོན་བཤེས་
གཉེན་ཉིན་སྐར་ཙམ། །གཟུར་གནས་བློ་ལྡན་སློབ་མ་དེ་བས་དཀོན། །བསམ་
ཀྱིན་རྗེ་བཙུན་བླ་མ་དེ་ཉིད་དྲན། །དེས་ན་རྗེ་བཙུན་བླ་མ་ཐུགས་རྗེ་ཅན། །ཐུགས་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྗེ་ནུས་པའི་མཐུ་དཔུང་ཆེར་བསྐྱེད་དེ། །སྒྲུབ་གནས་དམ་པ་འདི་ལ་བྱིན་ཕབ་
ནས། དགའ་ལྡན་སྙན་བརྒྱུད་བསྟན་པ་རྒྱས་པར་མཛོད། །དགེ་འདུན་སྡེ་རྣམས་
ཐུགས་མཐུན་ཁྲིམས་གཙང་ཞིང་། །བཤད་དང་སྒྲུབ་པའི་བྱ་བ་མ་ལུས་པ། །ཡར་
ངོའི་ཟླ་བ་བཞིན་དུ་འཕེལ་བ་དང་། །དེ་ཡི་མཐུན་རྐྱེན་ལྷུན་གྱིས་གྲུབ་གྱུར་ཅིག །
མྱུར་མཛད་མགོན་དང་དམ་ཅན་ཆོས་ཀྱི་རྒྱལ། །སྲིད་གསུམ་བདག་མོ་འདོད་
ཁམས་དབང་ཕྱུག་མར། །སྒྲུབ་གནས་དགེ་འདུན་སྡེ་བཅས་གཉེར་དུ་གཏད། །
དུས་རྣམས་ ཀུན་ཏུ་བྱ་ར་མ་གཡེལ་ཞིག །སྒྲུབ་རྒྱུད་བསྟན་པ་འཕེལ་བའི་མི་
མཐུན་རྐྱེན། །ཕྱི་ནང་ ཉེར་ འཚེ་ མ་ལུས་ཞི་བ་དང༌། །ཆོས་དང་ སྲིད་ཀྱི་དཔལ་
འབྱོར་མ་ལུས་པ། །དབྱར་གྱི་ཆུ་བོ་བཞིན་དུ་འཕེལ་བར་མཛོད། །མཆོག་གསུམ་
བསླུ་བ་མེད་པའི་ཐུགས་རྗེ་དང་། ཁྱད་པར་གྲུབ་མཆོག་དམ་པའི་ཐུགས་བསྐྱེད་
མཐུས། །བདག་གིས་སྨོན་པ་ཇི་ལྟར་བྱས་པ་བཞིན། །འབད་མེད་ལྷུན་གྱིས་གྲུབ་
པའི་བཀྲ་ཤིས་སྩོལ། །ཅེས་དགའ་ལྡན་ཕུག་པོ་ཆེའི་སྒྲུབ་གནས་ལ་སྲི་ཞུ་བགྱིས་
པའི་དཀར་ཆག་དགའ་ལྡན་བསྟན་པ་རྒྱས་བྱེད་ཅེས་བྱ་བ་འདི་ནི། རྗེ་བཙུན་བླ་
མ་གྲུབ་པའི་དབང་ཕྱུག་བློ་བཟང་རྣམ་རྒྱལ་ཞེས་མཚན་ཡོངས་སུ་གྲགས་པ་དེ་
ཉིད་ཀྱི་བཀའ་འབངས་རྣམས་ཀྱི་ཐ་ཆུང་དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ།། །།
- 148 -



༄༅། །གྲུབ་པའི་གནས་མཆོག་བྲག་རྒྱ་རྡོ་རྗེའི་ཕོ་བྲང་ལ་བསྟོད་པ་
གྲུབ་པའི་སྤྲིན་སྒྲ་ཞེས་བྱ་བབཞུགས་སོ། །
ན་མོ་གུ་རུ་ཤྲཱི་ཙཀྲ་ཤཾ་བ་རཱ་ཡ། བདེ་སྟོང་ལྷན་ཅིག་སྐྱེས་པའི་ཡེ་ཤེས་
ཀྱི། །གཟུང་རྣམ་དྭངས་གསལ་འཇམ་ལུས་སྐུར་ཤར་བ། །བློ་བཟང་ཐུབ་དབང་
རྡོ་ རྗེ་ འཆང་ ཆེན་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་རློབས། །
གདོད་ནས་གྲུབ་པ་དཔའ་བོའི་གཞལ་ཡས་ཁང་། །རྡོ་རྗེའི་བྲག་རི་ནོར་བུའི་ཕུག་
ཡོངས་སུ། །བཞུགས་པའི་དཔའ་བོ་མཁའ་འགྲོའི་ཚོགས་རྣམས་ལ། །གསོལ་བ་
འདེབས་ སོ་ བདག་ རྒྱུད་ བྱིན་ གྱིས་རློབས། །ཆོས་ ཀུན་ སྣང་ སྟོང་ སྒྱུ་ མ་ ལྟར་
གཟིགས་ནས། །སྲིད་ལ་མ་ཆགས་སྙིང་རྗེའི་གཞན་དབང་གིས། །ཐབས་མཁས་
སྤྲུལ་པས་འགྲོ་དོན་མཛད་རྣམས་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །རང་བཞིན་རྣམ་དག་ཀུན་གསལ་ལྷ་ཡི་ལམ། །ཕྱོགས་ བྲལ་བེ་
ཌཱུར་སྔོན་པོའི་བླ་བྲེས་ཁྱབ། །སྲིད་པའི་སྒྲོན་མེ་ཟུང་གི་སྣང་བ་གསལ། །ཡན་
ལག་བརྒྱད་ལྡན་ཆུ་ ཀླུང་ལོ་ཧི་ཏ། །ནམ་ཡང་རྒྱུན་མི་འཆད་པའི་མཆོད་ཡོན་
ཚུལ། །རང་བྱུང་མཎྜལ་ཚོམ་བུ་མཛེས་ པར་ བཀོད། །བཞི་བརྒྱ་ རྩ་བཞིའི་ནད་
འཇོམས་སྨན་གྱི་ཚོགས། །ཕྱོགས་མཚམས་ཀུན་ཏུ་དྲི་ངད་འཐུལ་བ་ནི། །མ་ལ་ཡ་
ཡི་ རི་བོ་ཇི་བཞིན་ནོ། །བག་ཕེབས་རྒྱུ་བའི་རི་དྭགས་སྣ་ཚོགས་པ། །ཆབ་དང་
རན་གྱིས་འཚོ་བར་བྱེད་པ་ནི། །གནས་འདིར་སྒྲུབ་པ་སྙིང་པོར་བྱེད་རྣམས་ལ། །
དཀའ་ཐུབ་ཟས་ཀྱི་སྤྲོ་བ་སྟོན་པ་སྙམ། །གཉིས་སྐྱེས་མགྲིན་པའི་འབྲས་བུ་འཁྲོལ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བ་ནི། །རྩེ་གཅིག་སྒྲུབ་པ་སྙིང་པོར་བྱེད་རྣམས་ལ། །ཤིས་པ་བརྗོད་པའི་དབྱངས་
ཀྱིས་བསྟོད་པ་འདྲ། །བྱ་རྒྱལ་རྒོད་པོ་ལྡིང་ཞིང་འཕྱོ་བ་ནི། །རྟག་ཆད་མྱ་ངམ་ཐང་
ལ་མ་ལྷུང་པར། །དབུ་མའི་ལམ་ལ་འདི་ལྟར་རྩལ་སྦྱོང་ཞེས། །བསམ་བཏན་པ་
ལ་ཐབས་ཀྱིས་འདོམས་པ་འདྲ། །མི་འགྱུར་རྡོ་རྗེའི་བྲག་རི་ཆེན་པོ་ནི། །གསང་བ་
མཆོག་གི་རྣལ་འབྱོར་པ་རྣམས་ལ། །སྐུ་གསུམ་ལྷུན་གྲུབ་འབྲས་བུ་སྟོན་པ་འདྲ། །
སྤྲོས་ཀུན་ཉེར་ཞི་རྣམ་དག་ཡེ་ཤེས་ཀྱི། །གཟུང་རྣམ་ཅིར་ཡང་འཆར་བ་མཚོན་
པའི་ཕྱིར། །རྡོ་རྗེའི་བྲག་ལ་ལྷ་སྐུ་ཡིག་འབྲུ་དང་། །གླེགས་བམ་གཟུགས་སོགས་
ཡ་མཚན་ཅི་ཡང་སྣང་། །ཟུང་འཇུག་གྲུབ་པའི་དཔའ་བོ་དབེན་ས་པ། །བློ་བཟང་
ཆོས་ཀྱི་རྒྱལ་མཚན་འཛིན་པའི་དཔལ། །བྱ་བྲལ་གྲུབ་མཆོག་བློ་བཟང་རྣམ་རྒྱལ་
སོགས། །དགའ་ལྡན་སྒྲུབ་རྒྱུད་བསྟན་པ་འཛིན་བྱེད་ པའི་། །མཁས་ཤིང་གྲུབ་
པའི་དམ་པ་མང་པོ་ཡིས། །སྣང་སྲིད་ཟིལ་གནོན་དམིགས་པ་སྐོར་གསུམ་གྱིས། །
ཕྱི་དང་ནང་གི་བདུད་བཞི་རབ་བཏུལ་ཏེ། །ནམ་ཡང་ལྡང་བ་མེད་པར་བྱས་སོ་
ཞེས། །མཚོན་ཕྱིར་ལས་ཉོན་སྡིག་པའི་གཟུགས་ཅན་གྱི། །མགོ་བོ་རྡོ་རྗེའི་བྲག་
གིས་མནན་པ་སོགས། །གཅོད་ཡུལ་པ་ལ་ཤིན་ཏུ་ཤིས་པ་ཡི། །གཉན་ སའི་བྱེ་
བྲག་རྣམ་པ་སྣ་ཚོགས་སྣང་། །བྱམས་དང་ སྙིང་ རྗེའི་ མིག་རྒྱང་རིང་པོ་ཡིས། །
མཁའ་ཁྱབ་འགྲོ་བ་སྐྱོང་བ་མཆོད་པའི་ཕྱིར། །རྡོ་རྗེའི་བྲག་རི་ཆེན་པོའི་རྩེ་མོ་
ནས། །ཕྱོགས་དང་ཕྱོགས་མཚམས་མཐའ་དག་གསལ་བར་མཐོང་། །རྒྱལ་དང་
རྒྱལ་སྲས་བདག་ཉིད་ཆེ་རྣམས་ཀྱི། །ཐུགས་བསྐྱེད་རླབས་ཆེན་སྨོན་ལམ་མཐུ་
དག་ལས། །ས་རྡོ་རི་བྲག་ཤིང་དང་མཁའ་ལས་ཀྱང་། །གང་འདུལ་འགྲོ་ལ་ཆོས་
ཀྱི་དོན་སྟོན་ཏེ། །ཡིད་བཞིན་ནོར་དང་དཔག་བསམ་ཤིང་བཞིན་དུ། །འབད་རྩོལ་
- 150 -



གྲུབ་པའི་གནས་མཆོག་བྲག་རྒྱ་རྡོ་རྗེའི་ཕོ་བྲང་ལ་བསྟོད་པ་གྲུབ་པའི་སྤྲིན་སྒྲ །
མེད་པར་མཐའ་ཡས་འགྲོ་བ་ལ། །རྣམ་པ་ཀུན་ཏུ་ཕན་དང་བདེ་སྟེར་བ། །རྒྱལ་
བའི་འཕྲིན་ལས་བསམ་མི་ཁྱབ་ཉིད་དོ། །གངས་ཅན་གྲུབ་མཆོག་རྒྱལ་བ་དབེན་
ས་པ། །ཡབ་སྲས་རྣམས་ཀྱིས་གྲུབ་པ་བརྙེས་པའི་ས། །གནས་གསུམ་དཔའ་བོ་
མཁའ་ འགྲོའི་བསྟི་ གནས་ མཆོག །ཨོ་ཌི་ ཡ་ནའི་གསང་བའི་ བྲག་ཕུག་ལ། །
འགྲན་པར་ནུས་པའི་རྡོ་རྗེའི་ཕོ་བྲང་འདིར། །ཚེ་འདི་བློས་བཏང་ཞེ་བཅད་དྲག་པོ་
ཡིས། །རྩེ་ གཅིག་སྒྲུབ་ལ་བརྩོན་རྣམས་ སྐལ་བ་བཟང་། །གྲུབ་པའི་གནས་ལ་
བསྟོད་ པའི་ མེ་ ཏོག་ གིས། །མངོན་ པར་ མཆོད་ པའི་ བསོད་ ནམས་ འདི་ ཡིས་
མཐུས། །རྒྱལ་བ་གཉིས་པ་རྗེ་བཙུན་ཙོང་ཁ་པའི། །སྙན་བརྒྱུད་བསྟན་པ་དར་
ཞིང་རྒྱས་གྱུར་ཅིག །ཅེས་གྲུབ་པའི་གནས་མཆོག་བྲག་རྒྱ་ རྡོ་ རྗེའི་ ཕོ་བྲང་ལ་
བསྟོད་པ་གྲུབ་པའི་སྤྲིན་སྒྲ་ཞེས་བྱ་བ་འདི་ནི་སྒྲུབ་པ་སྙིང་པོར་བྱེད་པ་དགེ་སློང་
ཡེ་ཤེས་དགེ་ལེགས་ཀྱིས་བསྐུལ་བ་ལ་བརྟེན་ནས། དབེན་ས་སྙན་བརྒྱུད་ཀྱི་མན་
ངག་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་བྲག་རྒྱ་རྡོ་རྗེའི་ཕོ་བྲང་དུ་སྦྱར་
བའོ།། །།
- 151 -



༄༅། །རྒྱལ་གྱི་ཤྲཱིའི་གནས་བསྟོད་སྨོན་ལམ་
དང་བཅས་པ་བཞུགས་སོ། །
ན་མོ་གུ་རུ་རཏྣ་ཏྲ་ཡཱ་ཡ། རིགས་བརྒྱའི་ཁྱབ་བདག་ཐུབ་དབང་རྡོ་ རྗེ་
འཆང་། །མཁའ་ ཁྱབ་ འགྲོ་ བ་ གང་ འདུལ་ སྐུར་ སྣང་ བ། །སྐྱབས་ གསུམ་ ཀུན་
འདུས་དྲིན་ཅན་བླ་མ་ལ། །གུས་པས་བཏུད་ནས་ཤྲཱིའི་གནས་ལ་བསྟོད། །རྒྱལ་བ་
སྲས་བཅས་ཀུན་གྱིས་བསྔགས་པའི་གནས། །ཤྲཱི་ཧེ་རུ་ཀ་ཡི་ཕོ་བྲང་མཆོག །གྲུབ་
པའི་གནས་མཆོག་དམ་པ་འདི་ཉིད་ལ། །རབ་ཏུ་དང་བའི་ཡིད་ཀྱིས་བསྟོད་པར་
བགྱི། །རྒྱལ་བའི་གསུང་རབ་ཀུན་གྱི་སྙིང་པོའི་དོན། །ཤྲཱི་གཉིས་མེད་བདེ་ཆེན་ཡེ་
ཤེས་ཉིད། །དཔའ་བོ་མཁའ་འགྲོའི་ཚོགས་ཁང་དུ་ཤར་བ། །གྲུབ་པའི་གནས་མཆོག་
འདི་ལ་བསྟོད་པར་བགྱི །གནས་གསུམ་དཔའ་བོ་མཁའ་འགྲོ་འདུ་བའི་གནས། །
ཉི་ཤུ་རྩ་བཞིའི་རྩིབ་དང་ལྡན་པའི་རི། །འཁོར་ལོ་སྡོམ་པའི་ཕོ་བྲང་གནས་རིའི་
གཟུགས། །གྲུབ་པའི་གནས་མཆོག་འདི་ནི་རབ་ཏུ་བསྔགས། །རྒྱ་གར་གྲུབ་ཆེན་
མང་ པོས་ བཞུགས་ པའི་ ས། །མཁས་གྲུབ་ བདག་ཉིད་ཆེན་པོ་མང་ པོ་ཡིས། །
མཐོང་བའི་ཆོས་ལ་གྲུབ་པ་བརྙེས་པའི་གནས། །རྒྱལ་གྱི་ཤྲཱི་འདི་ཉིད་རབ་ཏུ་
བསྔགས། །མ་དག་སྣང་ངོར་ ཡ་ མཚན་བསྟི་ གནས་ གཟུགས། །དག་ པའི་ སྤྱན་
ལྡན་རྣམས་ལ་དཀྱིལ་འཁོར་དངོས། །ཡེ་ཤེས་སྒྱུ་མའི་རྣམ་འཕྲུལ་གནས་མཆོག་
འདི། །མཐོང་བ་ཙམ་ཡང་དོན་དང་ལྡན་པ་ཉིད། །ཆུ་བུར་མིག་ ལྡན་རྣམས་ཀྱི་
སྣང་ ངོར་ ཡང། །བདེ་ གཤེགས་ རིགས་ ལྔ་ སེམས་ དཔའ་ སེམས་ མ་ དང་། །
- 152 -



རྒྱལ་གྱི་ཤྲཱིའི་གནས་བསྟོད་སྨོན་ལམ་དང་བཅས་པ།
འཕགས་ པའི་ གནས་ བརྟན་བཅུ་དྲུག་ ལ་སོགས་པ། །བྲག་རིའི་ངོས་ལ་ སྣ་ ཚོགས་
གཟུགས་བརྙན་འཆར། །གཞན་ཡང་སྐུ་དང་ཡིག་འབྲུ་ཕྱག་མཚན་དང་། །བཀྲ་
ཤིས་རྟགས་བརྒྱད་ལ་སོགས་ཡ་མཚན་གཟུགས། །སྐྱེ་བོ་ཀུན་གྱི་མིག་ལམ་དུ་
སྣང་བ་། །འདི་ནི་རྒྱལ་བའི་སྤྲུལ་པ་ཉིད་དུ་ངེས། །ལྷག་པར་གངས་ཅན་གྲུབ་
མཆོག་མི་ལ་རྗེས། །དཔའ་བོ་མཁའ་འགྲོ་བྱེ་བ་དུ་མ་དང་། །ལྷན་ཅིག་ཚོགས་ཀྱི་
འཁོར་ ལོ་ བསྐོར་ མཛད་པ། །གྲུབ་ པའི་ གནས་ མཆོག་འདི་ནི་ ཨེ་ མ་ མཚར། །
གཞན་ཡང་རྒོད་ཚང་པ་དང་ཡང་དགོན་པ། །ལ་སོགས་བཀའ་བརྒྱུད་དམ་པ་དུ་
མ་དང་། །བཀའ་གདམས་བསྟན་ འཛིན་དམ་པ་དུ་མ་ཡིས། །བྱིན་གྱིས་བརླབས་
པའི་གནས་འདིར་རབ་ཏུ་བསྔགས། །འདི་ལྟར་གནས་མཆོག་དམ་པ་འདི་ཉིད་
ལ། །མཆོད་པའི་སྤྲིན་ཚོགས་བསམ་གྱིས་མི་ཁྱབ་ཅིང་། །ཆུ་བུར་མིག་ལྡན་རྣམས་
ཀྱི་སྣང་ངོར་ཡང་། །མཆོད་པའི་ཚོགས་ཀྱིས་ཁོ་ར་ཡུག་ཏུ་བསྐོར། །མཚོ་དང་རྫིང་
བུ་ལྡེང་ཀ་དུ་མ་དང་། །ཡན་ལག་བརྒྱད་ལྡན་མཆོད་ཡོན་དལ་གྱིས་འབབ། །ཆུ་
བྱ་སྣ་ཚོགས་སྙན་པའི་གླུ་དབྱངས་སྒྲོག །མངོན་དང་མི་མངོན་མེ་ཏོག་ཆལ་བར་
བཀྲམ། །སྣ་ཚོགས་སྤོས་ཀྱི་དྲི་ཞིམ་ངད་པ་འཐུལ། །མ་རྨོས་ལོ་ཏོག་བདུད་རྩི་
ཚར་དུ་དངར། །ཕྱོགས་མཚམས་ཀུན་ཏུ་རི་ཕྲན་མང་པོ་ནི། །རིན་ཆེན་བདུན་དང་ཉེ་
བའི་རིན་ཆེན་བདུན། །བཀྲ་ཤིས་རྟགས་བརྒྱད་ལ་སོགས་མཆོད་རྫ་ས་གཟུགས། །
ཀུན་བཟང་སྨོན་ལམ་མཐུ་ལས་གྲུབ་པ་ཡི། །མཆོད་པའི་བྱེ་བྲག་བསམ་གྱིས་མི་
ཁྱབ་ པས། །གནས་ རི་ འདི་ ཡི་ ཕྱོགས་མཚམས་ ཁོར་ ཡུག་ བསྐོར། །རང་ འབྱུང་
མཎྜལ་ཀུན་བཟང་མཆོད་པའི་སྤྲིན། །ཆུ་གཉིས་ཉེར་སྤྱོད་རོལ་མོ་བཅས་པ་འདི། །
གྲུབ་པའི་གནས་འདིར་བཞུགས་པའི་བླ་མ་དང་། །ཡི་དམ་མཆོག་གསུམ་བཀའ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྡོད་བཅས་ལ་འབུལ། །ཐུགས་རྗེས་བཞེས་ནས་བདག་དང་སེམས་ཅན་རྣམས། །
དེང་ནས་བཟུང་སྟེ་བྱང་ཆུབ་སྙིང་པོའི་བར། །ཐུགས་རྗེའི་ཕྱག་གིས་འབྲལ་མེད་
རྗེས་བཟུང་ནས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཨེ་མ་ཡ་
མཚན་ཅན་གྱི་གནས་མཆོག་འདི། །མཐོང་དང་ཐོས་དང་རྩེ་གཅིག་མོས་པ་ཡིས། །
ཕྱག་དང་སྐོར་བ་མཆོད་བསྟོད་གསོལ་འདེབས་པའི། །དད་ལྡན་རྣམས་ནི་ཤིན་ཏུ་
སྐལ་བ་བཟང་། །བསྐལ་པ་སྟོང་དུ་རྙེད་པར་རབ་དཀའ་བའི། །དལ་འབྱོར་མི་
ལུས་ལན་ཅིག་ཐོབ་དུས་འདིར། །དོན་མེད་ཚེ་འདིའི་བྱ་བ་ཀུན་དོར་ཏེ། །འདི་
ལྟའི་གནས་སུ་རྩེ་གཅིག་སྒྲུབ་པར་ཤོག །སྐྱིད་ཀྱང་མི་འཚེངས་སྡུག་ཀྱང་མི་ཕུང་
བའི། །ཚེ་ཐུང་འདི་ཡི་བྱ་བ་ཅི་ བྱས་བླ། །དབེན་པར་ལམ་བཟང་སྒྲུབ་པ་རྙེད་
དཀའ་བས། །དབེན་པའི་གནས་སུ་སྒྲུབ་པ་མཐར་ཕྱིན་ཤོག །ཆུ་ཡི་ཆུ་ལྦུར་ལྟ་
བུའི་ལུས་རྟེན་འདི། །དེ་རིང་ཉིད་དུ་མི་འཆིའི་གདེང་མེད་པས། །ཚེ་འདིའི་བྱ་བྱེད་
བསམ་རྒྱ་ཀུན་དོར་ཏེ། ། དབེན་པའི་གནས་སུ་སྒྲུབ་པ་མཐར་ཕྱིན་ཤོག །ཚ་གྲང་
རེག་ པ་ ཕྲ་མོའམ་མི་བཟོད་ན། །རབ་འབར་དམྱལ་བའི་སྡུག་བསྔལ་ ཇི་ལྟར་
བཟོད། །སྐྱིད་སྡུག་འདམ་ཀ་རང་ལ་ཡོད་དུས་འདིར། །སྡིག་སྤོང་དགེ་བ་སྒྲུབ་ལ་
བརྩོན་པར་ཤོག །དུག་དང་འདྲེས་པའི་རོ་བརྒྱའི་ཟས་བཞིན་དུ། །འཁོར་བའི་
ཕུན་ཚོགས་ཀུན་ཀྱང་སྡུག་བསྔལ་རྒྱུ། །དེ་ཕྱིར་ཞེན་ལོག་སྐྱོ་ཤས་དྲག་པོ་ཡིས། །
དབེན་ པའི་གནས་ སུ་ སྒྲུབ་ པ་ མཐར་ ཕྱིན་ཤོག །ཉམ་ཐག་འགྲོ་བ་འདི་ཀུན་
བདག་གི་མ། །ཡུན་རིང་དྲིན་གྱིས་བསྐྱངས་པ་ཉིད་ཡིན་པས། །བྱམས་དང་སྙིང་
རྗེ་བྱང་ཆུབ་སེམས་མཆོག་གིས། །རྒྱལ་སྲས་ལམ་ལ་སྒྲུབ་པ་མཐར་ཕྱིན་ཤོག །
གསང་ཆེན་རྒྱུད་སྡེ་རྒྱ་མཚོའི་སྙིང་པོའི་བཅུད། །དབང་གིས་རྒྱུད་སྨིན་རིམ་གཉིས་
- 154 -



རྒྱལ་གྱི་ཤྲཱིའི་གནས་བསྟོད་སྨོན་ལམ་དང་བཅས་པ།
རྣལ་འབྱོར་གྱིས། །མ་དག་འཁྲུལ་པའི་དྲི་མ་ཀུན་སྦྱངས་ཏེ། །ཚེ་འདི་ཉིད་ལ་ཟུང་
འཇུག་ཐོབ་པར་ ཤོག །གནས་ འདིར་ སྒྲུབ་ པ་ སྙིང་ པོར་ བྱེད་ པ་རྣམས། །ཆོས་
བརྒྱད་གཡེང་བའི་དབང་དུ་མ་ཤོར་བ། །ཚེ་དང་སྒྲུབ་པ་སྙོམས་པ་མཐར་ཕྱིན་ཏེ། །
སྔོན་བྱོན་དམ་པའི་རྣམ་ཐར་འཁྱོངས་པར་ཤོག །གནས་མཆོག་འདི་ཡི་སྲུང་མ་
མཐུ་རྩལ་ཅན། །འཁོར་ལོ་སྡོམ་པའི་བཀའ་སྡོད་འཁོར་བཅས་ཀྱིས། །རྒྱལ་བའི་
བསྟན་པ་བསྲུང་ཞིང་རྒྱས་པ་དང་། །འཇིག་རྟེན་བདེ་ལེགས་ཆེན་པོས་ཁྱབ་པར་
མཛོད། །ཅེས་གྲུབ་པའི་གནས་མཆོག་ཤྲི་རྒྱལ་ལ་བསྟོད་པ་སྨོན་ཚིག་དང་བཅས་
པ་འདི་ལྟ་བུ་ཞིག་དགོས་ཞེས་ཤྲཱི་ཆུ་བཟང་དུ་སྒྲུབ་པ་སྙིང་པོར་མཛད་པ་བུ་ཆེན་
གྲགས་པ་ཆོས་བཟང་དང་དཀའ་ཆེན་བློ་བཟང་སྐལ་བཟང་གཉིས་ཀྱིས་ནན་གྱིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཤྲཱི་ཆུ་བཟང་རི་ཁྲོད་
དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་ རིན་པོ་ཆེ་ཕྱོགས་ཀུན་ཏུ་འཕེལ་
ཞིང་རྒྱས་པར་གྱུར་ཅིག །བླ་མ་དཀོན་མཆོག་གསུམ་ལ་ཕྱག་མཚལ་ལོ། །སྔོན་
བྱོན་གྲུབ་ཐོབ་རྣམས་ཀྱིས་གཤེགས་པའི་ཤུལ། །དཔའ་བོ་མཁའ་འགྲོ་སྤྲིན་ལྟར་
འདུ་བའི་ས། །འཇའ་འོད་འཁྲིགས་པའི་གུར་ཁང་ནང་བཞུགས་པའི། །བླ་མ་ཡི་
དམ་མཁའ་འགྲོ་ཆོས་སྐྱོང་ལ། །སྒོ་གསུམ་གུས་པ་ཆེན་པོས་སྐྱབས་སུ་མཆི། །
རྐྱེན་ངན་བར་ཆད་ཐམས་ཅད་བསལ་དུ་གསོལ། །མཆོག་དང་ཐུན་མོང་དངོས་
གྲུབ་སྩལ་དུ་གསོལ། །ཞེས་པ་འདི་ནི་རྔ་ནང་སྤང་མོ་ཆེར་གྲགས་པ་སྔོན་གྱིས་
གྲུབ་ཆེན་མང་པོས་བྱིན་གྱིས་བརླབས་ཤིང་། བྲག་ངོས་ལ་ཆུ་མིག་བརྒྱ་རྩ་ཡོད་
པའི་གནས་ཟིལ་ཆེན་ཞིག་ཡོད་པ་དེར་གནས་སྐབས་དགེ་སློང་ཡེ་ཤེས་རྒྱལ་
མཚན་གྱིས་གནས་དེ་ལ་བསྟོད་ཅིང་སྨོན་ལམ་དུ་སྦྱར་བའོ།། །།
- 155 -



༄༅། །མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་
གླིང་གི་གནས་བསྟོད་དངོས་གྲུབ་ཀུན་
འབྱུང་སོགས་བཞུགས་སོ། །
ཨོཾ་སྭསྟི། རྩ་བརྒྱུད་བླ་མ་ཡི་དམ་དཀོན་མཆོག་གསུམ། །དམ་ཅན་ཆོས་
སྐྱོང་སྲུང་མའི་ཚོགས་རྣམས་དང༌། །བདེན་ཚིག་གྲུབ་པའི་དྲང་སྲོང་ཐམས་ཅད་
ཀྱི། །ནུས་མཐུས་བདེན་པའི་ཚིག་འདི་འགྲུབ་གྱུར་ཅིག །རྣམ་དག་ལམ་བཟང་
སྒྲུབ་པར་བྱེད་པ་ལ། །ལེགས་པར་རྙེད་དང་གནས་བཟང་ས་བཟང་སོགས། །
མཐུན་པའི་ཡུལ་དུ་བསྔགས་པའི་དབེན་གནས་མཆོག ཁྲིམས་ལྡན་གླིང་འདི་རྟག་
ཏུ་རྒྱས་གྱུར་ཅིག །ཡན་ལག་བརྒྱད་ལྡན་བདུད་རྩིའི་བཏུང་བ་དང༌། །དྲི་ཞིམ་ངད་
ལྡན་མེ་ཏོག་སྣ་ཚོགས་དང་། །ལྗོན་པ་བཟང་པོའི་རྒྱན་གྱིས་རབ་བརྒྱན་པའི། །
ཡིད་ འོང་ གནས་ འདི་ འཕེལ་ ཞིང་ རྒྱས་ གྱུར་ ཅིག །གནས་ འདིར་ དམ་ ཉམས་
འདྲེས་ཁྱེར་ཟོག་པོ་དང༌། ཁྲིམས་འཆལ་སྡིག་གྲོགས་ནམ་ཡང་མི་འབྱུང་ཞིང་། །
སྡོམ་པ་གསུམ་ལྡན་ཡང་དག་ལམ་བཟང་ལ། །སྒྲུབ་པ་སྙིང་པོར་བྱེད་པས་གང་
བར་ཤོག །མདོ་སྔགས་གསུང་རབ་ཀུན་གྱི་སྙིང་པོའི་དོན། །བློ་བཟང་རྒྱལ་བ་
གཉིས་ པའི་ སྙན་བརྒྱུད་ཀྱི། །མན་ ངག་ སྙིང་པོ་ བྱང་ ཆུབ་ ལམ་ རིམ་ལ། །ཐོས་
བསམ་སྒོམ་པ་ཆེས་ཆེར་འཕེལ་གྱུར་ཅིག ཁྲིམས་ལྡན་འདུས་སྡེ་གང་ན་ཡོད་པ་
དེར། །གནས་ བརྟན་ སྤྲུལ་ པ་ འབྱོན་ པར་ གསུངས་ པས་ ན། །གནས་ འདིར་
འཕགས་པའི་གནས་བརྟན་བཅུ་དྲུག་གི །སྤྲུལ་པ་རྒྱུད་མི་འཆད་དུ་འབྱུང་བར་
- 156 -



མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་གནས་བསྟོད་དངོས་གྲུབ་ཀུན་འབྱུང་སོགས།
ཤོག །ལམ་བཟང་སྟོན་པའི་བཤེས་གཉེན་དམ་པ་དང་། །ལམ་བཟང་སྒྲུབ་པའི་
གྲོགས་རྣམས་ཞབས་བརྟན་ཞིང་། །ལམ་བཟང་སྒྲུབ་ལ་བར་ཆད་མེད་པ་དང༌། །
ལམ་བཟང་བཤད་སྒྲུབ་ཆེས་ཆེར་འཕེལ་གྱུར་ཅིག །སྐྱེས་བུ་གསུམ་གྱི་ལམ་རིམ་
སྒོམ་རྣམས་ལ། །ནམ་ཡང་གཡེལ་མེད་འགོ་བའི་དམ་ཚིག་ཅན། །མྱུར་མཛད་
མགོན་དང་དམ་ཅན་ཆོས་ཀྱི་རྒྱལ། །རྣམ་སྲས་རྣམས་ཀྱིས་རྟག་ཏུ་གྲོགས་མཛོད་
ཅིག ཁྱད་པར་ཁྲིམས་ལྡན་གླིང་གི་སྒྲུབ་གནས་འདི། །མྱུར་མཛད་ཡེ་ཤེས་མགོན་
པོ་འཁོར་བཅས་ལ། །བཅོལ་ལོ་བལྟོས་སོ་རྟག་ཏུ་གཉེར་མཛོད་ལ། །འགལ་རྐྱེན་
ཀུན་སེལ་མཐུན་རྐྱེན་མ་ལུས་སྒྲུབས། །གནས་མཆོག་འདིར་ནི་དགེ་འདུན་ཐུགས་
མཐུན་ ཞིང་། །ཆོས་ མཐུན་ འབྱོར་ པས་ནམ་ ཡང་ མི་ ཕོངས་ པར། །ལུང་རྟོགས་
བསྟན་པ་ཡར་ངོའི་ཟླ་བ་ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག །
ཅེས་པ་འདི་ནི་མེ་ཕོ་སྤྲེའུའི་ལོ་ཁྲིམས་ལྡན་གླིང་གི་སྒྲུབ་སྡེ་གསར་དུ་བཙུགས་པའི་
ཚེ་དགེ་སློང་རྣམས་ཀྱི་ཞལ་འདོན་དུ་བཙུགས་ཆོག་པའི་སྨོན་ཚིག་འདི་ལྟ་བུ་ཞིག་
དགོས་ཞེས་ཁྲིམས་ལྡན་གླིང་གི་དབུ་མཛད་དགེ་སློང་སྐལ་བཟང་རྣམ་རྒྱལ་གྱིས་
བསྐུལ་ཞིང་། རང་ཉིད་ཀྱང་དེ་ལྟར་དུ་སྨོན་པ་བཅས་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། བསྐལ་བཟང་རྣམ་འདྲེན་རྒྱལ་བ་སྟོང་དག་གི །ནང་ནས་སྙིང་
སྟོབས་ཕུལ་དུ་ཕྱིན་གྱུར་པ། །སྙིགས་མའི་མགོན་པོ་ཤཱཀྱའི་རྒྱལ་པོ་ཡིས། །དེང་
འདིར་བཀྲ་ཤིས་དགེ་ལེགས་སྩལ་དུ་གསོལ། །བྱེ་བ་ཕྲག་བརྒྱ་མི་མཇེད་འཇིག་
རྟེན་དབུས། །དཔག་བསམ་འཛམ་བུ་པྲིཀྵས་རབ་མཚན་པའི། །འཛམ་གླིང་ལྟེ་བ་
རྡོ་ རྗེ་གདན་ཉིད་དུ། །སྟོན་པ་མཉམ་མེད་ཤཱཀྱའི་རྒྱལ་པོ་བྱོན། །བདུད་བཅོམ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མངོན་པར་འཚང་རྒྱའི་ཚུལ་བསྟན་ཏེ། ཁམས་གསུམ་འགྲོ་བའི་མ་རིག་མུན་སེལ་
ཕྱིར། །གསུང་དབྱངས་དཔལ་གྱི་མགུར་གྱི་མཁའ་དབྱིངས་ལས། །བརྒྱད་ཁྲི་བཞི་
སྟོང་ཆོས་ཀྱི་འོད་ཟེར་སྤྲོས། །བྱང་ཕྱོགས་བསིལ་ལྡན་ར་བའི་ཁོར་ཡུག་འདིར། །
བོད་ཀྱི་ལྷ་ཅིག་ཐུགས་རྗེ་ཆེན་པོ་ཡི། །སྤྲུལ་པའི་ཆོས་རྒྱལ་ལོ་པཎ་བགྲང་ཡས་
ཀྱིས། །དཀའ་ བ་ དུ་ མས་ རྒྱལ་ བའི་ བཀའ་ རྣམས་ བསྒྱུར། །རྒྱ་ བལ་ བོད་ ཀྱི་
མཚམས་ཀྱི་ཡུལ་ལྗོངས་ཆེ། །མང་ཡུལ་སྐྱིད་པའི་གྲོང་ཁྱེར་ཞེས་གྲགས་པའི། །ས་
ཡི་ལྟེ་བར་རང་བྱོན་ཝ་ཏི་བཞུགས། །འཕགས་མཆོག་རང་བྱུང་ཝ་ཏིའི་བྱང་ཤར་
ན། །ས་ཡི་ཐིག་ལེ་གནས་ཞེས་མིང་དུ་གྲགས། །སྔོན་བྱོན་དམ་པ་དུ་མས་བྱིན་
བརླབས་ཤིང་། །རྒྱ་གར་པཎ་ཆེན་ཡོངས་ཀྱི་གཙུག་གི་རྒྱན། །ཇོ་བོ་ཆེན་པོ་དཔལ་
ལྡན་ ཨ་ ཏི་ཤ། །བྱོན་ནས་ཆོས་ འཁོར་ བསྐོར་ ཞིང་ བྱིན་ གྱིས་ བརླབས། །རྣལ་
འབྱོར་དབང་ཕྱུག་མི་ལ་རས་པ་ཡི། །རྒྱུད་འཛིན་ཆེན་པོ་གྲུབ་ཆེན་ཨུ་རྒྱན་པས། །
ཡུན་རིང་བཞུགས་ཤིང་མཚན་གྱིས་ བྱིན་གྱིས་བརླབས་། །དམ་པ་སངས་རྒྱས་
སྤྲུལ་པའི་གར་མཛད་པ། །མཁས་བཙུན་བཟང་གསུམ་འཛོམ་པའི་སེམས་དཔའ་
ཆེ། །གྲུབ་པའི་དབང་ཕྱུག་བློ་བཟང་རྣམ་རྒྱལ་གྱིས། །ཞབས་ཀྱིས་བཅགས་ཤིང་
བྱིན་བརླབས་རབ་གནས་མཛད། །དེ་ལྟར་བྱིན་རླབས་གཡང་ཆགས་ཡུལ་ཕྱོགས་
འདིར། །བསྟན་ལ་རབ་གུས་དད་ལྡན་ཚོགས་རྣམས་ཀྱིས། །བོད་ཡུལ་འགྱུར་རོ་
ཅོག་གི་རྒྱལ་བའི་བཀའ། །འབད་པ་ཆེན་པོས་བཞེངས་པའི་དགེ་བའི་མཐུས། །
ཡུལ་ཕྱོགས་འདིར་མཚོན་འཇིག་རྟེན་ཐམས་ཅད་དུ། །རྒྱལ་བའི་བསྟན་པ་དར་
ཞིང་རྒྱས་པ་དང༌། །བསྟན་འཛིན་སྐྱེས་བུའི་ཚོགས་རྣམས་ཞབས་བརྟན་ཞིང་། །
འཕྲིན་ལས་དབྱར་གྱི་མཚོ་བཞིན་འཕེལ་གྱུར་ཅིག །བདག་ཅག་འབྲེལ་ཐོགས་
- 158 -



མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་གནས་བསྟོད་དངོས་གྲུབ་ཀུན་འབྱུང་སོགས།
དད་ ལྡན་ མ་ ལུས་པ། །དེང་ནས་བཟུང་ སྟེ་ ཚེ་ རབས་ཐམས་ཅད་དུ་། །མཆོག་
གསུམ་ཀུན་འདུས་བླ་མས་རྗེས་བཟུང་སྟེ། །ས་ལམ་མཐར་ཕྱིན་སངས་རྒྱས་ཐོབ་
པར་ཤོག །གནས་སྐབས་སུ་ཡང་ཚེ་རིང་ནད་མེད་ཅིང་། །འཇིག་རྟེན་བདེ་ཞིང་
ལོ་ལེགས་གོང་འཕེལ་ཏེ། །ལོངས་སྤྱོད་འབྱོར་པ་ཕུན་སུམ་ཚོགས་པ་དང་། །བདེ་
སྐྱིད་རྫོགས་ལྡན་དུས་བཞིན་འཕེལ་གྱུར་ཅིག །སེམས་ཅན་ཐམས་ཅད་ཕན་ཚུན་
མི་འཚེ་ཞིང་། །མ་དང་བུ་ལྟར་ བྱམས་སེམས་ལྡན་པ་དང་། །རྟག་ཏུ་དགེ་བའི་
ལས་ལ་འཇུག་པ་ལ་། །གེགས་ཀྱི་འཚེ་བ་ནམ་ཡང་མེད་པར་ཤོག །མི་དགེའི་
བསམ་ པ་ནམ་ ཡང་མི་སྐྱེ་ཞིང་། །རྒྱལ་བས་བསྔགས་ པའི་ ལམ་ ལ་ འཇུག་པ་
དང་། །ལེགས་ཚོགས་རྩ་བ་དྲིན་ཅན་བླ་མ་ཡིས། །འབྲལ་བ་མེད་པར་ རྗེས་སུ་
འཛིན་གྱུར་ཅིག །ལྷག་པར་ཐུབ་པའི་གསུང་རབ་རིན་ཆེན་འདི། །ཡུལ་འདིའི་སྐྱེ་
བོའི་ བསོད་ནམས་ཞིང་མཆོག་ཏུ། །ནམ་ཡང་མི་ནུབ་ བརྟན་ པར་ བཞུགས་ པ་
དང༌། །འདི་ཡི་མཐུ་ལས་བདེ་སྐྱིད་འཕེལ་གྱུར་ཅིག །དཀར་ཕྱོགས་སྐྱོང་བའི་
ཆོས་སྲུང་མ་ལུས་དང་། ཁྱད་པར་ཡེ་ཤེས་མགོན་པོ་འཁོར་བཅས་ཀྱིས། །དུས་
སྐབས་ཀུན་ཏུ་འཕྲིན་ལས་གྲོགས་མཛད་ནས། །དགེ་ལེགས་རྒྱུན་མི་ཆད་པའི་
བཀྲ་ཤིས་ཤོག །ཅེས་པ་འདི་ནི་གནས་ནུབ་ཀྱི་འགོ་ཡོད་ལས་བྱེད་དད་ལྡན་ཚང་
མས་ལྷག་བསམ་རྣམ་པར་དག་པས་རྒྱལ་བའི་བཀའ་འགྱུར་རིན་པོ་ཆེ་པར་མ་
གསར་དུ་བཞེངས་ཤིང་། ཆུ་མོ་ལུག་གི་ལོ་ཟླ་བ་བརྒྱད་པའི་ཚེས་བཅུ་གསུམ་ལ་
ས་ཆོག་དང༌། ཚེ་བཅུ་བཞི་ལ་སྟ་གོན། ཚེས་བཅོ་ལྔའི་ཉིན་ རབ་གནས་དངོས་
གཞི། བཅུ་དྲུག་གི་ཉིན་འཇུག་ཆོག་བཅས་བཀྲ་ཤིས་བསམ་གཏན་གླིང་གི་བླ་མ་
དགེ་སློང་ཉི་ཤུ་རྩ་གསུམ་གྱིས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཞལ་ཕྱེ་སྟེ་རབ་ཏུ་གནས་པ་རྒྱས་པར་བགྱིས་པའི་ཚེ། དཀར་ཆག་འདི་ལྟ་བུ་ཞིག་
དགོས་ཞེས་འགོ་ཡོད་ལས་བྱེད་ཚང་མས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་རབ་ཏུ་གནས་པའི་སྐབས་ཉིད་དུ་གནས་ནུབ་ཀྱི་གཙུག་
ལག་ཁང་དུ་སྦྱར་བའོ།། །།
༈ ཨོཾ་སྭསྟི། བསྐལ་བཟང་རྣམ་འདྲེན་ཤཱཀྱའི་རྒྱལ་པོ་དང༌། །དབྱེར་མེད་
དྲིན་ཅན་རྩ་བའི་བླ་མ་ལ། །ལག་པད་སྤྱི་བོར་ཟུམ་སྟེ་ཕྱག་བགྱིད་དོ། །མཆོག་
ཐུན་དངོས་གྲུབ་འདོད་དགུ་སྩལ་དུ་གསོལ། །སྟོང་གསུམ་མི་མཇེད་འཇིག་རྟེན་
ཁམས་ཀྱི་དབུས། །འཛམ་གླིང་ལྟེ་བ་རྡོ་རྗེ་གདན་གྱི་བྱང་། །རྒྱ་བོད་མཚམས་ཀྱི་
ཡུལ་ ལྗོངས་ ཉམས་ དགའ་ བ། །རང་ བྱུང་ ཝ་ ཏི་ བཟང་ པོ་ བཞུགས་ པའི་
གནས། །སྐྱིད་གྲོང་ཡུལ་ གྱི་ ཤར་ཕྱོགས་ས་འཛིན་ཁྲོད། །ས་ཡི་ཐིག་ལེ་གཡང་
ཆགས་ལ་ལྡེབས་ཡུལ། །སྔོན་དུས་གྲུབ་དབང་པདྨ་ཀ་ར་ཡིས། །མི་མིན་གདུག་
པ་ ཅན་ རྣམས་ དམ་ ལ་ བཏགས་། །དཀར་ ཕྱོགས་ སྐྱོང་ བའི་ ལྷ་ ཀླུ་ གཉེར་ དུ་
གཏད། །དེ་ནས་གྲུབ་ཐོབ་དམ་པ་སངས་རྒྱས་སོགས། །མཁས་གྲུབ་དམ་པ་མང་
པོས་སྒྲུབ་གནས་མཛད། ཁྱད་པར་སྣང་བ་མཐའ་ཡས་མི་ཡི་གཟུགས། །ཇོ་བོ་
ཆེན་ པོ་ དཔལ་ ལྡན་ ཨ་ཏི་ཤས། །ཕྱོགས་ འདིར་ བྱོན་ནས་ཆོས་ ཀྱི་ འཁོར་ ལོ་
བསྐོར། །ཕུ་ན་གནས་ཆེན་གངས་དཀར་ཞུར་མོ་སོགས། །བྱིན་རླབས་ཅན་ གྱི་
སྒྲུབ་གནས་མང་བཞུགས་ཤིང་། ཁྱད་པར་གྲུབ་ཐོབ་དམ་པ་སངས་རྒྱས་ཀྱིས། །
རྩེ་གཅིག་སྒྲུབ་པ་སྙིང་པོར་མཛད་པའི་ཚེ། །ལྟ་བས་མི་ངོམ་རྗེ་བཙུན་སྤྱན་རས་
གཟིགས། །དངོས་སུ་ཞལ་ གཟིགས་ལུང་བསྟན་བརྙེས་པའི་ས། །དབེན་གནས་
དཀར་ཞེས་སྙན་པར་རབ་གྲགས་པ། །སྒྲུབ་གནས་མཆོག་འདིའི་རྒྱབ་ཀྱི་རི་བོ་
160 -



མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་གནས་བསྟོད་དངོས་གྲུབ་ཀུན་འབྱུང་སོགས། །
ནི། །གནས་འདིར་རྩེ་གཅིག་སྒྲུབ་པ་བྱེད་རྣམས་ལ། །རེ་དོགས་རྣམ་རྟོག་རླུང་
གིས་མི་གཡོ་ཞིང་། །རང་བཞིན་རྣམ་དག་ཆོས་དབྱིངས་ངང་ཉིད་དུ། །ལྷུན་གྲུབ་
འགྱུར་ མེད་ འདི་ ལྟར་ ཞོག་ ཅིག་ཅེས། །རྣམ་ འགྱུར་ མཚན་ མས་ ཐབས་ ཀྱིས་
འདོམས་པའི་ཕྱིར། །མཆོད་རྟེན་དབྱིངས་འདྲའི་བྲག་རི་ཆེན་པོ་ནི། །བརྟན་ཞིང་
མཐོ་ལ་བརྗིད་ཆགས་ལྷུན་གྲུབ་གནས། །སྒྲུབ་གནས་འདི་ཡི་རྒྱབ་རིའི་གཡས་
ཕྱོགས་ན། །སྔོན་ཚེ་རྗེ་བཙུན་དམ་པ་སངས་རྒྱས་ཀྱིས། །ཤིན་ཏུ་གསང་བར་རྩེ་
གཅིག་ སྒྲུབ་ མཛད་ པས། །གསང་ བའི་ བདག་ པོས་ བྱིན་ རླབས་ ལུང་ བསྟན་
བརྙེས། །ཤིན་ཏུ་ བགྲོད་ དཀའ་ མཁའ་ འགྲོ་ འདུ་ བའི་ གནས། །དབེན་ གནས་
གསང་ བའི་ བྲག་ རྫོང་ ལྷ་ དར་ཞེས། །སྙན་ པར་ རབ་ གྲགས་ འགྲོ་བའི་བསོད་
ནམས་ཞིང་། །སྒྲུབ་གནས་འདི་ཡི་རྒྱབ་རིའི་གཡོན་ངོས་ན། །སྔོན་ཚེ་གྲུབ་ཆེན་
དམ་པ་སངས་རྒྱས་ལ། །རྒྱལ་བའི་ཡབ་གཅིག་རྗེ་བཙུན་འཇམ་དབྱངས་ཀྱིས། །
ཞལ་བསྟན་བྱིན་རླབས་ ལུང་བསྟན་མཛད་པའི་ས། །འཇམ་དབྱངས་ཕུག་ཅེས་
ཀུན་ཏུ་ སྙན་ པར་ གྲགས། །རྒྱལ་བ་ཀུན་ གྱི་མཁྱེན་བརྩེ་ནུས་པའི་གཟུགས། །
རིགས་གསུམ་མགོན་པོས་གནས་འདི་ བྱིན་གྱིས་བརླབས། །སྲས་བཅས་རྒྱལ་
བའི་འཕྲིན་ལས་ནུས་པའི་གཟུགས། །ལྷ་སྐུ་ཕྱག་མཚན་ཡིག་འབྲུ་སྣ་ཚོགས་པ། །
བྲག་རིའི་ངོས་ལ་རང་བྱུང་དུ་བྱོན་པ། །འགྲོ་བའི་བསོད་ནམས་ཞིང་དུ་ལྷམ་མེར་
གནས། །སྔོན་བྱོན་དམ་པ་མང་པོས་བྱིན་རླབས་ཤིང་། །དཔའ་བོ་མཁའ་འགྲོ་
སྤྲིན་ལྟར་འདུ་བའི་གནས། །སྒྲུབ་གནས་འདི་རུ་རྣམ་དག་ཁྲིམས་ལྡན་གྱིས། །རྩེ་
གཅིག་བསྒྲུབས་ན་རྟོགས་པ་མྱུར་དུ་ཐོབ། །དམ་ཉམས་འཆལ་བ་འདྲེ་ཅན་རྣམས་
ཀྱིས་ནི། །སྒྲུབ་གནས་འདི་ལ་ལྟ་བའང་མི་བཟོད་དེ། །གལ་ཏེ་རྨོངས་པའི་ང་རྒྱལ་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གྱིས་ འོངས་ ཀྱང་། །དཀར་ ཕྱོགས་ སྐྱོང་ བའི་ སྲུང་ མ་ རྣམས་ འཁྲུགས་ ཏེ། །མི་
བཟོད་སེར་བ་གནམ་ལྕགས་འབེབས་བྱེད་ཅིང་། །བྲག་རི་ཉིལ་ནས་ཐམས་ཅད་
ཕུང་ལ་འདེབས། །ཚེ་འདི་བློས་བཏང་ངེས་འབྱུང་སྐྱོ་ཤས་དང་། །འགྲོ་ལ་སྙིང་
རྗེའི་དབང་གིས་གནས་ན་ནི། །དཀར་ཕྱོགས་སྐྱོང་བ་རྣམས་ ཀྱིས་མཐུན་རྐྱེན་
སྒྲུབ། །ཉམས་ དགའ་ བཀྲ་ ཤིས་ ཡ་ མཚན་ ལྟས་ མང་ འབྱུང་། །གངས་ རི་ ལས་
འོངས་ མཆོད་ཡོན་རྒྱུན་མི་འཆད། །དུས་བཞིར་འཆར་བའི་མེ་ཏོག་སྣ་ཚོགས་
བཀྲ །རང་བྱུང་བདུག་སྤོས་སྣ་ཚོགས་དྲི་ངད་འཐུལ། །འཇིག་རྟེ་མུན་སེལ་སྲིད་
པའི་སྒྲོན་མེ་ཟུང་། །མཁའ་འགྲོ་དཀར་པོའི་དོ་ཤལ་དང་བཅས་པ། །འོད་ཀྱི་དྲྭ་བ་
ཕྱོགས་བཅུ་ཀུན་ཏུ་འགྱེད། །བཅུད་ལེན་བཟའ་བཅའ་སྣ་ཚོགས་ཚར་དུ་དངར། །
བྲག་རིའི་ངོས་ལས་འོང་བའི་ཉལ་འགྲོའི་རྒྱུན། །ལྷུང་ལྷུང་སིལ་སིལ་སྙན་པའི་གླུ་
དབྱངས་སྒྲོག །རྒྱལ་སྲས་ཀུན་ཏུ་བཟང་པོའི་སྨོན་ལམ་མཐུས། །གྲུབ་པའི་རང་
བྱུང་མཆོད་པའི་སྤྲིན་ཚོགས་འདི། །སྔོན་བྱོན་རྩ་བརྒྱུད་བླ་མ་ཐམས་ཅད་དང་། །
གནས་འདིར་བཞུགས་པའི་ཡི་དམ་མཆོག་གསུམ་དང༌། །དཔའ་བོ་མཁའ་འགྲོ་
ཐམས་ཅད་མཉེས་ཕྱིར་འབུལ། །ལུས་སྲོག་མི་རྟག་ནམ་མཁའི་ཆུ་འཛིན་དང༌། །
ལོངས་སྤྱོད་མི་རྟག་རྩྭ་རྩའི་ཟིལ་པ་ལྟར། །མཐོང་ནས་ཡིད་འབྱུང་སྐྱོ་ཤས་དྲག་པོ་
ཡིས། །དབེན་ པའི་ གནས་ སུ་ སྒྲུབ་ པ་ མཐར་ ཕྱིན་ཤོག །ཡུན་ རིང་ དྲིན་ གྱིས་
བསྐྱངས་པའི་མ་རྒན་རྣམས། །སྲིད་མཚོ་ ཉམ་ངའི་གནས་ནས་འདོན་པ་ལ། །
མཁྱེན་བརྩེ་ནུས་མཐུ་ཐོགས་པ་མི་མངའ་བ། །རིགས་གསུམ་མགོན་པོ་ལྟ་བུར་
བདག་གྱུར་ཅིག །མཐོང་དང་ཐོས་དང་དྲན་དང་རེག་པས་ཀྱང་། །འགྲོ་བ་ཀུན་ལ་
ཕན་དང་བདེ་སྟེར་བ། །མི་ཕམ་བླ་མ་དམ་པ་སངས་རྒྱས་དང༌། །མཚུངས་པར་
- 162 -



མང་ཡུལ་སྐྱིད་གྲོང་གི་དབེན་གནས་ཁྲིམས་ལྡན་གླིང་གི་གནས་བསྟོད་དངོས་གྲུབ་ཀུན་འབྱུང་སོགས།
འགྲོ་བའི་ ཉེར་ འཚོར་འགྱུར་བར་ཤོག །ཅེས་པ་དམ་ པ་ སངས་ རྒྱས་ ཀྱི་སྒྲུབ་
གནས་དབེན་གནས་དཀར་ལ་བསྟོད་པ་གྲུབ་པའི་གླུ་དབྱངས་ཞེས་བྱ་བ་འདི་ནི།
དགེ་སློང་ཡེ་ཤེས་རྒྱལ་མཚན་གྱིས་དབེན་གནས་དཀར་གྱི་མཁའ་འགྲོའི་གསང་
ཕུག་ཏུ་སྦྱར་བའོ།། །། །
- 163 -



༄༅། །དད་ལྡན་འགའ་ཞིག་ལ་གདམས་པའི་བསླབ་བྱའི་
རིམ་པ་དངོས་གྲུབ་ཀུན་འབྱུང་
བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། སྔོན་བྱོན་རྒྱལ་དང་རྒྱལ་སྲས་བགྲང་ཡས་
ཀྱིས། །འདུལ་བར་མ་ནུས་ སྙིགས་དུས་འགྲོ་རྣམས་ལ། །ལྷག་པར་བརྩེ་བའི་
མགོན་པོ་ཐུགས་རྗེ་ཅན། །ཟླ་མེད་སྟོན་པ་ཤཱཀྱའི་རྒྱལ་པོར་འདུད། །མགོན་དེས་
གང་ ལ་ ཆོས་ ཀྱི་ སྲིད་ གཏད་ པ། །རྒྱལ་ ཚབ་ མི་ ཕམ་ མགོན་ དང་ འཇམ་ པའི་
དབྱངས། །ཤིང་ རྟ་ ཆེན་ པོ་ ཀླུ་སྒྲུབ་ཐོགས་མེད་སོགས་། །ཐུབ་བསྟན་ གས ལ་
མཛད་རྣམས་ལ་སྙིང་ནས་འདུད། །གངས་རིའི་ར་བས་བསྐོར་བའི་ཡུལ་ལྗོངས་
འདིར། །རྒྱལ་བསྟན་སྤེལ་ ལ་ རྒྱལ་ བ་ རང་ཉིད་དང༌། །མཚུངས་ པར་བསྔགས་
འོས་ རྗེ་ བཙུན་ ཆོས་ ཀྱི་ རྗེ། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས་། །རབ་འབྱམས་རྒྱལ་དང་རྒྱལ་སྲས་མ་ལུས་པའི། །མཁྱེན་བརྩེ་ནུས་པ་
གཅིག་ཏུ་བསྡུས་པའི་གཟུགས། །བཀའ་དྲིན་མཚུངས་མེད་རྩ་བའི་བླ་མ་ལ། །
གསོལ་བ་འདེབས་སོ་བྱིན་གྱིས་བརླབ་ཏུ་གསོལ། །བཀའ་དང་བསྟན་བཅོས་
ཀུན་གྱིས་ དགོངས་ པའི་དོན། །སྔོན་བྱོན་དམ་པ་རྣམས་ ཀྱི་མཛད་པའི་སྲོལ། །
རྒྱལ་བའི་བསྟན་ལ་ཇི་ལྟར་སློབ་པའི་ཚུལ། །ཇི་ལྟར་ནུས་བཞིན་ཅུང་ཟད་བྲི་བར་
བྱ། །ཚེ་འདིའི་བྱ་བྱེད་བྱིས་པའི་རྩེད་མོ་ལྟར། །མཐོང་ནས་དོན་མེད་བྱ་བས་མ་
གཡེང་པར། །དལ་བའི་རྟེན་ལ་སྙིང་པོ་ལེན་འདོད་པའི། །སྐལ་ལྡན་རྣམས་ཀྱིས་
- 164 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང༌། །
ཚུལ་འདི་མཉན་པར་བྱ། །ཐོག་མེད་དུས་ནས་ ཁམས་གསུམ་གནས་འདི་རུ། །
ལས་ཉོན་རླུང་ཤུགས་དྲག་པོས་བདས་བདས་ནས། །སྐད་ཅིག་ངལ་བསོ་མེད་
པར་འཁོར་ཞིང་འཁྱམས། །ཕལ་ཆེར་མི་ཁོམ་མུན་པའི་གཏིང་དུ་ལུས། །བླ་མ་
མཆོག་གི་ཐུགས་རྗེའི་ལྕགས་ཀྱུ་ཡིས། །ངན་སོང་ངན་འགྲོའི་གཏིང་ནས་ལེགས་
དྲངས་ཏེ། །དལ་བརྒྱད་འབྱོར་བཅུའི་རྟེན་བཟང་འདི་འདྲ་ཐོབ། །མཇལ་དཀའ་
རྒྱལ་བའི་བསྟན་པ་མཆོག་དང་མཇལ། །ཡར་ལ་མཐོ་རིས་ཐར་པར་འགྲོ་བྱེད་
དམ། །མར་ལ་ངན་སོང་གཏིང་དུ་འགྲོ་བར་བྱེད། །སྐྱིད་སྡུག་འདམ་ཀ་ རང་ལ་
བྱུང་དུས་འདིར། །རང་གིས་རང་ཉིད་མ་བསླུས་པ་ཞིག་ བྱ། །སྤུན་པ་འཕྱར་ལ་
ཀུན་ནས་ངལ་བ་བཞིན། །བྱ་བ་ངན་པས་རྣམ་པར་གཡེངས་གཡེངས་ནས། །དོན་
མེད་ངང་ལ་མི་ཚེ་ཕལ་ཆེར་འདས། །སྙིང་རུལ་བདག་ལ་བླ་མས་ཐུགས་རྗེས་
གཟིགས། །གཏན་དུ་ཕན་པའི་དམ་ཆོས་མི་བྱེད་པར། །ཚེ་འདིར་ངལ་ལ་ཕྱི་མར་
ཕུང་བའི་རྒྱུ། །སྡིག་པའི་ལས་ཀྱིས་ཉིན་མཚན་འདའ་བྱེད་པ། །བདག་གི་སྙིང་ལ་
གདོན་ཆེན་སུ་ཞིག་ཞུགས། །ས་སྟེང་འདི་ན་རང་ལས་གཅེས་པ་དང༌། །རང་ལས་
གལ་ཆེ་སུ་ཡང་ཡོད་མིན་པས། །རང་ལ་རང་གིས་གནོད་པ་མི་བྱ་བར། །རང་ལ་
ཕན་པའི་དམ་ཆོས་སྤྱད་པར་བྱ། །དེ་རིང་རང་ཡང་མི་འཆིའི་གདེང་མེད་ཀྱང་། །
གཏན་དུ་སྡོད་རྩིས་གྲབས་གཤོམ་བརྒྱ་བྱེད་པ། །འཆི་བདག་གཤིན་རྗེས་བཟུང་
ཚེ་མི་འགྱོད་དམ། །ད་ལྟ་ཉིད་ནས་སྡིག་སྤོང་དགེ་བསྒྲུབ་བྱ། །སང་གི་དུས་དང་
འཇིག་རྟེན་ཕྱི་མ་གཉིས། །བདག་ལ་སྔོན་དུ་གང་འོང་ཆ་མེད་པས། །མ་འོངས་
བསམ་ རྒྱའི་བློ་ངན་འདི་དོར་ནས། །ད་ལྟ་ཉིད་ནས་ཆོས་ལ་འབད་པར་བྱ། །
གྲོགས་པོ་ངན་པ་དག་དང་འགྲོགས་བྱས་ན། །རྫུན་དང་ ཕྲ་མ་ ཚིག་རྩུབ་ངག་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འཁྱལ་ སོགས། །མི་དགེ་ཐམས་ཅད་ངང་གིས་འཕེལ་འགྱུར་བས། །སྡིག་ པའི་
གྲོགས་པོ་དུག་བཞིན་སྤང་བ་བྱ། །གང་ཞིག་དམ་པའི་གྲོགས་ལ་བརྟེན་བྱས་ན། །
དེ་ཡི་ཡོན་ཏན་ རིམ་ གྱིས་ འགོ་འགྱུར་བས། །དགེ་བའི་ བཤེས་དང་ དགེ་བའི་
གྲོགས་པོ་ལ། །བརྟེན་ནས་སྒོ་གསུམ་དགེ་ལ་སྦྱར་བར་བྱ། །སྡུག་བསྔལ་རྨི་ལམ་
དུ་ཡང་མི་འདོད་ཅིང་། །སྡུག་བསྔལ་རྒྱུ་ནི་ལས་ངན་ཉིད་ཡིན་པས། །དུས་སྐབས་
ཀུན་ཏུ་རང་གི་སྒོ་གསུམ་ལ། །དྲན་ཤེས་བག་ཡོད་བརྟན་པོས་བྱ་ར་བྱ། །འཁོར་
བ་སྤྱི་དང་བྱེ་བྲག་ངན་སོང་གི །སྡུག་བསྔལ་མེ་འོབས་འདྲ་བས་ཆེར་འཇིགས་
ནས། །སྙིང་ནས་ དཀོན་ མཆོག་ གསུམ་ ལ་ སྐྱབས་འགྲོ་ཞིང་། །དེ་ཡི་བསླབ་བྱ་
ཉམས་པ་མེད་པར་བྱ། །ས་སྟེང་འདི་ན་སྐྱེས་པ་མ་ལུས་འཆི། །འདུས་པ་འབྲལ་
ཞིང་བསགས་པ་མ་ལུས་འཛད། །མཐོན་པོ་རྣམས་ཀྱང་དམའ་མོར་ལྷུང་འགྱུར་
བས། །སྲིད་ལ་ཞེན་ལོག་ངེས་འབྱུང་བསྒོམ་པར་བྱ། །འཁོར་བའི་གནས་ལས་
ངེས་པར་ཐར་འདོད་ན། །རྣམ་དག་བསླབ་པ་གསུམ་ལ་བསླབ་དགོས་པས། །
ཕྱོགས་ གླང་ གྲགས་ པའི་ གཞུང་ ལུགས་ ལ་ སྦྱངས་ཏེ། །ཡང་ དག་ ལམ་ བཟང་
རིགས་པས་རྙེད་པར་བྱ། །རྣམ་དག་ལམ་བཟང་མ་ལུས་འབྱུང་བའི་གཞི། །རྒྱལ་
བ་སྲས་བཅས་ཀུན་གྱིས་བསྔགས་པའི་གནས། །དམ་ཆོས་འདུལ་བའི་གཞུང་ལ་
ལེགས་ སྦྱངས་ ཏེ། །རང་ གི་ ཁས་ བླངས་ བསླབ་ ཁྲིམས་ དག་ པར་ བྱ། ཁམས་
གསུམ་འཁོར་བའི་སེམས་ཅན་འདི་དག་ཀུན། །ཐོག་མེད་དུས་ཀྱི་ཕ་མ་ཉིད་ཡིན་
ཞིང་། །ཡང་ཡང་དྲིན་གྱིས་བསྐྱངས་ པའི་ཚུལ་བསམས་ནས། །དེ་དག་དོན་དུ་
སེམས་མཆོག་བསྐྱེད་པར་བྱ། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས། །
ཀུན་མཁྱེན་རྒྱལ་ བའི་ གོ་འཕང་ཐོབ་འདོད་ན། །ཕ་རོལ་ ཕྱིན་ པའི་ གཞུང་ ལ་
- 166 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང༌། །
ལེགས་སྦྱངས་ཏེ། །ས་དང་ལམ་ལ་ངེས་པ་རྙེད་པར་བྱ། །ཐོག་མེད་དུས་ནས་
ཁམས་གསུམ་འཁོར་བ་འདིར། །འཆིང་བྱེད་བདག་འཛིན་འགོང་པོ་འདི་ཡིན་
པས། །ཟབ་ མོ་ དབུ་ མའི་ གཞུང་ ལ་ལེགས་སྦྱངས་ནས། །དྲི་མེད་ རིགས་ པས་
བདག་འཛིན་འདུལ་བར་བྱ། །གནས་གསུམ་གཞལ་བྱ་ཚད་མས་མ་ངེས་ན། །
ཀུན་མཁྱེན་གོ་འཕང་ཐོབ་པར་མི་ནུས་པས། །མངོན་པའི་གཞུང་ལ་ཚུལ་བཞིན་
རབ་ སྦྱངས་ནས། །ཤེས་ བྱའི་ གནས་རྣམས་ མ་ ལུས་ཤེས་ པར་ བྱ། །རྒྱལ་བའི་
བཀའ་དང་དགོངས་འགྲེལ་བསྟན་བཅོས་རྣམས། །གཅིག་ཏུ་བསྡུས་ནས་ཉམས་
སུ་ལེན་པའི་ཚུལ། །བྱང་ཆུབ་ལམ་གྱི་རིམ་པའི་མན་ངག་རྣམས། །རྒྱུད་ལྡན་བླ་
མའི་ཞལ་ལས་ཤེས་པར་བྱ། །ངེས་འབྱུང་བྱང་སེམས་ཡང་དག་ལྟ་བ་ལ། །སྦྱངས་
ནས་བླ་མེད་ཐེག་པའི་སྣོད་གྱུར་ཚེ། །རྡོ་རྗེ་སློབ་དཔོན་མཆོག་ལས་དབང་ནོས་
ཏེ། །སྐུ་བཞིའི་ས་བོན་སེམས་ལ་ཐེབས་པར་བྱ། །དེ་ཚེ་བླ་མ་མཆོག་དང་དཀྱིལ་
འཁོར་ པའི། །ལྷ་ཚོགས་ཐམས་ཅད་དཔང་དུ་ལེགས་བཞག་སྟེ། །ཇི་ལྟར་ ཁས་
བླངས་དམ་ཚིག་སྡོམ་པ་རྣམས། །རང་ སྲོག་ ལས་ ཀྱང་ གཅེས་པར་བསྲུང་བར་
བྱ། །གསང་ཆེན་རྒྱུད་སྡེ་རྒྱ་མཚོའི་སྙིང་པོའི་དོན། །བློ་བཟང་རྒྱལ་བ་གཉིས་པའི་
ཐུགས་ཀྱི་བཅུད། །ཟབ་ལམ་རིམ་པ་གཉིས་ཀྱི་རྣལ་འབྱོར་ལ། །འཁྲུལ་མེད་ངེས་
པ་བརྟན་པོ་བཙལ་བར་བྱ། །དེ་ལྟར་ཡོངས་རྫོགས་ལམ་ལ་ངེས་རྙེད་ཚེ། །ཚེ་འདི་
བློས་བཏང་དབེན་པའི་རི་སུལ་དུ། །ཐུན་བཞིའི་རྣལ་འབྱོར་མཆོག་ལ་ལེགས་
གནས་ནས། །རྩེ་གཅིག་སྒྲུབ་པས་དལ་འབྱོར་དོན་ཡོད་བྱ། །སྨྲ་མཁན་ནེ་ཙོའི་ཁ་
ཏོན་ཇི་བཞིན་དུ། །རང་གིས་མི་སྒྲུབ་གཞན་ལ་གདམས་པ་འདི། །དམ་པ་རྣམས་
ཀྱི་ཐུགས་ཁྲེལ་གནས་ཡིན་ཡང་། །གཞན་གྱིས་བསྐུལ་ཕྱིར་གོ་སླའི་ཚིག་གིས་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྦྱར་། །དགེ་བ་འདི་ཡིས་འགྲོ་བ་མ་ལུས་པ། །བློ་བཟང་རྒྱལ་བའི་བསྟན་པ་ལ་
ཞུགས་ནས། །ཚང་ལ་མ་ནོར་ལམ་བཟང་བསྒྲུབ་བྱས་ཏེ། །མྱུར་དུ་སྨིན་ཅིང་གྲོལ་
བ་ཉིད་གྱུར་ཅིག །རྒྱུན་ཏུ་ཁ་ཏོན་དུ་བྱེད་ཚེ་སྨོན་ལམ་གྱི་ཚིག་ཏུ་བྱེད་ན། རང་
སྲོག་ལས་ཀྱང་གཅེས་པ་བསྲུང་བར་བྱ། ཞེས་པ་ལྟ་བུ་རྣམས་སྲུང་བར་ཤོག་ཅེས་
པ་ལྟ་བུར་འདོན་པ་བསྒྱུར་རོ། །ཞེས་པ་འདི་ནི་དད་ལྡན་དགེ་སློང་བློ་བཟང་
ལེགས་སྒྲོལ་གྱིས་བསླབ་བྱ་སྙིང་ལ་བཅང་ཆོག་པ་ཀུན་ལ་ཕན་པ་འདི་ལྟ་བུ་ཞིག་
དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་
ཐམས་ཅད་ལས་རྣམ་པར་རྒྱལ་བའི་གླིང་དུ་སྦྱར་བའོ།། །། །
༈ ན་མོ་གུ་རུ་མུ་ནི་ཨིནྡྲ་ཡ། རྒྱལ་བ་ཀུན་གྱི་ཐུགས་ རྗེ་གཅིག་བསྡུས་
ནས། །རྒྱལ་བའི་བསྟན་པ་སྤེལ་བར་མཛད་པ་ལ། །རྒྱལ་བ་ཉིད་དང་མཚུངས་
པའི་ བཀའ་ དྲིན་ ཅན། །རྒྱལ་ ཀུན་ ངོ་ བོ་ འཇམ་ མགོན་ བླ་ མར་ འདུད། །རབ་
འབྱམས་རྒྱལ་བ་མ་ལུས་འདུས་པའི་སྐུ། །བརྒྱད་ཁྲི་བཞི་སྟོང་ཆོས་ཕུང་སྒྲོག་པའི་
གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །འཇམ་མགོན་བླ་མའི་
ཞབས་ལ་གསོལ་བ་འདེབས། །ཐོག་མེད་དུས་ནས་ལས་ཉོན་ཀླུང་ཤུགས་ཀྱིས།
ཁྱེར་ནས་ མཐའ་ མེད་ སྲིད་མཚོར་ བྱིང་ བ་ བདག །ཐབས་མཁས་ཐུགས་ རྗེའི་
ལྕགས་ ཀྱུས་ འདྲེན་ མཛད་ པ། །སྐྱབས་ མགོན་ ཐུགས་ རྗེ་ ཅན་ ལ་ གསོལ་ བ་
འདེབས། །ཉོན་མོངས་དུག་གསུམ་གཅོང་ནད་ཀྱིས་ཟིན་ནས། །སྡུག་བསྔལ་ཟུག་
རྔུས་རྒྱུན་ཏུ་མནར་བ་བདག །དམ་ཆོས་བདུད་རྩིའི་སྨན་གྱིས་གསོ་མཛད་པ། །
བཀའ་དྲིན་མཚུངས་མེད་བླ་མར་གསོལ་བ་འདེབས། །ཤེས་རབ་མིག་ཟུམ་ཉོན་
- 168 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང༌།
མོངས་ གདོན་ ཆེན་ གྱིས། །ཟིན་ ནས་ ཉམ་ ངའི་ ལམ་ དུ་ འཁྱམས་ པ་ བདག །
ཐུགས་རྗེའི་ཕྱག་གིས་བཟུང་ནས་འཁྲིད་མཛད་པ། །བཀའ་དྲིན་འཁོར་མེད་བླ་
མར་གསོལ་བ་འདེབས། །སྔོན་བྱོན་དམ་པ་ཀུན་གྱིས་ཡལ་བོར་ཞིང་། །བླང་དོར་
ལྟ་ ལ་ བློ་ གྲོས་ མིག་ མེད་ པས། །གར་ འགྲོའི་ གཏོལ་ མེད་ ཉམ་ ངར་ ལྷུང་ བ་
བདག །འདྲེན་མཛད་བླ་མ་མཆོག་ལ་གསོལ་བ་འདེབས། །རབ་འབྱམས་ཞིང་དུ་
བཙལ་ཡང་རྙེད་དཀའ་བ། །ཚང་ལ་མ་ནོར་འཇམ་མགོན་སྙན་བརྒྱུད་ཀྱི། །མན་
ངག་ཟབ་མོ་གསལ་བར་སྟོན་མཛད་པ། །མཚུངས་མེད་བླ་མ་མཆོག་ལ་གསོལ་བ་
འདེབས། །སྙིགས་དུས་ སངས་ རྒྱས་མཐོང་བའི་ སྐལ་མེད་ལ། །རྒྱལ་རྣམས་ཐ་
མལ་ཚུལ་གྱིས་ཆོས་སྟོན་པར། །གསུངས་ཕྱིར་མ་ནོར་ལམ་སྟོན་བླ་མ་ལ། །སྙིང་
གི་ཁོང་ནས་གུས་པས་གསོལ་བ་འདེབས། །མ་ནོར་ལམ་སྟོན་བླ་མའི་སྐུ་ལུས་
ལ། །རྒྱལ་བ་ཐམས་ཅད་བཞུགས་ པར་གསུངས་པས་ན། །སྐྱབས་གསུམ་ཀུན་
འདུས་དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
ལམ་བཟང་ཚུལ་བཞིན་འདོམས་པའི་བཤེས་གཉེན་ནི། །སངས་རྒྱས་ཀུན་འདུས་
ཉིད་ དུ་ ཡིད་ ཆེས་ ནས། །རྟག་ཏུ་མོས་ གུས་ རྩོལ་ མེད་ སྐྱེ་བ་ དང༌། །ཅི་ གསུང་
བཀའ་བཞིན་སྒྲུབ་པར་བྱིན་གྱིས་རློབས། །སྐྱིད་ཀྱང་མི་འཚེངས་སྡུག་ཀྱང་མི་ཕུང་
བའི། །ཚེ་ཐུང་འདི་ཡི་བྱ་བ་ཅི་བྱས་ བླ། །ལམ་བཟང་འདི་འདྲ་ ཕྱིས་ནས་རྙེད་
དཀའ་བས། །རྩེ་གཅིག་སྒྲུབ་པ་ནུས་པར་བྱིན་གྱིས་རློབས། །ལོག་པའི་བཤེས་
དང་སྡིག་པའི་གྲོགས་པོ་ཡི། །དབང་དུ་སྐད་ཅིག་ཙམ་ཡང་མི་གཏོང་ཞིང་། །ལྟར་
སྣང་ཕྱོགས་རེ་བ་ཡིས་མི་ཚིམ་པར། །གཞུང་ལུགས་གདམས་པར་འཆར་བར་
བྱིན་གྱིས་རློབས། །དལ་འབྱོར་རྙེད་དཀའ་ཚེ་ལ་ལོང་མེད་ཅིང་། །ལས་འབྲས་མི་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསླུ་འཁོར་བའི་སྡུག་བསྔལ་རྣམས། །ཡང་ཡང་བསམ་ནས་ཞེན་ལོག་སྐྱོ་ཤས་
ཀྱིས། །རྣམ་དག་ལམ་བཟང་སྒྲུབ་པར་བྱིན་གྱིས་རློབས། །ཐོག་མེད་དུས་ཀྱི་དྲིན་
ཅན་ ཕ་མ་རྣམས། །བཟོད་ དཀའི་ སྡུག་ བསྔལ་ བརྒྱ་ ཡིས་ མནར་ བའི་ ཚུལ། །
བསམས་ནས་བཟོད་གླགས་མེད་ པའི་ སྙིང་ རྗེ་ ཡིས། །བྱང་ཆུབ་སེམས་མཆོག་
འབྱོངས་ པར་ བྱིན་གྱིས་རློབས། །དུས་གསུམ་རྒྱལ་ བ་ མ་ ལུས་ གཤེགས་ པའི་
ཤུལ། །རྒྱལ་སྲས་དམ་པ་ཀུན་གྱི་གཞུང་ལམ་མཆོག །ཐབས་ཤེས་ཆ་ཚང་ལམ་
གྱི་རིམ་པ་ལ། །སྒྲུབ་པ་སྙིང་པོར་བྱེད་པར་བྱིན་གྱིས་རློབས། །མདོར་ན་དེང་ནས་
ཚེ་ རབས་ ཐམས་ཅད་ དུ། །ཚང་ལ་མ་ནོར་རྒྱལ་བ་དགྱེས་ པའི་ ལམ། །འཇམ་
མགོན་སྙན་བརྒྱུད་ལམ་བཟང་འདི་ཉིད་དང༌། །རྨི་ལམ་དུ་ཡང་འབྲལ་བར་མ་
གྱུར་ཅིག །རྒྱལ་བའི་བསྟན་པ་གནས་དང་འཕེལ་བ་ནི། །གང་གི་མཐུ་ལ་ངེས་
པར་རག་ལས་པ། །མ་ནོར་ལམ་བཟང་སྟོན་པའི་བླ་མ་མཆོག །སྐུ་ཚེ་བརྟན་ཞིང་
འཕྲིན་ལས་རྒྱས་གྱུར་ཅིག །ལམ་བཟང་སྒྲུབ་ལ་བར་དུ་གཅོད་པའི་གེགས། །ཕྱི་
ནང་ཉེར་ འཚེ་ མ་ལུས་ཞི་བ་དང༌། །གནས་དང་ གྲོགས་དང་ཡོ་བྱད་ལ་སོགས་
པ། །དམ་ཆོས་སྒྲུབ་པའི་མཐུན་རྐྱེན་ཀུན་ཚང་ཤོག །སྐྱེ་བ་ཀུན་ཏུ་ཡང་དག་བླ་མ་
དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་ལམ་མ་
ནོར་བར་སྟོན་པའི་བླ་མ་སྐྱབས་གསུམ་ཀུན་འདུས་ཀྱི་ངོ་བོར་བལྟས་ནས་གསོལ་
བ་འདེབས་ཤིང་ཐུགས་རྗེ་བསྐུལ་བ་དང་། སྒྲུབ་པ་སྙིང་པོར་བྱེད་པའི་སྨོན་ཚིག་
འདི་ལྟ་བུ་ཞིག་མང་ཐོས་སྒྲུབ་ལ་བརྩོན་པའི་བཤེས་གཉེན་ཆེན་པོ་དགའ་ལྡན་
མྱང་རོང་བླ་ཟུར་སྐལ་བཟང་ཕུན་ཚོགས་ཀྱིས་བསྐུལ་བ་ལ་བརྟེན་ནས། བླ་མ་
- 170 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང་།
དམ་པའི་ཞབས་རྡུལ་སྤྱི་བོའི་རྒྱན་དུ་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་
ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ།། །།
༈ ན་མོ་གུ་རུ་རཏྣ་ཏྲ་ཡཱ་ཡ། གང་ལ་སྙིང་ནས་མཆོད་ཅིང་གསོལ་བཏབ་
ན། །སྲིད་དང་ཞི་བའི་རྒུད་པ་ཀུན་སེལ་ཞིང་། །ཅི་འདོད་དངོས་གྲུབ་ཡིད་བཞིན་
སྩོལ་མཛད་པ། །བླ་མ་རིན་པོ་ཆེ་ལ་གསོལ་བ་འདེབས། །ཐོག་མེད་དུས་ནས་
ཁམས་གསུམ་འཁོར་བ་འདིར། །སྐད་ཅིག་ངལ་བསོ་མེད་པར་འཁྱམས་འཁྱམས་
ཀྱང་། །ད་དུང་སུན་དང་སྐྱོ་བ་མི་སྐྱེ་བ། །སྙིང་མེད་བདག་ལ་བླ་མས་ཐུགས་རྗེས་
གཟིགས། །ཞིང་ཁམས་ཀུན་ཏུ་བཙལ་ཡང་རྙེད་དཀའ་བ། །བློ་བཟང་རྒྱལ་བའི་
མདོ་ སྔགས་ བསྟན་ པ་ དང་། །མཇལ་ ཡང་ ཚེ་ འདིའི་ སྣང་ བས་ མི་ཚེ་ འདས། །
རྨོངས་ཆེན་བདག་ལ་བླ་མས་ཐུགས་རྗེས་གཟིགས། །ད་ནི་ནམ་མཇུག་ཆད་ཁའི་
བུང་བ་ལྟར། །གློ་བུར་ཉིད་དུ་མི་འཆིའི་གདེང་མེད་ཅིང༌། །འཆི་ཚེ་རེ་ས་གཞན་ན་
མ་མཆིས་ པས། །ཐུགས་རྗེས་གཟིགས་ཤིག་ བླ་མ་རིན་པོ་ཆེ། །འཇིགས་རུང་
ཁམས་གསུམ་འཁོར་བའི་བཙོན་ར་ལ། །སྐད་ཅིག་ཙམ་ཡང་ཆགས་ཞེན་མི་སྐྱེ་
བར། །གཏིང་ནས་སྐྱོ་ཤས་ངེས་འབྱུང་ཤུགས་དྲག་གིས། །ཐར་པའི་ལམ་སྣ་ཟིན་
པར་བྱིན་གྱིས་རློབས། ཁམས་གསུམ་འཁོར་བར་གནས་པའི་འགྲོ་འདི་ཀུན། །
བདག་གི་མ་ཉིད་ཡིན་པར་རྒྱལ་བས་གསུངས། །བྱམས་དང་སྙིང་རྗེ་བྱང་སེམས་
ཤུགས་དྲག་གིས། །རྒྱལ་སྲས་སྤྱོད་ལ་སློབ་པར་བྱིན་གྱིས་རློབས། །ཚོགས་དྲུག་
དབང་པོའི་ཡུལ་དུ་གང་སྣང་ཀུན། །མ་རིག་འཁྲུལ་ངོར་བདེན་བདེན་འདྲར་སྣང་
ཡང་། །བརྟགས་ ན་ རྨི་ ལམ་ ཡུལ་ དང་ འདྲ་ བར་ གསུང་། །རང་ སེམས་ གནས་
ལུགས་རྟོགས་པར་བྱིན་གྱིས་རློབས། །གསང་ཆེན་རྒྱུད་སྡེ་རྒྱ་མཚོའི་སྙིང་པོའི་
- 171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཅུད། །དམ་ཚིག་སྡོམ་པ་དག་པ་གཞིར་བཟུང་ནས། །ཟབ་ལམ་བླ་མ་ལྷ་ཡི་རྣལ་
འབྱོར་མཆོག །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཆོས་འཁོར་པདྨའི་ཟེའུ་
འབྲུའི་ ལྟེ་བ་ལ། །བདེ་ ཆེན་ མགོན་ པོ་ བླ་ མ་ ལྷག་པའི་ལྷ། །ཞབས་སེན་འོད་
ཆགས་བརྟན་པར་བཞུགས་པ་ལ། །རྩེ་གཅིག་གསལ་སྣང་ཐོན་པར་བྱིན་གྱིས་
རློབས། །བླ་མ་ལྷ་དང་རང་སེམས་དབྱེར་མེད་ལ། །རེ་དོགས་ཚེ་འདིའི་སྣང་བས་
མི་གཡེང་བར། །སྤྱོད་ལམ་ཀུན་ཏུ་རྩེ་གཅིག་བསྒོམས་བྱས་ནས། །བདེ་ཆེན་འོད་
གསལ་འཆར་བར་བྱིན་གྱིས་རློབས། །མདོར་ན་འདི་ཕྱི་བར་དོ་ཐམས་ཅད་དུ། །
བླ་མ་རྡོ་རྗེ་འཆང་དབང་བསྒོམ་པ་ལས། །ལྷག་པའི་ཉམས་ལེན་བྱ་རྒྱུ་གཞན་མེད་
པས། །སྙིང་ པོའི་ གནད་འདི་ ཟིན་ པར་ བྱིན་གྱིས་རློབས། །བཀའ་དྲིན་མཚུངས་
མེད་རྗེ་བཙུན་བླ་མ་ཡིས། །ཚེ་རབས་ཀུན་ཏུ་འབྲལ་མེད་རྗེས་བཟུང་སྟེ། །ལོག་
པའི་ ལམ་ དུ་ སྐད་ ཅིག་ མི་ ཆོར་ བར། །ཕ་ རྗེས་ བུ་ ཡིས་ ཟིན་ པར་ བྱིན་ གྱིས་
རློབས། །སྙིགས་དུས་འགྲོ་བ་འདི་ཀུན་ཤིན་ཏུ་རྨོངས། །བདེ་བ་འདོད་ཀྱང་སྡུག་
བསྔལ་ རྒྱུ་ ལ་ རྔམ། །བླང་ དོར་ སྟོན་ པའི་ བཤེས་ གཉེན་ རྙེད་ དཀའ་ བས། །རྗེ་
བཙུན་བླ་མ་སྐུ་ཚེ་བརྟན་གྱུར་ཅིག །རྒྱལ་དང་རྒྱལ་སྲས་ཀུན་གྱི་ཐུགས་རྗེ་དང། །
རྟེན་ཅིང་འབྲེལ་འབྱུང་བསླུ་མེད་བདེན་པའི་མཐུས། །དད་ལྡན་བདག་གི་སྨོན་
པའི་ གནས་འདི་རྣམས། །འགྲོ་ ཀུན་ དོན་ དུ་ ངེས་ པར་ འགྲུབ་གྱུར་ཅིག །ཅེས་
གསུང་རབ་ཀུན་གྱི་སྙིང་པོའི་གནད་བསྡུས་པ་འཆི་ཁར་སེམས་ལ་བཅང་ཆོག་
པའི་མན་ངག་ཤིན་ཏུ་གསལ་ཞིང་གོ་བདེ་བ་ཉུང་ངུ་ཞིག་ཅིས་ཀྱང་དགོས་ཞེས་
གཉའ་ནང་སློབ་ཟུང་དགེ་སློང་སྐལ་བཟང་ཐུབ་བསྟན་གྱིས་ནན་གྱིས་བསྐུལ་བ་
ལ་བརྟེན་ནས། བླ་མ་དམ་པ་རྣམས་ཀྱི་བཀའ་འབངས་དགེ་སློང་ཡེ་ཤེས་རྒྱལ་
- 172 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང་། །
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་
ལམ་བཟང་པོ་ལ་བགྲོད་པར་གྱུར་ཅིག ། །
༈ ན་མོ་གུ་རུ། གང་གི་འཕྲིན་ལས་འོད་ཟེར་ཕྲ་མོས་ཀྱང་། །མ་རིག་མུན་
པ་མ་ལུས་སེལ་མཛད་པ། །རྗེ་བཙུན་བླ་མ་ཉིན་མོར་བྱེད་པའི་འོད། །བདག་སྙིང་
པདྨོའི་ཟེའུ་འབྲུར་ རྟག་ཏུ་ བཞུགས། །རབ་ འབྱམས་ རྒྱལ་ བའི་ དབུས་ན་ པད་
དཀར་ལྟར། །ཆེས་ཆེར་བསྔགས་ཤིང་སྙིང་སྟོབས་ཕུལ་བྱུང་བ། །རྩོད་དུས་འགྲོ་
བའི་བླ་མ་ཐུགས་རྗེ་ཅན། །སྟོན་པ་མཉམ་མེད་དེ་ལ་སྙིང་ནས་འདུད། །མགོན་
དེས་གང་ལ་ཆོས་ཀྱི་སྲིད་གཏད་པ། །རྒྱལ་ཚབ་མི་ཕམ་མགོན་དང་འཇམ་པའི་
དབྱངས། །རྒྱལ་བས་ལུང་བསྟན་ཤིང་རྟ་ཆེ་རྣམས་ལ། །སྙིང་ནས་གུས་པའི་ཡིད་
ཀྱིས་གསོལ་བ་འདེབས། །ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། །
རྒྱལ་ཀུན་ངོ་བོ་བློ་བཟང་གྲགས་པའི་དཔལ། །ཡབ་སྲས་བརྒྱུད་པར་བཅས་པ་
ཐམས་ཅད་ལ། །སྒོ་གསུམ་གུས་པ་ཆེན་པོས་གསོལ་བ་འདེབས། །རབ་འབྱམས་
རྒྱལ་བ་ཀུན་གྱི་གསང་བ་གསུམ། །དུས་འདིར་ངུར་སྨྲིག་རོལ་ གར་ འཛིན་པ་
ཅན། །བཀའ་དྲིན་མཉམ་མེད་རྗེ་བཙུན་བླ་མ་ལ། །མི་ཕྱེད་དད་པ་བརྟན་པོས་
གསོལ་བ་འདེབས། །འདི་ཕྱིའི་ལེགས་ཚོགས་ཀུན་གྱི་སྒོ་གཅིག་པུ། །དྲིན་ཅན་བླ་
མ་ཉིད་དུ་གསུངས་པས་ན། །སྙིང་ནས་ཡིད་ཆེས་དད་གུས་དྲག་པོ་ཡིས། །ཅི་
གསུངས་ བཀའ་བཞིན་བསྒྲུབ་པར་བྱིན་གྱིས་རློབས། །ཐོག་མེད་དུས་ནས་ མི་
ཁོམ་གནས་སུ་འཁྱམས། །བརྒྱ་ལམ་ཐོབ་པའི་དལ་བའི་རྟེན་འདི་ཡང་། །འབྲས་
མེད་སྦུན་པ་འཕྱར་བཞིན་དོན་མེད་འདས། །ཚེ་ལྷག་དོན་ལྡན་བྱེད་པར་བྱིན་གྱིས་
རློབས། །རྟག་ འཛིན་མུན་ པས་ རང་ སེམས་བསྒྲིབས་ བསྒྲིབས་ནས། །འཇིགས་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རུང་ངན་འགྲོའི་གཡང་ཁར་སླེབ་ནས་གདའ། །ཀྱེ་མ་ཀྱི་ཧུ་ད་ རེ་ས་གཞན་མ་
མཆིས། །ངན་སོང་འཇིགས་ལས་སྐྱོབས་ཤིག་དཀོན་མཆོག་མཁྱེན། །འཁོར་བའི་
གནས་ན་བདེ་སྡུག་ཅི་མཆིས་པ། །ཐམས་ཅད་རང་རང་ལས་ལས་འབྱུང་བར་
གསུངས། །བླུན་རྨོངས་བདག་ནི་ གཞན་ ལ་ ལེ་ལན་བདའ། །ལས་ འབྲས་ སྤང་
བླང་ཤེས་པར་བྱིན་གྱིས་རློབས། །མཐའ་མེད་འཁོར་བའི་བཙོན་ཁང་ར་བ་ན། །
ལས་ཉོན་ལྕགས་སྒྲོག་དག་གིས་དམ་བཅིངས་ནས། །སྐད་ཅིག་ཙམ་ཡང་འཁྱོག་
ཐབས་མ་མཆིས་པས། །འཁོར་བའི་རྩ་བ་ཆོད་པར་བྱིན་གྱིས་རློབས། །ཐོག་མེད་
དུས་ཀྱི་དྲིན་ཅན་ཕ་མ་ཀུན། །སྡུག་བསྔལ་བཟོད་གླགས་མེད་པ་འདི་འདྲ་ཡང་། །
བདག་ནི་ད་དུང་བ་སྤུ་གཡོ་འགུལ་མེད། །བྱམས་དང་སྙིང་རྗེ་འབྱོངས་པར་བྱིན་
གྱིས་རླབས། །ཆོས་རྣམས་ཀུན་གྱི་རྩ་བར་རང་གི་སེམས། །གདོད་ནས་སྤྲོས་པའི་
མཐའ་ དང་ བྲལ་ གྱུར་ ཀྱང་། །མཐར་ འཛིན་ འཆིང་ བ་ དམ་ པོས་ བདག་ རྒྱུད་
བཅིངས། །མཐའ་བྲལ་གནས་ལུགས་རྟོགས་པར་བྱིན་གྱིས་རློབས། །ལྷ་དང་བླ་
མའི་སྤྱན་སྔར་དབང་བླངས་ཀྱང་། །འགྲམ་རྩ་མེད་པར་ཁང་བརྩེགས་འདོད་པ་
བཞིན། །དམ་ཚིག་སྡོམ་པ་མ་ལུས་ཡལ་བར་དོར། །འཇིགས་རུང་བདག་ལ་བླ་
མས་ཐུགས་རྗེས་གཟིགས། །མདོར་ན་དུས་དང་གནས་སྐབས་ཅིར་གྱུར་ཀྱང་། །
བསླུ་མེད་དྲིན་ཅན་བླ་མ་ལས་གཞན་ན། །རེ་སའི་སྐྱབས་གནས་གང་ནའང་མ་
མཆིས་ པས། །འདི་ཕྱིར་བར་དོ་གསུམ་དུ་ཐུགས་ རྗེས་ཟུངས། །དཔལ་ལྡན་བླ་
མའི་དམ་ཚིག་ལ་གནས་ཏེ། །ས་ལམ་རིམ་གྱིས་བགྲོད་པ་མཐར་ ཕྱིན་ནས། །
སྟོབས་བཅུ་མངའ་བའི་གོ་འཕང་ཐོབ་གྱུར་ཏེ། །མར་གྱུར་འགྲོ་བ་ཀུན་ཀྱང་སྒྲོལ་
བར་ཤོག །ཅེས་ལམ་ཆ་ཚང་ལ་བག་ཆགས་འཇོག་ཕྱིར་སྨོན་ལམ་དུ་བྱ་བའི་ཚུལ་
- 174 -



༧
དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང་།
འདི་ལྟ་བུ་ཞིག་དགོས་ཞེས་ཕྱག་མཛོད་བློ་བཟང་དགའ་བས་ནན་གྱིས་བསྐུལ་
བའི་ངོར། ཕྱོགས་བྲལ་རྒྱལ་ཁམས་མྱུལ་བའི་བཙུན་པ་ཡེ་ཤེས་རྒྱལ་མཚན་གྱིས་
སྦྱར་བའོ། །འདིས་ཀྱང་བསྟན་པ་རིན་པོ་ཆེ་ཡུན་རིང་དུ་གནས་པར་གྱུར་ཅིག །
༈ ན་མོ་གུ་རུ་མུ་ནི་ཨནྡཱ་ཡ། ཕྱོགས་བཅུའི་ཞིང་བཞུགས་རྒྱལ་བ་ཐམས་
ཅད་ལས། །སྙིགས་དུས་འགྲོ་ལ་ཐུགས་རྗེ་ཆེས་ལྷག་པ། །ཟླ་མེད་སྟོན་པ་ཤཱཀྱའི་
རྒྱལ་པོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བྱང་ཕྱོགས་
དམུ་རྒོད་གདུལ་དཀའི་འགྲོ་རྣམས་ལ། །རྒྱལ་བ་ཀུན་ལས་ལྷག་པའི་ཐུགས་རྗེ་
ཅན། །རྗེ་བཙུན་བླ་མ་བློ་བཟང་གྲགས་པ་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །ཨ་ཏི་ཤ་དང་ འཇམ་མགོན་བླ་མ་ཡི། །ཐུགས་བཅུད་མདོ་
སྔགས་ཡོངས་སུ་རྫོགས་པའི་ལམ། །སྟོན་མཛད་དྲིན་ཅན་རྩ་བའི་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྣམ་དཀར་ལས་ཀྱིས་དལ་
བའི་རྟེན་ཐབས་ཀྱང་། །དོན་མེད་ཚེ་འདིའི་བྱ་བས་གཡེངས་ གཡེངས་ཤིང་། །
བཞག་ཏུ་འོས་པ་དམ་པའི་ཆོས་ལ་བྱ། །དལ་འབྱོར་སྟོང་ལོག་མཁན་ལ་ཐུགས་
རྗེས་གཟིགས། །སངས་རྒྱས་ལས་ཀྱང་དཀོན་པའི་གདམས་པ་མཆོག །འཇམ་
མགོན་བླ་མའི་བསྟན་དང་མཇལ་གྱུར་ཀྱང༌། །སེམས་ལ་ཆོས་ཀྱི་བག་ཆགས་ཅང་
མ་ཐེབས། །སྙིང་རུལ་བདག་ལ་བླ་མས་ཐུགས་རྗེས་གཟིགས། །དེ་རིང་རང་ཡང་
མི་འཆིའི་གདེང་མེད་ཀྱང་། །ཆགས་སྡང་རེ་དོགས་བསམ་བརྒྱ་མང་པོ་ཡིས། །
གཏན་དུ་སྡོད་རྩིས་ གྲབས་གཤོམ་བརྒྱ་བྱེད་པ། །རྟག་འཛིན་ཅན་ལ་བླ་མས་
ཐུགས་ རྗེས་ གཟིགས། །རབ་བྱུང་ སོ་ཐར་ སྡོམ་ པ་ བླངས་ ལགས་ ཀྱང་། །ལས་
འབྲས་ཚུལ་ལ་ཡིད་ཆེས་མ་རྙེད་པས། །ཉིན་མཚན་ཀུན་ཏུ་ཉེས་ལྟུང་ཆར་བཞིན་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འབབ། །ངན་འགྲོ་རྒྱུ་ཚོགས་བདག་ལ་ཐུགས་རྗེས་གཟིགས། །མཁན་སློབ་སྤྱན་
སྔར་འཕགས་པའི་རིགས་བཞི་དང་། །དགེ་སྦྱོང་ཆོས་བཞི་སྒྲུབ་པར་ཁས་བླངས་
ནས། །གཞན་ལ་ཚིག་རྩུབ་སྐྱོན་བརྗོད་ལྷུར་ལེན་པ། །ངོ་ཚ་ཁྲེལ་མེད་བདག་ལ་
ཐུགས་རྗེས་གཟིགས། །ལུས་ལ་ཆོས་གོས་ངུར་སྨྲིག་བགོས་ལགས་ཀྱང་། །འཁོར་
བའི་གནས་ལ་སྐྱོ་བ་མ་སྐྱེས་པའི། །ཉིན་མཚན་ཀུན་ཏུ་འཁོར་བའི་རྒྱུ་སྒྲུབ་པ། །
དུད་འགྲོ་སེར་གཟུགས་ཅན་ལ་ཐུགས་རྗེས་གཟིགས། །བདག་སེམས་ཉོན་མོངས་
གདོན་གྱི་དབང་གྱུར་པས། །སྡོམ་གསུམ་བཅས་མཚམས་ཐམས་ཅད་ཡལ་བར་
བོར། །ཕྱི་མའི་གནས་སུ་འགྲོ་བ་ཅི་འདྲར་འགྱུར། །ཉམ་ཐག་བདག་ལ་ཐུགས་
རྗེས་གཟིགས་སུ་གསོལ། །སྔོན་ཆད་སྲོག་དབང་མ་འགགས་བླ་མའི་དྲིན། །ད་ནི་
ནམ་འཆི་ངེས་པ་མ་མཆིས་པས། །དོན་མེད་འཇིག་རྟེན་བྱ་བས་མི་གཡེང་པར། །
ཚེ་ལྷག་དོན་ལྡན་ནུས་པར་བྱིན་གྱིས་རློབས། །ལུས་སེམས་གདུང་བྱེད་ནད་དང་
གདོན་ལ་ སོགས། །མི་འདོད་རྐྱེན་ངན་ཅི་དང་ཅི་བྱུང་ཡང་། །རང་གི་ལས་ངན་
འབྲས་བུར་ཤེས་བྱས་ནས། །སྡུག་བསྔལ་དང་ལེན་ནུས་པར་བྱིན་གྱིས་རློབས། །
ཕྱི་ རོལ་ གནོད་ བྱེད་ གདོན་ བགེགས་ཚོགས་འདི་ དག །རང་ གི་ བདག་ འཛིན་
འགོང་པོའི་འཕྲུལ་ཉིད་དུ། །ཤེས་ནས་ལེ་ལན་གཞན་ལ་མི་བདའ་བར། །བདག་
འཛིན་གདོན་ཆེན་འདུལ་བར་བྱིན་གྱིས་རློབས། །འགྲོ་བ་འདི་ཀུན་དྲིན་ཅན་ཕ་མ་
ཉིད། །བྱང་ཆུབ་སྒྲུབ་པའང་འདི་དག་ལ་ལྟོས་པས། །ཀུན་ལ་སེམས་སྙོམས་བརྩེ་
བ་ཆེན་པོ་ཡིས། །བདག་པས་གཞན་གཅེས་འབྱོངས་པར་བྱིན་གྱིས་རློབས། །
མདོ་སྔགས་གསུང་རབ་ཀུན་གྱི་སྙིང་པོའི་དོན། །བློ་བཟང་རྒྱལ་བ་གཉིས་པའི་
ཐུགས་ཀྱི་བཅུད། །ཚང་ལ་མ་ནོར་ལམ་གྱི་རིམ་པ་ལ། །འཁྲུལ་མེད་ངེས་པ་རྙེད་
- 176 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང༌།
པར་བྱིན་གྱིས་རློབས། །འཁོར་བའི་གནས་ལ་ཡིད་འབྱུང་སྐྱོ་ཤས་དང་། །མ་གྱུར་
འགྲོ་ལ་བྱམས་དང་སྙིང་རྗེ་དང༌། །མཐའ་བྲལ་གནས་ལུགས་རྟོགས་པའི་ལྟ་བ་
རྣམས། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །མདོར་ན་དེང་ནས་ཚེ་རབས་
ཐམས་ཅད་དུ། །ལེགས་ཚོགས་ཀུན་གི་རྩ་བ་ཟླ་མེད་པ། །ཐེག་མཆོག་དགེ་བའི་
བཤེས་ཀྱིས་ རྗེས་བཟུང་ནས། །འཁྲུལ་མེད་ལམ་བཟང་བགྲོད་པར་བྱིན་གྱིས་
རློབས། །སྐྱེ་བ་ཀུན་ཏུ་ ཡང་ དག་ བླ་ མ་དང༌། །འབྲལ་མེད་ཆོས་ ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
གོ་འཕང་མྱུར་ཐོབ་ཤོག །ཅེས་པ་འདི་ནི་དགེ་སློང་སྐལ་བཟང་བསྟན་པ་དང་།
ཤངས་ དགའ་ ལྡན་ཆོས་ འཁོར་ གྱི་གྲྭ་རིགས་ནོར་བུ་རྒྱ་མཚོ། བློ་བཟང་བདེ་
ལེགས། དགེ་འདུན་དཔལ་བཟང་བཅས་དད་ལྡན་བཞིས་ནན་ཆེན་པོས་བསྐུལ་
བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་
དུ་སྦྱང་བའོ།། །།
༈ ན་ མོ་ གུ་ རུ་ རཏྣ་ ཏྲ་ ཡཱ་ ཡ། གང་ ལ་ བརྟེན་ ན་ བསླུ་ བ་ མེད་ པའི་
སྐྱབས། །བསླུ་མེད་བླ་མ་ཡི་དམ་དཀོན་མཆོག་གསུམ། །བཀའ་སྡོད་ཆོས་སྐྱོང་
སྲུང་མར་བཅས་རྣམས་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །ཆོས་
ལྡན་བསམ་པ་ལྷུན་གྱིས་གྲུབ་གྱུར་ཅིག །ལེགས་ཚོགས་ཀུན་གྱི་རྩ་བ་ཟླ་མེད་
པ། །མ་ནོར་ལམ་བཟང་སྟོན་པའི་དགེ་བའི་བཤེས། །སྐྱབས་གསུམ་ཀུན་འདུས་
ཉིད་དུ་ཡིད་ཆེས་ནས། །རྩེ་གཅིག་ གསོལ་འདེབས་བཀའ་བཞིན་བསྒྲུབ་པར་
བྱ། །ཐོག་མེད་དུས་ནས་ད་ལྟ་ཡན་ཆོད་དུ། ཁམས་གསུམ་འཁོར་བར་ངལ་བསོ་
མེད་པར་འཁོར། །ཕལ་ཆེར་ངན་སོང་ངན་འགྲོའི་གཏིང་ཉིད་དུ། །འཁྱམས་ཤིང་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྡུག་བསྔལ་ཟུག་རྔུས་རྒྱུན་དུ་མནར། །བླ་མ་མཆོག་གི་ཐུགས་ རྗེའི་ལྕགས་ཀྱུ་
ཡིས། །ངན་སོང་ངན་འགྲོའི་གཏིང་ནས་ལེགས་དྲངས་ཏེ། །བྱང་ཕྱོགས་ཐུགས་རྗེ་
ཆེན་ པོའི་ ཞིང་ ཁམས་ འདིར། །དལ་ བརྒྱད་ འབྱོར་ བཅུ་ ཚང་ བའི་ རྟེན་ བཟང་
ཐོབ། །ཐར་པ་དམ་པའི་གནས་སུ་ཡར་འགྲོའམ། །སླར་ཡང་ངན་སོང་ངན་འགྲོའི་
གཏིང་དུ་འགྲོ །གཏན་གྱི་བདེ་སྡུག་འདམ་ཀ་བྱུང་དུས་འདིར། །རང་གིས་རང་
ཉིད་མ་བསླུས་པ་ཞིག་བྱ། སྔོན་ཆད་རང་གིས་སྤྱོད་ཚུལ་ལ་བརྟགས་ན། །ཉོན་
མོངས་རེ་དོགས་འདི་ཡིས་བསླས་བསླུས་ནས། །དོན་མེད་བྱ་བས་དལ་བ་སྟོང་
ཟད་བྱས། །ད་ནི་ཚེ་ལ་དོན་ལྡན་ཉིད་དུ་བྱ། །སང་གི་དུས་དང་འཇིག་རྟེན་ཕྱི་མ་
གཉིས། །བདག་ ལ་ སྔོན་ དུ་ གང་ ཡོང་ གཡོལ་མེད་ཅིང་། །དེ་ རིང་ རང་ ཡང་ མི་
འཆིའི་གདེང་མེད་པས། །ད་ལྟ་ཉིད་དུ་ཆོས་ལ་འབད་པར་བྱ། །བཤེས་གཉེན་
འཁོར་གཡོག་ལོངས་སྤྱོད་ཅི་ཡོད་ཀྱང་། །རྣམ་ཤེས་འཇིག་རྟེན་ཕྱི་མར་འགྲོ་བའི་
ཚེ། །བདག་ལ་གང་གིའང་ཕན་པ་མ་མཆིས་པས། །རང་ལ་ཕན་ངེས་དམ་ཆོས་
སྤྱད་པར་བྱ། །སྔོན་ཆད་བསགས་པ་སྡིག་པའི་ལས་ལས་མེད། །ཕྱི་མའི་འགྲོ་ས་
ངན་སོང་ཉིད་དུ་ངེས། །དེ་ཚེ་བདག་གི་གནས་སྐབས་ཅི་འདྲར་འགྱུར། །མགོན་
སྐྱབས་མཛོད་ཅིག་བླ་མ་དཀོན་མཆོག་གསུམ། །འཁོར་བའི་གནས་ན་བདེ་སྡུག་
ཅི་མཆིས་པ། །ཐམས་ཅད་རང་རང་ལས་ལས་འབྱུང་བས་ན། །ད་ལྟ་རང་དབང་
རང་ལ་ཡོད་དུས་སུ། །སྡིག་སྤོང་དགེ་བ་སྒྲུབ་ལ་འབད་པར་བྱ། །སྐྱེས་པ་ཀུན་
འཆི་འདུས་པ་མ་ལུས་འབྲལ། །བསགས་པ་ཀུན་འཛད་མཐོན་པོའི་ཐ་མ་རྒུད། །
འཁོར་བའི་གནས་ན་ཡིད་བརྟན་མ་མཆིས་པས། །སྲིད་ལ་ངེས་འབྱུང་སྐྱོ་ཤས་
བསྒོམ་པར་བྱ། །འཁོར་བའི་གཙོན་རར་ལས་ཉོན་འཆིངས་བས་བཅིངས། །སྡུག་
- 178 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང་།
བསྔལ་གསུམ་གྱིས་བར་མེད་མནར་བའི་ཚུལ། །ཡང་ཡང་བསམ་སྟེ་བླ་མའི་མན་
ངག་ལ། །བརྟེན་ནས་ཐར་པའི་ལམ་བཟང་བཙལ་བར་བྱ། །ཚེ་འདི་བློས་བཏང་
དབེན་ པའི་ གནས་དག་ཏུ། །རྩེ་ གཅིག་ སྒྲུབ་པ་བྱེད་ པར་ མ་ནུས་ཀྱང་། །དུས་
འཚམས་ཉི་མར་བསྙེན་གནས་སྲུང་བ་དང༌། །རྒྱུན་དུ་དགེ་བའི་ལས་ལ་འབད་
པར་བྱ། །སྲིད་མཚོ་ཉམས་ངར་འཁྱམས་པའི་འགྲོ་འདི་རྣམས། །རང་གི་དྲིན་ཅན་
ཕ་མ་ཉིད་ཡིན་པར། །རྒྱལ་བས་གསུངས་ཕྱིར་དེ་དག་ལ་དམིགས་ནས། །བྱམས་
དང་སྙིང་རྗེ་བྱང་སེམས་བསྒོམ་པར་བྱ། ཁམས་གསུམ་འཁོར་བའི་སྡུག་བསྔལ་
ཐམས་ཅད་ཀྱི། །རྩ་བ་བདག་འཛིན་ཡིན་པར་རྒྱལ་བས་གསུངས། །དེ་ཕྱིར་བླ་མ་
དམ་པའི་མན་ངག་ལ། །བརྟེན་ནས་འཁོར་བའི་རྩ་བ་གཅད་པར་བྱ། །བཟང་ངན་
འཁྲུལ་པའི་སྣང་བ་གང་ཤར་ཡང་། །ཐམས་ཅད་རང་བློས་བཏགས་པ་ཙམ་ཞིག་
ལས། །བདེན་པར་གྲུབ་པ་རྡུལ་ཙམ་མ་མཆིས་པས། །དོན་དམ་སྟོང་པའི་གནས་
ལུགས་བསྒོམ་པར་བྱ། །མདོ་སྔགས་གསུང་རབ་ཀུན་གྱི་སྙིང་པོའི་དོན། །འཇམ་
མགོན་རྒྱལ་བ་གཉིས་པའི་ཐུགས་ཀྱི་བཅུད། །ཚང་ལ་མ་ནོར་བྱང་ཆུབ་ལམ་རིམ་
ལ། །ཉིན་རེ་བཞིན་དུ་བག་ཆགས་ཅི་ཐེབས་བྱ། །མདོར་ན་འདི་ཕྱི་བར་དོ་ཐམས་
ཅད་དུ། །བསླུ་མེད་བླ་མ་དཀོན་མཆོག་གསུམ་པོ་ལས། །གཞན་དུ་རེ་ ས་ གང་
དུའང་མ་མཆིས་པས། །ཐུགས་རྗེས་བཟུང་ལ་བྱིན་གྱིས་བརླབ་ཏུ་གསོལ། །བློ་སྣ་
ཆོས་ ལ་ ཕྱོགས་ པར་ བྱིན་གྱིས་རློབས། །ནམ་འཆི་ཆ་མེད་དྲན་ པར་ བྱིན་གྱིས་
རློབས། །རྩེ་གཅིག་སྐྱབས་འགྲོ་ནུས་པར་བྱིན་གྱིས་རློབས། །སྡིག་སྤོང་དགེ་བ་
སྒྲུབ་པར་བྱིན་གྱིས་རློབས། །ངེས་འབྱུང་རྣམ་དག་སྐྱེ་བར་བྱིན་གྱིས་རློབས། །
ཐར་པའི་ལམ་སྣ་ཟིན་པར་བྱིན་གྱིས་རློབས། །ཐེག་ཆེན་ཆོས་སྒོར་འཇུག་པར་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བྱིན་གྱིས་རློབས། །ལམ་བཟང་མངོན་དུ་འགྱུར་བར་ བྱིན་གྱིས་རློབས། །སྐྱེ་བ་
ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །ཅེས་དད་ལྡན་ཁྱིམ་པ་ལ་གདམས་པ་ཐར་པའི་གནས་སུ་བགྲོད་པའི་རིན་
པོ་ཆེའི་ཐེམ་སྐས་ཞེས་བྱ་བ་འདི་ནི། ལུགས་གཉིས་ལ་བློ་གྲོས་གསལ་ཞིང་དད་
སྟོབས་དང་ལྡན་པ་དྲུང་ཡིག་སྲི་ཆོད་སྲི་ཐར་གྱིས་འདི་ཕྱི་བར་དོ་གསུམ་དུ་སྙིང་ལ་
བཅང་ཆོག་པའི་ཆོས་ཀྱི་བསླབ་བྱ་ཞིག་དགོས་ཞེས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསལ་གཏན་གླིང་དུ་སྦྱར་བའོ། །
༈ ན་མོ་གུ་རུ་མུ་ནི་ཨིནྡྲ་ཡ། ཁམས་གསུམ་འགྲོ་བའི་བླ་མ་རྫོགས་སངས་
རྒྱས། །ཕན་བདེའི་འབྱུང་གནས་ལུང་རྟོགས་དམ་པའི་ཆོས། །ཚུལ་བཞིན་བསྒྲུབ་
མཛད་ཐེག་གསུམ་འཕགས་པའི་ཚོགས། །བླ་མ་དཀོན་མཆོག་གསུམ་ལ་སྙིང་
ནས་འདུད། །བསླུ་མེད་བླ་མ་ཡི་དམ་རྫོགས་སངས་རྒྱས། །བརྩེ་ལྡན་རྒྱལ་སྲས་
ཚོགས་རྣམས་མ་ལུས་པ། །ཉམ་ཐག་བདག་ལ་ཐུགས་རྗེས་དགོངས་མཛོད་ལ། །
སྨོན་པའི་གནས་འདི་འགྲུབ་པར་བྱིན་གྱིས་རློབས། །ཐོག་མེད་དུས་ནས་ལས་
ཉོན་ ཆུ་ ཀླུང་ རྒྱུན། །ཡུན་ དུ་ བསགས་ པ་ མཐའ་ མེད་ སྲིད་ མཚོ་ འདིར། །སྡུག་
བསྔལ་རྦ་རླབས་དྲག་པོས་གཡེངས་གྱུར་པ། །ཉམ་ཐག་བདག་ལ་ཐུགས་ རྗེས་
གཟིགས་སུ་གསོལ། །འཁོར་བའི་མཚོ་ཆེན་འདི་ལས་སྒྲོལ་བའི་གྲུ། །དལ་འབྱོར་
རྟེན་ཐོབ་རྒྱལ་བའི་བསྟན་པ་དང༌། །མཇལ་ཡང་དོན་མེད་བྱ་བས་དུས་འདའ་
བ། །དལ་འབྱོར་སྟོང་ལོག་མཁན་ལ་ཐུགས་རྗེས་གཟིགས། །ནམ་མཁའི་གློག་
དང་རྩ་རྩེའི་ཟིལ་པ་ལྟར། །སྐད་ཅིག་མྱུར་བ་ཉིད་དུ་འཆི་ངེས་ཀྱང་། །གཏན་དུ་
180 -



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང་། །
སྡོད་ རྩིས་ ལོ་བརྒྱའི་ གྲབས་ གཤོམ་མཁན། །རྟག་འཛིན་ཕྱི་གཤོལ་མཁན་ལ་
ཐུགས་རྗེས་གཟིགས། །ཚེ་འདིའི་གཉེན་འཁོར་མཛའ་གྲོགས་འདི་དག་ནི། །ཡུད་
ཙམ་ ཞིག་ནས་ སོ་སོར་གྱེས་འགྱུར་ཞིང་། །འཆི་ཚེ་སུ་ཡིས་ སུ་ ལའང་མི་ ཕན་
པས། །ཕན་ངེས་དམ་ཆོས་སྒྲུབ་པར་བྱིན་གྱིས་རློབས། །ད་ལྟ་མེ་ལྕེས་རེག་པའང་
མི་བཟོད་ཀྱང་། །རབ་འབར་དམྱལ་མེའི་ནང་དུ་བསྲེག་པའི་རྒྱུ། །བག་མེད་སྤྱོད་
པས་ཉིན་མཚན་དུས་འདའ་བ། །དམྱལ་མེའི་བུད་ཤིང་བདག་ལ་ཐུགས་ རྗེས་
གཟིགས། །སྔོན་ཆད་བསགས་པ་སྡིག་ལྟུང་ཉིད་ལས་མེད། །ཕྱི་མའི་འགྲོ་ས་ངན་
སོང་ཉིད་དུ་ངེས། །རེ་ས་གཞན་ན་མེད་དོ་དཀོན་མཆོག་མཁྱེན། །ངན་འགྲོའི་སྐྱེ་
སྒོ་ ལེགས་ པར་ བྱིན་ གྱིས་རློབས། །ཡིད་བཞིན་ནོར་ དང་ བཙན་དུག་ བརྗེ་ བ་
ལྟར། །ཚེ་འདིའི་བྱ་བ་འབའ་ཞིག་ལྷུར་བླངས་ནས། །བཞག་ཏུ་འོས་པ་དམ་པའི་
ཆོས་ལ་བྱས། །སེར་གཟུགས་ལས་ངན་ཅན་ལ་ཐུགས་རྗེས་གཟིགས། །ད་ནི་ལོང་
མེད་ཚེ་ལྷག་ཡུད་ཙམ་འདི། །དོན་མེད་བྱ་བས་ནམ་ཡང་མི་གཡེང་བར། །ཚུལ་
ཁྲིམས་རྣམ་པར་དག་པ་གཞིར་བཟུང་ནས། །དབེན་པར་རྩེ་གཅིག་སྒྲུབ་པར་བྱིན་
གྱིས་རློབས། །བླ་མ་མཆོག་ལ་རྩེ་གཅིག་གསོལ་འདེབས་ཤིང་། །ངེས་འབྱུང་བྱང་
སེམས་ཡང་དག་ལྟ་བ་དང་། །ཟབ་ལམ་རིམ་པ་གཉིས་ཀྱི་རྣལ་འབྱོར་རྣམས། །
མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །བདག་ལ་བློ་གཏད་ཤི་གསོན་འགྲོ་
རྣམས་ ཀྱང་། །བླ་ མ་ དཀོན་ མཆོག་ གསུམ་ གྱི་ ཐུགས་ རྗེའི་ མཐུས། །ངན་ སོང་
གནས་སུ་ནམ་ཡང་མི་ལྟུང་ཞིང་། །དལ་འབྱོར་རྟེན་བཟང་ཐོབ་པར་བྱིན་གྱིས་
རློབས། །བདག་ལ་དུས་གསུམ་དགེ་བ་ཅི་ཡོད་མཐུས། །ཚེ་རབས་ཀུན་ཏུ་བཤེས་
གཉེན་དམ་པ་ཡིས། །འབྲལ་བ་མེད་པར་རྗེས་སུ་འཛིན་པ་དང༌། །དེ་ཡི་མཐུ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ལས་ ལམ་ བཟང་ མཐར་ ཕྱིན་ ཤོག །ཅེས་ བློ་ ཆོས་ ལ་ བསྐུལ་ བའི་ གནད་ ཀྱི་
གདམས་ངག་འདི་ལྟ་བུ་ཞིག་དགོས་ཞེས་མི་ཕྱེད་པའི་དད་པ་དང་ལྡན་པ་ཤན་
ཆུང་བླ་མ་དགེ་སློང་ཡེ་ཤེས་ཕྱོགས་གླང་གིས་ནན་གྱིས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
འདིས་ཀྱང་འགྲོ་ཀུན་དམ་པའི་ཆོས་ལ་ཕྱོགས་པར་གྱུར་ཅིག ། །
༈ ན་མོ་གུ་རུ་རཏྣ་ཏྲ་ཡཱ་ཡ། དབྱིངས་སྤྲོས་བྲལ་ལྷ་ཡི་ལམ་ཡངས་པོར། །
སྐུ་རྣམ་པ་ཅིར་ཡང་སྟོན་མཛད་པ། །རྗེ་རིགས་ཀུན་ཁྱབ་བདག་རྡོ་རྗེ་འཆང་། །མི་
བདག་སྙིང་པདྨོའི་ཟེའུ་འབྲུར་བཞུགས། །སྔོན་ཐོག་མ་མེད་ནས་ད་ལྟའི་བར། །
ལས་ཉོན་མོངས་དབང་གིས་འཁོར་བར་འཁྱམས། །ད་འཇིགས་རུང་སྲིད་མཚོ་ཆེ་
འདི་ལས། །དུས་མྱུར་དུ་ཐར་བར་བྱིན་གྱིས་རློབས། །མ་རིགས་དྲུག་འཁོར་བའི་
མཚོ་ནང་ནས། །བདག་གཅིག་པུས་སྒྲོལ་བར་བྱེད་པ་ལ། །དུས་ནམ་ཡང་ཞུམ་པ་
མི་སྐྱེ་བའི། །སེམས་ སྙིང་སྟོབས་སྐྱེ་བར་བྱིན་གྱིས་རློབས། །བློ་མ་རིག་འཁྲུལ་
པའི་སྣང་བ་འདི། །གཉིད་ལོག་པའི་རྨི་ལམ་སྣང་བ་བཞིན། །དོན་བདེན་པར་
གྲུབ་པ་ཅང་མེད་པས། །སེམས་གནས་ ལུགས་རྟོགས་པར་བྱིན་གྱིས་རློབས། །
ཆོས་ ཀུན་ གྱི་ རྩ་ བ་ རང་ གི་ སེམས། །སེམས་ གདོད་ནས་ སྤྲོས་ དང༌ བྲལ་བའི་
དབྱིངས། །དབྱིངས་རིག་པ་དབྱེར་མེད་བླ་མ་ལྷ། །ལྷ་སེམས་སུ་འཆར་བར་བྱིན་
གྱིས་རློབས། །ལར་དུས་དང་གནས་སྐབས་ཅིར་གྱུར་ཀྱང་། །སྐྱབས་ཀུན་འདུས་
བླ་མ་ལྷག་པའི་ལྷ། །རང་སེམས་དང་དབྱེར་མེད་བསྒོམ་བྱས་ཏེ། །མཐར་ཐུགས་
ཡིད་འདྲེས་པར་བྱིན་གྱིས་རློབས། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་
མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་
- 182-



དད་ལྡན་འགའ་ཞིག་ལ་གདམས་པའི་བསླབ་བྱའི་རིམ་པ་དངོས་གྲུབ་ཀུན་འབྱུང༌། །
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པ་འདི་ནི་དད་སྟོབས་དང་
ལྡན་པ་དྲུང་ཡིག་བསོད་ནམས་ཚེ་བརྟན་གྱིས་རྒྱུན་དུ་སྙིང་ལ་བཅང་ཆོག་པའི་
གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ དད་ ལྡན་ བསོད་ ནམས་ དཔལ་ བཟང་ ལ་ དགེ་ བསྐུལ་ གྱི་བསླབ་བྱ་
བགྱིས་ པ་ ནི། ཨོཾ་སྭསྟི། རྒྱལ་ བ་ ཀུན་ ལས་ལྷག་ པའི་ཐུགས་ རྗེ་ཅན། །སྟོན་པ་
མཉམ་མེད་ཤཱཀྱའི་རྒྱལ་པོ་དང༌། །དབྱེར་མེད་དྲིན་ཅན་རྩ་བའི་བླ་མ་ལ། །སྙིང་
ནས་འདུད་དོ་ཐུགས་རྗེའི་སྤྱན་གྱིས་གཟིགས། །ཟས་ཀྱིས་ལྟོ་ཁེངས་ཙམ་གྱིས་མི་
ཚིམ་པར། །དལ་བའི་རྟེན་བཟང་དོན་ལྡན་བྱེད་འདོད་པའི། །དད་ལྡན་སློབ་མའི་
སེམས་ལ་ཕན་ཕྱིར་དུ། །ཐུབ་པའི་གསུང་བཞིན་བསླབ་བྱ་ཅུང་ཟད་བརྗོད། །ཚེ་
སྔོན་ལེགས་བྱས་མང་དུ་བསགས་པའི་མཐུས། །དལ་དང་འབྱོར་པ་ལྡན་པའི་རྟེན་
ཐོབ་ཀྱང་། །འཐོར་རླུང་དྲག་པོའི་དབུས་ན་མར་མེ་བཞིན། །སྐད་ཅིག་ཡུད་ཀྱིས་
འཇིག་ ལ་ ངེས་ པ་ མེད། །ཚེ་ འདིའི་ འདུ་ ལོང་ རྨི་ ལམ་ དཔལ་ དང་ འདྲ། །མཐོ་
དམའ་འགྱུར་ལྡོག་འབབ་ཆུའི་རྦ་དང་མཚུངས། །དེ་ཕྱིར་སྲིད་འབྱོར་དག་ལ་མི་
སྨོན་ པར། །གཏན་བདེའི་རྒྱུ་ཚོགས་སྒྲུབ་ལ་བརྩོན་པར་རིགས། །དཀར་ནག་
ལས་ཀྱི་འབྲས་བུ་མི་བསླུ་བས། །ཕྱི་མའི་གནས་སུ་བདེ་སྡུག་ཅིར་འགྱུར་བ། །ད་
ལྟ་ རང་གི་སྤྱོད་ལ་རག་ལས་པས། །སྡིག་སྤོང་དགེ་བ་བསྒྲུབ་ལ་བརྩོན་པར་
མཛོད། །སྲིད་འདིར་མཐོ་བ་ལྷ་ཡི་དཔལ་ཐོབ་ཀྱང་། །གནམ་དུ་འཕངས་པའི་
ཉག་ ཕྲན་ཇི་བཞིན་དུ། །སླར་ཡང་འོག་ཏུ་ལྟུང་བའི་ཆོས་ཅན་ལགས། །དེ་ཕྱིར་
ཐར་པ་དོན་དུ་གཉེར་བར་མཛོད། །གྲངས་མེད་བསྐལ་པར་གང་གི་མཚན་ཙམ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཡང་། །ཐོས་པར་དཀའ་ན་དེ་ཡི་ལེགས་བཤད་ལ། །འདོད་དགུར་སྤྱོད་པའི་སྐལ་
བཟང་ནམ་ཞིག་ཐོབ། །དེ་ཕྱིར་སངས་རྒྱས་ཆོས་ལ་མོས་པ་སྦྱོངས། །ལྷག་པར་དུ་
ཡང་ཚང་ལ་མ་ནོར་བའི། །འཇམ་མགོན་བླ་མའི་བསྟན་དང་མཇལ་དུས་འདིར། །
བཤེས་གཉེན་དམ་པ་རྣམས་ཀྱི་བཀའ་བཞིན་དུ། །ཉིན་རེ་བཞིན་དུ་བབ་ཆགས་
ཅི་ཐེབས་མཛོད། །དཀར་ནག་ལས་འབྲས་དུས་སུ་སྨིན་པ་ལ། །སུས་ཀྱང་བཅོས་
སུ་ བྱ་ཐབས་ མ་ མཆིས་ ཀྱང༌། །སླན་ ཆད་ སྡུག་བསྔལ་དྲག་པོ་མྱོང་བའི་ རྒྱུ། །
བཤགས་ཤིང་སྡོམ་ལ་འབད་པ་དྲག་པོ་མཛོད། །སྙིགས་མ་ལས་ཀྱང་ཆེས་ཆེར་
སྙིགས་དུས་འདིར། །བྱིན་རླབས་ཐུགས་ རྗེའི་ འཇུག་པ་ཆེས་མྱུར་བ། །སྙིགས་
མའི་མགོན་པོ་བདེ་གཤེགས་མཆེད་བརྒྱད་ཀྱི། །མཚན་བརྗོད་གཟུངས་སྔགས་
འདོན་ལ་བརྩོན་པར་མཛོད། །སྔོན་ཆད་བསླབ་བྱ་ཅུང་ཟད་བགྱིས་པ་ལ། །བུ་
ཁྱོད་སེམས་ལ་བཅངས་པ་འདུག་ཟེར་ཐོས། །དེ་མཐུན་གནས་ཚུལ་ཡི་གེ་རྟེན་
བཟང་བཅས། །འཕྲོད་པས་ཡིད་ལ་རབ་དགའ་ཆེན་པོ་ཐོབ། ཁྱོད་ཀྱི་ལྷག་བསམ་
བཞེད་པ་འགྲུབ་ཕྱིར་དུ། །འདིར་ཡང་སྙིང་དུ་བཅངས་པའི་སྐྱབས་འཇུག་བྱེད། །
ལུས་སེམས་མཛའ་བ་ཕྲ་མས་མ་ཕྱེ་ན། །སླར་ཡང་དངོས་སུ་ཕྲད་པའི་སྨོན་ལམ་
བགྱིད། །ཅེས་པ་འདི་ནི་དད་ལྡན་དྲུང་ཡིག་བསོད་ནམས་དཔལ་བཟང་གིས་རང་
རྒྱུད་ཆོས་ལ་བསྐུལ་བའི་བསླབ་བྱ་རྒྱུན་དུ་སྙིང་ལ་བཅང་ཆོག་པ་ཞིག་དགོས་ཞེས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་སྐྱེ་འགྲོ་ཐམས་ཅད་ཀྱི་སེམས་རྒྱུད་དམ་
པའི་ཆོས་ལ་འཇུག་པར་གྱུར་ཅིག ། ། །
- 184 -



༄༅། །དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་
ཟླ་ཤེལ་རབ་དཀར་ཞེས་བྱ་བ་
བཞུགས་སོ། །
ན་མོ་གུ་རུ་མཉྫ གྷོ་ཥཱ་ཡ། དྲན་པ་ཡིས་ཀྱང་གདུང་བ་ཀུན་སེལ་བ། །
འཇམ་མགོན་བླ་མའི་ཞབས་སེན་ཟླ་ཚེས་དཀར། །བདག་སྙིང་ཀུནྡའི་ཟེའུ་འབྲུར་
རྟག་བཞུགས་ལ། །རྨོངས་པའི་ཚ་གདུང་དྲུང་ནས་འབྱིན་པར་མཛོད། །གང་ཡང་
མ་སྦྱངས་རི་བོའི་ཕུག་དག་ཏུ། །སྙོམ་ལས་ངང་དུ་མི་ཚེ་ཡོལ་གྱུར་པ། །བདག་
འདྲར་སྡེ་སྣོད་འཛིན་པའི་མཁས་པ་ཡིས། །ཟབ་མོའི་གནས་དག་འབྲི་བར་ག་ལ་
རིགས། །ཡིད་བཞིན་མཚོ་ཡི་འཇིངས་ན་གནས་གྱུར་པ། །ནོར་བུས་གཙུག་རྒྱན་
བྲང་འགྲོའི་དབང་པོ་ཡིས། །གྲོང་ཁྲོད་སློང་མོ་སྤྱོད་པའི་དཀའ་ཐུབ་པར། །འཚོ་
བའི་བསོད་སྙོམས་སློང་བར་བྱའམ་ཅི། །འོན་ཀྱང་ཐག་རིང་ཡུལ་ནས་དད་ལྡན་
གྱིས། །བསམ་པ་དག་པས་བསྐུལ་བར་གྱུར་པས་ན། །མཚུངས་མེད་རྗེ་བཙུན་བླ་
མའི་བཀའ་དྲིན་གྱིས། །ཇི་ལྟར་ཐོས་པའི་དོན་འགའ་སྨྲ་བར་བྱ། །
དེ་ཡང་བཤེས་གཉེན་བསྟེན་ཚུལ་ལས་བརྩམས་ཏེ་དྲི་བ་མཛད་པ་རྣམས་
ཀྱི་ལན་མདོར་བསྡུས་ཚིགས་བཅད་དུ་བརྗོད་པ་འདི་ལྟར། སྙིང་ནས་ཆོས་བཞིན་
སྤྱོད་པར་འདོད་རྣམས་ཀྱིས། །བཤེས་གཉེན་དམ་པ་ཚུལ་བཞིན་བསྟེན་དགོས་
ཏེ། །དེ་མ་བསྟེན་པར་འདི་ཕྱིའི་ལེགས་ཚོགས་ཀུན། །འབྱུང་བའི་ཐབས་གཞན་
མེད་ཅེས་གསུངས་ཕྱིར་རོ། །བཤེས་གཉེན་བསྟེན་ཚུལ་དེ་ཡང་རྣམ་གཉིས་ཏེ། །
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསམ་དང་སྦྱོར་བས་ཚུལ་བཞིན་བསྟེན་པའོ། །དེ་ཡང་བསམ་སྦྱོར་གཉིས་ཀས་
བསྟེན་དགོས་ ཀྱི། །རེ་རེ་བ་ཡིས་ཆོག་པ་མ་ཡིན་ནོ། །བླ་མར་སྐྱོན་རྟོག་ལམ་
རྣམས་ཀུན་གྱི་གེགས། །དད་པ་སྦྱོང་བ་དངོས་གྲུབ་ཀུན་གྱི་གཞི། །དེ་ཕྱིར་སངས་
རྒྱས་དངོས་སུ་ལྟ་བྱེད་པའི། །དད་པ་ཡོན་ཏན་ཀུན་གྱི་རྩ་བ་ལགས། །དེ་ལྟར་
གསུང་རབ་ཀུན་ནས་བཀའ་སྩལ་ཏེ། །ཇི་སྐད་དུ་ཡང་རྒྱུད་དོན་བསྡུས་པ་ལས། །
དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་ཉིད་གསུངས་པར། །
ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་དང་
གཞན་ཡང་ ཇི་སྐད་དུ། །གང་གིས་འདྲེན་པ་ངེས་འབྱུང་ལ། །དད་པ་ཐེག་པའི་
མཆོག་ཡིན་ཏེ། །དེ་ཕྱིར་བློ་དང་ལྡན་པའི་མིས། །དད་ པའི་ རྗེས་སུ་འབྲང་བ་
བསྟེན། །མ་དད་པ་ཡི་མི་དག་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་
ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་དང་གྲུབ་མཆོག་དབེན་ས་པ་
ཡིས་ ཀྱང་། མདོར་ན་ ཉམས་ རྟགས་ ཆེ་ ཆུང་ གང་ སྐྱེས་ ཀྱང་། །དད་ པ་ཆེ་ ཆུང་
བསྒོམས་པའི་མཐུ་ཡིན་པས། །དངོས་གྲུབ་འབྱུང་གནས་དྲིན་ཅན་བླ་མ་ཡི། །
ཡོན་ཏན་བསམ་ཞིང་སྐྱོན་ནས་མི་བལྟ་བའི། །གདམས་པ་འདི་ཉིད་མཐིལ་དུ་
འཛིན་ པར་ ཤོག །ཅེས་ སོགས་ གསུང་ རབ་ དགོངས་ འགྲེལ་ བཅས་ པ་ ནས།
བསྔགས་ཤིང་གྲུབ་མཆོག་ཀུན་ཀྱང་མཐུན་པར་བཞེད། །དེ་ཡང་སྦྱོར་བས་ཚུལ་
བཞིན་མ་བསྟེན་པར། །སེམས་ལ་དད་པ་ཅུང་ཟད་བསྒོམས་ཙམ་གྱིས། །ས་ལམ་
ཡོན་ཏན་མ་ལུས་འགྲུབ་སྙམ་ན། །དེ་ལྟ་མིན་ཏེ་ས་ལམ་ཡོན་ཏན་ཀུན། །བཤེས་
གཉེན་དམ་པ་སྦྱོར་བས་ཚུལ་བཞིན་དུ། །བསྟེན་ལ་ངེས་པར་ལྟོས་ཞེས་ཐུབ་པས་
གསུངས། །ཇི་སྐད་དུ་ཡང་ཏིང་འཛིན་རྒྱལ་པོ་ལས། །ངས་ནི་རབ་ཏུ་བཟང་པོའི་
- 186 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
ཆོས་བཤད་ཀྱང་། ཁྱོད་ཀྱིས་ཐོས་ནས་ཡང་དག་མ་སྤྱད་ན། །ནད་པ་སྨན་གྱི་རྐྱལ་
པ་ཐོགས་པ་དག །བདག་གི་ནད་ནི་གསོ་བར་མི་ནུས་བཞིན། །ཞེས་དང་ཡོན་
ཏན་རིན་ཆེན་སྡུད་པ་ལས། །སློབ་མ་བཟང་པོ་བླ་མར་གུས་ལྡན་དེ་དག་གིས། །
བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཅི་ཕྱིར་ཞེ་ན་མཁས་པའི་ཡོན་
ཏན་དེ་ལས་འབྱུང་། །ཞེས་སོགས་གསུང་རབ་ཀུན་ལས་ལན་བརྒྱར་གསུངས། །
དེ་ལྟར་མ་ནོར་ལམ་སྟོན་དགེ་བའི་བཤེས། །བསམ་དང་སྦྱོར་བས་ཚུལ་བཞིན་
བསྟེན་པ་ནི། །བདེ་ལེགས་ཀུན་གྱི་རྩ་བ་ལགས་པས་ན། །ཚུལ་འདིར་འབད་པར་
རིགས་སོ་ཤེས་ལྡན་དག །འཇིགས་སར་ཉིན་གཅིག་འགྲོ་བའི་ས་མཁན་ཡང་། །
ལེགས་པར་བརྟགས་ནས་ཡིད་ཆེས་འཚོལ་དགོས་ན། །འདི་ཕྱི་གཏན་གྱི་མདུན་
མའི་རྩ་བ་དེ། །གང་བྱུང་ཙམ་གྱིས་ཆོག་པ་མ་ཡིན་པས། །དམ་པའི་བཤེས་ལ་
ངེས་པར་བསྟེན་དགོས་སོ། །དེ་ཡང་རྒྱལ་ཚབ་མི་ཕམ་མགོན་པོ་ཡིས། །བཤེས་
གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག །
དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་
བསྟེན། །ཅེས་གསུངས་པ་ལྟར་ཚུལ་ཁྲིམས་དག་པ་སོགས། །ཡོན་ཏན་བཅུ་ལྡན་
དགེ་བའི་ བཤེས་ གཉེན་ ཞིག །འབད་ པ་ དུ་ མས་ བཙལ་ནས་རྙེད་ པའི་ཚེ། །
བསམ་སྦྱོར་གཉིས་ཀའི་སྒོ་ནས་བསྟེན་དགོས་སོ། །དེ་ཡང་ཚ་བྲོ་བལྟས་པས་མི་
ཆོག་གི །ཡུན་དུ་བསྲིངས་ནས་བསྟེན་པར་བྱེད་དགོས་ཏེ། །ཐུབ་པའི་འཁྲུངས་
རབས་དག་ལས་འདི་སྐད་འབྱུང་། །དམ་པ་རྣམས་ནི་སུས་ཀྱང་མི་བསྲིང་སྟེ། །
དུལ་བའི་ཚུལ་གྱིས་དགེ་བ་བསྟེན་པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ། །
ཆེད་དུ་མ་བསྒོས་པར་ཡང་གོས་པར་འགྱུར། །ཞེས་དང་བྱང་ཆུབ་སེམས་དཔའི་སྡེ་
- 187 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མེས་པོའི་ཤུལ་བཞག་ལས།
སྣོད་ལས། །ས་དང་ལམ་དང་ཕ་རོལ་ཕྱིན་པ་དང་། །གཟུངས་དང་སྤོབས་པ་བསྔོ་
བ་སྨོན་ལམ་སོགས། །བཤེས་གཉེན་དག་ལ་བརྟེན་ནས་སྐྱེ་དགོས་ཞེས། །བསླུ་
མེད་བདེན་པ་གསུངས་པས་བཀའ་སྩལ་ཏོ། །དེ་ལྟར་སྦྱོར་བས་ཡུན་རིང་བསྟེན་
པ་ཡང་། །དྲུང་ན་བསྡད་པ་གཅིག་པུས་མི་ཆོག་གི །མཉེས་པ་གསུམ་གྱིས་མཉེས་
པར་བྱེད་དགོས་ཏེ། །བཀུར་སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་ནས་
བཤེས་ གཉེན་ བསྟེན་ བྱ་ ཞེས། །རྒྱལ་ བའི་ རྒྱལ་ ཚབ་ མི་ ཕམ་ མགོན་ པོས་
གསུངས། །མདོར་ན་ཆོས་ ཀྱི་ རྒྱལ་ པོ་ཙོང་ ཁ་ པས། །དེ་ནས་འདི་ཕྱིའི་ལེགས་
ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིག་པའི་རྩ་བ་ནི། །ལམ་སྟོན་
བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་
པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་
མཆོད་པས་མཉེས་པར་བྱེད། །ཅེས་གསུངས་འདི་ནི་བཤེས་གཉེན་བསྟེན་ཚུལ་
གྱི། །མན་ངག་སྙིང་པོ་མཐར་ཐུག་ལགས་པས་ན། །ཚུལ་འདིར་ངེས་པ་བརྟན་པོ་
འཚོལ་ བྱོས་ལ། །གཏན་གྱི་མདུན་མའི་རྩ་བ་ཚུགས་པར་མཛོད། །ཡང་འབྲོམ་
རིན་པོ་ཆེས་ཚན་ཅིག་གིས་འདུལ་བ་ལ་བརྟེན་ནས་སྔགས་ཅ་འབྱིད་སྔགས་ལ་
བརྟེན་ནས་འདུལ་བ་ཅ་འབྱིད་དེ། འདུལ་བ་སྔགས་ཀྱི་གྲོགས་སྔགས་འདུལ་བའི་
གྲོགས་སུ་སོང་བའི་ངའི་བླ་མའི་བཀའ་བརྒྱུད་མིན་པ་མེད། ཅེས་གསུངས་པའི་
དོན་ཇི་ལྟར་ཡིན་དང་། འདུལ་བ་སྔགས་ཀྱི་གྲོགས་སུ་འགྲོ་ཚུལ་དང་། སྔགས་
འདུལ་བའི་གྲོགས་སུ་འགྲོ་ཚུལ་དང༌། མདོ་སྔགས་ཟུང་འབྲེལ་གྱི་དོན་སོགས་ཇི་
ལྟར་ཡིན་གསུངས་པ་འདི་རྣམས་ཀྱི་ལན་བསམ་ཚོད་མདོར་བསྡུས་འབྲི་བ་ནི་
འདི་ལྟར། ཐུབ་པའི་གསུང་རབ་ཐམས་ཅད་གང་ཟག་གཅིག །འཚང་རྒྱའི་ཐབས་
- 188 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
མཆོག་ཡིན་པར་མ་གོ་བར། །ཕྱོགས་ལྷུང་བློ་ཡིས་ཐུབ་པའི་བཀའ་ལུང་ལས། །
ཚིག་གཅིག་སྤངས་ཀྱང་ཆོས་སྤོང་ཁོ་ན་ལགས། །སྔོན་ཚེ་རྒྱ་གར་འཕགས་པའི་
ཡུལ་དུ་ཡང་། །ཉན་ཐོས་སྡེ་པའི་གྲུབ་མཐའ་སྨྲ་བ་འགས། །སྟོང་ཕྲག་བརྒྱ་པ་ལ་
སོགས་ཤེར་ཕྱིན་དང༌། །རྒྱུད་སྡེའི་ཚོགས་རྣམས་ཐུབ་པའི་བཀའ་མིན་ཞེས། །
ཐེག་ཆེན་སྤོང་བར་བྱེད་པ་མང་དུ་བྱུང་། །ལྔ་བརྒྱ་ཐ་མར་གྱུར་པའི་དུས་མཐའ་
འདིར། །འགའ་ཞིག་རྟོག་གེའི་གཞུང་ལུགས་འོལ་སྤྱི་ཙམ། །ཤེས་ཚེ་གསུང་རབ་
མཐར་ ཐུག་ རྒྱུད་ སྡེའི་ དོན། །སྔགས་ ཀྱི་ ཚུལ་ ལ་རྣམ་ པར་ སུན་ འབྱེན་བྱེད། །
འགའ་ ཞིག་ སྔགས་ ལ་མོས་ བློ་ ལྟར་ སྣང་ གིས། །འདུལ་བའི་བཅས་མཚམས་
ཐམས་ཅད་རྩ་ལྟར་འདོར། །གཉིས་ཀའང་དམ་པའི་ཆོས་སྤོང་ཁོ་ནར་ཟད། །རྒྱལ་
དང་རྒྱལ་བའི་དམ་ཆོས་སྤངས་ན་ནི། །དཀོན་མཆོག་གསུམ་ལས་ཕྱི་རོལ་གྱུར་
པས་ན། །སངས་ རྒྱས་བསྟན་ པའི་ སྒོར་ ཡང་ མི་ ཆུད་ཅེས། །ཚད་ ལྡན་ དམ་ པ་
ཐམས་ཅད་མཐུན་པར་གསུངས། །འོན་ཀྱང་ཐུབ་བསྟན་འགྲིབ་ལ་ཐུག་པས་ན། །
ཕ་བསད་པ་ལ་རྒྱལ་རྔ་བརྡུངས་པ་ལྟར། །ཐུབ་པའི་ནང་མཛོད་འདུལ་བ་ཁྱད་
གསོད་པའི། །སྨྱོན་སྤྱོད་མཁན་ལ་གྲུབ་པ་ཐོབ་ཅེས་སྒྲོག །འདྲེས་བརླམས་པ་ལ་
ཡེ་ཤེས་བབ་ཅེས་ཟེར། །ས་བླ་འབྱུང་པོའི་ལྷང་འབོད་བྱུང་བ་དང༌། །ཡི་དྭགས་
མཐུ་ཡིས་ཉམས་སྣང་གསལ་ཙམ་ལ། །ལམ་གྱི་རྟོགས་པ་ཐོབ་པར་མངོན་རློམ་
བྱེད། །སྡོམ་གསུམ་བཅས་མཚམས་མིག་འབྲས་ལྟར་བསྲུང་ཞིང་། །ནང་དུ་རྡོ་རྗེ་
སེམས་ དཔའི་ རྣལ་ འབྱོར་ ལ། །གཅིག་ ཏུ་ གཞོལ་ བ་ གང་ ཡིན་ དེ་ དག་ ལ། །
གསང་སྔགས་པ་ཞེས་རྡོ་རྗེ་འཆང་གིས་བསྔགས། །དེ་ཕྱིར་འདུལ་བའི་བཅས་
མཚམས་ དག་ བྱེད་ པ། །བླ་ མེད་ ལམ་ གྱི་ ཡན་ ལག་ ཡིན་ པས་ན། །འདུལ་བ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྔགས་ཀྱི་གྲོགས་སུ་འགྱུར་རོ་ཞེས། །བཀའ་གདམས་གོང་མ་རྣམས་ཀྱི་བཞེད་པ་
ལགས། །ཕ་རོལ་ཕྱིན་པའི་ས་ལམ་བགྲོད་རྣམས་ཀྱིས། །རྡོ་རྗེ་ལྟ་བུའི་ཏིང་ངེ་
འཛིན་གྱིས་ནི། །གཉིས་སྣང་འཁྲུལ་པའི་བག་ཆགས་འཇོམས་བྱེད་པ། །གསང་
སྔགས་ལམ་ ལ་ ངེས་ པར་ལྟོས་ པར་ གསུངས། །ཚུལ་ འདི་ ཤིན་ཏུ་གསང་བའི་
གནས་ལགས་པས། །བླ་མ་མཆོག་གི་ཞལ་ལས་ཤེས་དགོས་ཀྱི། །ཡི་གེའི་ལམ་
ནས་འབྲི་བར་མི་ནུས་པས། །བློ་ལྡན་ཁྱོད་ལ་སྒོ་ཙམ་བསྟན་པ་ལགས། །ཀཱ་རི་ཀ་
ནས་དཔལ་ལྡན་འདུས་པའི་བར། །ལམ་གྱི་རིམ་པ་གཅིག་ཏུ་བསྒྲིགས་པ་ལ། །
སྐྱེས་བུ་ཆེན་པོའི་ཆོས་ལུགས་ཞེས་གྲགས་པ། །བཀའ་གདམས་རིན་པོ་ཆེ་ཡི་ཁྱད་
ཆོས་ ལགས། །བཤེས་ གཉེན་ བསྟེན་ ཚུལ་ ནས་ བཟུང་ ཟུང་ འཇུག་ བར། །མདོ་
སྔགས་གཉིས་ཀའི་ལམ་གྱི་གནད་མ་ལུས། །སྟན་ཐོག་གཅིག་ཏུ་ཉམས་སུ་ལེན་
པའི་ཚུལ། །ཚང་ལ་མ་ནོར་ལམ་གྱི་རིམ་པ་འདི། །ལྔ་བརྒྱའི་གཙུག་རྒྱན་མར་མེ་
མཛད་དཔལ་དང་། །བློ་བཟང་རྒྱལ་བ་གཉིས་པའི་བཀའ་དྲིན་ལས། །བྱུང་བར་
ངེས་ཀྱི་གཞན་དུ་རྙེད་དཀའ་བས། །ཚུལ་དེ་སོམས་ལ་རྩེ་གཅིག་གུས་པ་བསྐྱེད། །
མདོར་ན་ཆོས་ཀྱི་རྒྱལ་པོ་ཙོང་ཁ་པས། །དེ་ལྟར་རྒྱུ་དང་འབྲས་བུའི་ཐེག་ཆེན་
གྱི། །ལམ་མཆོག་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་
མཁས་པའི་དེད་དཔོན་གྱི། །མགོན་ལ་བརྟེན་ནས་རྒྱུད་སྡེ་རྒྱ་མཚོ་ཆེར། །ཞུགས་
ནས་ཡོངས་རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་
པར་བྱས། །ཞེས་གསུངས་འདི་ལ་ཡང་ཡང་སོམས་མཛོད་ལ། །མདོ་སྔགས་ཟུང་
དུ་འབྲེལ་བའི་ལམ་བཟང་ལ། །གཞན་དྲིང་མི་འཇོག་ངེས་པ་ཐོབ་པ་དང༌། །བག་
ཆགས་བརྟན་པོར་མཛོད་ཅིག་རིགས་ཀྱི་བུ། །ཡང་ལྟ་བའི་སྐོར་ལ་དྲི་བ་ཁ་ཤས་
- 190 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
འདུག་པ་བཤད་གཞི་ཆེ་བས་ཞིབ་ཏུ་བྲིས་ན་ཡི་གེ་མང་དུ་དོགས་ཤིང་། ཡི་གེ་ཉུང་
དུས་བརྡ་དོན་མི་འཇལ་བས་རྗེ་བླ་མའི་ལེགས་བཤད་རྒྱ་མཚོ་ལྟ་བུ་རྣམས་ལ་
ཞིབ་ཏུ་དཔྱད་ནས་ཤེས་པར་མཛོད་ཅིག །རྒྱལ་བའི་གསུང་རབ་ཀུན་གྱི་ནང་ནས་
ནི། །རབ་དང་ཕུལ་དུ་གྱུར་པ་རྒྱལ་བའི་ཡུམ། །ཤེས་རབ་ཕ་རོལ་ཕྱིན་པའི་མདོ་
སྡེའི་དོན། །ཟབ་མོའི་ལྟ་བ་ཇི་བཞིན་ཤེས་འདོད་ན། །ཤིང་རྟ་ཆེན་པོ་ཀླུ་སྒྲུབ་
ཡབ་ སྲས་ དང༌། །མི་ ཕམ་མགོན་དང་ ཐོགས་མེད་སྐུ་མཆེད་ ཀྱིས། །རྒྱལ་བའི་
གསུང་ རབ་དགོངས་དོན་བཀྲལ་བའི་ཚུལ། །ཚུལ་ གཉིས་ཤིང་རྟའི་སྲོལ་ཞེས་
མཁས་ལ་གྲགས། །གྲགས་པ་དེ་བཞིན་ཤིང་རྟ་ཆེན་པོའི་གཞུང་། །གཞུང་བཟང་
རྟོགས་པར་དཀའ་བའི་གནད་རྣམས་ཀུན། །ཀུན་ནས་འགྲེལ་ལ་འགྲན་པའི་ཟླ་
བྲལ་བ། །ཟླ་བྲལ་རྗེ་བཙུན་བླ་མ་ཙོང་ཁ་པའི། །ལེགས་པར་བཤད་པའི་སྙིང་པོ་
ཡིད་བཞིན་མཚོར་། །རྣམ་དཔྱོད་འཁོར་ལོའི་ལག་ལྡན་ཁྱོད་ཞུགས་ལ། །ཤིན་ཏུ་
མངར་བ་ཟབ་མོ་ལྟ་བའི་རོ། །ཡོངས་སུ་མྱངས་ཏེ་ཐབས་ཤེས་བདུད་རྩི་ཡིས། །
བློ་གྲོས་ལུས་སྟོབས་ཡོངས་སུ་རྒྱས་པ་ནི། །ཐུབ་བསྟན་བྱ་ལམ་ཡངས་པའི་མཁར་
འཕགས་ཏེ། །ཕུལ་ཕྱིན་ཟབ་མོའི་གཏམ་གྱི་སྒྲ་དབྱངས་ཀྱིས། །བློ་གསལ་གཉིས་
སྐྱེས་གཞན་ཡང་ཚིམ་པར་མཛོད། །དེ་སྐད་སྨྲ་བ་དབེན་པའི་ནགས་ཚལ་ན། །
སྙོམས་ལས་མལ་དུ་ཉལ་བའི་རྨོངས་ཆེན་ལ། །ཡེ་ཤེས་ཞེས་སུ་ཅོ་འདྲིར་འབོད་
བྱེད་པ། །ངུར་སྨྲིག་རྒྱལ་མཚན་འཛིན་པས་གྱི་ནར་སྨྲས། །དགེ་བ་འདི་ཡིས་ཚེ་
རབས་ཐམས་ཅད་དུ། །ཐུབ་པའི་བརྟུལ་ཞུགས་མཆོག་དང་མི་འབྲལ་ཞིང་། །བླ་
མ་མཆོག་གིས་འབྲལ་མེད་རྗེས་བཟུང་ནས། །ཐུབ་པའི་དམ་ཆོས་མ་ལུས་འཛིན་
གྱུར་ཅིག །ཅེས་བྱ་བ་ནི་ཆོས་གྲྭ་ཆེན་པོ་བཀྲ་ཤིས་ལྷུན་པོ་ནས་མདོ་སྔགས་རབ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབྱམས་སྨྲ་བ་དཀའ་ཆེན་ཡེ་ཤེས་བསོད་ནམས་ཀྱིས་ནན་གྱིས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཡུལ་སྐྱིད་གྲོང་གི་རི་ཁྲོད་མ་ཎི་
ལ་ཁར་སྦྱར་བའོ།། །། །
༈ ཨོཾ་སྭསྟི། བླ་མ་རྣམས་ ལ་ ཕྱག་ འཚལ་ལོ། །དབེན་ པའི་གནས་སུ་རྩེ་
གཅིག་ཏུ། །སྒྲུབ་ལ་བརྩོན་པ་གང་དེ་ཡིས། །ཉམས་ལེན་ལས་བརྩམས་བྲིས་པའི་
དོན། །རང་ གིས་གང་ཤེས་ བྲི་བར་བྱ། །དེ་ཡང་མང་ཐོས་སྒྲུབ་ལ་བརྩོན་པའི་
བཤེས་གཉེན་གང་དེས་ཟབ་དོན་ལས་བརྩམས་པའི་དྲི་བ་འགའ་ཞིག་གནང་བྱུང་
བ་བླུན་རྨོངས་བདག་འདྲས་མཁས་པ་མགུ་བའི་ལེགས་བཤད་ཐོན་པ་མི་སྲིད་
མོད་ཀྱང་རང་གི་བསམ་ཚོད་དྲང་པོར་ཞུ་བ་ནི། རང་དང་གཞན་ལ་འཕོ་བ་བྱས་
པས་སྦོམ་པོ་དང་ཕམ་པར་མི་འགྱུར་རམ་གསུངས་པ། གཞན་གྱི་འབྱུང་བའི་སྡུད་
རིམ་མ་རྫོགས་པར་ཚམ་ཚོམ་དུ་འཕོ་བ་བྱས་ནས་སྲོག་དབང་འགགས་པ་ཞིག་
བྱུང་ན་ཕམ་པར་འགྱུར་འདྲ་བས། དམ་པ་གོང་མ་རྣམས་གཞན་ལ་འཕོ་བ་བྱེད་པ་
ལ་མཚམས་ཟིན་པ་ཤིན་ཏུ་གལ་ཆེ་བར་གསུངས། འོན་ཀྱང་ཚུལ་འདི་ནི་རྒྱལ་བ་
ཉག་གཅིག་གི་སྤྱོད་ཡུལ་ཡིན་པས་རང་རང་གི་བསམ་ཚོད་ཀྱིས་ཐག་གཅད་མི་བྱ་
བར་རྒྱལ་བའི་གསུང་རབ་ཉིད་ལ་ཞིབ་ཏུ་བལྟས་ནས་གཟུ་བོའི་བློས་ལེགས་པར་
བརྟགས་ཏེ་དགོངས་པ་ལོན་པར་མཛོད་ཅིག །རང་ལ་བྱེད་ཚེ་མི་ཟློག་པའི་འཆི་
ལྟས་ཀྱིས་ཟིན་ན་འཕོ་བ་བྱས་ཆོག་པར་གསུངས་ལ། དེའི་དགོངས་པ་ནི་དབང་
ཐོབ་དམ་ཚིག་དང་སྡོམ་པ་ལ་གནས་པ་ཞིག་གིས་ལུས་རྟེན་འདི་དང་འབྲལ་བར་
ངེས་པ་ན། སྔགས་ཀྱི་ཐབས་མཁས་ལ་བརྟེན་ནས་རྟེན་ཁྱད་པར་ཅན་ཞིག་ཏུ་སྐྱེ་
བའི་ཐབས་བྱེད་པ་ཡིན་ཞིང་། འདུལ་བ་ནས་སྦོམ་པོ་འབྱུང་བར་གསུངས་པ་ནི་དེ་
- 192 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
དང་བསམ་པའི་ཁྱད་པར་སོགས་རྣམ་པ་ཀུན་ནས་མི་འདྲའོ། །ཚུལ་འདི་རིགས་
ལ་གྲོང་འཇུག་གི་སྐོར་ དང་ སྒྱུ་ལུས་ཀྱི་སྐོར་ སོགས་ ལ་རྟེན་བརྗེས་ཆོག་པའི་
དམིགས་བསལ་མང་དུ་ཡོད་པས་དེ་དག་ལ་ཞིབ་ཏུ་དགོངས་འཚལ།
དྲི་བ་གཉིས་པའི་ལན་ནི། བདེན་འཛིན་སྔར་མེད་གསར་དུ་སྐྱེ་བ་ཞེས་པ་
བག་ཆགས་ཀྱི་རྒྱུན་ནི་ཐོག་མེད་ནས་ནམ་ཡང་ཆད་མ་མྱོང་ལ། འོན་ཏེ་འཆི་སྲིད་
ཐ་མ་དང་བརྒྱལ་བའི་སྐབས་སོགས་མངོན་གྱུར་དུ་མེད་པའི་སྐབས་ལས་མངོན་
གྱུར་གསར་དུ་སྐྱེ་བ་ལ་དགོངས་པ་ཡིན་ན། དེའི་རྒྱུ་ནི་ཐོག་མེད་ནས་བཞག་པའི་
བདེན་འཛིན་གྱི་བག་ཆགས་དང༌། དམིགས་པ་ཡུལ་དང་སེམས་ཀྱི་རྐྱེན་གཉིས་
ཚོགས་པ་ལས་སྐྱེ་བ་ཡིན་ནོ། །
དྲི་བ་གསུམ་པའི་ལན་ནི། དབུ་མ་བཞི་བརྒྱ་པ་ལས། ལུས་ལ་ལུས་དབང་
ཇི་བཞིན་དུ། །གཏི་མུག་ཀུན་ལ་གནས་འགྱུར་ཏེ། །ཞེས་གསུངས་པ་ལྟར། འདོད་
ཆགས་དང་ཞེ་སྡང་གཉིས་ཀྱང་གཏི་མུག་གིས་སྒྲོ་བཏགས་པའི་ཡུལ་དེ་གཞིར་
བཞག་ནས་ཁྱད་པར་རེ་བསྣན་ནས་འཛིན་པ་ཡིན་ནོ། །དེ་ལྟར་ན་དེ་གཉིས་ཀྱི་
འཛིན་སྟངས་ཀྱི་ཡུལ་གང་ཡིན་པ་དང༌། དེ་རིགས་པས་འགོག་ལུགས་ཇི་ལྟར་
བྱེད་པ་སོགས་ཀྱང་བདག་འཛིན་གྱི་འཛིན་སྟངས་ཀྱི་ཡུལ་ངོས་ཟིན་པ་དང་། དེ་
རིགས་པས་འགོག་ཚུལ་ཤེས་པ་དེ་གས་ངེས་པར་འགྱུར་བས་སོ་སོར་རྟོག་པའི་
ཤེས་རབ་ཕྲ་མོས་ཞིབ་ཏུ་དཔྱོད་མཛོད། །
དྲི་བ་བཞི་པའི་ལན་ནི། བདག་ཕུང་པོ་དང་གཅིག་ཏུ་ཁས་བླངས་ན་བྱ་
བྱེད་གཅིག་ཏུ་ཐལ་བའི་ཉེས་པ་འཇུག་པ་ནི། དབུ་མ་པའི་ལུགས་ལ་ཀུན་རྫོབ་
འཇོག་པ་ཐམས་ཅད་འཇིག་རྟེན་གྱི་ཐ་སྙད་དང་མྱོང་བ་གནོད་མེད་རྣམས་དང་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསྟུན་ནས་འཇོག་པ་ཡིན་པས། ངའི་ཕུང་པོ་ཞེས་མྱོང་བ་ལ་ཤར་ཚེ་ཉེ་བར་ལེན་
པ་པོ་དང་ཉེ་བར་བླང་བྱ་གཉིས་ཐ་དད་དུ་སྣང་ཞིང་། སྣང་བ་ལྟར་ཐ་དད་དུ་
བཞག་དགོས་པ་ལ། བདག་ཕུང་གཅིག་ཏུ་སོང་ན་བྱ་བྱེད་དེ་མི་འཐད་པའི་ཉེས་
པ་འབྱུང་བ་ཡིན་ནོ། །ཀུན་མཁྱེན་ཡེ་ཤེས་ཀྱིས་ ཁོ་རང་གཞལ་ཡང་རྣམ་པ་སོ་
སོར་འབྱེད་རྒྱུ་མེད་པ་དང༌། གཞལ་བྱ་དང་འཇལ་བྱེད་དོན་ལ་གཅིག་ཏུ་སོང་
ཞིང་། ཚིག་ཙམ་གྱི་དབང་དུ་བྱས་ན་གཅིག་ཏུ་མི་འགྱུར་རོ། །
དྲི་བ་ལྔ་པའི་ལན་ནི། རྡུལ་ཕྲན་གྱི་ཆུང་མཐའ་ལ་ཕྱོགས་ཀྱི་ཆ་བཞག་
དགོས་ཀྱང་དུམ་བུར་ཕྱེ་ནས་ཆུང་དུ་གཏོང་རྒྱུ་མེད་སྙམ་ལ། སྤྱིར་ནི་ཆ་ཡོད་པ་ལ་
ཕྱོགས་ཡོད་པའི་ངེས་པ་མེད་ཅིང་། བློ་ངོ་ལ་ལྟོས་ཏེ་ཆ་དང་ཆ་ཅན་ཆོས་ཀུན་ལ་
བཞག་དགོས་པས་དེའི་དབང་གིས་ཆ་དང་གདགས་གཞི་སོགས་དགོངས་པར་
མཛོད། རྡུལ་ཕྲན་གྱི་སྐོར་ལ་རྩོད་པ་སྲུང་དཀའ་འདྲ་ཡང་། ནང་དུ་ཉམས་ལེན་ལ་
དེ་ཙམ་གྱིས་མི་བདེ་བ་མི་ཡོང་འདྲ་ལགས།
དྲི་བ་དྲུག་པའི་ལན་ནི། གདགས་གཞི་བཏགས་ཆོས་རྣམས་བློ་ངོ་ལ་ལྟོས་
ཏེ་འཇོག་པས། བློའི་ངོར་གདགས་གཞིར་གང་བཞག་པ་དེ། བློ་ངོར་བཞག་པའི་
བཏགས་ཆོས་དེ་མིན་གསུངས་རྒྱུ་འདྲ་བས། ཚིག་ཙམ་ལ་འཆེལ་བ་མིན་པར་དོན་
གྱི་དགོངས་པའི་གནད་ལ་བསམས་ན་དེ་གས་དོགས་པ་ཆོད་འདྲ། འོན་ཀྱང་འདི་
སྐོར་ནི་ལྟ་བ་མཐར་ཐུག་པ་ཤིན་ཏུ་ཕྲ་བའི་དཀའ་གནས་ཡིན་པས་ལུང་རིགས་དྲི་
མ་མེད་པ་དང་ཁུངས་ལྡན་བླ་མའི་མན་ངག་ཤན་སྦྱར་ཏེ་ཡུན་རིང་དུ་དཔྱད་དགོས་
པ་ལགས།།
དྲི་བ་བདུན་པའི་ལན་ནི། ང་ཡིར་འཛིན་པའི་འཇིག་ལྟ་དེ་བདག་འཛིན་
- 194 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
ཡིན་ནམ་སྙམ། དྲི་བ་བརྒྱད་པའི་ལན་ནི། དབང་ཤེས་རྣམས་ལ་སྣང་ཡུལ་བདེན་
པར་སྣང་ཡང་། འཛིན་ཚུལ་རང་རང་གི་ཡུལ་སྣང་ཙམ་དེ་མ་གཏོགས་བདག་
འཛིན་གྱི་འཛིན་སྟངས་ཚང་བར་མེད་སྙམ་ལགས། འོན་ཀྱང་འདི་སྐོར་ལ་སྣང་ངོ་
དང་རིག་ངོའི་ཁྱད་པར། སྣང་ཚུལ་དང་གནས་ཚུལ་གྱི་ཁྱད་པར། དབང་ཤེས་དང་
ཡིད་ཤེས་གཉིས་ལ་ཡུལ་འཆར་ཚུལ་མི་འདྲ་བའི་ཁྱད་པར་སོགས་མཐའ་ཆོད་
པར་ངེས་དགོས་པ་ ཡོད་པས་དེ་བཞིན་དགོངས་འཚལ། སྨྲས་པ། སྲས་ བཅས་
རྒྱལ་ བའི་ ཐུགས་ རྗེའི་ རང་ གཟུགས་ ལ། །ངུར་སྨྲིག་མདངས་ ལྡན་ ཆོས་གོས་
གསུམ་གསོལ་བ། །སྐྱབས་མགོན་མཚུངས་མེད་རྗེ་བཙུན་བླ་མ་ཡི། །ཐུགས་རྗེའི་
འོད་ཀྱིས་བདག་བློའི་རྨོངས་པ་སོལ། །ཐུབ་བསྟན་སྙིགས་མར་གྱུར་པའི་དུས་
མཐའ་ འདིར། །གཞུང་ལུགས་གདམས་པར་ཤར་བའི་སྙིང་པོའི་དོན། །དྲི་མེད་
རིགས་པའི་ལམ་ནས་ལེགས་དྲངས་ཏེ། །རྩེ་གཅིག་སྒྲུབ་ལ་བརྩོན་པ་སྐལ་བ་
བཟང་། །ཉམ་ ཆུང་ བུང་ བ་ སྣབས་ ལ་ འབྱར་ བ་ ལྟར། །བླུན་རྨོངས་ བདག་ ནི་
གཡེང་བའི་འདམ་དུ་བྱིང་། །ཉག་ཕྲན་བདག་པོ་ཐུབ་པའི་བསྟན་ལ་འཚེ། །དེ་
ཕྱིར་ཁྱོད་ཀྱི་བདག་ལ་བརྩེ་བར་མཛོད། །བཤེས་གཉེན་ཁྱོད་ཀྱིས་དྲི་བ་མཛད་
པའི་དོན། །ཉུང་ངུའི་གཏམ་གྱིས་ཅུང་ཟད་ཕྱེ་འདི་ལ། །ཕྲ་ཞིང་མཛངས་པའི་དྲི་
མེད་མཁྱེན་རབ་ཀྱིས། །ཡང་དག་ལྟར་སྣང་ཞིབ་ཏུ་ཕྱེད་པར་མཛོད། །རང་རེ་
མཆེད་གྲོགས་དངོས་སུ་མཇལ་བྱས་ནས། །ཟབ་མོའི་གཏམ་གྱི་དགའ་སྟོན་བྱེད་
འདོད་ཀྱང་། །འདི་ན་ཟ་ཟིར་གཡེང་བར་གནས་པ་དང་། །ཐག་རིང་བས་མཐར་
འགྲོ་གྲབས་འདུན་པས་གཡེངས། །སླར་ཡང་རྩེ་གཅིག་སྒྲུབ་ལ་བརྩོན་པ་ཁྱོད། །
སྔོན་བྱོན་དམ་པའི་མཛད་བཟང་ རྗེས་ཞུགས་ཏེ། །ཆ་ཚང་ལམ་ལ་ཉམས་ལེན་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གོང་འཕེལ་ནས། །བསྟན་དང་འགྲོ་ལ་ཐུགས་བསྐྱེད་རྒྱ་ཆེར་མཛོད། །དྲི་བཟང་ཁ་
ཆེའི་ཡུལ་སྐྱེས་ཕྲན་བུ་དང༌། །ལྔ་ལྷག་བཅུ་ཕྲག་གཉིས་ལྡན་རིལ་བུའི་ཚོགས། །
རབ་དཀར་ལྷ་རྫས་དྲི་མེད་དང་བཅས་ཏེ། །གུས་པའི་སེམས་ཀྱིས་ཕུལ་བ་དགེ་
ལེགས་འཕེལ། །ཞེས་པ་འདི་ནི་རྟ་ཕུག་རི་ཁྲོད་ནས་སྒྲུབ་པ་སྙིང་པོར་མཛད་པ་
དགེ་སློང་ཡེ་ཤེས་ཡར་འཕེལ་གྱིས་ཉམས་ལེན་ལས་བརྩམས་ཏེ་དྲི་བ་མཛད་པའི་
ལན་དུ། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་ལྷུན་གྱིས་གྲུབ་པའི་ཆོས་
གྲྭ་ཆེན་པོར་སྦྱར་བའོ།། །། །
༈ ཨོཾ་སྭསྟི། དད་བརྩོན་ལྡན་ལ་ཤེལ་དཀར་དྲུང་ཆེན་རབ་འབྱམས་པ་
བློ་བཟང་བསྟན་པས་ཉམས་ལེན་གྱི་གནད་ལས་བརྩམས་པའི་དོགས་གཅོད་
དང༌། གེགས་སེལ་བོགས་འདོན་གྱི་བསླབ་བྱ་དགོས་གསུངས་པ་འདི་ལྟར། ཉི་
མ་རེ་རེ་བཞིན་ད་ལྟ་དལ་བའི་རྟེན་བཟང་ཐོབ་པའི་སྐབས་ཡིན། སང་ཉིན་ལུས་
རྟེན་འདི་ལ་སྡོད་མི་སྡོད་ཆ་མེད་པས། དེ་རིང་སྙིང་པོ་ཅི་ལོན་ཞིག་བྱེད་སྙམ་དུ་
དལ་ འབྱོར་ དོན་ཆེན་རྙེད་དཀའ་དང་། ནམ་ འཆི་ ཆ་ མེད་ པའི་ ཚུལ་ཡང་ ཡང་
བསམས་ལ་ཚེ་འདིའི་སྣང་ཤས་ཅི་ཆུང་། འཁོར་བ་ལ་ཞེན་ལོག་སྐྱོ་ཤས། སེམས་
ཅན་ལ་བྱམས་སྙིང་རྗེ། སེམས་ཅན་གྱི་དོན་དུ་སངས་རྒྱས་ཀྱི་གོ་འཕང་ངེས་པར་
སྒྲུབ་པའི་འདུན་པ་རྣམས་ཤུགས་དྲག་ཏུ་བསྐྱེད། རྒྱལ་བ་ཙོང་ཁ་པ་ཆེན་པོའི་མན་
ངག་མདོ་སྔགས་ཀྱི་ལམ་གྱི་རིམ་པ་འདིར་མ་འདུས་པ་དང་འདི་ལས་ལྷག་པ་གང་
ནའང་མེད་པར་ཐག་བཅད་ལ་ལམ་ཆ་ཚང་ལ་མ་ནོར་བ་འདི་ལ་ཉིན་རེ་བཞིན་
བག་ཆགས་ཅི་ཐེབས་བྱ། དེ་ཡང་སྔོན་འགྲོ་སྦྱོར་བའི་ཆོས་དྲུག་གི་སྒོ་ནས་བསག་
སྦྱང་གཙོ་བོར་བཏོན། ལམ་དངོས་གཞིའི་དམིགས་པ་རྣམས་ལ་ཡིད་འགྱུར་གྱི་
- 196 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
མྱོང་བ་ཅི་ཐོན་བྱ། ཐུན་མཚམས་སུའང་སྒོ་གསུམ་ལ་དྲན་ཤེས་ནར་མར་བསྟེན་
ནས་སེམས་ཉོན་མོངས་པའི་དབང་དུ་མ་ཤོར་བར་བྱེད་ཅིང་། སྒོ་གསུམ་ཉེས་སྤྱོད་
དུ་མི་གཏང་བར་དགེ་བའི་ལས་ལ་སྒོ་ཀུན་ནས་བསྐུལ། ལྷག་པར་བླ་མ་དང་ལྷག་
པའི་ལྷ་དབྱེར་མེད་དུ་བསྒོམས་ཏེ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་
མཆོད་ནས་གསོལ་བ་ཤུགས་དྲག་ཏུ་གདབ་པ་དང༌། སྡོམ་པ་གསུམ་གྱི་བཅས་
མཚམས་ལ་བསྔོ་བགྲང་བྱ་བ་སོགས་ཐུན་དྲུག་གི་རྣལ་འབྱོར་ལ་འབད་པ་གཞིར་
བཟུང་ནས་སྐུ་གསུམ་ལམ་འཁྱེར་གྱི་གནད་ཚང་བའི་རིམ་པ་དང་པོའི་རྣལ་འབྱོར་
ལ་འབད་ཅིང་རྫོགས་རིམ་ཟབ་མོའི་ལམ་རྣམས་ཡིད་ཡུལ་དུ་བྱས་ཏེ་ནམ་ཞིག་ན་
འདི་ལྟ་བུའི་ལམ་ཟབ་མོ་རྣམས་རྒྱུད་ལ་སྐྱེ་བར་འགྱུར་སྙམ་དུ་ཡང་དང་ཡང་དུ་
སྨོན་ལན་གདབ། ཡི་དམ་བཀའ་སྡོད་སྲུང་མར་བཅས་པ་ལ་མཆོད་གཏོར་ཕུལ་
ནས་འཕྲིན་ལས་འཆོལ། བསྙེན་སྒྲུབ་ཆིག་སྒྲིལ་དུ་བྱེད་ཚེ་ལྷའི་ཞལ་ གཟིགས་
སོགས་འོང་དུ་རེ་བ་དང་། བདུད་ཀྱི་བར་གཅོད་བྱུང་དུ་དོགས་པ་སོགས་ཀྱི་རེ་
དོགས་མི་བྱ་བར་འདི་ཕྱི་བར་དོར་སྐྱིད་སྡུག་གནས་སྐབས་ཅིར་གྱུར་ཀྱང་བླ་མ་ཡི་
དམ་དཀོན་མཆོག་གསུམ་ཁོ་ན་མཁྱེན་སྙམ་དུ་བློ་ལིངས་ཀྱིས་བཀལ། བྱང་ཆུབ་
ཀྱི་སེམས་ཡང་ཡང་གསལ་བཏབ་ལ་དགེ་སྦྱོར་ཅི་བྱེད་ཐེག་པ་ཆེན་པོའི་ལམ་དུ་
བསྒྱུར། གནས་ལུགས་སྟོང་པའི་ཚུལ་ཡང་ཡང་བསམས་ལ་ཅི་བྱེད་ཉོན་མོངས་
པའི་གཉེན་པོར་འགྲོ་བ་ཞིག་བྱའོ། །སྨིན་མཚམས་སུ་སྣང་བ་སྣ་ཚོགས་འཆར་བ་
དེ་དག་ལ་རང་ཡི་དམ་དུ་གསལ་བའི་ཐུགས་ཀའི་ཧཱུྃ་ལས་འོད་ཟེར་ལྕགས་ཀྱུ་ལྟ་
བུ་འཕྲོས། སྣང་བ་གང་དང་གང་ཤར་བ་དེ་དག་འོད་ཟེར་གྱི་ལྕགས་ཀྱུས་བསྡུས་
ནས་སྙིང་གའི་ཧཱུྃ་ལ་ཐིམ་པའི་མོས་པ་ཡང་ཡང་བྱས་ན་རྫོགས་རིམ་ཟབ་མོའི་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྟོགས་པ་སྐྱེ་བའི་ཐབས་ཟབ་མོར་འགྱུར་བ་སོགས་དགོས་པ་མང་དུ་གསུངས།
འདི་ནི་རྒྱལ་བ་ཙོང་ཁ་པ་ཆེན་པོའི་སྙན་བརྒྱུད་ལས་འོངས་པའི་མན་ངག་ཁྱད་
པར་ཅན་ཞིག་ཡིན་པས་ཡི་གེ་སུ་བྱུང་ལ་མི་སྟོན་པར་ཉིད་རང་གི་ཐུགས་དམ་དུ་
མཛོད། དགེ་སྦྱོར་ལ་འབད་པའི་ཚེ་བླ་མས་དགྱེས་བཞིན་བྱིན་གྱིས་བརླབས་པའི་
སྣང་བ་འཆར་བ་ནི་དམ་ཚིག་གཙང་བའི་རྟགས་དང་བྱིན་རླབས་མྱུར་དུ་འཇུག་
པའི་རྟགས་ཡིན་པར་སྔོན་གྱི་གྲུབ་ཆེན་མང་པོས་གསུངས་པས། བླ་མའི་རྣལ་
འབྱོར་ལམ་གྱི་སྲོག་ཏུ་བྱས་ན་དགེ་སྦྱོར་ལ་བོགས་ཆེ་བས་དོན་དེ་དག་ཐུགས་ལ་
བཅང་བར་མཛོད། །ཅེས་པ་འདི་ནི་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ།། །། །
༈ མཁྱེན་པས་ཤེས་བྱ་མ་ལུས་མངོན་སུམ་གཟིགས། །བརྩེ་བས་འགྲོ་ལ་
ལམ་བཟང་ཡུན་དུ་འདོམས། །མཚན་དཔེའི་སྐུ་ཡིས་མཐོང་བ་དོན་ལྡན་མཛད། །
ཟླ་མེད་སྟོན་པ་དེ་ལ་གུས་པས་འདུད། །སྙིགས་མའི་ཁ་རླངས་འཁྲིགས་པའི་མུན་
ནག་གིས། །སངས་རྒྱས་དངོས་སུ་མཐོང་བའི་སྐལ་མེད་ལ། །རྒྱལ་བའི་མཛད་པ་
ཇི་བཞིན་སྒྲུབ་མཛད་པ། །དྲིན་ཅན་ བླ་མ་མཆོག་ ལ་ སྙིང་ནས་འདུད། །བླ་མ་
མཆོག་གི་ཐབས་མཁས་ཐུགས་རྗེའི་མཐུས། །ཚང་ལ་མ་ནོར་ བློ་བཟང་ རྒྱལ་
བསྟན་དང༌། །མཇལ་ཡང་བླང་དོར་གོ་ལོག་སྣང་ཤས་ཅན། །བདག་དང་བདག་
འདྲའི་ འགྲོ་ ལ་ ཐུགས་ རྗེས་ གཟིགས། །ཤེས་ རབ་ མིག་ཟུམ་ ཚུལ་ ཁྲིམས་ རྐང་
འགྲོས་ འཁྱོར། །གང་ཡང་མ་སྦྱངས་དབེན་ པར་ ཚེ་ ཡོལ་བ། །བདག་ འདྲར་ རྒྱ་
ཆེན་གཞུང་ལུགས་ལས་བརྩམས་ཏེ། །དྲི་བ་མཛད་པ་ཡ་མཚན་མཚར་དུ་ཆེ། །
བྱིས་པ་ཆུང་ངུར་ཅོ་འདྲི་བྱེད་པ་ལྟར། །ཀྱལ་ཀའམ་ཉམས་སད་མཛད་པ་ཡིན་
- 198 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར། །
ལགས་གྲང་། །གལ་ཏེ་བརྒལ་བརྟག་འབའ་ཞིག་ཤེས་འདོད་ན། །རྟོག་གེ་མཁས་
པ་དག་དང་བགྲོ་གླེང་མཛོད། །འོན་ཏེ་ཕ་རོལ་ཕྱིན་པའི་གཞུང་གི་དོན། །བྱང་
ཆུབ་ལམ་གྱི་རིམ་པའི་ཉམས་ལེན་དུ། །བསྡུས་ནས་རང་རྒྱུད་འདུལ་བར་འདོད་
དོན་ནི། །བདག་གི་དྲིན་ཅན་བླ་མ་འདི་སྐད་གསུངས། །དལ་འབྱོར་རྙེད་དཀའ་
ནམ་ འཆི་ ངེས་ མེད་ ཚུལ། །ཡང་ ཡང་ བསམས་ ནས་ ཚེ་ འདི་ བློ་ཡིས་ཐོངས། །
དཀར་ནག་ལས་ཀྱི་འབྲས་བུ་མི་སླུ་ཞིང༌། །ཕྱི་མ་ངན་འགྲོའི་གཡང་ས་ཆེས་
འཇིགས་ པས། །བསླུ་མེད་དཀོན་མཆོག་གསུམ་ལ་སྐྱབས་ཞུས་ཏེ། །སྡིག་སྤོང་
དགེ་བ་སྒྲུབ་ལ་བརྩོན་པར་མཛོད། །སྲིད་རྩེ་ནས་བཟུང་མནར་མེད་དམྱལ་བའི་
བར། །སྡུག་བསྔལ་གསུམ་གྱི་མེ་འོབས་ནང་ཆུད་ནས། །བདེ་བའི་གོ་སྐབས་སྐད་
ཅིག་མེད་པའི་ཚུལ། །བསམས་ནས་སྲིད་ལས་ཐར་འདོད་སྐྱོ་ཤས་མཛོད། །སྐུ་
གཉིས་ཟུང་འཇུག་རྫོགས་པའི་སངས་རྒྱས་དེ། །ཐོབ་པར་འདོད་ན་དེ་ཡི་རྩ་བ་
མཆོག །བྱམས་དང་སྙིང་རྗེ་བྱང་ཆུབ་སེམས་སྦྱོང་ཞིང་། །རླབས་ཆེན་རྒྱལ་སྲས་
སྤྱོད་ལ་སྙིང་སྟོབས་བསྐྱེད། །འདི་དང་ཕྱི་མའི་ལེགས་ཚོགས་མ་ལུས་པའི། །རྩ་བ་
དགེ་བའི་བཤེས་སུ་གསུངས་པས་ན། །མ་ནོར་ལམ་སྟོན་དྲིན་ཅན་བླ་མ་ལ། ཁ་
ཞེ་ངོ་ལྐོག་མེད་པའི་དད་གུས་མཛོད། །མདོར་ན་སྲིད་ཞིའི་ཆོས་རྣམས་མ་ལུས་
པའི། །རྩ་བ་སེམས་ཉིད་ཡིན་པར་རྒྱལ་བས་གསུངས། །དེ་ཕྱིར་ཐོས་བསམ་སྒོམ་
པ་ཅི་མཛད་ཀྱང་། །རང་སེམས་འདུལ་བའི་ཐབས་སུ་འཁྱེར་བར་མཛོད། །དེ་
སྐད་སྨྲ་བ་དབེན་པའི་ནགས་ཚལ་ལ། །མངོན་པར་དགའ་བའི་དགེ་སྦྱོང་གྱི་ན་
བ། །ཛྙཱ་ན་དྷ་ཛར་འབོད་པའི་རྒྱལ་ཁམས་པས། །ཕན་པར་འདོད་པའི་བསམ་
པས་བྲིས་པ་དགེ །ཞེས་པ་འདི་ནི་གཞུང་ལུགས་རབ་འབྱམས་སྨྲ་བ་དཀའ་ཆེན་
99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བློ་བཟང་བཀྲ་ཤིས་ཀྱི་ཕར་ཕྱིན་གྱི་གཞུང་ལས་བརྩམས་པའི་དྲི་བ་མང་པོ་ཞིག་
མཛད་བྱུང་བའི་ལན་དུ་རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་
ཆེན་པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་རང་གཞན་གྱི་རྒྱུད་ལ་ཕན་
ཐོགས་པར་གྱུར་ཅིག །
༈ ན་མོ་གུ་རུ་མཉྫགྷོ་ཥཱ་ཡ། ཕུན་ཚོགས་མཚན་དཔེའི་དཀྱིལ་འཁོར་རྒྱས་
པ་ལས། །ཐུགས་རྗེའི་འོད་ཟེར་ཕྱོགས་བརྒྱར་འཕྲོས་པ་ཡིས། །མ་ལུས་འགྲོ་བའི་
རྨོངས་མུན་སེལ་མཛད་པ། །ཐུབ་དབང་ལྷ་ཡི་བླ་མས་དགེ་ལེགས་སྩོལ། །རྒྱལ་
བ་ཀུན་གྱི་ཡེ་ཤེས་གཅིག་བསྡུས་ནས། །རྒྱལ་བའི་མཛད་པ་མཐའ་དག་སྒྲུབ་
མཛད་པ། །རྒྱལ་བའི་ ཡབ་ གཅིག་ རྗེ་བཙུན་འཇམ་པའི་དབྱངས། །རྒྱལ་སྲས་
དཔའ་བོས་རྟག་ཏུ་ཤིས་པ་སྩོལ། །ཆོས་གོས་གསུམ་གྱིས་རབ་ཏུ་བརྒྱན་པའི་སྐུ་ནི་
བལྟ་བས་མི་ངོམས་མཚན་དང་དཔེ་བྱད་གཟི་བརྗིད་འབར། །ཆོས་ཕུང་བརྒྱད་ཁྲི་
སྒྲོག་པའི་དཔལ་གྱི་མགུར་ནི་གཡས་འཁྱིལ་དུང་བཞིན་རི་མོ་གསུམ་གྱིས་རྣམ་
པར་མཛེས། །ཆོས་དབྱིངས་ངང་ལས་གཡེལ་བ་མེད་པའི་ཐུགས་ནི་མཐའ་དག་
འགྲོ་བ་བྱམས་བརྩེས་འཁྱུད་པ་བཞིན་དུ་བཞུགས། །ཆོས་ཀྱི་རྒྱལ་པོ་བློ་བཟང་
གྲགས་ པའི་ དཔལ་ གྱིས་ སྐལ་ བཟང་ ཁྱོད་ ལ་ དུས་ ཀུན་ ཤིས་ པ་ སྩོལ་ གྱུར་
ཅིག །ལང་ཚོ་གསར་པའི་མྱུ་གུ་ཆེས་ཕྲ་ཡང་། །བློ་གྲོས་འདབ་སྟོང་ཡོངས་སུ་
རྫོགས་གྱུར་ཏེ། །ལེགས་བཤད་གསར་པའི་དྲི་བཟང་འཕྲོ་བ་ཡིས། །རྒན་པོའི་
ཡིད་ཀྱི་དྲི་འཛིན་མངར་ པོར་བྱས། །རྒྱ་ཆེན་གཞུང་ལ་ངལ་བ་མ་བརྟེན་ཅིང་།
ཁྱིམ་གྱི་འདུ་འཛི་ནང་དུ་གནས་བཞིན་དུ། །སྐྱེ་བས་ཐོབ་པའི་རྣམ་འབྱེད་ཤེས་
རབ་ཀྱིས། །གསུང་རབ་ཚིག་དོན་འབྱེད་པ་འདི་ལྟ་ན། །གཞོན་ནུ་ཉིད་ནས་ཆོས་
- 200 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།།
ཀྱི་ སྒོར་ ཞུགས་ ཏེ། །རྣ་ བར་ ཐོས་ པའི་ རྒྱུན་ ལམ་ རྟག་ ཏུ་ བྱང༌། །གསུང་ རབ་
དགོངས་འགྲེལ་ཀློག་དང་འདོན་པ་སོགས། །མང་དུ་ཐོས་ཏེ་ལང་ཚོ་ཡོལ་གྱུར་
ཀྱང་། །གཟར་བུས་ཚོད་མའི་རོ་ལ་ཇི་བཞིན་དུ། །གསུང་རབ་ཚིག་དོན་འབྱེད་
པར་མི་ནུས་པ། །འདི་ལྟའི་ཁྱད་པར་འདི་ནི་ཅི་ཞིག་ཅེས། །རྒན་པོའི་ཡིད་ནི་ཕྱང་
མོ་ཉུག་ཏུ་གྱུར། །འོན་ཀྱང་རྣམ་དཀར་བགོ་སྐལ་ཆེས་ལྷག་པའི། །དམ་པ་རྣམས་
ལ་སྔོན་གོམས་བག་ཆགས་ཀྱིས། །གཞོན་ནུ་ཉིད་ནས་བློ་གྲོས་གསལ་བ་དང་། །
དམ་པ་རྣམས་ཀྱི་བྱིན་རླབས་འཇུག་པ་དང་། །རིང་ནས་འདྲིས་པའི་རྣམ་དཔྱོད་བློ་
གྲོས་དང་། །རྣམ་དཀར་དག་ལ་སྤྱོད་པའི་སྙིང་སྟོབས་རྣམས། །འགྲན་པ་བཞིན་
དུ་འབྱུང་བ་ཆོས་ཉིད་དེ། །གཤོང་བུ་དམའ་བར་ཆུ་རྒྱུན་ཇི་བཞིན་ནོ། ཁོ་བོས་བློ་
བཟང་རྒྱལ་བ་གཉིས་པ་ཡི། །སྙན་བརྒྱུད་མན་ངག་གསལ་བར་བཤད་པ་ན། །རོ་
འཛིན་རོ་མངར་དག་དང་ཕྲད་པ་བཞིན། །ཐོས་པའི་མོད་ལ་ངེས་པ་རྙེད་གྱུར་
ཅིག །རྒྱལ་བསྟན་སྙིང་པོ་བྱང་ཆུབ་ལམ་རིམ་ལ། །ཡིད་ཆེས་དད་པ་བརྟན་པོ་
རྙེད་གྱུར་ནས། །ལམ་བཟང་འབྱེད་པའི་སྤོབས་པ་སྐྱེས་པ་ནི། །སྔོན་ནས་གོམས་
པའི་བག་ཆགས་བརྟས་པ་ལྟ། །འོན་ཀྱང་ས་གསུམ་བླ་མའི་ལེགས་བཤད་ལ། །
འཁུ་ཞིང་ལོག་པའི་སྨོན་ལམ་མཐུ་ལྡན་པ། །མེ་ཏོག་མདའ་ཅན་དཔུང་བཅས་
འཕྲུལ་ཆེ་བས། །ལྷ་སྲས་ཁྱོད་ཀྱིས་ཡི་དམ་བརྟན་པོར་མཛོད། །སྡིག་པའི་གྲོགས་
ནི་ འགོ་ བའི་ནད་ ལྟར་ དུ། །ཡུད་ ཙམ་ འགྲོགས་ པས་ སྤྱོད་ ངན་ འགོས་ འགྱུར་
ཞིང་། །རང་གི་ཤེས་རྒྱུད་ཀུན་ནས་ཉམས་བྱེད་པས། །གྲོགས་པོ་ངན་པ་དུག་ལྟར་
རྒྱང་བསྲིང་མཛོད། །མངོན་དུ་ངོ་བསྟོད་ཁ་གསག་སྨྲ་བ་སོགས། །ཅམ་བུའི་ཚིག་
ལ་རྣ་བ་མི་གཏོད་ཅིང་། །ཤ་ཚས་བླང་དོར་སྨྲ་ན་མི་སྙན་ཡང་། །ཕུགས་སུ་ཕན་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པས་དེ་ལ་དང་ལེན་མཛོད། །མཆོག་གསུམ་བླ་མ་ཕ་མ་ཡ་རབས་རྣམས། །གུས་
དང་བཀུར་སྟི་རྗེ་སས་མཆོད་བྱེད་ཅིང་། །མ་རབས་ཉམ་ཆུང་བྱམས་བརྩེས་སྐྱོང་
བ་སོགས། །ཀུན་གྱིས་ལྟ་ན་སྡུག་པ་ཉིད་དུ་མཛོད། །སྤྱི་གཙུག་དམ་པའི་མགོན་
གྱིས་རྟག་བརྒྱན་ཅིང་། །མགྲིན་པ་ལེགས་བཤད་ནོར་བུའི་ཕྲེང་བས་བརྒྱན། །ཞི་
དུལ་ བདེན་ དང༌ གཏོང་ བ་ ཆེ་ བ་ སོགས། །རྟག་ཏུ་ མཁས་ པས་ བསྔགས་ པའི་
གནས་སུ་མཛོད། །སྲིད་པའི་ཕུན་ཚོགས་ཇི་ཙམ་འབྱོར་གྱུར་ཀྱང༌། །ཡིད་བརྟན་
མི་རུང་བསླུ་བའི་ཆོས་ཅན་དུ། །རིག་ནས་ཧ་ཅང་ཞེན་ཆགས་མི་བྱ་བར། །མཆོད་
དང་སྦྱིན་པས་གཏེར་དུ་སྦ་བར་མཛོད། །འདུ་འཛི་ཅ་ཅོ་རྒྱན་པོ་རྩེ་བ་སོགས། །
བྱིས་པའི་སྤྱོད་ཚུལ་མཐའ་དག་རྒྱང་བསྲིངས་ཏེ། །ཕྱག་དང་མཆོད་པ་གསུང་རབ་
ཀློག་པ་སོགས། །རྟག་ཏུ་དགེ་བའི་བྱ་བས་དོན་ཡོད་མཛོད། །ཆོས་ལྟར་བཅོས་ལ་
ཡིད་རབ་མི་རྟོན་པར། །རྟག་ཏུ་རྒྱལ་བའི་བཀའ་ལུང་དྲི་མེད་དང་། །བསྟུན་ནས་
སྡིག་སྤོང་དགེ་བ་བསྒྲུབ་པ་ལ། །ནམ་ཡང་གཡེལ་བ་མེད་པ་ཉིད་དུ་མཛོད། །མ་
ནོར་ལམ་བཟང་སྟོན་པའི་བླ་མ་ནི། །མཆོག་གསུམ་ཀུན་འདུས་ཉིད་དུ་ཡིད་ཆེས་
ནས། །དད་དང་གུས་པས་རྟག་ཏུ་བསྟེན་བྱེད་ཅིང་། །ཅི་གསུང་བཀའ་བཞིན་སྒྲུབ་
པ་ཉིད་དུ་མཛོད། །སྲིད་ལ་ཡིད་འབྱུང་འགྲོ་ལ་སྙིང་རྗེ་དང་། །མཐའ་བྲལ་གནས་
ལུགས་རྟོགས་པའི་ལྟ་བ་སོགས། །ཚང་ལ་མ་ནོར་ལམ་གྱི་རིམ་པ་ལ། །ཉིན་རེ་
བཞིན་དུ་བག་ཆགས་ཅི་ཐེབས་མཛོད། །སྟོན་པ་མཉམ་མེད་དེ་ཡི་བཀའ་ལུང་
བཞིན། །དགེ་སྦྱོང་རྒན་པོས་ ཕན་པར་སྨྲས་པ་འདི། །ལྷ་སྲས་ཁྱོད་ཀྱི་སྙིང་ལ་
ཆོངས་མཛོད་ལ། །བསླབ་བྱ་འདི་དང་ནམ་ཡང་འགལ་མེད་མཛོད། །འདི་ལྟར་
བགྱིས་པའི་རྣམ་དཀར་དགེ་བའི་མཐུས། །ལྷར་བཅས་འགྲོ་ལ་ཕན་བདེ་འབྱུང་
- 202 -



དྲིས་ལན་གྱི་རིམ་པ་ཡིད་ཀྱི་ཚ་གདུང་སེལ་བྱེད་ཟླ་ཤེལ་རབ་དཀར།
བའི་ གཞི། །ཐུབ་ པའི་ བསྟན་ པ་ ཡུན་ རིང་ གནས་ པ་ དང༌། །འཇིག་ རྟེན་ བདེ་
ལེགས་ཆེན་པོས་ཁྱབ་གྱུར་ཅིག །ཅེས་པ་འདི་ནི་ཤིང་མོ་ལུག་གི་ལོར་ཆོས་འཁོར་
ལྷ་སར་དགེ་བའི་བཤེས་གཉེན་སྟོང་ཕྲག་བརྒལ་བར་བྱང་ཆུབ་ལམ་རིམ་གྱི་ཁྲིད་
རྒྱས་པར་བྱས་པའི་ཚེ། ལང་ཚོ་ཕྲ་ཡང་བློ་གྲོས་ཀྱི་རྩལ་རྫོགས་ཤིང་ཡ་རབས་ཀྱི་
སྤྱོད་ཚུལ་བཟང་བ་སོགས་སྐྱེ་བོ་ཀུན་གྱི་བསྔགས་འོས་སུ་གྱུར་པ་རྡོ་རིང་གི་ལྷ་
སྲས་བསོད་ནམས་བསྟན་འཛིན་དཔལ་འབྱོར་གྱིས་ལམ་གྱི་གནད་རྣམས་ལ་གོ་
ཡུལ་འཁྲུག་མེད་ཤར་བའི་ཚིགས་བཅད་གསར་སྤྲོས་བྱུང་བའི་ལན་དུ། དགེ་སློང་
ཡེ་ཤེས་རྒྱལ་མཚན་གྱིས་ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ།། །།
འདིས་ཀྱང་ཐུབ་པའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག། །། །
- 203 -



༄༅། །བླ་མ་དམ་པ་མང་པོ་ལ་བསྟོད་ཚོགས་གསོལ་འདེབས་
འདོད་གསོལ་སྨོན་ལམ་ཐོར་བུ་
བཞུགས་སོ། །
ཨོཾ་སྭསྟི། བསྐལ་བཟང་རྣམ་འདྲེན་རྒྱལ་བ་མ་ལུས་ལས། །སྙིགས་དུས་
འགྲོ་ལ་ལྷག་པར་བརྩེ་བའི་མགོན། །འདྲེན་པ་མཉམ་མེད་ཤཱཀྱའི་རྒྱལ་པོ་ཡིས། །
དེང་འདིར་དངོས་གྲུབ་མ་ལུས་སྩལ་དུ་གསོལ། །བསིལ་ལྡན་ལྗོངས་འདིར་རྒྱལ་
བསྟན་སྤེལ་བ་ལ། །རྒྱལ་བ་ཉིད་དང་ཀུན་ནས་དབྱེར་མེད་པ། །རྗེ་བཙུན་བླ་མ་
བློ་བཟང་གྲགས་པ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །བློ་བཟང་
གསུང་རབ་ཟླ་བའི་མ་མ་ཆེ། །དྲི་མེད་ཡེ་ཤེས་མཆོག་གིས་བསྲུབས་པ་ལས། །
རྒྱལ་བསྟན་སྙིང་པོའི་བདུད་རྩིས་སྐལ་ལྡན་ཀུན། །ཚིམ་མཛད་མཚན་ལྡན་བླ་
མར་གསོལ་བ་འདེབས། །བློ་བཟང་རྣམ་འདྲེན་རྒྱལ་ཀུན་ཡེ་ཤེས་ཆེ། །ངུར་སྨྲིག་
གར་ གྱིས་བསྟན་པའི་རྒྱལ་མཚན་འཛིན། །དད་ལྡན་གདུལ་བྱའི་རེ་སྐོང་ཡིད་
བཞིན་ནོར། །རྗེ་ བཙུན་ བླ་ མའི་ ཞབས་ ལ་ གསོལ་ བ་ འདེབས། །དཔག་ མེད་
བསྐལ་ བའི་ སྔོན་ནས་ཐུགས་བསྐྱེད་འབྲས། །བློ་བཟང་རྒྱལ་ཀུན་ཡེ་ཤེས་ སྤྱི་
གཟུགས་ཀྱིས། །བསྟན་པའི་རྒྱལ་མཚན་མི་ནུབ་འཛིན་མཛད་པ། །རྗེ་བཙུན་བླ་
མ་རྒྱལ་བ་རྒྱ་མཚོར་འདུད། །ཐུབ་པའི་གསུང་ངག་རིན་ཆེན་འབྱུང་གནས་ཆེ། །དྲི་
མེད་ཡེ་ཤེས་དབང་གིས་བསྲུབས་པ་ཡིས། །རྒྱལ་བསྟན་བདུད་རྩིའི་བུམ་བཟང་
འཛིན་མཛད་པ། །མཚན་ལྡན་བླ་མ་བྱམས་མགོན་གཉིས་པར་འདུད། །བློ་བཟང་
-204-



བླ་མ་དམ་པ་མང་པོ་ལ་བསྟོད་ཚོགས་གསོལ་འདེབས་འདོད་གསོལ་སྨོན་ལམ་ཐོར་བུ།
མན་ངག་ལྷ་ ཡི་ལམ་ཡངས་པོར། །དཔལ་ལྡན་ཡེ་ཤེས་དབང་ཕྱུག་འོད་ཟེར་
གྱིས། །ཐུབ་བསྟན་སྦྲང་རྩིའི་རྒྱལ་མཚན་བཞད་པའི་མགོན། །བྱམས་མགོན་ནམ་
མཁའི་ནོར་བུར་སྙིང་ནས་འདུད། །བསླུ་མེད་དཀོན་མཆོག་གསུམ་གྱི་བདེན་པ་
དང་། །འགྲོ་འདིའི་ལེགས་བྱས་སྤྱི་མཐུན་བསོད་ནམས་ཀྱིས། །རྗེ་བཙུན་བླ་མ་
བསྐལ་བརྒྱར་ཞབས་བརྟན་ཏེ། །བློ་བཟང་བསྟན་པ་དར་ཞིང་རྒྱས་གྱུར་ཅིག །
གངས་ཅན་འགྲོ་ལ་བདེ་སྐྱིད་འབྱུང་བའི་གཞི། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་
པའི། །མདོ་སྔགས་བསྟན་པ་གསལ་མཛད་ཆོས་ཀྱི་རྗེ། །ཐེག་མཆོག་དགེ་བའི་
བཤེས་རྣམས་ཞབས་བརྟན་ཤོག །མདོར་ན་དེང་ནས་ཚེ་རབས་ཐམས་ཅད་དུ། །
རྗེ་ བཙུན་ འཇམ་ དཔལ་ སྙིང་ པོ་ ཡབ་ སྲས་ ཀྱིས། །འབྲལ་བ་མེད་ པར་ དགྱེས་
བཞིན་རྗེས་བཟུང་ནས། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག །སྐྱེ་བ་
ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག ཅེས་གངས་ཅན་མགོན་པོ་རྒྱལ་བ་ཡབ་སྲས་གཉིས་དང་རྗེ་བཙུན་བླ་མ་
བྱམས་པའི་མཚན་ཅན་གསུམ་ལ་གསོལ་བ་འདེབས་ཚུལ་འདི་ལྟ་བུ་ཞིག་དགོས་
ཞེས་སྒྲུབ་པ་སྙིང་པོར་མཛད་པའི་དགེ་བའི་བཤེས་གཉེན་མང་པོས་རིན་པོ་ཆེའི་
མེ་ཏོག་དང་བཅས་ནན་གྱིས་བསྐུལ་བ་ལ་བརྟེན་ནས། ཡུལ་ངེས་མེད་དུ་འཁྱམས་
པའི་རྒྱལ་ཁམས་པ་ཛྙཱ་ནའི་མིང་ཅན་གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ། །
འདིས་ཀྱང་རྗེ་རྒྱལ་བ་གཉིས་པའི་བསྟན་པ་རིན་པོ་ཆེ་འཕེལ་བར་གྱུར་ཅིག །
༈ ཨོཾ་སྭསྟི། རྒྱལ་ཀུན་མཁྱེན་རབ་མཚམས་སྤྲིན་ན་བཟའ་ཅན། །ངག་གི་
དབང་ཕྱུག་རྗེ་བཙུན་ཙོང་ཁ་པ། །སླར་ཡང་བདག་ཅག་མགོན་དུ་ལེགས་བྱོན་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པ། །བྱམས་མགོན་བླ་མའི་ཞབས་ལ་གསོལ་བ་འདེབས། །བགྲང་ཡས་བསྐལ་
པའི་སྔོན་ནས་སངས་རྒྱས་ ཀྱང་། །སྙིགས་དུས་ ཉམ་ཐག་འགྲོ་ལ་ཐུགས་བརྩེ་
བས། །གསུམ་ལྡན་དགེ་སློང་ཐ་མལ་ཚུལ་འཛིན་པ། །བྱམས་མགོན་ཐུགས་རྗེ་
ཅན་ ལ་ གསོལ་བ་འདེབས། །ཐུབ་པའི་ གདམས་ངག་ཆོས་ སྲིད་ མ་ ལུས་ལ། །
དབང་བསྒྱུར་རྒྱལ་ཚབ་མི་ཕམ་མགོན་པོ་དང་། །ཀུན་ནས་མཚུངས་པས་བྱམས་
མགོན་བླ་མ་ཞེས། །མཚན་མཆོག་དོན་དང་ལྡན་ལ་གསོལ་བ་འདེབས། །མ་རིག་
མུན་པའི་སྨག་རུམ་མཐུག་པོའི་ནང༌། །སྡུག་བསྔལ་ཟུག་རྔུས་མནར་བ་བདག་
ཅག་ ལ། །བདེ་ བའི་ ལམ་ བཟང་ གསལ་ བར་ སྟོན་ མཛད་ པ། །བྱམས་མགོན་
ཐུགས་རྗེ་ཅན་ལ་གསོལ་བ་འདེབས། །རྒྱལ་དང་རྒྱལ་སྲས་ཀུན་གྱིས་ཡལ་བོར་
བ། །བདག་དང་ བདག་ འདྲའི་ཉམ་ཐག་ འགྲོ་རྣམས་ལ། །རྒྱལ་བའི་མཛད་པ་
སྒྲུབ་ མཛད་ ཐུགས་ རྗེ་ ཅན། །བྱམས་ མགོན་ བླ་ མའི་ ཞབས་ ལ་ གསོལ་ བ་
འདེབས། །ཐར་འདོད་བུང་བ་ཡོངས་ ཀྱི་ཉེར་འཚོའི་གཞི། །ཐུབ་བསྟན་འདབ་
བརྒྱ་མ་ལུས་བཞད་པའི་གཉེན། །འགྲོ་ལ་ལམ་བཟང་མཚོན་པའི་མིག་གཅིག་
པུ། །བྱམས་མགོན་ནམ་མཁའི་ནོར་བུར་གསོལ་བ་འདེབས། །ཆེན་པོ་ཀུན་གྱིས་
སྤྱི་བོས་ལེགས་ བཀུར་ ཀྱང་། །ཉམ་ཐག་འགྲོ་ ལ་ ལྷག་ པར་ཐུགས་བརྩེ་བ། །
བྱམས་མགོན་བླ་མ་ཐུགས་རྗེའི་གཏེར་ཆེན་ལ། །སྙིང་གི་ ཁོང་ནས་གུས་པས་
གསོལ་བ་འདེབས། །བདག་དང་བདག་འདྲའི་སྙིགས་དུས་འགྲོ་རྣམས་ལ། ཁྱོད་
ལས་ལྷག་པའི་ རེ་ གནས་གཞན་མེད་པས། །སླར་ཡང་ཐུགས་རྗེའི་མཐུ་དཔུང་
ཆེར་བསྐྱེད་ནས། །ཡུན་རིང་བསྐལ་པའི་བར་དུ་ཞབས་བརྟན་གསོལ། །རྒྱལ་བ་
སྲས་བཅས་ཀུན་གྱི་ཐུགས་རྗེ་དང་། །གུས་ལྡན་རྣམས་ཀྱིས་གསོལ་བཏབ་རྟེན་
- 206 -



བླ་མ་དམ་པ་མང་པོ་ལ་བསྟོད་ཚོགས་གསོལ་འདེབས་འདོད་གསོལ་སྨོན་ལམ་ཐོར་བུ།
འབྲེལ་མཐུས། །རྗེ་བཙུན་བླ་མ་མི་ཤིགས་རྡོ་ རྗེའི་ཁྲིར། །ཞབས་ཟུང་གཡོ་མེད་
འཕྲིན་ལས་རྒྱས་གྱུར་ཅིག །དུས་དང་གནས་སྐབས་དག་ནི་ཅིར་གྱུར་ཀྱང་། །
མགོན་པོ་ཁྱོད་ཉིད་ཁོ་ནར་གསོལ་འདེབས་ན། །ཐུགས་ རྗེའི་ཕྱག་གིས་འབྲལ་
མེད་ གཟུང་ མཛོད་ ལ། །མཐོ་ རིས་ ཐར་ པའི་ ལམ་ སྣ་ དྲང་དུ་ གསོལ། །གནས་
སྐབས་ སུ་ཡང་ཚེ་རིང་ནད་མེད་ཅིང་། །ཕྱི་ནང་འགལ་རྐྱེན་ཐམས་ཅད་ཞི་བ་
དང་། །བཤད་སྒྲུབ་ལོངས་སྤྱོད་མཐུན་རྐྱེན་མ་ལུས་པ། །ཡར་ངོའི་ཟླ་བ་ལྟ་བུར་
འཕེལ་གྱུར་ཅིག ཅེས་སྐྱབས་མགོན་རྗེ་བཙུན་བླ་མ་བྱམས་པའི་མཚན་ཅན་ལ་
གསོལ་བ་འདེབས་པའི་ཚིགས་སུ་བཅད་པ་འདི་ལྟ་བུ་ཞིག་དགོས་ཞེས་པད་ཚལ་
མདའ་དཔོན་ཕུན་ཚོགས་རྣམ་པར་རྒྱལ་བའི་སྡེས་བསྐུལ་བ་ལ་བརྟེན་ནས། རྗེ་
བཙུན་བླ་མ་ཉིད་ཀྱིས་དགྱེས་བཞིན་ རྗེས་སུ་བཟུང་བ་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་བླ་
མ་མཆོག་གིས་རྗེས་སུ་འཛིན་པར་གྱུར་ཅིག །
- 207 -



༄༅། །རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་
གསོལ་འདེབས་སོགས་བཞུགས་སོ། །
བློ་ཆེན་རྣམ་འདྲེན་ཀུན་གྱི་བཟང་པོའི་ཐུགས། །དུས་འདིར་ངུར་སྨིག་
གར་གྱིས་རྣམ་རོལ་བ། །མ་ལུས་རྒྱལ་བའི་གདུང་འཚོབ་ཆོས་ཀྱི་རྗེ། །བཀའ་
དྲིན་མཚུངས་མེད་དེ་ལ་གསོལ་བ་འདེབས། །བཀྲ་ཤིས་དགེ་མཚན་ལྡན་པའི་
ཡུལ་དུ་འཁྲུངས། །དམག་ཟོར་ལྷ་མོས་འཕྲིན་ལས་སྒྲུབ་བྱེད་ཅིང་། །བརྡ་སྤྲོད་
གཙུག་ ལག་ མ་ བསླབས་ ཐུགས་ སུ་ ཆུད། །དཔལ་ ལྡན་ བླ་ མའི་ ཞབས་ ལ་
གསོལ་བ་འདེབས། །གཞོན་ནུ་ཉིད་ནས་རྒྱལ་བའི་བསྟན་པ་ལ། །རབ་ཏུ་བྱུང་
ནས་མཁས་པ་མང་བསྟེན་ཏེ། །མཁས་བྱའི་གནས་ལ་མཁས་པར་མཛད་གྱུར་
པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱུད་ལྡན་མཁས་པའི་
དེད་ དཔོན་ ལ་ བརྟེན་ ནས། །འཇམ་ དབྱངས་ བླ་ མའི་ ཐུགས་ ཀྱི་ ཆུ་ གཏེར་
ལས། །འཐོན་པའི་སྙན་བརྒྱུད་ཡིད་བཞིན་ནོར་བུ་རྙེད། །དཔལ་ལྡན་བླ་མའི་
ཞབས་ལ་གསོལ་བ་འདེབས། །སྲིད་པའི་ཕུན་ཚོགས་དུག་གི་མེ་ཏོག་ལྟར། །
ཡིད་བརྟན་མི་རུང་ཕུང་བའི་རྒྱུར་གཟིགས་ནས། །མཁན་སློབ་སྤྱན་སྔར་བསྙེན་
རྫོགས་སྡོམ་པ་བཞེས། །དཔལ་ལྡན་བླ་མའི་ཞབས་ལ་གསོལ་བ་འདེབས། །
རྣམ་དག་ངེས་འབྱུང་ཤུགས་དྲག་འཁྲུངས་པ་ན། །ཚེ་འདིའི་བྱ་བ་ཐམས་ཅད་
ཡོངས་དོར་ཏེ། །དབེན་པའི་གནས་སུ་རྩེ་གཅིག་སྒྲུབ་ལ་གཤེགས། །དཔལ་
ལྡན་བླ་མའི་ཞབས་ལ་གསོལ་བ་འདེབས། །འདི་ནང་འཁྲི་བ་ཆོད་པའི་བརྩོན་
- 208 -



རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སོགས།
འགྲུས་ཀྱིས། །ཆ་ཚང་ལམ་ལ་སྒྲུབ་པ་ལྷུར་མཛད་པས། །སྒྲུབ་པའི་གོ་འཕང་
མཐོན་ པོར་ གཤེགས་ གྱུར་ པ། །དཔལ་ ལྡན་ བླ་ མའི་ ཞབས་ ལ་ གསོལ་ བ་
འདེབས། །ཟབ་དོན་གནས་ལ་མི་འཇིགས་གདེང་ཐོབ་ཚེ། །སྟོན་པ་མཆོག་
དང་ འཇམ་ མགོན་ བླ་ མ་ ཡི། །བཀའ་དྲིན་དྲན་ནས་ ཐུབ་ བསྟན་ སྤེལ་ བར་
མཛོད། །དཔལ་ལྡན་བླ་མའི་ཞབས་ལ་གསོལ་བ་འདེབས། །དམ་པ་ཁྱོད་ཀྱི་
རྣམ་ པར་ཐར་པ་ལ། །སྙིང་ནས་དད་ཅིང་གུས་ པར་ བྱེད་རྣམས་ལ། །གར་
བཞུགས་གནས་ནས་ཐུགས་རྗེས་གཟིགས་མཛོད་ལ། །གང་འདུལ་སྤྲུལ་པས་
རྗེས་སུ་བཟུང་དུ་གསོལ། །བདག་གི་རྗེ་བཙུན་བླ་མ་ཐུགས་རྗེ་ཅན། །དགའ་
ལྡན་གནས་སམ་མངོན་པར་དགའ་བའམ། །བདེ་བ་ཅན་སོགས་ཞིང་ཁམས་
གར་བཞུགས་ཀྱང་། །བདག་ཀྱང་ཞིང་དེར་མྱུར་དུ་དྲང་དུ་གསོལ། །དམ་པའི་
མགོན་ གྱིས་ རྗེས་ སུ་ བཟུང་ བའི་ཚེ། །བཀུར་ སྟི་ རྙེད་ པ་ དག་ དང་ རིམ་ གྲོ་
དང༌། །བཀའ་བཞིན་སྒྲུབ་པས་མཉེས་པར་བྱེད་པ་དང་། །སྐུ་གསུང་ཐུགས་ཀྱི་
གསང་བ་ཀུན་འཛིན་ཤོག །གང་དང་ཕྲད་ན་ཡོན་ཏན་ཉམས་བྱེད་ཅིང་། །ཉོན་
མོངས་ཉེས་པའི་ཚོགས་ཀུན་འབྱུང་བའི་གཞི། །བདུད་ཀྱི་གཉེན་དུ་གྱུར་པའི་
སྡིག་གྲོགས་དང་། །རྨི་ལམ་དུ་ཡང་ཕྲད་པར་མ་གྱུར་ཅིག །གང་དང་འགྲོགས་
པས་ཡོན་ཏན་ཀུན་འཕེལ་ཞིང་། །རྒྱལ་བས་བསྔགས་པའི་ལམ་དུ་འཁྲིད་བྱེད་
པ། །མཁས་བཙུན་བཟང་པོའི་གྲོགས་དང་ལྷན་ཅིག་ཏུ། །ཐོས་བསམ་སྒོམ་པ་
མ་ལུས་མཐར་ཕྱིན་ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་
བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་མ་ལ་གུས་པས། །དཔལ་
ལྡན་བླ་མའི་དམ་ཚིག་ལ་གནས་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་
རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་རྗེ་བཙུན་བླ་
མ་གྲུབ་པའི་དབང་ཕྱུག་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སྨོན་
ཚིག་དང་བཅས་པ་འདི་ལྟ་བུ་ཞིག་དགོས་ཞེས་དཀའ་ཆེན་ བློ་བཟང་སྐལ་
བཟང་གིས་ནན་གྱིས་བསྐུལ་ཞིང་། བདག་ཉིད་ཀྱང་སྙིང་ནས་དད་པས་ཉེ་
བར་བསྐུལ་ཏེ། དམ་པ་དེ་ཉིད་ཞིང་གཤེགས་ནས་ལོ་བཅོ་ལྔ་སོང་བ་མེ་ཕོ་བྱི་
བའི་ལོ་ཟླ་བ་གསུམ་པའི་ཚེས་བཅུའི་དུས་ཆེན་གྱི་ཉིན་དམ་པ་དེ་ཉིད་ཀྱིས་
དགྱེས་བཞིན་རྗེས་སུ་བཟུང་བ་དགེ་སློང་ཡེ་ཤེས་རྒྱལ་མཚན་གྱིས་དབེན་
གནས་མ་ཎི་ལ་ཁར་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་
ནུབ་པའི་རྒྱལ་མཚན་དུ་གྱུར་ཅིག ། །།
༈ ཨོཾ་སྭསྟི། བསླུ་མེད་བླ་མ་ཡི་དམ་དཀོན་མཆོག་གསུམ། །མཐུ་ལྡན་
ཆོས་སྐྱོང་སྲུང་མའི་ཚོགས་རྣམས་དང། །བདེན་པ་གྲུབ་པའི་དྲང་སྲོང་རྣམས་ཀྱི་
མཐུས། །བདེན་པའི་ཚིག་འདི་ཡིད་བཞིན་འགྲུབ་གྱུར་ཅིག །བློ་བཟང་དཔལ་
ལྡན་ རྒྱལ་ བ་ མ་ ལུས་ པའི། །ཡེ་ ཤེས་ རང་ གཟུགས་ ཚེ་ མཐའ་ ཡས་ པའི་
མགོན། །ངུར་སྨིག་གར་རོལ་མཚུངས་མེད་བླ་མ་མཆོག །སྲིད་གསུམ་སྐྱེ་འགྲོ་
ཡོངས་ཀྱི་གཙུག་ན་རྒྱལ། །བློ་ཆེན་རྒྱལ་དང་རྒྱལ་སྲས་བཟང་པོའི་ཚོགས། །
ཀུན་གྱིས་མ་ཐུལ་སྙིགས་དུས་འགྲོ་རྣམས་ལ། །རྒྱལ་བའི་མཛད་པ་སྒྲུབ་མཛད་
ཐུགས་ རྗེ་ ཅན། །དཔལ་ ལྡན་ ཡེ་ ཤེས་ དབང་ པོར་ གསོལ་ བ་ འདེབས། །བློ་
བཟང་ དཔལ་ ལྡན་ འཇམ་ དཔལ་ སྙིང་ པོ་ ཡི། །ཐུགས་ བཅུད་ མདོ་ སྔགས་
ལེགས་བཤད་པདྨོའི་ཚལ། །སྒྲིབ་བྲལ་ཡེ་ཤེས་འོད་ཀྱིས་འབྱེད་པ་ལ། །ཟླ་
- 210 -



རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སོགས།
བྲལ་ དཔལ་ ལྡན་ བླ་ མར་ གསོལ་ བ་ འདེབས། །མདོ་ རྒྱུད་ དགོངས་ འགྲེལ་
བཅས་པ་རྣམས་ ཀྱི་དོན། །དྲི་མེད་རིགས་ པའི་ལམ་ནས་འདོམས་པ་ལ། །
མཁས་མང་རྒྱ་མཚོའི་དབུས་ན་མངོན་མཐོ་བ། །པཎ་ཆེན་བསྟན་པའི་བདག་
པོར་ གསོལ་ བ་ འདེབས། །མཐོང་ ཐོས་ དྲན་ རེག་ ཐམས་ ཅད་ རྗེས་ འཛིན་
ཅིང་། །གསོལ་བ་བཏབ་ན་གནས་སྐབས་མཐར་ཐུག་གི །འདོད་དོན་ཐམས་
ཅད་ ལྷུན་གྱིས་གྲུབ་མཛད་པ། །རྗེ་ བཙུན་ཡིད་བཞིན་ནོར་བུར་གསོལ་བ་
འདེབས། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེར། །མི་འཇིགས་གདོང་
ལྔས་བཏེག་པའི་ཁྲི་སྟེང་དུ། །མགོན་ཁྱེད་ཞབས་ཟུང་གཡོ་མེད་བརྟན་བཀོད་
ནས། །ཆོས་ཀྱི་འཁོར་ལོ་རྒྱ་ཆེར་བསྐོར་དུ་གསོལ། །བཀྲ་ཤིས་རིན་ཆེན་རྡུལ་
བརྩེགས་ ལྷུན་ པོའི་ སྤོར། །མཁས་ མང་ ཉེ་ དབང་ ཚོགས་ ཀྱིས་ བསྐོར་ བའི་
དབུས། །མགོན་ ཁྱོད་ འཛམ་ བུ་ ནཱ་ དའི་ ཁྲིར་ བཞུགས་ནས། །ཆོས་ ཀྱི་ རྒྱལ་
མཚན་རྟག་ཏུ་བསྒྲེང་དུ་གསོལ། །བཀྲ་ཤིས་དགེ་མཚན་མཁས་མང་འདུས་
གླིང་དབུས། །རྗེ་བཙུན་ཡོན་ཏན་ལྷུན་པོ་བརྟན་བཞུགས་ནས། །འཕྲིན་ལས་
ཉི་ ཟླའི་ སྣང་ བས་ ས་ གསུམ་ གྱིས། །སྐྱེ་ འགྲོའི་ བློ་མུན་མ་ ལུས་བསལ་དུ་
གསོལ། །རྒྱལ་བ་སྲས་བཅས་ཀུན་གྱིས་མགོན་པོ་ཁྱོད། །ཚེ་ལ་མངའ་བརྙེས་
ཡེ་ ཤེས་ བདུད་ རྩི་ ལྟར། །བསྔགས་ པས་ མི་ འཇིག་ རྡོ་ རྗེའི་ ཁྲིར་ བཞུགས་
ནས། །དམ་ཆོས་བདུད་རྩིའི་ཆར་ཆེན་དབབ་ཏུ་གསོལ། །མི་ཕམ་མགོན་པོས་
འཇམ་དཔལ་སྙིང་པོ་ལ། །ཐུབ་དབང་གཉིས་པར་བསྔགས་པ་ཇི་ལྟ་བར། །
འཇམ་མགོན་བླ་མས་མགོན་ཁྱོད་བསྟན་འཛིན་གཙོར། །བསྔགས་པས་ཐུབ་
བསྟན་སྤེལ་བར་མཛད་དུ་གསོལ། །བསྟན་སྲུང་དམ་ཅན་རྒྱ་ མཚོའི་ཚོགས་
211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྣམས་ཀྱིས། །འཇམ་མགོན་ལུགས་བཟང་དྲི་མེད་སྤེལ་བ་ལ། །རྗེ་ཉིད་འགྲན་
ཟླ་ བྲལ་ བར་ བསྔགས་ པས་ ན། །བློ་ བཟང་ རིང་ ལུགས་ རྒྱ་ ཆེར་ སྤེལ་ དུ་
གསོལ། །སྐྱེ་འགྲོ་མ་ལུས་ཆོས་ཀྱི་བདུད་རྩི་ལ། །མགྲོན་དུ་འབོད་པའི་ལེགས་
བཤད་གཎྜིའི་དབྱངས། །རྒྱ་ཆེར་བསྒྲགས་པས་སྲིད་གསུམ་ཡོངས་བཀང་སྟེ། །
སྙིགས་མའི་རྒུད་པ་མ་ལུས་བསལ་དུ་གསོལ། །དགེ་འདུན་སྡེ་རྣམས་དབྱར་
མཚོ་ ལྟ་ བུར་ རྒྱས། །ཀུན་ ཀྱང་ ཐུགས་ མཐུན་ ཁྲིམས་ གཙང་ བཤད་ སྒྲུབ་
འཕེལ། །མི་མཐུན་རྒུད་པའི་མིང་ཡང་མི་གྲག་པར། །བདེ་ལེགས་ཆེན་པོས་
ཕྱོགས་ཀུན་ཁྱབ་གྱུར་ཅིང་། །དོན་འདི་སྒྲུབ་ལ་ ཐོགས་མེད་མཐུ་ལྡན་པ། །
གནས་གསུམ་དཔའ་བོ་མཁའ་འགྲོའི་ཚོགས་རྣམས་དང་། །དཀར་ཕྱོགས་སྐྱོང་
བའི་སྲུང་མ་ཐམས་ཅད་ ཀྱིས། །གཡེལ་བ་མེད་ པར་ རྟག་ཏུ་ གྲོགས་མཛོད་
ཅིག །ཅེས་པ་འདི་ནི་དད་སྟོབས་ཕུན་སུམ་ཚོགས་པ་ཤེལ་དཀར་དྲུང་ཆེན་
རབ་འབྱམས་པ་བློ་བཟང་བསྟན་པས་གཙང་ཕྱོགས་ཀྱི་འབྲུམ་ནད་མྱུར་དུ་ཞི་
བ་དང་པཎ་ཆེན་ཐམས་ཅད་མཁྱེན་པ་ཆེན་པོ་གདན་སར་མྱུར་དུ་ཕེབས་ནས་
ཆོས་འཁོར་རྒྱ་ཆེར་བསྐོར་བར་བསྐུལ་བའི་གསོལ་འདེབས་འདི་ལྟ་བུ་ཞིག་
དགོས་ཞེས་རིན་པོ་ཆེའི་མེ་ཏོག་དང་བཅས་བསྐུལ་བ་ལ་བརྟེན་ནས། རྗེ་ཉིད་
ཀྱི་བཀའ་དྲིན་ གྱིས་འཚོ་བ་དགེ་སློང་ཡེ་ཤེས་རྒྱལ་མཚན་ གྱིས་བལ་བོད་
མཚམས་ཀྱི་དབེན་གནས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
༈ ཨོཾ་སྭསྟི། རྒྱལ་ཀུན་ཐུགས་ རྗེའི་ སྤྱི་གཟུགས་ཙོང་ཁ་པ། །ཡབ་
སྲས་བརྒྱུད་པར་བཅས་པའི་བྱིན་རླབས་དང་། །བསྟན་སྲུང་དམ་ཅན་རྒྱ་མཚོའི་
ཚོགས་རྣམས་ཀྱི། །མཐུ་སྟོབས་ནུས་པས་བདེན་ཚིག་འགྲུབ་གྱུར་ཅིག །རྒྱལ་
212 -



9
རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སོགས།
དང་ རྒྱལ་སྲས་ ཀུན་ གྱིས་ ཡལ་བོར་བ། །མགོན་མེད་ལྔ་བརྒྱ་ཐ་མའི་འགྲོ་
རྣམས་ལ། །ལྷག་པར་བརྩེ་བའི་མགོན་པོ་ཐུགས་རྗེ་ཅན། །རྗེ་བཙུན་ཕྱག་ན་
པདྨོར་གསོལ་བ་འདེབས། །རྒྱལ་བའི་ཉིན་བྱེད་འོད་ཀྱིས་མ་བརྫིས་པའི། །
བྱང་ཕྱོགས་བླུན་རྨོངས་འགྲོ་བའི་ཚོགས་རྣམས་ལ། །ཕན་བདེའི་ལམ་བཟང་
གསལ་ བར་ སྟོན་མཛད་པ། །རྗེ་ བཙུན་ གངས་ རིའི་ མགོན་ པོར་ གསོལ་ བ་
འདེབས། །བློ་བཟང་རྣམ་འདྲེན་ འཇམ་ དཔལ་ སྙིང་ པོ་སོགས། །རྒྱལ་བ་རྒྱ་
མཚོའི་ཐུགས་རྗེ་གཅིག་བསྡུས་ནས། །དུས་འདིར་ངུར་སྨིག་གར་གྱིས་རྣམ་
རོལ་པ། །རྗེ་བཙུན་བསྟན་པའི་བདག་པོར་གསོལ་བ་འདེབས། །བློ་ཆེན་རྒྱལ་
བ་ཀུན་གྱི་བཟང་པོའི་ཐུགས། །འཇམ་དཔལ་སྙིང་པོའི་བསྟན་པ་སྤེལ་སླད་
དུ། །རྒྱ་མཚོའི་གོས་ཅན་གཞི་འདིར་བསམ་བཞིན་དུ། །བྱོན་པའི་བླ་མ་མཆོག་
ལ་གསོལ་བ་འདེབས། །མཐོང་ཐོས་དྲན་རེག་འབྲེལ་པ་ཐོགས་རྣམས་དང༌། །
མཚན་ཙམ་འཛིན་པར་བྱེད་པ་ཐམས་ཅད་ཀྱང་། །མཐོ་རིས་ཐར་པའི་ལམ་དུ་
འགོད་མཛད་པ། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །བྱང་
ཕྱོགས་སྐྱེ་འགྲོའི་ཕན་བདེ་ལེགས་ཚོགས་རྣམས། །གང་གི་མཐུ་ལ་ངེས་པར་
རག་ལས་པ། །དགོས་འདོད་ཀུན་འབྱུང་བསམ་འཕེལ་དབང་གི་རྒྱལ། །རྗེ་
བཙུན་ཡིད་བཞིན་ནོར་བུར་གསོལ་བ་འདེབས། །རྒྱལ་བ་སྲས་བཅས་ཀུན་
གྱིས་མགོན་ཁྱོད་ལ། །བོད་ཁམས་ལྷ་གཅིག་ཐུགས་རྗེ་ཆེན་པོ་ཞེས། །རྒྱུན་དུ་
བསྔགས་པ་མཛད་པ་དགོངས་མཛོད་ལ། །རྟག་པར་བཞུགས་ལ་ཆོས་འཁོར་
བསྐོར་དུ་གསོལ། །འཕགས་མཆོག་ཕྱག་ན་པདྨོའི་ཐུགས་བསྐྱེད་དང༌
། །དད་
ལྡན་རྩེ་གཅིག་མོས་པས་གསོལ་བཏབ་མཐུས། །རྗེ་བཙུན་བློ་བཟང་འཇམ་
213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དཔལ་ རྒྱ་ མཚོ་ ཡི། །ཞབས་ པད་ རབ་ བརྟན་ འཕྲིན་ ལས་ རྒྱས་ གྱུར་ ཅིག །
མཚན་ དཔེའི་ དཀྱིལ་ འཁོར་ རྒྱས་ པའི་ འཛུམ་ ཞལ་ ལས། །ཐོན་ པའི་ མདོ་
སྔགས་ལེགས་བཤད་སྒྲ་དབྱངས་ཀྱིས། །མཐའ་དབུས་སྐྱེ་འགྲོ་མ་ལུས་ཚིམ་
མཛད་ དེ། །བློ་ བཟང་ བསྟན་ པ་ ཆེས་ ཆེར་ འཕེལ་ གྱུར་ ཅིག །རྗེ་ བཙུན་ བློ་
བཟང་འཇམ་དཔལ་རྒྱ་མཚོ་ཡི། །རྣམ་དཀར་འཕྲིན་ལས་ཕུན་སུམ་ཚོགས་པ་
ལ། །ཕྱི་ནང་ ཉེར་ འཚེ་ ཐམས་ཅད་ཞི་བ་དང༌། །ལེགས་ཚོགས་ཡར་ངོའི་ཟླ་
ལྟར་ འཕེལ་ གྱུར་ཅིག །ཅེས་གངས་ཅན་མགོན་པོ་ རྒྱལ་ དབང་ ཐམས་ཅད་
མཁྱེན་པ་རྗེ་བཙུན་བློ་བཟང་འཇམ་དཔལ་རྒྱ་མཚོ་དཔལ་བཟང་པོའི་ཞབས་
བརྟན་གསོལ་འདེབས་ལེགས་ཚོགས་ལྷུན་གྲུབ་ཅེས་བྱ་བ་འདི་ནི། ཆོས་སྡེ་
ཆེན་པོ་དཔལ་ལྡན་འབྲས་སྤུངས་རྒྱས་པ་བླ་མ་མཁས་པའི་དབང་པོ་ཞབས་
དྲུང་བསྟན་འཛིན་ཆོས་བཟང་གིས་འདི་ལྟ་བུ་ཞིག་དགོས་ཞེས་བསྐུལ་ཞིང་།
རང་ཉིད་ཀྱང་དད་པས་ཉེ་བར་བསྐུལ་ཏེ་དགེ་སློང་ཡེ་ཤེས་རྒྱལ་མཚན་གྱིས་ལྷ་
ལྡན་སྤྲུལ་པའི་གཙུག་ལག་ཁང་དུ་སྦྱར་བའོ།། །།
༈ ཕྱོགས་བཅུའི་ཞིང་བཞུགས་རྒྱལ་བ་ཐམས་ཅད་ལས། །ལྷག་པའི་
བསོད་ནམས་ཞིང་གི་མཆོག་གྱུར་པ། །བཀའ་དྲིན་མཚུངས་མེད་རྗེ་བཙུན་བླ་
མ་ ལ། །སྒོ་གསུམ་ གུས་ པའི་ སྒོ་ ནས་ ཕྱག་ འཚལ་ ལོ། །མཆོད་ཚོགས་ ཀུན་
འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་ཆོས་འཁོར་བསྐོར་དུ་
གསོལ། །བསྐལ་བརྒྱར་བཞུགས་ གསོལ་ དགེ་བ་བྱང་ཆེན་བསྔོ། །ཐོག་མེད་
དུས་ནས་སྲིད་པའི་མུན་ཁུང་འདིར། །བློ་མིག་མ་རིག་མུན་པས་བསྒྲིབས་པ་
བདག །མ་ནོར་ལམ་ལ་གསལ་བར་འཁྲིད་མཛད་པ། །བཀའ་དྲིན་མཚུངས་
- 214 -



རྗེ་བཙུན་བླ་མ་བློ་བཟང་རྣམ་རྒྱལ་གྱི་རྣམ་ཐར་གསོལ་འདེབས་སོགས།
མེད་ཞབས་ལ་གསོལ་བ་འདེབས། །བདག་འཛིན་སྲིད་པའི་བཙོན་ཁང་ར་བ་
འདིར། །ལས་དང་ཉོན་མོངས་འཆིང་བས་བཅིངས་པ་བདག །ཐར་པའི་ཁང་
བཟང་དམ་པར་འཁྲིད་མཛད་པ། །མཚུངས་མེད་བླ་མ་མཆོག་ལ་གསོལ་བ་
འདེབས། །དེང་ནས་བཟུང་སྟེ་ཚེ་རབས་ཐམས་ཅད་དུ། །ལེགས་ཚོགས་རྩ་བ་
དྲིན་ཅན་བླ་མ་ཡིས། །ནམ་ཡང་འབྲལ་མེད་རྗེས་སུ་འཛིན་པ་དང་། །དམ་ཆོས་
བདུད་ རྩི་ངོམས་མེད་འཐུང་བར་ཤོག །ལན་ཅིག་ཐོབ་པའི་དལ་བའི་རྟེན་
བཟང་འདི། །གཏན་གྱི་སྐྱིད་སྡུག་འདམ་ཀའི་སྐབས་ ཡིན་ པས། །དོན་མེད་
འདི་ནང་ བྱ་བས་མི་གཡེང་བར། །གཏན་གྱི་འདུན་མ་སྒྲུབ་པར་བྱིན་གྱིས་
རློབས། །ཞེས་པ་འདི་ནི་མཆོག་གསུམ་བླ་མར་འཛིན་ཅིང་དད་པ་དང་གཏོང་
བ་ལ་སོགས་པའི་ཡོན་ཏན་གྱིས་ཐུགས་རྒྱུད་ཕྱུག་པ་ཡུམ་རིན་པོ་ཆེ་ཚེ་རིང་
སྒྲོལ་དཀར་གྱིས་བླ་མ་རྣམས་ལ་གསོལ་བ་འདེབས་ཤིང་བློ་ཆོས་ལ་བསྐུལ་
བའི་ཚིགས་བཅད་རྒྱུན་དུ་ཁ་ཏོན་བྱས་ཆོག་པ་འདི་ལྟ་བུ་ཞིག་དགོས་ཞེས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་འབྲི་ལུང་རི་ཁྲོད་
དུ་སྦྱར་བའོ།། ། །
215 -



༄༅། །འཇམ་དབྱངས་བླ་མ་དགེ་འདུན་བློ་བཟང་སོགས་ལ་
རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་
པའི་རབ་ཏུ་བྱེད་པ་བློ་གྲོས་མཆོག་སྦྱིན་
ཞེས་བྱ་བ་བཞུགས། །
ན་མོ་གུ་རུ་མཉྫ་གྷོ་ཥཱ་ཡ། ཕྱོགས་བཅུའི་ཞིང་བཞུགས་རྒྱལ་བ་སྲས་བཅས་
ཀྱི། །མཁྱེན་ བརྩེ་ གཅིག་ བསྡུས་ རྗེ་ བཙུན་ ཙོང་ ཁ་ པ། །ཡབ་ སྲས་ བརྒྱུད་ པར་
བཅས་པ་ཐམས་ཅད་ལ། །སྙིང་ནས་འདུད་དོ་བློ་གྲོས་མཆོག་སྩོལ་ཅིག །དགེ་
ལེགས་བགྲང་ཡས་དཔག་ཏུ་མེད་པ་དང༌། །འདུན་ལྡན་རླབས་ཆེན་སྨོན་ལམ་
མཐུ་དག་གིས། །ཞིང་འདིར་བློ་བཟང་རྒྱལ་བསྟན་སྤེལ་བ་ལ། །ཟླ་བྲལ་མཁས་
གྲུབ་དབང་པོར་གསོལ་བ་འདེབས། །རླབས་ཆེན་སྨོན་ལམ་འབྲས་བུ་དུས་སྨིན་
པས། །ས་ཡི་ཐིག་ལེ་རྟ་ནག་ས་ཁུད་དུ། །བསམ་བཞིན་འཁྲུངས་ནས་ཐུབ་བསྟན་
སྤེལ་མཛད་པ། །དགེ་འདུན་བློ་བཟང་ཞབས་ལ་གསོལ་བ་འདེབས། །གཞོན་ནུ་
ཉིད་ནས་ ཁྱིམ་གྱི་འདུ་འཛི་ལ། །ཆགས་པ་མེད་པར་རྒྱལ་བའི་བསྟན་པ་ལ། །
རབ་ཏུ་བྱུང་ནས་ཐོས་བསམ་སྒོམ་པར་མཛད། །དགེ་འདུན་བློ་བཟང་ཞབས་ལ་
གསོལ་བ་འདེབས། །སྐྱེས་ཙམ་ཉིད་ནས་འཇམ་མགོན་བླ་མ་ཡིས། །བྱིན་གྱིས་
བརླབས་ཤིང་དམག་ཟོར་རྒྱལ་མོས་ཀྱང་། །གཡེལ་བ་མེད་པར་རྟག་ཏུ་གྲོགས་
མཛད་པ། །དགེ་འདུན་བློ་བཟང་ཞབས་ལ་གསོལ་བ་འདེབས། །ཡོངས་འཛིན་
མཁས་པ་མང་པོ་ལ་བརྟེན་ནས། །བརྡ་སྤྲོད་གཙུག་ལག་རིག་གནས་མཐའ་དག་
- 216 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
ལ། །རབ་ཏུ་སྦྱངས་པས་མཁས་པའི་ཕུལ་ཕྱིན་པ། །དགེ་འདུན་བློ་བཟང་ཞབས་
ལ་གསོལ་བ་འདེབས། ཁྱད་པར་རྗེ་བཙུན་ཆོས་ཀྱི་རྒྱལ་མཚན་ལ། །བརྟེན་ནས་
ཤིང་རྟ་ཆེན་པོའི་གཞུང་ལུགས་ཀུན། །གསན་པས་དགོངས་དོན་མ་ལུས་ཐུགས་
སུ་ཆུད། །དགེ་འདུན་བློ་བཟང་ཞབས་ལ་གསོལ་བ་འདེབས། །རྒྱ་བོད་མཁས་
པའི་གཞུང་ལུགས་པད་ཚལ་ཀུན། །དྲི་མེད་རིག་པའི་འོད་སྣང་གིས་ཕྱེ་ནས། །
སྐལ་བཟང་བུང་བ་མ་ལུས་ཚིམས་པར་མཛད། །དགེ་འདུན་བློ་བཟང་ཞབས་ལ་
གསོལ་བ་འདེབས། །གངས་ཅན་གྲུབ་མཆོག་ རྒྱལ་བ་དབེན་ས་ པའི། །ཐུགས་
སྲས་དམ་པ་སངས་རྒྱས་ཡེ་ཤེས་ཀྱང་། །གང་གི་ཞབས་རྡུལ་གཙུག་ཏུ་བསྟེན་བྱེད་
པ། །ཟླ་མེད་མཁས་གྲུབ་དབང་པོར་གསོལ་བ་འདེབས། །གཞུང་ལུགས་ཀུན་ལ་
ཐོས་པས་སྒྲོ་འདོགས་བཅད། །གཞུང་དོན་ལམ་གྱི་རིམ་པ་ཉམས་སུ་བཞེས། །
རྟོགས་པ་བརྙེས་ནས་ལེགས་བཤད་སྒྲ་དབྱངས་བསྒྲགས། །ཟླ་མེད་མཁས་གྲུབ་
དབང་པོར་གསོལ་བ་འདེབས། །བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེར། །
ལེགས་པར་བཤད་པའི་སྒྲ་དབྱངས་རབ་བསྒྲགས་པས། །འཇམ་དབྱངས་བླ་མ་
དགེ་འདུན་བློ་བཟང་ཞེས། །ས་སྟེང་གྲགས་པས་ཁྱབ་ལ་གསོལ་བ་འདེབས། །
དགའ་ལྡན་ཆོས་ཀྱི་ཕོ་བྲང་ཉམས་དགའ་བར། །མི་ཕམ་འཇམ་དཔལ་སྙིང་པོའི་
ཞབས་དྲུང་དུ། །བསམ་བཞིན་བྱོན་ནས་ལུང་བསྟན་བརྙེས་གྱུར་པ། །དགེ་འདུན་
བློ་བཟང་ཞབས་ལ་གསོལ་བ་འདེབས། །འཇམ་དབྱངས་བླ་མ་དགེ་འདུན་བློ་
བཟང་གི །ཐུགས་རྗེ་ནུས་པ་དཔག་ཏུ་མེད་པ་དང་། །མཁྱེན་རབ་འོད་སྟོང་རབ་ཏུ་
འཕྲོ་བ་ཡིས། །བདག་བློའི་མུན་པ་མྱུར་དུ་བསལ་དུ་གསོལ། །ལེགས་ཚོགས་ཀུན་
གྱི་རྩ་བ་ཟླ་མེད་པ། །དགེ་བའི་བཤེས་གཉེན་མཁས་པ་ལ་བརྟེན་ནས། །རྒྱ་ཆེན་
217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གཞུང་ལུགས་གདམས་པར་འཆར་བ་དང་། །གདམས་དོན་རྒྱུད་ལ་སྐྱེ་བར་བྱིན་
གྱིས་རློབས། །ཆོས་ ཀྱི་ གྲགས་ པའི་ གཞུང་ ལུགས་ ལ་ བརྟེན་ ནས། །མདོ་ རྒྱུད་
དགོངས་འགྲེལ་བཅས་པ་མ་ལུས་པ། །དྲི་མེད་རིགས་པ་ཕྲ་མོས་འབྱེད་པ་ལ། །
ཐོགས་མེད་སྤོབས་པ་ཐོབ་པར་བྱིན་གྱིས་རློབས། །ངེས་འབྱུང་བྱང་སེམས་ཡང་
དག་ལྟ་བ་དང༌། །ཟབ་ལམ་རིམ་གཉིས་འཁོར་དང་བཅས་པ་ལ། །འཁྲུལ་མེད་
ངེས་པ་བརྟན་པོ་རྙེད་གྱུར་ནས། །ཕ་ རྗེས་བུ་ཡིས་ཟིན་པར་བྱིན་གྱིས་རློབས། །
འཇམ་དབྱངས་བླ་མའི་ རྗེས་སུ་སློབ་པ་ལ། །བར་དུ་གཅོད་པའི་མིང་ཡང་མི་
འབྱུང་ཞིང་། །ཕྱི་ནང་མཐུན་རྐྱེན་མ་ལུས་ཚང་གྱུར་ཏེ། །དོན་གཉིས་ལྷུན་གྱིས་
གྲུབ་པའི་བཀྲ་ཤིས་ཤོག །ཅེས་འཇམ་དབྱངས་བླ་མ་དགེ་འདུན་བློ་བཟང་ལ་
རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པའི་རབ་ཏུ་བྱེད་པ་བློ་གྲོས་
མཆོག་སྦྱིན་ཞེས་བྱ་བ་འདི་ནི། འཇམ་དབྱངས་བླ་མ་དེ་ཉིད་ཀྱི་རྗེས་སུ་སློབ་པ་
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་ལྷུན་གྱིས་གྲུབ་པའི་ཆོས་གྲྭ་ཆེན་
པོར་སྦྱར་བའོ། །
འདིས་ཀྱང་འཇམ་མགོན་ཆོས་ཀྱི་རྒྱལ་པོ་ཙོང་ཁ་པའི་རིང་ལུགས་དྲི་མ་
མེད་པ་འདི་ཉིད་ཕྱོགས་ཐམས་ཅད་དུ་དར་ཞིང་རྒྱས་པར་གྱུར་ཅིག ། །
༈ ན་མོ་གུ་རུ་བཛྲ་དྷ་རཱ་ཡ། རྒྱལ་བ་ཀུན་གྱི་བརྩེ་བ་ཆེན་པོ་ཉིད། །ཐུབ་
བསྟན་སྤེལ་ཕྱིར་ངུར་སྨྲིག་གར་མཛད་པ། །རྒྱལ་བ་བློ་བཟང་གྲགས་པའི་བསྟན་
པ་ཡི། །སྙན་བརྒྱུད་འཛིན་མཛད་བླ་མར་སྙིང་ནས་འདུད། །སྐྱབས་གསུམ་ཀུན་
འདུས་རྗེ་བཙུན་བླ་མ་ཡི། །ཐུགས་རྗེས་མི་ཁོམ་མུན་པའི་གླིང་ནས་དྲངས། །དལ་
འབྱོར་ལྡན་པའི་རྟེན་བཟང་འདི་འདྲ་ཐོབ། །བསམ་ཞིང་སྙིང་གི་ཁོང་ནས་བཀའ་
218 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ། །
དྲིན་དྲན། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །གང་ལ་བརྟེན་ན་འདི་
ཕྱིའི་ལེགས་ཚོགས་ཀུན། །སྐད་ཅིག་ཉིད་ལ་གྲུབ་པའི་བསོད་ནམས་ཞིང་། །བླ་མ་
མཆོག་གིས་དགྱེས་བཞིན་རྗེས་སུ་བཟུང་། །བཀའ་དྲིན་ཆེའོ་རྗེ་བཙུན་བླ་མ་རྗེ། །
སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །གྲངས་མེད་བསྐལ་པར་དཀའ་
བར་བསྒྲུབ་དགོས་པའི། །བྱ་དཀའི་རླབས་ཆེན་བསོད་ནམས་ཚོགས་དག་ཀྱང་། །
སྐད་ཅིག་ཉིད་ལ་རྫོགས་བྱེད་ཐབས་མཁས་འཕྲུལ། །ཟབ་ལམ་བླ་མའི་རྣལ་
འབྱོར་བཀའ་དྲིན་ཐོབ། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །ཕྱོགས་
བཅུའི་རྒྱལ་བ་ཐམས་ཅད་མཆོད་པ་བས། །གང་གི་བ་སྤུ་གཅིག་མཆོད་ཆེས་ལྷག་
པ། །བླ་མ་མཆོག་གི་བཀའ་བཞིན་སྒྲུབ་པ་འདི། །བསམ་ཞིང་བསམ་ཞིང་བཀའ་
དྲིན་ལྷག་པར་ཆེ། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །སྔོན་ཆད་མ་
རིག་འཁྲུལ་པའི་དབང་སོང་སྟེ། །བླང་དོར་གོ་ལོག་རང་སྡུག་རང་གིས་ཉོས། །ད་
རེས་རྗེ་བཙུན་ཉིན་བྱེད་དབང་པོ་ཡི། །གསུང་གི་འོད་ཀྱིས་བདག་བློའི་མུན་པ་
བསལ། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །སྔོན་ཆད་ཕལ་ཆེར་མི་
ཁོམ་མུན་པར་འཁྱམས། །མི་ལུས་ཐོབ་ཀྱང་དུད་འགྲོའི་སྤྱོད་དང་མཚུངས། །དུས་
འདིར་བླ་མ་མཆོག་དང་ཞལ་མཇལ་བས། །གཏན་དུ་ཕན་དང་གནོད་པའི་བླང་
དོར་ཤེས། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །སྙིགས་མ་ལྔ་ཡི་གྲང་
རེག་ཆེར་རྒྱས་པས། །ལམ་བཟང་བདུད་རྩིའི་པད་ཚལ་ཕལ་ཆེར་ཟུམ། །ཟོལ་
སྤྱོད་རྡུལ་གྱིས་ས་གཞི་ཁྱབ་དུས་འདིར། །བསླུ་མེད་བླ་མ་མཆོག་གིས་རྗེས་སུ་
བཟུང་། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །མི་ཤེས་སྨག་རུམ་སེལ་
བའི་ཉིན་བྱེད་འོད། །དུག་གསུམ་གཅོང་ནད་འཇོམས་པའི་སྨན་པ་མཆོག །ཕན་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བདེའི་ལུས་བཟང་སྩོལ་བའི་མ་ལྟ་བུ། །བཀའ་དྲིན་འཁོར་མེད་བླ་མར་གསོལ་བ་
འདེབས། །སླར་ཡང་བྱང་ཆུབ་བར་དུ་ཐུགས་རྗེས་སྐྱོངས། །དུས་འདི་ནས་བཟུང་
ཚེ་རབས་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་འཛིན་ཅིང་། །སྐུ་
གསུང་ ཐུགས་ ཀྱི་མཛད་ པ་ མཐའ་ དག་ ལ། །མ་དད་ ལོག་ ལྟ་ ནམ་ ཡང་མི་སྐྱེ་
ཞིང་། །སྒོ་གསུམ་ སྒོ་ནས་མཉེས་པ་བསྒྲུབ་པ་ལ། །རྒྱལ་ སྲས་ རྟག་ཏུ་ངུ་དང་
མཚུངས་པར་ཤོག །ཏེ་ལོ་ནཱ་རོ་མར་པ་མི་ལ་དང་། །ཇོ་བོ་ཡབ་སྲས་འབྲོག་མི་ས་
པཎ་སོགས། །སྔོན་བྱོན་མཁས་གྲུབ་རྣམས་ཀྱི་རྣམ་ཐར་ལྟར། །དྲིན་ཅན་བླ་མ་
སྐྱབས་གསུམ་ཀུན་འདུས་ རྗེ། །སྒོ་གསུམ་སྒོ་ནས་མཉེས་པ་བསྒྲུབ་པ་ལ། །རྨི་
ལམ་དུ་ཡང་གཡེལ་བར་མ་གྱུར་ཅིག །དམ་ཆོས་སྒྲུབ་ལ་གེགས་ཀྱི་མཐར་ཐུག་
པ། །ལོག་པའི་བཤེས་དང་སྡིག་པའི་གྲོགས་རྣམས་ཀྱི། །དབང་དུ་སྐད་ཅིག་ཙམ་
ཡང་མི་འགྲོ་ཞིང་། །རྒྱལ་བ་དགྱེས་པའི་ཆོས་མཐུན་ གྲོགས་པོ་ལ། །དག་སྣང་
ཕྱོགས་མེད་སྐྱེ་བར་ བྱིན་གྱིས་རློབས། །ལྷག་ པར་ ཁྱོད་ ཞལ་ པདྨོ་ལས་འོངས་
པའི། །ཟབ་རྒྱས་བདུད་ རྩིས་ བདག་ ཡིད་ ཚིམས་ བྱས་ཏེ། །བཀའ་བཞིན་སྒྲུབ་
པས་མཉེས་པར་བྱེད་པ་དང་། །མ་ནོར་ལམ་བཟང་ཆོས་ཀྱི་རྒྱུད་མང་སྒྲ། །ནམ་
མཁའ་མཐའ་ཀླས་བར་དུ་སྒྲོག་པར་ཤོག །ཤིའམ་གསོན་ནམ་སྐྱིད་ སྡུག་ཅིར་
གྱུར་ཀྱང་། །བླ་མ་མཆོག་ལ་སྙིང་ནས་གསོལ་འདེབས་ཤིང་། །བདག་ལུས་དུམ་
བུ་སྟོང་དུ་གཞིག་གྱུར་ཀྱང་། །བཀའ་བཞིན་སྒྲུབ་ལ་གཡེལ་བ་མེད་གྱུར་ཅིག །
དད་ལྡན་སློབ་མའི་བསོད་ནམས་ཞིང་མཆོག་ཏུ། །རྒྱལ་བ་ཀུན་ལས་བླ་མ་ལྷག་
གོ་ཞེས། །རྡོ་རྗེ་འཆང་གིས་ གསུངས་པའི་བདེན་པ་དེས། །བདག་གི་སྨོན་པའི་
གནས་འདི་འགྲུབ་པ་དང་། །འགྲོ་བ་ཀུན་ཀྱང་སྨིན་ཅིང་གྲོལ་གྱུར་ཅིག །ཅེས་
- 220 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
ལམ་མ་ནོར་བར་སྟོན་པའི་བླ་མ་རྣམས་ཀྱི་བཀའ་དྲིན་དྲན་པའི་གསོལ་འདེབས་
སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་དད་ལྡན་ནོར་བུ་སྲི་ཐར་གྱིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀའ་གདམས་
བསྟན་པའི་འབྱུང་ཁུངས་དཔལ་སྣར་ཐང་གི་ཆོས་གྲྭ་ཆེན་པོར་སྦྱར་བའོ། །འདིས་
ཀྱང་འགྲོ་བ་ཐམས་ཅད་ལ་ཕན་པར་གྱུར་ཅིག ། །།
༈ གང་ལ་བརྟེན་ན་འདི་ཕྱིའི་ལེགས་ཚོགས་ཀུན། །སྐད་ཅིག་ཉིད་ལ་ལྷུན་
གྱིས་གྲུབ་མཛད་པ། །རྩ་བའི་བླ་མ་སྐྱབས་གསུམ་ཀུན་འདུས་ལ། །སྙིང་གི་ཁོང་
ནས་གུས་པས་གསོལ་བ་འདེབས། །བླ་མ་སངས་རྒྱས་དངོས་སུ་མཐོང་བ་དང་། །
ལོང་མེད་དགུན་ཉི་ལྟ་བུའི་ཚེ་མཇུག་འདི། །དོན་མེད་ཚེ་འདིའི་བྱ་བས་མི་གཡེང་
བར། །རྩེ་གཅིག་སྒྲུབ་པ་ནུས་པར་བྱིན་གྱིས་རློབས། །ངེས་འབྱུང་བྱང་སེམས་
ཡང་དག་ལྟ་བ་དང་། །རིམ་གཉིས་སྤྱོད་དང་བཅས་ལ་ལེགས་བསླབས་ཏེ། །ཟུང་
འཇུག་གོ་འཕང་མྱུར་དུ་བསྒྲུབ་པའི་ཕྱིར། །ཚེ་དང་སྒྲུབ་པ་སྙོམས་པར་བྱིན་གྱིས་
རློབས། །ཞེས་རྩ་བའི་བླ་མར་གསོལ་བ་འདེབས་ཚུལ་འདི་ལྟ་བུ་ཞིག་དགོས་
ཞེས་དད་ལྡན་ངག་དབང་བརྩོན་འགྲུས་ཀྱིས་ནན་གྱིས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་དགའ་ལྡན་ཕུན་ཚོགས་གླིང་དུ་
སྦྱར་བའོ།། །།
༈ ན་མོ་གུ་རུ། སྟོན་ པ་ ཐུགས་ རྗེ་ ཅན་དེའི་བསྟན་པ་ལ། །ཞུགས་ ལ་
ཡོངས་རྫོགས་སྡོམ་པའི་དཔལ་སྟེར་བ། །བཀའ་དྲིན་མཉམ་མེད་རྩ་བའི་བླ་མ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཐོག་མེད་དུས་ནས་
སྲིད་ པའི་ མཚོ་ནང་དུ། །བྱིང་བ་བདག་ ཅག་ཐར་པའི་ཁང་བཟང་དུ། །འཁྲིད་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཛད་རྗེ་བཙུན་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །ཐོག་མེད་ དུས་ནས་དུག་ གསུམ་ གཅོང་ནད་ ཀྱིས། །གཟིར་ བ་ བདག་
ཅག་བདུད་རྩིའི་སྨན་མཆོག་གིས། །གསོ་མཛད་བཀའ་དྲིན་འཁོར་མེད་བླ་མ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མ་རིག་མུན་པ་མཐུག་
པོའི་སྨག་རུམ་དུ། །འཁྱམས་པ་བདག་ལ་ལམ་བཟང་མཚོན་པའི་མིག །སྟེར་
མཛད་རྗེ་བཙུན་རྩ་བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །འཇིགས་རུང་འཁོར་བའི་བཙོན་ཁང་ ཉམ་ང་བར། །བཟོད་མེད་སྡུག་
བསྔལ་བརྒྱ་ཡིས་གཙེས་པ་བདག །ཐར་པར་འཁྲིད་མཛད་རྩ་བའི་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་དང་རྒྱལ་སྲས་ཀུན་
གྱིས་ཡལ་བོར་བའི། །ཉམ་ཐག་བདག་ལ་བརྩེ་བ་ཆེན་པོ་ཡིས། །ལམ་བཟང་
སྩོལ་མཛད་ རྩ་ བའི་ བླ་ མ་ལ། །གསོལ་ བ་ འདེབས་ སོ་ བདག་ རྒྱུད་ བྱིན་གྱིས་
རློབས། །ལུས་སྲོག་གཡོ་བ་ཆུ་ནང་ ཟླ་གཟུགས་དང་། །ལོངས་སྤྱོད་མི་རྟག་ རྩྭ་
རྩེའི་ཟིལ་པ་ལྟར། །རྟོགས་ནས་ཚེ་འདི་བློ་ཡིས་ཐོངས་པ་དང༌། །རྩེ་གཅིག་དམ་
ཆོས་ནུས་པར་བྱིན་གྱིས་རློབས། །རྣམ་དག་ངེས་འབྱུང་ཤུགས་དྲག་གིས་བསྐུལ་
ནས། །ཚུལ་ཁྲིམས་བསླབ་པའི་བཅས་མཚམས་ཕྲ་མོ་རྣམས། །སྲོག་གི་ཕྱིར་ཡང་
གཏོང་ བར་ མི་ བྱེད་ པར། །སྔོན་ བྱོན་ དམ་ པའི་ རྗེས་ སུ་ སློབ་ པར་ ཤོག །ཞིང་
ཁམས་ཀུན་ཏུ་རྙེད་པར་དཀའ་བའི་ཆོས། །ཚང་ལ་མ་ནོར་བྱང་ཆུབ་ལམ་རིམ་
ལ། །འཁྲུལ་མེད་ངེས་པ་བརྟན་པོ་རྙེད་གྱུར་ཏེ། །རྩེ་གཅིག་སྒྲུབ་པས་ལམ་བཟང་
མཐར་ཕྱིན་ཤོག །ཅེས་པ་འདི་ནི་རང་ལས་བསྙེན་རྫོགས་ཀྱི་སྡོམ་པ་ནོས་པའི་
དད་ལྡན་གྱི་སློབ་བུ་འགའ་ཞིག་གིས་རྒྱུད་ཆོས་ལ་བསྐུལ་བའི་བསླབ་བྱ་སྨོན་ཚིག་
-222 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ། །
ཏུ་བྱས་པ་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས། རྒྱལ་
ཁམས་ཀྱི་བཙུན་པ་དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་དགའ་ལྡན་
ཕུན་ཚོགས་གླིང་དུ་སྦྱར་བའོ།། །།
༈ རྒྱལ་བ་ཀུན་དངོས་བློ་བཟང་ གྲགས་ པ་ ཡི། །བསྟན་པའི་དཔལ་དུ་
གསུམ་ལྡན་དགེ་སློང་ཚུལ། །ཡེ་ཤེས་མཚན་ལྡན་རྩ་བའི་བླ་མ་ལ། །སྙིང་གི་ཁོང་
ནས་གུས་པས་གསོལ་བ་འདེབས། །ཐུབ་བསྟན་ཡོངས་རྫོགས་བློ་བཟང་གྲགས་
པའི་དཔལ། །སྐལ་ ལྡན་ འགྲོ་རྣམས་བསྒྲལ་ཕྱིར་ཡེ་ཤེས་གཟུགས། །ངུར་སྨྲིག་
འཆང་བའི་སྒྱུ་འཕྲུལ་གར་མཛད་པ། །བཀའ་དྲིན་གསུམ་ལྡན་བླ་མར་གསོལ་བ་
འདེབས། །སྲས་བཅས་ རྒྱལ་ བ་ ཀུན་ གྱིས་མ་ཐུལ་བའི། །མ་རུང་ བདག་ དང་
བདག་འདྲའི་འགྲོ་རྣམས་ལ། །ལྷག་པར་བརྩེ་བའི་མགོན་པོ་ཐུགས་རྗེ་ཅན། །
བཀའ་དྲིན་གསུམ་ལྡན་བླ་མར་གསོལ་བ་འདེབས། །ཐུབ་པའི་ཉིན་བྱེད་འོད་
ཀྱིས་མ་བརྫིས་པའི། །བྱང་ཕྱོགས་མུན་ཁྲོད་འཁྱམས་པའི་འགྲོ་རྣམས་ལ། །ལམ་
བཟང་མཚོན་པའི་སྣང་བ་སྟེར་མཛད་པ། །རྗེ་བཙུན་རྩ་བའི་བླ་མར་གསོལ་བ་
འདེབས། །སྙིགས་མ་ལྔ་ཡི་མེ་དཔུང་རབ་རྒྱས་པས། །ཀུན་ནས་གདུངས་པའི་
སྙིགས་དུས་འགྲོ་རྣམས་ལ། །དམ་ཆོས་བསིལ་བའི་ཆར་རྒྱུན་ འབེབས་མཛད་
པ། །མགོན་པོ་ཐུགས་རྗེ་ཅན་ལ་གསོལ་བ་འདེབས། །རང་གི་དོན་དུ་དག་པའི་
ཞིང་ ཁམས་ ཀྱང་། །རྩ་ ལྟར་ དགོངས་ ནས་ རྩོད་ དུས་ འགྲོ་ ནང་ དུ། །བསམས་
བཞིན་ བྱོན་ པའི་ རྗེ་ བཙུན་ ཐུགས་ རྗེ་ ཅན། །སྐྱབས་ མགོན་ ཟླ་ མེད་ མཆོག་ ལ་
གསོལ་བ་འདེབས། །དེང་ནས་བཟུང་སྟེ་བྱང་ཆུབ་སྙིང་པོའི་བར། །མགོན་པོ་སྣང་
བ་མཐའ་ཡས་ཁྱོད་ཉིད་ལས། །ལྷག་པའི་རེ་གནས་གང་ནའང་མ་མཆིས་པས། །
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དུས་སྐབས་ཀུན་ཏུ་ཐུགས་རྗེས་བསྐྱང་དུ་གསོལ། །ཉམ་ཆུང་བུ་ཡི་སྤྱོད་པ་ཇི་ངན་
ཡང་། །ཕ་མས་དེ་ལ་བརྩེ་བ་མི་འདོར་བཞིན། །བླུན་རྨོངས་བདག་གི་སྤྱོད་པ་ཇི་
ངན་ཡང་། །མགོན་པོ་ཁྱོད་ཀྱིས་ཐུགས་རྗེས་བསྐྱང་དུ་གསོལ། །སྲིད་པའི་གནས་
ལ་ཞེན་པ་ ལོག་ པ་ དང་། །བྱང་ ཆུབ་ སེམས་ གཉིས་མྱུར་དུ་ སྐྱེ་བ་དང༌། །རིམ་
གཉིས་ཟབ་མོའི་རྣལ་འབྱོར་མཐར་ཕྱིན་ནས། །སྐུ་གསུམ་མྱུར་དུ་ཐོབ་པར་བྱིན་
གྱིས་རློབས། །ཞེས་པ་འདི་ནི་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་
དཔལ་ལྡན་ཡེ་ཤེས་དཔལ་བཟང་པོར་གསོལ་བ་འདེབས་ཚུལ་མདོར་བསྡུས་པ་
འདི་ལྟ་བུ་ཞིག་དགོས་ཞེས་ཤར་ཕྱོགས་གླིང་ནས་སྡེ་པ་རྗེ་དྲུང་བློ་བཟང་ཤེས་རབ་
ཀྱིས་ནན་གྱིས་བསྐུལ་བ་ལ་བརྟེན་ནས། རྗེ་ཉིད་ཀྱིས་དགྱེས་བཞིན་རྗེས་སུ་བཟུང་
བ་དགེ་སློང་ཡེ་ཤེས་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ། །
འདིས་ཀྱང་འགྲོ་ཀུན་བླ་མ་དམ་པས་རྗེས་སུ་འཛིན་པར་གྱུར་ཅིག ། ། །
༈ ན་མོ་གུ་རུ། གང་གི་ཞབས་སེན་ནོར་བུའི་འོད་ཆགས་རྡུལ། །སྤྱིར་བོར་
རེག་པའི་སྐལ་བཟང་ཐོབ་ཙམ་གྱིས། །སྲིད་ཞིའི་རྒུད་པ་མ་ལུས་སེལ་མཛད་པ། །
སྟོན་པ་མཉམ་མེད་དེ་ལ་ཕྱག་འཚལ་ལོ། །རྣམ་འདྲེན་སྟོང་གིས་ཡལ་བར་བོར་
གྱུར་ཏེ། །སྙིགས་མར་ལུས་པའི་འགྲོ་བ་བདག་ཅག་ལ། །རྒྱལ་བའི་ལམ་བཟང་
འདོམས་མཛད་ཐུགས་རྗེ་ཅན། །དྲིན་ཅན་བླ་མ་མཆོག་ལ་ཕྱག་འཚལ་ལོ། །བྱང་
ཆུབ་ལམ་ གྱི་ རིམ་པའི་མན་ངག་རྣམས། །འདོམས་ལ་དབང་འབྱོར་བྱམས་པ་
མགོན་པོ་ཡི། །ཐུགས་རྗེའི་སྒྱུ་འཕྲུལ་རྒྱལ་བསྟན་སྤེལ་བ་ལ། །ཟླ་བྲལ་དཔལ་
ལྡན་བླ་མར་སྙིང་ནས་འདུད། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །
མཆོད་རྫས་ཡིད་དུ་འོང་བ་ཅི་མཆིས་དང་། ཁྱད་པར་བདག་ལུས་བྲན་དུ་འབུལ་
- 224 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
ལགས་ན། །རྗེ་བཙུན་ཐུགས་ རྗེ་ ཅན་གྱིས་བཞེས་སུ་གསོལ། །སྒོ་གསུམ་ གྱིས་
བསགས་ སྡིག་ལྟུང་མ་ལུས་བཤགས། །རང་ གཞན་དགེ་ལ་སྙིང་ནས་ ཡི་ རང་
ཞིང་། །བདག་ཅག་འགྲོ་ལ་ཆོས་འཁོར་བསྐོར་བའི་ཕྱིར། །དཔལ་ལྡན་བླ་མ་ཡུན་
རིང་བཞུགས་སུ་གསོལ། །བདག་ལ་དགེ་བའི་རྩ་བ་ཅི་ཡོད་མཐུས། །ཚེ་རབས་
ཀུན་ཏུ་དྲིན་ཅན་བླ་མ་ཡིས། །འབྲལ་བ་མེད་པར་རྗེས་སུ་འཛིན་པ་དང་། །བཀའ་
བཞིན་སྒྲུབ་པས་ས་ལམ་མཐར་ཕྱིན་ཤོག །ལོང་མེད་དགུན་ཉི་ལྟ་བུའི་ཚེ་ཐུང་
འདི། །བདེ་སྡུག་མཐོ་དམའ་ཇི་ལྟར་གྱུར་ཀྱང་བླ། །ཚེ་འདིའི་སྣང་ཤས་དབང་དུ་
མ་སོང་བར། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །རབ་འབྱམས་ཞིང་དུ་
འབད་པས་བཙལ་བྱས་ཀྱང་། །ཤིན་ཏུ་ཕྲད་དཀའ་གོང་ན་མེད་པའི་ལམ། །བློ་
བཟང་རྒྱལ་བ་གཉིས་པའི་ལུགས་བཟང་དང༌། །རྨི་ལམ་དུ་ཡང་འབྲལ་བར་མ་
གྱུར་ཅིག །རྒྱལ་བའི་གསུང་རབ་ཀུན་གྱི་སྙིང་པོའི་བཅུད། །བྱང་ཆུབ་ལམ་གྱི་
རིམ་ པའི་ མན་ ངག་ དང་། །ལན་ ཅིག་ ཙམ་ ཞིག་ མཇལ་ བའི་ གནས་ སྐབས་
འདིར། །བརྩོན་ པས་ སྒྲུབ་ པ་ སྙིང་ པོར་ བྱེད་པར་ཤོག །སྲིད་ པའི་ཕུན་ཚོགས་
བསྒྲུབས་ཀྱང་འགྲུབ་པ་དཀའ། །གྲུབ་ཀྱང་ཡིད་བརྟན་རུང་བ་ཅང་མ་མཆིས། །
ལམ་བཟང་འདི་འདྲ་ཕྱིས་ནས་རྙེད་དཀའ་བས། །རྩེ་གཅིག་སྒྲུབ་པ་སྙིང་པོར་བྱེད་
པར་ཤོག །ལུས་ནི་མི་རྟག་ཆུ་ཡི་ལྦུ་བ་འདྲ། །ལོངས་སྤྱོད་མི་རྟག་རྩྭ་རྩེའི་ཟིལ་
པར་མཚུངས། །གཉེན་གྲོགས་མི་རྟག་ཚོང་དུས་མགྲོན་པོ་འདྲ། །ཚེ་འདི་བློ་ཡིས་
ཐོངས་པར་བྱིན་གྱིས་རློབས། །སྲིད་པ་ཉམ་ང་མེ་འོབས་ལྟ་བུ་ལ། །བདག་གི་བློ་
ནི་ཕྱེ་མ་ལེབ་བཞིན་འཁྲུལ། །སྡུག་བསྔལ་བདེར་འཛིན་བདག་ལ་ཐུགས་རྗེས་
གཟིགས། །ངེས་འབྱུང་རྣམ་དག་སྐྱེ་བར་བྱིན་གྱིས་རློབས། །འགྲོ་དྲུག་དྲིན་ཅན་ཕ་
-225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མ་ཉིད་ཡིན་ཡང་། །བདག་བློ་རྨོངས་པས་དགྲ་གཉེན་བར་མར་བཟུང་། །ངོ་ཚ་
ཁྲེལ་མེད་བདག་ལ་ཐུགས་རྗེས་གཟིགས། །བྱམས་དང་སྙིང་རྗེ་འབྱོངས་པར་བྱིན་
གྱིས་རློབས། །ཆོས་ཀུན་གདོད་ནས་རྣམ་པར་དག་གྱུར་ཀྱང་། །རང་བློ་འཁྲུལ་
པས་འཁོར་བའི་བཙོན་རར་བཅིངས། །མ་རིག་དམུས་ལོང་བདག་ལ་ཐུགས་རྗེས་
གཟིགས། །རྟེན་འབྱུང་ལམ་བཟང་མཐོང་བར་བྱིན་གྱིས་རློབས། །མདོར་ན་དུས་
དང་ གནས་སྐབས་ཐམས་ཅད་དུ། །སྐྱབས་གསུམ་ཀུན་འདུས་དྲིན་ཅན་ བླ་མ་
ལས། །ལྷག་པའི་རེ་གནས་གཞན་དུ་མི་འཚོལ་བས། །ཕ་རྗེས་བུ་ཡིས་ཟིན་པར་
བྱིན་གྱིས་རློབས། །ཞེས་པ་འདི་ནི་མི་ཕྱེད་པའི་དད་པ་དང་ལྡན་པ་དགེ་སློང་བློ་
བཟང་ཤེས་རབ་ཀྱི་རྗེ་བླ་མ་ངག་དབང་བྱམས་པ་ལ་གསོལ་བ་འདེབས་ཚུལ་འདི་
ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས། །བླ་མ་རྣམས་ ཀྱི་
བཀའ་འབངས་ཐ་ཆུང་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་
པོར་ སྦྱར་བའོ། ། འདིས་ཀྱང་ཐུབ་ པའི་ བསྟན་ པ་ རིན་པོ་ཆེ་འཕེལ་བར་གྱུར་
ཅིག། །། །
༈ རབ་འབྱམས་རྒྱལ་བ་ཀུན་གྱི་ཐུགས་རྗེའི་གཟུགས། །གདུལ་བྱར་ཐེག་
ཆེན་གདམས་ངག་འདོམས་པ་ལ། །དབང་ཕྱུག་བརྒྱད་ལྡན་བྱམས་མགོན་དང་
མཚུངས་པ། །ཟླ་མེད་བླ་མ་མཆོག་ལ་གསོལ་བ་འདེབས། །སྙིགས་དུས་སྐྱེ་བོ་
རྨོངས་པའི་མུན་རུམ་དུ། །ལུས་པ་ བྱམས་བརྩེའི་ཐུགས་ཀྱིས་མ་བཟོད་ནས། །
སྐལ་བཟང་སྣང་བ་རབ་རྒྱས་འོད་དཀར་ཅན། །ཐུབ་བསྟན་དཔལ་དུ་ཤར་ལ་
གསོལ་བ་འདེབས། །བློ་བཟང་མདོ་སྔགས་བསྟན་པའི་དགའ་ཚལ་དུ། །བྱང་ཆུབ་
སེམས་ ཀྱི་སྡོང་པོ་རྒྱས་པ་ལ། །དོན་གཉིས་སྦྲང་རྩིའི་རྒྱལ་མཚན་ རབ་ ཆགས་
- 226 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
པ། །རྗེ་བཙུན་དཔག་བསམ་དབང་པོར་གསོལ་བ་འདེབས། །བྱམས་མགོན་བླ་
མ་མཆོག་གི་ཐུགས་བསྐྱེད་དང༌། །བདག་ཅག་དད་ལྡན་མོས་པས་གསོལ་བཏབ་
མཐུས། །རྗེ་བཙུན་བླ་མ་སྲིད་མཐར་ཞབས་བརྟན་ཞིང་། །བློ་བཟང་བསྟན་པ་
ཕྱོགས་བརྒྱར་སྤེལ་གྱུར་ཅིག །མཆོག་གསུམ་བསླུ་བ་མེད་པའི་བདེན་པ་དང་། །
འཇམ་མགོན་བསྟན་སྲུང་རྣམས་ཀྱི་མཐུ་སྟོབས་ཀྱིས། །བླ་མ་མཆོག་འདིའི་མཛད་
པའི་འཕྲིན་ལས་རྣམས། །གོང་ནས་གོང་དུ་འཕེལ་བའི་བཀྲ་ཤིས་ཤོག །ཅེས་
བཀའ་དྲིན་མཚུངས་མེད་བྱམས་མགོན་བླ་མ་རིན་པོ་ཆེ་དེ་ཉིད་སླར་ཡང་བསྟན་
འགྲོའི་དཔལ་དུ་བསམ་བཞིན་བྱོན་པ་ཕུར་བུ་ལྕོག་སྤྲུལ་སྐུ་རིན་པོ་ཆེའི་ཞབས་
བརྟན་གསོལ་འདེབས་འདི་ལྟ་བུ་ཞིག་དགོས་ཞེས་དད་ལྡན་དགེ་སློང་བློ་བཟང་
དགའ་བས་བསྐུལ་ཞིང་། རང་ཉིད་ཀྱང་དད་འདུན་ཆེན་པོས་བསྐུལ་ཏེ། རྗེ་བླ་མ་
དེ་ཉིད་ཀྱིས་དགྱེས་བཞིན་རྗེས་སུ་བཟུང་བ་དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ ན་མོ་གུ་རུ་བཛྲ་དྷ་རཱ་ཡ། གང་གི་ཞབས་སེན་འོད་ཆགས་ནོར་བུའི་
རྡུལ། །སྤྱི་བོར་ རེག་པའི་སྐལ་བཟང་ཐོབ་ཙམ་གྱིས། །འདི་ཕྱིའི་ལེགས་ཚོགས་
ལྷུན་གྱིས་གྲུབ་མཛད་པ། །བླ་མ་རིན་པོ་ཆེ་ལ་གསོལ་བ་འདེབས། །སྲས་བཅས་
རྒྱལ་བ་ཀུན་གྱིས་ཡལ་བོར་བའི། །དམུ་རྒོད་གདུལ་དཀའི་འགྲོ་བ་བདག་ཅག་
ལ། །རྒྱལ་བའི་མཛད་པ་སྒྲུབ་མཛད་ཐུགས་རྗེ་ཅན། །བླ་མ་རིན་པོ་ཆེ་ལ་གསོལ་
བ་འདེབས། །ཤིན་ཏུ་བརྒལ་དཀའ་སྲིད་པའི་མཚོར་ལྷུང་ཞིང་། །སྐྱེ་རྒ་ན་འཆིའི་
ཆུ་སྲིན་བརྒྱས་གཙེས་པ། །ཉམ་ཐག་བདག་ཅག་སྒྲོལ་མཛད་ཐུགས་རྗེ་ཅན། །བླ་
མ་རིན་པོ་ཆེ་ལ་གསོལ་བ་འདེབས། །རྒྱལ་བ་སྲས་བཅས་གཅིག་ཏུ་འདུས་པའི་
༤ 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྐུ། །མདོ་སྔགས་མན་ངག་མ་ལུས་འབྱུང་བའི་གསུང་། །བརྩེ་ཆེན་ཐུགས་ཀྱིས་
འགྲོ་ཀུན་སྐྱོབ་མཛད་པ། །བླ་མ་རིན་པོ་ཆེ་ལ་གསོལ་བ་འདེབས། །དེང་ནས་
བཟུང་སྟེ་ཚེ་རབས་ཐམས་ཅད་དུ། །དམ་པའི་མགོན་གྱིས་འབྲལ་མེད་རྗེས་བཟུང་
སྟེ། །མདོ་སྔགས་ལམ་གྱི་རིམ་པ་མཐར་ཕྱིན་ནས། །འགྲོ་ཀུན་དོན་དུ་སངས་རྒྱས་
མྱུར་ཐོབ་ཤོག །ཅེས་བྱང་ཆུབ་ལམ་རིམ་སྟོན་པའི་བླ་མར་གསོལ་བ་འདེབས་
ཚུལ་ཁྱེར་བདེ་རྒྱུན་དུ་ཁ་ཏོན་བྱས་ཆོག་པ་འདི་ལྟ་བུ་ཞིག་དགོས་ཞེས་དད་ལྡན་
དགེ་སློང་ངག་དབང་དཔལ་འབྱོར་དང་དགེ་སློང་བློ་བཟང་མཐུ་སྟོབས་གཉིས་
ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་དགའ་ལྡན་
ཕུན་ཚོགས་གླིང་དུ་སྦྱར་བའོ།། །། །
༈ ཨོཾ་སྭསྟི། ངག་ ལ་ དབང་ བསྒྱུར་ འཇམ་ མགོན་ ཙོང་ ཁ་ པའི། །གསུང་
རབ་དགོངས་དོན་ཇི་བཞིན་ཐུགས་ཆུད་ནས། །ཤཱཀྱའི་བསྟན་པ་ཕྱོགས་འདིར་
སྤེལ་མཛད་པ། །དྲིན་ཅན་བླ་མ་དེ་ལ་སྙིང་ནས་འདུད། །བླ་མ་མཆོག་གི་དགོངས་
པ་ཡོངས་རྫོགས་ཕྱིར། །སྐུ་གསུང་ཐུགས་རྟེན་བཞེངས་པའི་དགེ་བའི་མཐུས། །
དེང་ནས་བཟུང་སྟེ་ཚེ་རབས་ཐམས་ཅད་དུ། །བཤེས་གཉེན་དམ་པས་རྗེས་སུ་
འཛིན་གྱུར་ཅིག །འཁོར་བའི་གནས་ལ་ཞེན་པ་ལོག་པ་དང་། །བྱམས་དང་སྙིང་
རྗེ་ བྱང་ཆུབ་སེམས་འབྱོངས་ཤིང་། །ཡིན་ལུགས་རྟོགས་པའི་ལྟ་བ་མཐར་ཕྱིན་
ཏེ། །སྟོབས་བཅུ་མངའ་བའི་གོང་འཕང་མྱུར་ཐོབ་ཤོག །ཅེས་ཉུག་བླ་མ་ངག་
དབང་ཤཱཀྱ་དེ་ཉིད་ཀྱི་དགོངས་རྫོགས་སུ་ཐུགས་རྟེན་གསར་དུ་བཞེངས་པའི་དགེ་
བ་བསྔོ་བྱང་འདི་ནི། དེ་ཉིད་ཀྱི་ཉེ་གནས་དཀའ་ཆེན་ནམ་མཁས་རྒྱུན་དུ་ཁ་ཏོན་
བྱས་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་
- 228 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
ཤེས་རྒྱལ་མཚན་གྱིས་ཉུག་ཆོས་འཁོར་གླིང་གི་བླ་བྲང་དུ་སྦྱར་བའོ།། །།
༈ ན་མོ་གུ་རུ་མཉྫགྷོ་ཥཱ་ཡ། རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །
གཅིག་བསྡུས་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་
ཅད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རབ་འབྱམས་
བཀའ་དང་གདམས་ངག་མ་ལུས་ལ། །དབང་བསྒྱུར་བྱམས་པ་མགོན་ཞེས་རབ་
གྲགས་པ། །རྗེ་བཙུན་བླ་མ་ཐུགས་རྗེའི་གཏེར་ཆེན་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །སྲས་བཅས་རྒྱལ་བའི་བརྩེ་ཆེན་ཡེ་ཤེས་ཉིད། །
གསུམ་ལྡན་དགེ་སློང་ཐ་མལ་ཚུལ་བཟུང་ནས། །རྒྱལ་བའི་མཛད་པ་ཇི་བཞིན་
སྒྲུབ་མཛད་པ། །རྗེ་བཙུན་བསྟན་པའི་སྒྲོན་མེར་གསོལ་བ་འདེབས། །བྱམས་དང་
སྙིང་རྗེའི་དཀྱིལ་འཁོར་རྒྱས་པ་ལས། །རྣམ་དག་ཡེ་ཤེས་འོད་སྣང་འཕྲོ་བ་ཡིས། །
བདག་ཅག་འགྲོ་བའི་བློ་མུན་སེལ་མཛད་པ། །བསྟན་པའི་སྒྲོན་མེ་བཀའ་དྲིན་
ཅན་ ལ་ འདུད། །བྱམས་ མགོན་ བླ་ མ་ མཉེས་ པར་ བྱས་ པའི་ མཐུས། །བསོད་
ནམས་ཡེ་ཤེས་ཚོགས་གཉིས་རབ་རྫོགས་ཤིང་། །བསྟན་པའི་སྙིང་པོ་བྱང་ཆུབ་
ལམ་སྒྲོན་གྱིས། །འགྲོ་བ་འདྲེན་མཛད་དེ་ལ་གསོལ་བ་འདེབས། །བསྐལ་མང་
སྔོན་ནས་ཡེ་ཤེས་མཆོག་བརྙེས་ཀྱང་། །སྙིགས་དུས་བསྟན་པའི་སྒྲོན་མེ་བཟུང་
བའི་ཕྱིར། །སེམས་དཔའི་ཚུལ་འཛིན་བདག་ཉིད་ཆེན་པོ་ལ། །སྙིང་གི་ཁོང་ནས་
གུས་པས་གསོལ་བ་འདེབས། །དམུ་རྒོད་གདུལ་དཀའི་འགྲོ་བ་བདག་ཅག་ལ། །
མ་ནོར་ལམ་བཟང་གསལ་བར་སྟོན་མཛད་པ། །དྲིན་ཅན་བླ་མ་སྐྱབས་གསུམ་
ཀུན་འདུས་ལ། །བཀའ་དྲིན་དྲན་པའི་ཡིད་ཀྱིས་གསོལ་བ་འདེབས། །དེང་ནས་
བཟུང་སྟེ་ སྐྱེ་བ་ཐམས་ཅད་དུ། །བདེ་ལེགས་ཀུན་གྱི་རྩ་བ་ཟླ་མེད་པ། །བླ་མ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཆོག་གིས་འབྲལ་མེད་ རྗེས་འཛིན་ཅིང་། །བཀའ་བཞིན་སྒྲུབ་པས་མཉེས་པ་
ལྷུར་བྱེད་ཤོག །དལ་འབྱོར་རྙེད་དཀའ་ཚེ་ལ་ལོང་མེད་ཅིང་། །ཕྱི་མར་གར་སྐྱེའི་
རང་ དབང་ མ་ མཆིས་ པས། །མཆོག་ གསུམ་ ངོ༌ བོ་ བླ་ མའི་ ཐུགས་ རྗེ་ ཡིས། །
འཇིགས་རུང་ངན་འགྲོའི་གནས་ལས་བསྐྱབ་ཏུ་གསོལ། །ངེས་འབྱུང་བྱང་སེམས་
ཡང་དག་ལྟ་བ་དང༌། །ཟབ་མོ་རིམ་པ་གཉིས་ ཀྱི་རྣལ་འབྱོར་ལ། །འཁྲུལ་མེད་
ངེས་པ་བརྟན་པོ་རྙེད་གྱུར་ནས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །
མདོར་ན་དུས་ དང་ གནས་སྐབས་ཐམས་ཅད་དུ། །དཔལ་ལྡན་བླ་མའི་ ཐབས་
མཁས་སྤྲུལ་པ་ཡིས། །རྗེས་བཟུང་ས་ལམ་ཡོན་ཏན་རབ་རྫོགས་ནས། །སྟོབས་
བཅུ་མངའ་བའི་གོ་འཕང་མྱུར་ཐོབ་ཤོག །ཅེས་རྗེ་བཙུན་བླ་མ་མཁན་ཆེན་ཡེ་
ཤེས་བསྟན་སྒྲོན་ལ་བཀའ་དྲིན་དྲན་པའི་གསོལ་འདེབས་ཐུགས་རྗེ་བསྐལ་བའི་
སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་དད་ལྡན་ཀོང་པོ་དགེ་སློང་
སྐལ་བཟང་བསྟན་འཛིན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་རོང་བྱམས་ཆེན་གྱི་གཙུག་ལག་ཁང་དུ་སྦྱར་བའོ། །འདིས་ཀྱང་འགྲོ་
ཀུན་བཤེས་གཉེན་དམ་པས་རྗེས་སུ་འཛིན་པར་གྱུར་ཅིག ། ། །
༈ སྐྱབས་གནས་ཀུན་འདུས་དྲིན་ཅན་བླ་མ་ལ། །སྙིང་གི་ཁོང་ནས་གུས་
པས་ གསོལ་ བ་ འདེབས། །འདི་ ཕྱི་ བར་ དོའི་ གནས་ སྐབས་ ཐམས་ ཅད་ དུ། །
ཐུགས་རྗེས་གཟིགས་ལ་བྱིན་གྱིས་བརླབ་ཏུ་གསོལ། །ཞེས་པ་འདི་ནི་དད་ལྡན་
དགེ་སློང་བློ་བཟང་ཚེ་རིང་གིས་རྒྱུན་དུ་ཁ་ཏོན་བྱས་ཆོག་པའི་གསོལ་འདེབས་བློ་
ཀ་ གཅིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ།། །།
- 230 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
༈ བློ་ཆེན་རྒྱལ་བ་ཀུན་གྱི་བཟང་པོའི་ཐུགས། །དུས་འདིར་ངུར་སྨིག་གར་
གྱིས་རྣམ་རོལ་ཅན། །གྲགས་པའི་དྲི་བསུང་སྲིད་ན་རབ་འཕྲོ་བ། །འཇམ་མགོན་
བླ་མའི་ཞབས་ལ་གསོལ་བ་འདེབས། །རྒྱལ་བའི་ཉིན་བྱེད་འོད་ཀྱིས་མ་བརྫིས་
པའི། །རྨོངས་པའི་མུན་རུམ་འཐིབས་པའི་བྱང་ཕྱོགས་འདིར། །ཐུབ་བསྟན་སྣང་
བའི་ སྒྲོན་མེ་ གསལ་ མཛད་ པ། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས། །ལེགས་ ཚོགས་ ཀུན་ གྱི་ རྩ་ བ་ ཟླ་ མེད་ པ། །དྲིན་ ཅན་ བླ་ མ་ མཆོག་
གསུམ་ཀུན་འདུས་ སུ། །གཏིང་ནས་ཡིད་ཆེས་ངེས་པ་རྙེད་གྱུར་ཏེ། །ཅི་གསུང་
བཀའ་བཞིན་སྒྲུབ་པར་བྱིན་གྱིས་རློབས། །དལ་འབྱོར་རྙེད་དཀའ་ཚེ་ལ་ལོང་མེད་
ཅིང་། །ཕྱི་མར་ ངན་ འགྲོའི་ གཡང་ ས་ འཇིགས་རུང་ ཚུལ། །བསམ་ནས་དཀོན་
མཆོག་གསུམ་ལ་སྐྱབས་འགྲོ་ཞིང་། །སྡིག་སྤོང་དགེ་སྒྲུབ་ནུས་ པར་ བྱིན་གྱིས་
རློབས། ཁམས་གསུམ་འཁོར་བ་སྡུག་བསྔལ་རང་བཞིན་ལ། །གཏིང་ནས་ཞེན་པ་
ལོག་པའི་ངེས་འབྱུང་གིས། །རྣམ་དག་བསླབ་པ་གསུམ་ལ་ལེགས་བསླབས་ཏེ། །
ཐར་པའི་ལམ་སྣ་ཟིན་པར་བྱིན་གྱིས་རློབས། །མཁའ་མཉམ་མ་རྒན་རྣམས་ཀྱི་
དྲིན་དྲན་ནས། །བྱམས་དང་སྙིང་རྗེ་བྱང་ཆུབ་སེམས་སྦྱོང་ཞིང་། །རླབས་ཆེན་རྒྱལ་
སྲས་ སྤྱོད་ པ་ མཐར་ ཕྱིན་ཏེ། །ཟུང་འཇུག་ གོ་ འཕང་ མྱུར་དུ་ཐོབ་ པར་ ཤོག །
མདོར་ན་གསུང་རབ་ཀུན་གྱི་སྙིང་པོའི་དོན། །ཨ་ཏི་ཤ་དང་འཇམ་མགོན་བླ་མ་
ཡི། །ཐུགས་བཅུད་བྱང་ཆུབ་ལམ་གྱི་རིམ་པ་དང་། །ཚེ་རབས་ཀུན་ཏུ་འབྲལ་བར་
མ་གྱུར་ཅིག །ཅེས་འཇམ་མགོན་བླ་མ་དང་བྱང་ཆུབ་ལམ་རིམ་སྟོན་པའི་བླ་མ་
གཉིས་དབྱེར་མེད་དུ་བྱས་ཏེ་གསོལ་བ་འདེབས་ཚུལ་ལམ་གྱི་རིམ་པའི་སྨོན་ཚིག་
དང་བཅས་པ་འདི་ལྟ་བུ་ཞིག་དགོས་ཞེས་རབ་འབྱམས་པ་ངག་དབང་འཇམ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དབྱངས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཤེལ་
དཀར་ཆོས་སྡེར་སྦྱར་བའོ།། །།
༈ ན་མོ་གུ་རུ་མུ་ནི་ཨིནྡྲ་ཡ། རླབས་ཆེན་སྨོན་ལམ་མཆོག་གི་མཐུ་ལྡན་
ཞིང་། །སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །བསམ་བཞིན་རྟ་ནག་
མདའ་རུ་སྐུ་འཁྲུངས་པ། །གྲུབ་ཐོབ་ལྕེ་སྒོམ་པ་ལ་གསོལ་བ་འདེབས། །གཞོན་ནུ་
ཉིད་ནས་ཁྱིམ་གྱི་འདུ་འཛི་ལ། །མ་ཆགས་རྒྱལ་བའི་བསྟན་ལ་རབ་བྱུང་སྟེ། །
འདུལ་བའི་བཅས་མཚམས་མཐའ་དག་སྲུང་མཛད་པ། །འདུལ་འཛིན་ལྕེ་སྒོམ་པ་
ལ་གསོལ་བ་འདེབས། །རང་ཉིད་ཞི་བ་དོན་དུ་མི་གཉེར་བར། །བྱམས་དང་སྙིང་
རྗེ་བྱང་ཆུབ་སེམས་སྦྱངས་ཏེ། །རླབས་ཆེན་རྒྱལ་སྲས་སྤྱོད་ལ་སློབ་མཛད་པ། །
བྱང་སེམས་ལྕེ་སྒོམ་པ་ལ་གསོལ་བ་འདེབས། །གསང་ཆེན་རྡོ་རྗེ་ཐེག་པའི་སྒོར་
ཞུགས་ནས། །གང་སྣང་དག་པ་ལྷ་ཡི་འཁོར་ལོར་ཤར། །ཟབ་གསལ་གཉིས་མེད་
རྣལ་འབྱོར་མཐར་ཕྱིན་པ། །གྲུབ་ཐོབ་ལྕེ་སྒོམ་པ་ལ་གསོལ་བ་འདེབས། །རླུང་
སེམས་དབང་ཐོབ་རྫས་སྔགས་རྟེན་འབྲེལ་གྱིས། །ཉམ་ཐག་འགྲོ་བ་རྣམས་ཀྱི་
སྐྱབས་མཛད་ཅིང་། །བགྲང་ཡས་སྐལ་ ལྡན་ཐར་པར་འཁྲིད་མཛད་ པ། །གྲུབ་
ཐོབ་ལྕེ་སྒོམ་པ་ལ་གསོལ་བ་འདེབས། །སེམས་དཔའ་ཆེན་པོ་ཁྱོད་ལ་གསོལ་
བཏབ་ མཐུས། །རྟ་ ནག་ རི་ ཁུད་ ཆོས་ སྡེའི་ དགེ་འདུན་ རྣམས། །ཐུགས་ མཐུན་
ཁྲིམས་གཙང་བཤད་སྒྲུབ་ལོངས་སྤྱོད་རྣམས། །ཡར་ངོའི་ཟླ་ལྟར་འཕེལ་ཞིང་རྒྱས་
གྱུར་ཅིག །ཡུལ་ཕྱོགས་འདིས་མཚོན་རྒྱལ་ཁམས་ཐམས་ཅད་དུ། །མི་མཐུན་རྒུད་
པའི་མིང་ཡང་མི་གྲག་ཅིང་། །ཆོས་དང་སྲིད་ཀྱི་དཔལ་འབྱོར་མ་ལུས་པ། །གོང་
ནས་གོང་དུ་འཕེལ་བའི་བཀྲ་ཤིས་ཤོག །ཅེས་སེམས་དཔའ་ཆེན་པོ་གྲུབ་ཐོབ་ལྕེ་
- 232 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
སྒོམ་པ་ལ་གསོལ་བ་འདེབས་ཚུལ་རི་ཁུད་ཆོས་སྡེའི་དགེ་འདུན་རྣམས་ཀྱི་ཞལ་
འདོན་དུ་བཙུགས་ཆོག་པ་འདི་ལྟ་བུ་ཞིག་དགོས་ཞེས་རྟ་ནག་རི་ཁུད་པ་དགེ་སློང་
བློ་བཟང་ལེགས་སྒྲོལ་གྱིས་ནན་ཆེན་པོས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ།། །།
༈ ཨོཾ་སྭསྟི། རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །གཅིག་བསྡུས་
གངས་ཅན་འགྲོ་བའི་དཔུང་གཉེན་མཆོག །འཇམ་མགོན་ཆོས་ཀྱི་རྒྱལ་པོ་ཙོང་ཁ་
པ། །ཡབ་སྲས་བརྒྱུད་པར་བཅས་པས་དགེ་ལེགས་སྩོལ། །སྐུ་གསུམ་ཡེ་ཤེས་ལྔ་
ཡི་དཔལ་ལྡན་ཞིང་། །ཆོས་འབྱོར་འཕྲིན་ལས་རྒྱུན་མི་འཆད་པ་ཅན། ཁྱབ་བདག་
རྡོ་རྗེ་འཆང་དང་དབྱེར་མེད་པའི། །འདྲེན་མཆོག་བཤེས་གཉེན་དམ་པར་གསོལ་
བ་ འདེབས། །བསོད་ ནམས་ ཡེ་ ཤེས་ ཚོགས་ གཉིས་ དཔལ་ ལས་གྲུབ། །ཐུབ་
བསྟན་མི་ནུབ་རྒྱལ་མཚན་འཛིན་མཛད་ཅིང་། །གདུལ་བྱར་ཆོས་ཚུལ་འདོམས་ལ་
དབང་འབྱོར་པ། །བཤེས་གཉེན་དམ་པའི་ཞབས་ལ་གསོལ་བ་འདེབས། །མཁྱེན་
རབ་ཡེ་ཤེས་ཐོགས་པ་མི་མངའ་བས། །དཔལ་ལྡན་མཁས་པ་ཀུན་གྱི་གཙུག་རྒྱན་
གྱུར། །ཆོས་ཀྱི་འབྱོར་པས་དད་ལྡན་ཚིམ་མཛད་པ། །ཟླ་བྲལ་དགེ་བའི་བཤེས་
ལ་གསོལ་བ་འདེབས། །རབ་འབྱམས་གསུང་རབ་ཀུན་གྱི་དགོངས་པའི་དོན། །
དྲི་མེད་ཡེ་ཤེས་དཔལ་གྱིས་འབྱེད་པ་ལ། །དབང་འབྱོར་ཐུབ་བསྟན་རྒྱ་ཆེར་སྤེལ་
མཛད་པ། །ཐེག་མཆོག་དགེ་བའི་བཤེས་གཉེན་ཞབས་བརྟན་ཤོག །རྒྱལ་དང་
རྒྱལ་སྲས་ ཀུན་གྱིས་ཡལ་བོར་བའི། །བདག་དང་བདག་འདྲའི་ཉམ་ཐག་འགྲོ་
རྣམས་ལ། །རྒྱལ་བའི་ལམ་བཟང་ གསལ་བར་ སྟོན་མཛད་པ། །ཡོངས་འཛིན་
དམ་པ་བསྐལ་བརྒྱར་ཞབས་བརྟན་ཤོག །མཆོག་གསུམ་བསླུ་བ་མེད་པའི་བྱིན་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རླབས་ དང་། །དམ་ ཅན་ བཀའ་ སྲུང་རྒྱ་ མཚོའི་མཐུ་ སྟོབས་ཀྱིས། །ཐེག་ མཆོག་
དགེ་བའི་བཤེས་གཉེན་ཞབས་བརྟན་ཞིང་། །འཇམ་མགོན་བསྟན་པ་རྒྱ་ཆེར་
འཕེལ་གྱུར་ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །ཐེག་མཆོག་
བཤེས་གཉེན་དམ་པས་རྗེས་བཟུང་སྟེ། །གནས་སྐབས་མཐར་ཐུག་འདོད་དོན་མ་
ལུས་པ། །འབད་མེད་ལྷུན་ གྱིས་ གྲུབ་ པའི་ བཀྲ་ཤིས་ སྩོལ། །ཅེས་བསྟན་ པའི་
གསལ་བྱེད་དམ་པ་བཤེས་གཉེན་ཆེན་པོ་ཡེ་ཤེས་དཔལ་འབྱོར་གྱི་ཞབས་བརྟན་
གསོལ་འདེབས་འདི་ལྟ་བུ་ཞིག་དགོས་ཞེས་འབྲས་སྤུངས་གོ་ཝོ་ཁམས་ཚན་ནས་
དགེ་སློང་སྦྱིན་པ་ཕུན་ཚོགས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
༈ སྐལ་བཟང་རྣམ་འདྲེན་རྒྱལ་བ་མ་ལུས་ལས། །གུས་ལྡན་སློབ་མའི་
བསོད་ནམས་ཞིང་མཆོག་ཏུ། །གང་ གི་བ་སྤུའི་བུ་ག་ གཅིག་ ལྷག་པ། །སྐྱབས་
མགོན་ཐུགས་རྗེ་ཅན་ ལ་ སྙིང་ནས་འདུད། །ཚེ་རབས་ཀུན་ཏུ་དྲིན་ཅན་ བླ་ མ་
ཡིས། །འབྲལ་བ་མེད་ པར་ རྗེས་སུ་ འཛིན་ པ་ དང༌། །བཀའ་ བཞིན་ སྒྲུབ་ པས་
མཉེས་པར་བྱེད་པ་ལ། །རྟག་ཏུ་ངུ་དང་ནོར་བཟང་ལྟ་བུར་ཤོག །མདོར་ན་དུས་
དང་ གནས་སྐབས་ཅིར་གྱུར་ཀྱང་། །སྐྱབས་གསུམ་ཀུན་འདུས་དྲིན་ཅན་ བླ་མ་
ལས། །ལྷག་པའི་རེ་གནས་གཞན་དུ་མ་མཆིས་པས། །འབྲལ་མེད་ཐུགས་རྗེའི་
ཕྱག་ གིས་ བཟུང་ དུ་ གསོལ། །འཁོར་ བའི་ གནས་ན་བདེ་ སྡུག་ཅི་མཆིས་པ། །
ཐམས་ཅད་རང་རང་ལས་ལས་འབྱུང་བར་གསུངས། །དེ་ཕྱིར་སྡིག་སྤོང་དགེ་བ་
སྒྲུབ་ པ་ ལ། །སྐད་ཅིག་ཙམ་ཡང་ ལྷོད་ པ་ མེད་ པར་ཤོག །བསླུ་མེད་ རིན་ཆེན་
གསུམ་གྱི་བྱིན་རླབས་དང་། །མྱུར་མཛད་ཡེ་ཤེས་མགོན་པོའི་མཐུ་སྟོབས་ཀྱིས། །
- 234 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
ཆོས་ལྡན་བསམ་པ་མཐའ་དག་འགྲུབ་པ་དང་། །བཀྲ་ཤིས་རྒྱ་མཚོས་ཕྱོགས་ཀུན་
ཁྱབ་གྱུར་ཅིག །ཅེས་པ་འདི་ནི་ལྷ་ལྕམ་རྡོ་རྗེ་སྒྲོལ་མས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་འབྲི་ལུང་རི་ཁྲོད་དུ་སྦྱར་བའོ། །
༈ ན་མོ་གུ་རུ། ཞིང་འོག་མིན་ཆོས་ཀྱི་ཕོ་བྲང་ན། །རིགས་ཁྱབ་བདག་རྡོ་
རྗེ་འཆང་ཆེན་བཞུགས། །དོན་ངོ་བོ་རྩ་བའི་བླ་མ་ཉིད། །རྐང་རུས་པའི་ཁོངས་
ནས་གསོལ་བ་འདེབས། །རྗེ་སངས་རྒྱས་ཀུན་གྱི་ངོ་བོ་ཉིད། །ཆོས་སྤངས་རྟོགས་
མ་ ལུས་ འབྱུང་ བའི་ གཞི། །ཚོགས་ འཕགས་མཆོག་ ཀུན་ གྱི་ གཙུག་གི་རྒྱན། །
སྐྱབས་ཀུན་འདུས་བླ་མར་གསོལ་བ་འདེབས། །དུས་དེང་ནས་བྱང་ཆུབ་སྙིང་པོའི་
བར། །ཕ་ཁྱོད་ཀྱིས་འབྲལ་མེད་རྗེས་འཛིན་ཅིང་། །རྒྱུད་ས་ལམ་རིམ་པ་མཐར་
ཕྱིན་ནས། །མཐར་ཐུགས་ཡིད་འདྲེས་པར་བྱིན་གྱིས་རློབས། །ཞེས་པ་འདི་ནི་
དད་ལྡན་ནོར་བུ་སྲི་ཐར་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་དབེན་གནས་མ་ཎི་ལ་ཁར་སྦྱར་བའོ། །
འདིས་ཀྱང་འགྲོ་ཀུན་བླ་མ་དམ་པས་རྗེས་སུ་འཛིན་པར་གྱུར་ཅིག ། ། །
༈ ན་མོ་གུ་རུ་རཏྣ་ཏྲ་ཡཱ་ཡ། ཞིང་ཕྱོགས་བཅུའི་རྒྱལ་བ་མ་ལུས་ལས། །
བདག་བསོད་ནམས་ཞིང་དུ་ཆེས་ལྷག་པ། །རྗེ་གསུམ་ལྡན་བླ་མ་རྡོ་རྗེ་འཛིན། །
མི་བདག་གི་སྤྱི་བོའི་རྒྱན་དུ་བཞུགས། །སྔོན་ཐོག་མ་མེད་ནས་ད་ལྟའི་བར། །
གནས་ཁམས་གསུམ་འཁོར་བར་འཁྱམས་འཁྱམས་ནས། །དུས་རྒྱུན་ཆད་མེད་
པར་ སྡུག་བསྔལ་མྱོང་། །རྗེ་མཚན་ལྡན་བླ་མའི་ཞལ་མ་མཇལ། །དུས་ད་རེས་
སྔོན་གྱིས་ལས་དབང་དང༌། །རྗེ་བླ་མའི་ཐུགས་རྗེའི་ནུས་མཐུ་གཉིས། །རྐྱེན་རྟེན་
འབྲེལ་ འཛོམ་ པའི་ དབང་ ཉིད་ ལས། །ཆོས་ སྙན་ བརྒྱུད་ ཟབ་ མོའི་ བཀའ་དྲིན་
- 235-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཐོབ། །ད་སླར་ཡང་བྱང་ཆུབ་སྙིང་པོའི་བར། །མགོན་ཁྱོད་ལས་རེ་གནས་གཞན་
མེད་པས། །ཐུགས་བརྩེ་བའི་ལྕགས་ཀྱུས་ལེགས་བཟུང་ནས། །སྤྲང་བདག་རྒྱུད་
བྱིན་གྱིས་བརླབ་ཏུ་གསོལ། །རྗེ་མཚན་ལྡན་བླ་མ་སྤྱིར་བོར་བསྟེན། །རྟེན་དལ་
འབྱོར་རྙེད་དཀའ་འཇིག་སླར་ཤེས། །ལས་དཀར་ནག་འབྲས་བུ་མི་སླུ་བའི། །
དོན་འདི་ཉིད་རྟོགས་པར་བྱིན་གྱིས་རློབས། །གནས་ངན་སོང་སྡུག་བསྔལ་བསམ་
གྱུར་ན། །ཚེ་འདི་ཡི་བྱ་བ་ཅི་བྱས་བླ། །རྐྱེན་བཟང་ངན་སྣང་བ་གང་ཤར་ཡང་། །
དོན་སྒྱུ་མར་རྟོགས་པར་བྱིན་གྱིས་རློབས། །མི་ཀུན་གྱིས་བདག་ལ་སྨད་པ་དང་། །
ཡོངས་མང་པོས་བསྟོད་ཅིང་བཀུར་བ་གཉིས། །སྒྲ་གྲག་ཅ་ཙམ་དུ་མཚུངས་པས་
ན། །བློ་ཆགས་སྡང་ཞི་བར་བྱིན་གྱིས་རློབས། །ནོར་འཛོམ་ན་གསོག་སྲུང་སྡུག་
བསྔལ་ཆེ། །ནོར་མེད་ན་ ཀུན་ གྱིས་བརྙས་ པར་བྱེད། །ཅི་ བྱས་ ཀྱང་ བདེ་བའི་
སྐབས་མེད་པས། །རྐྱེན་ལམ་དུ་ལོངས་པར་བྱིན་གྱིས་རློབས། །དུས་སྙིགས་མའི་
སེམས་ཅན་བསམ་པ་ངན། །ཉེས་ཅི་བྱས་གཞན་ལ་ཁག་ངན་བསྐུར། །ལེགས་ཅི་
བྱུང་ རང་གི་ཡིན་པར་རློམ། །ད་ལེ་ལན་ རང་ལ་བདའ་བར་ཤོག །བདེ་འདོད་
ཀྱང་དེ་རྒྱུ་ཚོགས་མི་གསོག །སྡུག་མི་འདོད་དེ་རྒྱུ་མི་དགེར་རེམ། །ལས་བླང་དོར་
གོ་ལོག་བདག་ལ་གཟིགས། །རྒྱུད་དགེ་བའི་ལམ་སྣ་དྲང་དུ་གསོལ། །ལར་དེང་
ནས་ སྐྱིད་ རུང་ སྡུག་ཀྱང་རུང་། །དུས་གནས་སྐབས་ཅི་འདྲར་གྱུར་ ཀྱང་རུང་། །
སྐྱབས་བསླུ་མེད་བླ་མ་དཀོན་མཆོག་ལ། །རྐང་རུས་པའི་ཁོང་ནས་གསོལ་བ་
འདེབས། །དགེ་འདིས་མཚོན་དུས་གསུམ་ལེགས་སྤྱད་མཐུས། །མ་མཁའ་མཉམ་
འགྲོ་བ་མ་ལུས་པ། །དགྲ་བདག་འཛིན་གོང་པོ་ལས་རྒྱལ་ཏེ། །དཔལ་སྐུ་གསུམ་
གོ་འཕང་ཐོབ་གྱུར་ཅིག །ཅེས་པ་འདི་ནི་དད་ལྡན་ནོར་བུ་རྡོ་རྗེས་འདི་ལྟ་བུ་ཞིག་
- 236 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་འབྲི་
ལུང་རི་ཁྲོད་དུ་སྦྱར་བའོ།། །།
༈ གང་ལ་བརྟེན་ན་མཆོག་དང་ཐུན་མོང་གི །དངོས་གྲུབ་མ་ལུས་ཡིད་
བཞིན་སྩོལ་མཛད་པ། །དྲིན་ཅན་རྩ་བའི་བླ་མ་རིན་པོ་ཆེར། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །སངས་རྒྱས་ཀུན་གྱི་ཡེ་ཤེས་ གཅིག་བསྡུས་
སྐུ། །ཆོས་ཕུང་བརྒྱད་ཁྲི་བཞི་སྟོང་འབྱུང་བའི་གསུང་། །རྣམ་དག་ཐུགས་མངའ་
དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མ་རིག་
མུན་པ་སེལ་བྱེད་སྒྲོན་མེའི་མཆོག །དུག་གསུམ་ནད་ཀུན་སེལ་བའི་སྨན་པ་ཆེ། །
ཐར་པའི་ལམ་སྟོན་དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །མི་ཁོམ་གླིང་ལས་སྒྲོལ་བའི་ས་མཁན་མཆོག །ངན་སོང་འཇིགས་
ལས་སྒྲོལ་བའི་དཔའ་བོ་ཆེ། །ཐར་འདོད་དེད་དཔོན་དྲིན་ཅན་བླ་མ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །སྙིགས་མའི་དུས་འདིར་རྒྱལ་བའི་
མཛད་ པ་ ཡིས། །མགོན་མེད་ འགྲོ་ བ་ ཡོངས་ ཀྱི་ མགོན་མཛད་ པ། །འདི་ ཕྱིའི་
སྐྱབས་གནས་དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །དེང་ནས་བཟུང་སྟེ་སྐྱེ་བ་ཐམས་ཅད་དུ། །མཆོག་གསུམ་ངོ་བོ་དྲིན་ཅན་
བླ་མ་ཡིས། །འབྲལ་བ་མེད་པར་རྗེས་སུ་འཛིན་པ་དང་། །བཀའ་བཞིན་སྒྲུབ་པས་
མཉེས་པ་ལྷུར་ལེན་ཤོག །དཔལ་ལྡན་བླ་མའི་མཛད་པ་རྣམ་ཐར་ལ། །རྨི་ལམ་དུ་
ཡང་ལོག་ལྟ་མི་སྐྱེ་ཞིང་། །སྲོག་གི་ཕྱིར་ཡང་བཀའ་ལས་མི་འདའ་བར། །དམ་
ཚིག་སྡོམ་པ་བསྲུང་བ་མཐར་ཕྱིན་ཤོག །ངོ་ལྐོག་མེད་པའི་དམ་ཚིག་གཙང་མ་
ཡིས། །དྲིན་ཅན་བླ་མ་མཉེས་པ་མཐར་ཕྱིན་ཏེ། །འདི་དང་ཕྱི་མའི་ལེགས་ཚོགས་
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་སྩོལ། །ཅེས་པ་འདི་ནི་
ཞབས་དྲུང་རྡོ་རྗེ་སྒྲོལ་མས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་
བརྟེན་ནས། །དགེ་སློང་ཡེ་ཤེས་རྒྱལ་མཚན་གྱིས་འབྲི་ལུང་རི་ཁྲོད་དུ་སྦྱར་བའོ། །
འདིས་ཀྱང་རང་གཞན་ལ་ཕན་པར་གྱུར་ཅིག ། །།
༈ སྐྱབས་གནས་ཀུན་འདུས་དྲིན་ཅན་བླ་མ་རྗེ། །འབྲལ་མེད་སྤྱི་བོའི་རྒྱན་
དུ་རྟག་བཞུགས་ལ། །ཕྱི་ནང་ཉེར་འཚེ་མ་ལུས་ཀུན་ཞི་ནས། །མཆོག་དང་ཐུན་
མོང་དངོས་གྲུབ་སྩལ་དུ་གསོལ། །དད་ལྡན་བདག་གི་མོས་པས་གསོལ་བཏབ་
མཐུས། །ཚེ་ རབས་ ཀུན་ཏུ་ཐེག་མཆོག་བཤེས་གཉེན་ གྱིས། །ནམ་ ཡང་ འབྲལ་
མེད་དགྱེས་བཞིན་རྗེས་བཟུང་ནས། །ཟབ་རྒྱས་གདམས་པ་མ་ལུས་ཐོབ་པར་
ཤོག །ཡུལ་ཕྱོགས་ཀུན་ཏུ་ལོངས་སྤྱོད་འཕེལ་བ་དང་། །དགེ་བཅུའི་ལས་རྣམས་
མ་ལུས་རབ་རྒྱས་ནས། །འགྲོ་ཀུན་ཐར་པའི་ལམ་ལ་འགོད་པ་ཡི། །བཀྲ་ཤིས་རྒྱ་
མཚོས་ཕྱོགས་ཀུན་ཁྱབ་གྱུར་ཅིག །ཅེས་པ་འདི་ནི་དད་ལྡན་དགོས་དར་བས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཕ་དམ་པའི་སྒྲུབ་
གནས་དབེན་གནས་དཀར་དུ་སྦྱར་བའོ། །
༈ རིགས་ཀུན་བདག་པོ་རྒྱལ་བ་རྡོ་ རྗེ་ འཆང་། །གང་ འདུལ་སྤྲུལ་པས་
ངུར་སྨྲིག་གར་མཛད་པ། །སྐྱབས་གསུམ་ཀུན་འདུས་ རྗེ་ བཙུན་བླ་མ་ལ། །སྒོ་
གསུམ་གུས་པ་ཆེན་པོས་གསོལ་བ་འདེབས། །སྙིགས་མ་ལྔ་ཡི་མུན་པས་ཆེར་
བསྒྲིབས་ཏེ། །སངས་རྒྱས་དངོས་ སུ་ མཐོང་ བའི་ སྐལ་མེད་བདག །རྒྱལ་བའི་
ལམ་ལ་འཁྲིད་མཛད་ཐུགས་རྗེ་ཅན། །རྗེ་བཙུན་བླ་མའི་ཞབས་ལ་གསོལ་བ་
འདེབས། །ཐོག་མེད་དུས་ནས་སྲིད་པའི་བཙོན་ཁང་དུ། །བཟོད་མེད་སྡུག་བསྔལ་
- 238 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
བརྒྱ་ཡིས་གཙེས་པ་བདག །ཐར་པའི་ཁང་བཟང་དམ་པར་འཁྲིད་མཛད་པ། །རྗེ་
བཙུན་ཐུགས་རྗེ་ཅན་ལ་གསོལ་བ་འདེབས། །དེང་ནས་བཟུང་སྟེ་སྐྱེ་ཞིང་སྐྱེ་བ་
རུ། །དངོས་གྲུབ་རྩ་བ་བླ་མ་དམ་པ་ཡིས། །འབྲལ་བ་མེད་པར་རྗེས་སུ་འཛིན་པ་
དང༌། །བཀའ་བཞིན་སྒྲུབ་པས་མཉེས་པ་ལྷུར་བྱེད་ཤོག །སྲིད་ པའི་གནས་ལ་
ཞེན་ པ་ ལོག་ པ་ དང༌། །བྱམས་དང་ སྙིང་ རྗེ་ བྱང་ ཆུབ་ སེམས་ འབྱོངས་ཤིང་། །
བསྐྱེད་རྫོགས་ཟུང་དུ་འབྲེལ་བའི་རྣལ་འབྱོར་གྱིས། །སྐུ་གསུམ་གོ་འཕང་མྱུར་དུ་
ཐོབ་པར་ཤོག །ཅེས་ལམ་ཡོངས་རྫོགས་རྒྱུད་ལ་སྐྱེ་བའི་སྨོན་ཚིག་འདི་ལྟ་བུ་ཞིག་
དགོས་ཞེས་གཉའ་ནང་རི་ཁྲོད་པ་དགེ་སློང་བློ་བཟང་ཡར་འཕེལ་གྱིས་བསྐུལ་བ་
ལ་བརྟེན་ནས། །དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་
དུ་སྦྱར་བའོ།། །།
༈ ན་མོ་གུ་རུ། སྟོན་པ་མཉམ་མེད་ཐུབ་དབང་རྡོ་རྗེ་འཆང་། །རྒྱལ་ཀུན་ངོ་
བོ་རྗེ་བཙུན་ཙོང་ཁ་པ། །བཀའ་དྲིན་མཚུངས་མེད་རྩ་བའི་བླ་མ་ལ། །སྙིང་གི་ཁོང་
ནས་གུས་པས་གསོལ་བ་འདེབས། །དལ་འབྱོར་རྙེད་དཀའ་ནམ་འཆི་ཆ་མེད་
དང༌། །ཕྱི་ མར་ ངན་ འགྲོའི་ གཡང་ ས་ དྲན་ གྱུར་ ཏེ། །བསླུ་ མེད་ དཀོན་མཆོག་
གསུམ་ལ་སྐྱབས་འགྲོ་ཞིང་། །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། །
འཁོར་བའི་གནས་ལ་ཞེན་ལོག་ངེས་འབྱུང་དང་། །མར་གྱུར་འགྲོ་ལ་བཅོས་མིན་
སྙིང་རྗེ་ཡིས། །བདག་པས་གཞན་གཅེས་སེམས་མཆོག་རིན་པོ་ཆེ། །མྱུར་དུ་རྒྱུད་
ལ་ སྐྱེ་ བར་ བྱིན་ གྱིས་ རློབས། །སྲིད་ པའི་ འཆིང་ བ་ གཅོད་ པའི་ མཚོན་ ཆ་
མཆོག །གནས་ལུགས་ལྟ་བ་རྟོགས་པའི་ཤེས་རབ་དང་། །ཚེ་གཅིག་སངས་རྒྱས་
སྒྲུབ་ པའི་ ཉེ་ ལམ་ མཆོག །རིམ་ གཉིས་ ལམ་ བཟང་ བགྲོད་ པར་ བྱིན་ གྱིས་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རློབས། །རྩེ་གཅིག་དམ་ཆོས་སྒྲུབ་པར་བྱེད་པ་ལ། །ལུས་དང་སེམས་ལ་བར་ཆད་
མི་འབྱུང་ཞིང་། །ཕྱི་དང་ནང་གི་མཐུན་རྐྱེན་མ་ལུས་པ། །འབད་མེད་ལྷུན་གྱིས་
གྲུབ་པར་བྱིན་གྱིས་རློབས། །ལྷ་ཡི་དགའ་ཚལ་ལྟ་བའི་དབེན་གནས་འདིར། །
མཁས་བཙུན་བཟང་པོའི་གྲོགས་དང་ལྷན་ཅིག་ཏུ། །སྒྲུབ་པར་བྱེད་པ་འདི་འདྲ་བླ་
མའི་དྲིན། །སྙིང་ནས་བཀའ་དྲིན་དྲན་པར་བྱིན་གྱིས་རློབས། །དེང་ནས་སླར་ཡང་
བྱང་ཆུབ་མ་ཐོབ་བར། །སྐྱབས་གསུམ་ཀུན་འདུས་ རྗེ་བཙུན་བླ་མ་ལས། །ལྷག་
པའི་རེ་གནས་གཞན་ནས་མི་འཚོལ་བས། །འབྲལ་མེད་རྗེས་སུ་འཛིན་པར་བྱིན་
གྱིས་རློབས། །ཞེས་རྒྱུད་ཆོས་ལ་བསྐུལ་བའི་སྨོན་ཚིག་འདི་ལྟ་བུ་ཞིག་དགོས་
ཞེས་དགེ་སློང་ངག་དབང་བསྟན་འཛིན་གྱིས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་
འགྲོ་བ་ཀུན་ལ་ཕན་པར་གྱུར་ཅིག ། ། །
༈ ཨོཾ་སྭསྟི། རབ་འབྱམས་རྒྱལ་བ་སྲས་བཅས་མ་ལུས་པའི། །ཐུགས་རྗེ་
གཅིག་བསྡུས་བྱམས་མགོན་ཆོས་ཀྱི་རྗེ། །བདེན་གསུང་ཚོགས་བཅས་བྱིན་རླབས་
ནུས་མཐུ་དང༌། །དྲང་སྲོང་མཐུ་ཡིས་ བདེན་ ཚིག་ འགྲུབ་གྱུར་ཅིག །བློ་བཟང་
དཔལ་ལྡན་འཇམ་དཔལ་ སྙིང་པོ་སོགས། །རྒྱལ་བ་རྒྱ་མཚོའི་ཡེ་ཤེས་སྒྱུ་མའི་
འཕྲུལ། །ཐུབ་ བསྟན་ མི་ ནུབ་ རྒྱལ་ མཚན་ འཛིན་ མཛད་པ། །རྗེ་ བཙུན་ བླ་ མ་
མཆོག་ལ་གསོལ་བ་འདེབས། །རྒྱལ་དང་རྒྱལ་སྲས་ཀུན་གྱིས་ཡལ་བོར་ཞིང་། །
ཤིན་ཏུ་གདུལ་དཀའི་སྙིགས་དུས་འགྲོ་རྣམས་ལ། །རྒྱལ་བའི་མཛད་པ་བཟང་པོ་
སྒྲུབ་མཛད་པ། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །འཇིགས་
རུང་སྲིད་མཚོ་ཆེན་པོའི་ཀློང་དཀྱིལ་ན། །ལས་ཉོན་ཆུ་སྲིན་སྟོང་གིས་གཙེས་པ་
- 240 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ། །
རྣམས། །ཐབས་མཁས་གྲུ་ཡིས་ཐར་པར་འདྲེན་མཛད་པ། །རྗེ་བཙུན་ཐུགས་རྗེ་
ཅན་ལ་གསོལ་བ་འདེབས། །མཐའ་མེད་སྲིད་མཚོ་ཆེན་པོའི་ཀློང་དཀྱིལ་ན། །
ལས་ཉོན་ཆུ་སྲིན་སྟོང་གིས་གཙེས་པ་རྣམས། །ཐབས་མཁས་གྲུ་ཡིས་ཐར་པར་
འདྲེན་མཛད་པ། །རྗེ་བཙུན་ཐུགས་རྗེ་ཅན་ལ་གསོལ་བ་འདེབས། །མཐའ་མེད་
སྲིད་ པའི་ མྱ་ ངམ་ ཐང་ ཆེན་ དུ། །ལས་ ཀྱི་ རླུང་ གིས་ བདས་ ཤིང་ འཁྱམས་ པ་
རྣམས། །ཐར་པའི་གཞལ་མེད་ཁང་དུ་འཁྲིད་མཛད་པ། །ལམ་སྟོན་བཤེས་གཉེན་
མཆོག་ལ་གསོལ་བ་འདེབས། །བདག་དང་བདག་འདྲའི་ཉམ་ཆུང་འགྲོ་རྣམས་
ལ། །ཕན་བདེའི་ལམ་བཟང་ཡུན་དུ་འདོམས་པའི་ཕྱིར། །ཚེ་དང་ཡེ་ཤེས་དཔག་
མེད་མགོན་བཞིན་དུ། །རྡོ་རྗེའི་ཁྲི་ལ་འགྱུར་མེད་ཞབས་བརྟན་གསོལ། ཁོར་ཡུག་
བསིལ་ལྡན་ར་བའི་ཡུལ་ལྗོངས་འདིར། །ཕན་བདེ་མ་ལུས་འབྱུང་བའི་སྒོ་གཅིག་
པུ། །བློ་བཟང་རྒྱལ་བ་གཉིས་པའི་བསྟན་པ་འདི། །ནམ་ཡང་མི་ནུབ་རྒྱལ་མཚན་
བསྒྲེང་དུ་གསོལ། །ལྷག་པར་སྙིང་ནས་དད་ཅིང་གུས་པ་བདག །མགོན་པོ་ཁྱོད་
ཉིད་ཁོ་ནར་རེ་ལགས་ན། །དུས་སྐབས་ཀུན་ཏུ་ཐུགས་རྗེས་གཟིགས་མཛོད་ལ། །
ཆ་ཚང་ལམ་གྱིས་བདག་རྒྱུད་སྨིན་པར་མཛོད། །གནས་སྐབས་སུ་ཡང་ཚེ་རིང་
ནད་ མེད་ ཅིང་། །བསམ་དོན་ཐམས་ཅད་ཡིད་བཞིན་ འགྲུབ་ པ་ དང་། །ཕྱི་ནང་
འགལ་རྐྱེན་མ་ལུས་ཀུན་ཞི་ཞིང་། །ཆོས་སྲིད་འབྱོར་པ་མ་ལུས་འཕེལ་གྱུར་ཅིག །
མཆོག་གསུམ་བསླུ་བ་མེད་པའི་ཐུགས་རྗེ་དང་། །མྱུར་མཛད་ཡེ་ཤེས་མགོན་པོའི་
མཐུ་སྟོབས་དང་། །རྟེན་ཅིང་འབྲེལ་འབྱུང་བསླུ་མེད་བདེན་པའི་མཐུས། །ཇི་ལྟར་
སྨོན་པ་དེ་བཞིན་འགྲུབ་གྱུར་ཅིག །ཅེས་གངས་ཅན་མགོན་པོ་རྒྱལ་བ་ཡབ་སྲས་
གཉིས་ཀྱིས་དབུས་བླ་མ་དམ་པ་ད་ལྟར་ཞལ་བཞུགས་པ་རྣམས་ཀྱི་ཞབས་བརྟན་
-24-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གསོལ་འདེབས་འདི་ལྟ་བུ་ཞིག་དགོས་ཞེས་གསེར་གྱི་མེ་ཏོག་དང་བཅས་གངས་
ཅན་དཔུང་གི་ཁ་ལོ་པ་ཆེན་པོ་མིའི་དབང་ཕྱུག་མདའ་དཔོན་ཕུན་ཚོགས་རྣམ་པར་
རྒྱལ་བའི་སྡེས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་འཕགས་མཆོག་རང་བྱུང་རིན་པོ་ཆེའི་སྐུ་མདུན་དུ་སྦྱར་བའོ། །
༈ རྒྱལ་ ཀུན་ ངོ་ བོ་ བློ་ བཟང་ གྲགས་ བསྟན་ ཚལ། །ཡེ་ ཤེས་ འོད་ སྣང་
འབར་བས་གསལ་མཛད་པ། །ཕུལ་བྱུང་ཞིང་མཆོག་དྲིན་ཅན་བླ་མ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །ཚེ་ཡི་དབང་ཕྱུག་མཚོ་སྐྱེས་རྡོ་རྗེ་
སོགས། །སྐྱབས་གནས་ཀུན་འདུས་ ཡིད་བཞིན་ནོར་བུ་མཆོག །ཕུལ་བྱུང་ཞིང་
མཆོག་དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
བློ་བཟང་རྣམ་འདྲེན་ཀུན་གྱི་མཁྱེན་བརྩེའི་གཟུགས། །རྒྱལ་བ་ཀུན་ལས་ལྷག་
པའི་ ཐུགས་ རྗེ་ ཅན། །ཕུལ་ བྱུང་ ཞིང་ མཆོག་ དྲིན་ ཅན་ བླ་ མ་ལ། །གསོལ་ བ་
འདེབས་སོ་བདག་རྒྱུད་བྱིན་གྱིས་རློབས། །མཆོག་ཐུན་དངོས་གྲུབ་སྩོལ་མཛད་ཡི་
དམ་ལྷ། །དབང་ཕྱུག་བརྒྱད་ལྡན་དཀྱིལ་འཁོར་རྒྱ་མཚོའི་བདག །ཕུལ་བྱུང་ཞིང་
མཆོག་དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
སྐུ་གསུམ་ཡེ་ཤེས་ལྔ་ལྡན་འཁོར་ལོའི་མགོན། །རྒྱལ་བ་རྒྱ་མཚོའི་བདག་ ཉིད་
ཐུགས་རྗེ་ཅན། །ཕུལ་བྱུང་ཞིང་མཆོག་དྲིན་ཅན་བླ་མ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །བསོད་ནམས་ཡེ་ཤེས་ཚོགས་གཉིས་རྫོགས་པའི་
འབྲས། །སྐལ་ལྡན་འགྲོ་ལ་གཟུགས་ཀྱི་སྐུར་སྣང་བ། །ཕུལ་བྱུང་ཞིང་མཆོག་དྲིན་
ཅན་ བླ་ མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་བ་
གཉིས་ པའི་ གདམས་ ངག་ ཆོས་ སྲིད་ ལ། །དབང་ བསྒྱུར་ བྱམས་ མགོན་ བླ་ མ་
- 242 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
ཐུགས་རྗེ་ཅན། །ཕུལ་བྱུང་ཞིང་མཆོག་དྲིན་ཅན་བླ་མ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །རབ་འབྱམས་བཀའ་དང་གཞུང་ལུགས་ཆེན་མོའི་
དོན། །རྩེ་ གཅིག་ ཉམས་ བཞེས་ རླུང་ སེམས་ དབང་ དུ་ འདུས། །ཕུལ་བྱུང་ ཞིང་
མཆོག་དྲིན་ཅན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རྗེ་བཙུན་བླ་མ་བློ་བཟང་ཡེ་ཤེས་ཀྱི། །འཕྲིན་ལས་རྣམ་པར་དཀར་བའི་རྒྱལ་
མཚན་འཛིན། །ཕུལ་བྱུང་ཞིང་མཆོག་དྲིན་ཅན་བླ་མ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །དད་ལྡན་སློབ་མའི་བསོད་ནམས་ཞིང་མཆོག་ཏུ། །
རྒྱལ་བ་ཀུན་ལས་བླ་མ་ལྷག་གོ་ཞེས། །རྡོ་རྗེ་འཆང་གིས་གསུངས་པའི་བདེན་པ་
དེས། །བླ་མའི་བྱིན་རླབས་སེམས་ལ་འཇུག་པར་ཤོག །ཅེས་རྗེ་བཙུན་ཐམས་
ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོ་སོགས་ཆོས་འབྲེལ་དངོས་ཐོབ་
ཀྱི་བླ་མ་རྣམས་ལ་གསོལ་བ་འདེབས་ཚུལ་འདི་ལྟ་བུ་ཞིག་དགོས་ཞེས་དགེ་སློང་
བློ་བཟང་རྡོ་རྗེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
དབེན་གནས་མ་ཎི་ལ་ཁར་སྦྱར་བའོ། འདིས་ཀྱང་འགྲོ་ཀུན་བླ་མ་དམ་པས་རྗེས་
སུ་འཛིན་པར་གྱུར་ཅིག ། །།
༈ ན་མོ་གུ་རུ་རཏྣ་ཏྲ་ཡཱ་ཡ། མཐོང་ཐོས་དྲན་རེག་ མ་ལུས་སྨིན་མཛད་
ཅིང་། །གསོལ་བ་བཏབ་ན་དངོས་གྲུབ་ཀུན་སྩོལ་བ། །བསླུ་མེད་བླ་མ་རིན་ཆེན་
མཆོག་གསུམ་ལ། །སྙིང་གི་ཁོངས་ནས་གུས་པས་གསོལ་བ་འདེབས། །རྒྱལ་ཀུན་
ཐུགས་རྗེའི་ཡེ་ཤེས་གཅིག་བསྡུས་ནས། །སྙིགས་དུས་འགྲོ་ལ་གང་འཚམ་སྐུར་
སྟོན་པ། །མཆོག་གསུམ་ཀུན་འདུས་དྲིན་ཅན་བླ་མ་ལ། །རྩེ་གཅིག་མོས་པའི་ཡིད་
ཀྱིས་གསོལ་བ་འདེབས། །སངས་རྒྱས་ཀུན་གྱིས་འདུལ་བར་མ་ནུས་པ། །བདག་
-243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དང་བདག་འདྲའི་སྙིགས་དུས་འགྲོ་རྣམས་ལ། །མཐོ་རིས་ཐར་པའི་ལམ་བཟང་
སྟོན་མཛད་པ། །ཟླ་མེད་དྲིན་ཅན་བླ་མར་གསོལ་བ་འདེབས། །ལས་ངན་མ་རིག་
རྨོངས་ པས་ རབ་ བསྒྲིབས་ཏེ། །སངས་རྒྱས་མཐོང་བའི་ སྐལ་མེད་ བདག་ཅག་
ལ། །རྒྱལ་བའི་མཛད་པ་བཟང་པོ་སྒྲུབ་མཛད་པ། །རྗེ་བཙུན་ཐུགས་རྗེ་ཅན་ལ་
གསོལ་བ་འདེབས། །འདི་ཕྱི་བར་དོའི་གནས་སྐབས་ཐམས་ཅད་དུ། །དྲིན་ཅན་
བླ་མ་མཆོག་གསུམ་ཀུན་འདུས་ཀྱིས། །འབྲལ་བ་མེད་པར་ རྗེས་ སུ་འཛིན་པ་
དང༌། །ཅི་གསུང་བཀའ་བཞིན་སྒྲུབ་པར་བྱིན་གྱིས་རློབས། །དལ་འབྱོར་འདི་འདྲ་
ཕྱིས་ནས་རྙེད་པར་དཀའ། །ལན་ཅིག་རྙེད་པ་འདི་ཡང་མྱུར་དུ་འཇིག །ཤི་ནས་
གར་སྐྱེའི་རང་དབང་བདག་ལ་མེད། །ཐུགས་རྗེས་གཟིགས་ཤིག་བླ་མ་རིན་པོ་
ཆེ། །ཚེ་ནི་ཡུན་ཐུང་ནམ་མཁའི་གློག་དང་འདྲ། །ཡུད་ཙམ་ཞིག་ནས་ཕ་རོལ་འགྲོ་
བར་ངེས། །འཇིགས་རུང་བར་དོའི་འཕྲང་ དེ་ཡ་རེ་ང་། །ཐུགས་རྗེས་གཟིགས་
ཤིག་བླ་མ་རིན་པོ་ཆེ། །རང་སེམས་ཉོན་མོངས་དུག་གསུམ་དབང་གྱུར་པས། །སྒོ་
གསུམ་སྡིག་ལ་སྤྱོད་པས་མི་ཚེ་ཟད། །རབ་འབར་དམྱལ་མེའི་གཡང་ཁར་མངོན་
ཕྱོགས་པ། །ཉམ་ཐག་བདག་ལ་བླ་མས་ཐུགས་རྗེས་གཟིགས། །སྨྱོན་པའི་སྤྱོད་
དང་ བྱིས་ པའི་ རྩེད་ མོ་ ལྟར། །དོན་མེད་ ཚེ་ འདིའི་ བྱ་ བས་ གཡེངས་ གཡེངས་
ནས། །གཏན་གྱི་དོན་ཆེན་དམ་ཆོས་ཡལ་བར་བོར། །རབ་རྨོངས་བདག་ལ་བླ་
མས་ཐུགས་རྗེས་གཟིགས། །མདོར་ན་དེང་ནས་བྱང་ཆུབ་མ་ཐོབ་བར། །སྐྱིད་རུང་
སྡུག་རུང་མཐོ་དམའ་ཅིར་གྱུར་ཀྱང་། །རེ་སའི་སྐྱབས་གནས་གཞན་དུ་མི་འཚོལ་
བས། །ཐུགས་རྗེས་གཟིགས་ལ་བྱིན་གྱིས་བརླབ་ཏུ་གསོལ། །དཔལ་ལྡན་བླ་མ་
བསྐལ་བརྒྱར་ བཞུགས་ སུ་ གསོལ། །འགྲོ་བ་ཡོངས་ལ་ཆོས་འཁོར་ བསྐོར་དུ་
- 244 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
གསོལ། །བདག་སེམས་དམ་པའི་ཆོས་ལ་དྲང་དུ་གསོལ། །འགྲོ་ཀུན་བདེ་སྐྱིད་
ལྡན་པར་བྱིན་གྱིས་རློབས། །ཞེས་པ་འདི་ནི་བལ་བོད་མཚམས་ཀྱི་དད་སྟོབས་
དང་ལྡན་པ་ཤ་རུ་ལས་ཆེན་གྱིས་འཆི་ཁར་ཆོས་ལ་བག་ཆགས་འཇོག་ཕྱིར་རྒྱུན་དུ་
ཁ་ཏོན་བྱས་ཆོག་པའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ།། །།
༈ ཨོཾ་སྭསྟི། སྟོབས་བཅུ་མངའ་བ་འཇིག་རྟེན་སྒྲོན་མེའི་ཚོགས། །ཀུན་གྱི་
ནང་ན་ཁྱད་པར་ཆེས་འཕགས་ཤིང་། །རྩོད་དུས་འགྲོ་བ་རྣམས་ཀྱི་མགོན་གཅིག་
པུ། །འདྲེན་པ་མཉམ་མེད་ཤཱཀྱའི་རྒྱལ་པོར་འདུད། །མགོན་དེའི་གསུང་གི་གསང་
བ་མ་ལུས་པ། །འཛིན་མཛད་མི་ཕམ་མགོན་དང་འཇམ་པའི་དབྱངས། །མཚུངས་
པར་ བསྔགས་འོས་ འཇམ་མགོན་བླ་ མ་ ལ། །རྩེ་ གཅིག་ མོས་ པའི་ ཡིད་ ཀྱིས་
གསོལ་ བ་ འདེབས། །བསྐལ་མང་ཐུགས་བསྐྱེད་བཟང་ པོའི་ཅང་ཤེས་ ཀྱིས། །
ལེགས་དྲངས་རྒྱལ་བ་རྒྱ་མཚོའི་ཐུགས་རྗེའི་ཚོགས། །གཅིག་བསྡུས་མཁྱེན་རབ་
ཉི་མ་འོད་པོ་ཆེས། །རྒྱལ་བསྟན་གསལ་མཛད་དཔལ་ལྡན་བླ་མར་འདུད། །བློ་
ཆེན་རྣམ་འདྲེན་ཀུན་གྱི་བཟང་པོའི་དཔལ། །གཅིག་ཏུ་བསྡུས་པ་མཁྱེན་བརྩེའི་
དཀྱིལ་འཁོར་ཅན། །ཐུབ་བསྟན་སྦྲང་རྩིའི་རྒྱལ་མཚན་བཞད་པའི་མགོན། །རྗེ་
བཙུན་བླ་མའི་ཞབས་ལ་གསོལ་བ་འདེབས། །ཟས་གཙང་སྲས་པོའི་གདམས་
ངག་ཆོས་སྲིད་ལ། །མཁྱེན་རབ་སྟོབས་ཀྱིས་དབང་བསྒྱུར་བྱམས་མགོན་དང་། །
མཚུངས་པའི་མཚན་སྙན་སྲིད་ན་ཆེར་གཡོ་བ། །རྗེ་བཙུན་རྩ་བའི་བླ་མར་གསོལ་
བ་འདེབས། །བསླུ་མེད་རིན་ཆེན་གསུམ་གྱི་ཐུགས་རྗེ་དང་། །དད་ལྡན་མོས་པས་
- 245 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གསོལ་བཏབ་རྟེན་འབྲེལ་མཐུས། །ཐུབ་བསྟན་གསལ་མཛད་ཐེག་མཆོག་དགེ་
བའི་བཤེས། །སྐུ་ཚེ་བརྟན་ཞིང་འཕྲིན་ལས་རྒྱས་གྱུར་ཅིག །གནས་སྐབས་མཐར་
ཐུག་ཀུན་ཏུ་མི་སླུའི་ཆོས། །འཇམ་དཔལ་སྙིང་པོའི་ལུགས་བཟང་དྲི་མེད་པ། །
སྤེལ་བར་བྱེད་པའི་བསྟན་འཛིན་དམ་པ་རྣམས། །སྲིད་མཐའི་བར་དུ་ཞབས་པད་
བརྟན་གྱུར་ཅིག །དེང་ནས་བཟུང་སྟེ་ཚེ་རབས་ཐམས་ཅད་དུ། །ཐེག་མཆོག་དགེ་
བའི་བཤེས་ཀྱིས་ རྗེས་འཛིན་ཅིང་། །སྐུ་གསུང་ཐུགས་ཀྱི་གསང་བ་ཀུན་བཟུང་
ནས། །བསྟན་དང་འགྲོ་བའི་དཔལ་དུ་འགྱུར་བར་ཤོག །ཅེས་སྟོན་པ་ཐུབ་པའི་
དབང་པོ་བྱམས་འཇམ་དབྱངས་ཀླུ་སྒྲུབ་ཐོགས་མེད་རྒྱལ་བ་ཙོང་ཁ་པ་ཆེན་པོ་རྗེ་
བཙུན་བློ་བཟང་བསྐལ་བཟང་རྒྱ་མཚོ་རྗེ་བཙུན་ངག་དབང་བྱམས་པ་རྣམས་ལ་
གསོལ་འདེབས་སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་རབ་འབྱམས་
སྨྲ་བ་ བློ་བཟང་མཁས་གྲུབ་ཀྱིས་གཙོས་དོན་གཉེར་ཅན་མང་པོས་ནན་གྱིས་
བསྐུལ་བ་ལ་བརྟེན་ནས། རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་ཆོས་
གྲྭ་ཆེན་པོ་ལྷ་རྩེ་འོག་མིན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་འཕེལ་བར་གྱུར་ཅིག ། །། །
༈ ན་ མོ་ རཏྣ་ ཏྲ་ ཡཱ་ ཡ། རབ་ འབྱམས་ རྒྱལ་ བ་ ཀུན་ གྱི་ ཐུགས་ རྗེའི་
གཟུགས། །ལྷར་བཅས་སྐྱེ་འགྲོ་ཡོངས་ཀྱི་བསོད་ནམས་ཀྱི། །ཞིང་མཆོག་ རང་
བྱུང་མཆོད་རྟེན་ཆེན་པོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །དྲན་པ་
ཉེར་བཞག་ལ་སོགས་བྱང་ཕྱོགས་དང་། །སྟོབས་དང་མི་འཇིགས་མ་འདྲེས་ལ་
སོགས་པའི། །རྒྱལ་བའི་ཡོན་ཏན་གཟུགས་སུ་ལེགས་ཤར་བ། །རང་བྱུང་མཆོད་
རྟེན་ཆེན་པོར་ཕྱག་འཚལ་ལོ། །ཐུབ་པ་ཆེན་པོ་འོད་སྲུང་ལ་སོགས་པའི། །སྔོན་
- 246 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ། །
བྱོན་བདེ་གཤེགས་མང་པོའི་རིང་བསྲེལ་གྱི། །ཟ་མ་ཏོག་གྱུར་མཆོད་རྟེན་ཆེན་པོ་
ལ། །སྒོ་གསུམ་གུས་པ་ཆེན་པོས་ ཕྱག་ འཚལ་ ལོ། །སྟོན་པ་མཉམ་མེད་ཤཱཀྱའི་
རྒྱལ་པོ་ཡིས། །གང་གི་ཡོན་ཏན་རྒྱ་ཆེར་རབ་བསྔགས་པ། །ལྷ་མིའི་མཆོད་ཡུལ་
མཆོད་རྟེན་ཆེན་པོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །རྒྱལ་བ་
གཉིས་པ་འཕགས་པ་ཀླུ་སྒྲུབ་དང་། །འཛམ་གླིང་མཁས་པའི་གཙུག་རྒྱན་དབྱིག་
གཉེན་སོགས། །མཁས་གྲུབ་བྱེ་བ་བརྒྱ་ཡི་མཆོད་པའི་གནས། །རང་བྱུང་མཆོད་
རྟེན་ཆེན་པོར་གསོལ་བ་འདེབས། །གང་ལ་རྩེ་གཅིག་མཆོད་ཅིང་གསོལ་བཏབ་
ན། །འདོད་དོན་ཐམས་ཅད་ཡིད་བཞིན་སྩོལ་མཛད་པ། །ཡིད་བཞིན་ནོར་འདྲའི་
མཆོད་རྟེན་ཆེན་པོ་ལ། །དད་ཅིང་གུས་པ་ཆེན་པོས་ཕྱག་འཚལ་ལོ། །མེ་ཏོག་
སིལ་མ་ ཕྲེང་བ་སྤེལ་ལེགས་ དང༌། །དྲི་ཞིམ་བདུག་སྤོས་སྣང་གསལ་དྲི་ཆབ་
དང་། །ལྷ་དང་མི་ཡི་བཟའ་བཅའ་སྣ་ཚོགས་དང་། །ཡན་ལག་དྲུག་ལྡན་ལྷ་ཡི་གླུ་
དབྱངས་དང༌། །ཆོས་ཀྱི་དབྱངས་ལྡན་རོལ་མོ་སྣ་ཚོགས་དང་། ཁོར་ཡུག་བརྒྱན་
པའི་ གདུགས་ དང༌ བླ་ བྲེ་ དང༌། །དར་ གྱི་ ལྔ་ ལྡི་ རིན་ཆེན་ཕྲེང་བ་ དང༌། །རབ་
འབྱམས་ཞིང་གི་བཀོད་པ་ཐམས་ཅད་ཀྱང་། །བློ་ཡིས་བསླངས་ཏེ་མཆོད་རྟེན་ཆེན་
པོར་འབུལ། །བདག་དང་མཁའ་མཉམ་སེམས་ཅན་ཐམས་ཅད་ཀྱིས། །ཐོག་མེད་
ནས་བསགས་སྡིག་ལྟུང་མ་ལུས་བཤགས། །རྒྱལ་དང་རྒྱལ་སྲས་སློབ་མར་བཅས་
རྣམས་ཀྱི། །མཛད་པ་བཟང་པོ་ཀུན་ལ་ཡི་རང་ངོ༌། །འགྲོ་བ་མི་ཤེས་མུན་པར་
འཐོམས་ རྣམས་ ལ། །ཆོས་ ཀྱི་ སྒྲོན་མེ་ ཆེན་ པོ་ སྦར་ དུ་ གསོལ། །སྡུག་ བསྔལ་
བརྒྱས་གཙེས་ཉམ་ཐག་འགྲོ་འདི་ཡི། །མགོན་དང་སྐྱབས་སུ་བརྟན་པར་བཞུགས་
སུ་ གསོལ། །མཆོད་ རྟེན་ ཆེན་ པོར་ མཆོད་ ཅིང་ གསོལ་ བཏབ་ སོགས། །བདག་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གིས་དགེ་བ་ཇི་སྙེད་བསགས་པ་རྣམས། །མཁའ་མཉམ་ཡིད་ཅན་མ་ལུས་སྒྲོལ་
བའི་ཕྱིར། །ཐུབ་པའི་བསྟན་པ་ཡུན་རིང་གནས་ཕྱིར་བསྔོ། །སེམས་ཅན་ཐམས་
ཅད་བདེ་ཞིང་སྐྱིད་པ་དང༌། །ཕན་ཚུན་གནོད་མེད་བྱམས་སེམས་ལྡན་པ་དང༌། །
ཐུབ་པའི་བསྟན་ལ་དད་ཅིང་གུས་པ་ཡིས། །ཆོས་ཀྱི་ལམ་ལ་ངེས་པར་འཇུག་གྱུར་
ཅིག །ཐུབ་པའི་བསྟན་པ་དར་ཞིང་རྒྱས་པ་དང་། །བསྟན་འཛིན་དམ་པ་ཐམས་
ཅད་ ཞབས་བརྟན་ ཞིང་། །ཆོས་ མཛད་ ཐམས་ ཅད་ ཐུགས་ མཐུན་ བཤད་ སྒྲུབ་
འཕེལ། །དེའི་མཐུས་འགྲོ་རྣམས་སྨིན་ཅིང་གྲོལ་གྱུར་ཅིག །དམྱལ་བ་ཡི་དྭགས་
དུད་འགྲོ་ལྷ་མིན་གྱི། །སྡུག་བསྔལ་ཐམས་ཅད་མྱུར་དུ་རྒྱུན་ཆད་ནས། །ཐམས་
ཅད་དག་པའི་ཞིང་དུ་སྐྱེས་གྱུར་ཏེ། །ངན་སོང་གནས་རྣམས་མྱུར་དུ་སྟོང་གྱུར་
ཅིག །མི་ཡི་འཇིག་རྟེན་དག་ན་ལས་ཉོན་མཐུས། །སྐྱེ་རྒ་ན་འཆིའི་རྒུད་ཚོགས་ཅི་
མཆིས་པ། །དེ་དག་ཐམས་ཅད་མྱུར་དུ་རྒྱུན་ཆད་དེ། །ཐམས་ཅད་བྱང་ཆུབ་ལམ་
ལ་འཇུག་གྱུར་ཅིག །ཕྱོགས་བཅུར་བཞུགས་པའི་རྒྱལ་བ་སྲས་བཅས་ཀྱིས། །
འགྲོ་བའི་དོན་དུ་སྨོན་ལམ་གང་མཛད་པ། །བདག་གི་ལྷག་བསམ་དག་པའི་མཐུ་
སྟོབས་ཀྱིས། །དེ་དག་ཐམས་ཅད་ངེས་པར་འགྲུབ་གྱུར་ཅིག །ཅེས་མཆོད་རྟེན་
ཆེན་པོ་གོ་མ་ས་ལ་གན་ཞེས་མདོ་ལས་བསྔགས་ཤིང༌། བལ་བོད་མཚམས་ཀྱི་སྐྱེ་
བོ་རྣམས་འཕགས་པ་ཤིང་ཀུན་ཏུ་བརྗོད་པ་རང་བྱུང་མཆོད་རྟེན་ཆེན་པོར་བསྟོད་
ཅིང་གསོལ་བ་འདེབས་པའི་རབ་ཏུ་བྱེད་པ་འདི་ཡང་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །། །
༈ ལྷར་ བཅས་ འགྲོ་ བའི་ མགོན་ པོ་ བཅོམ་ ལྡན་ འདས། །སྲིད་ ཞིའི་
འཇིགས་སྐྱོབ་ལུང་རྟོགས་དམ་པའི་ཆོས། །ཐར་པའི་ལམ་བཟང་གསལ་མཛད་
- 248 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
དགེ་འདུན་ཆེ། །བསླུ་མེད་དཀོན་མཆོག་གསུམ་ལ་ཕྱག་འཚལ་ལོ། །འཛམ་གླིང་
གདུལ་བྱ་ཀུན་གྱི་མཆོད་པའི་རྟེན། ཁྱད་པར་གངས་ཅན་འགྲོ་བའི་དཔུང་གཉེན་
ཆེ། །མཆོད་རྟེན་ཆེན་པོ་བྱ་རུང་ཁ་ཤོར་ལ། །སྒོ་གསུམ་གུས་པ་ཆེན་པོས་ཕྱག་
འཚལ་ལོ། །བསྐལ་བཟང་རྣམ་འདྲེན་གསུམ་པ་འོད་སྲུང་གི །རིང་བསྲེལ་མང་དུ་
བཞུགས་པའི་སྙིང་པོ་ཅན། །ཕྱོགས་བཅུའི་སངས་རྒྱས་ཀུན་གྱིས་བྱིན་བརླབས་
པ། །མཆོད་རྟེན་ ཆེན་ པོར་ གུས་ པས་ ཕྱག་ འཚལ་ ལོ། །མཆོད་ རྟེན་ ཆེན་ པོར་
གསོལ་བ་བཏབ་པའི་མཐུས། །བདག་དང་ཕ་མ་འགྲོ་དྲུག་མ་ལུས་པ། །ལས་དང་
ཉོན་མོངས་འཆིང་བ་ཀུན་གྲོལ་ནས། །མྱུར་དུ་སངས་རྒྱས་གོ་འཕང་ཐོབ་གྱུར་
ཅིག །གནས་སྐབས་སུ་ཡང་ཚེ་རིང་ནད་མེད་ཅིང་། །ཆོས་ལྡན་བསམ་པ་ཡིད་
བཞིན་འགྲུབ་པ་དང་། །ཡུལ་ཕྱོགས་འདིས་མཚོན་རྒྱལ་ཁམས་ཐམས་ཅད་དུ། །
ཐུབ་བསྟན་དར་ཞིང་རྒྱས་པའི་བཀྲ་ཤིས་ཤོག །ཅེས་མཆོད་རྟེན་ཆེན་པོ་བྱ་རུང་
ཁ་ཤོར་ལ་བསྟོད་ཅིང་སྨོན་ལམ་དུ་བྱ་བའི་ཚིགས་སུ་བཅད་པ་འདི་ནི། དགེ་སློང་
ཡེ་ཤེས་རྒྱལ་མཚན་གྱིས་མཆོད་རྟེན་ཉིད་ཀྱི་སྐུ་མདུན་དུ་སྦྱར་བའོ། །
༈ ཨོཾ་སྭསྟི། འགྱུར་ མེད་ ཟུང་ འཇུག་ བརྙེས་ པ་ རྡོ་ རྗེའི་ སྐུ། །དབྱངས་
གསལ་སྙིང་པོ་མཐར་ཕྱིན་བརྗོད་བྲལ་གསུང་། །འོད་གསལ་མཁའ་ལྟར་དག་
པའི་ཐུགས་མངའ་བ། །རྩོད་མེད་གྲུབ་ཆེན་དམ་པའི་ཞབས་ལ་འདུད། །འགྲོ་
ཀུན་བུ་གཅིག་ལྟར་དགོངས་ཐུགས་རྗེ་ཅན། །གནས་ལུགས་གཟིགས་པ་མཐར་
ཕྱིན་ མཁྱེན་ པའི་ གཏེར། །རྫས་ སྔགས་ ཏིང་ འཛིན་ མཐུ་ སྟོབས་ ཀུན་ གྱི་
བདག །འཛམ་གླིང་རྒྱན་གཅིག་དམ་པའི་ཞབས་ལ་འདུད། །ཕ་མ་འགྲོ་ཀུན་དོན་
དུ་གྲུབ་ཆེན་གྱི། །དགོངས་པ་ཇི་བཞིན་དོན་དམ་རྟོགས་པ་དང་། །བྱམས་དང་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སྙིང་ རྗེ་ བྱང་ སེམས་ མཐར་ ཕྱིན་ཏེ། །སངས་ རྒྱས་ གོ་ འཕང་ མྱུར་དུ་ ཐོབ་ གྱུར་
ཅིག །ཅེས་ཕ་དམ་པ་ལ་བསྟོད་པ་འདི་ནི་དགེ་སློང་ཡེ་ཤེས་རྒྱལ་མཚན་གྱིས་ཕག་
ལོ་ཟླ་བ་གསུམ་པའི་ཚེས་བཅོ་ལྔའི་དུས་ཁྱད་པར་ཅན་ལ། །དིང་རི་གླང་སྐོར་
གྱིས་གཙུག་ལག་ཁང་དུ་ཕ་དམ་པའི་འདྲ་སྐུ་ང་ཐིམ་མར་གྲགས་པའི་སྐུ་མདུན་དུ་
སྦྱར་བའོ། །འདིས་ཀྱང་རྒྱལ་བའི་བསྟན་པ་ཡུན་རིང་དུ་གནས་པར་གྱུར་ཅིག །
༈ ལུས་དང་སྲོག་ལ་མི་ལྟའི་ སྙིང་སྟོབས་ཀྱིས། །བརྒྱ་ཕྲག་དཀའ་བས་
ཟུང་འཇུག་རྡོ་རྗེའི་སྐུ། །ཚེ་གཅིག་ཉིད་ལ་སྒྲུབ་མཛད་མི་ལ་རྗེ། །སྲིད་གསུམ་སྙན་
པར་གྲགས་ལ་ཕྱག་འཚལ་ལོ། །མི་ལ་རྗེ་དང་དྲིན་ཅན་བླ་མ་ཡིས། །ཚེ་རབས་
ཀུན་ཏུ་འབྲལ་མེད་རྗེས་བཟུང་སྟེ། །སྙན་བརྒྱུད་ གདམས་པ་མ་ལུས་ཐོབ་པ་
དང་། །བཀའ་བཞིན་སྒྲུབ་པ་སྙིང་པོར་བྱེད་གྱུར་ཅིག །སྐྱིད་རུང་སྡུག་རུང་གནས་
སྐབས་ཅིར་གྱུར་ཀྱང་། །བླ་མ་ལྷག་པའི་ལྷ་ཉིད་མ་གཏོགས་པ། །རེ་སའི་སྐྱབས་
གནས་གཞན་དུ་མི་འཚོལ་བས། །ཐུགས་རྗེའི་ལྕགས་ཀྱུས་འབྲལ་མེད་བཟུང་དུ་
གསོལ། །ཞེས་པ་འདི་ནི་རྣམ་རྒྱལ་སོགས་དད་ལྡན་མང་པོས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་ བྲག་ དཀར་རྟ་སོར་རྣལ་ འབྱོར་ གྱི་
དབང་ཕྱུག་མི་ལ་རས་པའི་སྒྲུབ་ཕུག་ཏུ་སྦྱར་བའོ།། །།
༈ ཨོཾ་སྭསྟི། དག་ པ་ གཉིས་ ལྡན་ ཆོས་ ཀྱི་ སྐུ་ བརྙེས་ ཀྱང་། །ཐུབ་ པའི་
བསྟན་དང་བསྟན་འཛིན་བསྲུང་བའི་ཕྱིར། །འཇིགས་རུང་ཁྲོ་བོ་ཆེན་པོའི་སྐུར་
བསྟན་པ། །མྱུར་མཛད་ཐུགས་ རྗེ་ ཅན་ལ་སྙིང་ནས་འདུད། །སྲས་བཅས་ རྒྱལ་
བའི་མཁྱེན་བརྩེ་ནུས་པ་ཀུན། །གཅིག་བསྡུས་རྒྱལ་བསྟན་བསྲུང་ཕྱིར་ཁྲོ་བོའི་
གཟུགས། ཁྱོད་ཀྱི་མཐུ་ སྟོབས་ནུས་པ་ཐོགས་མེད་དེ། །བདག་ཅག་རྣམས་ལ་
- 250 -



འཇམ་དབྱངས་བླ་མ་དགེ་འདུན་བློ་བཟང་སོགས་ལ་རྣམ་ཐར་གྱི་སྒོ་ནས་བསྟོད་ཅིང་གསོལ་བ་འདེབས་པ།
མངོན་སུམ་བསྟན་དུ་གསོལ། །རྡོ་རྗེ་འཆང་དབང་རྗེ་བཙུན་ཙོང་ཁ་པས། །ཇི་
ལྟར་བཀའ་བསྒོས་དམ་བཅས་དགོངས་མཛད་ལ། །བདག་ཅག་དགོན་གནས་
དགེ་འདུན་སྡེ་བཅས་ལ། །བསྲུང་སྐྱོབ་བྱ་ར་སྐད་ཅིག་མ་གཡེལ་ཞིག །ཅེས་པ་
འདི་ནི་བྲག་ཁ་ཐེག་ཆེན་གླིང་དུ་ཡེ་ཤེས་མགོན་པོའི་སྐུ་གསར་དུ་བྲིས་པའི་འཕྲིན་
བཅོལ་དུ་དགེ་སློང་ཡེ་ཤེས་རྒྱལ་མཚན་གྱིས་འབྲུག་ལོ་ཟླ་བ་དྲུག་པའི་ཚེས་བཅུ་
གཅིག་ཉིན་བྲག་ཁ་ཐེག་ཆེན་གླིང་དུ་སྦྱར་བའོ།། །།
- 251 -



༄༅། །བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་
ལ་འཕྲིན་འཆོལ་དང་གསོལ་འདེབས་
འགའ་ཞིག་བཞུགས་སོ། །
༈ ཨོཾ་སྭསྟི། རྒྱལ་བའི་བསྟན་སྲུང་དམག་ཟོར་རྒྱལ་མོ་ལ། །རབ་དཀར་
གངས་རིའི་མདངས་འཕྲོག་ལྷ་རྫས་དང་། །བསྟན་དགྲ་འཇོམས་པའི་ཆ་རྐྱེན་འདི་
ཕུལ་བས། །བདག་གི་བྱང་ཆུབ་སྒྲུབ་པའི་མི་མཐུན་ཕྱོགས། །ཕྱི་ནང་འགལ་རྐྱེན་
ཐམས་ཅད་ཞི་བ་དང༌། །བདག་པས་གཞན་གཅེས་ རབ་དཀར་སེམས་མཆོག་
དང་། །སྲིད་པའི་རྩ་བ་དྲུང་འབྱིན་ཡང་དག་ལྟ། །ཟུང་དུ་འཇུག་པའི་ཉམས་ལེན་
མཐར་ཕྱིན་ཤོག །ཅེས་དཔལ་ལྡན་དམག་ཟོར་རྒྱལ་མོ་ལ་འཕྲིན་ལས་གཉེར་དུ་
གཏད་པའི་ཚུལ་འདི་ཡང་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་ལྷུན་གྱིས་
གྲུབ་པའི་ཆོས་གྲྭ་ཆེན་པོར་སྦྱར་བའོ། །
༈ ཨོཾ་སྭསྟི། དབྱངས་ཅན་ལྷ་མོ་ ཁྲོས་ པའི་ གར་མཛད་པ། །བསྟན་སྲུང་
ཆེན་མོ་རྡོ་ རྗེ་ རབ་བརྟན་མར། །མཆོད་ ཅིང་ གུས་ པས་ གསོལ་བ་བཏབ་ པའི་
མཐུས། །མི་ མཐུན་ ཉེར་ འཚེ་ ཐམས་ ཅད་ ཞི་ བ་ དང་། །ཚེ་ དང༌ བསོད་ནམས་
དཔལ་འབྱོར་རབ་རྒྱས་ཏེ། །བཀྲ་ཤིས་དགེ་མཚན་ཡར་ངོའི་ཟླ་ལྟར་མཛོད། །ས་
མ་ཡོ། །ཞེས་རྡོ་རྗེ་རབ་བརྟན་མ་ལ་འཕྲིན་འཆོལ་གྱི་ཚིགས་བཅད་འདི་ནི་ལྷུན་
གྲུབ་ཁང་གསར་བའི་སྐུ་ངོ་རྣམས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་ལྷ་མོ་ཉིད་ཀྱི་སྐུ་མདུན་དུ་སྦྱར་བའོ། །
- 252 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
༈ ཨོཾ་སྭསྟི། མཆོག་གསུམ་བསླུ་བ་མེད་པའི་བྱིན་རླབས་དང་། །དམ་ཅན་
ཆོས་སྲུང་རྣམས་ཀྱི་མཐུ་སྟོབས་དང༌། །རྟེན་ཅིང་འབྲེལ་འབྱུང་བསླུ་མེད་བདེན་
པའི་མཐུས། །བདག་གི་ལྷག་བསམ་སྨོན་པ་འགྲུབ་གྱུར་ཅིག །གང་སྐུ་དྲན་ནས་
མཚན་ཙམ་བརྗོད་པས་ཀྱང་། །དུག་གསུམ་རིམས་ནད་མ་ལུས་ཞི་མཛད་པ། །
བདེ་བར་གཤེགས་པ་བཅོམ་ལྡན་སྨན་གྱི་བླ། །བཻ་ཌཱུརྱ་ཡི་འོད་ལ་ཕྱག་འཚལ་
ལོ། །ཨོཾ་ན་མོ་བྷ་ག་ཝཱ་ཏེ། བྷི་ཥཛེ་གུ་རུ་བཻ་ཌཱུརྱ་པྲ་བྷ་རཱ་ཛཱ་ཡ། ཏ་ཐཱ་ག་ཏ་ཡ།
ཨརྡ་ཏེ་སཾ་མྱཀཾ་བུདྡྷ་ཡ། ཏདྱ་ཐཱ། ཨོཾ་བྷེཥ་ཛེ་བྷེ་ཥཛེ་མཧཱ་བྷེ་ཥ་ཚེ་བྷེཥཛེ། རཱ་ཛཱ་ས་
མུངྒ་ཏེ་སྭཱཧཱ། ཞེས་པ་དམིགས་པ་དང་བཅས་ཅི་མང་བཟླ། ཕྱོགས་བཅུའི་རྒྱལ་བ་
སྲས་དང་བཅས་རྣམས་ཀྱིས། །སྙིགས་མའི་རྒུད་པ་མ་ལུས་སེལ་བ་ལ། །བཅོམ་
ལྡན་ ཁྱོད་ཉིད་ཆེས་ཆེར་བསྔགས་མཛད་ན། །བདེན་པའི་མཐུ་དེ་ མངོན་སུམ་
བསྟན་དུ་གསོལ། །ཉམ་ཐག་སྙིགས་མའི་འགྲོ་ལ་ཐུགས་བརྩེ་བ། །བཅོམ་ལྡན་
སྨན་བླར་གསོལ་བ་བཏབ་པའི་མཐུས། །འགྲོ་བའི་རིམས་ནད་གདུང་བ་མྱུར་ཞི་
ཞིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག ། །།
༈ གང་གི་ཞབས་པད་མཆོད་ཅིང་གསོལ་བཏབ་ན། །ལས་བཞིའི་འཕྲིན་
ལས་ལྷུན་གྱིས་གྲུབ་མཛད་པ། །རྒྱལ་བ་ཀུན་གྱི་འཕྲིན་ལས་ལྷ་མོའི་གཟུགས། །
བཅོམ་ལྡན་རྗེ་བཙུན་སྒྲོལ་མ་ལ་ཕྱག་འཚལ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་པ་
དམིགས་པ་དང་བཅས་ཅི་མང་བཟླ། ཁྱོད་སྐུ་བསྒོམས་ནས་གཟུངས་སྔགས་ཟློས་
བྱེད་ན། །འཇིགས་ཆེན་བརྒྱད་དང་ནད་དང་གདོན་ལ་སོགས། །ཕྱི་ནང་ཉེར་འཚེ་
ཀུན་ལས་ངེས་སྐྱོབ་ཅེས། །བསྔགས་ན་བདེན་པའི་མཐུ་དེ་བསྟན་དུ་གསོལ། །
བཅོམ་ལྡན་རྗེ་བཙུན་སྒྲོལ་མ་འཁོར་བཅས་ལ། །གུས་པས་མཆོད་ཅིང་གསོལ་བ་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཏབ་པའི་མཐུས། །འཇིག་རྟེན་ཁམས་འདིར་རིམས་ནད་ཞི་བ་དང་། །ཆོས་དང་
བཀྲ་ཤིས་འཕེལ་བར་མཛད་དུ་གསོལ།། །།
༈ རབ་འབྱམས་རྒྱལ་བ་ཀུན་གྱི་བྱམས་ཐུགས་ནི། །རབ་དཀར་འཕྲིན་
ལས་ལྷ་མོའི་སྐུར་བསྟན་པ། །རབ་ཞི་བཅོམ་ལྡན་འདས་མ་སྤྱན་མ་ལ། །རབ་
དྭངས་གུས་པའི་ཡིད་ཀྱིས་ཕྱག་འཚལ་ལོ། །ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷ་ལོ་ཙ་ནེ་
སརྦ་ ཨཱནས་དྷ་ནི་སྭཱཧཱ། ཞེས་ པ་ དམིགས་ པ་ དང༌ བཅས་ཅི་མང་བཟླ། མཁའ་
དབྱིངས་ ཏིལ་ གྱི་ གང་ བུ་ ལྟར་ གང་བའི། །རྒྱལ་ བའི་ དཀྱིལ་ འཁོར་ ཡོངས་ སུ་
རྫོགས་པའི་དབུས། ཁྱབ་བདག་དཔལ་ལྡན་རྡོ་རྗེ་སེམས་དཔའ་ཡིས། །རིམས་
ནད་སེལ་བ་ལྷ་མོ་ཁྱོད་ཉིད་བསྔགས། །ཚུལ་དེ་བསམ་ནས་ཤུགས་དྲག་དད་པ་
ཡིས། ཁྱོད་སྐུ་བསྒོམས་ཤིང་གཟུངས་སྔགས་ཟླ་བྱེད་པ། །བདག་ཅག་ཡིད་ཆད་
སྒྱིད་ལུག་མི་འགྱུར་བར། །བདེན་པའི་མཐུ་དེ་མྱུར་དུ་བསྟན་དུ་གསོལ། །འགྲོ་
ཀུན་ བདེ་ ལ་ འགོད་མཛད་ཐུགས་ རྗེ་ཅན། །བཅོམ་ ལྡན་ སྤྱན་མར་ རྩེ་ གཅིག་
གསོལ་བཏབ་མཐུས། །འགྲོ་བའི་རིམས་ནད་གདུངས་བ་མྱུར་ཞི་ནས། །འཇིག་
རྟེན་བདེ་ལེགས་ཆེན་པོས་ཁྱབ་གྱུར་ཅིག ། །།
༈ དཔལ་ལྡན་དང་པོའི་སངས་རྒྱས་ཡེ་ཤེས་ཀྱི། །རང་མདངས་རྣམ་དག་
ལྷ་མོའི་སྐུར་ཤར་ནས། །འགྲོ་ཀུན་བདེ་ཆེན་གནས་ལ་འགོད་མཛད་པ། །བཅོམ་
ལྡན་ སྣ་ ཚོགས་ ཡུམ་ ལ་ ཕྱག་ འཚལ་ ལོ། །ཨོ་ བི་ཤྭ་ མ་ཏྲེ་ ཧཱུཾ། ཧཱུཾ་ ཕཊ། ཞེས་ པ་
དམིགས་ པ་ དང་ བཅས་ ཅི་ མང་ བཟླ། རབ་འབྱམས་རྒྱལ་ བའི་ དཀྱིལ་ འཁོར་
ཐམས་ཅད་ཀྱིས། །མ་མོའི་དལ་ཡམས་འབྲུམ་ནད་སེལ་བ་ལ། །ལྷ་མོ་ཁྱོད་ཉིད་
ཆེས་ཆེར་བསྔགས་མཛད་ན། །དེང་འདིར་བདེན་པའི་མཐུ་དེ་བསྟན་དུ་གསོལ། །
- 254 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
རྒྱལ་ཀུན་ཐུགས་རྗེ་གཅིག་བསྡུས་ལྷ་མོའི་གཟུགས། །བཅོམ་ལྡན་སྣ་ཚོགས་ཡུམ་
ལ་གསོལ་བཏབ་མཐུས། །ནད་རིམས་གདོན་བགེགས་ཐམས་ཅད་ཞི་བ་དང་། །
ཆོས་དང་བཀྲ་ཤིས་འཕེལ་བར་མཛད་དུ་གསོལ།། །།
༈ སྐུ་གསུམ་ལྷུན་གྲུབ་ཐུགས་རྗེ་མཐར་ཕྱིན་ཀྱང་། །སྲིད་གསུམ་གདུག་
པ་འདུལ་ཕྱིར་ཁྲོས་པའི་སྐུ། །དུས་གསུམ་རྒྱལ་བའི་བསྟན་སྲུང་ཆེན་མོ་ལ། །སྒོ་
གསུམ་གུས་པ་ཆེན་པོས་ཕྱག་འཚལ་ལོ། །སྦྱོརཀྵ་བྷོ། རཀྵ་བྷོབྷོ། རཀྵ་ཐུན་བྷོ།
ཁ་ལ་རག་ཆེ་མོ་རཀོ་ཨ་བྱ་ཏ་བྱ། ཐུན་བྷྱོ་རུ་ལུ་རུ་ལུ་ཧཱུྃ་བྷོ་ཧཱུཾ། ཞེས་པ་དམིགས་
པ་དང་བཅས་ཅི་མང་བཟླ། ཤ་ཁྲག་ལ་སོགས་བདུད་རྩི་ལྔ་དང་བཅས། །འབྲུ་སྣ་
ལྔ་ དང༌ སྦྱར་བའི་ གཏོར་མ་འདི། །དཔལ་ལྡན་དམག་ཟོར་རྒྱལ་མོ་ལ་འབུལ་
གྱིས། །རྒྱལ་བའི་བསྟན་པ་སྐྱོང་ཕྱིར་བཞེས་སུ་གསོལ། །ཞེས་ལན་གསུམ་གྱིས་
ལྷ་མོ་ལ་གཏོར་མ་འབུལ། སྔོན་ཚེ་རྒྱལ་བ་རྣམས་ཀྱི་སྤྱན་སྔ་རུ། །བསྟན་དང་
བསྟན་འཛིན་བུ་ལྟར་སྐྱོང་ངོ་ཞེས། །ཞལ་བཞེས་དམ་བཅའ་བསྙེལ་བར་མ་མཛད་
པར། །བདག་ཅག་ ཁྲིམས་ ལྡན་སྲུང་ལ་མ་གཡེལ་ཞིག །མི་བསྲུན་འབྱུང་པོའི་
ཚོགས་རྣམས་འདུལ་བའི་ཕྱིར། །དབྱངས་ཅན་ལྷ་མོ་ཁྲོས་པའི་གར་མཛད་པ། །
མ་མོ་ཀུན་གྱི་བདག་མོ་ཁྱོད་ཉིད་ཀྱིས། །མ་མོའི་དལ་ཡམས་འབྲུམ་ནད་ཞི་བར་
མཛོད། །སྐུ་གསུམ་ལྷུན་གྲུབ་དམག་ཟོར་རྒྱལ་མོ་ཡིས། །འགྲོ་བའི་ནད་དང་སྡུག་
བསྔལ་མ་ལུས་པ། །ཡེ་ཤེས་བདུད་རྩིར་བསྡུས་ནས་དག་མཛད་དེ། །འགྲོ་ཀུན་
བདེ་ལེགས་ཆེན་པོས་ཁྱབ་པར་མཛོད། ཁྱད་པར་རྗེ་བཙུན་ཕྱག་ན་པདྨོའི་ཞིང་། །
གངས་རིའི་ར་བས་བསྐོར་བའི་ཡུལ་ལྗོངས་འདིར། །འབྲུམ་བུའི་ནད་ཀྱི་མིང་ཡང་
མི་གྲག་ཅིང་། །བཀྲ་ཤིས་བདེ་ལེགས་ཆེན་པོས་ཁྱབ་གྱུར་ཅིག །ཅེས་པ་འདི་ནི་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དགེ་སློང་ཡེ་ཤེས་རྣམ་རྒྱལ་གྱིས་བལ་བོད་མཚམས་སུ་འབྲུམ་ནད་ཞི་བའི་ཐབས་
འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་ གྱིས་ བཀྲ་ཤིས་ བསམ་ གཏན་གླིང་ དུ་ སྦྱར་བའོ། །འདིས་ ཀྱང་ སྐྱེ་ འགྲོ་
ཡོངས་ལ་ཕན་པར་གྱུར་ཅིག ། །
༈ སངས་རྒྱས་ཀུན་གྱི་ཐུགས་ རྗེ་ གཅིག་བསྡུས་ནས། །བདག་ལ་རྒྱལ་
བསྟན་སྙིང་པོ་སྟོན་མཛད་པ། །རྗེ་བཙུན་བླ་མ་ཡུན་རིང་ཞབས་བརྟན་ཏེ། །བདག་
ཅག་མ་ནོར་ལམ་ལ་འཁྲིད་དུ་གསོལ། །ཞེས་རང་ལ་ལམ་མ་ནོར་བར་སྟོན་པའི་
བླ་མ་རྣམས་ལ་གསོལ་འདེབས་རྒྱུན་དུ་ཁ་ཏོན་བྱས་ཆོག་པའི་ཚིགས་བཅད་
གཅིག་དགོས་ཞེས་དད་ལྡན་དཔལ་ལྡན་རྣམ་རྒྱལ་གྱིས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ན་མོ་ཨཱརྱ་ལོ་ཀེ་ཤྭ་རཱ་ཡ། བྱང་ཕྱོགས་གངས་རིའི་ཁྲོད་ཀྱི་འགྲོ་རྣམས་
ལ། །རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །ལྷག་པའི་ལྷ་མཆོག་སྤྱན་རས་
གཟིགས་དབང་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དལ་
འབྱོར་རྙེད་དཀའ་ནམ་འཆི་ཆ་མེད་ཅིང་། །ཤི་ནས་གར་སྐྱེའི་རང་དབང་བདག་ལ་
མེད། །ངན་འགྲོའི་གནས་སུ་ལྷུང་ན་ཅི་ཙུག་བྱེད། །ཐུགས་རྗེས་གཟིགས་ཤིག་
མགོན་པོ་སྤྱན་རས་གཟིགས། །འདི་ཕྱི་བར་དོའི་གནས་སྐབས་ཐམས་ཅད་དུ། །
མགོན་པོ་སྤྱན་རས་ གཟིགས་དབང་ལས་ལྷག་པའི། །རེ་ས་གཞན་ན་མེད་དོ་
ཐུགས་རྗེས་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཞེས་ལྷག་པའི་ལྷ་
ཐུགས་རྗེ་ཆེན་པོ་ལ་གསོལ་བ་འདེབས་ཚུལ་འདི་ལྟ་བུ་ཞིག་དགོས་ཞེས་དད་ལྡན་
ཀུན་བཟང་གིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
- 256 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་ཐུགས་རྗེ་ཆེན་
པོས་རྗེས་སུ་འཛིན་པར་གྱུར་ཅིག ། །
༈ ན་མོ་གུ་རུ་མུ་ནི་ཨིནྡྲ་ཡ། ལྷར་བཅས་འགྲོ་བ་ཡོངས་ཀྱི་བསོད་ནམས་
ཞིང་། །བདེ་གཤེགས་མཛད་པ་བཟང་པོའི་མཆོད་རྟེན་བརྒྱད། །བྱ་རུང་ཁ་ཤོར་
རང་བྱུང་མཆོད་རྟེན་བཅས། །དད་ལྡན་བདག་གིས་གུས་པ་ཆེན་པོས་བསྒྲུབས། །
དགེ་བ་འདི་ཡིས་ཚེ་རབས་ཐམས་ཅད་དུ། །མི་ཁོམ་ལོག་པའི་གནས་སུ་མི་ལྷུང་
ཞིང་། །དལ་བརྒྱད་འབྱོར་བཅུས་བརྒྱན་པའི་རྟེན་ཐོབ་ནས། །རྒྱལ་བའི་བསྟན་
ལ་ རབ་ཏུ་ འབྱུང་ གྱུར་ ཅིག །དེའི་ ཚེ་ བླ་མ་དམ་པས་རྗེས་བཟུང་ནས། །མདོ་
སྔགས་ཆོས་ཚུལ་མ་ལུས་ཐོབ་པ་དང་། །དེ་དོན་རྩེ་གཅིག་ཉམས་སུ་བླངས་པའི་
མཐུས། །འགྱུར་མེད་ཆོས་སྐུའི་གོ་འཕང་ཐོབ་གྱུར་ཅིག །ཅེས་པ་འདི་ནི་དད་ལྡན་
རྒྱལ་མཚན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
དབེན་གནས་དཀར་དུ་སྦྱར་བའོ། ། །
༈ ཁྲོ་བོའི་རྒྱལ་པོ་རྟ་མགྲིན་ལ་འཕྲིན་ལས་འཆོལ་ཚུལ་ནི། རྒྱལ་ཀུན་
འཆི་མེད་ཡེ་ཤེས་སྒྱུ་འཕྲུལ་ལས། །གར་དགུའི་ཉམས་ལྡན་ཁྲོ་བོའི་སྐུར་བསྟན་
ཏེ། །གདོན་བགེགས་ཉེར་འཚེ་མ་ལུས་ཞི་མཛད་པ། ཁྲོ་རྒྱལ་རྟ་མགྲིན་མཆོག་ལ་
ཕྱག་འཚལ་ལོ། །ཡེ་ཤེས་མེ་དཔུང་འབར་བའི་ཀློང་དཀྱིལ་ན། །དྲག་པོའི་གད་
རྒྱངས་རྟ་སྐད་འཚེར་བ་ཡིས། །སྣང་སྲིད་འབྱུང་པོ་མ་ལུས་ཟིལ་གནོན་པ། ཁྲོ་
ཆེན་ འབར་ བའི་ གཙོ་ལ་ གསོལ་བ་འདེབས། ཁྱོད་ སྐུ་བསྒོམས་ཤིང༌ གཟུངས་
སྔགས་ཟློས་ པ་ཡིས། །ནད་ གདོན་ ཉེར་ འཚེ་ མ་ ལུས་ ཀུན་ཞི་ཞིང་། །བསམ་པ་
ཐམས་ཅད་ལྷུན་གྱིས་གྲུབ་པ་དང༌། ཁྱད་པར་རྟ་ མཆོག་འཕེལ་ཞིང་རྒྱས་པར་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཛོད། །ཅེས་ཁྲོ་བོའི་རྒྱལ་པོ་རྟ་མགྲིན་ལ་གསོལ་བ་འདེབས་ཚུལ་འདི་ལྟ་བུ་
ཞིག་དགོས་ཞེས་སྐྱིད་གྲོང་རྫོང་བཞུགས་མཐོང་སྨོན་པ་ཡེ་ཤེས་ཚེ་དབང་གིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །
༈ ཨོཾ་སྭསྟི། རྩ་ བརྒྱུད་ བླ་ མ་ ཡི་ དམ་ རྫོགས་ སངས་ རྒྱས། །ལུང་རྟོགས་
དམ་ཆོས་འཕགས་ཚོགས་འདུས་པའི་སྡེ། །བསླུ་མེད་དཀོན་མཆོག་རིན་ཆེན་རྣམ་
གསུམ་ལ། །གུས་པས་ཕྱག་འཚལ་མཆོད་ཅིང་སྐྱབས་སུ་མཆི། །བླ་མ་ཡི་དམ་ལྷ་
ཚོགས་བྱིན་རླབས་དང༌། །མཆོག་གསུམ་བསླུ་བ་མེད་པའི་ཐུགས་རྗེ་དང་། །དམ་
ཅན་ཆོས་སྐྱོང་རྣམས་ཀྱི་མཐུ་སྟོབས་ཀྱིས། །བདག་གི་འདོད་པའི་དོན་ཀུན་འགྲུབ་
གྱུར་ཅིག །བྱང་ཕྱོགས་ལྕང་ལོ་ཅན་གྱི་ཕོ་བྲང་ནས། །འདོད་དགུའི་ཆར་འབེབས་
རྒྱལ་ཆེན་རྣམ་ཐོས་སྲས། །རྟ་བདག་བརྒྱད་དང་འཁོར་ཚོགས་རྒྱ་མཚོར་བཅས། །
ཐོགས་མེད་ རྫུ་ འཕྲུལ་ཤུགས་ ཀྱིས་ གནས་ འདིར་ གཤེགས། །དངོས་བཤམས་
ཡིད་ ཀྱིས་ སྤྲུལ་ པ་ ལས་བྱུང་བའི། །དམ་ རྫས་ སྤྱན་ གཟིགས་ མཆོད་ པའི་ སྤྲིན་
ཚོགས་ ཀྱིས། །རབ་ འབྱམས་ ལྷ་ ཡི་ ལམ་ ཀུན་ཡོངས་ བཀང་སྟེ། །རྒྱལ་ཆེན་རྟ་
བདག་འཁོར་དང་བཅས་པ་མཆོད། །ལྔ་ཕྲག་ལྔ་ལྡན་སྙིང་པོ་ཐམས་ཅད་དང་། །
འབྲུ་སྣའི་བཅུད་དང་བཟའ་བཅའ་ཀུན་ཚང་བའི། །གཏོར་ཚོགས་གསེར་སྐྱེམས་
མཚོ་ལྟར་འཁྱིལ་བ་འདིས། །རྒྱལ་ཆེན་རྟ་བདག་འཁོར་དང་བཅས་པ་མཆོད། །
རྨད་བྱུང་སྤོས་སྣ་བསང་རྫས་བརྒྱ་ཕྲག་དག །བསྲེགས་པའི་དུད་སྤྲིན་འཆི་མེད་
ལམ་གང་བས། །རྒྱལ་པོ་ཆེན་པོ་རྣམ་མང་ཐོས་སྲས་བསངས། །ནོར་ལྷ་རྟ་བདག་
བརྒྱད་ ཀྱི་ ལྷ་ ཚོགས་ བསངས། །འཁོར་ ཚོགས་ དམ་ ཅན་ རྒྱ་ མཚོའི་ ལྷ་ ཚོགས་
- 258 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
བསངས། །དཀར་ཕྱོགས་སྐྱོང་བའི་ལྷ་ཀླུ་ཐམས་ཅད་བསངས། །ཡུལ་འདིའི་ཡུལ་
ལྷ་གཞི་བདག་ཐམས་ཅད་བསངས། །འདོད་ཡོན་ལྔ་ལྡན་བསངས་ཀྱི་མཆོད་པ་
འདིས། །ཐུགས་དམ་སྐོང་ཞིང་ཉམས་ཆགས་གསོས་གྱུར་ཅིག །ཐོག་མེད་ནས་
བསགས་ལས་ངན་སྡིག་སྒྲིབ་དང་། །ཚེ་འདིར་སྒོ་གསུམ་བག་མེད་སྤྱོད་པ་ཡིས། །
སྐུ་གསུང་ཐུགས་དང་འགལ་བ་ཅི་མཆིས་པ། །ཐམས་ཅད་བྱང་ཞིང་དག་ནས་
དགྱེས་གྱུར་ཏེ། །འདོད་དགུའི་ལོངས་སྤྱོད་ཆར་བཞིན་འབབ་པ་དང་། ཁྱད་པར་
ཅང་ ཤེས་ རྟ་ མཆོག་ འཕེལ་ གྱུར་ ཅིག །རྒྱལ་ ཆེན་ རྟ་ བདག་ དགྱེས་ པའི་ སྤྱན་
གཟིགས་ མཆོག །སྤ་ འཁྱིལ་ བཀྲ་ ཤིས་ རི་ མོ་ མང་ པོས་ མཛེས། །མདོག་ དང་
དབྱིབས་དང་བོང་ཚོད་ཕུན་སུམ་ཚོགས། །ལམ་ལམ་འགྲོས་ ཀྱིས་ས་ཆེན་ཡུད་
ཀྱིས་བསྐོར། །ཕས་ཀྱི་རྒོལ་བ་ཀུན་ལས་རྒྱལ་བར་བྱེད། །མྱུར་བའི་ཤུགས་ལྡན་
ཅང་ཤེས་རྟ་ཡི་ཚོགས། །འཛིན་མའི་ཁྱོན་ཀུན་ཡོངས་སུ་གང་བ་འདིས། །རྒྱལ་པོ་
ཆེན་པོ་རྣམ་མང་ཐོས་སྲས་དང་། །སྡེ་དཔོན་རྟ་བདག་འཁོར་བཅས་དགྱེས་གྱུར་
ནས། །འདོད་དགུའི་འབྱོར་པ་ཆར་བཞིན་འབབ་པ་དང༌། ཁྱད་པར་ཅང་ཤེས་རྟ་
མཆོག་འཕེལ་གྱུར་ཅིག །གཞན་ཡང་འདོད་འཇོའི་བ་དང་གཏེར་བུམ་དང་། །
དཔག་བསམ་ཤིང་དང་ ཡིད་བཞིན་ནོར་བུ་སོགས། །འཇིག་རྟེན་འདི་ཡི་ཕུན་
ཚོགས་མཆོག་རྣམས་ཀྱང་། །བདག་གི་བློ་ཡིས་ སྤྲུལ་ནས་འབུལ་ལགས་ན། །
རྒྱལ་ཆེན་རྟ་བདག་འཁོར་བཅས་དགྱེས་གྱུར་ནས། །བསམ་པ་ཐམས་ཅད་ལྷུན་
གྱིས་གྲུབ་པ་དང་། ཁྱད་པར་ཅང་ཤེས་རྟ་མཆོག་འཕེལ་གྱུར་ཅིག །རྒྱལ་བའི་
བཀའ་སྲུང་རྒྱལ་ཆེན་རྣམ་ཐོས་སྲས། །རབ་བརྗིད་གསེར་གྱི་ལྷུན་པོ་ལྟ་བུའི་སྐུ། །
དྲན་པ་ཙམ་གྱིས་འདོད་དགུའི་མཆོག་སྩོལ་བ། །ནོར་བདག་ཆོས་སྐྱོང་ཆེན་པོར་
259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གུས་པས་འདུད། །ལྷ་ཆེན་རྣམ་ཐོས་སྲས་ཀྱི་བཀའ་ཉན་གཙོ། །ནོར་བདག་ཛམྦྷ་
ལ་དང་གང་བ་བཟང་། །ནོར་བདག་ནོར་བུ་བཟང་དང་ཀུ་བེ་ར། །ནོར་བདག་
ཡང་དག་ཤེས་དང་འབྲོག་ན་གནས། །ནོར་བདག་ལྔས་རྩེན་འཇམ་པོ་འཁྱིལ་བ་
སྟེ། །རིན་ཆེན་གཏེར་གྱི་མཛོད་འཛིན་རྟ་བདག་བརྒྱད། །འཁོར་ཚོགས་རྒྱ་མཚོར་
བཅས་ལ་བདག་བསྟོད་དོ། །ཐུབ་བསྟན་བསྲུང་ཕྱིར་བསམ་བཞིན་སྐུ་སྤྲུལ་པ། །
ལྷ་ཆེན་རྣམ་མང་ཐོས་སྲས་འཁོར་བཅས་ཀྱིས། ཁྲིམས་ལྡན་བདག་ཅག་བུ་བཞིན་
སྐྱོང་ མཛོད་ལ། །འགལ་རྐྱེན་ ཀུན་ སོལ་ མཐུན་ རྐྱེན་ མ་ ལུས་སྒྲུབས། །སྔོན་ ཚེ་
ཤཱཀྱའི་རྒྱལ་པོའི་སྤྱན་སྔ་རུ། །བསྟན་དང་བསྟན་འཛིན་ཡོན་མཆོད་མ་ལུས་པ། །
བུ་ལྟར་བསྲུང་ཞིང་སྐྱོང་བར་ཞལ་བཞེས་བཞིན། །བདག་ཅག་བསྲུང་ཞིང་སྐྱོང་ལ་
མ་གཡེལ་ཞིག །རྒྱལ་བ་སྲས་བཅས་རྣམས་ཀྱི་ཐུགས་རྗེ་དང༌། །ནོར་ལྷ་གཏེར་
བདག་རྣམས་ ཀྱི་མཐུ་སྟོབས་ཀྱིས། །དཔལ་འབྱོར་ལེགས་ཚོགས་བྱ་བ་དབྱར་
མཚོ་ ལྟར། །གོང་ནས་གོང་དུ་འཕེལ་བའི་བཀྲ་ཤིས་ཤོག །ཅེས་རྟ་ནོར་འཕེལ་
ཕྱིར་རྒྱལ་ཆེན་རྣམ་སྲས་རྟ་བདག་བརྒྱད་དང་བཅས་པ་ལ་འཕྲིན་བཅོལ་བྱ་ཚུལ་
རྒྱུན་དུ་ངག་འདོན་བྱས་ཆོག་པ་ཁྱེར་བདེ་འདི་ལྟ་བུ་ཞིག་དགོས་ཞེས་དད་སྟོབས་
དང་ལྡན་པ་སྐྱིད་གྲོང་རྫོང་བཞུགས་སྡེ་པ་ཡེ་ཤེས་ཚེ་དབང་གིས་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། །འདིས་ཀྱང་སྐྱེ་འགྲོ་ཡོངས་ལ་ཕན་པར་གྱུར་ཅིག ། །
༈ ན་མོ་གུ་རུ་རཏྣ་ཏྲ་ཡཱ་ཡ། ཡེ་ཤེས་སྣང་བས་གཏི་མུག་མུན་པ་སེལ། །
ཐུགས་རྗེ་ནུས་པས་སྣོད་བཅུད་འཇིག་རྟེན་གྱི། །མ་དག་ཉེས་སྐྱོན་མ་ལུས་སྦྱོང་
མཛད་པ། །རྒྱལ་ བ་ རྣམ་ སྣང་ མཛད་ ལ་ ཕྱག་ འཚལ་ ལོ། །རྒྱལ་ ཀུན་ ཡེ་ཤེས་
- 260 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
གཅིག་བསྡུས་ཆོས་ཀྱི་སྐུ། །རྣམ་སྣང་ཆེན་པོའི་ཐུགས་ཀྱི་མཁའ་དབྱིངས་ལས། །
འཕྲིན་ལས་ལྷ་མོའི་གཟུགས་ཀྱི་འོད་ཤར་བ། །བཅོམ་ལྡན་འོད་ཟེར་ཅན་མའི་
ཞབས་ལ་འདུད། །རྣམ་པར་སྣང་མཛད་ཐུགས་རྗེའི་སྒྱུ་འཕྲུལ་ལས། །འཇིགས་
སྐྱོབ་ལྷ་མོའི་སྐུར་བསྟན་འོད་ཟེར་གྱིས། །འགྲོ་འདིའི་ལས་ངན་ཉེར་འཚེའི་མུན་
པ་ཀུན། །སེལ་མཛད་འོད་ཟེར་ཅན་མའི་ཞབས་ལ་འདུད། །གང་གིས་ཁྱོད་དྲན་
གཟུངས་ སྔགས་ ཟློས་ ཙམ་ གྱིས། །མི་ དང༌ མི་ མིན་ གཅན་ གཟན་ གནོད་ པ་
སོགས། །ཕྱི་ནང་ཉེར་འཚེ་ཀུན་ལས་སྐྱོབ་མཛད་པ། །འཕགས་མ་འོད་ཟེར་ཅན་
ལ་གསོལ་བ་འདེབས། །དེ་ནས་རང་ཉིད་བཅོམ་ལྡན་འདས་འོད་ཟེར་ཅན་མ་སྐུ་
མདོག་གསེར་བཙོ་མ་ལྟ་བུ། ཕྱག་གཡས་མཆོག་སྦྱིན་གྱི་ཕྱག་རྒྱ་དང་། གཡོན་མྱ་
ངན་མེད་པའི་ཤིང་ཐུགས་ཀར་འཛིན་པ་མངོན་རྟོགས་བཞིན་བསྒོམས་ལ། དེའི་
ཐུགས་ཀར་མཱི་ཡིག་གི་མཐར་སྔགས་ཕྲེང་གིས་བསྐོར་བ་ལ་དམིགས་ནས། ཨོཾ་མཱ་
རཱི་ཙེ་མཾ་སྭཱཧཱ། ཞེས་བཟླ་ཞིང་ལས་དང་མཐུན་པའི་འོད་ཟེར་གྱི་སྤྲོ་བསྡུའི་དམིགས་
པ་སོགས་རྗེ་ཐམས་ཅད་མཁྱེན་པའི་མན་ངག་ལས་འབྱུང་བ་ལྟར་སྐབས་དང་
བསྟུན་ནས་བྱ། མཇུག་ཏུ་གཟུངས་མདོ་ཅི་འགྲུབ་འདོན། །དེ་ནས་འདོད་གསོལ་
བྱ་བ་ནི། བཅོམ་ལྡན་འོད་ཟེར་ཅན་ལ་གསོལ་བཏབ་མཐུས། །གདོན་བགེགས་
ལོག་འདྲེན་དམག་དང་ཆོམ་རྐུན་དང༌། །སྟག་གཟིག་དོམ་དྲེད་དུག་སྦྲུལ་གནོད་པ་
སོགས། །ཉེར་འཚེ་མ་ལུས་ཞི་བར་མཛད་དུ་གསོལ། །ཆོས་བྱེད་རྣམས་ལ་བར་
ཆད་བསྲུང་བའི་ཕྱིར། །བསམ་བཞིན་ལྷ་མོ་ཁྱོད་ཉིད་སྐུ་སྤྲུལ་ན། །བདག་གིས་
གསོལ་བའི་དོན་འདི་དགོངས་མཛོད་ལ། །མྱུར་བ་མྱུར་བར་བར་ཆད་བསལ་དུ་
གསོལ། །དངོས་གྲུབ་ཅི་འདོད་ང་ཡིས་སྦྱིན་ནོ་ཞེས། །ཕྱག་གཡས་མཆོག་སྦྱིན་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཕྱག་རྒྱ་སྟོན་མཛད་ན། །ལམ་བཟང་ཚུལ་བཞིན་སྒྲུབ་པར་བྱེད་རྣམས་ལ། །བར་
ཆད་སེལ་ཞིང་མཐུན་རྐྱེན་ཚང་བར་མཛོད། །སྲིད་མཚོ་ཉམ་ངའི་གནས་ལས་ཐར་
འདོད་ན། །ང་ཡིས་སྐྱོབ་ཅེས་གསལ་བར་མཚོན་པའི་ཕྱིར། །ཕྱག་གཡོན་མྱ་ངན་
མེད་པའི་ཤིང་འཛིན་ན། །གུས་ལྡན་བདག་ཅག་མྱུར་དུ་བསྐྱབ་ཏུ་གསོལ། ཁྱོད་སྐུ་
བསྒོམས་ནས་གཟུངས་སྔགས་ཟློས་བྱེད་ན། །གནོད་བྱེད་ཉེར་ འཚེ་ ཀུན་ལས་
སྐྱོབ་བོ་ཞེས། །རྒྱལ་བ་སྲས་བཅས་ཀུན་གྱིས་བསྔགས་མཛད་ན། །བདེན་པ་དེ་
ཉིད་བདག་ལ་བསྟན་དུ་གསོལ། །དབེན་པའི་གནས་སུ་སྒྲུབ་པ་བྱེད་རྣམས་ལ། །
བསམ་སྦྱོར་ངན་པའི་གནོད་འཚེ་ཅི་མཆིས་པ། །དེ་ཀུན་རེངས་དང་བཅིང་དང་
གཟིར་བ་སོགས། །དྲག་པོའི་ཆད་པས་མྱུར་དུ་ཚར་གཅོད་མཛོད། །རྒྱལ་བ་སྲས་
བཅས་ ཀུན་གྱི་བྱིན་རླབས་དང་། །འཕགས་མ་འོད་ཟེར་ཅན་མའི་མཐུ་སྟོབས་
ཀྱིས། །ལམ་བཟང་སྒྲུབ་ལ་བར་གཅོད་ཀུན་ཞི་ཞིང་། །མཐུན་རྐྱེན་ཀུན་ཚང་སྒྲུབ་
པ་ མཐར་ ཕྱིན་ཤོག །ཅེས་ བཅོམ་ ལྡན་འདས་འོད་ཟེར་ཅན་མ་ལ་བསྟོད་ཅིང་
གསོལ་བ་འདེབས་པའི་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི། དེང་སང་
སྙིགས་མ་ལྔ་ལྷག་པར་བདོ་བས་སྤྱིར་ཆོས་བྱེད་ཀུན་ལ་འཚེ་བ་མང་ཞིང་། ལྷག་
པར་དབེན་པའི་ནགས་ཁྲོད་དུ་རྩེ་གཅིག་སྒྲུབ་པ་ལ་གཞོལ་བ་རྣམས་ལ་གཅན་
གཟན་མ་རུང་པའི་འཚེ་བས། སྒྲུབ་པ་ལ་བར་ཆད་བྱེད་པ་མང་དུ་མཐོང་ནས་
གནོད་འཚེ་དེ་དག་ཞི་བའི་ཕྱིར་ཕན་དུ་རེ་བའི་ལྷག་བསམ་གྱིས་བསྐུལ་ཏེ། དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་
ཀྱང་རྒྱལ་བའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག །
- 262 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
༈ སངས་རྒྱས་ཀུན་ལས་ལྷག་པའི་ཐུགས་རྗེ་ཅན། །གངས་ཅན་འགྲོ་བ་
ཡོངས་ཀྱི་མགོན་གཅིག་པུ། །འཕགས་མཆོག་རང་བྱུང་ཝ་ཏི་བཟང་པོ་ལ། །སྒོ་
གསུམ་གུས་པ་ཆེན་པོས་ཕྱག་འཚལ་ལོ། །འཕགས་མཆོག་ཁྱོད་ཀྱིས་བསྐལ་པ་
དཔག་མེད་ནས། །ཐུགས་བསྐྱེད་སྨོན་ལམ་ཇི་ལྟར་མཛད་པ་བཞིན། །བདག་ཅག་
འགྲོ་བའི་མགོན་སྐྱབས་དཔུང་གཉེན་དུ། །བསྐལ་བརྒྱའི་བར་དུ་མི་འགྱུར་བརྟན་
པར་ བཞུགས། །བསླུ་ མེད་ འཕགས་ མཆོག་ ཁྱོད་ ཀྱི་ ཐུགས་ རྗེ་ ཡིས། །ཕྱོགས་
འདིར་གནས་པའི་སྐྱེ་འགྲོ་མ་ལུས་པ། །ཚེ་རིང་ནད་མེད་ལོངས་སྤྱོད་ཕུན་ཚོགས་
ཤིང༌། །རྟག་ཏུ་ཆོས་ལ་སྤྱོད་པའི་བཀྲ་ཤིས་ཤོག །ཅེས་པ་འདི་ནི་དགེ་སློང་ཡེ་
ཤེས་རྒྱལ་མཚན་གྱིས་འཕགས་མཆོག་རིན་པོ་ཆེར་སྟོང་མཆོད་འབུལ་སྐབས་སྙན་
ཤལ་ངོས་ལ་སྨོན་ལམ་དུ་བྲིས་པའོ། །
༈ ཨོཾ་སྭསྟི། བློ་ བཟང་ རྣམ་ འདྲེན་ རྒྱལ་ བ་ ཙོང་ ཁ་ པའི། །སྙན་ བརྒྱུད་
བསྟན་པ་འཛིན་ལ་ཟླ་བྲལ་བ། །བཀའ་དྲིན་མཚུངས་མེད་རྗེ་བཙུན་དེ་ཉིད་ལ། །
རབ་དཀར་ལྷ་རྫས་འདི་ཉིད་གུས་པས་འབུལ། །དེང་ནས་བཟུང་སྟེ་ཚེ་རབས་
ཐམས་ཅད་དུ། །གྲུབ་མཆོག་ཁྱོད་ཀྱིས་འབྲལ་མེད་རྗེས་འཛིན་ཅིང་། །ཚང་ལ་མ་
ནོར་ལམ་གྱི་རིམ་པ་ལ། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །ཅེས་པ་
འདི་ནི་གྲུབ་པའི་དབང་ཕྱུག་ཆེན་པོ་དེ་ཉིད་ཀྱི་སྐུ་གདུང་རིན་པོ་ཆེར་སྙན་ཤལ་
ཕུལ་བའི་ངོས་ལ་དགེ་སློང་ཡེ་ཤེས་རྒྱལ་མཚན་གྱིས་བྲིས་པའོ། ། །
༈ ཐུགས་ རྗེའི་ གཏེར་ཆེན་སྤྱན་རས་ གཟིགས་མགོན་ལ། །ཕྱག་འཚལ་
དངོས་བཤམས་ཡིད་སྤྲུལ་མཆོད་པ་འབུལ། །མ་རིག་འཁྲུལ་པས་ལས་ངན་ཅི་
བསགས་པ། །ཐམས་ཅད་བསམ་པ་ཐག་པས་མཐོལ་ལོ་བཤགས། །དགེ་ལ་ཡི་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རང་བསྐུལ་ཞིང་གསོལ་བ་འདེབས། །དགེ་བ་ཅི་བསགས་བྱང་ཆུབ་ཆེན་པོར་
བསྔོ། །གླིང་བཞི་ཉི་ཟླར་བཅས་པའི་མཎྜལ་འདི། །གུས་པས་འབུལ་ལོ་བརྩེ་བས་
བཞེས་ སུ་ གསོལ། །འཕགས་ མཆོག་ ཐུགས་ རྗེ་ ཆེན་ པོའི་ བྱིན་ རླབས་ དང༌། །
གཟུངས་སྔགས་ཡི་གེ་དྲུག་པའི་ནུས་མཐུ་ཡིས། །ཆགས་སྡང་ཉོན་མོངས་མ་ལུས་
ཞི་བ་དང་། །སེམས་རྒྱུད་ཆོས་ལ་འབུལ་བར་བྱིན་གྱིས་རློབས། །ཚེ་འདིའི་སྣང་བ་
འགག་ པར་ ཕྱོགས་པ་ན། །སྒྲིབ་མེད་ཡེ་ཤེས་སྤྱན་གྱིས་ལེགས་གཟིགས་ལ། །
ཐུགས་རྗེའི་ཕྱག་གིས་ངན་སོང་གཡང་ས་ལས། །དྲངས་ཏེ་བདེ་བ་ཅན་དུ་འཁྲིད་
དུ་གསོལ། །མདོར་ན་འདི་ཕྱི་བར་དོ་ཐམས་ཅད་དུ། །བླ་མ་ཐུགས་རྗེ་ཆེན་པོ་ཁྱོད་
ཉིད་ལས། །མགོན་སྐྱབས་རེ་ས་གཞན་དུ་མ་མཆིས་པས། །ཐུགས་རྗེས་གཟིགས་
ལ་ལམ་སྣ་དྲང་དུ་གསོལ། །ཞེས་པ་འདི་ནི་དད་ལྡན་མགོན་པོ་རབ་བརྟན་གྱིས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །
༈ ཨོཾ་སྭསྟི། རྒྱལ་བ་ཀུན་གྱི་མཁྱེན་བརྩེ་ནུས་པ་གསུམ། །གཅིག་བསྡུས་
འཇམ་མགོན་བླ་མའི་བྲིས་སྐུ་འདི། །བཞེངས་པའི་དགེ་བས་བདག་གཞན་འགྲོ་
བ་ཀུན། །འཇམ་དཔལ་སྙིང་པོས་རྗེས་སུ་འཛིན་གྱུར་ཅིང་། །ཞེས་པ་འདི་ནི་ར་ས་
སྤང་ལུང་གི་གནས་བླ་མ་རབ་འབྱམས་པ་བློ་བཟང་ལེགས་བཤད་ཀྱིས་དགའ་
ལྡན་ལྷ་བརྒྱ་མའི་ཐང་སྐུ་གསར་བཞེང་གི་རྒྱབ་ཡིག་ཏུ་དགེ་སློང་ཡེ་ཤེས་རྒྱལ་
མཚན་གྱིས་བྲིས་པའོ། །
༈ ཨོཾ་སྭསྟི། བསླུ་མེད་ བླ་ མ་ ཡི་ དམ་ རྫོགས་ སངས་ རྒྱས། །ལུང་རྟོགས་
དམ་ཆོས་འཕགས་ཚོགས་འདུས་པའི་སྡེ། །བཀའ་སྡོད་དམ་ཅན་རྒྱ་མཚོའི་མཐུ་
- 264-



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
སྟོབས་ཀྱིས། །བདག་གི་སྨོན་པའི་གནས་འདི་འགྲུབ་གྱུར་ཅིག །མྱུར་མཛད་ཡེ་
ཤེས་མགོན་པོ་ཕྱག་དྲུག་པ། །འདོད་ཁམས་དབང་ཕྱུག་དམག་ཟོར་རེ་མ་ཏི། །
ཆོས་སྐྱོང་དྲེགས་པ་ལྕམ་སྲིང་འཁོར་བཅས་ལ། །རབ་དཀར་ལྷ་རྫ་ས་སྙན་ཤལ་
འདི་འབུལ་གྱི། །རྡོ་རྗེ་འཆང་དབང་དཔལ་ལྡན་བླ་མ་ཡི། །བཀའ་དང་དམ་ལས་
ནམ་ཡང་མི་འདའ་ཞིང་། །རྣལ་འབྱོར་བདག་གི་རེ་བ་ཇི་བཞིན་དུ། །ལས་བཞིའི་
འཕྲིན་ ལས་ སྒྲུབ་ ལ་ མ་ གཡེལ་ཞིང་། ཁྱད་ པར་དུ་ཡང་ མི་དང་ མི་ མིན་ གྱི། །
བསམ་སྦྱོར་ངན་པ་ཐམས་ཅད་ཞི་བ་དང་། །ཚེ་རིང་ནད་མེད་ཆོས་ལྡན་བྱ་བ་
རྣམས། །ཡར་ངོའི་ཟླ་ལྟར་འཕེལ་བའི་བཀྲ་ཤིས་སྩོལ། །ཞེས་པ་འདི་ཡང་དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ བཀའ་དང་དགོངས་འགྲེལ་གདམས་ངག་མ་ལུས་ལ། །བརྩེ་ཆེན་ཡེ་
ཤེས་ སྟོབས་ ཀྱིས་ དབང་ བསྒྱུར་ཞིང་། །ཚུལ་ ཁྲིམས་རྣམ་ དག་ ཐར་ པའི་ རྒྱལ་
མཚན་འཛིན། །དྲིན་ཅན་བླ་མ་གཉིས་ལ་གསོལ་བ་འདེབས། །ཞེས་པ་འདི་ནི་ལྷ་
ལྕམ་རིན་ཆེན་སྐྱིད་འཛོམ་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་རྡོ་རིང་ཉི་འོད་དུ་སྦྱར་བའོ། ། །
༈ རབ་ འབྱམས་ བཀའ་ དང༌ གདམས་ ངག་ མ་ ལུས་ ལ། །མཁྱེན་ རབ་
སྟོབས་ཀྱིས་དབང་བསྒྱུར་བྱམས་མགོན་ཞེས། །ཕྱོགས་རྣམས་ཀུན་ཏུ་སྙན་པར་
རབ་གྲགས་པ། །བཀའ་དྲིན་མཚུངས་མེད་དེ་ལ་སྙིང་ནས་འདུད། །སྲིད་ལ་ངེས་
འབྱུང་སྐྱོ་ཤས་ཤུགས་དྲག་དང༌། །ཉམ་ཐག་འགྲོ་ལ་བཅོས་མིན་སྙིང་རྗེ་ཡིས། །
རླབས་ཆེན་རྒྱལ་སྲས་སྤྱོད་ལ་སློབ་པ་ལ། །བྱམས་མགོན་བླ་མ་ཉིད་དང་མཚུངས་
པར་ཤོག །མདོ་སྔགས་གསུང་ རབ་ ཀུན་ གྱི་ སྙིང་པོའི་དོན། །བྱམས་མགོན་བླ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མའི་ཐུགས་ཀྱི་བཅུད་ཕྱུང་བ། །སྐྱེས་བུ་གསུམ་གྱི་ལམ་གྱི་རིམ་པ་ཡིས། །འགྲོ་བ་
མ་ལུས་སྨིན་ཅིང་གྲོལ་གྱུར་ཅིག །ཅེས་པ་འདི་ནི་རྒྱལ་རོང་ཆོས་མཛད་བློ་བཟང་
ཐོགས་མེད་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་སེ་
ར་ཐེག་ཆེན་གླིང་དུ་སྦྱར་བའོ། །
༈ ཨོཾ་སྭསྟི། རབ་ འབྱམས་ རྒྱལ་ བ་ རྒྱ་ མཚོའི་ ཐུགས་ རྗེའི་ གཟུགས། །
གངས་རིའི་མགོན་པོ་རྗེ་བཙུན་སྤྱན་རས་གཟིགས། །རང་བྱུང་ཝ་ཏི་བཟང་པོ་
བཞུགས་ པའི་ གནས། །མང་ཡུལ་སྐྱིད་གྲོང་ ཕྱོགས་ འདིར་རྒྱལ་བའི་བསྟན། །
འཕེལ་ཞིང་སྐྱེ་འགྲོའི་བདེ་སྐྱིད་རྒྱས་པའི་ཕྱིར། །བཀྲ་ཤིས་བྱང་ཆུབ་གླིང་གི་ལྷ་
ཁང་འདི། །ལྷག་བསམ་རྣམ་པར་དག་པས་བསྒྲུབས་པའི་མཐུས། །ནག་ཕྱོགས་
བདུད་ སྡེའི་ འཚེ་ བ་ ཀུན་ ཞི་ ཞིང་། །ཆོས་ སྲིད་ དཔལ་ འབྱོར་ རྫོགས་ ལྡན་ དུས་
བཞིན་དུ། །གོང་ནས་གོང་དུ་འཕེལ་ཞིང་རྒྱས་པ་དང༌། །ལྷ་ཁང་འདི་ཉིད་ནམ་
ཡང་མི་ནུབ་པར། །དཀར་ཕྱོགས་སྲུང་མས་རྟག་ཏུ་གྲོགས་མཛོད་ཅིག །ཅེས་པ་
འདི་ནི་སྐྱིད་གྲོང་རྫོང་བཞུགས་སྡེ་པ་ཡེ་ཤེས་ཚེ་དབང་གིས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །
༈ ལྷ་དང་ལྷ་མིན་ཅོད་པན་གྱིས། །ཞབས་ཀྱི་པདྨོ་ལ་བཏུད་ན། །ཕོངས་
པ་ཀུན་ལས་སྐྱོབ་མཛད་མ། །སྣ་ཚོགས་ཡུམ་ལ་ཕྱག་འཚལ་ལོ། །ཨོ་བི་ཤྭ་མ་ཏྲེ་
ཧཱུྃ་ ཧཱུཾ་ ཕཊ། ཅེས་བརྒྱ་སྟོང་སོགས་ཅི་འགྲུབ་བཟླ། རྒྱལ་ཀུན་ཐུགས་ རྗེ་ གཅིག་
བསྡུས་ལྷ་མོའི་གཟུགས། །བཅོམ་ལྡན་སྣ་ཚོགས་ཡུམ་ལ་གསོལ་བཏབ་མཐུས། །
ནད་རིམས་གདོན་བགེགས་ཐམས་ཅད་ཞི་བ་དང༌། །ཆོས་དང་བཀྲ་ཤིས་འཕེལ་
- 266 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
བར་མཛད་དུ་གསོལ། །ཞེས་གསོལ་བ་རྩེ་གཅིག་ཏུ་གདབ་བོ། །ཞེས་པ་འདི་ཡང་
བལ་བོད་མཚམས་ཀྱི་སྐྱེ་འགྲོ་མང་པོར་ཕན་པའི་བསམ་པས། དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། ། །
༈ ཨོཾ་སྭསྟི། དངོས་གྲུབ་ཀུན་སྩོལ་བླ་མ་ཡི་དམ་ལྷ། །དམ་ཅན་ཆོས་སྐྱོང་
སྲུང་མའི་ཚོགས་རྣམས་ལ། །དངོས་བཤམས་ཡིད་སྤྲུལ་མཆོད་སྤྲིན་དང་བཅས་
ཏེ། །རབ་དཀར་ལྷ་རྫས་དྲི་མེད་འདི་ཕུལ་བས། །རྡོ་རྗེ་འཆང་དབང་དཔལ་ལྡན་
བླ་མ་ཡི། །རྣམ་དཀར་འཕྲིན་ལས་བཀའ་བཞིན་སྒྲུབ་པ་ལ། །འགལ་རྐྱེན་བར་
ཆད་ ཐམས་ ཅད་ ཞི་ བ་དང༌། །མཐུན་རྐྱེན་ལེགས་ཚོགས་ ལྷུན་ གྱིས་གྲུབ་པར་
མཛོད། །
༈ ཨོཾ་སྭསྟི། དུས་གསུམ་རྒྱལ་བའི་ཡུམ་གཅིག་དབྱངས་ཅན་མ། །མ་རུང་
འདུལ་ཕྱིར་ཁྲོས་པའི་གར་མཛད་པ། །བསྟན་སྲུང་ཆེན་མོ་དམག་ཟོར་རྒྱལ་མོ་
ལ། །མཐུན་པའི་དམ་རྫས་མཆོད་གཏོར་དང་བཅས་ཏེ། །རབ་དཀར་ལྷ་རྫས་
སྙན་ཤལ་འདི་ཕུལ་བས། །བདག་ཅག་གཞིས་བྱེས་གནས་སྐབས་ཐམས་ཅད་
དུ། །གཡེལ་བ་མེད་པར་རྟག་ཏུ་གྲོགས་མཛད་དེ། །ལས་བཞིའི་འཕྲིན་ལས་སྒྲུབ་
ལ་མ་གཡེལ་ཞིག ། །། །
ཨོཾ་སྭསྟི། རྒྱལ་བ་ཀུན་གྱི་གསུང་གི་གསང་བའི་བདག །པདྨ་གར་དབང་
ཁྲོས་ པའི་ གར་ མཛད་ པ། །ཆོས་སྐྱོང་དྲེགས་ པ་ ལྕམ་ སྲིང་ འཁོར་ བཅས་ལ། །
མཐུན་པའི་དམ་རྫས་མཆོད་གཏོར་དང་བཅས་ཏེ། །ཟླ་ཤེལ་ལྟར་དཀར་ སྙན་
ཤལ་འདི་ཕུལ་བས། །རྟག་ཏུ་འཕྲིན་ལས་སྒྲུབ་ལ་མ་གཡེལ་བར། །བསམ་དོན་
ཐམས་ཅད་ལྷུན་གྱིས་གྲུབ་པར་མཛོད།། །།
267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
༈ ཨོཾ་སྭསྟི། །རྒྱལ་བ་ཀུན་གྱི་མཐུ་སྟོབས་གཅིག་བསྡུས་པ། །དཔལ་ལྡན་
ཡེ་ཤེས་མགོན་པོ་བཀའ་ཉན་གཙོ། །དམ་ཅན་ཊཀྐད་ནག་པོ་འཁོར་བཅས་ལ། །
མཐུན་པའི་དམ་རྫས་མཆོད་གཏོར་དང་བཅས་ཏེ། །རབ་དཀར་ལྷ་རྫས་སྙན་ཤལ་
འདི་ཕུལ་བས། །འགལ་རྐྱེན་བར་ཆད་ཐམས་ཅད་ཞི་བ་དང་། །ཆོས་ལྡན་རེ་བ་
ཡིད་བཞིན་ འགྲུབ་པར་མཛོད། །ཅེས་པ་འདི་ནི་དཀའ་ཆེན་བློ་བཟང་ བསྐལ་
བཟང་གིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། །དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ གནས་སྐབས་མཐར་ཐུག་བདེ་ལེགས་མ་ལུས་པའི། །གཞི་དང་རྩ་བ་
དྲིན་ཅན་བླ་མ་རྗེ། །སྐྱབས་གསུམ་མ་ལུས་འདུས་པའི་བདག་ཉིད་ལ། །སྙིང་ཁོང་
རུས་པའི་གཏིང་ནས་གསོལ་བ་འདེབས། །སྲིད་ལ་ངེས་འབྱུང་འགྲོ་ལ་སྙིང་རྗེ་
དང༌། །རྟེན་འབྲེལ་བསླུ་བ་མེད་པའི་དོན་རྟོགས་ཏེ། །ཉམ་ཐག་ཡིད་ཅན་མ་ལུས་
སྒྲོལ་བ་ལ། །མཁྱེན་བརྩེ་ནུས་མཐུ་ཐོབ་པར་བྱིན་གྱིས་རློབས། །དེང་ནས་བཟུང་
སྟེ་ ཚེ་རབས་ཐམས་ཅད་དུ། །བཤེས་གཉེན་དམ་པས་འབྲལ་མེད་ རྗེས་འཛིན་
ཅིང་། །སྐུ་གསུང་ཐུགས་ཀྱི་རྣམ་ཐར་ ལེགས་བཟུང་ནས། །མཐར་ཐུག་ཐུགས་
ཡིད་འདྲེས་པར་བྱིན་གྱིས་རློབས། །ཞེས་པ་འདི་ནི་དད་ལྡན་བསོད་ནམས་ཆོས་
སྒྲོན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ མདུན་གྱི་ནམ་མཁར་རྗེ་བཙུན་སྤྱར་རས་གཟིགས། །སྐུ་མདོག་དཀར་
པོ་ཞལ་གཅིག་ཕྱག་བཞི་པ། །མཁའ་མཉམ་འགྲོ་དྲུག་སེམས་ཅན་ཐམས་ཅད་
ལ། །ཐུགས་རྗེའི་སྤྱན་གྱིས་གསལ་བར་གཟིགས་བཞིན་བཞུགས། །བདག་ཅག་
-268 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག །
མགོན་མེད་སྙིགས་དུས་འགྲོ་རྣམས་ལ། །རྒྱལ་བ་ཀུན་ལས་ལྷག་པའི་ཐུགས་རྗེ་
ཅན། །བོད་ཁམས་ལྷ་གཅིག་སྤྱན་རས་གཟིགས་མགོན་ལ། །སྙིང་ཁོང་རུས་པའི་
གཏིང་ནས་གསོལ་བ་འདེབས། །འདི་ཕྱི་བར་དོའི་གནས་སྐབས་ཐམས་ཅད་དུ། །
མགོན་པོ་ཁྱོད་ལས་རེ་ས་གཞན་མེད་པས། །ཐུགས་རྗེའི་ཕྱག་གིས་འབྲལ་མེད་
བཟུང་མཛོད་ལ། །མཐོ་རིས་ཐར་པའི་ལམ་སྣ་དྲང་དུ་གསོལ། །ཞེས་པ་འདི་ནི་
འབི་ལུང་རི་ཁྲོད་པ་དགེ་སློང་བློ་བཟང་ངག་དབང་གིས་མ་རྒན་མོར་ཆོས་ཀྱི་བག་
ཆགས་འཇོག་ཕྱིར་ཐུགས་རྗེ་ཆེན་པོར་གསོལ་འདེབས་ཉུང་བསྡུས་འདི་ལྟ་བུ་ཞིག་
དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ། །
༈ ན་ མོ་ གུ་ རུ་ རཏྣ་ཏྲ་ ཡཱ་ ཡ། མི་ མཇེད་ ཞིང་ གི་ སྟོན་ པ་ བཅོམ་ ལྡན་
འདས། །གསང་བ་ཀུན་གྱི་མཛོད་འཛིན་གསང་བའི་བདག །གྲུབ་པའི་འཁོར་
སྒྱུར་མཚོ་སྐྱེས་རྡོ་རྗེ་སོགས། །དངོས་བརྒྱུད་བླ་མ་རྣམས་ལ་གསོལ་བ་འདེབས། །
མཆོག་དང་ཐུན་མོང་དངོས་གྲུབ་མ་ལུས་པ། །གང་གི་བྱིན་རླབས་མཐུ་ལ་རག་
ལས་པ། །བླ་མ་ ཡི་ དམ་ མཁའ་ འགྲོ་དབྱེར་མེད་ལ། །གསོལ་བ་འདེབས་ སོ་
བདག་ རྒྱུད་ བྱིན་གྱིས་རློབས། །ནམ་ ཡང་ བསླ་ བ་ མེད་ པ་ སྐྱབས་ ཀྱི་མཆོག །
བསླུ་མེད་དཀོན་མཆོག་རིན་ཆེན་རྣམ་གསུམ་ལ། །རྩེ་གཅིག་མོས་པའི་ཡིད་ཀྱིས་
གསོལ་བ་འདེབས། །དོན་གཉིས་ལྷུན་གྱིས་གྲུབ་པར་བྱིན་གྱིས་རློབས། །སྲིད་ལ་
ངེས་ འབྱུང་ འགྲོ་ ལ་ སྙིང་ རྗེ་ བསྐྱེད། །གདོད་ནས་ སྤྲོས་ བྲལ་ གནས་ ལུགས་ངོ་
འཕྲོད་དེ། །རྣམ་དག་ལམ་བཟང་བགྲོད་པར་བྱིན་གྱིས་རློབས། །གསང་ཆེན་རྡོ་
རྗེ་ཐེག་པའི་གྲུ་གཟིངས་ལ། །བརྟེན་ནས་ཉམ་ཐག་འགྲོ་བ་མ་ལུས་པ། །སྡུག་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསྔལ་འབྱུང་གནས་སྲིད་མཚོ་ཆེ་འདི་ལས། །བདག་ཉིད་གཅིག་པུས་སྒྲོལ་བར་
ནུས་གྱུར་ཅིག །རྨད་བྱུང་སྲས་བཅས་རྒྱལ་བའི་བྱིན་རླབས་དང་། །རྟེན་འབྲེལ་
བསླུ་བ་མེད་པའི་བདེན་པ་དང་། །བདག་གི་ལྷག་བསམ་དག་པའི་མཐུ་སྟོབས་
ཀྱིས། །རྣམ་དག་སྨིན་པའི་གནས་འདི་འགྲུབ་པར་ཤོག །ཅེས་རྫོགས་ཆེན་སྤྲུལ་
པའི་སྐུས་རྒྱུན་དུ་ཞལ་འདོན་མཛད་རྒྱུར་ཡུམ་ནོར་འཛིན་ཚེ་དབང་རྒྱལ་མོས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་མང་ཡུལ་སྐྱིད་གྲོང་
གི་ནགས་ཁྲོད་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། རབ་འབྱམས་གསུང་རབ་ཀུན་གྱི་སྙིང་པོའི་དོན། །རྒྱལ་བ་མ་
ལུས་གང་ནས་གཤེགས་པའི་ཤུལ། །རྒྱལ་སྲས་ཀུན་གྱི་བགྲོད་པ་གཅིག་པའི་
ལམ། །དཔལ་ལྡན་ཨ་ཏི་ཤ་ཡི་ཐུགས་ཀྱི་བཅུད། །བློ་བཟང་རྒྱལ་བ་གཉིས་པས་
གསལ་མཛད་པ། །སྙན་བརྒྱུད་མན་ངག་གཞུང་མཆོག་དམ་པ་འདི། །ཕྱོགས་དུས་
ཀུན་ཏུ་འཕེལ་བར་བྱ་བའི་ ཕྱིར། །མི་ཡི་དབང་ཕྱུག་ རྒྱལ་བའི་བསྟན་པ་ལ། །
ཞུགས་ནས་སྡོམ་པ་གསུམ་གྱིས་རྒྱུད་བསྡམས་ཤིང་། །ཐུབ་པའི་བསྟན་པ་འཛིན་
སྐྱོང་སྤེལ་བ་ལ། །ནམ་ཡང་ཞུམ་པ་མེད་པའི་སྙིང་སྟོབས་ཅན། །དགེ་སློང་བསྐལ་
བཟང་འཕྲིན་ལས་རྣམ་རྒྱལ་གྱིས། །ས་ཡི་ཐིག་ལེ་པ་སྣམ་པད་ཚལ་དུ། །ཆོས་
སྦྱིན་རྒྱ་ཆེར་སྤེལ་ཕྱིར་པར་དུ་བསྒྲུབས། །དགེ་བ་འདི་ཡིས་ཚེ་རབས་ཐམས་ཅད་
དུ། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །ལམ་བཟང་འདི་ཉིད་
གོམས་པ་མཐར་ཕྱིན་ཏེ། །འགྲོ་ཀུན་སྒྲོལ་ཕྱིར་ཀུན་མཁྱེན་མྱུར་ཐོབ་ཤོག །ཕ་མ་
དྲིན་ཅན་འགྲོ་བ་མ་ལུས་དང་། ཁྱད་པར་ཆོས་འདིར་འབྲེལ་ཐོགས་སྐྱེ་བོ་ཀུན། །
གནས་སྐབས་མཐར་ཐུག་འདོད་དོན་མ་ལུས་པ། །འབད་མེད་ལྷུན་གྱིས་གྲུབ་
- 270 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
པའི་བཀྲ་ཤིས་ཤོག །ཞེས་པ་འདི་ནི་པད་ཚལ་དགེ་སློང་རིན་པོ་ཆེས་ཐེག་པ་ཆེན་
པོའི་བློ་སྦྱོང་བློ་བཟང་དགོངས་རྒྱན་པར་དུ་བརྐོ་བའི་ཚེ་པར་བྱང་འདི་ལྟ་བུ་ཞིག་
དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ། ། །
༈ ཨོཾ་སྭསྟི། རྒྱལ་བ་ཀུན་ལས་ཐུགས་རྗེ་ཆེས་ལྷག་པ། །འཕགས་མཆོག་
ཐུགས་རྗེ་ཆེན་པོའི་རྣལ་འབྱོར་ལ། །བརྟེན་ནས་སངས་རྒྱས་གོ་འཕང་སྒྲུབ་པའི་
ཚུལ། །རབ་གསལ་མན་ངག་གཞུང་མཆོག་དམ་པ་འདི། །ཕྱོགས་དུས་ཀུན་ཏུ་
འཕེལ་བར་བྱ་བའི་ཕྱིར། །བློ་བཟང་རྒྱལ་བ་གཉིས་པའི་བསྟན་པ་ལ། །མི་ཕྱེད་
དད་ པ་ བརྟན་ པའི་ སྟོབས་ ལྡན་ པ། །མི་ ཡི་ དབང་ ཕྱུག་ཕུན་ཚོགས་རྣམ་རྒྱལ་
གྱིས། །ས་ཡི་ཐིག་ལེ་པ་སྣམ་པད་ཚལ་དུ། །ཆོས་སྦྱིན་རྒྱ་ཆེར་སྤེལ་ཕྱིར་པར་དུ་
བསྒྲུབས། །དགེ་བ་འདི་ཡིས་ཚེ་རབས་ཐམས་ཅད་དུ། །ཐེག་མཆོག་དགེ་བའི་
བཤེས་ཀྱིས་རྗེས་བཟུང་ནས། །ལམ་བཟང་འདི་ཉིད་གོམས་པ་མཐར་ཕྱིན་ཏེ། །
འགྲོ་ཀུན་སྒྲོལ་ཕྱིར་ཀུན་མཁྱེན་མྱུར་ཐོབ་ཤོག །ཕ་མ་དྲིན་ཅན་འགྲོ་བ་མ་ལུས་
དང༌། ཁྱད་པར་ཆོས་འདིར་འབྲེལ་ཐོགས་སྐྱེ་བོ་ཀུན། །གནས་སྐབས་མཐར་ཐུག་
འདོད་དོན་མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་ཤོག །ཞེས་པ་
འདི་ནི་པད་ཚལ་མདའ་དཔོན་ཕུན་ཚོགས་རྣམ་རྒྱལ་གྱིས་བྱ་རྒྱུད་དོན་གསལ་པར་
དུ་བརྐོ་བའི་ཚེ་པར་བྱང་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །མངྒ་ལཾ། །
༈ ཨོཾ་སྭསྟི། ཟླ་མེད་ སྟོན་ པ་ ཤཱཀྱའི་ རྒྱལ་ པོ་ ཡིས། །གདུལ་ བྱའི་ ཁམས་
271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དང༌ བསམ་ པ་ ལ་ གཟིགས་ནས། །ཆོས་ཕུང་བརྒྱད་ཁྲི་བཞི་སྟོང་ བཀའ་སྩལ་
པའི། །ནང་ནས་ངེས་དོན་སྙིང་པོ་མཐར་ཐུག་པ། །རྒྱལ་ཡུམ་ཤེས་རབ་ཕ་རོལ་
ཕྱིན་པའི་མདོ། །བཀླགས་པ་ཙམ་གྱིས་ལས་ངན་ཀུན་སྦྱོང་ཞིང་། །ཉོན་མོངས་
བྲག་རི་འཇོམས་ལ་རྡོ་རྗེ་དང༌། །མཚུངས་པར་བསྔགས་པ་རྡོ་རྗེ་གཅོད་པ་འདི། །
ནམ་ཡང་མི་འཛད་བསོད་ནམས་གངྒཱའི་རྒྱུན། །མཐའ་ཡས་འགྲོ་ལ་ཆོས་སྦྱིན་
སྤེལ་བའི་ཕྱིར། །བསྟན་ལ་རབ་གུས་བློ་བཟང་དར་རྒྱས་ཀྱིས། །པར་དུ་བསྒྲུབས་
ཏེ་བསམ་གཏན་གླིང་དུ་ཕུལ། །འདི་ཡི་དགེ་བས་དྲིན་ཅན་ཕ་མ་དང་། །ལས་བྱེད་
བཟའ་ མིས་ གཙོ་ བྱས་ སེམས་ ཅན་ ཀུན། །སྡིག་ སྒྲིབ་ བྱང་ ཞིང་ ཚོགས་ གཉིས་
རྫོགས་གྱུར་ཏེ། །མྱུར་དུ་སངས་རྒྱས་གོ་འཕང་ཐོབ་གྱུར་ཅིག །དེ་མ་ཐོབ་ཀྱི་ཚེ་
རབས་ ཀུན་ཏུ་ཡང་། །དལ་འབྱོར་རྟེན་ཐོབ་ཐེག་མཆོག་བཤེས་གཉེན་གྱིས། །
འབྲལ་བ་མེད་པར་དགྱེས་བཞིན་རྗེས་བཟུང་སྟེ། །ཤེར་ཕྱིན་ལམ་ལ་རྟག་ཏུ་སློབ་
གྱུར་ཅིག །གནས་སྐབས་སུ་ཡང་ཚེ་རིང་ནད་མེད་ཅིང་། །བསམ་དོན་ཐམས་ཅད་
ཆོས་བཞིན་འགྲུབ་པ་དང་། །ཡུལ་ཕྱོགས་འདིས་མཚོན་འཇིག་རྟེན་ཐམས་ཅད་
དུ། །བཀྲ་ཤིས་བདེ་ལེགས་ཆེན་པོས་ཁྱབ་གྱུར་ཅིག །ཞེས་པ་འདི་ནི་དད་ལྡན་བློ་
བཟང་དར་རྒྱས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །མངྒ་ལཾ། །
༈ ཨོཾ་སྭསྟི། རབ་འབྱམས་ཞིང་བཞུགས་རྒྱལ་བ་མ་ལུས་ལས། །སྙིགས་
དུས་འགྲོ་ལ་ཐུགས་རྗེ་ཆེས་ལྷག་པ། །འདྲེན་པ་མཉམ་མེད་ཤཱཀྱའི་རྒྱལ་པོར་
འདུད། །བདག་གི་སྨོན་པའི་གནས་འདི་འགྲུབ་གྱུར་ཅིག །འདྲེན་པ་མཆོག་དེས་
གྲངས་མེད་གདུལ་བྱ་ལ། །དཔག་མེད་ཆོས་ཀྱི་འཁོར་ལོ་བསྐོར་བར་མཛད། །དེ་
- 272 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག །
ཡི་ནང་ནས་ རབ་དང་ཕུལ་གྱུར་པ། །རྒྱལ་བའི་ཡུམ་མཆོག་ཤེས་རབ་ཕ་རོལ་
ཕྱིན། །ཟབ་མོའི་མདོ་འདི་ཡི་གེར་བྲིས་པ་དང་། །བཟུང་དང་བཀླགས་དང་མཆོད་
བསྟོད་གསོལ་བཏབ་ན། །འདི་ ཕྱི་ ཀུན་ གྱི་དོན་ཆེན་འགྲུབ་བོ་ཞེས། །སྟོན་པ་
མཆོག་དེས་རྒྱ་ཆེར་བསྔགས་པ་མཛད། །དེས་ན་དགེ་སློང་བསྐལ་བཟང་ཡར་
འཕེལ་དང༌། །ཞལ་ངོ་ མགོན་པོ་རྣམ་རྒྱལ་ སྤུན་གཉིས་ ཀྱིས། །རྒྱལ་བའི་ཡུམ་
མཆོག་གསར་དུ་བཞེངས་པ་ཡི། །རླབས་ཆེན་དགེ་ཚོགས་བསྒྲུབས་པ་སྐལ་བ་
བཟང་། །དགེ་བ་འདི་ཡིས་ཆོས་འདིར་འབྲེལ་ཐོགས་རྣམས། །དེང་ནས་བཟུང་སྟེ་
ཚེ་རབས་ཐམས་ཅད་དུ། །དལ་བའི་རྟེན་ཐོབ་ཐེག་མཆོག་བཤེས་གཉེན་དང་། །
མཇལ་ནས་ས་ལམ་མ་ལུས་མཐར་ཕྱིན་ཤོག །གནས་སྐབས་སུ་ཡང་ཚེ་རིང་ནད་
མེད་ཅིང་། །བསམ་དོན་ཐམས་ཅད་ཡིད་བཞིན་འགྲུབ་པ་དང་། །དེ་ཡི་འགལ་
རྐྱེན་ཞི་ཞིང་མཐུན་རྐྱེན་ཀུན། །མྱུར་མཛད་མགོན་པོས་གཡེལ་མེད་ སྒྲུབ་ གྱུར་
ཅིག །ལྷར་བཅས་འགྲོ་ལ་བདེ་སྐྱིད་འབྱུང་བའི་གཞི། །ཐུབ་བསྟན་སྤྱི་དང་འཇམ་
མགོན་བླ་མའི་བསྟན། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ཏེ། །འགྲོ་ལ་ཕན་
བདེ་རྒྱ་ཆེར་འཕེལ་གྱུར་ཅིག །གངས་ཅན་མགོན་པོ་རྒྱལ་བ་ཡབ་སྲས་སོགས། །
བསྟན་འཛིན་སྐྱེས་བུ་མཆོག་རྣམས་ཞབས་པད་བརྟན། །དགེ་འདུན་སྡེ་རྣམས་
ཐུགས་མཐུན་ཁྲིམས་གཙང་ཞིང་། །བཤད་སྒྲུབ་དབྱར་མཚོ་བཞིན་དུ་འཕེལ་གྱུར་
ཅིག །ཡུལ་ཕྱོགས་འདིས་མཚོན་རྒྱལ་ཁམས་ཐམས་ཅད་དུ། །སད་སེར་དམག་
འཁྲུག་མུ་གེ་ནད་ཡམས་སོགས། །མི་མཐུན་རྒུད་པའི་མིང་ཡང་མི་གྲག་ཅིང་། །
བཀྲ་ཤིས་བདེ་ལེགས་ཆེན་པོས་ཁྱབ་གྱུར་ཅིག ། །
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
༈ ཨོཾ་སྭསྟི། བསྐལ་ བཟང་ རྣམ་ འདྲེན་ ཤཱཀྱའི་ རྒྱལ་ པོ་ ཡིས། །བསྐལ་
བཟང་རྒྱལ་བ་ཀུན་གྱི་མཛད་པའི་ཚུལ། །བསྐལ་བཟང་གདུལ་བྱའི་ཚོགས་ལ་
བཀའ་སྩལ་པའི། །བསྐལ་བཟང་མདོ་འདི་དད་པས་གསར་དུ་བསྒྲུབས། །དགེ་བ་
འདི་ ཡིས་ བདག་ ཅག་ འབྲེལ་ ཐོགས་རྣམས། །རྣམ་འདྲེན་ སྟོང་ གི་ ཐུགས་ རྗེའི་
ལྕགས་ཀྱུ་ཡིས། །སྲིད་ མཚོ་ ཉམ་ ངའི་ གནས་ ལས་ མྱུར་དྲངས་ཏེ། །སྐུ་ གསུམ་
གཞལ་མེད་ཁང་དུ་ཕྱིན་པར་ཤོག །བསྟན་པ་རྒྱས་ཤིང་བསྟན་འཛིན་ཞབས་པད་
བརྟན། །དགེ་ འདུན་ སྡེ་ རྣམས་ ཁྲིམས་ གཙང་ ཆོས་ སྤྱོད་ འཕེལ། །འཇིག་ རྟེན་
ཁམས་སུ་བདེ་ལེགས་མ་ལུས་པ། །ཡར་ངོའི་ཟླ་བ་ལྟ་བུར་འཕེལ་གྱུར་ཅིག །
ཞེས་པ་འདི་ནི་དགེ་སློང་སྐལ་བཟང་ཡར་འཕེལ་དང་། །ཞལ་ངོ་མགོན་པོ་རྣམ་
རྒྱལ་གཉིས་ཀྱིས་ཡུམ་རྒྱས་པ་དང༌། མདོ་སྡེ་བསྐལ་བཟང་གསར་བཞེངས་ཀྱི་
གཤམ་དུ་འབྲི་རྒྱུའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ རབ་འབྱམས་ཞིང་གི་རྒྱལ་བ་ཐམས་ཅད་ལས། །སྙིགས་དུས་འགྲོ་ལ་
ཐུགས་རྗེ་ཆེས་ལྷག་པ། །སྟོན་པ་མཉམ་མེད་ཤཱཀྱའི་རྒྱལ་པོ་ལ། །སྒོ་གསུམ་གུས་
པ་ཆེན་པོས་ ཕྱག་འཚལ་ལོ། །ཟླ་མེད་སྟོན་པ་ཐུགས་རྗེ་ཅན་དེ་ཡིས། །མཐའ་
ཡས་གདུལ་བྱའི་ཁམས་དང་བསམ་པ་ལ། །གཟིགས་ནས་ཆོས་ཀྱི་ཕུང་པོ་བརྒྱད་
ཁྲི་དང༌། །བཞི་སྟོང་བཀའ་སྩལ་དེ་དག་ཐམས་ཅད་ཀྱི། །ནང་ནས་རབ་དང་རྩེ་
མོར་གྱུར་པ་ནི། །རི་དབང་བྱ་རྒོད་ཕུང་པོ་ཞེས་གྲགས་པ། །རྨད་བྱུང་ས་འཛིན་
མཆོག་དེར་མངོན་གཤེགས་ནས། །ཞིང་བརྒྱ་འོད་ཀྱིས་འགེངས་པའི་རྫུ་འཕྲུལ་
གྱིས། །ངན་སོང་ གནས་རྣམས་མཐོ་ རིས་ ལ་བཀོད་ཅིང་། །རབ་འབྱམས་ཞིང་
- 274 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
ནས་རྒྱལ་སྲས་མཐུ་ཆེན་རྣམས། །བསྡུས་ཏེ་རབ་འབྱམས་འཁོར་གྱི་ཚོགས་རྣམས་
ལ། །མི་འཇིགས་བཞི་ལྡན་སེང་གེའི་སྒྲ་དབྱངས་ཀྱིས། །དུས་གསུམ་རྒྱལ་བ་མ་
ལུས་བསྐྱེད་པའི་ཡུམ། །རྒྱལ་སྲས་དམ་པ་ཀུན་གྱི་འཇུག་ངོགས་མཆོག །འགྲོ་ལ་
ཕན་བདེ་འབྱུང་བའི་རྒྱུ་གཅིག་པུ། །རྒྱལ་བ་ཉིད་ཀྱི་དགོངས་ཟབ་མཐར་ཐུག་
པ། །ཤེར་ཕྱིན་མདོ་སྡེ་ཟབ་མོ་བཀའ་སྩལ་ཏོ། །རྒྱལ་ཡུམ་ཤེས་རབ་ཕ་རོལ་ཕྱིན་
པ་འདི། །བྲིས་དང་བཟུང་དང་བཅངས་དང་བཀླགས་པ་དང་། །གླེགས་བམ་གང་
དུ་ བཞུགས་ པའི་ ས་ ཕྱོགས་ དེ། །ལྷར་ བཅས་ འགྲོ་ བའི་ མཆོད་ རྟེན་ དུ་ འགྱུར་
ཞེས། །རྒྱལ་བ་སྲས་བཅས་ཀུན་གྱིས་རྒྱ་ཆེར་བསྔགས། །ཚུལ་དེར་མི་ཕྱེད་དད་པ་
ཐོབ་གྱུར་པ། །ཚོང་དཔོན་ཚེ་དབང་དོན་གྲུབ་འཁོར་བཅས་ཀྱིས། །ཤེར་ཕྱིན་མདོ་
སྡེ་རྒྱས་འབྲིང་བསྡུས་པ་རྣམས། །བེ་ཌཱུརྱ་ལྟར་དྭངས་པའི་མཐིང་ཤོག་ལ། །རིན་
ཆེན་གསེར་གྱི་ཁུ་བས་ལེགས་པར་བྲིས། །ཚུལ་འདིར་འབད་ལས་དུང་དང་ཀུན་
ལྟར། །རབ་ དཀར་ དགེ་ བ་ གང་ ཞིག་ བསགས་ པ་ དེས། །ནམ་ མཁའི་ མཐས་
གཏུགས་གྱུར་པའི་ཡིད་ཅན་རྣམས། །རྣམ་འདྲེན་རྒྱལ་བའི་གོ་འཕང་ཐོབ་གྱུར་
ཅིག །གནས་སྐབས་སུ་ཡང་ཚེ་རིང་ནད་མེད་ཅིང་། །བསམ་དོན་ཐམས་ཅད་ཡིད་
བཞིན་ འགྲུབ་ པ་དང་། །ཅི་ བྱེད་ དགེ་ བའི་ ལས་ སུ་ འགྱུར་ བ་ སོགས། །ལེགས་
ཚོགས་དབྱར་མཚོ་ལྟ་བུར་འཕེལ་ གྱུར་ཅིག །ཡུལ་ཕྱོགས་འདིས་མཚོན་རྒྱལ་
ཁམས་ཐམས་ཅད་དུ། །སད་སེར་དམག་འཁྲུག་ཉེར་ འཚེ་ ཀུན་ཞི་ཞིང་། །ཆོས་
སྲིད་དཔལ་འབྱོར་ལེགས་ཚོགས་མ་ལུས་པ། །ཡར་ངོའི་ཟླ་ལྟར་འཕེལ་ཞིང་རྒྱས་
གྱུར་ཅིག །ཚངས་ དང་ དབང་ པོའི་ འཇིག་རྟེན་སྐྱོང་ བ་སོགས། །དཀར་ཕྱོགས་
སྐྱོང་བའི་སྲུང་མ་ཐམས་ཅད་ཀྱིས། །མི་ནོར་རིགས་བརྒྱུད་བཅས་པ་ཐམས་ཅད་
- 275-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ལ། །གཡེལ་བ་མེད་པར་རྟག་ཏུ་གྲོགས་མཛད་ཤོག །ཅེས་པ་འདི་ནི་དད་སྟོབས་
ཕུན་སུམ་ཚོགས་པ་ཀོང་པོ་ལྟེ་བ་འཛེང་ཚོང་དཔོན་ཚེ་དབང་དོན་གྲུབ་སྤུན་གྱིས་
ཤེར་ཕྱིན་རྒྱས་འབྲིང་བསྡུས་གསུམ་མཐིང་ཤོག་ལ་གསེར་སྦྱངས་ཀྱིས་གསར་དུ་
བཞེངས་པའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་ལྷ་ལྡན་སྤྲུལ་པའི་གཙུག་ལག་ཁང་ཆེན་པོར་
སྦྱར་བའོ། །
༈ ཨོཾ་སྭསྟི། སྟོན་པ་མཉམ་མེད་ཤཱཀྱའི་རྒྱལ་པོ་ཡིས། །གྲངས་མེད་གདུལ་
བྱའི་ཁམས་དང་བསམ་པ་དང༌། །བག་ལ་ཉལ་དང་དབང་པོ་ལ་གཟིགས་ནས། །
ཆོས་ཕུང་བརྒྱད་ཁྲི་བཞི་སྟོང་བཀའ་སྩལ་ཏོ། །ཆོས་ཀྱི་ཕུང་པོ་དེ་དག་ཐམས་ཅད་
ཀྱི། །ནང་ནས་རབ་དང་ཕུལ་དང་རྩེ་མོ་དང༌། །རྒྱལ་བའི་དགོངས་ཟབ་ངེས་དོན་
མཐར་ཐུག་ནི། །ཤེས་རབ་ཕ་རོལ་ཕྱིན་པའི་མདོ་སྡེའོ། །ཤེར་ཕྱིན་མདོ་སྡེ་གླེགས་
བམ་ལ་བྲིས་དང༌། །བཟུང་དང་བཅངས་དང་བཀླགས་དང་བཏོན་པ་དང༌། །དད་
པའི་སེམས་ཀྱིས་མཆོད་པ་བྱས་ན་ནི། །བགྲང་ཡས་རྒྱལ་བ་མཆོད་ལས་ལྷག་པར་
གསུངས། །དེ་ ལྟའི་ ཕན་ ཡོན་ ཚུལ་ ལ་ ངེས་རྙེད་ནས། །དད་ ལྡན་ དགེ་སློང་ བློ་
བཟང་ལེགས་བཤད་ཀྱིས། །རྒྱལ་ཡུམ་ཤེར་ཕྱིན་སྟོང་ཕྲག་བརྒྱད་པ་ནི། །བེ་ཌཱུརྱ་
ལྟར་དྭངས་པའི་མཐིང་ཤོག་ལ། །རིན་ཆེན་དང་པོའི་ཁུ་བས་ལེགས་པར་བྲིས། །
ཚུལ་ འདིར་ འབད་ ལས་ དུང་ དང༌ ཀུན་ ལྟར། །རབ་ དཀར་ དགེ་ བ་ གང་ ཞིག་
བསགས་པ་དེས། །ཉམ་ཐག་འགྲོ་ཀུན་སྲིད་མཚོ་ལས་ཐར་ཏེ། །སྐུ་གསུམ་གཞལ་
མེད་ཁང་དུ་ཕྱིན་གྱུར་ཅིག །ལྷག་པར་སྡེ་པ་བློ་བཟང་བསྟན་འཛིན་སོགས། །ཉེ་
འབྲེལ་ཚེ་ལས་འདས་པ་ཐམས་ཅད་དང་། །དངོས་ ཀྱི་ཡོན་བདག་འཁོར་དང་
- 276 -



བཀྲ་ཤིས་ལྷུན་པོའི་གཉེར་གཏད་ལྷ་མོ་སོགས་ལ་འཕྲིན་འཆོལ་དང་གསོལ་འདེབས་འགའ་ཞིག
བཅས་པ་རྣམས། །འདི་ནས་བཟུང་སྟེ་ཚེ་རབས་ཐམས་ཅད་དུ། །ངན་སོང་གནས་
སུ་ནམ་ཡང་མི་ལྟུང་ཞིང་། །འཁོར་ལོ་བཞི་ལྡན་རྟེན་བཟང་ཐོབ་པ་དང༌། །ཐེག་
མཆོག་དགེ་བའི་བཤེས་ཀྱིས་རྗེས་བཟུང་ནས། །ཤེར་ཕྱིན་ལམ་བཟང་བགྲོད་པ་
མཐར་ཕྱིན་ཤོག །ཅེས་པ་འདི་ནི་དད་སྟོབས་ཕུན་སུམ་ཚོགས་པ་ཏྲེ་བོ་སྡེ་པ་རབ་
འབྱམས་པ་བློ་བཟང་ལེགས་བཤད་ཀྱིས་བརྒྱད་སྟོང་པ་གསེར་མ་གསར་བཞེངས་
ཀྱི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ།། །། །
277-



༄༅། །རྗེ་བཙུན་བླ་མ་ངག་དབང་བྱམས་པ་སོགས་ལ་
གསོལ་འདེབས་སྨོན་ཚིག་དང་བཅས་པ་
བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། རྒྱལ་ཀུན་མཁྱེན་རབ་མཚམས་སྤྲིན་ན་བཟའ་
ཅན། །ངག་གི་དབང་ ཕྱུག་ རྗེ་ བཙུན་བློ་བཟང་ གྲགས། །སླར་ཡང་བདག་ཅག་
མགོན་དུ་ལེགས་བྱོན་པ། །བྱམས་མགོན་བླ་མའི་ཞབས་ལ་གསོལ་བ་འདེབས། །
བགྲང་ཡས་བསྐལ་པའི་སྔོན་ནས་སངས་རྒྱས་ཀྱང༌། །སྙིགས་དུས་ཉམ་ཐག་འགྲོ་
ལ་ ཐུགས་ བརྩེ་བས། །གསུམ་ལྡན་དགེ་སློང་ཐ་མལ་ ཚུལ་ བཟུང་ བ། །བྱམས་
མགོན་ཐུགས་རྗེ་ཅན་ལ་གསོལ་བ་འདེབས། །ཐུབ་པའི་གདམས་ངག་ཆོས་སྲིད་
མ་ལུས་ལ། །དབང་བསྒྱུར་རྒྱལ་ཚབ་མི་ཕམ་མགོན་པོ་དང༌། །ཀུན་ནས་མཚུངས་
པས་ བྱམས་ མགོན་ བླ་ མ་ ཞེས། །མཚན་ མཆོག་ དོན་ དང་ ལྡན་ ལ་ གསོལ་ བ་
འདེབས། །མ་རིག་མུན་པའི་སྨག་རུམ་མཐུག་པོའི་ནང༌། །སྡུག་བསྔལ་ཟུག་རྡུས་
མནར་བ་བདག་ཅག་ལ། །བདེ་བའི་ལམ་བཟང་གསལ་བར་སྟོན་མཛད་པ། །
བྱམས་མགོན་ཐུགས་རྗེ་ཅན་ལ་གསོལ་བ་འདེབས། །རྒྱལ་དང་རྒྱལ་སྲས་ཀུན་
གྱིས་ཡལ་བོར་བ། །བདག་དང་བདག་འདྲའི་ཉམ་ཐག་འགྲོ་རྣམས་ལ། །རྒྱལ་
བའི་ མཛད་ པ་ སྒྲུབ་ མཛད་ ཐུགས་ རྗེ་ ཅན། །བྱམས་མགོན་ བླ་ མའི་ ཞབས་ ལ་
གསོལ་བ་འདེབས། །ཐར་འདོད་བུང་བ་ཡོངས་ཀྱི་ཉེར་འཚོའི་གཞི། །ཐུབ་བསྟན་
འདབ་བརྒྱ་མ་ལུས་བཞད་པའི་གཉེན། །འགྲོ་ལ་ལམ་བཟང་མཚོན་པའི་མིག་
- 278 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
གཅིག་པུ། །བྱམས་མགོན་ནམ་མཁའི་ནོར་བུས་གསོལ་བ་འདེབས། །ཆེན་པོ་
ཀུན་གྱི་སྤྱི་བོས་ལེགས་བཀུར་ཀྱང་། །ཉམ་ཐག་འགྲོ་ལ་ལྷག་པར་ཐུགས་བརྩེ་
བ། །བྱམས་མགོན་ བླ་མ་ཐུགས་ རྗེའི་ གཏེར་ཆེན་ལ། །སྙིང་གི་ ཁོང་ནས་གུས་
པས་ གསོལ་ བ་ འདེབས། །ཕྱོགས་ བཅུར་ བཞུགས་ པའི་ རྒྱལ་ བ་ སྲས་ དང་
བཅས། །འགྲོ་ མགོན་ ཐུགས་ རྗེ་ མངའ་ བ་ མ་ ལུས་ ལ། །འོ་ དོད་ གདུང་ བའི་
དབྱངས་ཀྱིས་གསོལ་བ་འདེབས། །བདག་གི་སྨོན་པའི་གནས་འདི་འགྲུབ་པར་
མཛོད། །ཉམ་ངར་དམུས་ལོང་དམིགས་བུས་བོར་བ་ལྟར། །ཉམ་ཆུང་སྐལ་དམན་
བདག་ཅག་འདིར་བོར་ནས། །རྗེ་བཙུན་ཐུགས་རྗེ་ཅན་ཁྱོད་གང་དུ་གཤེགས། །
གར་བཞུགས་གནས་ནས་ཐུགས་རྗེས་གཟིགས་སུ་གསོལ། །ཕྱོགས་འདིར་རྒྱལ་
བ་དགྱེས་པའི་ལམ་བཟང་ལ། །འཇུག་པར་འདོད་རྣམས་འདྲེན་མཆོག་ཁྱོད་ཉིད་
ལ། །སྙིང་ནས་གསོལ་བ་འདེབས་པ་འདི་དགོངས་ལ། །ཐུགས་རྗེའི་འོད་ཀྱིས་
ལམ་ བཟང་ བསྟན་དུ་ གསོལ། །སེམས་ཅན་ གཅིག་ གི་དོན་ གྱི་ ཕྱིར་དུ་ཡང་། །
བསྐལ་པར་མེ་ཡི་ནང་དུའང་གནས་ནུས་ཞེས། །ཐུགས་བསྐྱེད་དམ་བཅའ་བསྙེལ་
བར་ མ་ གྱུར་ གྲང་། །ཉམ་ཐག་ བདག་ ལ་ ཐུགས་ རྗེས་ གཟིགས་ སུ་ གསོལ། །
མགོན་ཁྱོད་གང་དུ་གཤེགས་པའི་ལམ་བཟང་དེར། །འཇུག་པར་འདོད་ཀྱང་བློ་
མིག་ རབ་ཏུ་ལྡོངས། །ལས་ཉོན་འཆིང་བ་དམ་པོས་ཀུན་ནས་བཅིངས། །གར་
འགྲོའི་གཏོལ་མེད་བདག་ལ་ཐུགས་རྗེས་གཟིགས། །རྣམ་འདྲེན་ཐུགས་རྗེའི་སྤྱི་
གཟུགས་ཁྱོད་ཀྱིས་ཀྱང་། །ཡལ་བར་བོར་ན་མགོན་སྐྱབས་སུ་ལ་རེ། །བུ་སྡུག་མེ་
ནང་ལྷུང་ལ་མ་ཡིས་བཞིན། །བརྩེ་བ་ཆེན་པོས་མྱུར་དུ་བསྐྱབ་ཏུ་གསོལ། །བདག་
ཉིད་ཆེན་པོ་གཞན་གྱིས་ཡལ་བོར་ཞིང་། །ཤིན་ཏུ་འདུལ་བར་དཀའ་བའི་དམུ་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྒོད་ཅན། །བདག་དང་བདག་འདྲའི་སྙིགས་དུས་འགྲོ་བ་རྣམས། །ཐབས་མཁས་
སྤྲུལ་པས་རྗེས་སུ་བཟུང་དུ་གསོལ། །དུས་དང་གནས་སྐབས་དག་ནི་ཅིར་གྱུར་
ཀྱང་། །བདག་ལ་རེ་སའི་སྐྱབས་གནས་གཞན་དུ་མེད། །ཡབ་རྗེ་ཁྱོད་ཉིད་ཁོ་ནར་
གསོལ་ འདེབས་ན། །ཕ་ རྗེས་ བུ་ ཡིས་ཟིན་ པར་ བྱིན་གྱིས་རློབས། །རྒྱལ་བའི་
གསུང་རབ་ཀུན་གྱི་སྙིང་པོའི་དོན། །འཇམ་མགོན་བླ་མའི་ཐུགས་ཀྱི་བཅུད་ཕྱུང་
བ། །ཚང་ལ་མ་ནོར་མདོ་སྔགས་ལམ་རིམ་འདི། །ཕྱོགས་འདིར་མི་ནུབ་འཕེལ་
བར་མཛད་དུ་གསོལ། །བདག་གི་རྗེ་བཙུན་བླ་མ་ཐུགས་རྗེ་ཅན། །དགའ་ལྡན་
གནས་ སམ་ མངོན་ པར་ དགའ་བའམ། །བདེ་བ་ཅན་ སོགས་ ཞིང་ ཁམས་ གང་
བཞུགས་ཀྱང་། །བདག་ཀྱང་ཞིང་དེར་མྱུར་དུ་དྲང་དུ་གསོལ། །དམ་པའི་མགོན་
གྱིས་རྗེས་སུ་བཟུང་བའི་ཚེ། །བཀུར་སྟི་རྙེད་པ་དག་དང་རིམ་གྲོ་དང་། །བཀའ་
བཞིན་སྒྲུབ་པས་མཉེས་པར་བྱེད་པ་དང༌། །སྐུ་གསུང་ཐུགས་ཀྱི་གསང་བ་ཀུན་
འཛིན་ཤོག །གང་དང་ཕྲད་ན་ཡོན་ཏན་ཉམས་བྱེད་ཅིང་། །ཉོན་མོངས་ཉེས་པའི་
ཚོགས་ཀུན་འབྱུང་བའི་གཞི། །བདུད་ཀྱི་གཉེན་དུ་གྱུར་པའི་སྡིག་གྲོགས་དང་། །
རྨི་ལམ་དུ་ཡང་ ཕྲད་པར་མ་གྱུར་ཅིག །གང་དང་འགྲོགས་པས་ཡོན་ཏན་ཀུན་
འཕེལ་ཞིང་། །རྒྱལ་བས་བསྔགས་པའི་ལམ་དུ་འཁྲིད་བྱེད་པ། །མཁས་བཙུན་
བཟང་པོའི་གྲོགས་དང་ལྷན་ཅིག་ཏུ། །ཐོས་བསམ་སྒོམ་པ་མ་ལུས་མཐར་ཕྱིན་
ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་
པ་དང༌། །སྙིང་རྗེ་ཆེ་ཞིང་བླ་མ་ལ་གུས་པས། །དཔལ་ལྡན་བླ་མའི་དམ་ཚིག་ལ་
གནས་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
- 280 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
གོ་འཕང་མྱུར་ཐོབ་ཤོག །ཅེས་རྗེ་བཙུན་བླ་མ་བཀའ་དྲིན་མཚུངས་མེད་མཚན་
བརྗོད་པར་དཀའ་བ་ངག་དབང་བྱམས་པ་ལ་གདུང་བའི་དབྱངས་ཀྱིས་གསོལ་
འདེབས་ཐུགས་རྗེ་བསྐུལ་བའི་སྨོན་ཚིག་དང་བཅས་པ་འདི་ནི། རྗེ་བླ་མ་དེ་ཉིད་
ཞིང་གཤེགས་ནས་ཟླ་བ་གཅིག་སོང་བ་ཆུ་རྟ་ཟླ་བ་དགུ་པའི་ཚེས་གཉིས་ཀྱི་དུས་
ཆེན་ཉིན་འཕགས་མཆོག་ རང་བྱུང་ཝ་ཏི་བཟང་པོའི་སྐུ་མདུན་དུ་མཆོད་པའི་
ཚོགས་རྒྱ་ཆེན་པོ་དང་བཅས་དོན་འདི་བཞིན་དུ་གསོལ་བ་བཏབ་པའི་ཚེ། །རྗེ་དེ་
ཉིད་ལ་མི་ཕྱེད་པའི་དད་པ་ཅན་དགེ་སློང་དགེ་འདུན་དབང་ཕྱུག་དང་དགེ་སློང་
མཁས་མཆོག་བཀྲ་ཤིས་གཉིས་ཀྱིས་སྨོན་ཚིག་དེ་བཞིན་ཡི་གེར་འཁོད་ནས་རྒྱུན་
དུ་ཁ་ཏོན་བྱས་ཆོག་པ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས། རྗེ་
བཙུན་བླ་མ་དེ་ཉིད་ཀྱིས་ཆུང་ངུའི་དུས་ནས་ཐུགས་རྗེས་བསྐྱངས་ཤིང་རྗེས་སུ་
བཟུང་བ་བཀའ་འབངས་རྣམས་ཀྱི་ཐ་ཆུང་དགེ་སློང་ཡེ་ཤེས་རྒྱལ་མཚན་གྱིས་
མོས་གུས་ཤུགས་དྲག་པོས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ན་མོ་གུ་རུ་མཉྫགྷོ་ཥཱ་ཡ། གང་ལ་བརྟེན་ན་ནམ་ཡང་མི་བསླུ་ཞིང་། །
མཆོག་ཐུན་དངོས་གྲུབ་ཡིད་བཞིན་སྩོལ་མཛད་པ། །བསླུ་མེད་ བླ་ མ་ ཡི་དམ་
མཆོག་གསུམ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །རྣམ་འདྲེན་ཀུན་
གྱིས་ཡལ་བར་བོར་བ་ཡི། །མགོན་མེད་སྙིགས་དུས་ཉམ་ཐག་འགྲོ་རྣམས་ལ། །
རྒྱལ་བའི་མཛད་པ་སྒྲུབ་མཛད་ཐུགས་རྗེ་ཅན། །འཇམ་མགོན་བླ་མའི་ཞབས་ལ་
གསོལ་བ་འདེབས། །རྒྱལ་བའི་ཉིན་བྱེད་འོད་ཀྱིས་མ་བརྫིས་པའི། །བྱང་ཕྱོགས་
མུན་ཁྲོད་འཁྱམས་པའི་འགྲོ་རྣམས་ལ། །ཐུབ་དབང་བསྟན་པའི་སྒྲོན་མེ་གསལ་
མཛད་པ། །འཇམ་མགོན་བླ་མའི་ཞབས་ལ་གསོལ་བ་འདེབས། །བྱ་སྤྱོད་རྣལ་
281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འབྱོར་ བླ་ མེད་ རྒྱུད་སྡེ་བཞིའི། །གནད་ རྣམས་ སྨིན་བྱེད་དབང་དང་ དམ་ ཚིག་
དང༌། །གྲོལ་ བྱེད་ རིམ་ གཉིས་ ཉམས་ ལེན་ དུ་ བསྡུས་ ནས། །འདོམས་ མཛད་
འཇམ་མགོན་བླ་མར་གསོལ་བ་འདེབས། །བསྟན་པའི་འཇུག་སྒོ་སྐྱབས་འགྲོ་
ནས་བཟུང་སྟེ། །དཔལ་ལྡན་འདུས་པའི་འོད་གསལ་ཟུང་འཇུག་བར། །འདོམས་
ལ་ཐུབ་དབང་ཉིད་དང་མཚུངས་གྱུར་པ། །བློ་བཟང་རྡོ་རྗེ་འཆང་ལ་གསོལ་བ་
འདེབས། །དེང་ནས་བཟུང་སྟེ་ཚེ་རབས་ཐམས་ཅད་དུ། །འཇམ་མགོན་བླ་མའི་
ཐབས་མཁས་སྤྲུལ་པ་ཡིས། །འབྲལ་བ་མེད་ པར་ རྗེས་སུ་འཛིན་པ་དང་། །ཅི་
གསུང་བཀའ་བཞིན་སྒྲུབ་ པར་ བྱིན་གྱིས་རློབས། །རྩྭ་རྩེའི་ཟིལ་པ་ལྟར་དུ་མི་
བརྟན་ཞིང་། །ཡིད་བརྟན་མི་རུང་ཚེ་འདིའི་ཕུན་ཚོགས་ལ། །ཞེན་པ་ལོག་པའི་
ཡིད་འབྱུང་སྐྱོ་ཤས་ཀྱིས། །རྩེ་གཅིག་དམ་ཆོས་ནུས་པར་བྱིན་གྱིས་རློབས། །སྲིད་
ལ་ ཡིད་ འབྱུང་ འགྲོ་ལ་ སྙིང་ རྗེ་ དང་། །བདག་ པས་ གཞན་གཅེས་རླབས་ཆེན་
སེམས་བསྐྱེད་དང་། །མཐའ་བྲལ་གནས་ལུགས་རྟོགས་པའི་ལྟ་བ་རྣམས། །མྱུར་
དུ་རྒྱུད་ལ་སྐྱེ་བར་བྱིན་གྱིས་རློབས། །འགྲོ་བ་སྒྲོལ་ལ་རིངས་པའི་སྙིང་སྟོབས་
ཀྱིས། །བླ་མེད་རྡོ་རྗེ་ཐེག་པའི་སྒོར་ཞུགས་ནས། །ཟབ་ལམ་རིམ་པ་གཉིས་ཀྱི་
རྣལ་འབྱོར་རྣམས། །མྱུར་དུ་རྒྱུད་ལ་སྐྱེ་བར་ བྱིན་གྱིས་རློབས། །གལ་ཏེ་ཉོན་
མོངས་ལས་ངན་དབང་བཙན་པས། །ཚེ་འདིར་བཙན་ས་ཟིན་པར་མ་གྱུར་ན། །ཕྱི་
མ་དགའ་ལྡན་ཡིད་དགའ་ཆོས་འཛིན་དུ། །སྐྱེས་ནས་འཇམ་མགོན་བླ་མའི་ཞལ་
མཐོང་ཤོག །དེ་མ་ཐག་ཏུ་མཆོད་སྤྲིན་རྒྱ་མཚོ་ཡིས། །མི་ཕམ་འཇམ་དཔལ་སྙིང་
པོ་འཁོར་བཅས་རྣམས། །དཔག་མེད་ལུས་ཀྱི་བཀོད་པས་མཆོད་བྱས་ནས། །
གདམས་ངག་མ་ཚང་མེད་པར་ནོད་པར་ཤོག །གསུང་དབྱངས་རྣ་བའི་ལམ་དུ་
- 282 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
ཐོས་མ་ཐག །གཟུངས་སྤོབས་ཏིང་འཛིན་མངོན་ཤེས་མཐུ་ཐོབ་སྟེ། །རྒྱལ་སྲས་
རྒྱ་མཚོའི་དབུས་ན་སྙིང་སྟོབས་ཀྱིས། །ལམ་བཟང་བགྲོད་ལ་མཚུངས་པ་མེད་
པར་ཤོག །མདོར་ན་དེང་ནས་ཚེ་རབས་ཐམས་ཅད་དུ། །རྗེ་ བཙུན་བླ་མ་ བློ་
བཟང་གྲགས་པ་ལས། །ལྷག་པའི་རེ་ས་གང་ནའང་མ་མཆིས་པས། །འདི་ཕྱི་བར་
དོའི་གནས་སྐབས་ཐམས་ཅད་དུ། །ཐུགས་རྗེས་གཟིགས་ལ་ལམ་སྣ་དྲངས་སུ་
གསོལ། །ཚེ་ཐུང་འདི་ཡི་བྱ་བ་ཅི་བྱས་བླ། །ལམ་བཟང་འདི་འདྲ་ནམ་ཡང་རྙེད་
དཀའ་བས། །སྐྱིད་ སྡུག་མཐོ་དམའ་ གནས་སྐབས་ཅིར་ གྱུར་ ཀྱང་། །བློ་བཟང་
རྒྱལ་བའི་བསྟན་དང་འབྲལ་མེད་ཤོག །ཚུལ་འདི་སྒྲུབ་ལ་ཐོགས་མེད་མཐུ་ལྡན་
པ། །བློ་བཟང་རྡོ་ རྗེ་འཆང་གི་བཀའ་སྲུང་མཆོག །མྱུར་མཛད་མགོན་དང་དམ་
ཅན་ ཆོས་ རྒྱལ་ གྱིས། །གཡེལ་ བ་ མེད་ པར་ རྟག་ ཏུ་ གྲོགས་ མཛོད་ ཅིག །
ཅེས་པ་འདི་ནི་གནམ་བསྐོས་འཇམ་དབྱངས་གོང་མ་ཆེན་པོའི་རྒྱལ་ཁབ་ནས་
བསྟན་པའི་གསལ་བྱེད་དམ་པ་ཛ་སག་བླ་མ་དཔལ་འབྱོར་རབ་འབྱམས་པས་ཚེ་
རབས་ཐམས་ཅད་དུ་འཇམ་མགོན་བླ་མའི་བསྟན་པའི་སྙིང་པོ་དྲི་མ་མེད་པ་འདི་
དང་ནམ་ཡང་མི་འབྲལ་བའི་སྨོན་ཚིག་རྒྱུན་དུ་ཁ་ཏོན་བྱས་ཆོག་པ་འདི་ལྟ་བུ་ཞིག་
དགོས་ཞེས་འཕྲིན་ཡིག་གི་ལམ་ནས་བསྐུལ་མ་བྱུང་བ་ལ་བརྟེན་ནས། འཇམ་
མགོན་སྙན་བརྒྱུད་འཛིན་པའི་སྤོང་བ་པ་དགེ་སློང་ཡེ་ཤེས་རྒྱལ་མཚན་གྱིས་བཀྲ་
ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། བསླུ་མེད་བླ་མ་ཡི་དམ་རྫོགས་སངས་རྒྱས། །ལུང་རྟོགས་དམ་
ཆོས་རིག་གྲོལ་འདུས་པའི་སྡེ། །བདེན་པ་གྲུབ་པའི་དྲང་སྲོང་རྣམས་ཀྱི་མཐུས། །
བདེན་ཚིག་སྨོན་པའི་གནས་འདི་འགྲུབ་གྱུར་ཅིག །རབ་འབྱམས་རྒྱལ་བ་ཀུན་གྱི་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཐུགས་རྗེའི་གཟུགས། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ། །ཡབ་སྲས་བརྒྱུད་
པར་ བཅས་ པ་ ཐམས་ ཅད་ ཀྱིས། །དེང་ འདིར་ བཀྲ་ཤིས་ བདེ་ ལེགས་ སྩལ་ དུ་
གསོལ། །བདུད་དཔུང་འཇོམས་ལ་ཐོགས་མེད་མཐུ་ལྡན་པ། །བཅོམ་ལྡན་རྡོ་རྗེ་
འཇིགས་ བྱེད་ ལ་ སོགས་ པའི། །རབ་ འབྱམས་ དཀྱིལ་ འཁོར་ འཁོར་ ལོའི་ ལྷ་
ཚོགས་ ཀྱིས། །གནས་འདིར་བཀྲ་ཤིས་བདེ་ལེགས་སྩལ་དུ་གསོལ། །ཡེ་ཤེས་
མགོན་དང་དམ་ཅན་ཆོས་ཀྱི་རྒྱལ། །འདོད་ཁམས་དབང་ཕྱུག་རྣམ་མང་ཐོས་སྲས་
སོགས། །དཀར་ ཕྱོགས་ སྐྱོང་བའི་སྲུང་མ་ ཐམས་ཅད་ ཀྱིས། །དེང་ འདིར་བཀྲ་
ཤིས་བདེ་ལེགས་སྩལ་དུ་གསོལ། །བློ་བཟང་དཔལ་ལྡན་རྒྱལ་བ་མ་ལུས་པའི། །
ཡེ་ཤེས་རང་གཟུགས་ཚེ་མཐའ་ཡས་པའི་མགོན། །མཚུངས་མེད་རྗེ་བཙུན་བླ་མ་
ཐུགས་རྗེ་ཅན། །སྲིད་མཐའི་བར་དུ་ཞབས་པད་བརྟན་གྱུར་ཅིག །གངས་ཅན་
འགྲོ་ལ་གནས་སྐབས་མཐར་ཐུག་གི །ཕན་བདེ་མ་ལུས་སྩོལ་བའི་ཡིད་བཞིན་
ནོར། །རྗེ་ བཙུན་བློ་བཟང་ འཇམ་ དཔལ་ རྒྱ་མཚོ་ཡི། །ཞབས་ པད་ རབ་བརྟན་
འཕྲིན་ལས་རྒྱས་གྱུར་ཅིག །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །བསྟན་པའི་
སྙིང་ པོ་ཚང་ ལ་ མ་ ནོར་ བ། །བརྩེ་ བ་ ཆེན་ པོས་ གསལ་ བར་ འདོམས་ མཛད་
པ། །དྲིན་ཅན་བླ་མ་བསྐལ་བརྒྱར་ཞབས་བརྟན་ཤོག །ལེགས་ཚོགས་ཀུན་གྱི་རྩ་
བ་ཟླ་མེད་པ། །བླ་མ་མཆོག་གིས་འབྲལ་མེད་རྗེས་འཛིན་ཅིང་། །བཀའ་བཞིན་
སྒྲུབ་པས་མཉེས་པ་ལྷུར་བླངས་ཏེ། །ཐོས་བསམ་སྒོམ་པ་མ་ལུས་མཐར་ཕྱིན་
ཤོག །རབ་ འབྱམས་ གསུང་ རབ་ ཀུན་ གྱི་ དགོངས་ པའི་དོན། །ཤིང་རྟ་ཆེན་པོ་
གཉིས་ཀྱིས་ལེགས་བཀྲལ་བ། །ཟབ་དང་རྒྱ་ཆེའི་ལམ་གྱི་རིམ་པ་འདི། །ཕྱོགས་
འདིར་ཡར་ངོའི་ཟླ་ལྟར་འཕེལ་གྱུར་ཅིག །གངས་ཅན་འགྲོ་ལ་བདེ་སྐྱིད་འབྱུང་
- 284 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
བའི་གཞི། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །མདོ་ སྔགས་བཤད་སྒྲུབ་
བསྟན་པའི་བྱ་བ་རྣམས། །གནས་འདིར་ཆེས་ཆེར་འཕེལ་ཞིང་རྒྱས་གྱུར་ཅིག །
དགེ་འདུན་སྡེ་རྣམས་དབྱར་མཚོ་ལྟ་བུར་རྒྱས། །ཀུན་ཀྱང་ཐུགས་མཐུན་ཁྲིམས་
གཙང་བཤད་ སྒྲུབ་འཕེལ། །མི་མཐུན་རྒུད་པའི་མིང་ཡང་མི་གྲག་པར། །བཀྲ་
ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག །ཅེས་པ་འདི་ནི་ཤེལ་དཀར་ཆོས་སྡེའི་
དབུ་མཛད་རབ་འབྱམས་པ་བསྟན་པ་དར་རྒྱས་ཀྱིས་འདུས་ཚོགས་ཀྱི་ཞལ་འདོན་
དུ་བཙུགས་ཆོག་པའི་འདོད་གསོལ་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་
བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ཤེལ་དཀར་ཆོས་སྡེ་དགའ་
ལྡན་ལེགས་བཤད་གླིང་གི་གཙུག་ལག་ཁང་ཆེན་པོར་སྦྱར་བའོ། །
༈ ན་མོ་གུ་རུ། སྔོན་བསགས་སྟོབས་ཀྱིས་མི་ཡི་ལུས་ཐོབ་ཀྱང་། །དོན་
མེད་འདི་སྣང་བྱ་བས་ཡིད་གཡེངས་ནས། །རིན་ཆེན་གླིང་ནས་ལག་སྟོང་ལོག་པ་
བཞིན། །དལ་འབྱོར་སྟོང་ལོག་བྱེད་པ་ཤིན་ཏུ་བླུན། །རྩེ་གཅིག་དམ་ཆོས་བྱེད་
པར་མ་ཁོམ་ཡང་། །ཚེགས་ཆུང་བྱ་སླ་ཤིན་ཏུ་དོན་ཆེ་བ། །བཅོམ་ལྡན་སྨན་བླའི་
མཚན་ དང་ གཟུངས་ སྔགས་ འདི། །ཉིན་ རེ་ བཞིན་ དུ་ ཅི་ ནུས་ བཟླས་ བརྗོད་
མཛོད། །བཅོམ་ལྡནའདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །ཏདྱ་ཐཱ། ཨོཾ་བྷི་ཥ་ཚེ་བྷི་ཥ་ཛེ། མཧཱ་བྷེ་ཥ་ཛེ་བྷི་ཥ་ཕྱེ།
རཱ་ཛ་ས་མུངྒ་ཏེ་སྭཱཧཱ། དེ་བཞིན་གཤེགས་པ་སྨན་པའི་རྒྱལ་པོ་ཡིས། །བདེན་ཚིག་
སྨོན་ལམ་ཇི་ལྟར་མཛད་པ་རྣམས། །དཔག་མེད་མཁྱེན་བརྩེ་ནུས་མཐུའི་བྱིན་
རླབས་ཀྱིས། །དེང་འདིར་བདག་གིས་འགྲུབ་པར་མཛད་དུ་གསོལ། །ཞེས་པ་འདི་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ནི་བལ་བོད་མཚམས་ཀྱི་དད་ལྡན་ཞིག་ལ་ཆོས་ཀྱི་བག་ཆགས་འཇོག་ཕྱིར། །དགེ་
སློང་ཡེ་ཤེས་རྒྱལ་མཚན་གྱིས་གཉའ་ནང་ཤོ་ཁང་དུ་སྦྱར་བའོ། ། །
༈ ཨོཾ་སྭསྟི། འཇམ་མགོན་ཆོས་ ཀྱི་ རྒྱལ་པོ་ཙོང་ ཁ་པའི། །བསྟན་དང་
བསྟན་འཛིན་ བུ་བཞིན་སྐྱོང་ བ་ལ། །ནམ་ ཡང་ གཡེལ་བ་མེད་ པའི་ དམ་ ཚིག་
ཅན། །དམ་ ཅན་ བཀའ་ སྲུང་ ཚོགས་ རྣམས་ དབུ་ འཕང་ བསྟོད། །ལས་ བཞིའི་
འཕྲིན་ལས་སྒྲུབ་ལ་མ་གཡེལ་ཞིག །ཅེས་པ་འདི་ནི་བཀྲ་ཤིས་བསམ་གཏན་གླིང་
གི་ཆོས་སྲུང་རྣམས་ལ་འཕྲིན་བཅོལ་དུ་དགེ་སློང་ཡེ་ཤེས་རྒྱལ་མཚན་གྱིས་བྲིས་
པའོ། ། །
༈ ཨོཾ་སྭསྟི། རྒྱལ་བ་ ཀུན་དངོས་ བློ་ བཟང་ གྲགས་ པའི་ དཔལ། །གངས་
ཅན་གྲུབ་མཆོག་དབེན་ས་ཡབ་སྲས་སོགས། །རྩ་བརྒྱུད་བླ་མ་ཡི་དམ་སྲུང་ཚོགས་
མཐུས། །བདེན་ ཚིག་ སྨོན་པའི་ གནས་འདི་འགྲུབ་གྱུར་ཅིག །ཡེ་ཤེས་ལྔ་ ལྡན་
ཁྱབ་བདག་རྡོ་རྗེ་འཆང་། །རྒྱལ་བསྟན་སྤེལ་ཕྱིར་ཐ་མལ་ཚུལ་བཟུང་ནས། །རྣམ་
དག་ཁྲིམས་ལྡན་མཁན་པོའི་སྐུར་བསྟན་པ། །མཚན་ལྡན་བླ་མ་དེ་ལ་སྙིང་ནས་
འདུད། །གཞོན་ནུའི་དུས་ནས་རྒྱལ་བའི་བསྟན་པ་ལ། །ཞུགས་ལ་ཡོངས་རྫོགས་
སྡོམ་པའི་དཔལ་བཞེས་ཏེ། ཁྲིམས་ལྡན་འདུས་སྡེ་མཛེས་པའི་རྒྱན་དུ་ཆེ། །མཁན་
ཆེན་དམ་པ་དེ་ལ་གསོལ་བ་འདེབས། །འཇམ་དཔལ་སྙིང་པོའི་སྙན་བརྒྱུད་དྲི་
མེད་པ། །ཐོས་བསམ་སྒོམ་པའི་ཚུལ་གྱིས་འཛིན་པ་ལ། །ནམ་ཡང་ཞུམ་པ་མེད་
པའི་ སྙིང་ སྟོབས་ཅན། །རླབས་ཆེན་སྨོན་ལམ་མཐུ་ལྡན་ཁྱོད་ལ་འདུད། །དམུ་
རྒོད་གདུལ་དཀའ་འགྲོ་བ་བདག་འདྲ་རྣམས། །ཇི་ཙམ་འབད་ཀྱང་འདུལ་བར་མ་
ནུས་ཚེ། །སྐུ་ཡིས་མི་རྟག་དམ་ཆོས་སྟོན་མཛད་པ། །དྲིན་ཅན་བླ་མ་དེ་ལ་གསོལ་
- 286 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ། །
བ་འདེབས། །དམ་པ་རྣམས་ནི་ཉམ་ཐག་གདུལ་བྱ་ལ། །ལྷག་པར་བརྩེ་ན་དད་
ལྡན་བདག་ཅག་ལ། །བརྩེ་བས་གཟིགས་ལ་ ཡང་སྲིད་ སྤྲུལ་ པའི་ སྐུ། །འཁྲུལ་
མེད་མྱུར་དུ་བསྟན་ནས་དབུགས་འབྱིན་མཛོད། །དེང་ནས་བཟུང་སྟེ་ཚེ་རབས་
ཐམས་ཅད་དུ། །དྲིན་ཅན་བླ་མ་མཆོག་གིས་རྗེས་བཟུང་ནས། །ཅི་གསུང་བཀའ་
བཞིན་སྒྲུབ་པ་ལྷུར་བླངས་ཏེ། །ཕ་རྗེས་བུ་ཡིས་ཟིན་པར་བྱིན་གྱིས་རློབས། །གྲུབ་
པའི་ གནས་འདིར་ དགེ་འདུན་ཐུགས་མཐུན་ ཞིང་། ཁྲིམས་གཙང་ ཐོས་བསམ་
སྒོམ་པའི་བྱ་བ་ལ། །བདུད་རིགས་འབྱུང་པོའི་འཚེ་བ་ཀུན་ཞི་ནས། །སྙན་བརྒྱུད་
བསྟན་པ་ཆེས་ཆེར་འཕེལ་གྱུར་ཅིག །བསླུ་མེད་དཀོན་མཆོག་གསུམ་གྱི་བདེན་པ་
དང་། །དྲང་སྲོང་བདེན་ཚིག་གྲུབ་པ་རྣམས་ ཀྱི་མཐུས། །བདག་ཅག་རྣམས་ ཀྱི་
མངོན་པར་འདོད་ པའི་དོན། །ཡིད་ ལ་ རེ་ བ་ ཇི་ བཞིན་འགྲུབ་གྱུར་ཅིག །ཅེས་
དབེན་དགོན་སློབ་ཟུར་ཞལ་སྔ་ནས་དེ་ཉིད་ཀྱི་ཡང་སྲིད་མྱུར་འབྱོན་དང༌། རྗེས་
འཛིན་གྱི་སྨོན་ལམ་བཅས་ཚིགས་སུ་བཅད་པ་འདི་ལྟ་བུ་ཞིག་དགོས་ཞེས་དམ་པ་
དེ་ཉིད་ཀྱི་ཉེ་གནས་རྣམ་གཉིས་དང་། སྒྲུབ་པའི་རྒྱལ་མཚན་འཛིན་པ་རྗེ་དྲུང་བློ་
བཟང་ཤེས་རབ་སོགས་དད་ལྡན་མང་པོས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་སྐྱིད་གྲོང་རི་ཁྲོད་བཀྲ་ཤིས་བསམ་གཏན་གླིང་དུ་སྦྱར་
བའོ། །
༈ དངོས་གྲུབ་འབྱུང་གནས་རྩ་བརྒྱུད་བླ་མ་དང་། །ཡི་དམ་མཆོག་གསུམ་
བཀའ་སྡོད་སྲུང་མའི་ཚོགས། །དྲང་སྲོང་བདེན་ཚིག་གྲུབ་པ་རྣམས་ཀྱི་མཐུས། །
ལྷག་བསམ་སྨོན་པའི་གནས་འདི་འགྲུབ་གྱུར་ཅིག །ངག་གི་དབང་ཕྱུག་འཇམ་
དཔལ་རྡོ་རྗེ་ཡི། །ཐབས་མཁས་སྤྲུལ་པ་བསམ་གྱིས་མི་ཁྱབ་པས། །འགྲོ་ཀུན་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བདེ་ ལེགས་ རྒྱ་ མཚོར་ འགོད་པ་ལ། །ཟླ་ བྲལ་ དམ་ པའི་ མགོན་ ལ་ གསོལ་བ་
འདེབས། །བགྲང་ཡས་བསྐལ་པའི་སྔོན་ནས་ཐུགས་བསྐྱེད་དེ། །ཚོགས་གཉིས་
རབ་རྫོགས་འབྲས་བུ་མངོན་གྱུར་ཀྱང་། །འགྲོ་ལ་བརྩེ་བས་ཞིང་འདིར་བྱོན་གྱུར་
པ། །རྗེ་བཙུན་སྤྲུལ་པའི་སྐུ་ལ་གསོལ་བ་འདེབས། །རབ་འབྱམས་ཞིང་ཀུན་སྤྲུལ་
པས་འགེངས་མཛད་ཅིང་། །ལྷག་པར་སྙིགས་དུས་འགྲོ་ལ་ཐུགས་བརྩེ་བས། །
བསིལ་ལྡན་ལྗོངས་འདིར་སྐྱེས་རབས་ནོར་བུའི་ཕྲེང་། །བསྔགས་འོས་དམ་པའི་
མགོན་ལ་གསོལ་བ་འདེབས། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །བཤད་
སྒྲུབ་བསྟན་པ་འཛིན་ཅིང་སྤེལ་བ་ལ། །རྣམ་པ་ཀུན་ཏུ་འགྲན་པའི་ཟླ་བྲལ་བ། །
ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །སྔོན་ཚེ་ཆོས་རྒྱལ་མེས་
དབོན་རྣམ་གསུམ་གྱིས། །ཇི་ལྟར་མཛད་པ་དེ་བཞིན་དུས་མཐའ་འདིར། །རྒྱལ་
བསྟན་འཛིན་སྐྱོང་སྤེལ་ལ་ཟླ་བྲལ་བ། །རྗེ་བཙུན་ཐུགས་རྗེ་ཅན་ལ་གསོལ་བ་
འདེབས། །བྱང་ཕྱོགས་བསིལ་ལྡན་ལྗོངས་ཀྱི་མགོན་གཅིག་པུ། །ཕྱག་ན་པདྨོའི་
འཕྲིན་ལས་སྤེལ་བ་ལ། །སུས་ཀྱང་བཟློག་པ་མེད་པའི་སྙིང་སྟོབས་ཅན། །དཔལ་
ལྡན་ཆོས་ཀྱི་རྒྱལ་པོར་གསོལ་བ་འདེབས། །བདག་པས་གཞན་གཅེས་འབྱོངས་
པའི་ཐུགས་བསྐྱེད་ཀྱིས། །འགྲོ་བའི་དོན་ལ་ནམ་ཡང་མི་གཡོལ་ཞིང་། །ལྷག་
པར་ ཉམ་ཆུང་ འགྲོ་རྣམས་ བྱམས་བརྩེས་སྐྱོང་། །རྗེ་ བཙུན་ ཐུགས་ རྗེ་ ཅན་ ལ་
གསོལ་བ་འདེབས། །བདག་ཅག་ཉམ་ཐག་འགྲོ་རྣམས་འདིར་བོར་ནས། །མགོན་
པོ་ཐུགས་ རྗེ་ ཅན་ ཁྱོད་གང་དུ་ གཤེགས། །བདག་ཅག་རྣམས་ལ་ཐུགས་ རྗེས་
གཟིགས་མཛོད་ལ། །མྱུར་དུ་ སྤྲུལ་སྐུའི་ཞལ་བཟང་བསྟན་དུ་གསོལ། །རྒྱལ་བ་
སྲས་བཅས་ ཀུན་ གྱི་ སྤྱན་སྔ་རུ། །སྙིགས་དུས་ཉམ་ཐག་འགྲོ་རྣམས་ངས་སྒྲོལ་
- 288 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
ཞེས། །ཐུགས་ བསྐྱེད་ དམ་ བཅའ་ བསྙེལ་ བར་ མ་ གྱུར་ ཏམ། །ཐུགས་ རྗེས་
གཟིགས་ ལ་ སྤྲུལ་ སྐུ་ བསྟན་ དུ་ གསོལ། །ཟབ་ གསལ་ གཉིས་ མེད་ ལྷ་ ཡི་རྣལ་
འབྱོར་གྱིས། །མ་རུང་བདུད་དཔུང་འཇོམས་ལ་ཐོགས་མེད་པས། །ཕྱི་ནང་གདོན་
བགེགས་ འཚེ་བ་ ཀུན་ སོལ་བ། །འཁྲུལ་མེད་ སྤྲུལ་ སྐུའི་ཞལ་བཟང་བསྟན་དུ་
གསོལ། །ཚང་ལ་མ་ནོར་འཇམ་མགོན་བསྟན་འདི་ལས། །ལྷག་པ་ཞིང་ཁམས་
གང་ནའང་མ་མཆིས་ པས། །ཕྱོགས་འདིར་འཇམ་མགོན་ བསྟན་ པ་ སྤེལ་བའི་
ཕྱིར། །འཁྲུལ་མེད་ སྤྲུལ་ སྐུའི་ཞལ་བཟང་བསྟན་དུ་གསོལ། །མདོར་ན་བདག་
ཅག་དད་ཅིང་གུས་པ་རྣམས། །མགོན་པོ་ཁྱོད་ཉིད་ཁོ་ནར་རེ་ལགས་ན། །ཐུགས་
རྗེའི་སྤྱན་གྱིས་རྟག་ཏུ་གཟིགས་མཛོད་ལ། །ཐབས་མཁས་ སྤྲུལ་ པས་ རྗེས་ སུ་
བཟུང་དུ་ གསོལ། །དོན་དེ་ སྒྲུབ་ ལ་ ཐོགས་མེད་མཐུ་ལྡན་པ། །གནས་ གསུམ་
དཔའ་བོ་མཁའ་འགྲོ་ཐམས་ཅད་དང་། །དམ་ཅན་ཆོས་སྐྱོང་སྲུང་མའི་ཚོགས་
རྣམས་ཀྱིས། །གཡེལ་བ་མེད་པར་རྟག་ཏུ་གྲོགས་མཛོད་ཅིག། །ཅེས་ཆོས་ཀྱི་རྒྱལ་
པོ་དཔལ་ལྡན་ནོ་མི་ཧན་ངག་དབང་འཇམ་དཔལ་བདེ་ལེགས་རྒྱ་མཚོར་ཐུགས་རྗེ་
བསྐུལ་བའི་གསོལ་འདེབས་མཆོག་སྤྲུལ་མྱུར་འབྱོན་གྱི་སྨོན་ཚིག་དང་བཅས་པ་
འདི་ལྟ་བུ་ཞིག་དགོས་ཞེས་རྗེ་དེ་ཉིད་ལ་མི་ཕྱེད་པའི་དད་པ་ཅན་སྐུ་འཁོར་དམ་
ཆོས་བསྟན་འཛིན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ན་ མོ་ གུ་ རུ། སྐྱབས་ གསུམ་ ཀུན་ འདུས་ སྤྱན་ རས་ གཟིགས་མགོན་
ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །ཕ་མ་རིགས་དྲུག་སེམས་ཅན་
ཐམས་ཅད་ཀྱི། །དོན་དུ་བདག་གིས་བྱང་ཆུབ་སེམས་བསྐྱེད་དོ། །རྗེ་བཙུན་སྤྱན་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རས་གཟིགས་དབང་འཁོར་དང་བཅས། །བདག་ཅག་བསོད་ནམས་ཞིང་དུ་སྤྱན་
འདྲེན་ན། །པོ་ཏ་ལ་སོགས་གར་བཞུགས་གནས་མཆོག་ནས། །ཐོགས་མེད་རྫུ་
འཕྲུལ་ཤུགས་ཀྱིས་གཤེགས་སུ་གསོལ། །སྐུ་ཡི་བཀོད་པས་འཇིག་རྟེན་མ་ལུས་
ཁྱབ། །གསུང་དབྱངས་ཡན་ལག་དྲུག་ཅུ་འགག་པ་མེད། །ཐུགས་ནི་རིགས་དྲུག་
སེམས་ ཅན་ ཀུན་ ལ་ གཟིགས། །མགོན་པོ་ སྤྱན་ རས་ གཟིགས་ ལ་ ཕྱག་ འཚལ་
ལོ། །གླིང་བཞི་རི་རབ་ཉི་ཟླ་རིན་ཆེན་སོགས། །འཇིག་རྟེན་ཁམས་ན་མཆོད་རྫས་
ཅི་ཡོད་དང་། ཁྱད་པར་སྒོ་གསུམ་བྲན་དུ་འབུལ་ལགས་ན། །མགོན་པོ་ཐུགས་རྗེ་
མངའ་ བས་ བཞེས་ སུ་ གསོལ། །ཐོག་མེད་དུས་ནས་བསགས་ པའི་ སྡིག་ སྒྲིབ་
དང༌། །ཚེ་འདིར་སྲོག་གཅོད་མ་བྱིན་ལེན་ལ་སོགས། །སྒོ་གསུམ་སྒོ་ནས་ལས་
ངན་ཅི་བསགས་པ། །ཐམས་ཅད་བསམ་པ་ཐག་པས་མཐོལ་ལོ་བཤགས། །རང་
གཞན་དགེ་བ་ཀུན་ལ་ཡི་རང་ཞིང་། །འགྲོ་བ་རྣམས་ལ་ཆོས་འཁོར་བསྐོར་བའི་
ཕྱིར། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཞིང་། །དགེ་བ་ཅི་བསགས་
སེམས་ཅན་དོན་དུ་ བསྔོ། །རིགས་དྲུག་ འཁོར་ བའི་ གནས་ནས་སྒྲོལ་བ་ལ། །
ཐུགས་རྗེ་ནམ་ཡང་སྐྱོ་ངལ་མེད་པ་ཅན། །མགོན་པོ་སྤྱན་རས་གཟིགས་ལ་གསོལ་
བ་ འདེབས། །བདག་ སོགས་ འཁོར་ བ་ པ་ལ་ཐུགས་ རྗེས་ གཟིགས། །གཟུངས་
སྔགས་རྒྱལ་པོ་ཡི་གེ་འབྲུ་དྲུག་གིས། །འགྲོ་དྲུག་འཁོར་བའི་གནས་ནས་འདྲེན་
མཛད་པ། །འཕགས་མཆོག་ཐུགས་རྗེ་ཅན་ལ་གསོལ་བ་འདེབས། །ཐུགས་རྗེས་
གཟིགས་ལ་བློ་སྣ་ཆོས་ལ་དྲོངས། །སྤྱིར་ཡང་ཁམས་གསུམ་འགྲོ་བ་ཡོངས་ཀྱི་
སྐྱབས། ཁྱད་པར་བོད་ཀྱི་ལྷ་སྐལ་ཐུགས་རྗེ་ཅན། །མགོན་པོ་སྤྱན་རས་གཟིགས་
ལ་གསོལ་བ་འདེབས། །འཁོར་བའི་བཙོན་ཁང་འདི་ལས་མྱུར་དུ་དྲོངས། །སྔོན་
- 290 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
ཆད་བསགས་པ་སྡིག་པའི་ལས་ལས་མེད། །ཕྱི་མའི་འགྲོ་ས་ངན་སོང་གནས་སུ་
ངེས། །མགོན་སྐྱབས་རེ་ས་གཞན་དུ་མ་མཆིས་པས། །ཐུགས་རྗེས་གཟིགས་ཤིག་
མགོན་པོ་སྤྱན་རས་གཟིགས། །ཀྱེ་མ་གསོན་དང་སྐལ་ལྡན་སེམས་ཡོད་རྣམས། །
ལུས་ནི་འབྱུང་བཞི་འདུས་པ་ཆུ་བུར་འདྲ། །ད་ལྟ་གསོན་ཡང་ནམ་འཇིག་ངེས་པ་
མེད། །འཕགས་མཆོག་སྤྱན་རས་གཟིགས་ལ་གསོལ་འདེབས་མཛོད། །ཟས་ནོར་
མི་རྟག་རྩྭ་རྩེའི་ཟིལ་པ་འདྲ། །གཉེན་གྲོགས་མི་རྟག་ཚོང་དུས་མགྲོན་པོ་འདྲ། །
ཡུད་ཙམ་ཞིག་ནས་རང་རང་སོ་སོར་འགྲོ། །འཕགས་མཆོག་སྤྱན་རས་གཟིགས་
ལ་གསོལ་འདེབས་མཛོད། །ཚེ་འདིའི་བྱ་བྱེད་རྨི་ལམ་འཁྲུལ་པ་འདྲ། །ཤི་ནས་
འཇིག་རྟེན་ཕ་རོལ་འགྲོ་བའི་ཚེ། །དམ་པའི་ཆོས་ལས་གཞན་གྱིས་ཅང་མི་ཕན། །
འཕགས་མཆོག་སྤྱན་རས་གཟིགས་ལ་གསོལ་འདེབས་མཛོད། །ལུས་ཀྱི་ལས་སུ་
ཕྱག་དང་སྐོར་བར་རེམ། །ངག་གིས་ལས་སུ་གཟུངས་སྔགས་ཡིག་དྲུག་བཟླ། །
ཡིད་ཀྱི་ལས་སུ་ཐུགས་རྗེ་ཆེན་པོ་བསྒོམ། །དལ་འབྱོར་དོན་ཡོད་མཛོད་ཅིག་སྐལ་
ལྡན་ཚོ། །བསླུ་མེད་དཀོན་མཆོག་གསུམ་གྱི་ཐུགས་རྗེ་དང་། །རྟེན་འབྲེལ་བསླུ་བ་
མེད་པའི་ནུས་མཐུ་ཡིས། །བདག་གིས་སྨོན་པ་ཇི་ལྟར་བྱས་པ་རྣམས། །ཐམས་
ཅད་བསམ་པ་བཞིན་དུ་འགྲུབ་གྱུར་ཅིག །ཅེས་ཐུགས་རྗེ་ཆེན་པོ་ལ་གསོལ་བ་
འདེབས་ཚུལ་གཞན་ལའང་དགེ་བསྐུལ་བྱས་ཆོག་པ་འདི་ལྟ་བུ་ཞིག་དགོས་ཞེས་
དད་ལྡན་མ་ཎི་མ་ཆོག་པ་བཀྲ་ཤིས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
༈ ཨོཾ་སྭསྟི། རྟེན་ཅིང་འབྲེལ་འབྱུང་ལྷ་རྫས་ལས་གྲུབ་པའི། །དྲི་མེད་ཡིད་དུ་
འོང་བའི་གདུགས་མཆོག་འདི། །འཕགས་མཆོག་འཇིག་རྟེན་མགོན་ལ་འབུལ་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བར་བགྱི། །འདི་ཕྱིའི་ལེགས་ཚོགས་ལྷུན་གྱིས་གྲུབ་གྱུར་ཅིག། །།མངྒ་ལཾ། །
༈ ཨོཾ་སྭསྟི། དབང་པོའི་གཞུ་ལྟར་བཀྲ་བའི་ཚོན་རིས་ཅན། །དྲི་ཞིམ་ངད་
འཐུལ་ཕྱེ་མ་ཕུར་མ་འདི། །རང་བྱུང་ཐུགས་རྗེ་ཅན་ལ་འབུལ་བར་བགྱི། །བསམ་
དོན་མ་ལུས་ལྷུན་གྱིས་གྲུབ་གྱུར་ཅིག། །། །
༈ ཨོཾ་སྭསྟི། ལྷ་ལམ་ཡངས་པར་དངོས་བཤམས་ཡིད་སྤྲུལ་མཆོད་སྤྲིན་རྒྱ་
མཚོའི་ཚོགས་དང་བཅས། །ལྷ་ རྫས་དྲི་མེད་རབ་དཀར་ལྷག་བསམ་རྣམ་དག་
མཚོན་པའི་སྙན་ཤལ་འདི། །ལྷ་མི་འགྲོ་བ་ཡོངས་ཀྱི་མགོན་གཅིག་རང་བྱུང་ཝ་ཏི་
བཟང་པོར་འབུལ། །ལྷ་མིའི་དཔལ་འབྱོར་ལེགས་ཚོགས་མ་ལུས་ལྷུན་གྱིས་གྲུབ་
པའི་བཀྲ་ཤིས་སྩོལ། །ཚིགས་སུ་བཅད་པ་འདི་དག་ཀྱང་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ རྙེད་དཀའ་རྡོ་རྗེ་ཐེག་པའི་ལམ་བཟང་ལ། །འཁྲིད་མཛད་དྲིན་ཅན་བློ་
བཟང་རབ་རྒྱས་དང་། །ཡོངས་འཛིན་དམ་པ་བློ་བཟང་བཟོད་པ་ལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །བཀའ་འགྱུར་བླ་མ་བློ་བཟང་ཆོས་
འཕེལ་དང་། །སྔགས་ཆེན་བླ་མ་བློ་བཟང་དཔལ་འབྱོར་ཞབས། །རྟ་ཕུག་བླ་མ་ཡེ་
ཤེས་རྒྱལ་མཚན་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །
སྙིགས་དུས་འགྲོ་བ་ཡོངས་ཀྱི་མགོན་གཅིག་པུ། །བཀའ་དྲིན་མཉམ་མེད་ངག་
དབང་བྱམས་པ་དང་། །རྗེ་བཙུན་བློ་བཟང་དཔལ་ལྡན་ཡེ་ཤེས་ལ། །གསོལ་བ་
འདེབས་སོ་དངོས་གྲུབ་རྣམ་གཉིས་སྩོལ། །ཅེས་པ་འདི་ནི་དཀའ་ཆེན་བློ་བཟང་
དགེ་འདུན་གྱིས་རང་གིས་དབང་ཐོབ་པའི་བླ་མ་རྣམས་ལ་གསོལ་འདེབས་འདི་
ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། །དགེ་སློང་ཡེ་ཤེས་རྒྱལ་མཚན་
292 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། དྲན་ པས་ འཇིགས་ པ་ ཀུན་ སེལ་ མཆོག་ སྩོལ་བ། །རྒྱལ་ཡུམ་
སྒྲོལ་མ་བླ་མ་ལྷག་པའི་ལྷ། །འདོད་ཁམས་དབང་མོར་བཅས་པའི་ཐུགས་རྗེའི་
མཐུས། །བདག་གི་བསམ་དོན་ལྷུན་གྱི་གྲུབ་པར་མཛོད། །ཨོཾ་སུ་པྲ་ཏིཥྛ་བཛེ་སྭཱཧཱ།
ཞེས་པ་འདི་ནི་ཞལ་ངོ་ཚེ་འཛིན་ལྷ་སྐྱབས་ཀྱིས་སྒྲོལ་མ་འཇིགས་པ་བརྒྱད་སྐྱོབ་
དང་ལྷ་མོ་སོགས་འདོད་ལྷའི་བྲིས་སྐུ་བཞེངས་པའི་རྒྱབ་ཡིག་ཏུ་དགེ་སློང་ཡེ་ཤེས་
རྒྱལ་མཚན་གྱིས་བྲིས་པའོ། ། །
༈ སྐྱབས་གསུམ་ཀུན་འདུས་བླ་མ་ལྷག་པའི་ལྷ། །ཐུགས་རྗེའི་གཏེར་ཆེན་
སྤྱན་ རས་ གཟིགས་ དབང་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་གྱིས་
རློབས། །མཐོ་རིས་ ཐར་ པའི་ ལམ་སྣ་དྲངས་ སུ་ གསོལ། །ཞེས་པ་འདི་ནི་དད་
སྟོབས་དང་ལྡན་པ་ཁང་དཀར་བའི་ཨ་མ་དཔོན་མོའི་རྒྱུན་གྱི་ཁ་ཏོན་དུ་དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། མྱུར་མཛད་ཡེ་ཤེས་མགོན་པོ་འཁོར་བཅས་ལ། །དྲག་པོའི་
ལས་དང་མཐུན་པའི་སྙན་ཤལ་འདི། །ཕུལ་བས་གདོན་བགེགས་རྡུལ་དུ་བརླིག་པ་
དང༌། །བདག་གི་བསམ་དོན་ཆོས་བཞིན་འགྲུབ་པར་མཛོད། །མངྒ་ལཾ།། །། །
༈ ཨོཾ་སྭསྟི། འདོད་ ཁམས་ དབང་ ཕྱུག་ དམག་ཟོར་རྒྱལ་མོ་ལ། །དྲག་པོའི་
ལས་དང་མཐུན་པའི་སྙན་ཤལ་འདི། །ཕུལ་བས་གནོད་འཚེ་ཐམས་ཅད་ཞི་བ་
དང་། །བསམ་དོན་ལྷུན་གྱིས་གྲུབ་པར་མཛད་དུ་གསོལ། །ཞེས་པ་འདི་ནི་སྐྱིད་
རྫོང་མཐོང་སྨོན་པས་ལྷ་མགོན་གྱིས་བྲིས་སྐུར་འབུལ་རྒྱུའི་སྙན་ཤལ་གྱི་ཞལ་ཡིག་
འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
- 293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ན་མོ་གུ་རུ་བཛྲ་དྷ་རཱ་ཡ། རབ་འབྱམས་རྒྱལ་བའི་མཁྱེན་བརྩེ་ནུས་པ་
ཀུན། །གཅིག་ བསྡུས་ མཚན་དཔེའི་ གཟུགས་ སུ་ ལེགས་ཤར་ བ། །བླ་ མ་ ཁྱབ་
བདག་ རྡོ་ རྗེ་ འཆང་ ཆེན་ པོར། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་
རློབས། །སྟོན་པ་མཉམ་མེད་ཐུབ་དབང་རྡོ་རྗེ་འཆང་། །བསིལ་ལྡན་ལྗོངས་འདིར་
བཤེས་གཉེན་ཚུལ་བཟུང་བ། །རྗེ་བཙུན་བླ་མ་བློ་བཟང་གྲགས་པ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །བློ་ཆེན་རྒྱལ་བ་ཀུན་གྱི་བཟང་པོའི་
ཐུགས། །བསྐལ་བཟང་འགྲོ་ལ་གང་འདུལ་སྐུར་སྣང་བ། །རྒྱལ་བ་རྒྱ་མཚོ་གངས་
རིའི་ མགོན་པོ་ལ། །གསོལ་བ་འདེབས་སོ་བདག་རྒྱུད་ བྱིན་གྱིས་རློབས། །བློ་
བཟང་དཔལ་ལྡན་རྒྱལ་བ་མ་ལུས་པའི། །ཡེ་ཤེས་རང་གཟུགས་ཚེ་མཐའ་ཡས་
པའི་མགོན། །རྗེ་བཙུན་བླ་མ་ཐམས་ཅད་མཁྱེན་པ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ངག་གི་དབང་ཕྱུག་བྱམས་ པ་མགོན་པོ་ཉིད། །
སྙིགས་དུས་འགྲོ་ལ་བརྩེ་བས་དགེ་སློང་ཚུལ། །འཛིན་མཛད་རྗེ་བཙུན་ཐུགས་རྗེ་
ཅན་དེ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཚུལ་ཁྲིམས་
རྣམ་དག་བྱམས་དང་སྙིང་རྗེ་ཡིས། །རྒྱལ་སྲས་སྤྱོད་པ་རྒྱ་མཚོའི་མཐར་སོན་པ། །
སྦས་པའི་རྣལ་འབྱོར་ཐུགས་རྗེ་ཅན་དེ་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །བྱམས་མགོན་བླ་མའི་ཐུགས་ཀྱི་བཅུད་ཕྱུང་བ། །མ་ནོར་ལམ་
བཟང་ བརྩེ་ བས་འདོམས་མཛད་པ། །བཀའ་དྲིན་མཚུངས་མེད་ རྩ་ བའི་བླ་མ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ལུང་དང་རྟོགས་པའི་
ཡོན་ཏན་མ་ལུས་པ། །སྐྱེད་དང་གནས་དང་འཕེལ་བ་ཐམས་ཅད་ནི། །གང་གི་
294 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ། །
མཐུ་ལ་ངེས་པར་རག་ལས་པ། །བཤེས་གཉེན་ཚུལ་བཞིན་བསྟེན་པར་བྱིན་གྱིས་
རློབས། །དལ་འབྱོར་རྙེད་དཀའ་ཚེ་ལ་ལོང་མེད་དང་། །ལས་འབྲས་བསླུ་མེད་
འཁོར་བའི་སྡུག་བསྔལ་རྣམས། །ཡང་ཡང་བསམ་པས་འཁོར་བའི་གནས་འདི་
ལ། །གཏིང་ནས་ཞེན་ལོག་སྐྱེ་བར་བྱིན་གྱིས་རློབས། །ཉམ་ཐག་འགྲོ་བའི་སྡུག་
བསྔལ་ བསམ་ པ་ ན། །བཟོད་གླགས་མེད་ པའི་ སྙིང་ རྗེས་ རབ་བསྐུལ་ནས། །
བདག་པས་གཞན་གཅེས་བྱང་ཆུབ་སེམས་སྦྱངས་ཏེ། །རྒྱལ་སྲས་སྤྱོད་ལ་སློབ་
པར་ བྱིན་ གྱིས་ རློབས། །སངས་ རྒྱས་ ལས་ ཀྱང་ དཀོན་ པའི་ གདམས་ པ་
མཆོག །བླ་མེད་རྡོ་རྗེ་ཐེག་པའི་སྒོར་ཞུགས་ནས། །ཟབ་ལམ་རིམ་གཉིས་རྣལ་
འབྱོར་མཐར་ཕྱིན་ཏེ། །ཟུང་འཇུག་གོ་འཕང་ཐོབ་པར་བྱིན་གྱིས་རློབས། །ཞེས་
པ་འདི་ནི་འབྲི་ལུང་རི་ཁྲོད་ནས་སྒྲུབ་ལ་བརྩོན་པ་དགེ་སློང་ངག་དབང་བསོད་
ནམས་ཀྱིས་རང་ལ་ལམ་མ་ནོར་བར་སྟོན་པའི་དྲིན་ཅན་བླ་མ་རྣམས་ཀྱི་ཐུགས་རྗེ་
བསྐུལ་བའི་གསོལ་འདེབས་རྒྱུན་དུ་ཁ་ཏོན་བྱས་ཆོག་པ་ཞིག་དགོས་ཞེས་བསྐུལ་
བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་སྦྱར་བའོ། །འདིས་ཀྱང་འགྲོ་ཀུན་བཤེས་གཉེན་དམ་པས་རྗེས་སུ་འཛིན་
པར་གྱུར་ཅིག །
༈ ཨོཾ་སྭསྟི། འདོད་ ཁམས་ དབང་ཕྱུག་དཔལ་ལྡན་ལྷ་མོ་ལ། །རབ་དཀར་
སྙན་ཤལ་ལྷ་རྫས་འདི་ཕུལ་བས། །ཕྱི་ནང་བར་གཅོད་ཐམས་ཅད་ཞི་བ་དང་། །
ཆོས་ལྡན་བསམ་པ་ལྷུན་གྱིས་གྲུབ་གྱུར་ཅིག། །ཞེས་པ་འདི་ཡང་དགེ་སློང་ངག་
དབང་ བསོད་ནམས་ ཀྱིས་ བསྐུལ་བ་ ལ་ བརྟེན་ནས། དགེ་སློང་ ཡེ་ ཤེས་ རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །སརྦ་ཛ་ཡནྟུ། །
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
༈ མཆོག་གསུམ་ཀུན་འདུས་ཐུགས་རྗེ་ཆེན་པོའི་མཐུས། །སྡེ་པ་མི་འགྱུར་
ཡེ་ཤེས་ཚེ་དབང་དེ། །དགའ་ལྡན་གནས་སུ་ངེས་པར་སྐྱེས་གྱུར་ནས། །བྱམས་
མགོན་ཞལ་མཐོང་ལུང་བསྟན་ཐོབ་གྱུར་ཅིག །
༈ རྒྱལ་ བ་ གཞན་ལས་ཐུགས་ རྗེ་ཆེས་ ལྷག་ པ། །བདེ་གཤེགས་སོ་ལྔའི་
བྱིན་རླབས་ནུས་མཐུ་ཡིས། །དམིགས་ཡུལ་འཁོར་བ་ངན་སོང་ལས་གྲོལ་ཏེ། །
མྱུར་དུ་རྫོགས་པའི་བྱང་ཆུབ་ཐོབ་གྱུར་ཅིག །འདི་དག་ཀྱང་དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། རབ་ འབྱམས་ རྒྱལ་ བའི་ ཡེ་ ཤེས་ ངུར་སྨིག་ གཟུགས། །ལུང་
རྟོགས་ཡོན་ཏན་བཟང་པོའི་དཔལ་མང་ཞིང་། །ཆོས་ཀྱི་འབྱོར་པས་འགྲོ་བློའི་
དབུལ་ སེལ་ བ། །དཔལ་ ལྡན་ བླ་ མའི་ ཞབས་ ལ་ གསོལ་ བ་ འདེབས། །སྡོམ་
གསུམ་བཅས་མཚམས་མིག་འབྲས་ལྟར་སྲུང་ཞིང་། །ཆ་ཚང་ལམ་ལ་སྒྲུབ་པ་བྱས་
པ་ ཡིས། །བཀའ་ དྲིན་ མཚུངས་ མེད་ བླ་ མ་ མཆོག་ དེ་ ཡི། །ཟག་ མེད་ ཐུགས་
དགོངས་ཡོངས་སུ་རྫོགས་གྱུར་ཅིག །དེང་ནས་བཟུང་སྟེ་ཚེ་རབས་ཐམས་ཅད་
དུ། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །བཀའ་བཞིན་སྒྲུབ་པ་
སྙིང་པོར་བྱས་པ་ཡིས། །འགྲོ་ཀུན་དོན་དུ་སངས་རྒྱས་མྱུར་ཐོབ་ཤོག །ཅེས་པ་
འདི་ནི་དད་ལྡན་དགེ་སློང་ཡེ་ཤེས་སྐལ་བཟང་གིས་འདི་ལྟ་བུ་ཞིག་དགོས་ཞེས་
བསྐུལ་བ་ལ་བརྟེན་ནས། །དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །
༈ དུས་གསུམ་ཕྱོགས་བཅུའི་རྒྱལ་བ་ཐམས་ཅད་ཀྱི། །མཁྱེན་བརྩེ་ནུས་པ་
གཅིག་ཏུ་བསྡུས་པའི་སྐུ། །རྗེ་བཙུན་བླ་མ་བློ་བཟང་གྲགས་པ་ལ། །རྩེ་གཅིག་
- 296 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
མོས་པའི་ཡིད་ཀྱིས་གསོལ་བ་འདེབས། །བདེ་ལྡན་ཞིང་གི་མགོན་པོ་འོད་དཔག་
མེད། །སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །དུས་འདིར་ངུར་སྨིག་
གར་ གྱིས་རྣམ་རོལ་བ། །རྗེ་བཙུན་བླ་མ་མཆོག་ལ་གསོལ་བ་འདེབས། །སྔོན་
བྱོན་རྒྱལ་དང་རྒྱལ་སྲས་བགྲང་ཡས་ཀྱིས། །ཡལ་བར་བོར་བའི་ཉམ་ཐག་བདག་
ཅག་ལ། །དམ་ཆོས་བདུད་རྩིའི་བཀའ་དྲིན་སྩོལ་མཛད་པ། །བཀའ་དྲིན་གསུམ་
ལྡན་བླ་མར་གསོལ་བ་འདེབས། །རྣམ་དག་འོད་གསལ་ངང་དུ་རོ་གཅིག་ཀྱང་། །
གང་ལ་གང་འདུལ་ཐབས་མཁས་སྤྲུལ་པ་ཡིས། །སྐུ་ཡི་རྣམ་པ་དུ་མར་སྟོན་མཛད་
པ། །རྗེ་ བཙུན་ རིགས་ བརྒྱའི་ བདག་ པོར་ གསོལ་ བ་ འདེབས། །རབ་འབྱམས་
རྒྱལ་ བ་ མ་ ལུས་ འདུས་ པའི་ སྐུ། །ལུང་རྟོགས་ དམ་ ཆོས་ མ་ ལུས་ འབྱུང་ བའི་
གནས། །འཕགས་མཆོག་དགེ་འདུན་ཀུན་ གྱི་གཙོ་བོ་སྟེ། །སྐྱབས་གསུམ་ཀུན་
འདུས་བླ་མར་གསོལ་བ་འདེབས། །མ་རིག་མུན་པ་སེལ་བའི་སྒྲོན་མེ་དང་། །
དུག་གསུམ་ནད་ཀུན་འཇོམས་པའི་སྨན་པ་མཆོག །གང་བསམ་རེ་བ་སྐོང་བའི་
ཡིད་བཞིན་ནོར། །བླ་མ་རིན་པོ་ཆེ་ལ་གསོལ་བ་འདེབས། །དེང་ནས་བཟུང་སྟེ་ཚེ་
རབས་ཐམས་ཅད་དུ། །ལེགས་ཚོགས་ཀུན་གྱི་རྩ་བ་ཟླ་མེད་པ། །བླ་མ་མཆོག་
གིས་འབྲལ་མེད་རྗེས་བཟུང་ནས། །ཅི་གསུང་བཀའ་བཞིན་སྒྲུབ་པར་བྱིན་གྱིས་
རློབས། །དལ་འབྱོར་རྙེད་དཀའ་ནམ་འཆི་ཆ་མེད་དང༌། །ལས་འབྲས་བསླུ་བ་
མེད་པའི་ཚུལ་བསམ་ནས། །དོན་མེད་ཚེ་འདིའི་བྱ་བ་ཀུན་དོར་ཏེ། །རྩེ་གཅིག་
དམ་ཆོས་ནུས་ པར་བྱིན་གྱིས་རློབས། །འཁོར་བའི་གནས་ལ་ཞེན་པ་ལོག་པ་
དང་། །བྱམས་དང་སྙིང་རྗེ་བྱང་ཆུབ་སེམས་སྦྱངས་ནས། །རླབས་ཆེན་རྒྱལ་སྲས་
སྤྱོད་ལ་སློབ་པ་ལ། །ཞུམ་མེད་སྙིང་སྟོབས་སྐྱེ་བར་བྱིན་གྱིས་རློབས། །བླ་མེད་རྡོ་
297-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྗེ་ཐེག་པའི་སྒོར་ཞུགས་ནས། །དམ་ཚིག་སྡོམ་པ་རྣམ་པར་དག་པ་དང༌། །ཟབ་
ལམ་རིམ་པ་གཉིས་ཀྱི་རྣལ་འབྱོར་ལ། །སྒྲུབ་པ་སྙིང་པོར་བྱེད་པར་བྱིན་གྱིས་
རློབས། །མདོར་ ན་ དེང༌ ནས་ ཚེ་ རབས་ ཐམས་ ཅད་ དུ་། །སྐྱབས་ གསུམ་ ཀུན་
འདུས་དྲིན་ཅན་བླ་མ་ལས། །ལྷག་པའི་རེ་གནས་གཞན་དུ་མི་འཚོལ་བས། །ནམ་
ཡང་འབྲལ་མེད་ཐུགས་རྗེས་བཟུང་དུ་གསོལ། །སྐྱེ་བ་ཀུན་ཏུ་ཡང་དག་ བླ་མ་
དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག། །ཅེས་པ་འདི་ནི་
ཀོང་ པོ་ ཆབ་ནག་ རི་ བོ་ དགའ་ ལྡན་ གྱི་གྲྭ་རིགས་ དད་ ལྡན་ དགེ་སློང་ འཇམ་
དབྱངས་རིན་ཆེན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ན་ མོ་ གུ་ རུ་ རཏྣ་ ཏྲ་ ཡཱ་ ཡ། རྒྱལ་ བ་ ཀུན་ ལས་ ལྷག་ པའི་ ཐུགས་ རྗེ་
ཅན། །སྐྱབས་གསུམ་ཀུན་འདུས་དྲིན་ཅན་བླ་མ་དང༌། །བོད་ཁམས་ལྷ་ཅིག་སྤྱན་
རས་གཟིགས་མགོན་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རབ་འབྱམས་དཀྱིལ་འཁོར་འཁོར་ལོའི་ལྷ་ཚོགས་དང༌། །བྱང་སེམས་ཉན་རང་
དཔའ་བོ་མཁའ་འགྲོ་དང་། །དམ་ཅན་ཆོས་སྐྱོང་སྲུང་མའི་ཚོགས་རྣམས་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཕྱི་ནང་ཉེར་འཚེ་ཐམས་
ཅད་ཞི་བ་དང༌། །ཚེ་རིང་ནད་མེད་ལོངས་སྤྱོད་ རིགས་བརྒྱུད་སོགས། །བསམ་
དོན་ཐམས་ཅད་ཡིད་བཞིན་འགྲུབ་པ་དང༌། །མཐར་ཐུག་རྫོགས་བྱང་ཐོབ་པར་
བྱིན་གྱིས་རློབས། །ཞེས་པ་འདི་དད་ལྡན་རྡོ་རྗེ་རབ་བརྟན་གྱིས་འདི་ལྟ་བུ་ཞིག་
དགོས་ཞེས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
- 298 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
གྱིས་སྨན་ཁབ་ཕུ་རི་ཁང་དཀར་བའི་ལྷ་ཁང་དུ་སྦྱར་བའོ། ། །
༈ ཨོཾ་སྭསྟི། རྒྱལ་བ་ཀུན་དངོས་རྗེ་བཙུན་ཙོང་ཁ་པ། །ཡབ་སྲས་བརྒྱུད་
པར་བཅས་པ་ཐམས་ཅད་ཀྱི། །བྱིན་རླབས་ནུས་མཐུ་བསམ་གྱིས་མི་ཁྱབ་པས། །
བདག་གི་སྨོན་པའི་གནས་འདི་འགྲུབ་གྱུར་ཅིག །དུས་གསུམ་དང་འབྲེལ་དགེ་བ་
ཅི་ཡོད་དང་། ཁྱད་པར་སྐུ་གསུང་ཐུགས་རྟེན་བཞེངས་པ་སོགས། །ཚེ་འདིར་རྣམ་
དཀར་ལེགས་སྤྱད་ཅི་བགྱིས་པ། །ཐམས་ཅད་རྫོགས་བྱང་ཐོབ་པའི་རྒྱུར་གྱུར་
ཅིག །ཇི་སྲིད་རྫོགས་བྱང་མ་ཐོབ་དེ་སྲིད་དུ། །ངན་སོང་གནས་སུ་ནམ་ཡང་མི་
ལྟུང་བར། །དལ་བརྒྱད་འབྱོར་བཅུས་བརྒྱན་པའི་རྟེན་ཐོབ་ནས། །བཤེས་གཉེན་
དམ་པས་རྗེས་སུ་འཛིན་གྱུར་ཅིག །འཁོར་བའི་གནས་ལ་ཞེན་པ་ལོག་པ་དང༌། །
བྱམས་དང་སྙིང་རྗེ་བྱང་ཆུབ་སེམས་འབྱོངས་ཤིང་། །རྒྱལ་སྲས་སྤྱོད་པ་རྒྱ་མཚོའི་
མཐར་ཕྱིན་ཏེ། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ཤོག །གནས་སྐབས་
སུ་ཡང་ཚེ་རིང་ནད་མེད་ཅིང་། །ཆོས་ལྡན་བསམ་པ་ཡིད་བཞིན་འགྲུབ་པ་དང་། །
རྣམ་དཀར་ལེགས་སྤྱད་དབྱར་གྱི་མཚོ་ཆེན་ལྟར། །གོང་ནས་གོང་དུ་འཕེལ་བའི་
བཀྲ་ཤིས་ཤོག །ཅེས་པ་འདི་ནི་ཤེལ་དཀར་ཆོས་སྡེའི་གྲྭ་རིགས་དཀའ་བཅུ་བློ་
བཟང་ཆོས་དར་གྱིས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་
ནས། དགེ་སློང་ཡེ་ཤེས་རྒྱལ་མཚན་གྱིས་ཤེས་དཀར་ཆོས་སྡེ་དགའ་ལྡན་ལེགས་
བཤད་གླིང་གི་གཙུག་ལག་ཁང་དུ་སྦྱར་བའོ། །
༈ རབ་འབྱམས་རྒྱལ་བ་ཀུན་གྱི་ཐུགས་རྗེའི་གཟུགས། །དྲིན་ཅན་བླ་མ་
མཆོག་གསུམ་ཀུན་འདུས་ལ། །དུས་རྣམ་ཀུན་ཏུ་གུས་པས་གསོལ་བ་འདེབས། །
མཆོག་ དང་ ཐུན་མོང་དངོས་གྲུབ་སྩལ་དུ་ གསོལ། །ཞེས་པ་འདི་ནི་དགེ་ཚུལ་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དཔལ་ལྡན་རྣམ་རྒྱལ་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་ལྷ་རྩེ་འོག་མིན་གླིང་དུ་སྦྱར་བའོ། །
༈ ན་མོ་གུ་རུ་ལོ་ཀེ་ཤྭ་རཱ་ཡ། རྒྱལ་བ་ཀུན་གྱི་ཐུགས་རྗེས་གཅིག་བསྡུས་
ནས། །རྒྱལ་སྲས་ཚུལ་གྱིས་ཉམ་ཐག་བདག་ཅག་ལ། །རྒྱལ་བའི་མཛད་པ་མཐའ་
དག་སྒྲུབ་མཛད་པ། །རྒྱལ་བ་རྒྱ་མཚོའི་མགོན་ལ་གསོལ་བ་འདེབས། །སྒྲིབ་མེད་
སྤྱན་རས་སྟོང་གིས་འགྲོ་ཀུན་ལ། །དུས་རྣམས་ཀུན་ཏུ་གཟིགས་པ་ལྷུར་མཛད་
པ། །ཐུགས་རྗེའི་གཏེར་ཆེན་སྤྱན་རས་གཟིགས་མགོན་ལ། །གསོལ་བ་འདེབས་
སོ་བདག་ རྒྱུད་ བྱིན་གྱིས་རློབས། །ཐོག་མེད་དུས་ནས་ ལས་ཉོན་ ཀླུང་ཤུགས་
ཀྱིས། །མཐའ་ མེད་ སྲིད་ པའི་ རྒྱ་ མཚོར་ ཁྱེར་ ཁྱེར་ ནས། །བཟོད་ དཀའི་ སྡུག་
བསྔལ་བརྒྱ་ཡིས་མནར་གྱུར་པ། །ཉམ་ཐག་བདག་ལ་ཐུགས་རྗེས་གཟིགས་སུ་
གསོལ། །མ་ རིག་ ལིང་ ཏོག་མཐུག་པོས་བསྒྲིབས་ བསྒྲིབས་ནས། །རང་ སེམས་
གནས་ལུགས་ རང་གིས་མ་མཐོང་བར། །འཁོར་བའི་མྱ་ངམ་ཐང་ལ་འཁྱམས་
གྱུར་པ། །གར་འགྲོའི་གཏོལ་མེད་བདག་ལ་ཐུགས་ རྗེས་གཟིགས། །དལ་བའི་
རྟེན་བཟང་ལན་ཅིག་ཐོབ་དུས་འདིར། །དོན་མེད་ཚེ་འདིའི་བྱ་བས་མི་གཡེང་
བར། །རྒྱལ་ བས་ གསུངས་ པའི་ མདོ་ སྔགས་ ཆོས་ ཚུལ་ ལ། །ཐོས་བསམ་སྒོམ་
གསུམ་ནུས་པར་བྱིན་གྱིས་རློབས། །ལམ་སྣ་མ་ཟིན་འཆི་བར་ཕྱོགས་པ་ན། །
ལུས་དང་ལོངས་སྤྱོད་གཉེན་ལ་མ་ཆགས་པར། །གྲུ་འཛིན་གཞལ་མེད་ཕོ་བྲང་
ཉམས་ དགའ་ བར། །ཐོགས་ པ་ མེད་ པར་ སྐྱེ་ བར་ བྱིན་ གྱིས་རློབས། །སྐྱབས་
གསུམ་ ཀུན་ འདུས་ བླ་ མ་ ལྷག་ པའི་ ལྷ། །ཐུགས་ རྗེའི་ གཏེར་ ཆེན་ སྤྱན་ རས་
གཟིགས་མགོན་གྱི། །ཞལ་བཟང་མཐོང་ནས་གསུང་གི་བདུད་རྩི་ལ། །ངོམས་པ་
- 300 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
མེད་པར་སྤྱོད་པར་བྱིན་གྱིས་རློབས། །དེང་ནས་བཟུང་སྟེ་ཚེ་རབས་ཐམས་ཅད་
དུ། །བླ་མ་སྤྱན་ རས་གཟིགས་མགོན་ལས་ ལྷག་པའི། །རེ་ སའི་སྐྱབས་གནས་
གཞན་དུ་མི་འཚོལ་བས། །ཐུགས་རྗེས་གཟིགས་ལ་ལམ་སྣ་དྲང་དུ་གསོལ། །
འཕགས་མཆོག་ཐུགས་རྗེ་ཆེན་པོའི་བྱིན་རླབས་དང༌། །རྟེན་ཅིང་འབྲེལ་འབྱུང་
བསླུ་མེད་བདེན་པ་དང་། །རྩེ་གཅིག་གསོལ་བ་བཏབ་པའི་ནུས་མཐུ་ཡིས། །ཇི་
ལྟར་སྨོན་པ་དེ་བཞིན་འགྲུབ་གྱུར་ཅིག །ཅེས་པ་འདི་ནི་ཉུག་ཆོས་འཁོར་གླིང་ནས་
དད་ལྡན་རབ་འབྱམས་པ་བློ་བཟང་ཆོས་གྲགས་ཀྱིས་འདི་ལྟ་བུ་ཞིག་དགོས་ཞེས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་དབེན་ས་ཆོས་ཀྱི་ཕོ་
བྲང་དུ་སྦྱར་བའོ། །
༈ ན་མོ་གུ་རུ་རཏྣ་ཏྲ་ཡཱ་ཡ། གང་ལ་བརྟེན་ན་བསླུ་བ་མེད་པའི་སྐྱབས། །
བསླུ་མེད་ བླ་ མ་ ཡི་ དམ་ མཆོག་ གསུམ་ལ། །ཤུགས་དྲག་ དད་ པའི་ ཡིད་ ཀྱིས་
གསོལ་བ་འདེབས། །བདག་གི་སྨོན་པའི་གནས་འདི་འགྲུབ་པར་མཛོད། །ཐོག་
མེད་དུས་ནས་ཁམས་གསུམ་འཁོར་བ་འདིར། །ལས་ཉོན་རླུང་ཤུགས་དྲག་པོས་
ཁྱེར་ཁྱེར་ནས། །མཐོ་དམའ་ ཀུན་ཏུ་ངལ་བསོ་མེད་ པར་ འཁྱམས། །ཕལ་ཆེར་
ངན་སོང་ངན་འགྲོའི་གཏིང་དུ་ལུས། །མཚུངས་མེད་བླ་མ་མཆོག་གི་ཐུགས་རྗེའི་
མཐུས། །ཚེ་ རབས་ སྔ་མར་ བསོད་ནམས་ ལས་ བསགས་ པས། །ད་ རེས་ དལ་
འབྱོར་མི་ལུས་འདི་འདྲ་ཐོབ། །བསམ་ཤིང་བླ་མ་མཆོག་གི་བཀའ་དྲིན་ཅན། །
འཕགས་མཆོག་ཕྱག་ན་པདྨོས་རྗེས་བཟུང་སྟེ། །གཞོན་ནུ་ཉིད་ནས་རྒྱལ་བའི་
བསྟན་པ་ལ། །རབ་ཏུ་བྱུང་ནས་སྡོམ་གསུམ་སྐལ་བཟང་ཐོབ། །བསམས་ཤིང་རྗེ་
བཙུན་ བླ་ མའི་ བཀའ་ དྲིན་དྲན། །རྒྱལ་ དབང་ འཇིག་ རྟེན་ མགོན་ པོའི་ བཀའ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཞིན་དུ། །སྐུ་གསུང་ཐུགས་རྟེན་རྣམས་ལ་མཆོད་པ་དང་། །དགེ་འདུན་སྡེ་ལ་
བསྙེན་བཀུར་བྱེད་པ་སོགས། །འཕྲིན་ལས་སྒྲུབ་ལ་སྒོ་གསུམ་བརྟན་པ་བསྐྱེད། །
ཇི་སྲིད་ས་རྡོ་གནས་པ་དེ་སྲིད་དུ། །བསོད་ནམས་ནམ་ཡང་རྒྱུན་མི་འཆད་པའི་
ལས། །དགེ་འདུན་འདུ་བའི་གཙུག་ལག་ཁང་ཆེན་དང༌། །གྲུབ་པའི་བསྟི་གནས་
སྤོང་ཁང་མང་དུ་བརྩིགས། །དེ་དག་རྣམས་ལ་མཆོད་ཅིང་བསྙེན་བཀུར་དང་། །
སྲི་ཞུ་ཕུ་དུད་ཆེན་པོ་བྱས་པ་དང༌། །ལྷ་ཆོས་བདུན་ལྡན་རྣམ་ཐར་གཙང་མ་ལ། །
སྙིང་ནས་ཡིད་ཆེས་དད་གུས་དྲག་པོ་ཡིས། །བཀའ་གདམས་གདུང་རྟེན་རྣམས་ལ་
མཆོད་པ་དང་། །ལྷག་པར་དུས་གསུམ་རྒྱལ་བ་ཀུན་ གྱི་ཡུམ། །ཤེར་ ཕྱིན་ སྟོང་
ཕྲག་ བརྒྱད་ པ་ བྲིས་ པ་ དང་། །བཟུང་ དང་ བཅངས་ དང་ བཀླགས་ དང་ ཁ་ ཏོན་
བྱས། །དེ་དོན་བསམ་ཞིང་ཡིད་ལ་བསྒོམས་པ་སོགས། །རབ་དཀར་དགེ་བ་གང་
ཞིག་བསགས་པ་དེས། །འགྲོ་ལ་ཕན་བདེ་འབྱུང་བའི་སྒོ་གཅིག་པུ། །ཐུབ་དབང་
གཉིས་པ་བློ་བཟང་གྲགས་པ་ཡི། །མདོ་སྔགས་བསྟན་པ་ཕྱོགས་བཅུ་རབ་འཕེལ་
ཏེ། །འགྲོ་བ་མ་ལུས་སྨིན་ཅིང་གྲོལ་གྱུར་ཅིག །བདག་ཀྱང་དེང་ནས་ཚེ་རབས་
ཐམས་ཅད་དུ། །ལེགས་ཚོགས་ཀུན་གྱི་རྩ་བ་ཟླ་མེད་པ། །བཤེས་གཉེན་དམ་
པས་ འབྲལ་ མེད་ རྗེས་ བཟུང་ ཏེ། །བཀའ་ བཞིན་ སྒྲུབ་ པ་ སྙིང་ པོར་ བྱེད་ པར་
ཤོག །ཚེ་འདིའི་སྣང་བ་འགག་པར་ཕྱོགས་པའི་ཚེ། །གནད་གཅོད་ཚོར་བ་སྡུག་
བསྔལ་ མི་ འབྱུང་ ཞིང་། །འཁོར་ བའི་ གནས་ ལ་ ཞེན་ པ་ མི་ སྐྱེ་ བར། །བླ་ མའི་
གདམས་ངག་གསལ་བར་དྲན་པར་ཤོག །དེ་ཚེ་བླ་མ་ལྷ་ཚོགས་མངོན་སུམ་དུ། །
མཐོང་ནས་དད་གུས་ཆེན་པོས་གསོལ་བཏབ་པས། །དགའ་ལྡན་གནས་སུ་འགྲོ་
བའི་ལམ་བསྟན་ནས། །རྣམ་ཤེས་མི་ ཕམ་མདུན་སར་བགྲོད་པར་ཤོག །ཆོས་
- 302 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
ཀྱིས་མཐོ་བའི་ཁང་བཟང་དམ་པ་རུ། །རྫུས་ཏེ་སྐྱེས་ནས་འཁོར་ཚོགས་རྒྱ་མཚོའི་
དབུས། །མི་ ཕམ་ འཇམ་ དཔལ་ སྙིང་ པོའི་ ཞལ་ མཐོང་ ཞིང་། །གསུང་ཐོས་ཐེག་
མཆོག་ཆོས་ལ་སྤྱོད་པར་ཤོག །སྲིད་ལ་ཡིད་འབྱུང་འགྲོ་ལ་སྙིང་རྗེ་ཡིས། །རླབས་
ཆེན་རྒྱལ་སྲས་སྤྱོད་ལ་སློབ་པ་ལ། །ཞུམ་པ་མེད་པའི་སྙིང་སྟོབས་སྐྱེས་གྱུར་ཏེ། །
མྱུར་དུ་བྱང་ཆུབ་ལུང་བསྟན་ཐོན་གྱུར་ཅིག །ཅེས་པ་འདི་ནི་ཚེ་འདིའི་ཕུན་ཚོགས་
ལ་མ་ཆགས་པར་དབེན་པའི་གནས་སུ་སྒྲུབ་པ་སྙིང་པོར་བྱེད་པ་ཕྱག་མཛོད་ཕོ་
བྲང་སྡེ་པ་དཀར་བཅུ་རྒྱ་མཚོ་འབྱུང་གནས་ཀྱིས་སྔར་བྱས་དགེ་བ་རྣམས་བསྔོ་
བས་རྒྱས་འདེབས་ཚུལ་རྒྱུན་དུ་ཁ་ཏོན་བྱས་ཆོག་པ་འདི་ལྟ་བུ་ཞིག་དགོས་ཞེས་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་ཐེག་ཆེན་
གླིང་དུ་སྦྱར་བའོ། །
༈ བླ་མ་རྡོ་ རྗེ་ འཇིགས་བྱེད་ཆེན་པོ་ལ། །སྒོ་གསུམ་གུས་པ་ཆེན་པོས་
གསོལ་བ་འདེབས། །བརྩེ་བ་ཆེན་པོས་དགྱེས་བཞིན་རྗེས་བཟུང་སྟེ། །སྐུ་གསུང་
ཐུགས་ཀྱི་དངོས་སྒྲུབ་སྩལ་དུ་གསོལ། །ཞེས་པ་འདི་ནི་ལྷ་ལྕམ་རིན་ཆེན་སྐྱིད་
འཛོམ་གྱིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་ལྷ་ལྡན་
སྤྲུལ་པའི་གཙུག་ལག་ཁང་དུ་སྦྱར་བའོ། །
༈ ཨོཾ་སྭསྟི། མཐོང་ཐོས་དྲན་རེག་ཐམས་ཅད་སྐྱོབ་མཛད་པའི། །རྒྱལ་བའི་
སྣང་བརྙན་མཆོག་འདི་བཞེངས་པའི་མཐུས། །གནས་སྐབས་མཐར་ཐུག་བསམ་
དོན་མ་ལུས་པ། །འབད་རྩོལ་མེད་པར་ལྷུན་གྱིས་གྲུབ་གྱུར་ཅིག །ཅེས་པ་འདི་
ཡང་ཤར་ཕྱོགས་ཀོང་ཡུལ་གྱི་ཚོང་དཔོན་དཔལ་འབྱོར་གྱིས་འདོད་ལྷ་སྣ་ཚོགས་
ཀྱི་དྲས་ཐང་གསར་བཞེངས་བགྱིས་པའི་རྒྱབ་ཡིག་ཏུ། དགེ་སློང་ཡེ་ཤེས་རྒྱལ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཚན་གྱིས་ར་ས་འཕྲུལ་སྣང་གི་གཙུག་ལག་ཁང་དུ་སྦྱར་བའོ། །
༈ ཨོཾ་སྭསྟི། རབ་འབྱམས་རྒྱལ་བ་སྲས་དང་བཅས་པ་ཀུན། །རྒྱལ་ཀུན་ངོ་བོ་
དཔལ་ལྡན་བླ་མ་ཡི། །སྐུ་བརྙན་འདི་ལ་བརྟན་པར་རབ་བཞུགས་ནས། །མཆོག་
དང་ཐུན་མོང་དངོས་གྲུབ་སྩལ་དུ་གསོལ། །ཞེས་པ་འདི་ནི་པད་ཚལ་མདའ་དཔོན་
ཕུན་ཚོགས་རྣམ་རྒྱལ་གྱིས་བླ་མའི་སྐུ་བརྙན་གྱི་བྲིས་ཐང་གསར་བསྐྲུན་བགྱིས་
པའི་རྒྱབ་ཡིག་ཏུ། དགེ་སློང་ཡེ་ཤེས་རྒྱལ་མཚན་གྱིས་འབྲི་ལུང་རི་ཁྲོད་དུ་སྦྱར་
བའོ། །
༈ ཨོཾ་སྭསྟི། འཇམ་ དཔལ་ དཔའ་ བོ་ རྡོ་ རྗེ་ འཇིགས་ བྱེད་ དང༌། །འཇམ་
དཔལ་ངུར་སྨྲིག་གར་མཛད་ཙོང་ཁ་པ། །འཇམ་དཔལ་བཀའ་སྡོད་གཤིན་རྗེ་ཆོས་
ཀྱི་རྒྱལ། །བླ་མ་ཡི་དམ་སྲུང་མར་གསོལ་བ་འདེབས། །རྒྱ་བ་ཀུན་གྱི་ཡབ་གཅིག་
འཇམ་པའི་དབྱངས། །མ་རུང་བདུད་དཔུང་མཐའ་དག་འདུལ་བའི་ཕྱིར། །གཏུམ་
ཆེན་ ཁྲོ་བོ་ཆེན་ པོའི་སྐུར་བསྟན་པ། །དམ་ཅན་ཆོས་ ཀྱི་ རྒྱལ་ པོར་ གསོལ་ བ་
འདེབས། །བླ་མ་ཡི་དམ་སྲུང་མའི་ཚོགས་རྣམས་དང༌། ཁྱད་པར་ཆོས་ཀྱི་རྒྱལ་
པོའི་མཐུ་ སྟོབས་ ཀྱིས། །ཕྱི་ནང་ ཉེར་ འཚེ་ ཐམས་ཅད་ཞི་བ་དང༌། །ཆོས་ལྡན་
བསམ་པ་ལྷུན་གྱིས་གྲུབ་པར་མཛོད། །ཅེས་པ་འདི་ནི་རྟ་ནག་པ་དོན་གྲུབ་སེང་
གེས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་
མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །
༈ ཨོཾ་སྭསྟི། བདེ་ཆེན་ཆོས་སྐའི་ངང་ལས་གཡོ་མེད་པར། །ཐུགས་རྗེ་ཆེན་
པོས་ ཁྲོ་ བོའི་ གར་ མཛད་ པ། །ཆོས་ སྐྱོང་ དྲེགས་ པ་ ལྕམ་ སྲིང་ འཁོར་ བཅས་
རྣམས། །བྲིས་ སྐུ་འདི་ལ་བརྟན་ པར་ལེགས་བཞུགས་ནས། །ཐུབ་དབང་རྡོ་ རྗེ་
- 304 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
འཆང་ཆེན་བློ་བཟང་གྲགས། །ཡབ་སྲས་བརྒྱུད་པར་བཅས་པ་ཐམས་ཅད་ཀྱི། །
བཀའ་དང་དམ་ལས་ནམ་ཡང་མི་འདའ་བར། །བདག་ཅག་ཁྲིམས་ལྡན་འདུས་སྡེ་
དགོན་ གནས་བཅས། །བསྲུང་ཞིང་སྐྱོང་ལ་ ནམ་ཡང་མི་གཡེལ་བར། །འགལ་
རྐྱེན་བར་ཆད་ཐམས་ཅད་ཉེར་ཞི་ཞིང་། །བསླབ་གསུམ་ལུང་རྟོགས་དམ་ཆོས་
འཕེལ་བ་དང་། །མཐུན་རྐྱེན་ཐམས་ཅད་ཡིད་བཞིན་འགྲུབ་པར་མཛོད་། །ཏིཥྛ་
བཛྲ།ཞེས་པ་འདི་ནི་མཚན་སྒྲོག་སློབ་ཟུར་དགེ་སློང་བློ་བཟང་བྱམས་པ་འཁོར་
བཅས་ཀྱིས་མཚན་སྒྲོག་འདུས་སྡེའི་ཐུགས་དམ་རྟེན་དུ་ཆོས་སྐྱོང་དྲེགས་པ་ལྕམ་
སྲིང་འཁོར་བཅས་ཀྱི་བྲིས་ཐང་གསར་བཞེངས་ཀྱི་རྒྱབ་ཡིག་གཉེར་གཏད་འདི་ལྟ་
བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །
༈ ན་མོ་གུ་རུ་མུ་ནི་ཨིནྡྲ་ཡ། རིགས་ཀུན་ཁྱབ་བདག་ཐུབ་དབང་རྡོ་རྗེ་
འཆང་། །སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །གང་འདུལ་ངུར་སྨྲིག་
གར་གྱིས་རྣམ་རོལ་བ། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །
རབ་འབྱམས་རྒྱལ་བ་ཀུན་གྱི་ཡེ་ཤེས་ནི། །གསུམ་ལྡན་ངུར་སྨྲིག་འཛིན་པའི་སྐུར་
བསྟན་ནས། །འཇམ་མགོན་བསྟན་པ་རྒྱ་ཆེར་སྤེལ་མཛད་པ། །དྲིན་ཅན་བླ་མ་
བསྐལ་བརྒྱར་ཞབས་བརྟན་ཤོག །དེང་ནས་བཟུང་སྟེ་ཚེ་རབས་ཐམས་ཅད་དུ། །
སྐྱབས་གསུམ་ཀུན་འདུས་དྲིན་ཅན་བླ་མ་ལས། །ལྷག་པའི་རེ་ས་གཞན་དུ་མི་
འཚོལ་བས། །ནམ་ཡང་འབྲལ་མེད་ རྗེས་སུ་འཛིན་གྱུར་ཅིག །ཅེས་པ་འདི་ནི་
འཇམ་མགོན་བསྟན་པ་ལ་མི་ཕྱེད་པའི་དད་པ་ཅན་ཤེལ་དཀར་རྫོང་བཞུགས་སྡེ་
པ་སྡིངས་ཆེན་ཚེ་རིང་དབང་འདུས་ཀྱིས་བསྐུལ་བ་ལ་བརྟེན་ནས། དགེ་སློང་ཡེ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཤེས་རྒྱལ་མཚན་གྱིས་གནས་ཆེན་ཤྲཱིའི་མདུན་དུ་སྦྱར་བའོ། ། །
༈ ཨོཾ་སྭསྟི། ཕྱོགས་ བཅུའི་ ཞིང་ བཞུགས་ རྒྱལ་ བ་ ཐམས་ ཅད་ ཀྱི། །སྐུ་
གསུང་ཐུགས་ཀྱི་གསང་བ་ཀུན་འདུས་པ། །བླ་མ་བཅོམ་ལྡན་མི་བསྐྱོད་མགོན་པོ་
ཡིས། །བདག་གི་སྨོན་པའི་གནས་འདི་འགྲུབ་པར་མཛོད། །མཁའ་དབྱིངས་ཏིལ་
གྱི་གང་བུ་ལྟར་གང་བའི། །རྒྱལ་བ་ཐམས་ཅད་རྡོ་རྗེའི་གཞལ་ཡས་སུ། །འདུས་
ནས་སུམ་ཅུ་རྩ་གཉིས་འཁོར་ལོ་རུ། །བཞེངས་ནས་རྡོ་རྗེ་གསང་བའི་སྒྲ་དབྱངས་
ཀྱིས། །གངྒའི་ཇི་སྙེད་རྒྱལ་སྲས་དཔའ་བོ་རྣམས། །མགྲོན་དུ་བོས་ནས་བདེ་ཆེན་
བདུད་རྩིའི་ཆུས། །ཚིམ་བྱས་སྨིན་ཅིང་གྲོལ་བར་མཛད་པའི་གནས། །ཡེ་ཤེས་ལྔ་
ཡི་རང་སྣང་དཀྱིལ་འཁོར་གྱི། །གཟུགས་བརྙན་ཐ་མལ་བློ་ལ་སྣང་བྱའི་ཕྱིར། །རྩ་
བཤད་རྒྱུད་དང་གྲུབ་ཆེན་གཞུང་བཞིན་དུ། །ཐིག་བཏབ་ཚོན་གྱིས་མཛེས་པར་
བྱས་པ་ལ། །དུང་དང་ཀུན་པདྨའི་རྩ་བ་ལྟར། །རབ་དཀར་དགེ་བ་གང་ཞིག་ཐོབ་
པ་དེས། །བདག་དང་མཁའ་མཉམ་འགྲོ་བ་མ་ལུས་པ། །དམ་པའི་མགོན་གྱིས་
རྟག་ཏུ་རྗེས་འཛིན་ཤོག །བཤེས་གཉེན་དམ་པའི་ཞལ་གྱི་བུམ་བཟང་ལས། །
ལེགས་འོངས་བྱང་ཆུབ་ལམ་གྱིས་རིམ་པ་ལ། །གུས་དང་རྟག་ཏུ་སྦྱོར་བའི་བརྩོན་
འགྲུས་ཀྱིས། །སྒྲུབ་པ་སྙིང་པོར་བྱེད་པ་ཉིད་གྱུར་ཅིག །ངེས་འབྱུང་བྱང་སེམས་
ཡང་དག་ལྟ་བ་ལ། །རྩོལ་མེད་མྱོང་བ་བརྟན་པོ་སྐྱེས་པ་ན། །བདེ་ཆེན་ཐར་པ་
ཆེན་པོའི་ཕོ་བྲང་དུ། །ཆུད་ནས་རྣམ་དག་ངག་གིས་རྒྱུད་སྨིན་ཤོག །དབང་གི་
དུས་སུ་རྡོ་རྗེ་སློབ་དཔོན་དང༌། །ཡི་དམ་དཀྱིལ་འཁོར་ལྷ་ཚོགས་དཔང་བཞག་
སྟེ། །ཇི་ལྟར་ཁས་བླངས་དམ་ཚིག་སྡོམ་པ་རྣམས། །རང་སྲོག་ལས་ཀྱང་གཅེས་
པར་སྲུང་བར་ཤོག །བླ་མ་ལྷ་ཡི་ཐུགས་རྗེའི་འོད་ཟེར་གྱིས། །བདག་བློ་རྨོངས་
- 306 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ། །
པའི་མུན་པ་ཀུན་བསལ་ཏེ། །ཤིན་ཏུ་དབྱེ་དཀའ་རྡོ་ རྗེའི་ཚིག་དོན་ལ། །འཁྲུལ་
མེད་ངེས་པ་བརྟན་པོ་རྙེད་པར་ཤོག །དེ་ནས་ཚེ་འདིའི་བསམ་སྦྱོར་ཀུན་དོར་
ཏེ། །རྒྱལ་བས་བསྔགས་པའི་དབེན་པའི་ནགས་ཁྲོད་དུ། །ཟབ་ལམ་རིམ་གཉིས་
རྣལ་འབྱོར་ལ་འབད་དེ། །ཟུང་འཇུག་གོ་འཕང་མྱུར་དུ་ཐོབ་པར་ཤོག །
༈ ཨོཾ་སྭསྟི། དངོས་གྲུབ་འབྱུང་གནས་བླ་མ་ལྷག་པའི་ལྷ། །དངོས་གྲུབ་
མཆོག་གྱུར་བདེ་ཆེན་ཡེ་ཤེས་སྐུ། །དངོས་སྒྲུབ་མྱུར་སྟེར་དཔའ་བོ་མཁའ་འགྲོ་
ཡིས། །དངོས་གྲུབ་རྣམ་གཉིས་མྱུར་དུ་འགྲུབ་པར་མཛོད། །རབ་འབྱམས་རྒྱལ་བ་
ཀུན་གྱི་བདེ་ཆེན་ཐུགས། །རྣམ་མང་ཚོན་དང་ཕྲད་པའི་ཤེས་བཞིན་དུ། །རྣམ་མང་
གདུལ་བྱའི་མོས་པའི་དབང་ཉིད་ལས། །རྣམ་མང་རིན་ཆེན་རྡུལ་བརྩེགས་ལྷུན་
པོའི་སྤོར། །རྣམ་མང་ཁང་པ་བརྩེགས་པའི་གཞལ་ཡས་སུ། །དུ་མའི་ཉམས་ལྡན་
སྒྱུ་མའི་རོལ་རྩེད་ཀྱིས། །དྲུག་ཅུ་རྩ་གཉིས་ལྷ་ཡི་འཁོར་ལོ་རུ། །བཞེངས་ནས་བླ་
མེད་རིགས་ལྡན་འཛམ་གླིང་ གི །མངལ་སྐྱེས་ཁམས་དྲུག་ལྡན་ པའི་གདུལ་བྱ་
རྣམས། །བདེ་ཆེན་བདུད་རྩིས་ཚིམ་པར་མཛད་པའི་གནས། །དཔལ་ལྡན་འཁོར་
ལོ་སྡོམ་པའི་དཀྱིལ་འཁོར་གྱི། །གཟུགས་བརྙན་ཐ་མལ་བློ་ལ་སྣང་བྱའི་ཕྱིར། །
རྒྱུད་དང་གྲུབ་ཆེན་རྣམས་ཀྱི་མན་ངག་བཞིན། །ཐིག་བཏབ་ཚོན་གྱིས་མཛེས་པར་
བྱས་ པ་ ལ། །རབ་དཀར་དགེ་བ་གང་ཞིག་ཐོབ་པ་དེས། །ཡང་ཡང་དྲིན་གྱིས་
བསྐྱངས་པའི་མ་རྒན་རྣམས། །སྲིད་པའི་འཆིང་བ་ཀུན་ལས་གྲོལ་གྱུར་ཏེ། །བདེ་
ཆེན་གཞལ་ཡས་ཁང་དུ་ཆུད་གྱུར་ཅིག །མ་རྒྱུད་གཙོ་བོ་འཁོར་ལོ་སྡོམ་པ་ཡི། །
རིམ་གཉིས་བཤད་སྒྲུབ་ཕྱོགས་འདིར་དར་གྱུར་ཏེ། །ཉམ་ཐག་འགྲོ་བ་འདི་ཀུན་
ལམ་འདི་ཡིས། །མྱུར་དུ་སྨིན་ཅིང་གྲོལ་བ་ཉིད་གྱུར་ཅིག །ཚུལ་འདི་སྒྲུབ་ལ་
307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཐོགས་ མེད་ མཐུ་ ལྡན་ པ། །གནས་ གསུམ་ དཔའ་ བོ་ མཁའ་ འགྲོ་ ཐམས་ ཅད་
དང༌། །འཇམ་དགོན་བསྟན་སྲུང་དམ་ཅན་ཚོགས་རྣམས་ཀྱིས། །གཡེལ་བ་མེད་
པར་རྟག་ཏུ་གྲོགས་མཛོད་ཅིག ། །།
༈ ཨོཾ་སྭསྟི། རྒྱལ་ བ་ ཀུན་ གྱི་ ཡབ་ གཅིག་ འཇམ་ པའི་ དབྱངས། །བདུད་
དཔུང་འཇོམས་མཛད་བཅོམ་ལྡན་གཤིན་རྗེ་གཤེད། །འཇམ་དཔལ་ངུར་སྨིག་
གར་མཛད་ཙོང་ཁ་པ། །བླ་མ་ཡི་དམ་དབྱེར་མེད་ལ་ཕྱག་འཚལ། །རབ་འབྱམས་
རྒྱལ་བ་ཀུན་གྱི་ཡེ་ཤེས་ནི། །ཕྱི་ནང་གསང་བའི་གཤིན་རྗེ་འདུལ་བའི་ཕྱིར། །
གཏུམ་ཆེན་ཁྲོ་བོ་ཆེན་པོའི་སྐུར་བསྟན་ཏེ། ཁམས་གསུམ་ཟ་བར་ནུས་པའི་ཞལ་
གདངས་ཤིང་། །བ་སྤུ་དུས་མཐའི་མེ་ཆེན་འབར་བ་ཡིས། །འཁོར་བའི་ཚང་ཚིང་
ཐམས་ཅད་སྲེག་པར་བྱེད། །ཡེ་ཤེས་སྣང་བས་འགྲོ་བློའི་མུན་པ་སེལ། །གསུང་
རབ་ཡན་ལག་དགུ་ནི་ཞལ་དགུ་ནས། །བསྒྲགས་པའི་དབྱངས་ཀྱི་ནམ་མཁའི་
ཁྱོན་བཀང་སྟེ། །བགྲང་ཡས་སྐལ་ལྡན་སྨིན་ཅིང་གྲོལ་བར་མཛད། ཁྱད་ པར་
མངལ་སྐྱེས་ཁམས་དྲུག་ལྡན་པ་ཡི། །བླ་མེད་ཐེག་པའི་ རིགས་ལྡན་གདུལ་བྱ་
རྣམས། །གང་ དུ་ ཡེ་ཤེས་བདུད་ རྩིས་ དབང་ བསྐུར་ནས། །ཐབས་མཁས་ཐེག་
པའི་ལམ་ལ་འཁྲིད་པའི་གནས། །ཡེ་ཤེས་རང་སྣང་གཞལ་ཡས་ཁང་ཆེན་པོའི། །
རྣམ་པ་རྒྱུད་དང་གྲུབ་ཆེན་གཞུང་བཞིན་དུ། །ཐིག་བཏབ་ཚོན་གྱིས་མཛེས་པར་
བྱས་པ་ལ། །རབ་དཀར་ དགེ་བ་ གང་ ཞིག་ཐོབ་པ་དེས། །བདག་ དང་ མཁའ་
མཉམ་འགྲོ་བ་མ་ལུས་པ། །འཇམ་དབྱངས་བླ་མས་དགྱེས་བཞིན་རྗེས་བཟུང་
སྟེ། །གསུང་གི་བདུད་རྩིས་རྟག་ཏུ་འཚོ་བར་ཤོག །འཇམ་མགོན་བླ་མའི་ཐུགས་
ཀྱི་བཅུད་ཕྱུང་བ། །སྐྱེས་བུ་གསུམ་གྱི་ལམ་གྱི་རིམ་པ་དང། ཟབ་ལམ་རིམ་གཉིས་
- 308 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
རྣལ་ འབྱོར་ མཐར་ ཕྱིན་ ཏེ། །ཟུང་ འཇུག་ གོ་ འཕང་ མྱུར་ དུ་ ཐོབ་ གྱུར་ ཅིག །
ཅེས་པ་འདི་ནི་བཀྲ་ཤིས་བསམ་གཏན་གླིང་དུ་བདེ་གསང་འཇིགས་གསུམ་གྱི་
སྒྲུབ་མཆོད་གསར་འཛུགས་སྐབས་དཀྱིལ་ཐང་གསུམ་པོ་གསར་བཞེངས་ཀྱི་ཐིག་
ཚོན་གྱི་ལས་བྱེད་པ་པོ་དགེ་སློང་རིན་ཆེན་དབང་རྒྱལ་གྱིས་སྨོན་ཚིག་འདི་ལྟ་བུ་
ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། ཐུགས་རྗེའི་སྤྱན་རས་སྟོང་གིས་འགྲོ་ཀུན་ལ། །དུས་རྣམས་
རྟག་ཏུ་གཟིགས་པ་ལྷུར་མཛད་པ། །ཐུགས་རྗེའི་གཏེར་ཆེན་སྤྱན་རས་གཟིགས་
མགོན་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །རབ་དཀར་གངས་རིའི་
ཕྲེང་བས་ཡོངས་བསྐོར་བའི། །བྱང་ཕྱོགས་འགྲོ་བ་རྣམས་ཀྱི་མགོན་གཅིག་པུ། །
ཐུགས་ རྗེ་ཆེན་པོ་སྤྲུལ་པའི་སྐུར་ བསྟན་ པ། །འཕགས་མཆོག་ རང་བྱུང་ ཝ་ཏི་
བཟང་པོ་ལ། །དངོས་སུ་བཤམས་དང་ཡིད་ཀྱིས་སྤྲུལ་པ་ཡི། །ཀུན་བཟང་མཆོད་
སྤྲིན་ལྷ་ལམ་ཡོངས་གང་བ། །གང་ སྐུ་མཛེས་བྱེད་སྣ་ལྔའི་འོད་ཟེར་ཅན། །ལྷ་
རྫས་སྙན་ཤལ་དང་བཅས་གུས་པས་འབུལ། །འདི་ལྟར་བགྱིས་པའི་རབ་དཀར་
དགེ་བའི་མཐུས། །བདག་དང་ཕ་མ་རིགས་དྲུག་སེམས་ཅན་རྣམས། །ཚེ་རབས་
ཀུན་ཏུ་ཐུགས་རྗེ་ཆེན་པོ་ཡིས། །རྗེས་བཟུང་དམ་པའི་ཆོས་ལ་སྤྱོད་པར་ཤོག །
ངན་སོང་གནས་སུ་ནམ་ཡང་མི་ལྟུང་ཞིང་། །དལ་འབྱོར་རྟེན་ཐོབ་ཐེག་མཆོག་
བཤེས་གཉེན་གྱིས། །རྗེས་བཟུང་ས་ལམ་རིམ་གྱིས་བགྲོད་བྱས་ཏེ། །ཀུན་མཁྱེན་
རྒྱལ་བའི་ གོ་ འཕང་ མྱུར་ཐོབ་ཤོག །འཇིག་རྟེན་ཁམས་སུ་ནད་ཡམས་མུ་གེ་
སོགས། །མི་མཐུན་རྒུད་པའི་མིང་ཡང་མི་གྲག་ཅིང་། །བདེ་སྐྱིད་རྫོགས་ལྡན་དུས་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཞིན་ འཕེལ་ བ་དང༌། །ཀུན་ ཀྱང་ དགེ་ བའི་ ལས་ ལ་ སྤྱོད་ པར་ཤོག །གནས་
སྐབས་སུ་ཡང་ཚེ་རིང་ནད་མེད་ཅིང་། །བསམ་དོན་ཐམས་ཅད་ཡིད་བཞིན་འགྲུབ་
པ་དང་། །ཆོས་དང་སྲིད་ཀྱི་ལེགས་ཚོགས་མ་ལུས་པ། །གོང་ནས་གོང་དུ་འཕེལ་
བའི་བཀྲ་ཤིས་ཤོག །ཞེས་པ་འདི་ནི་སྐྱིད་གྲོང་རྫོང་བཞུགས་སྡེ་པ་ཆུ་མིག་གྲང་མོ་
བས་འཕགས་མཆོག་རང་བྱུང་རིན་པོ་ཆེར་སྟོང་མཆོད་ཀྱི་ཐོག་སྙན་ཤལ་ལ་འབྲི་
རྒྱུའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །མངྒ་ལཾ། ། །
༈ ན་མོ་གུ་རུ་བཛྲ་དྷ་རཱ་ཡ། རབ་འབྱམས་རྒྱལ་བ་ཀུན་གྱི་ཡེ་ཤེས་ནི། །
གཅིག་བསྡུས་ངུར་སྨིག་གར་གྱིས་རྣམ་རོལ་བ། བཀའ་དྲིན་གསུམ་ལྡན་རྗེ་བཙུན་
བླ་མ་ལ། །ཤུགས་དྲག་གདུང་བའི་དབྱངས་ ཀྱིས་གསོལ་བ་འདེབས། །བཤེས་
གཉེན་དམ་པར་ཡིད་ཆེས་དད་གུས་དང་། །ངེས་འབྱུང་བྱང་སེམས་ཡང་དག་ལྟ་བ་
དང་། །ཟབ་ ལམ་ རིམ་ པ་ གཉིས་ ཀྱི་ རྣལ་ འབྱོར་རྣམས། །ཚེ་ འདིར་ མངོན་ དུ་
འགྱུར་བར་ བྱིན་གྱིས་རློབས། །ལམ་བཟང་དེ་དག་རྒྱུད་ལ་མ་སྐྱེས་བར། །ཚེ་
འདིའི་སྣང་བ་འགག་པར་ཕྱོགས་པ་ན། །ལུས་དང་ལོངས་སྤྱོད་གང་ལའང་མ་
ཆགས་པར། །དག་པའི་ཞིང་དུ་བགྲོད་པར་བྱིན་གྱིས་རློབས། །སྐྱེ་བ་ཕྱི་མར་དལ་
བརྒྱད་ འབྱོར་ བཅུའི་ རྟེན། །ཚངས་ སྤྱོད་ བསླབ་ གསུམ་ ལྡན་ པའི་ དཔལ་ ཐོབ་
ནས། །ཆ་ཚང་ལམ་ལ་སློབ་པ་མཐར་ཕྱིན་ཏེ། །སྐུ་གསུམ་གོ་འཕང་མྱུར་དུ་ཐོབ་
གྱུར་ཅིག། །ཅེས་པ་འདི་ནི་སྒྲུབ་པ་སྙིང་པོར་བྱེད་པའི་རབ་བྱུང་མ་ཆོས་འཕེལ་
སྒྲོལ་མས་བསྐུལ་བའི་ངོར། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །
- 310 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
༈ ཨོཾ་སྭསྟི། རབ་ འབྱམས་ ཞིང་ གི་ རྒྱལ་ བ་ ཐམས་ ཅད་ ལས། །སྙིགས་
དུས་འགྲོ་ལ་ཐུགས་རྗེ་ཆེས་ལྷག་པ། །མི་མཇེད་ཞིང་གི་མགོན་པོ་ཤཱཀྱའི་ཏོག །
ཟླ་མེད་སྟོན་པ་ཐུབ་པའི་དབང་པོར་འདུད། །རྒྱལ་བའི་ཉིན་བྱེད་འོད་ཀྱིས་མ་
བརྫིས་པའི། །བྱང་མཆོག་ བླུན་རྨོངས་ འགྲོ་བའི་ཚོགས་རྣམས་ལ། །རྒྱལ་བའི་
མཛད་པ་སྒྲུབ་མཛད་ཐུགས་རྗེ་ཅན། །འཇམ་མགོན་བླ་མའི་ཞབས་ལ་གསོལ་བ་
འདེབས། །རྣམ་འདྲེན་ ཀུན་ གྱི་ཡེ་ཤེས་ གཅིག་བསྡུས་ནས། །ཐ་མལ་གཟུགས་
ཀྱིས་རྒྱལ་བསྟན་སྤེལ་མཛད་པ། །མ་ནོར་ལམ་སྟོན་དྲིན་ཅན་བླ་མ་ལ། །སྙིང་གི་
ཁོང་ནས་གུས་པས་གསོལ་བ་འདེབས། །མཐའ་མེད་སྲིད་པའི་བཙོན་ཁང་ར་བ་
རུ། །མི་ཤེས་མུན་པའི་སྨག་རུམ་འཐིབས་རྣམས་ལ། །དམ་ཆོས་སྒྲོན་མེ་གསལ་
བར་སྟོན་མཛད་པ། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག །རྒྱལ་
དང་རྒྱལ་སྲས་ཀུན་གྱིས་ཡལ་བོར་བ། །བདག་དང་བདག་འདྲའི་འགྲོ་ལ་བརྩེར་
དགོངས་ནས། །སྐུ་ཡི་སྣང་བ་ནམ་ཡང་མི་ནུབ་པར། །རྟག་ཏུ་བཞུགས་ནས་ཆོས་
འཁོར་བསྐོར་དུ་གསོལ། །མདོར་ན་དེང་ནས་ཚེ་རབས་ཐམས་ཅད་དུ། །མཆོག་
གསུམ་ཀུན་འདུས་དྲིན་ཅན་བླ་མ་ལས། །ལྷག་པའི་རེ་ས་གཞན་དུ་མི་འཚོལ་
བས། །འབྲལ་མེད་རྗེས་བཟུང་ཆོས་ལ་སྤྱོད་པར་ཤོག །ངེས་འབྱུང་བྱང་སེམས་
ཡང་དག་ལྟ་བ་དང་། །ཟབ་ལམ་རིམ་པ་གཉིས་ཀྱི་རྣལ་འབྱོར་ལ། །འཁྲུལ་མེད་
ངེས་པ་བརྟན་པོ་རྙེད་གྱུར་ཏེ། །དེ་དོན་རྩེ་གཅིག་སྒྲུབ་པ་མཐར་ཕྱིན་ཤོག །
གནས་སྐབས་སུ་ཡང་ཚེ་རིང་ནད་མེད་ཅིང་། །ཐོས་བསམ་སྒོམ་སོགས་ཆོས་ལྡན་
བྱ་བ་རྣམས། །ཡར་ངོའི་ཟླ་བ་བཞིན་དུ་འཕེལ་བ་དང་། །འཇིག་རྟེན་བདེ་ལེགས་
ཆེན་པོས་ཁྱབ་གྱུར་ཅིག །ཅེས་པ་འདི་ནི་སྒྲུབ་པ་སྙིང་པོར་མཛད་པའི་བཤེས་
-311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གཉེན་དམ་པ་དགེ་སློང་བློ་བཟང་ཀུན་དགས་རྒྱུན་དུ་ཁ་ཏོན་བྱས་ཆོག་པའི་
ཚིགས་སུ་བཅད་པ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། ། །
༈ ཨོཾ་སྭསྟི། བློ་ཆེན་རྒྱལ་བ་ ཀུན་ གྱི་ བཟང་ པོའི་ ཐུགས། །སྙིགས་དུས་
འགྲོ་ལ་བཤེས་གཉེན་སྐུར་བསྟན་པ། །བཀའ་དྲིན་མཉམ་མེད་འཇམ་དབྱངས་བླ་
མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཞེས་ཤེལ་དཀར་
མཁན་པོ་བློ་བཟང་འཇམ་དབྱངས་ལ་མཚན་བསྟོད་གསོལ་འདེབས་འདི་ལྟ་བུ་
ཞིག་དགོས་ཞེས་ཤེལ་དཀར་དྲུང་ཆེན་ཟུར་པ་རབ་འབྱམས་པ་བློ་བཟང་བསྟན་
པས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །
༈ ཨོཾ་སྭསྟི། རབ་ འབྱམས་ རྒྱལ་ བ་ ཀུན་ གྱི་ བྱིན་ རླབས་ དང༌། །ལུང་
རྟོགས་དམ་ཆོས་ཀུན་གྱི་བདེན་པ་དང་། །ཕྱོགས་བཅུའི་རྒྱལ་སྲས་ཀུན་གྱི་ཐུགས་
བསྐྱེད་མཐུས། །བདག་གི་སྨོན་པའི་གནས་འདི་འགྲུབ་གྱུར་ཅིག །མགོན་མེད་
སྙིགས་དུས་འགྲོ་བའི་ཚོགས་རྣམས་ལ། །རྒྱལ་བ་ཀུན་ལས་ཐུགས་རྗེ་ཆེས་ལྷག་
པ། ། འཕགས་པ་སྤྱན་རས་གཟིགས་དབང་ཐུགས་རྗེ་ཅན། །འཁོར་དང་བཅས་
པ་བདག་ལ་དགོངས་སུ་གསོལ། །དངོས་བཤམ་ཡིད་སྤྲུལ་མཆོད་སྤྲིན་རྒྱ་མཚོ་
དང༌། །རབ་དཀར་ལྷ་ རྫས་སྙན་ཤལ་འདི་འབུལ་གྱི། །ཐུགས་རྗེས་གཟིགས་ལ་
རྩེ་གཅིག་དད་ལྡན་མ། །པད་དཀར་མེ་ཏོག་ཐུགས་རྗེས་བཟུང་དུ་གསོལ། །དག་
པའི་ཞིང་དུ་རྫུས་ཏེ་སྐྱེ་བའམ། །དལ་བརྒྱད་འབྱོར་བཅུས་བརྒྱན་པའི་རྟེན་བཟུང་
སྟེ། །རྩེ་ གཅིག་ དམ་ཆོས་ཚུལ་བཞིན་ལེགས་སྤྱད་ནས། །ས་ལ་རྫོགས་ཏེ་ཀུན་
- 312 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ། །
མཁྱེན་ཐོབ་གྱུར་ཅིག །ཅེས་པ་འཇམ་མགོན་བསྟན་ལ་མི་ཕྱེད་པའི་དད་པ་ཅན་
ལྷ་ལྕམ་པད་དཀར་མེ་ཏོག་གཤེགས་པའི་དགོངས་རྫོགས་སུ་འཕགས་མཆོག་རང་
བྱུང་ཝ་ཏི་བཟང་པོར་སྟོང་མཆོད་འབུལ་བའི་ཚེ་སྙན་ཤལ་གྱི་ངོས་ལ་སྨོན་ཚིག་ཏུ་
བཀོད་པ་འདི་ཡང་དགེ་སློང་ཡེ་ཤེས་རྒྱལ་མཚན་གྱིས་འཕགས་མཆོག་རང་བྱུང་
རིན་པོ་ཆེའི་སྐུ་མདུན་དུ་སྦྱར་བའོ། །
༈ ན་མོ་གུ་རུ་དེ་ ཝ་ཌཱ་ཀི་ ཡ། མགོན་མཆོག་གསུམ་མ་ལུས་འདུས་པའི་
སྐུ། །ཕ་རྗེ་བཙུན་བླ་མ་ཐུགས་རྗེ་ཅན། །མི་བདག་སྙིང་པདྨོའི་དབུས་བཞུགས་
ལ། །དགྲ་བདག་འཛིན་ཐུལ་བར་བྱིན་གྱིས་རློབས། །སྔོན་ཐོག་མ་མེད་ནས་སྙིང་
དབུས་ སུ། །གདོན་ བདག་ འཛིན་ འགོང་ པོ་ ཚང་ བཅས་ ནས། །བདག་ ཁམས་
གསུམ་ འཁོར་ བར་ སྡུག་ ཐག་ བཅད། །གདོན་ འདི་ ཉིད་ ཐུལ་ བར་ བྱིན་ གྱིས་
རློབས། །དུས་ད་རེས་དལ་འབྱོར་ཐོབ་ལགས་ ཀྱང་། །སེམས་སྣང་ཤས་གདོན་
གྱིས་བསླུས་བསླུས་ནས། །སྔར་དོན་མེད་ལས་ལ་མི་ཚེ་ཟད། །ད་བདག་འཛིན་
འདུལ་བར་བྱིན་གྱིས་རློབས། །བཀའ་མདོ་རྒྱུད་དགོངས་འགྲེལ་མ་ལུས་པའི། །
དོན་སྙིང་པོ་གཅིག་ཏུ་བསྡུས་པའི་ཆོས། །ལམ་ཐབས་ཤེས་སྤྱོད་ཀྱི་རྣལ་འབྱོར་
གྱིས། །བདག་ གཅེས་ འཛིན་ ཐུལ་ བར་ བྱིན་ གྱིས་རློབས། །ཚེ་ བློས་ བཏང་ ཞེ་
བཅད་དྲག་པོ་ཡིས། །གནས་མི་མེད་ལུང་སྟོང་ གཉན་ཁྲོད་དུ། །ཆོས་སྟོང་ཉིད་
སྙིང་རྗེའི་མཚོན་རྣོན་གྱིས། །གདོན་བདག་འཛིན་འདུལ་བར་བྱིན་གྱིས་རློབས། །
སྤྱིར་ཁམས་གསུམ་འཁོར་བར་ཞེན་ལོག་དང་། །སྒོས་ལུས་དང་ལོངས་སྤྱོད་གང་
ལ་ཡང་། །ཡིད་ཆགས་མེད་གཏོང་བའི་སྙིང་སྟོབས་ཀྱིས། །ལུས་མཆོད་སྦྱིན་ནུས་
པར་བྱིན་གྱིས་རློབས། །མཐོ་སྲིད་རྩེ་ནས་བཟུང་དམྱལ་བའི་བར། །མ་འགྲོ་དྲུག་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སེམས་ཅན་ཐམས་ཅད་ལ། །ལུས་ཤ་ཁྲག་ཕུང་པོ་འདི་བྱིན་པས། །མ་འགྲོ་ཀུན་
གྲོལ་བར་བྱིན་གྱིས་རློབས། །གནས་སྤྲོས་པས་དབེན་པའི་དུར་ཁྲོད་དུ། །ཆོས་
རྟེན་འབྱུང་སྐྱེ་མེད་ ཕཊསྒྲ་སྒྲོག །ལམ་ཟུང་འཇུག་དབུ་མའི་ལྟ་བ་ཡིས། །བློ་
འཁྲུལ་སྣང་དག་པར་བྱིན་གྱིས་རློབས། །ཡོངས་སྔོན་བྱོན་དམ་པའི་སྒྲུབ་གནས་
སུ། །རང་གཅེས་འཛིན་འཁྲི་བ་ཀུན་བཅད་དེ། །བྱམས་སྙིང་རྗེ་བྱང་སེམས་སྤྱོད་
པ་ཡིས། །མ་འགྲོ་ཀུན་སྒྲོལ་བར་བྱིན་གྱིས་རློབས། །གནས་དབེན་པའི་ནགས་
ཚལ་ ཉམས་དགའ་ བར། །བློ་ བྱིང་རྒོད་རྨུགས་ པའི་ སྐྱོན་བཅད་དེ། །སྒོམ་བདེ་
གསལ་ མི་ རྟོག་ ཏིང་ འཛིན་ གྱིས། །དོན་ གནས་ ལུགས་ མཐོང་ བར་ བྱིན་ གྱིས་
རློབས། །ནང་བདག་འཛིན་འགོང་པོ་བཏུལ་བའི་ལྷོངས། །ཕྱི་ལྷ་འདྲེའི་ཆོ་འཕྲུལ་
ཅི་བྱུང་ཡང་། །དབྱིངས་སྤྲོས་བྲལ་ངང་དུ་ཐག་ཆོད་དེ། །བདུད་རང་སར་ཞི་བར་
བྱིན་གྱིས་རློབས། །གཞི་བདེན་ གཉིས་ཟུང་འཇུག་ངོ་ འཕྲོད་དེ། །ལམ་ ཐབས་
ཤེས་ཟུང་འཇུག་བསྒོམས་པའི་མཐུས། །དཔལ་སྐུ་གསུམ་ལྷུན་གྲུབ་འབྲས་བུའི་
མཆོག །དུས་མྱུར་དུ་ཐོབ་པར་བྱིན་གྱིས་རློབས། །ཞེས་ཐབས་ཤེས་སྤྱོད་ཀྱི་སྙིང་
པོའི་ རྣལ་ འབྱོར་ དང་ མཐུན་ པའི་ གསོལ་ འདེབས་ བདག་ འཛིན་ གདོན་ ཆེན་
འཇོམས་པའི་རིག་སྔགས་ཞེས་བྱ་བ་འདི་ནི། ཆོས་ཚུལ་འདི་ལ་སྙིང་ནས་མོས་པ་
སེར་སྨད་པ་དགེ་སློང་སྐལ་བཟང་ལྷུན་གྲུབ་དང་དགེ་སློང་རིན་ཆེན་དར་རྒྱས་
གཉིས་ཀྱིས་ནན་ཆེན་པོས་ཡང་དང་ཡང་དུ་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་
འགྲོ་ཀུན་བདུད་བཞིའི་གཡུལ་ལས་རྒྱལ་བར་གྱུར་ཅིག །
- 314 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
༈ ན་མོ་གུ་རུ་མུ་ནི་ཨིནྡྲ་ཡ། འདིར་དལ་བའི་རྟེན་ལ་སྙིང་པོ་བླང་བའི་
ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ཀློག་པ་དང་ཁ་ཏོན་དུ་བྱ་བར་
འདོད་པས་ཐོག་མར་སྟོན་པ་ཐུབ་པའི་དབང་པོ་ལ་གསོལ་བ་གདབ་པ་ནི། རང་
གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེག་
པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་པད་ཟླ་ཉི་མའི་
དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་
རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། དབུ་གཙུག་ཏོར་དང་ལྡན་པ།
ཞལ་གཅིག་ཕྱག་གཉིས་གཡས་ས་གནོན་དང་གཡོན་མཉམ་བཞག་གི་སྟེང་ན་
བདུད་ རྩིས་ གང་ བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨིག་ གི་
མདོག་ ཅན་ གསོལ་བ། མཚན་ དཔེས་ བརྒྱན་ པའི་ དྭངས་ གསལ་ འོད་ ཀྱི་ རང་
བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་གཉིས་རྡོ་རྗེ་
སྐྱིལ་ཀྲུང་གིས་བཞུགས་པ། མཛོད་སྤུ་དང་ཕྱག་ཞབས་ཀྱི་མཐིལ་ལ་སོགས་པའི་
སྐུའི་ ཆ་ ཐམས་ ཅད་ ལས་ འོད་ ཟེར་ འཕྲོས། ཕྱོགས་ བཅུའི་ ཞིང་ རབ་ འབྱམས་
ཐམས་ཅད་ན་བཞུགས་པའི་རྒྱལ་བ་སྲས་དང་བཅས་པ་རྣམས་ ཀྱི་ཐུགས་ རྗེ་
བསྐུལ། འོད་ཟེར་རིགས་དྲུག་གི་སེམས་ཅན་གྱི་གྲངས་དང་མཉམ་པ་སྤྲོས་ཏེ་སོ་
སོའི་སྡུག་བསྔལ་རྣམས་ཞི་བར་བྱས་ནས་ཕན་བདེ་ལ་བཀོད། འཇིག་རྟེན་འདིས་
གཙོས་མ་དག་པའི་འཇིག་རྟེན་ཐམས་ཅད་སྦྱངས། གནས་འདི་ལག་མཐིལ་ལྟར་
འཁོད་སྙོམས་ཤིང་མཆོད་པའི་བྱེ་བྲག་བསམ་གྱིས་མི་ཁྱབ་པས་གང་བ་ཞིག་ཏུ་
གྱུར། ཕྱོགས་ བཅུའི་ རྒྱལ་ བ་ སྲས་ བཅས་ སྤྱན་དྲངས་ཏེ་ཐུབ་ པའི་ དབང་ པོའི་
མཐའ་སྐོར་དུ་པདྨའི་གདན་ལ་བཞུགས་པ་ཤེར་ཕྱིན་གྱི་མདོའི་གླེང་གཞི་ལས་
-315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འབྱུང་བ་ལྟར་བསམ་ལ། རབ་འབྱམས་གསུང་རབ་ཀུན་ལ་བལྟ་བའི་མིག །སྐལ་
བཟང་ཐར་པར་བགྲོད་པའི་འཇུག་ངོགས་མཆོག །བརྩེ་བས་བསྐྱོང་བའི་ཐབས་
མཁས་ མཛད་ པ་ ཡིས། །གསལ་ མཛད་ བཤེས་ གཉེན་ རྣམས་ ལ་ གུས་ ཕྱག་
འཚལ། །མཁའ་མཉམ་འགྲོ་ལ་མཁྱེན་བརྩེས་རབ་དགོངས་ནས། །གྲངས་མེད་
གསུམ་དུ་ཚོགས་གཉིས་རབ་རྫོགས་ཤིང་། །སྟོང་གསུམ་མི་མཇེད་ཞིང་གི་དཔལ་
གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །རྒྱ་ཆེན་སྤྱོད་པའི་བརྒྱུད་
ལ་ཕྱག་འཚལ་ལོ། །ཟབ་མོ་ལྟ་བའི་བརྒྱུད་ལ་ཕྱག་འཚལ་ལོ། །ཉམས་ལེན་བྱིན་
རླབས་བརྒྱུད་ལ་ཕྱག་འཚལ་ལོ། །བརྒྱུད་པའི་བླ་མ་རྣམས་ལ་ཕྱག་འཚལ་ལོ། །
ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་
པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །ཇི་སྙེད་སུ་དག་ཅེས་
པ་ནས་ཕྱིར་བསྔོའི་བར་ཡན་ལག་བདུན་པ་དམིགས་པ་དང་བཅས་དལ་བུས་
འདོན། དེ་ནས་མཎྜལ་ཕུལ་ཏེ། བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་
བཤེས་གཉེན་ལ་མ་གུས་པ་ནས་བཟུང་སྟེ་བདག་གཉིས་སུ་མཚན་པར་འཛིན་
པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། བཤེས་གཉེན་ལ་
གུས་པ་སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་།
རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ།
ཞེས་དོན་ཆེན་པོ་གསུམ་གྱི་སྒོ་ནས་གསོལ་འདེབས་ཤུགས་དྲག་ཏུ་བྱ། དེ་ནས་
ཚོགས་ཞིང་རྣམས་འོད་དུ་ཞུ་ནས་ཐུབ་པའི་དབང་པོ་ལ་ཐིམ། ཐུབ་པའི་དབང་པོ་
རང་ལ་ཐིམ་པས་རང་ཐུབ་དབང་དུ་གྱུར་པའི་མོས་པ་བྱའོ། །དེ་ནས། ཨོཾ་སམྦྷ་ར་
སམྦྷ་ར་བི་མ་ན་ས་ར་མཧཱ་ཛ་བ་ཧཱུྃ། ཨོཾ་སྨ་ར་སྨ་ར་བི་མ་ན་སྐ་ར་མཧཱ་ཛ་བ་ཧཱུྃ།
- 316 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
ཞེས་པའི་འགྱུར་སྔགས་མང་དུ་འདོན། དེ་ནས། སངས་རྒྱས་ཆོས་དང་ཚོགས་ཀྱི་
མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་
སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་ལན་གསུམ་གྱིས་སྐྱབས་འགྲོ་སེམས་བསྐྱེད་བྱ། དེ་ནས། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་
ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །
སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་
པར་གྱུར་ཅིག །མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་
པར་རྫོགས་པའི་སངས་རྒྱསཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་
ཕྱིར་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་བཟུང་བར་བྱ། བཅང་
བར་ བྱ། བཀླག་ པར་ བྱ། ཁ་ ཏོན་ དུ་ བྱའོ་ སྙམ་ དུ་ ཁྱད་ པར་ གྱི་ སེམས་བསྐྱེད་
ཤུགས་དྲག་ཏུ་བྱ། དེ་ནས། ནམ་མཁའི་མཐས་གཏུགས་འཇིག་རྟེན་ཐམས་ཅད་
ན། །ལྷ་ ཀླུ་ གནོད་ སྦྱིན་ དྲི་ཟ་ ལྷ་མ་ཡིན། །གྲུལ་བུམ་མི་འམ་ཅི་དང༌ ལྟོ་འཕྱེ་
སོགས། །རྫུ་འཕྲུལ་ཡིད་ལྡན་ཐམས་ཅད་འདིར་གཤེགས་ཤིག །བསྐལ་པ་སྟོང་
དུ་ཐོས་པར་ རབ་དཀའ་ཞིང་། །གང་ཞིག་ཐོས་ན་གཏན་དུ་བདེ་བྱེད་པ། །བདེ་
གཤེགས་གསུང་སྙན་བདུད་རྩི་ཆོས་ཀྱི་སྒྲ། །བདག་གིས་བྱིན་གྱིས་དད་ཅིང་གུས་
པས་ཉོན། །ཅེས་བརྗོད་ལ་སྤྱིར་སེམས་ཅན་ཐམས་ཅད་དང་། །ལྷག་པར་ལྷ་ཀླུ་
མཐུ་བོ་ཆེ་ལ་སོགས་པ་རྣམས་ལ་ཆོས་ཀྱི་སྦྱིན་པ་བྱ་བར་བསམས་ནས་ཚིག་འབྲུ་
གསལ་བར་ཀློག་པ་དང་ཁ་ཏོན་དུ་བྱའོ། །མཇུག་ཏུ། ཆོས་བཤད་པ་ལས་བྱུང་བ་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཡི། །དགེ་བ་བདག་གིས་གང་བསགས་པ། །དེས་ནི་འཇིག་རྟེན་མ་ལུས་པ། །
བདེ་གཤེགས་ཤེས་རབ་ཐོབ་པར་ཤོག །ཅེས་སོགས་བསྔོ་བ་དང་སྨོན་ལམ་རྒྱ་
ཆེན་བྱས་ཏེ། འབྱུང་པོ་གང་དག་ཕྱོགས་འདིར་ལྷགས་གྱུར་ཏེ། །སའམ་འོན་ཏེ་
བར་སྣང་ འཁོར་བ་དག །སྐྱེ་ དགུ་ ཀུན་ལ་རྟག་ཏུ་བྱམས་བྱེད་ཤོག །ཉིན་དང་
མཚན་དུ་ཆོས་ལ་སྤྱོད་གྱུར་ཅིག །ཅེས་བརྗོད་པས་རྒྱུད་སྨིན་ཅིང་གྲོལ་ནས་སོ་
སོའི་གནས་སུ་སོང་བར་བསམ་མོ། །ཡང་ཤིང་རྟ་ཆེན་པོ་རྣམས་ཀྱི་གཞུང་ལ་ཐོས་
བསམ་སྒོམ་གསུམ་བྱེད་པའི་ཚེ། ཤིང་རྟ་ཆེན་པོ་དེ་དང་དེ་དག་ལ་གསོལ་བ་
གདབ་པ་ནི་ཚོགས་ཞིང་གཙོ་བོ་ཐུབ་པའི་དབང་པོ་གོང་ལྟར་གསལ་བཏབ་ལ།
དེའི་གཡས་གཡོན་དུ་བྱམས་འཇམ་དབྱངས་ཀླུ་སྒྲུབ་ཐོགས་མེད་སོགས་རྒྱ་ཆེན་
སྤྱོད་བརྒྱུད། ཟབ་མོ་ལྟ་བརྒྱུད། ཉམས་ལེན་བྱིན་རླབས་བརྒྱུད་པའི་བླ་མ་ཐམས་
ཅད་དང་། ཁྱད་པར་ཤིང་རྟ་ཆེན་པོ་གང་དང་གང་གི་གཞུང་ལ་ཐོས་བསམ་སྒོམ་
གསུམ་བྱ་བ་དེའི་ཚེ་གཞུང་དེ་དང་དེ་མཛད་པ་པོ་དེ་དག་གསལ་གདབ་དགོས་
པས། དེའི་ཚུལ་ནི་འཕགས་པ་ཀླུ་སྒྲུབ་སྐུ་ལ་ཆོས་གོས་གསུམ་གསོལ་ཞིང་དབུའི་
གཙུག་ཏོར་ འཕགས་པ་སོགས་མཚན་བཟང་དང་ལྡན་པ། ཕྱག་གཉིས་ཐུགས་
ཀར་ ཆོས་ འཁོར་ གྱི་ ཕྱག་ རྒྱ་ མཛད་ པ། འཕགས་ པ་ ཐོགས་མེད། ཨཱརྱ་དེ་བ།
ལེགས་ལྡན་འབྱེད། སློབ་དཔོན་དབྱིག་གཉེན། ཕྱོགས་གླང་། ཆོས་གྲགས། སེང་
གེ་བཟང་པོ། ཞི་བ་འཚོ། ཀ་མ་ལ་ཤཱི་ལ། གསེར་གླིང་པ་རྣམས་སྐུ་ལ་ཆོས་གོས་
གསུམ་དང༌། དབུ་ལ་པཎ་ཞྭ་སྣ་རིང་གསོལ་བ། ཕྱག་གཡས་ཆོས་འཆད་དང༌།
གཡོན་མཉམ་བཞག་གི་སྟེང་ན་རང་རང་གི་མཛད་པའི་གཞུང་ཁ་ཏོན་དུ་བྱ་རྒྱུ་དེ་
བསྣམས་པར་བསྒོམ། མགོན་པོ་ཞི་བ་ལྷ་སྐུ་ལ་ཆོས་གོས་རྣམ་གསུམ་དང་། དབུ་
- 318 -



རྗེ་བཙུན་བླ་མ་ངག་དབང་བྱམས་པ་སོགས་ལ་གསོལ་འདེབས་སྨོན་ཚིག་དང་བཅས་པ།
ལ་པཎ་ཞྭ་གསོལ་ཞིང་། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་དེ་
ཨུཏྤ་ལའི་ཡུ་བ་བཟུང་བའི་མེ་ཏོག་སྐུ་དཔུང་གཡས་གཡོན་གྱི་ཐད་ཁ་བྱེ་བའི་སྟེང་
དུ་རལ་གྲི་དང་གླེགས་བམ་བསྣམས་པ། དཔལ་ཨ་ཏི་ཤ་སྐུ་ལ་ཆོས་གོས་རྣམ་
གསུམ་དང་། དབུ་ལ་པཎ་ཞྭ་གསོལ་བ། ཕྱག་གཉིས་ཐུགས་ཀར་ཆོས་འཁོར་གྱི་
ཕྱག་རྒྱ་མཛད་ཅིང་དབུ་གཡས་ཕྱོགས་སུ་ཅུང་ཟད་འགྱིང་བ། གཡོན་དུ་འབྲལ་
སྤང་མཆོད་རྟེན་དང་བཅས་པ། རྒྱལ་བ་ཙོང་ཁ་པ་ཆེན་པོ་ནི་སྐུའི་རྣམ་པ་ཡོངས་
སུ་ གྲགས་པ་ལྟར་ རོ། །སྤྱིར་ བླ་མ་རྣམས་ཀྱི་སྐུའི་རྣམ་པ་དང་ ཕྱག་ སྟབས་སྣ་
ཚོགས་ སྣང་ སྟེ། སྐྱབས་ སྦྱིན་ དང་། མཉམ་ བཞག་ དང༌། མཆོག་ སྦྱིན་ སོགས་
གདུལ་བྱ་རང་རང་གི་མོས་བློ་དང་བསྟུན་ནས་གང་བསྒོམས་ཀྱང་ཆོག་ལ། འདིར་
ནི་ཤིང་རྟ་ཆེན་པོ་དེ་དག་གི་གཞུང་ལ་སྦྱོང་བའི་ཚེ་གཞུང་དོན་མྱུར་དུ་རྟོགས་པ་
སོགས་ཀྱི་ཕྱིར་སྐུའི་རྣམ་པ་གོང་དུ་བཤད་པ་ལྟར་བསྒོམ་མོ། །དེ་ལྟར་བསྒོམས་
ནས་ཡན་ལག་བདུན་པ་མཎྜལ་དང་བཅས་པ་འབུལ་བ་དང་། གསོལ་བ་གདབ་
པ་དང་། ཚོགས་ཞིང་རང་ལ་བསྟིམ་པ་དང་། གཞུང་ཀློག་པ་དང་
། ཁ་ཏོན་དུ་བྱ་
བའི་ཆོ་ག་ནི་སྔར་བཤད་པ་ལྟར་བྱའོ། །ཞེས་པ་འདི་ནི་སེ་ར་བ་དགེ་སློང་ཚེ་དབང་
རྒྱ་མཚོས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་
རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་ཐུབ་
པའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག ། ། །
- 319 -



༄༅། །བཀའ་གདམས་གླེགས་བམ་གྱི་སྙིང་པོའི་མན་ངག་
བདུད་རྩིའི་བུམ་བཟང་ཞེས་བྱ་བ་བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། རབ་འབྱམས་རྣམ་འདྲེན་ རྒྱུ་ སྐར་ ཀུན་ གྱི་
དབུས། །རྨད་བྱུང་སྙིང་སྟོབས་ཆ་ཤས་ཡོངས་རྫོགས་ཤིང༌། །ཐུགས་རྗེའི་མཚན་
མས་ལྷག་པར་མཛེས་གྱུར་པ། །ཟླ་མེད་སྟོན་པ་འོད་དཀར་ཅན་དེར་འདུད། །
སྟོན་པ་མཆོག་དེའི་རྗེས་སུ་ཞུགས་གྱུར་ཀྱང་། །བློ་མིག་ཟུམ་པས་མཚན་དཔེའི་སྐུ་
མ་མཐོང་། །ཚུལ་ཁྲིམས་རྐང་པ་ཉམས་པས་བགྲོད་མ་ནུས། །ཉམ་ཐག་བདག་
ཅག་ཐུགས་ རྗེས་བསྐྱང་དུ་གསོལ། །རྒྱལ་བའི་རྒྱལ་ཚབ་མི་ཕམ་ཆོས་ཀྱི་རྗེ། །
ཐོགས་མེད་སྐུ་མཆེད་གྲོལ་སྡེ་རྣམ་གཉིས་སོགས། །རྒྱ་ཆེན་སྤྱོད་བརྒྱུད་བླ་མའི་
ཚོགས་རྣམས་ཀྱིས། །བདག་གི་ཤེས་རྒྱུད་བྱིན་གྱིས་བརླབ་ཏུ་གསོལ། །རྒྱལ་བའི་
མཁྱེན་རབ་ཀུན་བསྡུས་འཇམ་པའི་དབྱངས། །འཕགས་པ་ཀླུ་སྒྲུབ་ཟླ་བ་གྲགས་
པ་སོགས། །ཟབ་མོ་ལྟ་བརྒྱུད་བླ་མའི་ཚོགས་རྣམས་ཀྱིས། །བདག་ལ་དབུ་མའི་
ལམ་བཟང་སྩལ་དུ་གསོལ། ཁྱབ་བདག་རྡོ་རྗེ་འཆང་དང་གསང་བའི་བདག །ས་
ར་ཧ་དང་ཏེ་ལོ་ནཱ་རོ་སོགས། །བྱིན་རླབས་བརྒྱུད་པའི་བླ་མ་མཆོག་རྣམས་ཀྱིས། །
བདག་གི་སེམས་རྒྱུད་བྱིན་གྱིས་བརླབ་ཏུ་གསོལ། །རྒྱལ་བ་རིན་ཆེན་སྙིང་པོའི་
སྤྱན་སྔ་རུ། །རྒྱལ་བའི་མྱུ་གུ་སེམས་མཆོག་ལེགས་བཟུང་ནས། །རྒྱལ་སྲས་སྤྱོད་
པ་རྒྱ་མཚོའི་མཐར་སོན་པ། །རྒྱལ་བ་དྲི་མ་མེད་ལ་གསོལ་བ་འདེབས། །ཐེག་
མཆོག་གསུང་རབ་རྒྱ་མཚོའི་སྙིང་པོའི་བཅུད། །ཐེག་མཆོག་བདུད་རྩི་བླངས་ནས་
- 320 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
རྒྱ་བོད་ཀྱི། །ཐེག་མཆོག་སྐལ་ལྡན་མ་ལུས་ཚིམ་མཛད་པ། །ཐེག་མཆོག་ཤིང་རྟའི་
སྲོལ་འབྱེད་དེ་ལ་འདུད། །ཐུབ་བསྟན་སྤེལ་ཕྱིར་རྒྱ་བོད་ཐམས་ཅད་དུ། །ཐུབ་
དབང་གཉིས་པ་ལྟ་བུའི་མཛད་པ་ཡིས། །ཐུབ་པའི་བསྟན་པ་འཛིན་ལ་ཟླ་བྲལ་
བ། །ཐུབ་དབང་བསྟན་པའི་སྒྲོན་མེ་དེ་ལ་འདུད། །ལྷག་པར་བྱང་ཕྱོགས་ ཉམ་
ཐག་འགྲོ་བ་རྣམས། །རིན་ཆེན་སེམས་ཀྱི་བདུད་རྩིས་གསོ་མཛད་པ། །རྒྱལ་བས་
ལུང་བསྟན་བརྙེས་པའི་སེམས་དཔའ་ཆེ། །མར་མེ་མཛད་པའི་ཞབས་ལ་གསོལ་
བ་འདེབས། །རབ་འབྱམས་རྒྱལ་བ་སྲས་བཅས་མ་ལུས་པ། །རབ་དཀར་གངས་
རིས་བསྐོར་བའི་ཡུལ་ལྗོངས་འདིའི། །རབ་རྨོངས་འགྲོ་ལ་ཐུགས་བརྩེས་མ་བཟོད་
ནས། །རབ་དྭངས་ཤེལ་གྱི་ཁྱེའུར་སྤྲུལ་ལ་འདུད། །ཟླ་མེད་སྟོན་པ་ཐུགས་རྗེ་ཅན་
དེས་ཀྱང་། །འདུལ་བར་མ་ནུས་བྱང་ཕྱོགས་འགྲོ་རྣམས་ལ། །ལྷག་པར་བརྩེ་བའི་
མགོན་པོ་ཐུགས་རྗེ་ཅན། །རྗེ་བཙུན་པད་དཀར་འཛིན་ལ་གསོལ་བ་འདེབས། །
མཁའ་ཁྱབ་འགྲོ་འདིའི་ཕན་བདེ་མ་ལུས་པ། །གང་གི་མཐུ་ལ་ངེས་པར་རག་ལས་
པ། །རྒྱལ་བ་རྒྱ་མཚོའི་འབྱུང་གནས་གཅིག་པུ་ཞེས། །རྒྱལ་བ་ཀུན་གྱིས་བསྔགས་
པ་དེ་ལ་འདུད། །བསམ་གྱིས་མི་ཁྱབ་ཐབས་མཁས་སྤྲུལ་པ་ཡིས། །མགོན་པོ་
མར་མེ་མཛད་དཔལ་སྤྱན་དྲངས་ནས། །བོད་ཡུལ་རྨོངས་པའི་མུན་པ་སེལ་མཛད་
པ། །བཤེས་གཉེན་སྟོན་པའི་ཞབས་ལ་གསོལ་བ་འདེབས། །མར་མེ་མཛད་དང་
རྒྱལ་བའི་འབྱུང་གནས་ཀྱི། །རྣམ་ཐར་ཟབ་གསང་ སྙན་བརྒྱུད་འཛིན་པ་ལ། །
རླབས་ཆེན་སྨོན་ལམ་རྒྱ་མཚོའི་མཐུ་སྒྲུབ་པ། །ལེགས་པའི་ཤེས་རབ་ཞབས་ལ་
གསོལ་བ་འདེབས། །རྣམ་དག་ངེས་འབྱུང་ ཁྲིམས་ ཀྱི་སྐྱེད་ཚལ་དུ། །རིན་ཆེན་
སེམས་ཀྱི་འདབ་སྟོང་བཞད་པ་ལས། །རྒྱ་ཆེན་སྤྱོད་པའི་བདུད་རྩིས་སྐལ་ལྡན་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཀུན། །ཚིམ་མཛད་ རིན་ཆེན་ གསལ་ ལ་ གསོལ་ བ་ འདེབས། །བཀའ་ གདམས་
སྙན་ བརྒྱུད་ཡིད་བཞིན་ནོར་བུ་མཆོག །ཕུལ་བྱུང་ སྒྲུབ་ པའི་ རྒྱལ་མཚན་རྩེར་
བཀོད་དེ། །རང་ གཞན་དོན་གཉིས་ལྷུན་གྱིས་གྲུབ་མཛད་པ། །གཞོན་ནུ་རྒྱལ་
མཚན་ཞབས་ལ་གསོལ་བ་འདེབས། །སྐྱེས་རབས་མང་པོར་གོམས་པའི་མཐུ་
གྲུབ་པས། །གཞོན་ནུ་ཉིད་ནས་ལྷག་པའི་ལྷ་རྣམས་ཀྱིས། །བྱིན་གྱིས་བརླབས་
པས་གདམས་ངག་ གཏེར་ གྱུར་པ། །སྤྱན་སྔ་ ཚུལ་ ཁྲིམས་འབར་ ལ་ གསོལ་བ་
འདེབས། །གསུང་ རབ་ ཀུན་ ལ་ མཁྱེན་ པའི་ སྣང་ བ་ ཤར། །བདག་ གཞན་
མཉམ་བརྗེའི་རྡོ་རྗེས་བདག་ལྟ་བཅོམ། །བདག་པས་གཞན་ཅེས་འབྱོངས་པའི་
འཆད་ ཁ་སོགས། །བཀའ་གདམས་བླ་མ་རྣམས་ལ་གསོལ་བ་འདེབས། །རྒྱལ་
སྲས་བརྩེ་ལྡན་ཀུན་གྱི་ནང་ན་རྒྱལ་སྲས་སྙིང་སྟོབས་ཅན་ཞེས་རབ་འབྱམས་
ཕྱོགས་བཅུའི་ཞིང་ན་སྙན་པར་གྲགས། །ཡོན་ཏན་མཐའ་དག་རབ་ཏུ་རྫོགས་ཀྱང་
ཡོན་ཏན་འཚོལ་ཕྱིར་ཉིད་ཀྱི་སྐུ་དང་སྲོག་ཀྱང་འཕངས་མེད་གཏོང་བར་མཛད། །
རྒྱལ་བའི་གོ་འཕང་རབ་ཏུ་བརྙེས་ཀྱང་རྒྱལ་སྲས་གཞོན་ནུའི་ཚུལ་གྱིས་སྙིགས་
དུས་འགྲོ་ལ་མ་ནོར་ལམ་བཟང་སྟོན། །ཐུབ་དབང་བསྟན་པ་སྤེལ་ལ་ཐུབ་དབང་
གཉིས་པ་ལྟ་བུར་རབ་གྲགས་འཇམ་མགོན་ཐུགས་རྗེ་ཅན་ལ་སྙིང་ནས་འདུད། །
བཀའ་ དང་ དགོངས་ འགྲེལ་ བསྟན་ བཅོས་ མ་ ལུས་ པ། །སྐལ་ ལྡན་ གཅིག་ གི་
ཉམས་ལེན་རིམ་པ་རུ། །བསྡུས་ནས་འདོམས་མཛད་དྲིན་ཅན་བླ་མ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །སྲིད་དང་ཞི་བའི་ལེགས་ཚོགས་མ་
ལུས་པ། །གང་གི་མཐུ་ལ་ངེས་པར་རག་ལས་པ། །མ་ནོར་ལམ་བཟང་སྟོན་པའི་
དགེ་བའི་ བཤེས། །ཚུལ་བཞིན་བསྟེན་པར་ནུས་ པར་ བྱིན་གྱིས་རློབས། །ཉིན་
- 322 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
གཅིག་འཇིགས་སར་འགྲོ་བའི་སྐྱེལ་མ་ཡང་། །བློ་གཏད་ཐུབ་བམ་མི་ཐུབ་བརྟག་
དགོས་ན། །བྱང་ཆུབ་སྙིང་པོར་འགྲོད་པའི་ ལམ་སྟོན་ནི། །གང་ཡང་རུང་བས་
ཆོག་པར་ག་ལ་འགྱུར། །དེ་ཕྱིར་རྒྱལ་བས་མདོ་རྒྱུད་དུ་མ་ནས། །ལམ་སྟོན་བླ་
མའི་ མཚན་ ཉིད་ གསུངས་ པ་རྣམས། །གཟུ་བོར་ གནས་ པའི་ བློ་ ཡིས་ ལེགས་
བརྟགས་ནས། །ཡོན་ཏན་བཅུ་ལྡན་བཤེས་ལ་བསྟེན་པར་བྱ། །མཚན་ཉིད་ལྡན་
པའི་དགེ་བའི་བཤེས་གཉེན་ནི། །རྒྱལ་བ་མ་ལུས་འདུས་པའི་བདག་ཉིད་དུ། །
ལེགས་པར་བསམ་ནས་དུས་སྐབས་ཐམས་ཅད་དུ། །བཅོས་མ་མིན་པའི་མོས་
གུས་བསྐྱེད་ པ་ དང་། །བཀའ་བཞིན་སྒྲུབ་ པས་ མཉེས་པ་ལྷུར་བྱའོ། །ཆོས་དང་
ཆོས་མིན་སྣ་ཚོགས་ བསྲེས་བྱས་ནས། །དད་ལྡན་བསླུ་བའི་ཤོག་ པོ་འུད་གོག་
ཅན། །མཐོང་ཚེ་ མཆིལ་མའི་ཐལ་བ་བཞིན་བོར་ནས། །རྨི་ ལམ་ དུ་ ཡང་ བསྲེ་
བསླད་མི་བྱའོ། །རྒྱལ་བ་དགྱེས་པའི་ ལམ་ལ་འཁྲིད་བྱེད་པའི། །བཤེས་གཉེན་
དམ་པ་སྲོག་གི་ཕྱིར་དུ་ཡང་། །མི་སྤང་མཉེས་པ་གསུམ་གྱིས་མཉེས་བྱས་ཏེ། །
བཀའ་གདམས་རྣམ་ཐར་གཙང་མ་མཐར་ཕྱིན་ཤོག །ཅེས་བྱ་བ་ནི་ཇོ་བོ་ཆེན་པོ་
དཔལ་ལྷ་ཅིག་དཱི་པཾ་ཀ་རས་འབྲོམ་ཆོས་ཀྱི་རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་
བཞིས་བསྡུས་པའི་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་
རྣམས་ཧྲིལ་གྱིས་དྲིལ་ནས་འདོམས་པར་མཛད་པའི་མན་ངག་སྙིང་པོ་ཉམས་སུ་
ལེན་པར་བྱེད་པ་ལ་ཐོག་མར་ངེས་པར་གལ་ཆེ་བ་བརྒྱུད་པ་གསུམ་ལྡན་གྱི་བླ་མ་
རྣམས་ལ་གསོལ་བ་གདབ་པ་དང་ལེགས་ཚོགས་ཐམས་ཅད་ཀྱི་རྩ་བ་བཤེས་
གཉེན་དམ་པ་ཚུལ་བཞིན་དུ་བསྟེན་པའི་སྐབས་ཏེ་རབ་བྱེད་དང་པོའོ།། །། །
ཚེ་སྔོན་བསོད་ནམས་བསགས་པས་མི་ལུས་ཐོབ། །མ་ནོར་ལམ་ སྟོན་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དགེ་ བའི་ བཤེས་ དང༌ མཇལ། །ཕྱི་ ནང་ རྟེན་ འབྲེལ་ འཛོམ་ པའི་ དུས་ སྐབས་
འདིར། །རང་གིས་རང་ཉིད་མ་བསླུས་པ་ཞིག་བྱ། །ཐོག་མེད་དུས་ནས་ཁམས་
གསུམ་འཁོར་བ་འདིར། །ངལ་བསོ་མེད་པར་ཡུན་དུ་འཁྱམས་འཁྱམས་ཞིང་། །
ཕལ་ཆེར་ངན་སོང་གསུམ་གྱི་གཏིང་དུ་ལུས། །བཟོད་དཀའི་སྡུག་བསྔལ་བརྒྱ་
ཡིས་ ཡུན་དུ་མནར། །བརྒྱ་ ལམ་ རེས་ དགའ་ མི་ ལུས་ ཐོབ་ གྱུར་ ཀྱང༌། །དཀོན་
མཆོག་གསུམ་གྱི་སྒྲ་ཙམ་མི་ཐོས་པའི། །མི་ཁོམ་མུན་པའི་གླིང་དུ་སྐྱེས་གྱུར་ཏེ། །
དུད་འགྲོ་མི་ཡི་ཤ་ཚུགས་འཛིན་པ་ཙམ། །སྐབས་འགར་སྒྲོན་མེའི་བསྐལ་པར་
སྐྱེས་གྱུར་ཀྱང་། །ཐོག་མེད་གོམས་པའི་བག་ཆགས་མཐུ་ཆེ་བས། །ཟག་བཅས་
བདེ་ ལ་ སྲེད་ པས་ ལས་ བསགས་ཏེ། །སླར་ ཡང་ འོག་ནས་ འོག་ ཏུ་ ལྟུང་ བར་
འགྱུར། །དམ་པའི་ཆོས་དང་མཇལ་བའི་སྐབས་བྱུང་ཡང་། །དྲི་མེད་རིགས་པའི་
མིག་དང་བྲལ་གྱུར་པས། །ཆོས་དང་ཆོས་མིན་དབྱེ་བ་མི་ཕྱེད་པར། །ཆོས་ལྟར་
བཅོས་པས་བསླུས་ཏེ་ཕུང་པར་གྱུར། །བརྒྱུད་ལྡན་བླ་མའི་མན་ངག་མི་ལྡན་ན། །
ཆོས་ཀྱི་རྣམ་གྲངས་མང་པོ་ཤེས་གྱུར་ཀྱང་། །རང་གི་ཁམས་དང་དབང་པོ་དང་
འཚམ་པའི། །ཉམས་ ལེན་གང་ ཡིན་ དེ་ ཉིད་ངོ་མི་ཤེས། །བྲག་ཅའི་ སྒྲ་བཞིན་
གཞན་ཟེར་བཟློས་ ཟློས་ནས། །ལམ་གྱི་གྲབས་དང་གོ་རིམ་གང་ཡིན་པ། །མི་
ཤེས་སྙིང་རུས་ཙམ་ལ་རེས་གྱུར་ཀྱང་། །རང་ཉིད་ངལ་བ་ཙམ་ཞིག་འབྲས་བུར་
ཟད། །བརྒྱུད་ལྡན་བཤེས་གཉེན་དམ་པས་མ་ཟིན་ཅིང་། །གཞུང་ལུགས་རིགས་
པས་དཔྱོད་པའི་མཐུ་མེད་ན། །ལོང་བ་མྱ་ངམ་ཐང་ལ་འཁྱམས་པ་བཞིན། །གར་
འགྲོའི་རྟོལ་མེད་ལོག་པའི་གཡང་སར་ལྟུང་། །མི་དགེའི་བཤེས་དང་སྡིག་པའི་
གྲོགས་དག་ གིས། །ཆོས་ལྟར་བཅོས་པས་བསླུ་བ་ཆེས་མང་སྟེ། །སྡོམ་གསུམ་
-324 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་། །
བཅས་མཚམས་ཐམས་ཅད་ཡལ་བོར་ནས། །སྐད་ཅིག་སེམས་ངོ་འཕྲོད་པའི་ཁ་
པོ་དང༌། །སྤྱོད་ཕྱོགས་ཐབས་ཀྱི་ཆ་རྣམས་རྣམ་རྟོག་སྟེ། །གང་ཡང་ཡིད་ལ་མི་བྱེད་
མཆོག་གོ་ཞེས། །རྟེན་འབྲེལ་ཁྱད་དུ་གསོད་པའི་ལྟ་ངན་གྱིས། །བསླུས་ནས་དལ་
འབྱོར་སྟོང་ལོག་བྱེད་པ་མང་། །བརྒྱུད་ལྡན་བླ་མའི་མན་ངག་མི་ལྡན་ན། །ཆོས་
ཚུལ་རྣམ་མང་དག་ལ་བལྟས་ན་ཡང་། །རྒྱུད་དང་འཚམ་པའི་ཉམས་ལེན་མི་ཤེས་
པས། །ངལ་བ་འབྲས་མེད་འགྱུར་བ་ཤིན་ཏུ་མང་། །དེ་ཕྱིར་བསྟན་པའི་བདག་པོ་
ཨ་ཏི་ཤས། །འབྲོམ་སྟོན་རྒྱལ་བའི་སྲས་ལ་འདི་སྐད་གསུངས། །སྡེ་སྣོད་གསུམ་
དང༌རྒྱུད་སྡེ་བཞིས་བསྡུས་པའི། །ཆོས་རྣམས་ཐམས་ཅད་རང་གི་ཉམས་ལེན་
དུ། །ཧྲིལ་ཏེ་དྲིལ་བའི་གནད་ཅིག་ཤེས་དགོས་པས། །བརྒྱུད་པ་གསུམ་ལྡན་བླ་
མའི་ཚོགས་རྣམས་ཀྱི། །ཞལ་གདམས་སྙིང་པོ་མན་ངག་མཐར་ཐུག་ནི། །ཀཱ་རི་ཀ་
ནས་དཔལ་ལྡན་འདུས་པའི་བར། །གང་ཟག་གཅིག་གི་ཉམས་ལེན་རིམ་པ་རུ། །
དྲིལ་བ་མདོ་སྔགས་ལམ་གྱི་རིམ་པ་ནི། ཁྱོད་ལ་ངས་བསྟན་གཅེས་པར་ཟུངས་
ཤིག་ཅེས། །ཞལ་གདམས་མན་ངག་སྙིང་པོ་འདི་གསུངས་སོ། །དལ་བའི་རྟེན་ལ་
སྙིང་པོ་ལེན་པའི་མཆོག །མན་ངག་ཟབ་མོའི་ཆོས་ཞེས་བྱ་བ་ནི། །སྐྱེས་བུ་གསུམ་
གྱི་ ལམ་ རིམ་ འདི་ འདྲ་ ཞིག །དགོས་ ཏེ་ མངོན་ མཐོ་ ངེས་ ལེགས་ གང་ བསྒྲུབ་
ཀྱང་། །སྐྱེས་བུ་གསུམ་གྱི་ལམ་རིམ་འདིས་འགྲུབ་སྟེ། །འདི་ཡིས་མི་འགྲུབ་ཡོན་
ཏན་མེད་ ཕྱིར་རོ། །འོན་ཏེ་ལམ་རིམ་འདི་ལ་མ་བརྟེན་པར། །ཆོས་ལྟར་བཅས་
པའི་མན་ངག་སྣ་མང་ དག །བསླབས་ཀྱང་ ཉམས་ སུ་མི་ལོན་པ་ཡིན་ཞིང་། །
ཉམས་ སུ་ བླངས་ ཀྱང་ དགོས་ དོན་མི་འགྲུབ་སྟེ། །ཤར་དུ་འགྲོ་འདོད་ནུབ་ཏུ་
འཁྲིད་པ་དང༌། །འདྲེ་ངན་ཤར་གྱི་སྒོ་ན་གནས་པ་ལ། །གླུད་རྫོང་ནུབ་ཀྱི་སྒོ་རུ་
325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བསྐྱེལ་བ་ལྟར། །ཕལ་ཆེར་དོན་མེད་ལས་རོར་འགྱུར་བ་མང་། །སྐྱེས་བུ་གསུམ་
གྱི་ལམ་གྱི་རིམ་པ་འདིས། །བསྒྲུབས་ན་མི་འགྲུབ་འདོད་དོན་ཡོད་མིན་ཏེ། །ཕྱི་
མ་ངན་སོང་གནས་ལ་འཇིགས་གྱུར་ནས། །མངོན་མཐོའི་རྟེན་ཞིག་བསྒྲུབ་པར་
འདོད་ན་ནི། །དེ་ཡི་རྒྱུ་ཚོགས་ཚང་ལ་མ་ནོར་བ། །སྐྱེས་བུ་ཆུང་ངུའི་ལམ་གྱིས་
སྒྲུབ་པར་ནུས། ཁམས་གསུམ་འཁོར་བའི་གནས་ལ་ཡིད་སྐྱོ་ནས། །ཐར་པའི་གོ་
འཕང་ཐོབ་པར་འདོད་ན་ནི། །དེ་ཡི་རྒྱུ་ཚོགས་མ་ཚང་མེད་ པ་ དག །སྐྱེས་བུ་
འབྲིང་གི་ལམ་གྱིས་སྒྲུབ་པར་ནུས། །མཁའ་ཁྱབ་སེམས་ཅན་ཐམས་ཅད་སྲིད་
མཚོ་ལས། །སྒྲོལ་ཕྱིར་སངས་རྒྱས་གོ་འཕང་ཐོབ་འདོད་ན། །དེ་ཡི་རྒྱུ་ཚོགས་མ་
ཚང་མེད་པ་ནི། །སྐྱེས་བུ་ཆེན་པོའི་ལམ་གྱིས་སྒྲུབ་པར་ནུས། །འདི་ལྟའི་མན་ངག་
མཆོག་ལ་མ་བརྟེན་པར། །ལེགས་ལེགས་ཟབ་ཟབ་ཁ་ཕོ་ཆེན་པོའི་ཆོས། །མང་
པོ་དག་ལ་བློ་གཏད་མི་བྱ་སྟེ། །ཡིད་བཞིན་ནོར་དང་ནོར་བུ་འཆིང་བུ་གཉིས། །
ནོར་ནས་བཟང་ངན་འདམ་ཀ་མི་རིག་པར། །ཕུང་བར་འགྱུར་བ་ཤིན་ཏུ་མང་ཕྱིར་
རོ། །ཨ་ཏི་ཤ་དང་རྒྱལ་བ་ཙོང་ཁ་པའི། །མན་ངག་སྙིང་པོ་ཚང་ལ་མ་ནོར་བ། །
འདི་འདྲ་ཕྱིས་ནས་རྙེད་པར་དཀའ་བས་ན། །འདི་ཉིད་སྲོག་གི་ཕྱིར་ཡང་བཏང་མི་
བྱ། །བརྒྱུད་པ་གསུམ་ལྡན་བླ་མ་ཐམས་ཅད་དང་། །ཡི་དམ་རྒྱལ་བ་སྲས་བཅས་
མ་ལུས་པ། །ཀུན་འདུས་བླ་མ་ཐུབ་དབང་རྡོ་རྗེ་འཆང་། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ཞེས་བྱ་བ་ནི་ཇོ་བོ་ཆེན་པོ་དཔལ་ལྷ་ཅིག་དཱི་པཾ་ཀ་
རས་འབྲོམ་ཆོས་ཀྱི་རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་
གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་རྣམས་ཧྲིལ་གྱིས་དྲིལ་
ནས་འདོམས་པར་མཛད་པའི་མན་ངག་སྙིང་པོའི་ཡང་སྙིང་པོ་ཉམས་སུ་ལེན་པར་
6 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
བྱེད་པ་ལས་དལ་འབྱོར་ལ་སྙིང་པོ་ལེན་པར་བསྐུལ་བའི་སྐབས་ཏེ་རབ་བྱེད་
གཉིས་པའོ།། །།
༈ རབ་འབྱམས་རྒྱལ་བ་ཀུན་གྱི་ཐུགས་ རྗེའི་གཟུགས། །རྩ་བའི་བླ་མ་
ཐུབ་དབང་རྡོ་རྗེ་འཆང་། །བདག་གི་སྤྱི་བོར་པད་ཟླའི་སྟེང་བཞུགས་ལ། །བློ་སྣ་
ཆོས་ལ་འགྱུར་བར་བྱིན་གྱིས་རློབས། །རྙེད་དཀའ་དོན་ཆེ་དལ་བའི་རྟེན་འདི་
ཡང་། །ངེས་པར་འཇིག་ཅིང་ནམ་འཇིག་ངེས་པ་མེད། །འཆི་ཚེ་ཆོས་ལས་ཕན་པ་
ཅང་མེད་པས། །ཚེ་འཇུག་དམ་ཆོས་བྱ་བར་ཐག་གཅོད་བྱ། །དེ་རིང་རང་ཡང་མི་
འཆིའི་ གདེང་ མེད་ ཀྱང་། །གཏན་དུ་སྡོད་རྩིས་བྱེད་ པའི་ གྲབས་གཤོམ་ཅན། །
བདག་གི་སྙིང་ལ་གདོན་ཆེན་སུ་ཞིག་ཞུགས། །བདག་འཛིན་གདོན་འདི་ཐོན་པར་
བྱིན་གྱིས་རློབས། །ཤི་ནས་གར་སྐྱེའི་རང་དབང་བདག་ལ་མེད། །གལ་ཏེ་ངན་
སོང་གནས་སུ་སྐྱེས་གྱུར་ན། །ཚ་གྲང་བཀྲེས་སྐོམ་སྡུག་བསྔལ་ཇི་ལྟར་བཟོད། །
དེ་ཚེ་བདག་ལ་མགོན་སྐྱབས་སུ་ཞིག་ཡོད། །ད་ལྟ་རང་ལ་རང་དབང་ཡོད་སྐབས་
འདིར། །ངན་འགྲོའི་འཇིགས་པ་ཀུན་ལས་སྐྱོབ་པའི་སྐྱབས། །བསླུ་མེད་དཀོན་
མཆོག་གསུམ་ལ་སྐྱབས་སོང་སྟེ། །སྐྱབས་འགྲོའི་བསླབ་བྱ་ཉམས་པ་མེད་པར་
བྱ། །རང་གི་ངོས་ནས་སྐྱབས་སུ་མ་སོང་ན། །རྒྱལ་བ་སྲས་བཅས་ཀུན་གྱི་མཐུ་
བསྡོམས་ཀྱང་། །བདག་ཉིད་ངན་སོང་གཡང་ལས་སྐྱོབ་མི་ནུས། །དེས་ན་རང་
གིས་རང་ཉིད་བསླུ་མི་བྱ། །འཁོར་བའི་གནས་འདིར་བདེ་སྡུག་ཅི་མཆིས་པ། །
ཐམས་ཅད་ རང་རང་ལས་ལས་འབྱུང་བས་ན། །དུས་སྐབས་ཀུན་ཏུ་རང་གི་སྒོ་
གསུམ་ལ། །བརྟགས་ནས་སྡིག་སྤོང་དགེ་སྒྲུབ་ལ་འབད་བྱ། །བདག་ལ་ཆགས་
ནས་རྙེད་བཀུར་སྒྲུབ་པ་སོགས། །ཚེ་འདིའི་བསམ་སྤྱོད་ངན་པ་ཀུན་ཐོངས་ལ། །
-327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
གཞན་ཕན་སེམས་ཀྱིས་སྦྱིན་གཏོང་ཚུལ་ཁྲིམས་སོགས། །རྣམ་དཀར་དགེ་བའི་
ཚོགས་རྣམས་ དང༌ དུ་ལོངས། །ཐོག་མེད་གོམས་པའི་བག་ཆགས་ཤུགས་དྲག་
པས། །ཉོན་མོངས་དབང་གིས་ལས་ངན་སྤྱད་གྱུར་ན། །ལུས་ལ་དུག་སྦྲུལ་རེག་པ་
ཇི་ བཞིན་དུ། །འཇིགས་ཤིང༌ སྐྲག་ པས་ དེ་ མ་ ཐག་ སྤངས་ཏེ། །སྟོབས་བཞིའི་
བཤགས་པས་འཕྲལ་དུ་དག་པར་བྱ། །དྲིན་ཅན་བླ་མ་ཐུབ་དབང་རྡོ་རྗེ་འཆང་། །
ཉམ་ཐག་བདག་ལ་ཐུགས་རྗེས་གཟིགས་མཛོད་ལ། །ཕྱི་མ་ངན་སོང་གནས་ལས་
ཐར་གྱུར་ཏེ། །མངོན་མཐོའི་རྟེན་བཟང་ཐོབ་པར་བྱིན་གྱིས་རློབས། །རྣམ་སྨིན་
ཡོན་ཏན་བརྒྱད་ལྡན་རྟེན་ཐོབ་སྟེ། །རྣམ་དག་ལམ་བཟང་སྒྲུབ་པར་བྱེད་པ་ལ། །
འགལ་རྐྱེན་ཀུན་བྲལ་མཐུན་རྐྱེན་ཀུན་ཚང་སྟེ། །ཐེག་མཆོག་རིགས་ཀྱི་ནུས་པ་
སད་གྱུར་ཅིག །ཅེས་བྱ་བ་ནི་ཇོ་བོ་ཆེན་པོ་དཔལ་ལྡན་ལྷ་ཅིག་དཱི་པཾ་ཀ་རས་
འབྲོམ་ཆོས་ཀྱི་རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་
རབ་དགོངས་འགྲེལ་དང་བཅས་པའི་སྙིང་པོའི་དོན་རྣམས་ཧྲིལ་གྱིས་དྲིལ་ནས་
འདོམས་པར་མཛད་པའི་མན་ངག་སྙིང་པོ་ཉམས་སུ་ལེན་པར་བྱེད་པ་ལས་སྐྱེས་
བུ་ཆུང་ངུ་དང་ཐུན་མོང་བའི་ལམ་རིམ་གྱི་རིམ་པ་ལ་བློ་སྦྱོང་བའི་སྐབས་ཏེ་རབ་
བྱེད་གསུམ་པའོ།། །། །
༈ སྟོན་པ་བླ་མེད་ཐུབ་པའི་དབང་པོ་དང་། །བརྒྱུད་པ་གསུམ་ལྡན་བླ་
མའི་ཚོགས་རྣམས་ཀྱིས། །བདག་གི་ཤེས་རྒྱུད་བྱིན་གྱིས་རློབས་མཛོད་ལ། །བློ་
སྣ་ཐར་པའི་ལམ་ལ་དྲང་དུ་གསོལ། །བསླུ་མེད་དཀོན་མཆོག་གསུམ་ལ་སྐྱབས་
སོང་སྟེ། །སྡིག་སྤོང་དགེ་བ་ཚུལ་བཞིན་བསྒྲུབས་བྱས་ན། །ངན་སོང་ངན་འགྲོའི་
གཡང་ས་ལས་ཐར་ཏེ། །བདེ་འགྲོའི་རྟེན་ཞིག་ཐོབ་པར་ནུས་མོད་ཀྱང་། །རྣམ་
-328 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་། །
དག་ངེས་འབྱུང་བསམ་པ་མ་སྐྱེས་ན། །རང་སེམས་ལས་དང་ཉོན་མོངས་དབང་
གྱུར་ཏེ། །སླར་ཡང་འོག་ཏུ་ལྟུང་ཞིང་བརྒྱུད་མར་འཁོར། །དེ་ཕྱིར་སྲིད་ལ་ངེས་
འབྱུང་བསྒོམ་པར་བྱ། །སྲིད་རྩེ་ནས་བཟུང་མནར་མེད་དམྱལ་བའི་བར། ཁམས་
གསུམ་འཁོར་བ་གང་དུ་སྐྱེས་གྱུར་ཀྱང་། །འདུ་བྱེད་སྡུག་བསྔལ་ཉིད་ལས་མ་
འདས་པས། །སྲིད་པ་ཀུན་ལ་ཞེན་ལོག་སྐྱོ་ཤས་བསྐྱེད། །འཁོར་བར་བཟང་བ་
བདེ་འགྲོའི་རྟེན་ཡིན་ཡང་། །བདེ་འགྲོར་སྐྱེ་བ་སྡུག་བསྔལ་རང་བཞིན་ཏེ། །མི་ཡི་
ལུས་སུ་སྐྱེ་བ་ལེན་པ་ན། །སྡུག་བསྔལ་དཔག་མེད་ཡོད་པར་གསུངས་ཕྱིར་རོ། །
དེ་ཡང་རང་སེམས་ཆགས་པའི་དབང་གྱུར་ཏེ། །ཕ་མའི་ཁུ་ཁྲག་གཉིས་ལ་སེམས་
ཞུགས་ནས། །མངལ་ནད་ དྲི་ ང་ མུན་ གནག་མི་ གཙང་ ཁྲོད། །སྲིན་ བུ་ ལྟ་ བུར་
གནས་ནས་སྡུག་བསྔལ་མྱོང་། །ཟླ་དགུ་ངོ་བཅུ་ལོན་ནས་བཙའ་བའི་ཚེ། །མངལ་
སྒོ་རུས་པའི་འཁྲུལ་འཁོར་གཉིས་ཀྱིས་བཅིང་། །དམྱལ་བར་སྐྱེས་པ་ལས་ཀྱང་
ཆེས་ལྷག་པའི། །བཟོད་དཀའི་སྡུག་བསྔལ་དཔག་མེད་མྱོང་བར་གསུངས། །སྐྱེས་
ནས་ལུས་ལ་ནད་དང་གདོན་ལ་སོགས། །ཕྱི་ནང་ གནོད་ པ་དུ་མས་ཀུན་ནས་
འཚེ། །ཉོན་མོངས་འཕེལ་ནས་ལས་ངན་ལ་འཇུག་པས། །སྐྱེ་བ་འཁོར་བའི་རྫོང་
དུ་ཤེས་པར་བྱ། །འདུས་བྱས་ངང་ཚུལ་མི་རྟག་ཉིད་ཀྱི་ཕྱིར། །ན་དང་རྒ་དང་འཆི་
བའི་སྡུག་བསྔལ་རྣམས། །ཆུ་གཉེར་བཞིན་དུ་རིམ་གྱིས་འབྱུང་བར་འགྱུར། །དེ་
ཕྱིར་འཁོར་བའི་གནས་ལས་ཐར་འདོད་བསྐྱེད། །གཞན་ཡང་ཡིད་དུ་འོང་བའི་
གཉེན་གྲོགས་དང་། །མི་འདོད་བཞིན་དུ་མྱུར་དུ་འབྲལ་དགོས་ཤིང་། །མི་འདོད་
དགྲ་ཡིས་གནོད་པ་དུ་མ་བྱེད། །མི་རྟག་ངང་ཚུལ་འདི་ལ་ཡིད་བརྟན་ཅིང་། །
འདུས་པ་འབྲལ་ཞིང་བསགས་པ་མ་ལུས་འཛད། །མཐོན་པོའི་མཐའ་རྒུད་སྐྱེས་
-329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པ་ཐམས་ཅད་འཆི། །ཀུན་ཀྱང་འདུ་བྱེད་སྡུག་བསྔལ་རང་བཞིན་ཏེ། །ངང་ཚུལ་
འདི་འདྲ་བསམས་ནས་ཐར་འདོད་བསྐྱེད། །འདི་ལྟའི་མི་བཟད་སྡུག་བསྔལ་མྱོང་
བ་ཡང་། །བདག་འཛིན་གདོན་ཆེན་འདི་ཡིས་བྱས་པས་ན། །རང་ཉིད་ཕུང་བྱེད་
བདག་ ལ་ ཆགས་ པ་ ཐོངས། །འཇིག་ རྟེན་ ལས་ གཞན་ ཐར་ ལམ་ ཉམས་ སུ་
ལོངས། །ཐར་ པ་དམ་པའི་གོ་འཕང་ སྒྲུབ་འདོད་ན། །ལམ་སྟོན་བཤེས་གཉེན་
དམ་ པ་བསྟེན་བྱས་ལ། །བདག་ ལ་ ཆགས་ པའི་བློ་ངན་འདི་ཐོངས་ལ། །ཉོན་
མོངས་ལས་ གཞན་བསླབ་ གསུམ་ ཉམས་ སུ་ལོངས། །བསླབ་གསུམ་ནང་ནས་
གཞི་དང་རྩ་བ་ནི། །སོ་ཐར་ཚུལ་ཁྲིམས་ཉིད་དུ་གསུངས་པས་ན། །བསྟན་པའི་རྩ་
བ་སོ་སོར་ཐར་པ་ལ། །སྒྲུབ་པ་སྙིང་པོར་བྱེད་ པར་ བྱིན་གྱིས་རློབས། །རྒྱལ་བ་
ཀུན་ལས་ལྷག་པའི་ཐུགས་རྗེ་ཅན། །རྗེ་བཙུན་བླ་མ་ཐུབ་དབང་རྡོ་རྗེ་འཆང་། །
བདག་གི་སྤྱི་བོའི་རྒྱན་དུ་རྟག་བཞུགས་ལ། །སོ་ཐར་ཚུལ་ཁྲིམས་དག་པར་བྱིན་
གྱིས་རློབས། །ཞེས་བྱ་བ་ནི་ཇོ་བོ་ཆེན་པོ་དཔལ་ལྷ་ཅིག་དཱི་པཾ་ཀ་རས་འབྲོམ་ཆོས་
ཀྱི་རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་རབ་དགོངས་
འགྲེལ་དང་བཅས་པའི་སྙིང་པོའི་དོན་རྣམས་ཧྲིལ་གྱིས་དྲིལ་ནས་འདོམས་པར་
མཛད་པའི་མན་ངག་སྙིང་པོའི་ཡང་སྙིང་པོ་ཉམས་སུ་ལེན་པར་བྱེད་པ་ལས་སྐྱེས་
བུ་ འབྲིང་ དང་ ཐུན་ མོང་ བའི་ ལམ་ ལ་ བློ་ སྦྱོང་ བའི་ སྐབས་ ཏེ་ རབ་ བྱེད་ བཞི་
པའོ།། །།
༈ སྐྱབས་གསུམ་ཀུན་འདུས་བླ་མ་རིན་པོ་ཆེ། །བདག་གི་སྤྱི་བོར་པད་
ཟླའི་སྟེང་བཞུགས་ལ། །མདོ་སྔགས་གསུང་རབ་ཀུན་གྱི་སྙིང་པོའི་དོན། །བྱང་
ཆུབ་སེམས་མཆོག་སྐྱེ་བར་བྱིན་གྱིས་རློབས། །སྲིད་གསུམ་མེ་ཕུང་འབར་བའི་
- 330 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
ཀློང་ལྟར་དུ། །མཐོང་ནས་ཞེན་ལོག་སྐྱོ་ཤས་ཀྱིས་བསྐུལ་ཏེ། །རྣམ་དག་བསླབ་པ་
གསུམ་ ལ་ ལེགས་བསླབས་ན། །འཁོར་ བའི་ གནས་ ལས་ ཐར་ བར་ནུས་མོད་
ཀྱང་། །བྱམས་དང་སྙིང་རྗེ་བྱང་ཆུབ་སེམས་མེད་ན། །སངས་རྒྱས་གོ་འཕང་སྒྲུབ་
པར་མི་ནུས་ཤིང་། །རང་གཞན་དོན་གཉིས་མཐར་ཕྱིན་མི་འགྲུབ་པས། །བྱང་
ཆུབ་ སེམས་ མཆོག་བསྐྱེད་ ལ་ འབད་ པར་ བྱ། །དགྲ་ དང་ གཉེན་ ཞེས་ རིས་ སུ་
བཅད་གྱུར་ན། །ཀུན་ལ་སྙོམས་པའི་སེམས་མཆོག་མི་སྐྱེ་བས། །བདག་ལ་ཆགས་
པ་ཐོངས་ལ་སེམས་ཅན་གཞན། །ཀུན་ལ་སེམས་སྙོམས་གཏང་སྙོམས་ཉམས་སུ་
ལོངས། །ཐོག་མེད་དུས་ཀྱི་དྲིན་ཅན་ཕ་མ་རྣམས། །འཁོར་བའི་བཙོན་རར་ལས་
ཉོན་གྱིས་བཅིངས་ནས། །བཟོད་དཀའི་སྡུག་བསྔལ་བརྒྱ་ཡི་མནར་བའི་ཚུལ། །
ཡང་ཡང་བསམས་ནས་འགྲོ་ལ་སྙིང་རྗེ་བསྐྱེད། །བདག་དང་མཁའ་མཉམ་འགྲོ་
བ་མ་ལུས་པ། །ཐོག་མེད་དུས་ནས་ད་བར་འཁོར་བ་འདི། །འཆིང་བྱེད་བདག་
འཛིན་འགོང་པོ་འདི་ཡིན་པས། །བདག་འཛིན་གདོན་ཆེན་འདུལ་ལ་འབད་པར་
བྱ། །བདག་འཛིན་གདོན་ཆེན་འདི་ཡིས་ཐོག་མེད་ནས། །ད་བར་གནོད་པ་བྱས་
པའི་ཚུལ་བསམས་ནས། །བདག་ཉིད་གཅེས་འཛིན་བསམ་པ་འདི་ཐོངས་ལ། །
བདག་ པས་ གཞན་ གཅེས་ བསམ་ པ་ ཉམས་ སུ་ ལོངས། །བྱམས་ དང༌ སྙིང་ རྗེ་
ཤུགས་དྲག་གིས་བསྐུལ་ནས། །བདག་གི་ལུས་དང་ལོངས་སྤྱོད་དགེ་རྩ་རྣམས། །
ཉམ་ཐག་ ཕ་མ་དྲིན་ཅན་འདི་རྣམས་ལ། །གང་ལ་གང་དགོས་འཕངས་པ་མེད་
པར་ཐོངས། །སྟོན་པ་ཐུབ་པའི་དབང་པོའི་རྣམ་ཐར་ལྟར། །གཞན་ཉིད་གཅེས་
འཛིན་ ཡོན་ཏན་རྣམས་ སོམས་ལ། །འགྲོ་བ་གཞན་ གྱི་ སྡིག་ དང་ སྡུག་བསྔལ་
ཀུན། །རང་གི་རྒྱུད་སྟེ་ལོངས་ལ་དག་པར་བྱ། །ཟླ་མེད་སྟོན་པ་ཐུབ་པའི་དབང་པོ་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཡིས། །མཛའ་བོའི་བུ་མོར་འཁྲུངས་པའི་གནས་སྐབས་སོགས། །འཁྲུངས་རབས་
ཀུན་ཏུ་གཏོང་ལེན་མཛད་པ་ལྟར། །སྤྱོད་ལམ་ཀུན་ཏུ་གཏོང་ལེན་བསྒོམ་པར་བྱ།
ཁམས་གསུམ་འཁོར་བའི་བདེ་བ་ཐམས་ཅད་དང༌། །ཐར་པ་བླ་ན་མེད་པའི་བདེ་
བ་ཡང་། །བདག་པས་གཞན་གཅེས་བསམ་པ་ལས་འབྱུང་བས། །བདག་གཞན་
མཉམ་བརྗེ་བསྒོམ་ལ་འབད་པར་བྱ། །འཁོར་བར་འཁྱམ་པའི་དྲིན་ཅན་ཕ་མ་
རྣམས། །འདོད་དགུ་འབྱུང་བའི་ཡིད་བཞིན་ནོར་བུ་དང་། །དངོས་སྒྲུབ་རྩོལ་བའི་
ཡི་དམ་ལྷ་ལྟ་བུར། །བསྟན་ནས་སེམས་ཅན་གཅེས་པར་འཛིན་པ་ནི། །བཀའ་
གདམས་སྐྱེས་བུ་ཆེན་པོའི་རྣམ་ཐར་ལགས། །དེ་ལྟར་བསམས་ནས་གཏོང་ལེན་
བསྒོམས་པའི་མཐུས། །ཐེག་མཆོག་རིགས་ཀྱི་ནུས་པ་ཆེར་རྒྱས་ཏེ། །འགྲོ་འདི་མ་
ལུས་བདག་ཉིད་གཅིག་པུ་ཡིས། །སྒྲོལ་ཞེས་ལྷག་བསམ་སྙིང་སྟོབས་བསྐྱེད་པར་
བྱ། །ལྷག་པའི་བསམ་པ་དེ་ཡིས་དྲངས་པའི་མཐུས། །རང་གཞན་དོན་གཉིས་མ་
ལུས་མཐར་ཕྱིན་པའི། །རྫོགས་པའི་བྱང་ཆུབ་ངེས་པར་ཐོབ་བྱ་ཞེས། །ལྡོག་པ་
མེད་པའི་སེམས་མཆོག་བསྐྱེད་པར་བྱ། །རིན་ཆེན་བྱང་ཆུབ་སེམས་མཆོག་སྐྱེས་
གྱུར་ན། སྐད་ཅིག་དེ་ལ་རྒྱལ་བའི་སྲས་སུ་འགྱུར། །རྒྱལ་བ་ཀུན་གྱིས་བུ་གཅིག་
ལྟ་བུར་དགོངས། །བྱང་སེམས་རྣམས་ཀྱིས་སྤུན་དུ་དགོངས་ནས་སྐྱོང་། །མང་དུ་
ཐོས་དང་མངོན་ཤེས་རྫུ་འཕྲུལ་སོགས། །ཡོན་ཏན་གཞན་ཀུན་མེད་ཀྱང་སེམས་
བསྐྱེད་མཐུས། །གང་ཟག་དེ་ཉིད་གནས་པའི་ས་ཕྱོགས་དེ། །ལྷ་བཅས་འགྲོ་བའི་
མཆོད་རྟེན་ཉིད་དུ་འགྱུར། །ཚངས་དང་དབང་པོ་འཇིག་རྟེན་སྐྱོང་བ་བཞི། །ཉན་
རང་དགྲ་བཅོམ་བདག་ཉིད་ཆེ་རྣམས་ཀྱང་། །བྱམས་དང་སྙིང་རྗེ་བྱང་སེམས་སྒོམ་
དེ་ལ། །རྣམ་པ་ཀུན་ཏུ་ཕྱག་དང་བཀུར་སྟི་བྱེད། །སྐུ་གསུང་ཐུགས་རྟེན་བཞེད་
- 332 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
དང་སྦྱིན་གཏོང་སོགས། །རླབས་ཆེན་དགེ་བ་གང་དང་གང་བསགས་ཀྱང་། །རིན་
ཆེན་བྱང་ཆུབ་སེམས་ཀྱིས་མ་ཟིན་ན། །འབྲས་བུ་བསྐྱེད་ནས་ཟད་པར་འགྱུར་བ་
ཉིད། །བྱམས་དང་སྙིང་རྗེ་བྱང་སེམས་སྒོམ་པ་ནི། །འབྲས་བུའི་ལྗོན་ཤིང་བཟང་
པོ་ཇི་བཞིན་དུ། །འབྲས་བུ་བསྐྱེད་ནས་ལྷག་པར་འཕེལ་འགྱུར་བས། །རྣམ་པ་
ཀུན་ཏུ་སེམས་མཆོག་བསྒོམ་པར་བྱ། །བདག་པས་གཞན་གཅེས་སེམས་མཆོག་
རིན་པོ་ཆེ། །ཉིན་མཚན་དུས་དྲུག་དག་ཏུ་བསྐྱེད་བྱ་ཞིང་། །སེམས་དེ་འཕེལ་ཕྱིར་
དཀོན་མཆོག་མཆོད་པ་སོགས། །ཚོགས་གཉིས་གསོག་ལ་རྟག་ཏུ་བརྩོན་པར་
བྱ། །སྙིགས་དུས་སྐྱེ་བོ་ཕྱི་ནང་མི་མཚུངས་པས། །གཡོ་སྒྱུས་རང་ཉིད་བསླུ་བ་བྱུང་
གྱུར་ཀྱང་། །བློ་ཡིས་མི་སྤང་སྙིང་རྗེ་ཆེར་བསྐྱེད་ནས། །ནམ་ཞིག་འདི་དོན་འགྱུར་
སྙམ་ ཕན་སེམས་བྱ། །ཚེ་རབས་གཞན་དུའང་སེམས་བསྐྱེད་མི་ཉམས་ ཕྱིར། །
མཁན་སློབ་བསླུ་སོགས་ནག་པོའི་ཆོས་གཞི་སྤོངས། །བྱང་སེམས་རྣམས་ལ་གུས་
པར་ བྱ་བ་ སོགས། །དཀར་པོའི་ཆོས་ བཞི་ རྟག་ཏུ་བསྟེན་ པར་ བྱ། །ཐེག་ ཆེན་
གསུང་ རབ་ ཀུན་ གྱི་ སྙིང་ པོའི་དོན། །རྒྱལ་སྲས་རྣམས་ ཀྱི་ཐུགས་ དམ་མཐིལ་
གཅིག་པུ། །བདག་པས་གཞན་གཅེས་བྱང་སེམས་རིན་པོ་ཆེ། །མྱུར་དུ་རྒྱུད་ལ་སྐྱེ་
བར་བྱིན་གྱིས་རློབས། །
ཞེས་བྱ་བ་ནི་ཇོ་བོ་ཆེན་པོ་དཔལ་ལྷ་ཅིག་དི་པཾ་ཀ་རས་འབྲོམ་ཆོས་ཀྱི་
རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་རབ་དགོངས་
འགྲེལ་དང་བཅས་པའི་སྙིང་པོའི་དོན་རྣམས་ཧྲིལ་གྱིས་དྲིལ་ནས་འདོམས་པར་
མཛད་པའི་མན་ངག་སྙིང་པོའི་ཡང་སྙིང་པོ་ཉམས་སུ་ལེན་པར་བྱེད་པ་ལས། སྐྱེས་
བུ་ཆེན་པོའི་ལམ་གྱི་འཇུག་སྒོ་དང་གཞི་དང་རྩ་བ་དང་སྙིང་པོ་དང་སྲོག་ལྟ་བུར་གྱུར་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པ་བྱང་ཆུབ་ཀྱི་སེམས་ལ་བློ་སྦྱོང་བའི་སྐབས་ཏེ་རབ་བྱེད་ལྔ་པའོ།། །།
༈ རྒྱལ་བ་སྲས་བཅས་ཀུན་གྱི་ཐུགས་རྗེའི་གཟུགས། །རྒྱལ་ཀུན་ངོ་བོ་བླ་
མར་གསོལ་འདེབས་ཀྱི། །རྒྱལ་བ་མ་ལུས་གང་ནས་གཤེགས་པའི་ཤུལ། །རྒྱལ་
སྲས་སྤྱོད་ལ་སློབ་པར་ནུས་གྱུར་ཅིག །ཐོག་མེད་དུས་ཀྱི་ཕ་མ་དྲིན་ཅན་རྣམས། །
འཁོར་བར་ཉམ་ཐག་གྱུར་པ་མ་བཟོད་པས། །ཉམ་ཐག་འགྲོ་ཀུན་བདག་གིས་
སྒྲོལ་ལོ་ཞེས། །ཇི་ལྟར་དམ་བཅས་དོན་དེ་བསྒྲུབ་པར་བྱ། །སངས་རྒྱས་ཡོན་ཏན་
བསམ་གྱིས་མི་ཁྱབ་པས། །དེ་ཡི་རྒྱུ་ཚོགས་བསམ་གྱིས་མི་ཁྱབ་ཀྱང་། །རྒྱལ་སྲས་
སྤྱོད་པ་ཀུན་གྱི་གནད་བསྡུས་པ། །ཕྱིན་དྲུག་བསྡུ་བ་བཞི་ལ་བསླབ་པར་བྱ། །
བདག་གི་ལུས་དང་ལོངས་སྤྱོད་ཚོགས་དག་ལ། །སེར་སྣའི་ཀུན་འཛིན་དམ་པོ་
འདི་ཐོངས་ལ། །ལུས་དང་ལོངས་སྤྱོད་དགེ་ཚོགས་མ་ལུས་པ། །གཞན་ལ་གཏོང་
བའི་ སྦྱིན་ པ་ ཉམས་ སུ་ལོངས། །བདག་ལ་ཆགས་ནས་ བྱང་ སེམས་ བཅས་ པ་
ལས། །འགལ་བའི་སྤྱོད་པ་ངན་པ་ཀུན་ཐོངས་ལ། །གཞན་གནོད་གཞི་བཅས་
སྤོང་བའི་ ཚུལ་ ཁྲིམས་སོགས། །ཐེག་མཆོག་ ཚུལ་ ཁྲིམས་ གསུམ་ པོ་ ཉམས་ སུ་
ལོངས། །བདག་གི་ཡིད་དང་མི་མཐུན་རྐྱེན་ངན་ལ། །མི་བཟོད་ཁྲོ་བའི་བསམ་པ་
འདི་ཐོངས་ལ། །དྲང་སྲོང་བཟོད་པ་སྨྲ་བའི་རྣམ་ཐར་ལྟར། །གཞན་ལ་མི་འཚེ་
བཟོད་པ་ཉམས་སུ་ལོངས། །བདག་གི་བདེ་ལ་སྲེད་པས་སྙོམ་ལས་ཀྱི། །ངང་དུ་
མི་ཚེ་འཛད་པ་འདི་ཐོངས་ལ། །གཞན་ཕན་སེམས་ཀྱིས་རྒྱལ་སྲས་སྤྱོད་པ་ལ། །
བརྩོན་པ་ཆུ་བོའི་རྒྱུན་བཞིན་ཉམས་སུ་ལོངས། །བྱིང་རྨུགས་གཉིད་དང་གཡེང་
བའི་ ངང་ ཉིད་ དུ། །བདག་ གི་ ཚེ་ ཟད་ འགྱུར་ བ་ འདི་ ཐོངས་ལ། །མཁའ་ ཁྱབ་
སེམས་ཅན་གཞན་ལ་རྩེ་གཅིག་ཏུ། །ཕན་པར་སེམས་པའི་བསམ་གཏན་ཉམས་
- 334 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་། །
སུ་ལོངས། །བདག་འཛིན་གདོན་ཆེན་འདི་ཡིས་བསླས་བསླུས་ནས། །འཁོར་བར་
གཏན་དུ་འཁྱམས་པ་འདི་ཐོངས་ལ། །འཇིག་རྟེན་ལས་གཞན་འཕགས་པའི་ལམ་
དག་ལ། །སོ་སོར་རྟོག་པའི་ཤེས་རབ་ ཉམས་ སུ་གསོལ། །རང་རྒྱུད་སྨིན་ནས་
འགྲོ་དོན་བྱ་འདོད་ན། །བདག་ཉིད་མཐོ་འདོད་ཁེངས་པ་ཡོངས་ཐོངས་ལ། །ཀུན་
ལ་སེམས་སྙོམས་ཕན་པའི་བསམ་པ་ཡིས། །གཞན་དོན་བསྡུ་བ་བཞི་པོ་ཉམས་སུ་
ལོངས། ཁྱད་པར་ཡང་དག་ལྟ་བ་མ་བཙལ་ན། །འཁོར་བའི་རྩ་བ་གཅོད་པར་མི་
ནུས་ཤིང༌། །ཐེག་གསུམ་འཕགས་ལམ་གང་དུའང་བགྲོད་མི་ནུས། །དེ་ཕྱིར་དབུ་
མའི་ལྟ་བ་བཙལ་བར་བྱ། །ཐོག་མེད་དུས་ནས་འཁོར་བའི་བཙོན་ར་འདིར། །
འཆིང་བྱེད་བདག་འཛིན་འགོང་པོ་འདི་ཡིན་པས། །བདག་ཏུ་འཛིན་པའི་བསམ་
པ་འདི་ཐོངས་ལ། །གཞན་ཕན་སེམས་ཀྱིས་ལྟ་བ་ཉམས་སུ་ལོངས། །ཚོགས་དྲུག་
དབང་པོའི་ཡུལ་དུ་གང་ཤར་ཡང། །རྟེན་འབྲེལ་ཟབ་མོའི་རིགས་པས་ལེགས་
དཔྱད་ནས། །སྣང་ ཙམ་ལྟོས་ལ་བདེན་འཛིན་གཞི་རྩ་ཆོད། །ཆོས་རྣམས་ངོ་བོ་
སྟོང་པར་ རྒྱལ་བས་གསུངས། །ཆོས་རྣམས་རང་ རང་རྒྱུད་དང་ རྐྱེན་དག་ལ། །
བརྟེན་ནས་འབྱུང་ཞིང་བལྟོས་ནས་གྲུབ་མོད་ཀྱང་། །གནས་ལུགས་མཐར་ཐུག་
དཔྱོད་པའི་རིག་ཤེས་ཀྱིས། །ལེགས་པར་དཔྱད་ན་རྡུལ་ཙམ་མི་དམིགས་སོ། །
སྣང་བ་རྟེན་འབྲེལ་བསླུ་བ་མེད་ པ་ དང་། །དཔྱད་ནས་མ་རྙེད་ པ་ ཡི་ སྟོང་པ་
གཉིས། །འགལ་མེད་གྲོགས་སུ་འཆང་བ་འདི་ཤེས་ན། །ལམ་དུ་སོང་ཞེས་ཕུལ་
བྱུང་ཞབས་ཀྱིས་གསུངས། །རྟེན་འབྲེལ་མི་བསླུར་མཐོང་བའི་ངེས་ཤེས་ཀྱིས། །
བདེན་འཛིན་འཁྲུལ་ པའི་ རྩ་ བ་ གཅོད་ནུས་པའི། །ཟུང་འཇུག་དབུ་མའི་ལམ་
བཟང་དེ་ཤེས་ན། །ལྟ་ངན་གཞན་དུ་མི་ལྡོག་པ་ཡིན་ནོ། །བསམ་པ་བྱང་ཆུབ་
-335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
སེམས་གྱིས་ཀུན་བསླངས་ནས། །གནས་ལུགས་ཚད་མེད་རྒྱུད་ལ་དྲིལ་བྱས་ན། །
འཁོར་བའི་སྡུག་བསྔལ་རྩ་ནས་ཆོད་འགྱུར་ཏེ། །དེ་ནི་མི་ལྡོག་པ་ཡི་ལམ་ཡིན་
ནོ། །ཇི་སྲིད་ནམ་མཁའ་གནས་ཀྱི་བར་དག་ཏུ། །བྱང་ཆུབ་སེམས་དང་དབུ་མའི་
ལྟ་བ་གཉིས། །ཟུང་དུ་འབྲེལ་བའི་ལམ་བཟང་བསྟེན་བྱས་ལ། །འགྲོ་བ་སྒྲོལ་
ཞེས་ ཨ་ཏི་ཤ་ཡིས་ གསུངས། །ཕུལ་བྱུང་ ཞབས་ དང༌ རྒྱལ་ བའི་ འབྱུང་ གནས་
ཀྱིས། །འགྲོ་བའི་མཛད་པ་ཇི་ལྟ་དེ་ལྟར་དུ། །ཇི་སྲིད་ནམ་མཁའ་གནས་པ་དེ་
སྲིད་དུ། །འགྲོ་བ་སྒྲོལ་ལ་གཡེལ་བ་མེད་པར་ཤོག །ཅེས་བྱ་བ་ནི་ཇོ་བོ་ཆེན་པོ་
དཔལ་ལྷ་ཅིག་དཱི་པཾ་ཀ་རས་འབྲོམ་ཆོས་ཀྱི་རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་
བཞིས་བསྡུས་པའི་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་
རྣམས་ཧྲིལ་གྱིས་དྲིལ་ནས་འདོམས་པར་མཛད་པའི་མན་ངག་སྙིང་པོའི་ཡང་སྙིང་
པོ་ཉམས་སུ་ལེན་པར་བྱེད་པ་ལས་རྒྱལ་སྲས་ཀྱི་སྤྱོད་པ་སྤྱི་ལ་བློ་སྦྱོང་བའི་སྐབས་
ཏེ་རབ་བྱེད་དྲུག་པའོ།། །།
༈ སངས་རྒྱས་ཐམས་ཅད་གཅིག་ཏུ་འདུས་པའི་སྐུ། ཁྱབ་བདག་རྡོ་རྗེ་
སེམས་དཔའི་ངོ་བོ་ཉིད། །བླ་མ་རིན་པོ་ཆེ་ལ་གསོལ་བ་འདེབས། །བདག་གི་
ཤེས་རྒྱུད་བྱིན་གྱིས་བརླབ་ཏུ་གསོལ། །ངེས་འབྱུང་བྱང་སེམས་ཡང་དག་ལྟ་བ་
ལ། །སྦྱངས་པས་སྙིང་སྟོབས་ཆེས་ཆེར་འཕེལ་གྱུར་ཏེ། །འགྲོ་བ་སྒྲོལ་ལ་རིངས་
པར་གྱུར་པ་ན། །ཉེ་ལམ་རྡོ་རྗེ་ཐེག་པར་འཇུག་པར་བྱ། །བླ་མེད་རྡོ་རྗེ་ཐེག་པར་
འཇུག་འདོད་ན། །མཆོག་ཐུན་དངོས་གྲུབ་ཀུན་གྱི་རྩ་བ་མཆོག །རྡོ་རྗེ་སློབ་དཔོན་
མཚན་ཉིད་ལྡན་པ་ཞིག །འབད་པ་དུ་མས་བཙལ་ལ་མཉེས་པར་བྱ། །རྡོ་རྗེ་སློབ་
དཔོན་མཉེས་ པར་ བྱས་ པ་ ལས། །འོད་ཟེར་ སྣ་ ལྔའི་ ཕྲེང་ བས་ ཡོངས་བསྐོར་
- 336 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
བའི། །རྡོ་ རྗེ་ ར་ གུར་ནང་ གི་ དཀྱིལ་ འཁོར་དུ། །ཞུགས་ནས་རྣམ་ དག་ དབང་
བཞིས་སྨིན་པར་བྱ། །དེ་ཚེ་རྒྱལ་བ་སྲས་དང་བཅས་པ་རྣམས། །དཔང་དུ་བཞག་
ནས་ཇི་ལྟར་ཁས་བླངས་བཞིན། །བཟའ་དང་བསྲུང་དང་བསྟེན་པའི་དམ་ཚིག་
རྣམས། །འཚོ་བའི་སྲོག་ལས་ཀྱང་ནི་གཅེས་པར་བསྲུང་། །འབྲས་བུ་སྐུ་གཉིས་
མྱུར་དུ་ཐོབ་པའི་རྒྱུར། །རིམ་གཉིས་ཟབ་མོའི་རྣལ་འབྱོར་སྒོམ་དགོས་པས། །
རིམ་པ་དང་པོས་རང་རྒྱུད་སྨིན་བྱས་ལ། །རིམ་པ་གཉིས་པ་བསྒོམས་ཏེ་གྲོལ་བར་
བྱ། །རླབས་ཆེན་བསོད་ནམས་མྱུར་དུ་རྫོགས་བྱེད་ཅིང་། །གཟུགས་སྐུ་མྱུར་དུ་
འགྲུབ་ པའི་ ཐབས་ ཀྱི་མཆོག །རབ་འཛེས་འོད་ཟེར་སྣ་ལྔའི་དྲ་བ་ཅན། །སྣང་
ཕྱོགས་ ལྷ་ སྐུ་ ལྟོས་ལ་བསྒྲུབ་ པར་ བྱ། །འཁོར་བར་འཆིང་བྱེད་ལས་དང་ཉོན་
མོངས་ ཀྱི། །གཞི་ རྩ་ ཀུན་རྟོག་ ལས་ རླུང་ རྒྱུ་ བ་ ཆོད། །ཉི་ ཟླའི་ ལམ་ དུ་ རྒྱུ་ བ་
འགགས་པ་ནི། །གཉིས་ སྤང་མཁའ་དབྱིངས་དབུས་སུ་འོད་གསལ་འཆར། །དེ་
ལྟར་ཤིན་ཏུ་གསང་བའི་གནས་འདི་ནི། །ཨ་ཏི་ཤ་དང་རྒྱ་བ་ཙོང་ཁ་པས། །གངས་
རིའི་ཁྲོད་འདིར་གསལ་བར་མཛད་པ་ལ། །འཁྲུལ་མེད་ངེས་པ་བརྟན་པོ་རྙེད་
བྱས་ནས། །དལ་བའི་རྟེན་ལ་སྙིང་པོ་བླང་བར་བྱ། །སྐྱབས་གསུམ་ཀུན་འདུས་བླ་
མ་རྡོ་རྗེ་འཆང་། །སྙིང་གི་པདྨོའི་ཟེའུ་འབྲུར་རྟག་བཞུགས་ལ། །ཆ་ཚང་ལམ་གྱི་
རིམ་པའི་བདུད་རྩི་ཡིས། །བདག་སེམས་མྱུར་དུ་ཚིམ་པར་མཛད་དུ་གསོལ། །
ཞེས་བྱ་བ་ནི་ཇོ་བོ་ཆེན་པོ་དཔལ་ལྷ་ཅིག་དཱི་པཾ་ཀ་རས་འབྲོམ་ཆོས་ཀྱི་རྒྱལ་པོ་ལ་
སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་རབ་དགོངས་འགྲེལ་དང་
བཅས་པའི་སྙིང་པོའི་དོན་རྣམས་ཧྲིལ་གྱིས་དྲིལ་ནས་འདོམས་པར་མཛད་པའི་
མན་ངག་སྙིང་པོའི་ཡང་སྙིང་པོ་ཉམས་སུ་ལེན་པར་བྱེད་པ་ལས། འབྲས་བུ་རྡོ་རྗེ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཐེག་པ་ལ་སློབ་པའི་སྐབས་ཏེ་རབ་བྱེད་བདུན་པའོ།། །།
༈ བརྒྱུད་པ་གསུམ་ལྡན་བླ་མའི་ཚོགས་རྣམས་ དང་། །བཀའ་གདམས་
ལྷག་ པའི་ ལྷ་ མཆོག་ བཞི་ པོ་ ལ། །སྙིང་ གི་ ཁོང་ ནས་ གུས་ པས་ གསོལ་ བ་
འདེབས། །བདག་གི་ཤེས་རྒྱུད་བྱིན་གྱིས་བརླབ་ཏུ་གསོལ། །སྐྱེས་བུ་གསུམ་གྱི་
ལམ་ གྱི་ རིམ་པ་ལ། །སྦྱངས་ནས་རྡོ་རྗེ་ཐེག་པའི་སྒོར་ཞུགས་ཏེ། །མྱུར་བ་མྱུར་
བར་བྱང་ཆུབ་འདོད་རྣམས་ཀྱིས། །བཀའ་གདམས་ སྙིང་པོའི་མན་ངག་བཙལ་
བར་བྱ། །བརྒྱུད་པ་གསུམ་གྱི་མན་ངག་དང་ལྡན་པའི། །བཀའ་གདམས་བརྒྱུད་
འཛིན་བཤེས་ གཉེན་དམ་པ་ལས། །འཇའ་འོད་གུར་ཁང་ནང་གི་གཞལ་ཡས་
སུ། །ཞུགས་ནས་སྙིང་གི་ཐིག་ལེ་ཐོབ་པར་བྱ། །བཀོད་པ་བསམ་གྱིས་མི་ཁྱབ་
གཞལ་ཡས་སུ། །ཐུགས་རྗེ་ཆེན་པོ་རྒྱལ་བ་རྒྱ་མཚོ་ཡིས། །ཐུགས་གསང་དཔལ་
གྱི་བེའུའི་ ཡང་ སྤྲུགས་ སུ། །ཞུགས་ནས་རྣམ་ དག་ དབང་ བཞི་ བླང་ བར་ བྱ། །
བདག་གཞན་མཉམ་བརྗེའི་བསམ་པ་ཤུགས་དྲག་གིས། །ཕ་མ་འགྲོ་ཀུན་ཁྲིད་དེ་
ཐུགས་ གསང་ སྒོར། །རིམ་ བཞིན་ ཞུགས་ ནས་ རྒྱལ་ བ་ སྲས་ བཅས་ ཀྱི། །བྱིན་
རླབས་ཕབ་སྟེ་སྒྲིབ་གཉིས་དག་པར་བྱ། །རྒྱལ་བ་རྒྱལ་ཡུམ་སེམས་དཔའ་ཞི་ཁྲོ་
ཡི། །ཡེ་ ཤེས་ རང་ སྣང་ འཁོར་ ལོའི་ དཔལ་ ལྟོས་ ལ། །གང་ སྣང་ དག་ པ་ རབ་
འབྱམས་ཏིང་འཛིན་གྱིས། །རླབས་ཆེན་བསོད་ནམས་མྱུར་དུ་རྫོགས་པར་བྱ། །
བརྒྱུད་པ་གསུམ་ལྡན་བླ་མའི་རྣལ་འབྱོར་གྱི། །མཐུ་ལས་བདེན་གཉིས་གནས་
ལུགས་ངོ་འཕྲོད་དེ། །རང་ གཞན་མ་ ལུས་ ཕུང་བྱེད་བདག་ འཛིན་ གྱི། །འཁྲུལ་
བའི་ གཞི་ རྩ་མྱུར་དུ་ཆོད་ པར་ བྱ། །བཀའ་གདམས་ལྷ་མཆོག་བཞི་ཡིས་ ལུས་
བརྒྱན་ཅིང་། །སྡེ་སྣོད་རིན་ཆེན་གསུམ་གྱིས་ངག་བརྒྱན་ལ། །བསླབ་པ་གསུམ་
- 338 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
གྱིས་སེམས་ཉིད་བརྒྱན་བྱས་ཏེ། །ཟུང་འཇུག་གོ་འཕང་མྱུར་དུ་བསྒྲུབ་པར་བྱ། །
ཟུང་འཇུག་གོ་འཕང་དེ་ཡི་ཉེ་རྒྱུ་མཆོག །ཤིན་ཏུ་སྤྲོས་པ་མེད་པའི་སྤྱོད་པ་ཡིས། །
གནས་ལུགས་ཤེས་རབ་དབྱིངས་སུ་རྟག་གཟིམས་ལ། །བཞུགས་ན་གཉིས་སྣང་
འཁྲུལ་པ་དག་པར་འགྱུར། །ཟབ་གསལ་གཉིས་མེད་རྣལ་འབྱོར་བསྒོམས་པའི་
མཐུས། །སྒྱུ་མ་ ལྟ་ བུའི་ སྣང་ བའི་ ཐབས་ མཁས་ ཀྱིས། །ཅིར་ ཡང་ འཆར་ བའི་
གཟུགས་ཀྱི་སྐུ་བསྒྲུབས་ནས། །འགྲོ་བ་དྲོངས་ཞེས་ཨ་ཏི་ཤ་ཡིས་གསུངས། །དེ་
ལྟར་བཤེས་གཉེན་བསྟེན་ཚུལ་ནས་བཟུང་སྟེ། །ཟུང་འཇུག་བར་གྱི་ལམ་གྱི་རིམ་
པ་འདི། །ཨ་ཏི་ཤ་དང་འཇམ་མགོན་བླ་མ་ཡི། །ཐུགས་བཅུད་མན་ངག་མཐར་
ཐུག་ཡིན་པར་གསུངས། །མན་ངག་འདི་འདྲ་སྒོམ་པར་འདོད་རྣམས་ཀྱིས། །ཚེ་
འདི་ བློས་ བཏང་ དབེན་ པའི་ རི་ སུལ་ དུ། །དགྲ་ མེད་ བཤེས་ མེད་ དཔོན་ མེད་
གཡོག་མེད་དུ། །སྐྱོ་མེད་ངལ་མེད་བརྩོན་པ་ཆིག་བསྒྲིལ་བྱ། །ཉམས་ལེན་འདི་
ཉིད་མཐར་ ཕྱིན་ འགྱུར་བ་ལ། །རྐྱེན་ངན་ཐམས་ཅད་གྲོགས་སུ་འཆར་ དགོས་
པས། །བདེ་སྡུག་བཟང་ངན་སྣང་བ་གང་ཤར་ཡང། །སྦྱོར་བ་བཞི་ཡིས་ལམ་དུ་
བསྒྱུར་བར་བྱ། །སྙིགས་དུས་འགྲོ་བ་བསམ་པ་སྣ་ཚོགས་པས། །དེ་དང་མཐུན་
པའི་ཆོས་ལུགས་མང་ན་ཡང་། །བསྲེ་བསླད་མི་བྱ་ལྷ་ཆོས་བདུན་ལྡན་གྱི། །རང་
ལུགས་ཟུངས་ཞེས་ ཨ་ཏི་ཤ་ཡིས་གསུངས། །ཡང་དག་ལྟར་སྣང་རིགས་པས་
ལེགས་ཕྱེ་ནས། །རྒྱལ་བ་དགྱེས་པའི་ལམ་ལ་འཇུག་དགོས་ཀྱི། །དེ་ལྟ་མིན་པར་
རང་ ལུགས་ གཞན་ ལུགས་ ཞེས། །རྨོངས་ཞེན་ བྱས་ན་ རང་ གཞན་ གཉིས་ཕུང་
བྱེད། །དེ་ ཕྱིར་ རྨོངས་ པའི་ ལུགས་ ལ་ མ་ཞེན་པར། །རང་དང་ གཞན་གྱི་གྲུབ་
མཐའ་ ཀུན་ ལའང་ སློབས། །གཞན་ ལུགས་ དག་ ལའང་ སྒྲོ་ སྐུར་ སྤོངས་ཤིག་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཅེས། །དྲི་མ་མེད་པས་རྒྱལ་བའི་སྲས་ལ་གསུངས། །གྲུབ་མཐའ་རྣམ་བཞིའི་མན་
ངག་ཐམས་ཅད་ལ། །སློབས་ལ་ལམ་གྱི་རིམ་པའི་ལུས་གཅིག་ཏུ། །དྲིལ་ནས་
རང་རྒྱུད་འདུལ་བར་བྱ་དགོས་ཞེས། །གནས་ ལྔ་ མཁྱེན་ པས་ཤེལ་ གྱི་ཁྱེའུར་
གསུངས། །ཞིང་ས་གཤིན་ན་གང་བཏབ་སྐྱེ་བ་ལྟར། །བསམ་པ་བཟང་ལ་ཡོན་
ཏན་འདོད་དགུ་འབྱུང་། །ཅི་བྱེད་བྱང་ཆུབ་སེམས་ཀྱིས་ཟིན་དགོས་ཞེས། །ཨ་ཏི་
ཤ་ཡིས་བཤེས་གཉེན་སྟོན་པར་གསུངས། །སེམས་བརྟན་བརྩོན་འགྲུས་ཅན་ལ་
བར་ཆད་མེད། །གནང་བཀག་བླང་དོར་མཁས་པ་ཐར་པར་འགྲོ །མཁས་བཙུན་
བཟང་གསུམ་གཅིག་གྲོགས་གཅིག་འགྲོ་བ། །དགོས་ཞེས་མགོན་པོ་ཕུལ་བྱུང་
ཞབས་ཀྱིས་གསུངས། །མདོར་ན་སྤྱི་དོན་གསུམ་ལ་སློབ་པ་དང༌། །འབྲལ་མེད་
གསུམ་དང་ལྡན་པར་བྱ་བ་སོགས། །བློ་སྦྱོང་དམ་ཚིག་བསླབ་བྱའི་ཉམས་ལེན་
རྣམས། །ཤེས་པར་བྱས་ནས་ཉམས་སུ་ལེན་པ་གཅེས། །དེ་ལྟར་བཀའ་གདམས་
ལྷ་ ཆོས་ བདུན་ ལྡན་ གྱི། །རྣམ་ ཐར་ གཙང་ མས་ རང་ རྒྱུད་ བཏུལ་ བྱས་ ཏེ། །རྒྱུ་
གཙང་ལམ་གཙང་འབྲས་གཙང་མཐར་ཕྱིན་པར། །རྗེ་བཙུན་བླ་མས་བྱིན་གྱིས་
བརླབ་ཏུ་གསོལ། །ཞེས་བྱ་བ་ནི་ཇོ་བོ་ཆེན་པོ་དཔལ་ལྷ་ཅིག་དཱི་པཾ་ཀ་རས་འབྲོམ་
ཆོས་ཀྱི་རྒྱལ་པོ་ལ་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་ རབ་
དགོངས་ འགྲེལ་ དང་ བཅས་ པའི་ སྙིང་ པོའི་ དོན་ རྣམས་ ཧྲིལ་ གྱིས་ དྲིལ་ ནས་
འདོམས་པར་མཛད་པའི་མན་ངག་སྙིང་པོའི་ཡང་སྙིང་པོ་ཉམས་སུ་ལེན་པར་བྱེད་
པ་ལས་བཀའ་གདམས་སྙིང་གི་ཐིག་ལེའི་མན་ངག་ལ་བློ་སྦྱོང་བའི་སྐབས་ཏེ་རབ་
བྱེད་བརྒྱད་པའོ།། །།
༈ སྨྲས་ པ། མགོན་པོ་མར་མེ་མཛད་ དཔལ་ དང་། །རྒྱལ་ བ་ རྒྱ་ མཚོའི་
- 340 -



བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་བུམ་བཟང་།
འབྱུང་ གནས་ གཉིས། །བགྲོ་བ་མཛད་ པའི་ ཟབ་ གསང་ འདི། །བྱིས་ལོའི་ སྤྱོད་
ཡུལ་ག་ལ་ཡིན། །ཇི་ལྟར་བྱིས་པ་ཆུང་ངུ་ཡིས། །ལྷ་ལམ་མཐོ་ཡིས་འཇལ་བ་
དང་། །ཆུ་གཏེར་ སྙིམ་པས་འཇལ་བྱས་ན། །དེ་ལས་བཞད་གད་ཆེ་བ་ཅི། །དེ་
བཞིན་བྱིས་རྨོངས་བདག་ལྟ་ཡིས། །སར་གནས་དཔའ་བོའི་སྤྱོད་ཡུལ་ལ། །འདི་
ཞེས་ཁ་ཚོན་གཅོད་པ་ནི། །མཁས་དང་དམ་པ་ཁྲེལ་བའི་གནས། །དེ་ལྟ་ནའང་
བྱམས་མགོན་བླ་མ་ཡི། །དྲིན་ལས་བཀའ་གདམས་མན་ངག་ཐོབ་པས་ན། །དོན་
དེ་འདིའི་ཡང་དོན་དུ་འགྱུར་སྙམ་ནས། །རང་གི་བསམ་པའི་ཁྱད་པར་ རི་མོར་
བྱས། །འདི་ལྟར་བགྱིས་ལ་མ་བཤད་ལོག་བཤད་དང་། །གསང་བ་བསྒྲགས་པའི་
ཉེས་པ་མཆིས་གྱུར་ན། །བརྩེ་ལྡན་དམ་པ་རྣམས་ལ་སྙིང་ནས་བཤགས། །བདག་
གི་ནོངས་པ་རྒྱུ་བཅས་དག་པར་མཛོད། །ཚུལ་འདིར་འབད་ལས་ཐོབ་པའི་དགེ་
བ་དེ། །འགྲོ་བ་ཀུན་གྱི་ཉེར་འཚོའི་གཞི་གཅིག་པུ། །རྒྱལ་བསྟན་སྙིང་པོ་ཚང་ལ་
མ་ནོར་བ། །བཀའ་གདམས་མན་ངག་ཡུན་རིང་གནས་ཕྱིར་བསྔོ། །བདག་ཀྱང་
དེང་ནས་ཚེ་རབས་ཐམས་ཅད་དུ། །བཤེས་གཉེན་དམ་པས་འབྲལ་མེད་ རྗེས་
བཟུང་ནས། །ལྷ་ཆོས་བདུན་ལྡན་རྣམ་ཐར་གཙང་མའི་ངང་། །ས་ལམ་རིམ་གྱིས་
བགྲོད་ པར་ ནུས་ གྱུར་ ཅིག །ཅེས་བཀའ་གདམས་གླེགས་བམ་གྱི་སྙིང་པོའི་མན་ངག་བདུད་རྩིའི་
བུམ་བཟང་ཞེས་བྱ་བ་འདི་ནི། ཇོ་བོ་རྗེ་དཔལ་ལྡན་ཨ་ཏི་ཤ་དང་འབྲོམ་སྟོན་རྒྱལ་བའི་འབྱུང་གནས་གཉིས་
ཀྱིས་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་
དོན་གང་ཟག་གཅིག་གི་ཉམས་ལེན་གྱི་རིམ་པར་དྲིལ་བའི་ཚུལ་ལས་བརྩམས་ཏེ་ལོ་གསུམ་གྱི་བར་དུ་བགྲོ་
བ་མཛད་པའི་ཆོས་བཀའ་གདམས་གླེགས་བམ་ཕ་ཆོས་སུ་གྲགས་པ་བྱང་ཆུབ་སེམས་དཔའི་ནོར་བུའི་ཕྲེང་བ་
རྩ་འགྲེལ་གྱི་ལེའུ་ཉི་ཤུ་པར། ཇོ་བོ་རྗེའི་ཞལ་ནས། ངས་ཆོས་ཐམས་ཅད་ཧྲིལ་ཏེ་དྲིལ་བ་གཅིག་ཁྱོད་ལ་སྦྱིན།
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཆོས་བྱ་བ་འདི་འདྲ་ཞིག་དགོས། མང་ན་ཉམས་སུ་མི་ལོན་པ་ཡིན། ལེགས་པོ་མང་ན་འདམ་ཀ་མི་རིག་པ་
ཡིན། འདི་སེམས་ལ་ཟུངས་ཤིག །བདག་ཐོངས་གཞན་ལོངས་འོད་གུར་ཞུགས། །སྣང་ལྟོས་གཞི་ཆོད་ངོ་
བོས་སྟོང་། །དཔྱད་ནས་མ་རྙེད་ལམ་དུ་སོང་། །ལམ་དེ་མི་ལྡོག་པ་ཡིན་ནོ། །གནས་ལུགས་ཚད་མེད་རྒྱུད་ལ་
དྲིལ། །འཁོར་བའི་སྡུག་བསྔལ་རྩད་ནས་ཆོད། །དེ་ནི་མི་ལྡོག་པ་ཡིན་ནོ། །ནམ་མཁའ་གནས་ཀྱི་བར་དུ་
བརྟེན། །ཆོས་ལུགས་མང་ཡང་རང་ལུགས་བཟུང་། །ལུགས་ལ་མ་ཞེན་གཞན་ལའང་སློབས། །གཞན་ལུགས་
དག་ལ་སྒོ་སྐུར་སྤོངས། །ཐམས་ཅད་སློབས་ལ་གཅིག་ཏུ་དྲིལ། །ཞིང་ས་གཤིན་ན་གང་བཏབ་སྐྱེ། །བསམ་པ་
བཟང་ན་འདོད་དགུ་འབྱུང་། །བརྩོན་འགྲུས་ཅན་ལ་བར་ཆད་མེད། །བླང་དོར་མཁས་པ་ཐར་པར་འགྲོ །
སྣང་བའི་ཐབས་ཀྱིས་འགྲོ་བ་དྲོངས། །ཤེས་རབ་དབྱིངས་སུ་གཟིམས་ལ་བཞུགས། །ཞེས་སྙིང་པོ་བསྡུ་བའི་
མན་ངག་གསུངས་པ་འདིའི་དོན་མན་ངག་ཉམས་སུ་ལེན་ཚུལ་གནད་ཚང་ཞིང་གོ་བདེ་བ་ཞིག་དགོས་ཞེས།
༧རྣམ་འདྲེན་རྒྱལ་བའི་དབང་པོའི་ཇོ་ལགས་གཞུང་ལུགས་རབ་འབྱམས་ལ་མཁྱེན་པའི་སྤྱན་ཡངས་པ་རྗེ་
དྲུང་བློ་བཟང་རྡོ་ རྗེས་བསྐུལ་བ་ལ་བརྟེན་ནས། བཀའ་གདམས་མན་ངག་འཛིན་པའི་རྒྱལ་ཁམས་པ་དགེ་
སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་
རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །།
- 342 -



༄༅། །གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་
ཞེས་བྱ་བ་བཞུགས་སོ། །
ན་མོ་གུ་རུ་རཏྣ་ཏྲ་ཡཱ་ཡ། ཚངས་དང་དབང་པོ་འཁོར་ལོས་བསྒྱུར་བ་
སོགས། །སྲིད་འདིར་ཆེར་རློམ་ཀུན་གྱི་གཙུག་ནོར་གྱིས། །གང་གི་ཞབས་རྡུལ་
མཆོད་པའང་རྙེད་དཀའ་བ། །སྟོན་པ་མཉམ་མེད་ཤཱཀྱའི་རྒྱལ་པོར་འདུད། །རྒྱལ་
བ་ཀུན་གྱི་ཐུགས་ རྗེའི་རང་གཟུགས་ལ། །འཕགས་མཆོག་སྤྱན་རས་གཟིགས་
ཞེས་མཚན་གསོལ་བ། །ཐུགས་རྗེའི་གཏེར་ཆེན་ཕྱག་ན་པདྨོ་ལ། །རྣམ་པ་ཀུན་ཏུ་
གུས་པས་ཕྱག་བགྱིད་དོ། །འགྲོ་ལ་ལམ་བཟང་སྟོན་མཛད་རྫོགས་སངས་རྒྱས། །
འགྲོ་བའི་ལས་ཉོན་སེལ་མཛད་དམ་པའི་ཆོས། །འགྲོ་བའི་བསོད་ནམས་ཞིང་
མཛད་དགེ་འདུན་ཏེ། །འགྲོ་བའི་སྐྱབས་གཅིག་དཀོན་མཆོག་གསུམ་ལ་འདུད། །
དངོས་པོ་ཆུང་ངུས་རླབས་ཆེན་ཚོགས་སྤེལ་ལ། །འདོད་དོན་མ་གྲུབ་སྒྲུབ་ཅིང་
གྲུབ་པ་རྣམས། །གེགས་མེད་འཕེལ་ཞིང་རྒྱས་པའི་ཐབས་ཀྱི་མཆོག །མཆོད་སྦྱིན་
གཏོར་མའི་རྣམ་གཞག་འདིར་བཤད་བྱ། །
དེ་ལ་འདིར་མཆོག་དང་ཐུན་མོང་གི་དངོས་གྲུབ་གང་སྒྲུབ་ཐམས་ཅད་ལ་
ངེས་པར་དགོས་ཤིང་ཕན་ཡོན་ཚད་མེད་པ་དང་ལྡན་པའི་གཏོར་མའི་རྣམ་གཞག་
འཆད་པ་ལ་བཞི། གཏོར་མ་བརྒྱ་རྩའི་ལག་ལེན་དང་དམིགས་རིམ་བཤད་པ།
གཏོར་མའི་རྣམ་ གྲངས་བཤད་པ། གཏོར་མའི་ ཕན་ཡོན་བཤད་པ། གཏོར་མ་
མདོ་རྒྱུད་ནས་ཇི་ལྟར་གསུངས་པའི་ཚུལ་བཤད་པའོ། །དང་པོ་ལ་གསུམ། སྔོན་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འགྲོ་དང༌། དངོས་གཞི། མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ།
གཏོར་མ་བརྒྱ་རྩའི་ཡོ་བྱད་རྣམས་བཤམས་པ། སྟན་ལ་འཁོད་དེ་དགེ་སེམས་
ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་
དང་འདྲེས་ངེས་སུ་བྱ་བ། ཐུགས་རྗེ་ཆེན་པོའི་སྒོམ་བཟླས་བྱ་བའོ། ། །
དང་པོ་གཏོར་མ་བརྒྱ་རྩའི་ཡོ་བྱད་རྣམས་བཤམས་པ་ལ་གཏོར་མ་གཏོང་
བ་ནི། གཏོར་མའི་གཟུངས་ ལས། དགེ་སློང་ངམ། དགེ་ཚུལ་ལམ། དགེ་བསྙེན་
སོགས་ཀྱིས་གཏོང་བར་གསུངས་པ་ལྟར་སོ་ཐར་གྱི་ཚུལ་ཁྲིམས་དང་ལྡན་པས་
གཏོར་མ་བཏང་ན་ཕན་ཡོན་ཤིན་ཏུ་ཆེ་ཞིང་། དེ་ལྟ་མིན་ཡང་དཀོན་མཆོག་གསུམ་
ལ་སྐྱབས་སུ་སོང་བའི་རིགས་ཀྱི་བུའམ་རིགས་ཀྱི་བུ་མོ་གང་ཡང་རུང་བས་ཚུལ་
བཞིན་བཏང་ནའང་ ཕན་ཡོན་ཆེ་བར་གསུངས་ལ། འོག་ནས་འབྱུང་བ་ལྟར་ གྱི་
ཐུགས་རྗེ་ཆེན་པོའི་སྒོམ་བཟླས་སྔོན་དུ་བཏང་ནས་ལྷའི་རྣམ་འབྱོར་དང་ལྡན་པས་
གཏོར་མ་བསང་བ་དང༌། སྦྱང་བ་དང་། བསྐྱེད་ པ་དང༌། བྱིན་གྱིས་བརླབས་པ་
རྣམས་རྒྱུད་ནས་བཤད་པ་ལྟར་བྱས་ནས་གཏོར་མ་གཏོང་བ་ལ་ནི། གཏོང་བ་པོ་
དེ་སྔགས་ཀྱི་དབང་ཐོབ་པ་ཞིག་དགོས་སོ། །དེ་ལ་སྔགས་རྒྱུད་སྡེ་བཞི་ལས་གང་
ཡང་རུང་བ་ཞིག་གི་དབང་ཐོབ་ན་དེས་ཆོག་ལ། ཁྱད་པར་འོག་ནས་འབྱུང་བའི་
གཏོར་མ་བརྒྱ་རྩའི་ཆོ་ག་འདི་ཐུགས་རྗེ་ཆེན་པོའི་ལྷའི་རྣལ་འབྱོར་དང་ལྡན་པས་
བྱ་རྒྱུད་ལྟར་བྱེད་པ་ཡིན་པས་བྱ་རྒྱུད་པདྨའི་རིགས་ཀྱི་གཙོ་བོ་ཐུགས་རྗེ་ཆེན་པོའི་
དབང་ཞིག་ཐོབ་ན་ཤིན་ཏུ་ལེགས་སོ། །རྟེན་དེ་ལྟ་བུས་གཏོར་མ་བརྒྱ་རྩ་གཏོང་བ་
ལ། གཏོར་མའི་རྫ་ས་ནི་གཏོར་མ་ལ་བརྟེན་ནས་གྲུབ་པ་ཐོབ་པ་བ་ལི་ཏ་པ་དང༌།
ཛ་ཡ་སེ་ན་དང་། བླ་མ་རྡོ་རྗེ་གདན་པ་དང་། ཇོ་བོ་རྗེ་ལ་སོགས་པ་པཎ་གྲུབ་མང་
- 344 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་
།
པོས་གཙང་ཞིང་གྱ་ནོམ་པའི་བཟའ་བ་དང་། བཅའ་བ་དང་། བཏུང་བ་དང། རིན་
པོ་ཆེ་སྣ་ཚོགས་པ་དང་། སྨན་སྣ་ཚོགས་པ་གཏོར་བར་དབུལ་བར་གསུངས་ཤིང་
རྒྱུད་སྡེ་བཞི་ག་ནས་དེ་ལྟར་དབུལ་བར་གསུངས་པའི་རིན་པོ་ཆེ། གསེར། དངུལ།
མུ་ཏིག །མུ་མེན་ལ་སོགས་པ་རིན་པོ་ཆེའི་རིགས་གང་འཛོམ་དང་། སླེ་ཏྲེས། ཀཎཱ་
ཀ་རི། དབང་ལག །རྒྱ་མཚོ་ལྦུ་བ། ཤུ་ཐག་ སོགས་ སྨན་དང༌། ཙན་དན་དཀར་
དམར་ཛ་ཏི་ག་བུར་གུར་གུམ་སོགས་སྨན་དྲི་བཟང་པོའི་རིགས་རྣམས་དང་། ནས་
འབྲས་གྲོ་སྲན་ཏིལ་སོགས་འབྲུ་ལྔ་གང་འཛོམ་དང་། ཞོ། འོ་མ། མར་ཏེ་དཀར་
གསུམ་ དང༌། སྦྲང་། ཀ་ ར། བུ་ རམ་ སྟེ་ མངར་ གསུམ། གཞན་ ཡང་ དུག་ རིགས་
མིན་པའི་མེ་ཏོག་དང༌། སྨན་སྣ་གང་འཛོམ་གྱི་ཕྱེ་མ་སྦྱར་བ་དང་། ཟས་སྣ་གང་
འཛོམ་བཤམས་ན་ཤིན་ཏུ་ཕན་ཡོན་ཆེ་ཞིང་བླ་མ་གོང་མ་རྣམས་ཀྱི་ཕྱག་བཞེས་
རྒྱུན་འཁྱེར་གྱི་ཉམས་ལེན་ལ་སྔར་བཤད་པའི་གཏོར་རྫས་དེ་དག་གི་ཕྱེ་མ་བཏབ་
པའི་ཟན་རིལ་མཛད་པ་ལྟར་ཐུགས་རྗེ་ཆེན་པོའི་བདག་བསྐྱེད་ཀྱི་མཆོད་རྫས་
ཟན་རིལ་བཅུ། ཚོགས་ཤིང་སྤྱན་འདྲེན་གྱི་མཆོད་པར་འབུལ་རྒྱུའི་ཟན་རིལ་བཅུ།
མགྲོན་ཚན་བཅུ་སོ་སོར་ཟན་རིལ་བཅུ་རེ། ལྷག་གཏོར་ལ་ཟན་རིལ་བརྒྱད་དེ་
ཁྱོན་ཟན་རིལ་བརྒྱ་དང་ཉི་ཤུ་རྩ་བརྒྱད། བླ་མ་དམ་པ་གོང་མ་འགས་བར་དོ་ལ་
ཟུར་དུ་གཏོར་མ་གཏོང་བར་མཛད་པ་ལྟར་བར་དོའི་མགྲོན་ཚན་ཟུར་དུ་བྱེད་ན་དེ་
ལ་ཟན་རིལ་བཅུ་སྟེ་ཟན་རིལ་བརྒྱ་དང་སུམ་བཅུ་སོ་བརྒྱད་དགོས་སོ། །དེ་ལྟར་
ཟན་རིལ་སྣོད་དང་བཅས་པ་དང་། གཏོར་སྟེགས་གཏོར་སྣོད་ཤིན་ཏུ་གཙང་བ་
གས་ཆག་མེད་པ། རྒྱུ་རབ་གསེར་དངུལ་སོགས་རིན་པོ་ཆེ་ལས་བྱས་པ། འབྲིང་
ཟངས་ལས་བྱས་པ། ཐ་མ་ས་ལས་བྱས་པའང་རུང་བས་འབྱོར་བ་དང་བསྟུན་ནས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཤམས། ཆུ་གཙང་སྲོག་ཆགས་མེད་པའང་ལེགས་པར་བཤམས། ཤ་ཚང་སྒོག་
བཙོང་སོགས་ཀྱི་དྲི་ཙམ་ཡང་མ་འདྲེས་པ་དགོས་ཤིང་། གཏོར་སྣོད་མི་གཙང་བས་
སྦགས་པ་དང༌། གས་ཆག་ཅན་དང་། ལྕགས་གཟེར་བཏབ་པ་དང་། ཡ་ཡོ་ཅན་
རྣམས་མི་རུང་བར་གསུངས་སོ། །དེ་ལྟར་རྫས་རྣམས་ཚོགས་པར་བྱས་ལ། །སྒྲུབ་
པ་པོ་རང་ཉིད་ཁྲུས་བྱས་ཤིང་གོས་གཙང་མ་བགོས་ཏེ་གནས་གཙང་མར་འཁོད་
ནས་གཏོར་མ་བཏང་བར་བྱའོ། །
གཉིས་པ་སྟན་ལ་འཁོད་དེ་དགེ་སེམས་ཁྱད་པར་ཅན་གྱི་ངང་ནས་སྐྱབས་
འགྲོ་སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་སུ་བྱ་བ་ནི། །དེ་
ལྟར་སྟན་ལ་འཁོད་ནས་རང་རྒྱུད་ལ་བརྟགས་ནས་སེམས་ཉོན་མོངས་པའི་དབང་
དུ་མ་སོང་བར་ཀུན་སློང་བཅོས་ཏེ་བྱམས་སྙིང་རྗེ་བྱང་ཆུབ་ཀྱི་སེམས་རྒྱུད་འཁུལ་
ངེས་བསྐྱེད་ལ་བྱང་ཆུབ་ཀྱི་སེམས་རིན་པོ་ཆེའི་ངང་ནས་ཐོག་མར། ཨོཾ་སམྦྷ་ར་
སམྦྷ་ར། བི་མ་ན་ས་ར་མཧཱ་ཛ་ཝ་ཧཱུཾ། ཨོཾ་སྨ་ར་སྨ་ར་བི་མ་ན་སྐ་ར་མཧཱ་ཛ་བ་ཧཱུྃ།
ཞེས་འགྱུར་ སྔགས་བདུན་ནམ་ ཉི་ཤུ་ རྩ་ གཅིག་སོགས་བཟླས་ན་མཆོད་རྫས་
རྣམས་མང་ པོར་ འཕེལ་ བ་ དང་། གཟུངས་ སྔགས་བཟླ་བ་ རྣམས་ ཀྱང་ འབུམ་
འགྱུར་དུ་འགྱུར་བ་སོགས་དགེ་བ་གང་བྱས་འགྱུར་ཆེ་བར་གསུངས་ཤིང་བླ་མ་
གོང་མའི་ཕྱག་བཞེས་སུའང་ཡོད་པས་དེ་ལྟར་བྱའོ། །དེ་ནས་རང་གི་མདུན་གྱི་
ཐད་དྲང་གི་ནམ་མཁར་བྱང་ཆུབ་ལམ་རིམ་ལས་གསུངས་པ་ལྟར་གྱི་སྐྱབས་ཡུལ་
རྣམས་ གསལ་བཏབ། རང་གི་མཐའ་སྐོར་དུ་མ་རྒན་སེམས་ཅན་ཐམས་ཅད་
གསལ་བར་དམིགས་པ་རང་དང་ཕ་མ་སེམས་ཅན་ཐམས་ཅད་འཁོར་བའི་རྒྱ་མཚོ་
ཆེན་པོ་འདིར་ལས་དང་ཉོན་མོངས་པས་བཅིངས་ནས་སྡུག་བསྔལ་གསུམ་གྱིས་
- 346 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་།
བར་མཚམས་མེད་པར་མནར་ཞིང་། ད་དུང་རང་དབང་མེད་པར་འཁོར་བར་སྡུག་
བསྔལ་མྱོང་དགོས་པའི་ཚུལ་བསམས་ནས་འཇིགས་ཤིང་སྐྲག་པ་དང་། དེ་ལས་
སྐྱོབ་པའི་ནུས་པ་དཀོན་མཆོག་རིན་པོ་ཆེ་གསུམ་ཁོ་ན་ལ་ཡོད་ཀྱི་གཞན་སུ་ལའང་
མེད་པའི་ཚུལ་བསམས་ནས་དཀོན་མཆོག་གསུམ་ལ་སྙིང་ཐག་པ་ནས་བློ་བཀལ།
མདུན་ན་བཞུགས་པའི་སྐྱབས་ཡུལ་དེ་དག་ཀྱང་མ་བུ་གཅིག་པ་ལ་བརྩེ་བ་ལྟར་
རང་ལ་ཐུགས་དགྱེས་པ་དང་བརྩེ་བ་ཆེན་པོས་སྤྱན་ཅེ་རེ་གཟིགས་བཞིན་དུ་
བཞུགས་ པར་ བསམས་ ལ། བདག་ དང་ འགྲོ་ བ་ནམ་མཁའ་ དང་ མཉམ་ པའི་
སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་
མཆིའོ། །ཆོས་ ལ་ སྐྱབས་ སུ་ མཆིའོ། །དགེ་ འདུན་ ལ་ སྐྱབས་ སུ་ མཆིའོ། །ཞེས་
དཀོན་མཆོག་གསུམ་ལ་སྙིང་ཐག་པ་ནས་སྐྱབས་འགྲོ་རྒྱུད་འཁུལ་ངེས་བྱ་སྟེ།
དཀོན་མཆོག་གསུམ་ལ་སྐྱབས་སུ་འགྲོ་བའི་བསམ་པའི་ཁྱད་པར་ཇི་ལྟ་བུ་བྱ་བ་
དང༌། བདུད་རྩི་འབེབས་སྦྱང་ཇི་ལྟར་བྱ་བ་དང༌། སྐྱབས་འགྲོའི་རྒྱུ་དང་། སྐྱབས་
འགྲོའི་ངོ་བོ་དང་། སྐྱབས་འགྲོའི་བསླབ་བྱ་ཇི་ལྟར་ཡིན་པ་སོགས་བྱང་ཆུབ་ལམ་
རིམ་ལས་ཤེས་པར་བྱའོ། །དེ་ལྟར་སྐྱབས་འགྲོ་བྱས་ནས་སེམས་བསྐྱེད་བྱ་བ་ནི།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་
སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་བརྗོད་དེ་མཁའ་
ཁྱབ་ཀྱི་སེམས་ཅན་ཐམས་ཅད་ལ་མར་ཤེས་དྲིན་དྲན་དྲིན་གཟོ་བྱམས་སྙིང་རྗེ་
ལྷག་བསམ་སེམས་བསྐྱེད་རྣམས་རྒྱུད་དང་འདྲེས་ངེས་སྒོམ་མོ། །དེ་ནས་སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་
347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་
ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །
སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་
པར་ གྱུར་ ཅིག །ཅེས་ ཚད་ མེད་ བཞི་ རྒྱུད་ དང་ འདྲེས་ ངེས་ སྒོམ། དེ་ནས། མ་
སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་མཆོད་
སྦྱིན་གཏོར་མའི་རིམ་པ་ལ་འཇུག་པར་བགྱིའོ། །ཞེས་ལན་མང་དུ་བརྗོད་དེ་ཁྱད་
པར་གྱི་སེམས་བསྐྱེད་བསྒོམ་མོ། །དེ་ནས་སྐྱབས་ཡུལ་རྣམས་འོད་དུ་ཞུ་ནས་རང་
གི་སྨིན་མཚམས་སུ་ཐིམ་པས་རྒྱུད་བྱིན་གྱིས་བརླབས་པར་བསམ་མོ། །
གསུམ་པ་ཐུགས་རྗེ་ཆེན་པོའི་སྒོམ་བཟླས་བྱ་བ་ནི། ཨོཾ་སྭ་བྷཱ་ཝ་ཤུདྡྷ
སརྦ་དྷརྨ སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། ཅེས་བརྗོད་ལ་རང་དང་སྣང་
བ་ཐམས་ཅད་ལ་བདེན་འཛིན་བཤིག་སྟེ་སྟོང་པར་སྦྱང་། སྟོང་པའི་ངང་ལས་རང་
གི་སེམས་པཾ་ལས་པད་མ་དཀར་པོ་འདབ་མ་བརྒྱད་པ་ཟེ་འབྲུ་དང་ལྡན་པ། ཟེ་
འབྲུའི་སྟེང་དུ་ཨཱཿལས་ཟླ་བའི་དཀྱིལ་འཁོར་ཆུ་ཤེལ་ཀྱི་མཎྜལ་ཁ་སྦུག་པ་ལྟ་བུ་
ཞིག་གི་སྟེང་དུ་རང་གི་སེམས་དང་ཐུགས་རྗེ་ཆེན་པོའི་ཐུགས་གཉིས་སུ་མེད་པ་དེ་
ཉིད་ཧཱུཾ་ཡིག་དཀར་པོ་ཞིག་ཏུ་གྱུར། དེ་ལས་འོད་གྲངས་མེད་ པ་སྟེང་འོག་ཏུ་
འཕྲོས། འོད་ཟེར་སྟེང་ཕྱོགས་སུ་འཕྲོས་པའི་སྣེ་ལ་མཆོད་པའི་ལྷ་མོ་གྲངས་མེད་
སྤྲོས་ཏེ་ཕྱོགས་བཅུའི་རྒྱལ་བ་སྲས་བཅས་མཆོད་པས་མཉེས་པར་བྱས། འོད་ཟེར་
འོག་ཕྱོགས་སུ་འཕྲོས་པའི་སྣེ་ལ་ཐུགས་རྗེ་ཆེན་པོའི་སྐུ་གྲངས་མེད་སྤྲོས་ཏེ་རིགས་
དྲུག་གི་སེམས་ཅན་ཐམས་ཅད་སྡུག་བསྔལ་རྒྱུ་བཅས་ལས་ཐར་བར་བྱས་ཏེ་
- 348 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌། །
ཐུགས་རྗེ་ཆེན་པོའི་གོ་འཕང་ལ་བཀོད། ལས་ཉོན་གྱི་མཐུས་གྲུབ་པའི་མ་དག་
པའི་འཇིག་རྟེན་རྣམས་ཀྱང་སྦྱངས་ཏེ་དག་པའི་ཞིང་དུ་གྱུར། སྣོད་བཅུད་དག་པ་
རབ་འབྱམས་དེ་དག་ཐམས་ཅད་ཚུར་འདུས་ཧཱི༔ཡིག་ལ་ཐིམ། དེ་ཡོངས་སུ་གྱུར་
པ་ལས་རང་ཉིད་འཕགས་པ་སྤྱན་རས་གཟིགས་སྐུ་མདོག་དཀར་པོ་ཞལ་གཅིག་
ཕྱག་བཞི་པ་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་
ཕྲེང་དང་། གཡོན་འོག་མས་པདྨ་འཛིན་པ་མཚན་དཔེའི་འོད་འབར་ཞིང་། རིན་པོ་
ཆེའི་རྒྱན་དང་དར་གྱི་ན་བཟས་ཀླུབས་པ། རྡོ་རྗེ་སྐྱིལ་ཀྲུང་གི་བཞུགས་པའི་སྤྱི་
བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ༔ ཧཱུྃ་གིས་མཚན་པ། དེ་ལས་འོད་ཟེར་
འཕྲོས་པོ་ཊ་ལ་ནས་ཡེ་ཤེས་པ་དང༌། དབང་གི་ལྷ་རྣམས་སྤྱན་དྲངས་ཏེ་མདུན་གྱི་
ནམ་མཁར་བཞུགས་པ་ལ་མཆོད་པ་ཕུལ། ཛཧཱུྃ་བཾ་ཧོ༔ ཞེས་བརྗོད་དེ་ཡེ་ཤེས་པ་
རང་ལ་ཐིམ་པས་རང་དང་གཉིས་སུ་མེད་པར་གྱུར་པའི་མོས་པ་བརྟན་པོ་བྱ།
དབང་གི་ལྷ་རྣམས་ལ་གསོལ་བ་བཏབ་པས། དབང་གི་ལྷ་རྣམས་ཀྱིས་ཇི་ལྟར་
བལྟམས་པ་ཞེས་སོགས་བརྗོད་ནས་ རང་གི་སྤྱི་བོ་ནས་དབང་བསྐུར་བ་ ལུས་
ཐམས་ཅད་བདུད་རྩིའི་ཆུ་རྒྱུན་གྱིས་གང་། དྲི་མ་ཐམས་ཅད་དག །ཆུ་ཡར་སྤྱི་
གཙུག་ཏུ་ལྷག་པ་ཡོངས་སུ་གྱུར་པ་ལས་བླ་མ་འོད་དཔག་མེད་ཀྱིས་དབུ་བརྒྱན་
པར་གྱུར་ཅིང་། དབང་གི་ལྷ་རྣམས་ཀྱང་རང་ལ་ཐིམ་སྟེ་བྱིན་གྱིས་བརླབས་པར་
བསམ་མོ། །ཉེར་སྤྱོད་བཤམས་ཡོད་ཚེ་མཆོད་པ་དེ་དག་ལ། ཨོཾ་བཛྲ་ཨ་མྲྀ་ཏ་
ཀུན་ལི་ཧ་ན་ཧ་ན་ཧཱུྃ་ཕཊ། ཅེས་བརྗོད་དེ་རང་གི་སྙིང་ག་ནས་ཁྲོ་བོ་བདུད་རྩི་
འཁྱིལ་བ་དཔག་མེད་སྤྲོས་ཏེ་མཆོད་རྫས་དེ་དག་ལ་གནས་པའི་གེགས་རྣམས་
བསྐྲད། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨ སྭ་བྷཱ་ཝ་ཤུདྡྷོཉཧཾ། ཞེས་བརྗོད་ལ་མཆོད་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྫས་དེ་དག་སྟོང་པར་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་
སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་
ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི།
ཞལ་ཟས། རོལ་མོ་ལ་སོགས་པ་རྣམས། རང་བཞིན་སྟོང་པ། རྣམ་པ་མཆོད་རྫས།
བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་
བསྐྱེད་ པར་ གྱུར། ཨོ་ ཨགྷཾ་ ཨཱཧཱུྃ། དེ་ བཞིན་དུ། པཱ་ ཧུཾ། པུཊྚེ། དྷུ་པེ། ཨཱ་ ལོ་ ཀེ།
གདྷེ། ནེ་ཝི་ཏྱ། ཤཔྟ་ཨཱ་ཧཱུྃ། ཞེས་སྔགས་དང་ཕྱག་རྒྱས་བྱིན་གྱིས་བརླབས། ཉེར་
སྤྱོད་དངོས་སུ་མ་བཤམས་པར་རྒྱུན་ཁྱེར་ཟན་རིལ་ཙམ་འབུལ་བ་ཡིན་ན་གཏོར་
སྣོད་ཟན་རིལ་བཅུ་ཆུ་གཙང་དང་བཅས་པས་བཀང་། བསང་སྦྱང་སྔར་ལྟར་བྱས་
ལ། རང་གི་མདུན་དུ་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོ་
ལས་མཆོད་རྫས་གཏོར་མ་དྭངས་ཤིང་ཟག་པ་མེད་པའི་བདུད་རྩིའི་རྒྱ་མཚོ་ཆེན་
པོར་གྱུར། ཨོཾ་ཨཱ་ཧཱུྃ་ལན་གསུམ་བརྗོད་ལ། དང་པོའི་ཚེ་ཧཱུྃ་གིས་ཁ་དོག་དྲི་ནུས་ཀྱི་
སྐྱོན་ཐམས་ཅད་སྦྱངས། གཉིས་པའི་ཚེ་ཨཱས་མཆོད་གཏོར་དེ་དག་བདུད་རྩིའི་
རང་བཞིན་ཤེལ་ལྟར་དྭངས་པར་བྱས། གསུམ་པའི་ཚེ་ཨོཾ་གྱིས་མཆོད་གཏོར་དེ་
དག་མང་པོར་སྤེལ་བར་བསམ་མོ། །དེ་ནས་རང་གི་སྙིང་ག་ནས་མཆོད་པའི་ལྷ་མོ་
དཔག་མེད་སྤྲོས་པ་རྣམས་ཀྱིས་རང་ཐུགས་རྗེ་ཆེན་པོ་གསལ་བ་ལ་མཆོད་པ་
འབུལ་བར་བསམས་ལ། ཨཱརྱ་ལོ་ཀེ་ཤྭ་ར་ཨགྷཾ། པཱ་ཏྱཾ། པུཝེ། དྷུ་པེ། ཨ་ལོ་ཀེ །
གནྡྷེ། ནེ་ཝི་ཏྱཱ། ཤཔྟ་པྲ་ཏིཙྪ་སྭཱཧཱ། ཞེས་མཆོད་པའི་ལྷ་མོ་དེ་དག་གིས་ཐུགས་རྗེ་
ཆེན་པོར་གསལ་བ་ལ་བསྟོད་པ་བྱས་པར་བསམས་ལ། སྐྱོན་གྱིས་མ་གོས་སྐུ་
མདོག་དཀར། །རྫོགས་སངས་རྒྱས་ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་
350-



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་། །
འགྲོ་ལ་གཟིགས། སྤྱན་རས་གཟིགས་ལ་ཕྱག་འཚལ་ལོ། །ཞེས་བརྗོད། དེ་ནས་
ཁྱེར་སོ་གསུམ་གྱི་རྣལ་འབྱོར་དང་ལྡན་པས། ཨོཾ་མ་ཎི་པདྨེ་ཧཱུྃ། ཞེས་པ་བརྒྱ་རྩ་
ཟླའོ། །དེ་ ནས། དགེ་ བ་ འདི་ ཡིས་ མྱུར་ དུ་ བདག །སྤྱན་རས་ གཟིགས་ དབང་
འགྲུབ་གྱུར་ནས། །འགྲོ་ བ་ གཅིག་ ཀྱང་མ་ལུས་པ། །དེ་ཡི་ས་ལ་འགོད་པར་
ཤོག །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག །
སྐྱེས་ པ་ ཉམས་པ་མེད་པར་ཡང་། །གོང་ནས་གོང་དུ་འཕེལ་བར་ཤོག །ཅེས་
བརྗོད་དོ། །
གཉིས་པ་དངོས་གཞི་ལ་བཞི། གཏོར་མགྲོན་སྤྱན་དྲངས་པ། ཚོགས་ཞིང་
རྣམས་ལ་ཡན་ལག་བདུན་པ་མཎྜལ་དང་བཅས་པས་མཆོད་པ། ཆུ་སྦྱིན་བྱ་བ།
བརྒྱ་ རྩ་ དངོས་གཞི་ལྷག་གཏོར་དང་བཅས་པ་བྱ་ཚུལ་ལོ། །དང་པོ་ནི། ཚོགས་
ཞིང་གི་མཆོད་པ་བཤམས་ལ་བསང་བ་དང་། སྦྱང་བ་དང་། བསྐྱེད་པ་དང་
། བྱིན་
གྱིས་བརླབས་པ་རྣམས་སྔར་ལྟར་བྱས་ལ། བླ་མ་ཡི་དམ་དཀོན་མཆོག་སྲིད་ཞུའི་
མགྲོན། །མགོན་པོ་ཡོན་ ཏན་ རིགས་དྲུག་ སྙིང་ རྗེའི་ མགྲོན། །གདོན་བགེགས་
ལན་ཆགས་མགྲོན་རྣམས་མ་ལུས་པ། །མཆོད་སྦྱིན་གནས་འདིར་གཤེགས་ཤིང་
བརྟན་པར་བཞུགས། །ཞེས་སྤྱན་དྲངས་ཏེ་རང་གི་མདུན་གྱི་ནམ་མཁར་སེང་གེ་
ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སྲི་
ཞུའི་མགྲོན་གྱི་གཙོ་བོ་སྟོན་པ་བཅོམ་ལྡན་འདས་རྒྱལ་བ་ཤཱཀྱ་ཐུབ་པ། དེ་ཉིད་ཀྱི་
མཐའ་སྐོར་ལ་ཡི་དམ་རྒྱུད་སྡེ་བཞིའི་ལྷ་ཚོགས་རྣམས་དང༌། སངས་རྒྱས་བྱང་
སེམས་འཕགས་པ་ཉན་རང་རྣམས་དང་བཅས་པ་བཞུགས་པ། ཐུབ་པའི་དབང་
པོའི་སྟེང་གི་རྒྱབ་ལ་ཕྱོགས་པར་ཉམས་ལེན་བྱིན་རླབས་རྒྱུད་པའི་བླ་མ་རྣམས་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དང༌། གཡས་ཕྱོགས་སུ་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་དང་། གཡོན་ཕྱོགས་སུ་
ཟབ་མོ་ལྟ་རྒྱུད་ཀྱི་བླ་མ་རྣམས་བཞུགས་པ། དེ་དག་གི་མདུན་དུ་མགོན་པོ་ཡོན་
ཏན་གྱི་མགྲོན་གྱི་གཙོ་བོ་དཔལ་ཕྱག་ན་རྡོ་རྗེ་ལ་ཆོས་སྐྱོང་སྲུང་མ་རྣམས་ཀྱིས་
བསྐོར་ནས་བཞུགས་པ། དེའི་གཡས་ཕྱོགས་སུ་འཕགས་པ་སྤྱན་རས་གཟིགས་
ལ་སྙིང་རྗེའི་མགྲོན་རིགས་དྲུག་སེམས་ཅན་ཐམས་ཅད་ཀྱིས་བསྐོར་བ། གཡོན་
ཕྱོགས་སུ་ཁྲོ་བོའི་དབང་པོ་རྟ་མགྲིན་ལ་ལན་ཆགས་ཀྱི་མགྲོན་གདོན་བགེགས་
རྣམས་ཀྱིས་བསྐོར་ནས་གནས་པར་བསམ་མོ། །ཡང་ན་ལམ་རིམ་གྱི་ཚོགས་ཞིང་
ཇི་ལྟ་བ་བཞིན་དུ་གསལ་བཏབ་ནས་ཚོགས་ཞིང་དེའི་སེང་ཁྲིའི་མཐའ་སྐོར་ལ་
འགྲོ་བ་རིགས་དྲུག་གིས་བསྡུས་པའི་སེམས་ཅན་ཐམས་ཅད་ཡོད་པར་བསམ་
ནའང་རུང་ཞེས་བླ་མའི་ཞལ་ལས་ཐོས་སོ། །དེ་ལྟར་གསལ་འདེབས་ཚུལ་གང་
མོས་བྱས་ནས། ཀ་མ་ལ་ཡེ་ཧཱུཾ། ཞེས་གདན་ཕུལ་བས་དགྱེས་ཤིང་བཞུགས་པར་
བསམ་མོ། །
གཉིས་པ་ཚོགས་ཞིང་རྣམས་ལ་ཡན་ལག་བདུན་པ་མཎྜལ་དང་བཅས་པ་
འབུལ་བ་ནི། བདེ་ཆེན་དངོས་གྲུབ་ཆར་འབེབས་ཡིད་བཞིན་ནོར། །རྩ་རྒྱུད་བླ་མ་
ཡི་དམ་དཀོན་མཆོག་གསུམ། །དཔའ་བོ་དཔའ་མོ་ ཆོས་སྐྱོང་སྲུང་མ་ལ། །སྒོ་
གསུམ་གུས་པས་སོ་སོར་ཕྱག་འཚལ་ལོ། །ཨོ་ཨཱགུ་རུ་བཛྲ་སརྦ་བུདྡྷ་བོདྷི་སཏཱ་ས་
པ་རི་ཝ་ར་བཛྲ་ ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཞེས་པ་ནས། ཤཔྟ་པྲ་ཏཱིཙྪ་ཧཱུྃ་སྭཱཧཱ། ཞེས་
པའི་བར་གྱིས་མཆོད། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་
འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །
འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག །མཆོད་ཡོན་ཞབས་བསིལ་མེ་ཏོག་
- 352 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌། །
བདུག་ སྤོས་ དང༌། །སྣང་ གསལ་ དྲི་ ཆབ་ ཞལ་ ཟས་ རོལ་ མོ་སོགས། །དངོས་
བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་
ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང་། །འཁོར་བ་མ་
སྟོང་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང་། །
བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །གླིང་བཞིའི་རི་རབ་ཉི་ཟླ་རིན་
ཆེན་བདུན། །རིན་ཆེན་མཎྜལ་ཀུན་བཟང་མཆོད་པའི་ཚོགས། །བློ་ཡིས་བླངས་
ནས་དཀོན་མཆོག་གསུམ་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་
ཏུ་གསོལ། །ཨི་དཾ་གུ་རུ་རཏྣ་མཎྜ་ལ་ཀཾ་ནིརྱ་ཏ་ཡ་མི། ཞེས་བརྗོད། ཡན་ལག་
བདུན་པ་མཎྜལ་དང་བཅས་པའི་དམིགས་རིམ་རྣམས་ནི་ལམ་རིམ་གྱི་ཁྲིད་ལས་
འབྱུང་བ་ལྟར་བྱའོ། །
གསུམ་པ་ཆུ་སྦྱིན་བྱ་བ་ནི། །གཏོར་ཐེབ་བཤལ་ལ་ལག་པ་གཡས་པས་ཆུ་
གཙང་གི་ཁྲུས་འབུལ་ཞིང་། ནམ་མཁར་བཞུགས་པའི་རྒྱལ་བ་རིགས་ལྔའི་ལྷ་
ཚོགས་རྣམས་ཀྱིས་རིན་པོ་ཆེའི་བུམ་པ་བདུད་རྩིས་གང་བ་བཟུང་ནས་ཚོགས་ཞིང་
རྣམས་ཀྱི་སྤྱི་བོ་ནས་བདུད་རྩིའི་ཆུ་རྒྱུན་གྱིས་དབང་བསྐུར་བས་སོ་སོའི་ཐུགས་
རྒྱུད་ལ་ཟག་པ་མེད་པའི་བདེ་བ་ཆེན་པོ་སྐྱེས། ཚོགས་ཞིང་རང་རང་གི་སྐུ་ལས་
བདུད་རྩིའི་རྒྱུན་བབས་པ་རིགས་དྲུག་སེམས་ཅན་རྣམས་ལ་ཞུགས་པས། ལས་
ཉོན་སྡིག་སྒྲིབ་བག་ཆགས་དང་བཅས་པ་དག་པར་བསམས་ལ། །འགྲོ་བའི་སྒྲོན་
མེ་རྒྱལ་བ་སྲས་བཅས་ལ། །དྲི་ཞིམ་བདུད་རྩིའི་ཁྲུས་ཆབ་འདི་གསོལ་བས། །
འགྲོ་བའི་སྒྲིབ་གཉིས་དྲི་མ་ཀུན་སྦྱངས་ནས། །དྲི་བྲལ་སྐུ་གསུམ་ཐོབ་པར་བྱིན་
གྱིས་རློབས། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ཡ་ཤྲཱི་ཡེ་ཨཱཿཧཱུྃ། ཞེས་བརྗོད། དེ་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
ནས་ཡི་དྭགས་ལ་ཆུ་སྦྱིན་བྱ་བ་ནི། གཏོར་ཐེབ་ཆུས་བཤལ་ལ། རང་སྤྱན་རས་
གཟིགས་སུ་གསལ་བའི་ཕྱག་གཡས་པའི་མཐིལ་དུ་ཟླ་བའི་དཀྱིལ་འཁོར་གྱི་སྟེང་
དུ་ཧཱུྃཡིག་དཀར་པོ་འོད་ཟེར་འཕྲོ་བ་ལས་བདུད་རྩིའི་རྒྱུན་བབས་པས་ཡི་དྭགས་
ཐམས་ཅད་ཚིམ་པར་བསམས་ལ། ལག་པ་གཡས་མཆོག་སྦྱིན་གྱི་ཕྱག་རྒྱས་བུམ་
པ་བཟུང་ནས་གཏོར་སྣོད་དུ་ཆུ་རྒྱུན་སྦྲེང་ཞིང་། འཕགས་པ་སྤྱན་རས་གཟིགས་
དབང་གི །ཕྱག་ནས་འབབ་པའི་འོ་རྒྱུན་གྱིས། །ཡི་དྭགས་རྣམས་ནི་ཚིམ་ བྱས་
ཤིང་། ཁྲུས་བྱས་རྟག་ཏུ་བསིལ་བར་ཤོག །ཨོཾ་ཨཱ༔ཧཱུྃ་ཧཱུྃ། ཨོཾ་མ་ཎི་པདྨེ་ཧཱུྃ། ཞེས་
གཟུངས་གཉིས་པོ་ལན་བདུན་བདུན་བརྗོད་ཅིང་གཡོན་པས་སེ་གོལ་གདབ་བོ། །
དེ་ནས་ཡི་དྭགས་འབྱུར་གེགས་མ་ལ་ཆུ་སྦྱིན་བྱ་བ་ནི། ཆུ་ཐིགས་གཅིག་གཏོར་
སྣོད་ཀྱི་ཕྱིར་འབོ་ཞིང་སེ་གོལ་གདབ་ལ། ཨ་ཛ་ལ་མི་དཾ་སརྦ་པྲ་ཏ་སྭཱཧཱ། ཞེས་
བརྗོད། ཡི་དྭགས་འབྱུར་གེགས་མ་འདི་སྔོན་གཞན་གྱི་སྦྱིན་པ་ལ་ཁ་འགེགས་
བྱས་པའི་ལས་ཀྱིས་མགྲིན་པ་མདུད་པ་གསུམ་གྱིས་བཅིངས་ཏེ་རང་དབང་དུ་ཆུ་
ཐིགས་ཙམ་ཡང་འཐུང་མི་ནུས་པ། བཀྲེས་ཤིང་སྐོམ་པས་ལྷག་པར་གདུངས་ཏེ་
ཁོང་པ་ནས་མེ་འབར་བ། ཡི་དྭགས་ཀྱི་ནང་ན་སྡུག་བསྔལ་ཤིན་ཏུ་ཆེ་བ་ཞིག་སྟེ།
གཟུངས་སྔགས་བྱིན་རླབས་ཅན་འདི་བརྗོད་ནས་ཆུ་ཐིགས་གཅིག་གཏོར་སྣོད་ཀྱི་
ཕྱིར་ཕོ་ན་ཡི་དྭགས་དེའི་མགྲིན་པའི་མདུད་པ་སྐད་ཅིག་ལ་གྲོལ་ནས་ཆུ་ཐིགས་
ཁོང་པར་སོང་སྟེ་བདེ་ཞིང་ཚིམ་པར་འགྱུར་བས་ཕན་ཡོན་ཤིན་ཏུ་ཆེ་བར་གསུངས་
སོ། །དེ་ནས་རང་ཐུགས་རྗེ་ཆེན་པོར་གསལ་བའི་ཕྱག་གཡས་ཀྱི་མཐིལ་ན་ཡོད་
པའི་ཧྲིདེ་ཡོངས་སུ་གྱུར་པ་ལས། འཕགས་པ་ཡེ་ཤེས་སྐར་མདའ་སྐུ་མདོག་ལྗང་
སྔོན་ཕྱག་གཡས་མཆོག་སྦྱིན་མཛད་པའི་ཕྱག་མཐིལ་དང་སྐུའི་ཆ་ཐམས་ཅད་ལས་
- 354-



།
གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌།
བདུད་རྩི་བབས་པས་སེམས་ཅན་དང༌། ལྷག་པར་ཉམ་ཐག་བར་དོའི་འགྲོ་བ་
རྣམས་བདུད་རྩིས་ཚིམ་པར་བསམས་ལ། ཨོཾ་ཛྙཱ་ན་ཨ་ཝ་ལོ་ཀི་ཏེ་ས་མན་སྤ་ར་ཎཱ་
རསྨྲ་བྷ་ཝ་ས་མ་ཡ་མཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་སྭཱཧཱ། ཞེས་ལན་བདུན་
བརྗོད་ཅིང་གཏོར་སྣོད་དུ་ཆུ་རྒྱུན་སྦྲེངས་ལ་སེ་གོལ་གཏོགས། སྲིད་པ་བར་དོའི་
འགྲོ་ཀུན་ལ། །ཆུ་ཡི་སྦྱིན་པ་འདི་སྦྱིན་པས། །འཇིགས་སྐྲག་སྡུག་བསྔལ་ལས་
གྲོལ་ཏེ། །དག་པའི་ཞིང་དུ་བགྲོད་པར་ཤོག །ཅེས་བརྗོད། དེ་ནས་རང་ཐུགས་རྗེ་
ཆེན་པོར་གསལ་བའི་ཕྱག་གཡས་པའི་མཐིལ་གྱི་འཕགས་པ་ཡེ་ཤེས་སྐར་མདའ་
ཡོངས་སུ་གྱུར་པ་ལས། རྒྱལ་བ་མི་འཁྲུགས་པ་ཞལ་གཅིག་ཕྱག་གཉིས་པ། ཕྱག་
གཡས་མཆོག་སྦྱིན་མཛད་པ་ཞིག་སྒོམ་ལ་དེའི་སྐུའི་ཆ་ཐམས་ཅད་དང་ལྷག་པར་
ཕྱག་གཡས་པའི་མཐིལ་ནས་བདུད་རྩིའི་རྒྱུན་བབས་པས་རིགས་དྲུག་སེམས་ཅན་
ཐམས་ཅད་དང༌། ཁྱད་པར་ཀླུ་རྣམས་བདུད་རྩིས་ཚིམ་པར་བསམས་ལ། ན་མོ་
རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་
ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ པ་རཾ་པ་ར་ཎི་མེ་སརྦ་ནན་སྭཱཧཱ། ཞེས་
ལན་བདུན་བརྗོད་ཅིང་ གཏོར་སྣོད་དུ་ཆུ་ རྒྱུན་སྦྲེངས། དེ་རྣམས་ ལ་ ཕན་ པའི་
བསམ་པས་གཞན་ཡང་ཆུ་ཡི་སྦྱིན་པ་འདི་ལ་བརྟེན་ནས་ཀླུའི་རྒྱལ་པོ་དགའ་བོ་
དང་ ཉེར་ དགའ་ ལ་ སོགས་ པ་སྲིད་པ་ཆུ་ ཀླུང་ གི་ བདག་པོ་དང་། གཞི་བདག་
གཉུག་མར་གནས་པ་དང་། སེམས་ཅན་ཐམས་ཅད་ཀྱི་རྒྱུད་ལ་སྦྱིན་པ་དམ་པ་
སེམས་ཀྱི་རྒྱན་དུ་གྱུར་ཅིག །སྦྱིན་པ་དམ་པ་སེམས་ཀྱི་རྒྱན་དུ་གྱུར་ནས་དོན་གྱི་
མཆོག་རྣལ་འབྱོར་གྱི་ཡོ་བྱད་དམ་པ་མྱུར་དུ་མངོན་པར་རྫོགས་པ་འཚང་རྒྱ་བར་
གྱུར་ཅིག །ཅེས་སྨོན་ལམ་གདབ་བོ། །
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བཞི་པ་བརྒྱ་རྩ་དངོས་གཞི་ལྷག་གཏོར་དང་བཅས་པ་བྱ་ཚུལ་ནི། གཏོར་
ཐེབ་ལྔ་ བྱེད་ན་གཏོར་ཐེབ་རེར་ཟན་རིལ་གཉིས་གཉིས་བླུག་ལ་ཆུ་གཙང་གི་
བཀང་། གཏོར་ཐེབ་གཅིག་ཡིན་ན་དེར་ཟན་རིལ་བཅུ་ བླུག་ལ་ཆུ་གཙང་གིས་
བཀང་ལ། སངས་རྒྱས་ཆོས་དང་ཞེས་པ་ནས། སངས་རྒྱས་འགྲུབ་པར་ཤོག །
ཅེས་པའི་བར་ལན་གསུམ་དང་། ཚད་མེད་བཞི་སྒོམས། གཏོར་མ་བསང་སྦྱང་
བསྐྱེད་བྱིན་གྱིས་བརླབས་པ་སྔར་ལྟར་བྱས་ལ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་
ཏེ་ཨོཾ་སཾ་བྷ་ར་སཾ་བྷ་ར་ཧཱུྃ་ཞེས་ལན་བཅུ་བརྗོད་ལ། བླ་མ་ཡི་དམ་སངས་རྒྱས་བྱང་
སེམས་ཉན་རང་རྣམས་ལ་ཕུལ་བས་སོ་སོས་བདུད་རྩི་གསོལ་ནས་ཚིམས་ཤིང་
དགྱེས་པར་བསམས། རང་གི་སྙིང་ག་ནས་མཆོད་པའི་ལྷ་མོ་དཔག་མེད་སྤྲོས་ཏེ།
ཨོཾ་བཛྲ་ཨརྒྱུ་ཞེས་སོགས་བརྗོད་ཅིང་སོ་སོའི་ཕྱག་རྒྱ་དང་བཅས་ཆུ་གཉིས་ཉེར་
སྤྱོད་རོལ་མོ་དང་བཅས་པས་མཆོད། དེ་ལྟར་དཀོན་མཆོག་སྲི་ཞུའི་མགྲོན་ལ་
གཏོར་མ་ཕུལ་ཏེ་འདོད་དོན་ལ་གསོལ་བ་གདབ་པ་ནི། ཕུན་ཚོགས་འདོད་ཡོན་
ལྔ་ལྡན་པའི། །བདུད་ རྩིའི་རྒྱ་མཚོའི་གཏོར་མ་འདི། །དྲིན་ཅན་ རྩ་བརྒྱུད་བླ་མ་
དང༌། །རྒྱུད་སྡེ་བཞི་འབྲེལ་ལྷ་ཚོགས་དང་། །དུས་གསུམ་བདེ་གཤེགས་དམ་པའི་
ཆོས། །ཚོགས་ བཅས་ དཀོན་མཆོག་ གསུམ་ ལ་འབུལ། །ཚད་མེད་ཐུགས་ རྗེས་
ལེགས་བཞེས་ནས། །སངས་རྒྱས་བསྟན་པ་རྒྱས་པ་དང༌། །བདག་དང་མ་གྱུར་
སེམས་ཅན་རྣམས། །དཀོན་མཆོག་གསུམ་དང་མི་འབྲལ་ཞིང་། །ཆོས་དང་དཔལ་
འབྱོར་རྒྱས་པ་དང་། །སངས་རྒྱས་ཐོབ་པར་བྱིན་གྱིས་རློབས། །ཞེས་བརྗོད་དོ། །
དེ་ནས་མགྲོན་ཚན་གཉིས་པའི་གཏོར་མ་སྔར་ལྟར་བཤམས་ལ། སྐྱབས་འགྲོ་
སེམས་བསྐྱེད་བྱས་ཏེ་གཏོར་མ་བསང་སྦྱང་བསྐྱེད་བྱིན་གྱིས་བརླབས། དམ་ཅན་
- 356 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌།
ཆོས་སྐྱོང་སྲུང་མའི་ཚོགས་རྣམས་ལ་སཾ་བྷ་ར་བཅུ་བརྗོད་ནས་བསྔོས་པས་ཐུགས་
དགྱེས་ཤིང་ཚིམ་ནས་ལས་སྒྲུབ་པ་ལ་མཐུ་སྟོབས་ནུས་པ་ཐོགས་མེད་དང་ལྡན་
པར་བསམས། སྔར་ལྟར་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད་ལ།
ཕུན་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་མཚོའི་གཏོར་མ་འདི། །མྱུར་
མཛད་ མགོན་ པོ་ འཁོར་ བཅས་ དང༌། །ཆོས་ ཀྱི་ རྒྱལ་ པོ་ རྣམ་ ཐོས་ སྲས། །གུར་
མགོན་ཞལ་དང་ཕྱག་བཞི་པ། །དམག་ཟོར་དྲེགས་པ་ལྕམ་སྲིང་དང་། །གཙང་
མའི་རིགས་ཀྱི་མགོན་པོ་སོགས། །ཆོས་བཞིན་སྐྱོང་བ་ཐམས་ཅད་དང༌། །གནས་
གསུམ་དག་ན་བཞུགས་པ་ཡི། །དཔའ་བོ་མཁའ་འགྲོའི་ཚོགས་ལ་འབུལ། །འགྲོ་
ལ་ཕན་བདེ་འབྱུང་བའི་གཞི། །བསྟན་པ་སྲུང་ཞིང་སྐྱོང་བ་དང༌། །འཕྲིན་ལས་
བཞི་ཡི་དངོས་གྲུབ་སྩོལ། །ཞེས་བརྗོད། དེ་ནས་མགྲོན་ཚན་གསུམ་པའི་གཏོར་
མ་སྔར་ལྟར་བཤམས་ལ་སྐྱབས་འགྲོ་སེམས་བསྐྱེད་བྱས་ཏེ་གཏོར་མ་བསངས་
སྦྱང་བསྐྱེད་བྱིན་གྱིས་བརླབ་ནས། སཾ་བྷ་ར་ལན་བཅུས་དྲང་སྲོང་མཆོག་བརྒྱད་
སོགས་ལྷ་མིའི་དྲང་སྲོང་རྣམས་ལ་དབུལ་ཏེ། དྲང་སྲོང་མཆོག་བརྒྱད་ནི། དྲང་སྲོང་
མེ་བཞི་རིན་ཆེན་འབར་བ་བསྣམས་པ། ནག་པོ་འཁོར་ལོ་བསྣམས་པ། ཡང་དག་
ཤེས་རྡོ་རྗེའི་འཁོར་ལོ་བསྣམས་པ། མདུན་དབང་རྩེ་གསུམ་བསྣམས་པ། གྱ་གྱུ་
རིན་ པོ་ ཆེ་ བསྣམས་ པ། གྱུར་ མེད་ དགྲ་ སྟ་ བསྣམས་ པ། ཨ་ འགུར་མེ་དཔུང་
བསྣམས་པ། གཡོག་འདོར་འཁོར་ལོ་བསྣམས་པ་བརྒྱད་དོ། །མཆོད་ལྷ་སྤྲོས་ཏེ།
ཨགྷོ་སོགས་ཀྱིས་མཆོད། ཕུན་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་
མཚོའི་གཏོར་མ་འདི། །དྲང་སྲོང་ཆེན་པོ་མཆོག་བརྒྱད་དང༌། གཞན་ཡང་ལྷ་མིའི་
ནང་གནས་པའི། །བདེན་ཚིག་གྲུབ་པ་རྣམས་ལ་འབུལ། །བཞེས་ནས་བསྟན་པ་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རིན་པོ་ཆེ། །ཕྱོགས་དུས་ཀུན་ཏུ་རྒྱས་པ་དང་། །འགྲོ་ཀུན་བདེ་ཞིང་སྐྱིད་པ་དང།
ཁྱད་པར་བདག་དང་སེམས་ཅན་རྣམས། །མྱུར་དུ་སངས་རྒྱས་ཐོབ་འགྱུར་བའི། །
མཐུན་ རྐྱེན་ ཇི་ ལྟར་ བསམ་ པ་ བཞིན། །ཐོགས་ མེད་ འགྲུབ་ པའི་ སྨོན་ ལམ་
མཛོད། །ཅེས་ བརྗོད། མགྲོན་ཚན་བཞི་ པའི་ གཏོར་ མ་ སྔར་ ལྟར་བཤམས་ལ།
སྐྱབས་འགྲོ་སེམས་བསྐྱེད་བྱས་ཏེ། གཏོར་མ་བསང་སྦྱང་བྱིན་གྱིས་བརླབས་ནས་
ནོར་ལྷ་རྣམས་ལ་ སཾ་ བྷ་ ར་ ལན་བཅུས་བསྔོས། ཨརྒྱུ་སོགས་ ཀྱིས་མཆོད། ཕུན་
ཚོགས༴ བདུད་ རྩི༴ ཛམ་བྷ་ལ་དང་ནོར་རྒྱུན་མ། །ཨ་པ་ར་ནི་ཙི་ཏ་སོགས། །
ནོར་ལྷ་གནོད་སྦྱིན་ཚོགས་རྣམས་དང་། །བདག་ཅག་དཔོན་སློབ་འཁོར་བཅས་
ཀྱི། །ལྷན་ཅིག་སྐྱེས་ཤིང་འཚོ་བའི་ལྷ། །སྲུང་ཞིང་སྐྱོབ་པ་རྣམས་ལ་འབུལ། །
བཞེས་ནས་རྣལ་འབྱོར་བདག་ཅག་རྣམས། །ལོག་པའི་འཚོ་བས་མི་འཚོ་བར། །
ཆོས་མཐུན་འཚོ་བས་འཚོ་བ་དང་། །བསམ་པ་ཆོས་གཞིན་འགྲུབ་པར་མཛོད། །
ཅེས་འདོད་དོན་ལ་གསོལ་བ་གདབ་བོ། །དེ་ནས་གཏོར་སྣོད་བཤལ་ལ། མགྲོན་
ཚན་ལྔ་པའི་གཏོར་མ་སྔར་ལྟར་བཤམས་ལ་སྐྱབས་འགྲོ་སེམས་བསྐྱེད་བྱས་ཏེ་
གཏོར་མ་བསང་སྦྱང་བྱིན་གྱིས་བརླབས་ལ། ཡུལ་ལྷ་གཞི་བདག་རྣམས་ལ་སཾ་བྷ་
ར་ལན་བཅུས་བསྔོས་ནས། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་
ལོ། །དེ་ བཞིན་ གཤེགས་ པ་ གཟུགས་མཛེས་ དམ་ པ་ ལ་ ཕྱག་ འཚལ་ ལོ། །དེ་
བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་
འཇིགས་ པ་ཐམས་ཅད་ དང༌ བྲལ་ བ་ ལ་ ཕྱག་ འཚལ་ལོ། །ཞེས་ བརྗོད་ དེ། དེ་
བཞིན་གཤེགས་ པ་ རིན་ཆེན་མང་ལ་ཕྱག་བཙལ་ཞིང་གསོལ་བ་བཏབ་པས།
རིགས་དྲུག་གི་སེམས་ཅན་ཐམས་ཅད་ཀྱི་སེར་སྣ་ལ་སོགས་པའི་ལས་ངན་ཐམས་
-358 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌།
ཅད་དག་ཅིང་དབུལ་ཕོངས་ཀྱི་སྡུག་བསྔལ་ཞི་ནས་ཅི་འདོད་པའི་ལོངས་སྤྱོད་ཀྱིས་
ཚིམ་པར་བསམ། དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་བཙལ་
བས་སེམས་ཅན་ ཐམས་ཅད་ ཀྱི་ལུས་ཀྱི་མི་སྡུག་པ་དང་། སྡུག་པ་དང་། སྡུག་
བསྔལ་ ཐམས་ ཅད་ ཞི་ ཞིང་ གཟུགས་བཟང་བ་ ཕུན་ སུམ་ ཚོགས་ པ་ཐོབ་པར་
བསམས། དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་བཙལ་བས་སེམས་
ཅན་ཐམས་ཅད་ཀྱི་ལུས་ཀྱི་ནད་རྣམས་དག་ནས་རོ་བྲོ་བ་མཆོག་དང་ལྡན་པ་དང་།
སེམས་ ཀྱི་ སྒྲིབ་ པ་ ཐམས་ཅད་ དག་ ནས་ བྱང་ ཆུབ་ ཀྱི་ སེམས་ དང༌ ལྡན་ པར་
བསམས། དེ་ བཞིན་ གཤེགས་ པ་ འཇིག་ པ་ ཐམས་ ཅད་ དང༌ བྲལ་ བ་ ལ་ ཕྱག་
བཙལ་བས་སེམས་ཅན་ཐམས་ཅད་ ཕན་ཚུན་གཅིག་ལ་ གཅིག་ འཚེ་བ་དང་།
དབང་ཆེ་བས་ཆུང་བ་གནོན་པ་སོགས་འཇིགས་སྐྲག་སྡུག་བསྔལ་ཐམས་ཅད་ཞི་
བར་བསམ་མོ། །ཡུལ་ལྷ་གཞི་བདག་རྣམས་ལ་གཏོར་མ་བསྔོས་ནས་གཏོར་
གྲོགས་འཚོལ་བ་ནི། ཕུན་ཚོགས བདུད་ རྩི= ས་ཡི་ལྷ་མོ་བསྟན་མ་སོགས། །
སྟོང་ གསུམ་ གཞི་ བདག་ ཚོགས་ རྣམས་ དང་། །ཚེ་ རིང་ མཆེད་ ལྔ་ བསྟན་ སྐྱོང་
བཅས། །གངས་ཅན་གནས་པ་ཐམས་ཅད་དང༌། ཁྱད་པར་ཡུལ་ཕྱོགས་འདི་ཉིད་
ཀྱི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་བདག་ཅག་ཡོན་མཆོད་
རྣམས། །ལས་དང་བྱ་བ་ཅི་བྱེད་ཀྱང་། །ཀོ་ལོང་ཕྲག་དོག་མ་མཛད་པར། །མཐུན་
རྐྱེན་ཡིད་བཞིན་འགྲུབ་པར་མཛོད། །ཅེས་བརྗོད་དོ། །དེ་ནས་མགྲོན་ཚན་དྲུག་
པའི་གཏོར་མ་སྔར་ལྟར་བཤམས་ལ་སྐྱབས་འགྲོ་སེམས་བསྐྱེད་བྱས་ཏེ། གཏོར་
མ་བསང་སྦྱང་བསྐྱེད་བྱིན་གྱིས་བརླབས་ལ་རྟ་བདག་བརྒྱད་སོགས་མི་མ་ཡིན་
མཐུ་ཅན་རྣམས་ལ་སཾ་བྷ་ར་ལན་བཅུས་གཏོར་མ་བསྔོས་ནས་དེ་བཞིན་གཤེགས་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པ་ བཞིའི་ མཚན་ བརྗོད། །ཕུན་ ཚོགས༴ བདུད་ རྩིའི= རྟ་ བདག་ བརྒྱད་ སོགས་
གནོད་ སྦྱིན་ གྱི། །སྡེ་དཔོན་ཆེན་པོ་མ་ལུས་དང༌། །འཕྲོག་མ་བུ་དང་བཅས་པ་
སོགས། །སངས་རྒྱས་མཐོང་དང་མ་མཐོང་བའི། །མི་མིན་མཐུ་ཆེན་རྣམས་ལ་
འབུལ། །བཞེས་ནས་བསྟན་པ་བསྲུང་བ་དང་། །མ་གྱུར་བྱམས་པས་སྐྱོང་བ་དང་།
ཁྱད་པར་བདག་ཅག་ཆོས་སྒྲུབ་པའི། །འགལ་རྐྱེན་སོལ་ལ་མཐུན་རྐྱེན་སྒྲུབས། །
ཞེས་བརྗོད་དོ། །རྟ་བདག་བརྒྱད་དང་འཕྲོག་མ་བུ་བཅས་ནི་སྔོན་སྟོན་པ་ཤཱཀྱའི་
རྒྱལ་པོ་དངོས་སུ་མཐོང་བའི་མི་མིན་མཐུ་ཅན་ཡིན་ཞིང་། སྟོན་པའི་རྗེས་འཇུག་
ཆོས་ཚུལ་བཞིན་སྒྲུབ་པ་རྣམས་ལ་རྟ་བདག་བརྒྱད་པོ་འདིས་འགལ་རྐྱེན་སེལ་
ཞིང་མཐུན་རྐྱེན་སྒྲུབ་པར་འདུལ་བ་ལུང་ལས་གསུངས། འཕྲོག་མ་བུ་བཅས་ནི་
སྟོན་པས་བཏུལ་ནས་བསླབ་པ་ཕོག་ཅིང་། །སྟོན་པའི་རྗེས་འཇུག་རྣམས་ལ་ཕན་
གྲོགས་བྱེད་པར་བཀའ་བསྒོས་སྟོན་པའི་རྗེས་འཇུག་རྣམས་ཀྱིས་ཟས་ནམ་བྱེད་
རེས་ཀྱིས་ཀྱང་འཕྲོག་མ་བུ་བཅས་ལ་ཆང་བུ་སྟེར་དགོས་པར་གསུངས་སོ། །དེ་
ནས་མགྲོན་ཚན་བདུན་པའི་གཏོར་མ་སྔར་ལྟར་བཤམས་ལ་སྐྱབས་འགྲོ་སེམས་
བསྐྱེད་བྱས་ཏེ། གཏོར་མ་བསང་སྦྱང་བསྐྱེད་བྱིན་གྱིས་བརླབས་ལ། སྤྱིར་སེམས་
ཅན་ཐམས་ཅད་དང་ལྷག་པར་ཆོས་བྱེད་རྣམས་ལ་འཚེ་བར་བྱེད་པའི་གདོན་
བགེགས་རྣམས་ལ་སཾ་བྷ་ར་ལན་བཅུས་གཏོར་མ་བསྔོས། དེ་བཞིན་གཤེགས་པ་
བཞིའི་ མཚན་ བརྗོད་ ལ། ཕུན་ ཚོགས བདུད་ རྩི༴ བགེགས་ རིགས་ སྟོང་ ཕྲག་
བརྒྱད་ཅུ་དང་། །གདོན་ རིགས་སུམ་བརྒྱ་དྲུག་ཅུ་དང༌། །བྱིས་པའི་གདོན་ཆེན་
བཅོ་ལྔ་སོགས། །སྟེང་འོག་བར་གསུམ་དབྱེ་བ་ཡིས། །གདོན་བགེགས་འབྱུང་པོ་
རྣམས་ལ་བསྔོ། །མཆོད་སྦྱིན་གཏོར་མས་ཚིམས་གྱུར་ནས། །ནད་ཡམས་དམག་
- 360 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་།།
འཁྲུགས་མུ་གེ་དང་། །སད་སེར་ཐན་པ་མ་གཏོང་བར། །ཕ་མར་གྱུར་པའི་འགྲོ་
ཀུན་ལ། །ཕན་བདེའི་བསམ་སྦྱོར་བསྟེན་པར་ཤོག །ཅེས་བརྗོད། དེ་ནས་མགྲོན་
ཚན་བརྒྱད་པའི་གཏོར་མ་སྔར་ལྟར་བཤམས་ལ་སྐྱབས་འགྲོ་སེམས་བསྐྱེད་བྱས་
ཏེ། གཏོར་མ་བསང་སྦྱང་བསྐྱེད་བྱིན་གྱིས་བརླབས་ལ། འགྲོ་བ་རིགས་དྲུག་གིས་
བསྡུས་པའི་སེམས་ཅན་ཐམས་ཅད་ལ་སཾ་བྷ་ར་ལན་བཅུས་གཏོར་མ་བསྔོས། དེ་
བཞིན་ གཤེགས་ པ་ བཞིའི་ མཚན་ བརྗོད་ ལ། ཕུན་ཚོགས༴ བདུད་ རྩི= འགྲོ་བ་
རིགས་དྲུག་ལམ་རྒྱུད་ལྔ། །སྐྱེ་གནས་རྣམ་པ་བཞིས་བསྡུས་པའི། །དྲིན་ཅན་ཕ་
མར་གྱུར་པ་ཡི། །མཁའ་མཉམ་འགྲོ་བའི་ཚོགས་ལ་འབུལ། །མཆོད་སྦྱིན་གཏོར་
མས་ཚིམ་གྱུར་ནས། །རིགས་དྲུག་སྡུག་བསྔལ་ལས་གྲོལ་ཏེ། །ངེས་འབྱུང་བྱང་
ཆུབ་སེམས་ཉིད་དང་། །ཡང་དག་ལྟ་བས་རྒྱུད་ཕྱུག་ཅིང་། །ཕ་རོལ་ཕྱིན་དྲུག་
ཡོངས་རྫོགས་ནས། །བླ་མེད་བྱང་ཆུབ་ཐོབ་པར་ཤོག །ཅེས་སྨོན་ལམ་གདབ་
བོ། །དེ་ནས་གཏོར་སྣོད་བཤལ་ལ། མགྲོན་ཚན་དགུ་པའི་གཏོར་མ་སྔར་ལྟར་
བཤམས་ལ་སྐྱབས་འགྲོ་སེམས་བསྐྱེད་བྱས་ཏེ། གཏོར་མ་བསང་སྦྱང་བསྐྱེད་བྱིན་
གྱིས་བརླབས་ལ། ཡི་དྭགས་ཀྱི་རྒྱལ་མོ་ཁ་ལ་མེ་འབར་ནས་གཙོས་ཡི་དྭགས་
ཐམས་ཅད་ལ་ སཾ་ བྷ་ར་བཅུས་གཏོར་མ་བསྔོས། དེ་བཞིན་གཤེགས་པ་བཞིའི་
མཚན་བརྗོད། ཕུན་ཚོགས བདུད་རྩི= ཡི་དྭགས་རྒྱལ་མོས་གཙོ་བྱས་པའི། །ཕྱི་
ནང་ཟས་སྐོམ་སྒྲིབ་པ་ཅན། །བྱིངས་ན་གནས་དང་ཁ་མཐོར་བའི། །ཡི་དྭགས་
ཚོགས་རྣམས་ཀུན་ ལ་བསྔོ། །མཆོད་སྦྱིན་ གཏོར་ མས་ཚིམ་གྱུར་ནས། །བཀྲེས་
སྐོམ་སྡུག་བསྔལ་ལས་གྲོལ་ཏེ། །སེར་སྣ་ལ་སོགས་སྒྲིབ་པ་གཉིས། །བག་ཆགས་
བཅས་པ་ཡོངས་སུ་དག །སྦྱིན་པའི་ཕར་ཕྱིན་ཡོངས་རྫོགས་ནས། །ནམ་མཁའ་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མཛོད་ལ་དབང་འབྱོར་ཤོག །ཅེས་སྨོན་ལམ་གདབ་བོ། །ལར་མགྲོན་ཐམས་ཅད་
ཀྱི་ནང་ནས་ཡི་དྭགས་རྣམས་མགྲོན་གྱི་གཙོ་བོར་བྱས་ཏེ་གཏོར་མ་བསྔོ་བ་ཕན་
ཡོན་ཤིན་ཏུ་ཆེ་བ་ཡིན་པས་འདི་ལ་ནན་ཏན་དུ་བྱ་དགོས་ཤིང་། ཡི་དྭགས་ནི་སེར་
སྣ་ཤས་ཆེར་བྱས་པའི་ལས་ངན་གྱི་མཐུས་བཀྲེས་ཤིང་སྐོམ་པ་དང་ལྡན་པ། ལུས་
ཤིན་ཏུ་མི་སྡུག་པ་སྡོང་དུམ་མེས་ཚིག་པ་ལྟ་བུ། གདོང་སྒྲས་ཁེབས་པ། ཁ་ནས་མེ་
འབར་བ། ལྕེ་ཕྱིར་བྱུང་སྟེ་བལྡག་པར་བྱེད་པ། བཟའ་བཏུང་འཚོལ་ཕྱིར་ཕྱོགས་
ཀུན་ཏུ་བརྒྱུག་པ་ཞིག་སྟེ། འདིའི་གཏོར་མ་བཤམས་པའི་ཚེ་ཡང་གཏོར་སྣོད་མ་
ཡོ་བར་ཟན་རིལ་དང་ཆུ་གཙང་གིས་བཀང་། ཅུང་ཟད་རེ་མ་ཁེངས་ན་ཡང་སེམས་
ལ་སྡུག་བསྔལ་འབྱུང་བར་བཤད་པས་ཅུང་ཟད་ཕྱིར་ལུད་པ་རེ་བྱ། དེ་བཞིན་
གཤེགས་པ་བཞིའི་མཚན་བརྗོད་པའི་ཚེ་ཡི་དྭགས་དེ་རྣམས་ཀྱི་ལས་ངན་ཀྱི་མཐུ་
དང་ལུས་སེམས་ཀྱི་སྡུག་བསྔལ་རྣམས་ཞི་བར་བསམས་ཏེ། མཚན་དང་པོ་བརྗོད་
པའི་མཐུས་ཡི་དྭགས་རྣམས་ཀྱིས་སྔོན་སེར་སྣའི་དབང་གིས་ལས་ངན་བསགས་
པ་རྣམས་བཅོམ་ནས་ལོངས་ སྤྱོད་ཕུན་སུམ་ཚོགས་པ་ཐོབ་པར་མོས། མཚན་
གཉིས་པ་བརྗོད་པའི་མཐུས་ཡི་དྭགས་རྣམས་ཀྱི་གཟུགས་བཟང་ཞིང་སྟོབས་ཆེ་
བར་གྱུར་ཏེ་གཏོར་མ་བསྔོས་པ་དེ་བདེ་བར་ལོངས་སྤྱོད་ནུས་པར་མོས། མཚན་
གསུམ་པ་བརྗོད་པའི་མཐུས་ཡི་དྭགས་རྣམས་ཀྱི་ལུས་ཀྱི་ནད་དང་སེམས་ཀྱི་སྡུག་
བསྔལ་རྣམས་ཞི་ནས་རོ་བྲོ་མཆོག་ཐོབ་པར་བསམས། མཚན་བཞི་པ་བརྗོད་པའི་
མཐུས་ཡི་དྭགས་རྣམས་ཀྱི་གནོད་འཚེའི་འཇིགས་པ་ལས་གྲོལ་ནས་བདེ་ཞིང་ཞི་
བར་གྱུར་པར་མོས། ཡི་དྭགས་ཀྱི་གནོད་འཚེ་ནི། ཡི་དྭགས་ ཕྱིའི་སྒྲིབ་པ་ཅན་
རྣམས་ལ་བཟའ་བཏུང་འཚོལ་ཕྱིར་བརྒྱུགས་པ་ན་མཚོན་ཆ་སྣ་ཚོགས་པ་ཐོགས་
- 362 .



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་།
པ་དག་གིས་ལུས་དུམ་བུར་གཅོད་ཅིང་སྒོ་ཀུན་ནས་གནོད་འཚེ་བྱས་ཏེ་སྡུག་
བསྔལ་རྒྱུན་མར་མྱོང་། ཡི་དྭགས་ནང་གི་སྒྲིབ་པ་ཅན་ནི་ལོ་བརྒྱར་ཡང་བཟའ་
བཏུང་མི་རྙེད་ཅིང་བརྒྱ་ལམ་ན་བཟའ་བཏུང་ཅུང་ཟད་རེ་མཐོང་སྟེ་ལོངས་སྤྱོད་
པར་ཕྱོགས་པ་ན་ལུས་ཤིན་ཏུ་མི་སྡུག་པ་གསུས་པ་ཆེ་བ་ཡན་ལག་འབྱག་མ་ཙམ་
གྱིས་གསུས་པ་མི་ཐེག་པ། མགྲིན་པ་ཤིན་ཏུ་ཕྲ་བ། མགོ་ཤིན་ཏུ་ཆེ་བ་ལ་ཁ་ཁབ་
མིག་ཙམ་ཡོད་པ། ཆུ་ཀླུང་མཐོང་སྟེ་བཏུང་བར་བཙམ་པ་ན་ཆུ་ཐིགས་རེ་ཙམ་ཡང་
ཁར་མི་འགྲོ་ཞིང་། ཁར་སོང་ཡང་མགྲིན་པ་ཤིན་ཏུ་ཕྲ་བ་མེ་འབར་བཞིན་པ་དེས་
བསྲེགས་ནས་ཁོང་པར་ཆུ་མི་སླེབ་པར་སྡུག་བསྔལ་འབའ་ཞིག་མྱོང་བ་སོགས་
སྡུག་བསྔལ་མཐའ་ཡས་པ་དང༌། ཟས་སྐོམ་གྱི་སྒྲིབ་པ་ཅན་རྣམས་ནི་བྱང་ནས་ཆུ་
ཀླུང་དང་ལྗོན་ཤིང་སོགས་མཐོང་སྟེ་ལོངས་སྤྱོད་པར་འདོད་ནས་ཕྱིན་པ་ན་ལོངས་
སྤྱོད་དེ་དག་མཚོན་ཆ་སྣ་ཚོགས་པར་གྱུར་ཏེ་ལུས་དུམ་བུར་གཅོད་པའི་སྡུག་
བསྔལ་མྱོང་བ་དང་། ཆུ་ཀླུང་རྣག་ཁྲག་ཏུ་སོང་སྟེ་ལོངས་སྤྱོད་དུ་མེད་པར་སླར་
ཡང་བཀྲེས་ཤིང་སྐོམ་པའི་སྡུག་བསྔལ་ཆེས་ཆེར་མྱོང་བར་གསུངས་པས། དེ་ལྟ་
བུའི་ལས་ངན་ཅན་དེ་དག་དམིགས་ཡུལ་དུ་བྱས་ནས་རྒྱལ་བས་བདེན་པའི་
མཐུས་བྱིན་གྱིས་བརླབས་པའི་གཟུངས་སྔགས་ཟབ་མོ་སཾ་བྷ་རས་གཏོར་མ་བསྔོ་
བ་དང་། དེ་བཞིན་གཤེགས་པ་བཞིའི་མཚན་བརྗོད་ནས་སྔར་བཤད་པའི་ཕན་
ཡོན་དེ་དག་ཐོབ་པར་བསམས་ལ་ནན་ཏན་དུ་བྱའོ། །དེ་ནས་མགྲོན་ཚན་བཅུ་
པའི་གཏོར་མ་སྔར་ལྟར་བཤམས་ལ་སྐྱབས་འགྲོ་སེམས་བསྐྱེད་བྱས་ཏེ། གཏོར་
མ་བསང་སྦྱང་བསྐྱེད་བྱིན་གྱིས་བརླབས་ལ་སྔོན་ཐོག་མ་མེད་པ་ནས་རང་གིས་
གཞན་ལ་གནོད་འཚེ་བྱས་པའི་ལན་ཆགས་ཀྱི་ཚེ་འདིར་རང་ལ་གནོད་འཚེ་བྱེད་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པ་དང༌། བྱེད་པར་འགྱུར་བའི་ལན་ཆགས་ཀྱི་མགྲོན་རྣམས་ལས་སཾ་བྷ་ར་བཅུས་
གཏོར་ མ་ བསྔོས། དེ་ བཞིན་ གཤེགས་ པ་ བཞིའི་ མཚན་ བརྗོད། །ཕུན་ཚོགས
བདུད་རྩི༴ ཐོག་མེད་དུས་ནས་ད་ལྟའི་བར། །བསད་དང་བཅིངས་དང་བརྡེག་པ་
དང་། །འཕྲོག་ དང་ བརྐུ་ལ་སོགས་ པ་ ཡིས། །ལན་ཆགས་ཤ་འཁོན་ གཉེར་ བ་
དང་། །བུ་ལོན་ཆགས་པ་རྣམས་ ལ་ བསྔོ། །མཆོད་ སྦྱིན་ གཏོར་མས་ཚིམ་གྱུར་
ནས། །ལན་ཆགས་ཤ་འཁོན་མ་ལུས་དག །བུ་ལོན་རྣམས་ཀྱང་ཁྱེར་གྱུར་ནས། །
མྱུར་དུ་རྫོགས་པའི་སངས་རྒྱས་ཀྱི། །གོ་འཕང་དམ་པ་ཐོབ་པར་ཤོག །ཅེས་སྨོན་
ལམ་གདབ་བོ། །བར་དོའི་གཏོར་མ་གཏོང་བར་འདོད་ན་མཚམས་འདིར་གཏོང་
བ་ཕྱག་ལེན་ཡིན་པས་གཏོར་མ་སྔར་ལྟར་བཤམས་ལ་སྐྱབས་འགྲོ་སེམས་བསྐྱེད་
བྱས་ཏེ། གཏོར་མ་བསང་སྦྱང་བསྐྱེད་བྱིན་གྱིས་བརླབས་ལ། ཉམ་ཐག་བར་དོའི་
འགྲོ་བ་རྣམས་ལ་ སཾ་ བྷ་ རས་གཏོར་མ་བསྔོས། དེ་བཞིན་གཤེགས་ པ་བཞིའི་
མཚན་བརྗོད། །ཕུན་ཚོགས༴ བདུད་རྩིའི༴ མདངས་ནང་བསད་པ་ཤི་བ་དང་། །
ལྕེབས་ཤིང་ཤི་ལ་སྐྱེ་སྲིད་དུ། །ལུས་མ་ཐོབ་ཅིང་བར་དོ་རུ། །རིག་པ་བརྟན་མེད་
འཁྱམས་པ་ཡི། །བར་དོའི་སེམས་ཅན་རྣམས་ལ་བསྔོ། །བླ་མ་ཡི་དམ་དྲན་པ་
དང་། །བར་དོ་བར་དོར་ངོ་ཤེས་ནས། །འཇིགས་པའི་སྒྲ་བཞི་ཡ་ང་བའི། །གཡང་
ས་གསུམ་ལ་སོགས་པ་ཡི། །འཇིགས་སྐག་ སྡུག་བསྔལ་ལས་གྲོལ་ཏེ། །ལོངས་
སྤྱོད་རྫོགས་སྐུ་ཐོབ་པར་ཤོག །ཅེས་སྨོན་ལམ་གདབ་བོ། །དེ་ནས་གཏོར་སྣོད་
ལས་གཏོར་ཆུ་ཅུང་ཟད་ཕོ་སྟེ་ཟན་རིལ་བརྒྱད་དང་ཆུ་བླུགས་ལ་སྐྱབས་འགྲོ་
སེམས་བསྐྱེད་བྱས་ཏེ་གཏོར་མ་བསང་སྦྱང་བསྐྱེད་བྱིན་གྱིས་བརླབས་ལ། །གཏོར་
མགྲོན་གློ་བུར་དུ་ལྷགས་པ་དང་། སྔོན་ལས་ངན་བསགས་པའི་མཐུས་གཞན་དང་
- 364 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་། །
ཐུན་མོང་དུ་ལོངས་སྤྱོད་དབང་མེད་པར་ལྷག་མ་ཉིད་ལ་རེ་བའི་མགྲོན་རྣམས་ལ་
སཾ་ བྷ་ རས་གཏོར་མ་བསྔོས། དེ་བཞིན་གཤེགས་པ་བཞིའི་མཚན་བརྗོད། ཕུན་
ཚོགས༴ བདུད་རྩི= གློ་བུར་ལྷགས་ཤིང་སྐལ་བ་ཆད། ཁས་ཞན་དབང་ཆུང་གྱུར་
པ་དང༌། །ལྷག་ལ་རེ་བར་གྱུར་པའི་མགྲོན། །ཇི་སྙེད་མཆིས་པ་རྣམས་ལ་བསྔོ། །
རང་རང་ཇི་ལྟར་འདོད་པ་ཡི། །འདོད་དགུའི་ཆར་གྱིས་ཚིམ་གྱུར་ནས། །མི་བཟད་
སྡུག་བསྔལ་འབྱུང་བའི་སྒོ། །ཆགས་སྡང་མི་དགའི་སེམས་ཞི་ཞིང་། །རིན་ཆེན་
བྱང་ ཆུབ་ སེམས་ མཆོག་ དང་། །སྲིད་ པའི་ རྩ་ བ་དྲུང་ འབྱིན་ པའི། །ཤེས་ རབ་
མཆོག་ གིས་རྒྱུད་གང་ནས། །སྐུ་གསུམ་མངོན་དུ་འགྱུར་བར་ཤོག །ཅེས་སྨོན་
ལམ་གདབ་བོ། །དེ་ནས་གཏོར་སྣོད་བཤལ་ཏེ། །ཡི་དྭགས་དང་ཀླུ་ལ་སོགས་ལ་
སྔར་ལྟར་ཆུ་སྦྱིན་བྱ། འདི་མ་བྱས་ཀྱང་ཆོ་ག་ཆད་པའི་སྐྱོན་དུ་མི་འགྱུར་བར་
གསུངས་པས་གང་མོས་བྱའོ། །དེ་ནས་གཏོར་ཐེབ་ཁ་སྦུབ་ལ་དེའི་སྟེང་དང་། །
གཏོར་གཞོང་གི་ཕྱི་རོལ་ཏུའང་ཆུ་ཅུང་ཟད་རེ་ཕོ་སྟེ། འདི་ནི་ཡི་དྭགས་ཀྱི་རིགས་
མཐའ་སྐོར་དུ་བཤལ་ཆུ་ལ་རེ་བ་མང་པོ་ཡོད་པས་དེ་དག་ལ་ཕན་པར་གསུངས་
སོ། །
གསུམ་པ་མཇུག་ཏུ་ཇི་ལྟར་བྱ་བ་ནི། །བདག་གི་བསམ་པའི་སྟོབས་དང་
ནི། །དེ་ བཞིན་ གཤེགས་ པའི་ སྦྱིན་ སྟོབས་ དང༌། །ཆོས་ ཀྱི་དབྱིངས་ ཀྱི་ སྟོབས་
རྣམས་ཀྱིས། །འཕགས་པ་རྣམས་ལ་མཆོད་པ་དང་། །སེམས་ཅན་རྣམས་ལ་ཕན་
གདགས་ཕྱིར། །དོན་རྣམས་གང་དག་བསམ་ལ་ཀུན། །དེ་དག་ཐམས་ཅད་ཅི་
རིགས་པར། །ཐོག་པ་མེད་པར་འབྱུང་གྱུར་ཅིག །ཅེས་བདེན་སྟོབས་བརྗོད། །དེ་
ནས་ལག་གཡས་ཆོས་སྟོན་གྱི་ཕྱག་རྒྱ་བྱས་ལ། ཆོས་རྣམས་ཐམས་ཅད་རྒྱུ་ལས་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བྱུང་། དེ་རྒྱུ་དེ་བཞིན་ གཤེགས་ པས་གསུངས། རྒྱུ་ལ་འགོག་པ་གང་ ཡིན་པ། །
དགེ་སྦྱོང་ཆེན་པོས་འདི་སྐད་གསུངས། །སྐར་མ་རབ་རིབ་མར་མེ་དང༌། །སྒྱུ་མ་
ཟིལ་པ་ཆུ་ཝུར་དང་། །རྨི་ལམ་གློག་དང་སྤྲིན་ལྟ་བུ། །འདུས་བྱས་ཆོས་རྣམས་དེ་
ལྟར་བལྟ། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །དེ་
བཞིན་ཡིད་ཀྱི་སྡོམ་པ་ལེགས། །ཐམས་ཅད་བསྲུང་བའི་དགེ་སློང་དག །སྡུག་
བསྔལ་ ཀུན་ ལས་ སྒྲོལ་བར་ འགྱུར། །ཆོས་རྣམས་ གཟུགས་བརྙན་ ལྟ་བུ་སྟེ། །
གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་
ལས་ལས་ཡང་དག་འབྱུང་། །ཆོས་རྣམས་དེ་ལྟར་ཤེས་པར་གྱིས། །ཞེས་རིགས་
དྲུག་གི་སེམས་ཅན་ཐམས་ཅད་ལ་ཆོས་བསྟན་པས། ཐམས་ཅད་ཀྱིས་དོན་གོ་
ནས་སོ་སོའི་རྒྱུད་ལ་ས་ལམ་གྱི་རྟོགས་པ་རྣམས་སྐྱེས་པར་བསམས། ཆོས་སྦྱིན་
རྒྱས་པར་བྱེད་ན་ཤེར་སྙིང་བཏོན་ལ་རིགས་དྲུག་གི་སེམས་ཅན་ཐམས་ཅད་ལ་
ཤེར་ཕྱིན་གྱི་མདོ་སྡེ་རིན་པོ་ཆེ་བཤད་པས་སེམས་ཅན་སོ་སོའི་རྒྱུད་ལ་ཐེག་པ་
ཆེན་པོའི་ལམ་འབྲས་བུ་དང་བཅས་པ་སྐྱེས་ནས་སྨིན་ཅིང་གྲོལ་བར་བསམ་མོ། །
དེ་ནས་གཏོང་ལེན་བྱ་སྟེ། སེམས་ཅན་རྣམས་ལ་གྲོལ་བར་གནས་ན་སེམས་ཅན་
དེ་དག་གི་སྡིག་པ་དང་སྡུག་བསྔལ་ཐམས་ཅད་རང་གི་རྒྱུད་སྟེང་དུ་བླངས། རང་
གི་བདེ་དགེ་ཐམས་ཅད་མཁའ་ཁྱབ་ཀྱི་སེམས་ཅན་ཐམས་ཅད་ལ་བྱིན་པར་
བསམས་ལ། བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་
ཤོག །ལན་ གསུམ། འགྲོ་ བའི་ སྡུག་ བོསྔལ། ཞེས་ པ་ ནས། འགྲོ་ བ་ བདེ་ ལ་
འགོད་པར་ཤོག །ཅེས་གཏོང་ལེན་གྱི་ཚིག་བརྗོད་ལ་དམིགས་པ་རྒྱུད་འཁུལ་
ངེས་བྱའོ། །དེ་ནས་གཏོར་མགྲོན་གཤེགས་གསོལ་བྱ་བ་ནི། །ཡིག་བརྒྱ་མང་དུ་
- 366 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌། །
བཟླས་ཏེ་ལྷག་ཆད་ཁ་བསྐང་། ཏིང་ངེ་འཛིན་མི་གསལ་བ་དང་། སྔགས་མ་དག་
པ་དང་། ཆོ་ག་ལྷག་ཆད་དུ་གྱུར་པ་དང་
། གཙང་སྦྲ་ཆུང་བ་ལ་སོགས་པ་ནོངས་པ་
བྱུང་བ་རྣམས་བཟོད་པར་གསོལ་ཏེ། མགྲོན་ཡེ་ཤེས་པ་རྣམས་བདག་ཉིད་ལ་
ཐིམ་ཞིང་། འཇིག་རྟེན་པ་རྣམས་ཟང་ཟིང་སྦྱིན་པས་རྒྱུད་སྨིན། ཆོས་ཀྱི་སྦྱིན་པས་
རྒྱུད་གྲོལ་ནས་རང་གནས་སུ་གཤེགས་པར་བསམ་མོ། །མཁས་གྲུབ་སངས་རྒྱས་
ཡེ་ཤེས་ཀྱིས་གཏོར་མ་བརྒྱ་རྩའི་མཇུག་ཏུ་ཆོས་རྣམས་ཐམས་ཅད་རྒྱུ་ལས་བྱུང་
ཞེས་སོགས་སྔར་བཤད་པའི་ཚིགས་བཅད་དེ་རྣམས་ཀྱིས་རིགས་དྲུག་གི་འགྲོ་བ་
རྣམས་ལ་ཆོས་ཀྱི་སྦྱིན་པ་བྱ་ཞིང་། དེའི་ཚེ་རང་སྤྱན་རས་གཟིགས་སུ་གསལ་བའི་
སྐུ་ལས་རིགས་དྲུག་གི་སེམས་ཅན་རྣམས་ལ་རང་རང་གི་ཁམས་དང་དབང་པོ་
དང་འཚམ་པའི་ཐུགས་རྗེ་ཆེན་པོའི་སྐུའི་བཀོད་པ་བསམ་གྱིས་མི་ཁྱབ་པ་སྤྲོས་
ནས་སྐུ་དེ་དག་འགྲོ་བ་རང་རང་གིས་མཐོང་ཞིང་གང་བཤད་པའི་ཆོས་རྣམས་ཐོབ་
པས་འགྲོ་བ་རང་གི་རྒྱུད་ལ་ལམ་གྱི་རྟོགས་པ་ཁྱད་པར་ཅན་སྐྱེས་ནས་རྒྱུད་སྨིན་
ཅིང་ གྲོལ་ནས་ ཐམས་ ཅད་ སངས་ རྒྱས་པར་བསམས། དེ་ནས་ རང་ སྤྱན་ རས་
གཟིགས་སུ་གསལ་བའི་སྐུ་ལས་འོད་ཟེར་ཕྱོགས་བཅུར་འཕྲོས་པ་སྣོད་བཅུད་
ཐམས་ཅད་ལ་ཕོག་པས་སྣོད་བཅུད་ཐམས་ཅད་འོད་དུ་ཞུ་ནས་རང་ལ་ཐིམ་རང་
ཡང་འོད་དུ་ཞུ་ནས་འོད་གསལ་སྟོང་པ་ཉིད་ཀྱི་ངང་དུ་ཐིམ་པར་བསམས་ལ་ལྟ་
ཐོག་ཏུ་རྩེ་གཅིག་ཏུ་མཉམ་པར་འཇོག་ཅི་ཐུབ་བྱ། དེ་ནས་སྟོང་པའི་ངང་ལས་སྐད་
ཅིག་གིས་རང་ཉིད་སྤྱན་རས་གཟིགས་སུ་གསལ་བཏབ་ལ་སྒྱུ་མ་ལྟ་བུའི་རྣལ་
འབྱོར་གྱི་ངང་ནས་ཤེས་རབ་སྙིང་པོའི་མདོ་འདོན་པར་གསུངས། ཡང་སྔོན་གྱི་
དམ་ པ་མང་པོས་ གཏོར་མགྲོན་ གཤེགས་ གསོལ་ བྱས་ནས་ འཁོར་ གསུམ་མི་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
དམིགས་པས་རྒྱས་གདབ་ཕྱིར་ཤེར་སྙིང་འདོན་པར་གསུངས་པས་སྔར་བཤད་པ་
ལྟར་འགྲོ་བ་རྣམས་ལ་ཆོས་ཀྱི་སྦྱིན་པ་བྱ་བའི་ཕྱིར་ཤེར་སྙིང་འདོན་པའམ་མགྲོན་
གཤེགས་གསོལ་བྱས་ནས་ཤེར་སྙིང་འདོན་པ་གང་མོས་སུ་བྱའོ། །དེ་ལྟར་མགྲོན་
གཤེགས་གསོལ་བྱས་ནས་བཟང་པོ་སྤྱོད་པ་དང་། སྨོན་ལམ་བདུན་ཅུ་པ་དང་།
སྤྱོད་འཇུག་སྨོན་ལམ་སོགས་སྨོན་ལམ་རྒྱ་ཆེར་འདོན་ཞིང་། ཁྱད་པར། འདི་ལྟར་
བགྱིས་པའི་བསོད་ནམས་དང་། །བདག་གི་དུས་གསུམ་དགེ་བའི་མཐུས། །ཉམ་
ཐག་འགྲོ་བ་མཐའ་དག་གི །མགོན་སྐྱབས་དམ་པར་བདག་གྱུར་ཅིག །ཚ་གདུང་
དམྱལ་བའི་འཇིགས་པ་རྣམས། །སྐྱོབ་བྱེད་བསིལ་བའི་ཆར་དང་ནི། །གྲང་བའི་
དམྱལ་བ་མཐའ་དག་གི །གདུང་སེལ་ཉི་མའི་མཆོག་གྱུར་ཅིག །རོ་བརྒྱའི་ཟས་
སྐོམ་རྒྱ་མཚོ་ཡིས། །ཡི་དྭགས་མ་ལུས་དབུགས་འབྱིན་ཅིང་། བཀོལ་སྤྱོད་རྨོངས་
པའི་མུན་སེལ་བའི། །སྒྲོན་མེའི་མཆོག་ཏུ་བདག་གྱུར་ཅིག །ཕྲག་དོག་འཐབ་རྩོད་
སྡུག་བསྔལ་གྱི། །མདའ་ཆར་འབབ་ལ་གོ་ཆ་དང་། །འཆི་འཕོ་ལྟུང་བའི་ཆུ་འཁྲུག་
པར། །སྒྲོལ་བྱེད་བརྟན་པོའི་གཟིངས་གྱུར་ཅིག །འཇིག་རུང་སྐྱེ་རྒ་ན་འཆི་ཡི། །
རིམས་ནད་དྲག་པོས་གཙེས་པ་ལ། །ཉོན་མོངས་ནད་ཀུན་སེལ་བྱེད་པའི། སྨན་
པའི་མཆོག་ཏུ་བདག་གྱུར་ཅིག །བདག་ནི་དབུལ་ཞིང་ཕོངས་རྣམས་ལ། །འདོད་
དགུ་འབྱུང་བའི་གཏེར་ཆེན་དང༌། །གཉེན་དང་བྲལ་བས་གདུངས་རྣམས་ཀྱི། །
གཉེན་དང་བཤེས་སུ་ངེས་གྱུར་ཅིག །བདག་ཀྱང་ཚེ་རབས་ཐམས་ཅད་དུ། །དལ་
འབྱོར་རྟེན་བཟང་དགེ་བའི་བཤེས། །ཡིད་བཞིན་ནོར་བུ་སྤྱི་བོར་འཛིན། །ཐོས་
བསམ་སྒོམ་པའི་གྲུར་ཞུགས་ནས། །སྐུ་གསུམ་གླིང་དུ་ཕྱིན་གྱུར་ཅིག །ཅེས་སྨོན་
ལམ་དང་ཤིས་པ་བརྗོད་པར་བྱའོ། ། །
- 368 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་། །
གཉིས་པ་གཏོར་མའི་རྣམ་གྲངས་བཤད་པ་ནི། བླ་མེད་ཀྱི་རྒྱུད་རྣམས་
ནས་ འཇིག་རྟེན་ ལས་ འདས་ པའི་ གཏོར་ མ་ དང་། འཇིག་རྟེན་ པའི་ གཏོར་མ་
གཉིས་ སུ་བསྡུས་ནས་གསུངས། རྒྱུད་སྡེ་འོག་མ་ གཉིས་ནས། འཇིག་རྟེན་པའི་
གཏོར་མ་ཆ་གསུམ་སྟེ། ཕྱོགས་སྐྱོང་རྣམས་དང་། སྡེ་བརྒྱད་རྣམས་དང་། གདོན་
བགེགས་རྣམས་ ལ་ གཏོར་མ་འབུལ་ བ་ སྟེ། གཏོར་མགྲོན་ སྡེ་ཚན་ གསུམ་ དུ་
བསྡུས་ནས་གཏོར་མ་གཏོང་བར་གསུངས་ཞིང་། སྡེ་ཚན་དེ་དག་རེ་རེ་ལའང་ནང་
གསེས་ཀྱི་ཕྱེ་ན་མཐའ་ཡས་སོ། །ཆ་གསུམ་བཏང་བའི་རྗེས་སུ་ཡི་དྭགས་རྣམས་
ལ་ཟན་རིལ་ཆུ་དང་བཅས་པ་གཏོང་བར་གསུངས། འདུལ་བ་ནས་བཤད་པའི་
གཞི་གསུམ་ གྱི་ཕྱག་ལེན་སྐབས། བླ་མ་དཀོན་མཆོག་དང༌། མཁའ་ འགྲོ་ཆོས་
སྐྱོང་ དང༌། རིགས་དྲུག་ དང༌། གཞི་ བདག་ སྟེ་ མགྲོན་ ཚན་ བཞིར་ བསྡུས་ ནས་
གཏོར་མ་ཆ་བཞིར་གྲགས་པ་གཏོང་བར་བོད་ཀྱི་འདུལ་འཛིན་གོང་མ་རྣམས་ཀྱི་
ཕྱག་བཞེས་སུ་མཛད་པ་ད་ལྟའང་ཡོངས་སུ་གྲགས་པ་ལྟར་ཡིན། གཏོར་མ་བརྒྱ་
རྩ་ནི་བཀའ་གདམས་གོང་མ་རྣམས་ཀྱི་གསུང་རྒྱུན་ལས་འབྱུང་ཞིང་། བརྒྱ་རྩའི་
ནང་དུ་མ་འདུས་པའི་མགྲོན་གང་ཡང་མེད་ཀྱང་དགོས་པའི་དབང་གིས་བརྒྱ་རྩའི་
ནང་གི་མགྲོན་ཚན་འགའ་ཞིག་ཟུར་དུ་དཀར་སྟེ་གཏོར་མ་གཏོང་བའི་ཆོ་ག །སྔོན་
གྱི་དམ་པ་མང་པོས་མཛད་དེ། ནོར་སྒྲུབ་ཕྱིར་ལྷར་གཏོར་མ་དབུལ་བའི་ཆོ་ག་
ཟུར་དུ་མཛད་པ་དང་། གཞན་ཡང་ ཛོ་ བྷ་ལའི་ཆུ་སྦྱིན་དང་། དཀར་ཆ་བཞིར་
གྲགས་པའི་གཏོར་མ་དང་། ཟས་མ་ཟོས་གོང་དུ་ཡི་དྭགས་ལ་གཏོར་མ་གཏོང་
བའི་ཆོ་ག་སུ་རུ་པར་གྲགས་པ་དང་། ལུས་ཀྱི་འབྱུང་བ་འཁྲུགས་པའི་ནད་ཞི་བ་
སོགས་ཀྱི་དགོས་པའི་ཕྱིར་གྲུབ་ཆེན་དམ་པ་སངས་རྒྱས་ཀྱིས་འབྱུང་བཞི་གཏོར་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མར་གྲགས་པ་མཛད་དེ། འདི་གཏོང་བར་འདོད་ན་གཏོར་སྣོད་རྣམས་སུ་རིམ་པ་
བཞིན་ཟླུམ་གཏོར། གཏོར་མ་ཟན་ལེབ་བྱས་པའི་ཟླ་གམ། གྲུ་གསུམ། ཟླུམ་པོ།
གྲུ་བཞིའི་དབྱིབས་ཅན་རྣམས་དགོད་ཅིང༌། ཟླུམ་གཏོར་ལ་ཟན་རིལ་བཅུ། ཟླ་
གམ་ལ་ཟན་རིལ་ལྔ། གྲུ་གསུམ་ལ་ཟན་རིལ་གསུམ། ཟླུམ་པོ་ལ་ཟན་རིལ་དྲུག་
གྲུ་བཞི་ལ་ཟན་རིལ་བཞི་རྣམས་བླུག་ཏེ་ཆུ་དང་བཅས་བཤམས། སྣོད་གཅིག་ཏུ་
བྱེད་ན་ཟླུམ་གཏོར་དབུས་སུ་བྱས་པའི་མདུན་ནས་གཡས་བསྐོར་དུ་དགོད་ཅིང་
ཟན་རིལ་སྔར་ལྟར་བླུག །ནད་པའི་ཕྱིར་ཡིན་ན་གླུད་གཟུགས་ཀྱང་བྱའོ། །དེ་
ལྟར་བཤམས་ནས་གཏོང་ཚུལ་དངོས་གཞི་རྗེ་བཙུན་བློ་བཟང་ཆོས་ཀྱི་རྒྱལ་མཚན་
གྱིས་མཛད་པ་ལྟར་བྱའོ། །འཕགས་པ་སྤྱན་རས་གཟིགས་ཀྱིས་དབོན་སྟོན་སྐྱེར་
སྒང་པ་ཆེན་པོ་ལ་དཀོར་གྲིབ་སེལ་ཕྱིར་བྲུལ་གཏོར་དུ་གྲགས་པའི་གཏོར་མའི་ཆོ་
ག་གནང་སྟེ། དེ་ལ་ནི། གཏོར་ཆ་ལྔའི་ནང་དུ་ཐེབས་ཀྱུ་གསུམ་གསུམ་དང་ཆུ་དང་
བཅས་པ། ཟན་ རིལ་ལྔ་བཅུ་རྩ་གཅིག་ཆུ་དང་བཅས་ སྟ་གོན་བྱ། གཏོར་སྣོད་
གཅིག་ཏུ་བྱེད་ན་རིམ་བཞིན་བཤམས་ལ་གཏོར་མ་དང་པོ་ཐུགས་རྗེ་ཆེན་པོ་ལ་
དབུལ། དེ་ནས་བྲུལ་གཏོར་དངོས་གཞི་མགྲོན་ཚན་གསུམ་ལ་ཟན་རིལ་ཆུ་དང་
བཅས་གཏོར་སྣོད་དུ་འཇུག་ཅིང་མ་ཎི་བགྲང་བ་དང་། རང་གི་ཐ་མལ་པའི་ལུས་
གཏོར་སྣོད་ཀྱི་ནང་དུ་སོང་བ་བདུད་རྩིར་བྱིན་གྱིས་བརླབས་ནས་འབུལ་བ་དང་།
དེ་ནས་ཐུགས་རྗེ་ཆེན་པོའི་བཀའ་སྡོད་ཀླུ་རྣམས་ལ་གཏོར་མ་བཏང་ནས་འཕྲིན་
ལས་འཆོལ་བ་སྟེ། འདི་ལྟ་བུའི་བྲུལ་གཏོར་གཏོང་བར་འདོད་ན་རྗེ་བཙུན་བློ་
བཟང་ཆོས་གྱིས་རྒྱན་མཚན་གྱིས་མཛད་པའི་ཆོ་ག་ལྟར་བྱའོ། །ཡང་རང་ཉིད་
རྒྱལ་བ་ཤཱཀྱ་ཐུབ་པར་བསྐྱེད་ནས་གཏོར་སྣོད་དུ་ཟན་རིལ་ཆུ་བཅས་བཤམས་ལ།
- 370 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་།
གཏོར་མ་སྣོད་བཅས་སྔགས་དང་ཕྱག་རྒྱས་བྱིན་གྱིས་བརླབས་ནས་མགྲོན་སྤྱན་
དྲངས་མི་དགོས་པར་འཁོར་འདས་ཀྱི་མགྲོན་ཐམས་ཅད་ཀྱིས་གཏོར་མ་གསོལ་
བས་མཉེས་ཤིང་ཚིམ་པར་བསམས་ལ་སཾ་བྷ་རས་གཏོར་མ་བསྔོས་ནས་སྨོན་ལམ་
བཏབ་ལ་འཇིག་རྟེན་པའི་མགྲོན་རྣམས་ལ་ཆོས་སྦྱིན་བྱས་ཏེ་མི་དམིགས་པར་
བསམས། འདི་ནི་སྔོན་དུས་མཆོད་སྦྱིན་ལུགས་སུ་གྲགས་པ་མགྲོན་སྤྱན་འདྲེན་
དང་གཤེགས་གསོལ་མི་དགོས་པར་གར་བཞུགས་སོ་སོའི་གནས་སུ་ཕུལ་བས་
ཆོག་པར་བཤད་པ་དེ་ཡིན་ཞིང་། འདི་གཏོང་བར་འདོད་ན་རྗེ་བཙུན་བློ་བཟང་
ཆོས་ཀྱི་རྒྱལ་མཚན་གྱིས་མཛད་པའི་ཆོ་ག་ལྟར་བྱའོ། །གཞན་ཡང་སྲོག་བསླའི་
གཏོར་མ་དང་། འཆི་བསླུའི་ གཏོར་མ་དང་། ཞི་ རྒྱས་དབང་དྲག་གི་ལས་དང་
མཐུན་པའི་གཏོར་མ་སོགས་མཐའ་ཡས་པ་ཡོད་དོ། །
གསུམ་པ་གཏོར་མའི་ཕན་ཡོན་བཤད་པ་ནི། གཏོར་མ་ལ་བརྩོན་པར་
བྱས་ན་ཚེའི་བར་ཆད་རྣམས་ཞི་ནས་ཚེ་རིང་དུ་གནས་པར་འགྱུར་བ་དང༌། འབྱུང་
བ་འཁྲུགས་པའི་གནོད་པ་རྣམས་ཞི་ནས་ཁམས་སྙོམས་ཏེ་ནད་སྔར་ཡོད་ཞི་ཞིང་
ནད་གསར་པ་མི་འཇུག་པ་དང༌། དཀར་ཕྱོགས་ཀྱི་ལྷ་རྣམས་མགུ་ནས་ལུས་ལ་
མདངས་བསྐྱེད་དེ་ལུས་ གཟི་མདངས་དང་ལྡན་པར་གྱུར་པ་དང་། སྨན་ལྔ་ལ་
སོགས་པའི་དུག་རིགས་མེད་པའི་སྨན་རྣམས་གཏོར་རྫས་སུ་ཕུལ་བས་རང་གང་
དུ་གནས་པའི་ས་ཕྱོགས་དེར་ནད་མེད་པར་འགྱུར་བ་དང་། རིན་པོ་ཆེ་རྣམས་
གཏོར་རྫས་སུ་ཕུལ་བས་རང་གང་དུ་གནས་པའི་ས་ཕྱོགས་དེར་འབྱོར་པ་འཕེལ་
ཞིང་བདེ་བ་མཆོག་དང་ལྡན་པར་འགྱུར་བ་དང༌། འབྲུ་རྣམས་གཏོར་རྫས་སུ་ཕུལ་
ནས་རང་གང་དུ་གནས་པའི་ས་ཕྱོགས་དེར་ལོ་ལེགས་ཤིང་འབྲུ་རྣམས་རྒྱས་པར་
-371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
འགྱུར་བ་དང་། དཀོན་མཆོག་སྲིད་ཞུའི་མགྲོན་རྣམས་ལ་མཆོད་གཏོར་ཕུལ་བས་
བསོད་ནམས་ཆེས་ཆེར་འཕེལ་བར་འགྱུར་བ་དང་། གཏོར་མ་བརྒྱ་རྩ་ལ་ལམ་གྱི་
གནད་ཀུན་ཚང་བས་བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་གིས་བསྡུས་
པའི་ཐེག་པ་ཆེན་པོའི་ལམ་གྱི་ལུས་རྫོགས་ པ་ལ་ཉིན་རེ་བཞིན་བག་ཆགས་
ཐེབས་ པར་འགྱུར་བ་དང་། ལྷག་པར་སྦྱིན་པའི་ ཕར་ ཕྱིན་མྱུར་དུ་རྫོགས་པར་
འགྱུར་བ་དང་། གཏོར་མ་ལ་འབད་པའི་མཐུས་བསོད་ནམས་རྒྱས་ཏེ་ལོངས་སྤྱོད་
འཕེལ་ཞིང་གང་བསམ་པའི་དོན་ཐམས་ཅད་མྱུར་དུ་འགྲུབ་པར་འགྱུར་བ་དང་།
སྔར་བསགས་ཀྱི་སྡིག་སྒྲིབ་ཐམས་ཅད་མྱུར་དུ་བྱང་བར་འགྱུར་བ་དང༌། ཉིན་རེ་
བཞིན་མི་མ་ཡིན་རྣམས་ལ་བསམ་པ་བཟང་པོས་གཏོར་མ་བསྔོས་པས་མི་མ་ཡིན་
རྣམས་ཀྱི་གདུག་རྩུབ་ཞི་ཞིང་སེམས་མགུ་ནས་རྟག་ཏུ་ཕན་པའི་གྲོགས་བྱེད་ཅིང་
མཐར་རང་གི་དབང་དུ་འདུ་བར་འགྱུར་བ་དང་། རིགས་དྲུག་གིས་བསྡུས་པའི་
སེམས་ཅན་ཐམས་ཅད་ལ་ གནོད་ འཚེའི་བསམ་ སྦྱོར་ སྤངས་ནས་བྱམས་ པའི་
སེམས་ཀྱིས་གཏོར་མ་བསྔོ་ཞིང་ཆོས་ཀྱི་སྦྱིན་པ་བྱས་པས་བསོད་ནམས་རླབས་
ཆེན་པོ་ཐོབ་སྟེ་གནས་སྐབས་ལྷ་མིའི་གོ་འཕང་ཐོབ་པར་འགྱུར་ཞིང་ས་ལམ་རིམ་
གྱིས་རྫོགས་ཏེ་མཐར་ཐུག་སངས་རྒྱས་ཀྱི་གོ་འཕང་མྱུར་དུ་ཐོབ་པར་འགྱུར་བ་
སོགས་ཕན་ཡོན་མཐའ་ཡས་པ་གསུངས་ཏེ། དེ་དག་སོ་སོའི་ཁུངས་རྣམས་གཅིག་
ཏུ་རྒྱལ་བའི་བཀའ་ལས་ཇི་ལྟར་གསུངས་ཚུལ་དང་སྔོན་གྱི་བླ་མ་གོང་མ་རྣམས་ཀྱི་
གསུང་སྒྲོས་ལ་ཇི་ལྟར་ཡོད་པ་དང་། ལྷག་པར་ཇོ་བོ་རྗེ་དཔལ་ལྡན་ཨ་ཏི་ཤ་དང་
འབྲོམ་རིན་པོ་ཆེ་བཀའ་གདམས་སྐུ་མཆེད་རྣམ་པ་གསུམ་སོགས་སྔོན་གྱི་བཤེས་
གཉེན་ཆེན་པོ་དེ་དང་དེ་དག་གིས་ཐུགས་དམ་གཏོར་མ་ལ་བརྩོན་པར་མཛད་
- 372 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང༌། །
པས་གནས་སྐབས་ སུ་ འགལ་རྐྱེན་ཞི་བ་དང་། ཐུགས་བཞེད་ཐམས་ཅད་ལྷུན་
གྱིས་གྲུབ་པར་བྱུང་བ་སོགས་བླ་མ་གོང་མ་རྣམས་ཀྱི་གསུང་སྒྲོས་རྣམས་ཞིབ་ཏུ་
བཀོད་ན་ཡི་གེ་ཧ་ཅང་མང་པོར་འགྱུར་བས་འདིར་ཕན་ཡོན་རྣམས་ཀྱི་སྒོ་བསྟན་
པ་ཙམ་ཞིག་བརྗོད་པ་ཡིན། གཏོར་མའི་རྣམ་གཞག་དང་ཕན་ཡོན་གྱི་ཚུལ་རྣམས་
ཞིབ་པར་བླ་མ་དམ་པའི་ཞལ་ལས་ཤེས་པར་བྱའོ། །
བཞི་པ་གཏོར་མ་མདོ་རྒྱུད་ནས་ཇི་ལྟར་གསུངས་ པའི་ཚུལ་བཤད་པ་ནི།
སྤྱིར་ན་སྡེ་སྣོད་གསུམ་དང་རྒྱུད་སྡེ་བཞི་ནས་གཏོར་མའི་ཚུལ་གསུངས་ལ། ལྷག་
པར་གསང་སྔགས་རྒྱུད་སྡེ་བཞི་ནས་གསུངས་པའི་ལྷའི་སྒོམ་བཟླས་དང་ཞི་རྒྱས་
དབང་དྲག་གི་ལས་སྒྲུབ་པ་ཐམས་ཅད་ལ་གཏོར་མ་ངེས་པར་དགོས་ཤིང༌། ཡི་
དམ་གྱི་ལྷ་དང་ཕྱོགས་སྐྱོང་ལ་གཏོར་མ་མ་ཕུལ་བར་འཕྲིན་ལས་རྣམ་བཞིའི་ལས་
གང་ཡང་མཐར་ཕྱིན་པར་མི་འགྱུར་བ་དང་རྒྱུད་སྡེ་བཞི་ནས་གསུངས་པའི་ལས་
གང་སྒྲུབ་ཀྱང་གཏོར་མ་སྔོན་དུ་བཏང་ནས་བྱ་དགོས་པ་དང་། ལས་གང་དང་གང་
ཡིན་པ་དེའང་གཏོར་མ་ལ་རག་ལས་པ་དང་། གཏོར་མ་ཚུལ་བཞིན་བཏང་ན་
ལྷག་པའི་ལྷ་མཉེས་ཤིང་བཀའ་སྡོད་རྣམས་མགུ་བས་ལས་དེ་དང་དེ་རྣམས་མྱུར་
དུ་འགྲུབ་པར་འགྱུར་བར་གསུངས་ཤིང་། ལྷག་པར་འདིར་བཤད་པའི་གཏོར་མ་
འདི་དག་ནི་འཇམ་དཔལ་རྩ་རྒྱུད་དང་། ལེགས་གྲུབ་ཀྱི་རྒྱུད་དང་། དཔུང་བཟང་
གི་རྒྱུད་སོགས་བྱ་བའི་རྒྱུད་མཐའ་དག་དང་། ལྷག་པར་བདུད་རྩི་འབྱུང་བའི་རྒྱུད་
དང་ཁ་འབར་མའི་གཟུངས་ཆེ་ཆུང་གཉིས་རྣམས་ནས་གསུངས་ཤིང་བདུད་རྩི་
འབྱུང་བའི་རྒྱུད་ཀྱི་འགྲེལ་པ་ཇོ་བོ་རྗེ་ དཔལ་ལྡན་ཨ་ཏི་ཤས་མཛད་པ་དང་།
བདུད་རྩི་འབྱུང་བའི་རྒྱུད་དང་། ཁ་འབར་མའི་གཟུངས་ཀྱི་དགོངས་པ་ལྟར་ཇོ་བོ་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྗེས་མཛད་པའི་ཆུ་གཏོར་གྱི་ཆོ་ག་དང་། ཇོ་བོ་རྗེ་ནས་བཟུང་བཀའ་གདམས་
གོང་མ་རྣམས་ཀྱིས་ཕྱག་བཞེས་སུ་མཛད་པ་ལྟར་ཆོས་ཀྱི་རྒྱལ་པོ་ཙོང་ཁ་པ་ཆེན་
པོས་མཛད་པའི་གཏོར་མ་བརྒྱ་རྩའི་ཆོ་ག་དང༌། མདོ་རྒྱུད་བསྟན་བཅོས་དེ་དག་
ཐམས་ཅད་ཀྱི་དགོངས་པ་གཅིག་ཏུ་དྲིལ་ནས་དེང་སང་གི་གདུལ་བྱ་རྣམས་ཀྱིས་
ལག་ཏུ་བླང་བདེ་བར་བཀོད་པ་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་
མཛད་པའི་གཏོར་མ་བརྒྱ་རྩ་དང་། འབྱུང་བཞི་སོགས་གཏོར་མའི་ཆོ་ག་འདི་དག་
ལ་ཡིད་ཆེས་ཀྱི་དད་པ་བརྟན་པོ་བསྐྱེད་ནས་ཉིན་རེ་བཞིན་ཉམས་ལེན་ལ་སྦྱར་ན་
སྔར་བཤད་པའི་ཕན་ཡོན་དེ་དག་འབྱུང་བར་གདོན་མི་ཟ་བས་བློ་གྲོས་དང་ལྡན་
པ་རྣམས་ཀྱིས་ཚུལ་འདི་ལ་ངེས་པར་རྙེད་པར་བྱའོ། ། །
སྨྲས་པ། གང་ལ་འབད་པས་རླབས་ཆེན་ཚོགས་བསྐྱེད་ཅིང་། །ཕྱི་ནང་འགལ་
རྐྱེན་ཐམས་ཅད་སེལ་བྱེད་པ། །ལམ་གྱི་གནད་ཚད་གཏོར་མའི་ཉམས་ལེན་ལ། །
འབད་པར་བྱེད་པ་སྔོན་བྱོན་དམ་པས་བསྔགས། །འདུ་འཛི་སྤངས་ཏེ་དབེན་པའི་
རི་སུལ་དུ། །དྲང་སྲོང་ཆེན་པོའི་སྤྱོད་ཚུལ་ལ་གནས་ནས། །ལུས་དང་ལོངས་སྤྱོད་
དགེ་ཚོགས་ཀུན་གཏོང་བའི། །ཕྱི་ནང་གསང་བའི་གཏོར་མ་ཤེས་རྣམས་བསྔགས། །
གང་སྣང་སྒྱུ་མ་ལྟ་བུར་རྟོགས་གྱུར་ཅིང་། །ཉམ་ཐག་འགྲོ་ལ་སྙིང་རྗེ་རབ་བསྐྱོད་
ནས། །ཐབས་ཤེས་ཆ་ཚང་གཏོར་མ་གཏོང་ཤེས་པ། །དེ་འདྲ་དེ་ནི་རྒྱལ་བས་
བསྔགས་ པའི་ གནས། །སྐྱེས་བུ་གསུམ་ གྱི་ལམ་ གྱིས་ རྒྱུད་སྦྱངས་ཤིང་། །ཟབ་
གསལ་གཉིས་མེད་ལྷ་ཡི་རྣལ་འབྱོར་ལ། །གནས་ནས་མཆོད་སྦྱིན་གཏོར་མར་
བརྩོན་ པ་ ནི། །མཆོག་མཐུན་ དངོས་ གྲུབ་ སྒྲུབ་ པའི་ ཉེ་ལམ་མོ། །ཚུལ་འདིར་
འབད་ལས་དུང་དང་ཀུན་ད་ལྟར། །རབ་དཀར་དགེ་བ་གང་ཞིག་ཐོབ་པ་དེས། །
- 374 -



གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་།
འགྲོ་ལ་ལམ་བཟང་མཚོན་པའི་མིག་གཅིག་པུ། །བསྟན་ པ་ རིན་ཆེན་སྒྲོན་མེ་
འབར་གྱུར་ཅིག །ཅེས་གཏོར་མ་བརྒྱ་རྩའི་ཁྲིད་ཡིག་དངོས་གྲུབ་ཀུན་འབྱུང་ཞེས་
བྱ་བ་འདི་ནི་སྔ་མོ་ནས་དགའ་ལྡན་དར་རྒྱས་གླིང་གི་གྲྭ་རིགས་དགེ་སློང་བསོད་
ནམས་ཆོས་ གྲགས་ སོགས་ དད་ ལྡན་ མང་ པོས་ བསྐུལ་ ཞིང་། ཉེ་ཆར་ ལུགས་
གཉིས་ཀ་ལ་མཁྱེན་སྤྱན་མཆོག་ཏུ་ཡངས་པ་དར་ཧན་མཁན་པོ་ཆོས་མཛད་སྐལ་
བཟང་བསྟན་འཛིན་རྣལ་རྒྱལ་གྱིས་ནན་ཆེན་པོས་བསྐུལ་བ་ལ་བརྟེན་ནས། ཡང་
དག་པར་རྫོགས་པའི་སངས་རྒྱས་ནས་བཟུང་དམ་པ་བར་མ་ཆད་པ་ལས་བརྒྱུད་
པའི་གཏོར་མའི་མན་ངག་ལེགས་པར་ཐོབ་པ་རྒྱལ་ཁམས་པ་དགེ་སློང་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་ཐུབ་པའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག ། ། །
- 375 -



༄༅། །ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་
བླ་མའི་རྣལ་འབྱོར་བཞུགས་སོ། །
ན་མོ་གུ་རུ་བཛྲ་པཱ་ཎི་ཡ། བླ་མ་དང་བཅོམ་ལྡན་འདས་དཔལ་རྡོ་ རྗེ་
སེམས་དཔའ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་
དུས་ ཐམས་ ཅད་ དུ་ རྗེས་ སུ་བཟུང་ དུ་ གསོལ། དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོའི་
དོན། སྔོན་བྱོན་མཁས་གྲུབ་དམ་པ་ཐམས་ཅད་ཀྱི་ཐུགས་དམ་གྱི་མཐིལ། ས་ལམ་འབྲས་བུ་དང་བཅས་པ་ཐམས་ཅད་ཀྱི་གཞི་རྟེན་དམ་
པ་ནི་ལམ་གྱི་ལུས་ཡོངས་སུ་རྫོགས་པའི་ཟབ་ལམ་བླ་མ་ལྷའི་རྣལ་འབྱོར་ཡིན་ལ། བླ་མ་ལྷའི་རྣལ་འབྱོར་སྒོམ་ཚུལ་ལ་རྒྱུད་སྡེ་བཞི་ནས་
གསུངས་པའི་ལྷག་པའི་ལྷ་མཐའ་ཡས་པ་དང་། རང་རང་ལ་ལམ་མ་ནོར་བར་སྟོན་པའི་རྩ་བའི་བླ་མའི་རྣམ་པ་ཅན་དུ་སྒོམ་ཚུལ་མཐའ་
ཡས་པ་ཡོད་པ་ལས། འདིར་དུས་གསུམ་སངས་རྒྱས་ཐམས་ཅད་ཀྱི་མཐུ་སྟོབས་ནུས་པའི་བདག་ཉིད་གསང་བདག་ཕྱག་ན་རྡོ་རྗེ་སྙིགས་
དུས་འགྲོ་བའི་དོན་དུ་དགེ་སློང་རྡོ་རྗེ་འཛིན་པའི་ཚུལ་བཟུང་བ་ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་
འབྱོར་སྒོམ་ཚུལ་ནི། སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་དེ་རང་རྒྱུད་ལ་ལེགས་པར་བརྟགས་ནས་ཀུན་སློང་
བཅོས་ཏེ་དགེ་སེམས་ཁྱད་པར་ཅན་གྱི་ངང་ནས་ཐོག་མར་སྐྱབས་འགྲོ་སེམས་བསྐྱེད་བྱ
གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་
ཐམས་ཅད་ ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ ཕྲག་བརྒྱད་ཅུ་རྩ་བཞིའི་
འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་
བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་
མཆིའོ། །རྫོགས་ པའི་ སངས་ རྒྱས་ བཅོམ་ ལྡན་ འདས་ རྣམས་ ལ་ སྐྱབས་ སུ་
མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་
- 376 -



NH
ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར། །
རྣམས་ ལ་ སྐྱབས་ སུ་ མཆིའོ། །ཞེས་ལན་གསུམ་མམ་བདུན་ལ་སོགས་པ་དལ་བུས་བརྗོད་ཅིང་འདུན་པ་ཤུགས་དྲག་
པོས་སྐྱབས་འགྲོ་ཡིད་འཁུལ་ངེས་བྱའོ། ། དེ་ནས། སངས་ རྒྱས་ ཆོས་ དང༌ ཚོགས་ ཀྱི་ མཆོག་ རྣམས་
ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གི་སྦྱིན་སོགས་བགྱིས་
པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་
བརྗོད་ཅིང་སེམས་བསྐྱེད་ཤུགས་དྲག་ཏུ་སྒོམ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་
ལྡན་ན་ཅི་མ་རུང་། ལྡན་པར་གྱུར་ཅིག །ལྡན་པར་བདག་གིས་བྱའོ། །དེ་ལྟར་
བྱེད་ནུས་པར་བླ་མ་ལྷས་བྱིན་གྱིས་བརླབ་དུ་གསོལ། སེམས་ཅན་ཐམས་ཅད་
སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང༌། བྲལ་བར་གྱུར་ཅིག །
བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
དུ་གསོལ། སེམས་ཅན་ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མ་
བྲལ་ན་ཅི་མ་རུང་། མི་འབྲལ་བར་གྱུར་ཅིག །མི་འབྲལ་བར་བདག་གིས་བྱའོ། །
དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་དུ་གསོལ། སེམས་ཅན་ཐམས་
ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་ན་ཅི་མ་རུང་།
གནས་པར་གྱུར་ཅིག །གནས་པར་བདག་གིས་བྱའོ། །དེ་ལྟར་བྱེད་ནུས་པར་བླ་
མ་ ལྷས་ བྱིན་ གྱིས་ བརླབ་ དུ་ གསོལ། ཞེས་ཚད་མེད་བཞི་སྒོམ། ཁྱད་པར་སེམས་བསྐྱེད་ནི། མ་ སེམས་
ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་
ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་
ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་ལན་གང་མང་བརྗོད་ཅིང་བླ་
མ་ལྷའི་རྣལ་འབྱོར་སྒོམ་པ་ལ་ཡི་དམ་བརྟན་པོ་བྱའོ། །དེ་ནས་སྐྱབས་ཡུལ་རྣམས་མཐའ་ནས་རིམ་
གྱིས་འོད་དུ་བསྡུས་ཏེ་རང་ལ་ཐིམ་པས་རྒྱུད་བྱིན་གྱི་བརླབས་པར་བསམ་ཞིང་། ཨོཾ་ སྭ་ བྷ་ ཝ་ ཤུདྡྷསརྦ་ དྷརྨ སྭ་
ས་པར་
- 377-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བྷ་ཝ་ཤུདྡྷོཉཧཾ། རང་དང་སྣང་བ་ཐམས་ཅད་རང་བཞིན་གྱིས་གྲུབ་པས་སྟོང་པའི་
སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་སྐད་ཅིག་གིས་གསང་བདག་
འཁོར་ལོ་ཆེན་པོ་ཞལ་གཅིག་ཕྱག་གཉིས་ཀྱིས་ཕྱག་གཡས་ཁྲོ་བོའི་རྡོ་རྗེ་རྩེ་ལྔ་པ་
འཕྱར་ཞིང་། གཡོན་སྦྲུལ་ཞགས་དང་བཅས་པའི་སྡིགས་མཛུབ་མཛད་པ། ཡུམ་
དང་བཅས་པའི་སྐུར་བཞེངས་པར་གྱུར། རང་ལྷར་གསལ་བའི་སྐུ་ལས་འོད་ཟེར་
འཕྲོས། སྣོད་བཅུད་ཐམས་ཅད་ཀྱི་མ་དག་པ་སྦྱངས། སྣོད་ཐམས་ཅད་གཞལ་
ཡས་ཁང་དང༌། བཅུད་ཐམས་ཅད་ལྷ་དང་ལྷ་མོའི་རང་བཞིན་གྱི་དག་པ་རབ་
འབྱམས་འབའ་ཞིག་ཏུ་འགྱུར། ཨོཾ་ཨཱ་ཧཱུཾ། ལན་གསུམ་བརྗོད། ངོ་བོ་ཡེ་ཤེས་པ་རྣམ་པ་
ནང་མཆོད་དང་མཆོད་རྫས་སོ་སོའི་རྣམ་པ་བྱེད་ལས་དབང་པོ་དྲུག་གི་སྤྱོད་ཡུལ་
དུ་བདེ་སྟོང་གི་ཡེ་ཤེས་ཁྱད་པར་ཅན་སྐྱེད་པས་ས་དང་བར་སྣང་ནམ་མཁའི་ཁྱོན་
ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་
གཟིགས་ བསམ་ གྱིས་ མི་ ཁྱབ་ པས་ གང་ བར་ གྱུར། ཅེས་བརྗོད་ཅིང་དེ་ལྟར་དུ་དམིགས་པ་ཡིད་ལ་
བྱའོ། །དེ་ནས་དངོས་གཞི་ནི་ཚིགས་སུ་བཅད་པའི་སྒོ་ནས་བརྗོད་ན་འཇུག་པ་བདེ་བས། འདི་ལྟར། རང་ མདུན་ ལྷ་ ལམ་
ཡངས་ པར་མཆོད་སྤྲིན་དབུས། །རིན་ཆེན་བདུན་ལྡན་དཔག་བསམ་ལྗོན་པའི་
རྩེར། །སེང་ཁྲི་པད་ཟླ་ཉི་མའི་དཀྱིལ་འཁོར་སྟེང་། །གསང་བདག་ངུར་སྨྲིག་གར་
གྱི་རྣམ་རོལ་བ། །བཀའ་དྲིན་གསུམ་ལྡན་རྩ་བའི་བླ་མ་ནི། །སྐུ་མདོག་དཀར་
གསལ་དགྱེས་པའི་འཛུམ་ཞལ་ཅན། །ཞལ་གཅིག་ཕྱག་གཉིས་གསུམ་ལྡན་དགེ་
སློང་ཚུལ། །ཕྱག་གཡས་ཆོས་འཆད་ཕྱག་རྒྱས་རྡོ་རྗེ་བཟུང་། །ཕྱག་གཡོན་དྲིལ་བུ་
བཟུང་ནས་འགྱིང་བའི་ཚུལ། །ཐུགས་ཀར་སྣ་ཚོགས་པདྨ་ཉི་མའི་སྟེང་། །གསང་
བདག་འཁོར་ལོ་ཆེན་པོ་ཡུམ་དང་བཅས། །ལྷན་སྐྱེས་བདེ་སྟོང་རོལ་པས་དགྱེས་
- 378 -



ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར། །
བཞིན་བཞུགས། །འཇའ་ཚོན་སྣ་ལྔས་བསྐོར་བའི་གུར་ཁྱིམ་དབུས། །རྡོ་རྗེ་སྐྱིལ་
ཀྲུང་ཚུལ་གྱིས་ལེགས་བཞུགས་པའི། །ཕུང་ཁམས་སྐྱེད་མཆེད་ཡན་ལག་ཐམས་
ཅད་ནི། །སངས་རྒྱས་བྱང་སེམས་ཞི་ཁྲོའི་རང་བཞིན་དངོས། །བ་སྤུའི་ཁུང་བུ་
རེར་ཡང་སངས་རྒྱས་ཞིང་། །རབ་འབྱམས་ཞི་ཁྲོའི་ལྷ་ཚོགས་རྣམས་ཀྱིས་གང་། །
མཐའ་སྐོར་དངོས་བརྒྱུད་བླ་མ་ཡི་དམ་དང་། །སངས་རྒྱས་བྱང་སེམས་དཔའ་བོ་
དཔའ་ མོའི་ཚོགས། །བསྟན་སྲུང་ རྒྱ་ མཚོས་ བསྐོར་ ནས་ བཞུགས་ པ་ ཡི། །སྒོ་
གསུམ་རྡོ་ རྗེ་གསུམ་གྱིས་ལེགས་མཚན་པའི། །ཐུགས་ཀའི་ཧཱུྃ་ལས་འོད་ཟེར་
ཕྱོགས་བཅུར་འཕྲོས། །རབ་འབྱམས་ཞིང་གི་རྒྱལ་བ་སྲས་བཅས་རྣམས། །སྤྱན་
དྲངས་ ཐིམ་ པས་ དབྱེར་ མེད་ རོ་ གཅིག་ གྱུར། །དེ་ལྟར་ཚོགས་ཞིང་གསལ་བཏབ་ནས་ཕྱོགས་བཅུའི་རྒྱལ་
བ་སྲས་བཅས་ཐམས་ཅད་སྤྱན་དྲངས་ནས་བསྟིམ་པས་སྐྱབས་གསུམ་མ་ལུས་འདུས་པའི་ངོ་བོར་བཞུགས་པའི་མོས་པ་བརྟན་པོ་བྱའོ། །
དེ་ནས་ཕྱོགས་བཅུའི་སངས་རྒྱས་ཐམས་ཅད་མཆོད་པ་བས་བླ་མ་མཆོད་པ་ཕན་ཡོན་ཆེ་བར་རྡོ་རྗེ་འཆང་གིས་རྒྱུད་སྡེ་རྣམས་སུ་རྒྱ་ཆེར་
གསུངས་པའི་ཚུལ་ལ་ངེས་པ་བརྟན་པོ་བསྐྱེད་ནས་ཡན་ལག་བདུན་པ་མཎྜལ་དང་བཅས་པའི་མཆོད་པ་འབུལ་བ་ནི། །
རྒྱལ་ཀུན་གཅིག་ཏུ་འདུས་པའི་གཟུགས་ཀྱི་སྐུ། །རྒྱལ་ཀུན་མཁྱེན་བརྩེ་
ནུས་པ་གཅིག་བསྡུས་ཐུགས། །རྒྱལ་ཀུན་ངོ་བོ་བླ་མར་གུས་ཕྱག་འཚལ། །ཐུབ་
དབང་རྡོ་རྗེ་འཆང་གི་རྗེས་ཞུགས་ནས། །རྒྱལ་བསྟན་ཕྱོགས་དུས་ཀུན་ཏུ་སྤེལ་
མཛད་པ། །རྩ་རྒྱུད་བླ་མ་ཐུགས་རྗེ་ཅན་རྣམས་ལ། །སྒོ་གསུམ་གུས་པ་ཆེན་པོས་
ཕྱག་འཚལ་ལོ། །སྒྲིབ་བྲལ་ཆོས་སྐུའི་ངང་དུ་རོ་གཅིག་ཀྱང་
། གང་འདུལ་སྣང་བ་
ཆུ་ནང་ ཟླ་གཟུགས་བཞིན། །དཀྱིལ་འཁོར་འཁོར་ལོ་བྱེ་བ་སྤོ་མཛད་པ། །ཡི་
དམ་ལྷ་ཚོགས་རྣམས་ལ་ཕྱག་འཚལ་ལོ། ཁམས་གསུམ་འཁོར་བར་འཁྱམས་
པའི་འགྲོ་རྣམས་ཀྱི། །མགོན་དང་སྐྱབས་དང་དཔུང་གཉེན་གཅིག་པུ་བ། །བསླུ་
-379-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
མེད་མཆོག་གསུམ་ཕྱག་འོས་ཐམས་ཅད་ལ། །སྒོ་གསུམ་གུས་པ་ཆེན་པོས་ཕྱག་
འཚལ་ལོ། །ཤིན་ཏུ་རྣམ་དག་དྲི་མེད་ཡིད་འོང་བའི། །དག་བྱེད་ཡན་ལག་བརྒྱད་
ལྡན་ཆུ་བཞིའི་ཚོགས། །སྐྱབས་མགོན་ རྗེ་ བཙུན་བླ་མ་མཉེས་ ཕྱིར་འབུལ། །
བཞེས་ནས་མཆོག་ཐུན་དངོས་གྲུབ་སྩལ་དུ་གསོལ། །སྣ་ཚོགས་མེ་ཏོག་བདུག་
སྤོས་སྣང་གསལ་དང༌། །དྲི་ཆབ་ཞལ་ཟས་རོལ་མོའི་ཚོགས་འདི་དག །སྐྱབས་
མགོན༔ བཞེས་ནས་མཆོག བདེ་ཆེན་རང་བྱུང་ཀུན་དའི་མེ་ཏོག་སོགས། །ཡིད་
འོང་ནང་གི་ཉེར་སྤྱོད་ཚོགས་འདི་དག །སྐྱབས་མགོན༔ བཞེས་ནས༴ སྒྲིབ་བྲལ་
ལྷན་སྐྱེས་ དགའ་ བའི་ རོལ་མོའི་སྒྲ། །ཨ་ ལི་ ཀ་ལིའི་ དབྱངས་ སྙན་ སྒྲོགས་པ་
རྣམས། །སྐྱབས་མགོན་རྗེ་བཙུན་བླ་མ་མཉེས་ཕྱིར་འབུལ། །བཞེས་ནས་མཆོག་
ཐུན་དངོས་གྲུབ་སྩལ་དུ་ གསོལ། །གཟུགས་སྒྲ་དྲི་རོ་རེག་བྱའི་དཔལ་འཛིན་
པའི། །ཕྱི་ནང་འདོད་ཡོན་མཆོད་པའི་ཚོགས་འདི་དག །སྐྱབས་མགོན་རྗེ་བཙུན་
བླ་མ་མཉེས་ཕྱིར་འབུལ། །བཞེས་ནས༔ རྣམ་དག་ངེས་འབྱུང་སོ་ཐར་གསེར་གྱི་
གཞིར། །བྱང་སེམས་དཔག་བསམ་སྡོང་པོ་རྒྱས་པ་ལ། །དམ་ཚིག་སྡོམ་པའི་མེ་
ཏོག་རྣམ་པར་བཀྲ། །མཐའ་བྲལ་དབུ་མའི་དྲི་བཟང་རབ་ཏུ་འཕྲོ། །ངེས་འབྱུང་
བྱང་སེམས་ཡང་དག་ལྟ་བ་དང༌། །རིམ་གཉིས་འབྲས་བུས་བརྗིད་པའི་དགའ་
ཚལ་འདི། །སྐྱབས་ མགོན་ རྗེ་ བཙན་ བླ་ མ་ མཉེས་ ཕྱིར་ འབུལ། །བཞེས་ནས་
མཆོག་ཐུན་དངོས་གྲུབ་སྩལ་དུ་གསོལ། །གསང་ཆེན་རྡོ་རྗེ་ཐེག་པའི་དམ་རྫས་
མཆོག །རྣམ་དག་ལམ་དུས་དབང་བཞི་དང་འབྲེལ་བའི། །ཕྱི་ནང་གསང་བ་བླ་
མེད་མཆོད་ཚོགས་འདི། །སྐྱབས་མགོན་ཐུགས་རྗེ་ཅན་ལ་དབུལ་བར་གྱི། །གླིང་
བཞི་ རི་ རབ་ རིན་ཆེན་བདུན་ལ་སོགས། །སྣོད་བཅུད་འབྱོར་པའི་ཁྱད་པར་ཅི་
- 380 -



ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར། །
ཡོད་དང༌། །ལྷག་པར་བདག་ཉིད་བྲན་དུ་འབུལ་ལགས་ན། །བདག་ལ་ཐུགས་
རྩེར་ དགོངས་ ནས་ བཞེས་ སུ་ གསོལ། །དེ་ལྟར་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་རྣམས་དམིགས་པ་
གསལ་པོས་ཕུལ་ནས། དཀོན་ མཆོག་ གསུམ་ ལ་ བདག་ སྐྱབས་ མཆི། །ཞེས་སོགས་བྱང་སྡོམ་དང་།
སངས་ རྒྱས་ བྱང་ཆུབ་ སེམས་དཔའ་ ཀུན། །བདག་ ལ་ དགོངས་ པར་མཛད་དུ་
གསོལ། །ཞེས་སོགས་རིགས་ལྔའི་སྡོམ་བཟུང་ལན་གསུམ་བྱ་སྟེ། འདི་ནི་རྒྱལ་བ་དགྱེས་པའི་སྒྲུབ་པའི་མཆོད་པར་འགྱུར་རོ། །
མཚམས་འདིར་སྡོམ་གསུམ་སོ་སོའི་བཤགས་པ་དང་། ལྟུང་བཤགས་སྤྱི་བཤགས་སོགས་བཤགས་པ་གང་འགྲུབ་བྱ། དེ་ནས་ཡན་ལག་
ལྷག་མ་རྣམས་འདི་ལྟར། ཐོག་མེད་དུས་ནས་ད་ ལྟའི་བར་དག་ཏུ། །བདག་ སེམས་ཉོན་
མོངས་གདོན་གྱི་དབང་གྱུར་པས། །ལུས་ངག་ཡིད་ཀྱིས་ཉེས་པ་ཅི་བགྱིས་པ། །
ཐམས་ཅད་བསམ་པ་ཐག་པས་མཐོལ་ལོ་བཤགས། །རང་གཞན་སྐྱེ་འཕགས་
དགེ་རྩ་ ཅི་མཆིས་དང་། ཁྱད་ པར་གྲུབ་ཆེན་ནམ་མཁའ་རྒྱལ་མཚན་གྱི། །སྐུ་
གསུང་ཐུགས་ཀྱི་མཛད་པ་རྣམ་ཐར་ལ། །བསམ་པ་ཐག་པས་རྗེས་སུ་ཡི་རང་ངོ་།
ཁམས་གསུམ་འཁོར་བའི་བཙོན་ཁང་ཉམ་ང་བར། །དུག་གསུམ་མུན་པ་འཐུག་
པོས་རབ་སྒྲིབས་ཤིང་། །སྡུག་བསྔལ་གསུམ་གྱིས་མནར་བའི་འགྲོ་འདི་ལ། །
ཐེག་ གསུམ་ ཆོས་ ཀྱི་སྒྲོན་ མེ་ སྦར་ དུ་ གསོལ། །སྔོན་བྱོན་རྒྱལ་ དང་ རྒྱལ་ སྲས་
བགྲངས་ ཡས་ ཀྱིས། །འདུལ་བར་མ་ནུས་ སྙིགས་དུས་འགྲོ་རྣམས་ལ། །ཕན་
བདེའི་ལམ་བཟང་ཡུན་དུ་འདོམས་པའི་ཕྱིར། །དཔལ་ལྡན་བླ་མ་བསྐལ་བརྒྱར་
བཞུགས་སུ་གསོལ། །རྒྱལ་བ་ཀུན་ལས་ལྷག་པའི་བསོད་རྣམས་ཞིང་། །དཔལ་
ལྡན་བླ་མ་མཆོད་པའི་དགེ་བ་འདི། །མཁའ་མཉམ་འགྲོ་རྣམས་མྱུར་དུ་སྒྲོལ་བའི་
ཕྱིར། །ཟུང་ འཇུག་ རྡོ་ རྗེ་ འཆང་ གི་ རྒྱུ་ རུ་ བསྔོ། །དེ་ལྟར་ཡན་ལག་བདུན་པ་སོ་སོའི་དམིགས་པ་དང་
བཅས་ཕུལ་ནས་དམིགས་པ་གསལ་བར་བྱས་ལ་མཎྜལ་རྒྱས་པ་ཕུལ་ཏེ། གསོལ་འདེབས་བསྟོད་ཚོགས་ཀྱི་རིགས་གང་ཤེས་དང་། ཁྱད་
- 381-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
པར། བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་
བཟུང་ བྱིན་ གྱིས་ བརླབས། །སྙིགས་ དུས་ འགྲོ་ བ་ འདྲེན་ པའི་ བཤེས་ གཉེན་
མཆོག །ནམ་མཁའ་རྒྱལ་མཚན་ཞབས་ལ་གསོལ་བ་འདེབས། །རང་གཞན་སྨིན་
ཅིང་ གྲོལ་ བར་ བྱིན་གྱིས་རློབས། །མཆོག་ དང་ ཐུན་མོང་ དངོས་ གྲུབ་ སྩལ་དུ་
གསོལ། །ཞེས་གསོལ་འདེབས་བརྒྱ་སྟོང་སོགས་ཅི་ནུས་སུ་བྱ་ཞིང་། རང་གི་ནད་གདོན་བར་ཆད་ཞི་བ་དང་། །ཚེ་དང་བསོད་
ནམས་ལུང་རྟོགས་ཀྱི་ཡོན་ཏན་རྒྱས་པ་སོགས་ཀྱི་ཆེད་དུ་དམིགས་ཏེ་འོད་ཟེར་གྱི་སྤྲོ་བསྡུ་དང་བདུད་རྩི་འབེབས་སྦྱང་བྱ་ཚུལ་རྣམས་བླ་
མའི་རྣལ་འབྱོར་གྱི་མན་ངག་ཞལ་ཤེས་ལས་འབྱུང་བ་ལྟར་བྱའོ། །དེ་ནས་བླ་མའི་བྱིན་རླབས་མྱུར་བ་མྱུར་བར་འཇུག་ཕྱིར་ཕུར་ཚུགས་
གསོལ་འདེབས་བྱ་བ་ནི། བླ་ མ་ ཀུན་ འདུས་ བླ་ མ་ རིན་ པོ་ ཆེར། །གསོལ་ བ་ འདེབས་ སོ་
བདག་རྒྱུད་བྱིན་གྱིས་རློབས། །ཡི་དམ་ཀུན་འདུས་བླ་མ་རིན་པོ་ཆེར། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །སངས་རྒྱས་ཀུན་འདུས་བླ་མ་རིན་
པོ་ཆེར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དམ་ཆོས་ཀུན་
འདུས་བླ་མ་རིན་པོ་ཆེར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
དགེ་འདུན་ཀུན་འདུས་བླ་མ་རིན་པོ་ཆེར། །གསོལ་བ་འདེབས་སོ་བདག་རྒྱུད་
བྱིན་ གྱིས་ རློབས། །མཁའ་ འགྲོ་ ཀུན་ འདུས་ བླ་ མ་ རིན་ པོ་ ཆེར། །གསོལ་ བ་
འདེབས་སོ་བདག་རྒྱུད་བྱིན་གྱིས་རློབས། །ཆོས་སྐྱོང་ཀུན་འདུས་བླ་མའི་རིན་པོ་
ཆེར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྐྱབས་གནས་ཀུན་
འདུས་བླ་མ་རིན་པོ་ཆེར། །གསོལ་བ་འདེབ་སོ་བདག་རྒྱུད་བྱིན་གྱིས་རློབས། །དེ་
ལྟར་ཤུགས་དྲག་གསོལ་བ་བཏབ་པའི་མཐུས། །བླ་མའི་སྐུ་གསུང་ཐུགས་ཀྱིས་
གནས་རྣམས་ལས། །བདུད་རྩི་འོད་ཟེར་དཀར་དམར་མཐིང་གསུམ་བྱུང་། །རང་
གི་ལུས་ངག་ཡིད་གསུམ་ལ་ཐིམ་པས། །སྒོ་གསུམ་སྒོ་ནས་བསགས་པའི་སྡིག་
- 382 -



༢
ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར། །
སྒྲིབ་དག །སྐུ་དང་གསུང་དང་ཐུགས་ཀྱི་བྱིན་རླབས་ཐོབ། །བུམ་དབང་གསང་
དབང་ཤེས་རབ་ཡེ་ཤེས་དབང་། །ཐོབ་ཅིང་སྐུ་གསུམ་ས་བོན་སེམས་ལ་ཐེབས།
སླར་ཡང་བླ་མ་ལྷ་ཡི་རྡོ་རྗེ་གསུམ། །ཅིག་ཅར་རང་ལ་ཐིམ་ནས་བྱིན་བརླབས་
པས། །ཚིག་ དབང་ ཐོབ་ སྟེ་ གཉིས་ སྣང་ འཁྲུལ་ པ་ དག །སྒོ་ གསུམ་ སྐུ་ གསུང་
ཐུགས་ དང༌ རོ་ གཅིག་ གྱུར། །དེ་ལྟར་དབང་བཞི་ལེན་པའི་དམིགས་པ་བརྟན་པོ་བྱས་ལ། །བླ་ མའི་ སྐུ་ ལས་
རང་འདྲ་གཉིས་པ་ཞིག་ཆད་ནས་རང་ལ་ཐིམ་པས་རང་ཉིད་བླ་མ་ལྷར་གྱུར་པ་མོས་པ་
བརྟན་པོ་བྱའོ། །དེ་ནས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་སྨོན་ལམ་དུ་བྱ་བ་ནི། རབ་ འབྱམས་ རྒྱལ་
བ་སྲས་བཅས་མཆོད་པ་ལས། །བླ་མ་མཆོད་པ་བསོད་ནམས་ཆེ་བར་གསུངས། །
དེ་ཕྱིར་བླ་མ་ལྷ་ཚོགས་མཆོད་པ་ཡིས། །བསོད་ནམས་ཡོངས་སུ་རྫོགས་པར་བྱིན་
གྱིས་རློབས། །མ་ནོར་ལམ་ སྟོན་བཤེས་གཉེན་དམ་པ་ནི། །སྐྱབས་གསུམ་མ་
ལུས་འདུས་པའི་བདག་ཉིད་དུ། །གསུངས་པའི་ཚུལ་ལ་ངེས་པ་རྙེད་གྱུར་ནས། །
ཡིད་ཆེས་དད་པ་སྐྱེ་བར་བྱིན༴ རྒྱལ་དང་རྒྱལ་སྲས་ཀུན་གྱིས་ཡལ་བོར་བ། །ཉམ་
ཐག་བདག་ལ་ཐུགས་བརྩེར་དགོངས་ནས་ནི། །ལམ་བཟང་བསྟན་པའི་བཀའ་
དྲིན་དྲན་གྱུར་ནས། །མོས་གུས་བཅོས་མིན་སྐྱེ་བར༴ ལེགས་ཚོགས་ཀུན་གྱི་རྩ་བ་
ཟླ་མེད་པ། །བཤེས་གཉེན་དམ་པ་ཚུལ་བཞིན་བསྟེན་བྱས་ལ། །རྙེད་དང་བཀུར་
སྟི་ རིམ་ གྲོས་ མཆོད་ བྱེད་ ཅིང་། །བཀའ་ བཞིན་ སྒྲུབ་ པ་ ནུས་ པར་ བྱིན༴ དལ་
བརྒྱད་འབྱོར་བཅུས་བརྒྱན་པའི་རྟེན་ཐོབ་ཀྱང་། །སྔོན་ཆད་འདི་སྣང་ བྱ་བས་
གཡེངས་ཤིང་འདས། །རྟེན་བཟང་འདི་འདྲ་ཕྱིས་ནས་རྙེད་དཀའ་བས། །ཚེ་ལྷག་
དོན་ལྡན་ནུས་པར་བྱིན༔ ལུས་སྲོག་མི་རྟག་ནམ་མཁའི་གློག་ལྟར་དུ། །མྱུར་དུ་
འཇིག་ ཅིང་ནམ་མཆི་ ཆ་ མེད་ པས། །དོན་མེད་འཇིག་ རྟེན་ བྱ་བས་ མ་ གཡེང་
- 383-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
བར། །རྩེ་གཅིག་དམ་ཆོས་ནུས་པར= ཤི་ནས་གར་སྐྱེའི་རང་དབང་བདག་ལ་
མེད། །གལ་ཏེ་ངན་སོང་གནས་སུ་ལྷུང་གྱུར་ན། །དེ་ཚེ་བདག་གི་གནས་སྐབས་ཇི་
ལྟར་འགྱུར། །ངན་འགྲོའི་སྐྱེ་སྒོ་ཁེངས་པར་བྱིན༴ མི་དགེ་སྣ་རེས་ངན་སོང་སྐྱེ་
བར་ གསུངས། །བདག་ ནི་ དུས་ ཀུན་ བག་ མེད་ སྤྱོད་ པས་ འདས། །ཀྱེ་ མ་ ངན་
འགྲོའི་གཡང་ཁ་ཉིད་དུ་ཕྱོགས། །སྡིག་སྤོང་དགེ་སྒྲུབ་ནུས་པར་བྱིན༴ འཇིགས་
རུང་ངན་སོང་གསུམ་དུ་སྐྱེས་གྱུར་ན། །དེ་ཚེ་བདག་ལ་མགོན་སྐྱབས་སུ་ཞིག་
ཡོད། །བསླུ་མེད་བླ་མ་ཡི་དམ་མཆོག་གསུམ་ལ། །ཤུགས་དྲག་སྐྱབས་འགྲོ་ནུས་
པར་ བྱིན༴ བསླུ་མེད་དཀོན་ མཆོག་ གསུམ་ལ་སྐྱབས་སོང་ སྟེ། །སྐྱབས་འགྲོའི་
བསླབ་བྱ་མཐའ་དག་བསྲུང་བ་ལ། །དུས་རྣམ་ཀུན་ཏུ་གཡེལ་བ་མེད་པ་དང་། །
དཀར་ནག་ བླང་དོར་ནུས་པར་ བྱིནཟ གལ་ཏེ་ ཉོན་མོངས་དུག་ གསུམ་ དབང་
བཙན་པས། །ལུས་ངག་ཡིད་ཀྱི་ཉེས་སྤྱོད་བྱུང་གྱུར་ན། །པང་དུ་དུག་སྦྲུལ་འོངས་
པ་ ཇི་བཞིན་དུ། །ཕྲལ་དུ་སྟོབས་བཞིས་ སྦྱོང་བར= ཁམས་གསུམ་འཁོར་བའི་
བཙོན་ཁང་ཉམ་ང་བར། །ལས་དང་ཉོན་མོངས་འཆིང་བ་དམ་པོས་བཅིངས། །
སྡུག་བསྔལ་ཟུག་རྔུས་ཡུན་དུ་མནར་བའི་ཚུལ། །བསམ་ནས་ངེས་འབྱུང་སྐྱེ་བར་
བྱིན༔ འཁོར་བའི་ཕུན་ཚོགས་ སྲིན་མོའི་བསླུ་བྲིད་ལྟར། །ཕན་པའི་ཟོལ་གྱིས་
གནོད་ པའི་ཕུལ་སྟེར་བས། །འཁོར་བར་ ཡིད་བསྟན་མེད་པའི་ཚུལ་བསམས་
ནས། །ཞེན་ལོག་སྐྱོ་ཤས་སྐྱེ་བར་བྱིན༴ །ཉེས་བརྒྱའི་འབྱུང་གནས་སྲིད་པའི་ཕུན་
ཚོགས་ལ། །གཏིང་ནས་ཞེན་པ་ལོག་པའི་ངེས་འབྱུང་གིས། །བསླབ་གསུམ་ཐར་
པའི་ལམ་བཟང་སྒྲུབ་པ་ལ། །ནམ་ཡང་གཡེལ་བ་མེད་པར་བྱིན༔ རིགས་དྲུག་
འཁོར་བར་འཁྱམས་པའི་སེམས་ཅན་ཀུན། །རང་གི་དྲིན་ཅན་ཕ་མ་ཉིད་ཡིན་
- 384 -



ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་བརྟེན་པའི་བླ་མའི་རྣལ་འབྱོར།
པར། །གསུངས་ ཕྱིར་ ཆགས་ སྡང་ དབང་ དུ་མ་སོང་ བར། །བྱམས་ དང༌ སྙིང་ རྗེ་
འབྱོངས་བར= རྒྱལ་སྲས་དམ་པ་རྣམས་ཀྱི་ཐུགས་དམ་མཐིལ། །མགོན་པོ་ཨ་ཏི་
ཤ་ཡི་ཐུགས་ཀྱི་བཅུད། །བྱམས་དང་སྙིང་རྗེས་དྲངས་པའི་བྱང་ཆུབ་སེམས། མྱུར་
དུ་རྒྱུད་ལ་སྐྱེ་བར༴ ཐེག་མཆོག་གསུང་རབ་ཀུན་གྱི་སྙིང་པོའི་དོན། །དུས་གསུམ་
རྒྱལ་སྲས་ཀུན་གྱི་གཞུང་ལམ་མཆོག །རྒྱལ་སྲས་སྤྱོད་པ་ཕྱིན་དྲུག་བསྡུ་བཞི་
ལ། །ཉམས་ལེན་ཚུལ་བཞིན་ནུས་པར༴ རྒྱལ་བའི་གསུང་རབ་ཀུན་གྱི་དགོངས་
པའི་དོན། །འཇམ་མགོན་བླ་མས་ཇི་ལྟར་བཀྲལ་བ་ལྟར། །དྲང་ངེས་འབྱེད་པའི་
དྲི་མེད་རིགས་པ་ཡི། །དབུ་མའི་ལྟ་བ་བརྙེས་པར༔ ངེས་འབྱུང་བྱང་སེམས་ཡང་
དག་ལྟ་བ་ལ། །སྦྱངས་ནས་ཡིད་འགྱུར་མྱོང་བ་ཐོན་གྱུར་ཏེ། །སངས་རྒྱས་སྒྲུབ་ལ་
ཆེས་ཆེར་རིངས་པ་ན། །བླ་མེད་ཉེ་ལམ་རྙེད་པར་བྱིན༔ སངས་རྒྱས་ལས་ཀྱང་
དཀོན་པའི་གདམས་པ་མཆོག །བླ་མེད་རྡོ་རྗེ་ཐེག་པར་འཇུག་པའི་སྒོ། །རྡོ་རྗེ་
སློབ་དཔོན་མཚན་ཉིད་ལྡན་པ་ལས། །རྣམ་དག་དབང་བཞི་ཐོབ་པར༔ དབང་
དུས་ལྷ་དང་བླ་མའི་སྤྱན་སྔ་རུ། །མནའ་ཆུ་བཏུངས་ནས་ ཇི་ ལྟར་ ཁས་བླངས་
བཞིན། །རྩ་བ་ཡན་ལག་དམ་ཚིག་སྡོམ་པ་རྣམས། །སྲོག་ལས་གཅེས་པར་བསྲུང་
བར༔ སངས་རྒྱས་མྱུར་དུ་ཐོབ་པའི་ཉེ་ལམ་མཆོག །སྐྱེ་ཤི་བར་དོ་རྒྱལ་བའི་སྐུ་
གསུམ་དུ། །བསྒྱུར་བྱེད་ཟབ་ལམ་རིམ་གཉིས་རྣལ་འབྱོར་ལ། །ཐུན་བཞིའི་རྣལ་
འབྱོར་ནུས་པར༴ བཤེས་གཉེན་བསྟན་ཚུལ་ནས་བཟུང་འབྲས་བུའི་བར། །མདོ་
སྔགས་་གཉིས་ཀའི་ལམ་གྱི་ལུས་རྫོགས་པ། །རྒྱུན་མི་ཆད་དུ་ཉམས་སུ་བླངས་
པའི་ མཐུས། །ཟུང་ མཇུག་ གོ་ འཕང་ ཐོབ་ པར་ བྱིན་གྱིས་རློབས། །དེ་ ལྟར་ རྩེ་
གཅིག་གུས་པས་གསོལ་བཏབ་མཐུས། །རབ་འབྱམས་ཞི་དང་ཁྲོ་བོའི་ལྷ་ཚོགས་
- 385-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༡༽
རྣམས། །མཐའ་ནས་འོད་ཞུ་རྩ་བའི་བླ་མར་ཐིམ། །རྩ་བའི་བླ་མ་རང་གི་སྤྱི་བོར་
བྱོན། །སྐྱབས་ གསུམ་ ཀུན་ འདུས་ རྩ་ བའི་ བླ་ མ་ མཆོག །དགྱེས་ པ་ ཆེན་པོས་
བདག་ཉིད་ལ་ཐིམ་པས། །སྒྲིབ་གཉིས་བག་ཆགས་བཅས་པ་ཀུན་དག་ནས། །སྒོ་
གསུམ་སྐུ་གསུང་ཐུགས་དང་རོ་གཅིག་གྱུར། །ཚུལ་འདིར་འབད་ལས་དུང་དང་
ཀུཎྜ་ ལྟར། །རབ་དཀར་དགེ་བ་གང་ཞིག་ཐོབ་པ་དེ། །མཁའ་ཁྱབ་འགྲོ་བ་མ་
ལུས་སྒྲོལ་བའི་ཕྱིར། །ཟུང་འཇུག་གོ་འཕང་ཐོབ་པའི་རྒྱུ་རུ་བསྔོ། །ལྷར་བཅས་
འགྲོ་བ་ཀུན་གྱི་ཉེར་འཚོའི་གཞི། །ཐུབ་པའི་བསྟན་པ་ཡུན་རིང་གནས་པ་དང༌། །
བསྟན་པ་འཛིན་པའི་སྐྱེས་བུ་དམ་པ་རྣམས། །ཡུན་དུ་ཞབས་བརྟན་འཕྲིན་ལས་
རྒྱས་གྱུར་ཅིག །མདོར་ན་དེང་ནས་ཚེ་རབས་ཐམས་ཅད་དུ། །བཤེས་གཉེན་དམ་
པས་རྟག་ཏུ་རྗེས་བཟུང་ནས། །མདོ་སྔགས་ཡོངས་སུ་རྫོགས་པའི་ལམ་བཟང་
དང་། །སྐད་ཅིག་ཙམ་ཡང་འབྲལ་བར་མ་གྱུར་ཅིག །གསང་བདག་གྲུབ་ཆེན་ནམ་
མཁའ་རྒྱལ་མཚན་དང༌། །འཇམ་མགོན་བླ་མའི་ཐུགས་བསྐྱེད་སྨོན་ལམ་མཐུས།།
ཕྱོགས་འདིར་རྒྱལ་བསྟན་འཕེལ་ཞིང་རྒྱས་གྱུར་ནས། །འགྲོ་ཀུན་བདེ་སྐྱིད་ལྡན་
པའི་ བཀྲ་ ཤིས་ ཤོག །ཅེས་གསང་བདག་ངུར་སྨིག་གར་གྱི་རྣམ་པར་རོལ་པ་ལྷོ་བྲག་གྲུབ་ཆེན་ནམ་མཁའ་རྒྱལ་མཚན་ལ་
བརྟེན་པའི་བླ་མའི་རྣལ་འབྱོར་མདོ་སྔགས་གཉིས་ཀའི་ལམ་གྱི་གནད་ཚང་བ་ཚིགས་བཅད་དུ་བསྒྲིགས་པ་ལྷོ་བྲག་གྲུབ་ཆེན་གྱིས་བྱིན་
གྱིས་བརླབས་པའི་གནས་འབོར་རྡོ་ཆོས་འཁོར་གླིང་སོགས་དགོན་སྡེ་ཁག་གི་དགེ་འདུན་རྣམས་ཀྱི་ཞལ་འདོན་དུ་བཙུགས་ཆོག་པ་ཞིག་
དགོས་ཞེས་སྒྲུབ་པའི་རྒྱལ་མཚན་འཛིན་པ་དགེ་སློང་བློ་བཟང་ཤེས་རབ་ཀྱི་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་
གྱིས་རང་བྱུང་འཕགས་པའི་གཞལ་མེད་ཁང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག། །། །
- 386 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
##
ཆ
*#
%
#མ
*#
ཚུ
+;
# # % $ ཚེ ཛྷ ཎྞཾ @ #
*#
% $ ཚུ ༔ ༣སྒོ



ਮਨ
ਕਰੋ
ਜੀ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།།
བདེ ས་པོ འི་ཤུ ལ ་ བ ཞག།
དེབ་བརྒྱ་དང་གྱ་བཞི་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
( ༢༡/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣ °mm ༡/༣༢
དཔར་གྲངས། ༠༠༠༡–༡ ༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253 - 436 -0 ,
1.0雍… I.O雍… 百….0喇嘛教
- 文集 - 藏语 V.0B946.6-53
中国版本图书馆CIP数据核字(2011)第260029号
先哲遗书
(第184卷)
雍增·益西坚赞文集
第21/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册): 1050.00元



ISBN 978-7-80253-436-0
9787802lls 34360"
本文集总定价(1-32 卷):1050.00 元
