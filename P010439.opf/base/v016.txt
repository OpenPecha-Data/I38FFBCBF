༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2649
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
pe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༩
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༦/༣༢)
(ju| ༣ ༢)
179
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



se
@#
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༦/༣༢)
ཅེགས། ཟ
ཆ་ >
PALLEKS 11,5
，
ཞ
，7
པ་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
༠o
e
og



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



e5oཉྩསྒྲ།
Caulo



དཀར་ཆག
རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་
པའི་སྨན་མཆོག
དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས། (22)
ལུགས་ཟུང་བླང་དོར་གསལ་བྱེད་རབ་དཀར་ཟླ་ཤེལ། .………………
བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག .…………
བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད། .
དགེ་ཚུལ་གྱི་བསླབ་བྱའི་སྡོམ་ཚིག … ………
འདུལ་བའི་བསླབ་བྱ་འོད་ལྡན་སྙིང་པོ། …
(83)
བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་
སྙིང་པོ།
དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་བཤད་
ཐུབ་བསྟན་གསལ་བའི་སྒྲོན་མེ། ……………………………………………… (255)
བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། … (362)
.，，，，
(80)
，，，，，，，，，，，，，，， (226)



༄༅། །རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་
ཁོང་སྐྲུན་འདོན་པའི་སྨན་མཆོག་
བཞུགས་སོ། ། །
ན་མོ་གུ་རུ་མུ་ནི་ཨིནྡྲ་ཡ། བསྐལ་བཟང་འདི་ལ་སངས་རྒྱས་མང་འབྱོན་
ཡང་། །བདག་ཅག་སྙིགས་མའི་འགྲོ་ལ་ཐུགས་བརྩེ་བ། །སྟོན་པ་མཉམ་མེད་
ཐུགས་རྗེ་ཅན་དེ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །སྤང་རྟོགས་
ཡོན་ཏན་མ་ལུས་རབ་རྫོགས་ཀྱང་། །རིང་ནས་གོམས་པའི་ཐུགས་རྗེའི་དབང་
གྱུར་པས། །འགྲོ་བ་སྒྲོལ་བའི་ཁུར་གྱིས་མི་ངལ་བ། །རྗེ་བཙུན་བླ་མ་རྣམས་ལ་
སྙིང་ནས་འདུད། །རྒྱལ་དང་རྒྱལ་སྲས་བདག་ཉིད་ཆེ་རྣམས་ཀྱིས། །འགྲོ་ཀུན་མ་
རིག་ གཉིད་ ལས་ སློང་ བའི་ ཕྱིར། །གསུང་ དབྱངས་ མཐོན་ པོས་ འདོམས་ པར་
མཛད་པ་དགའ། །རང་གི་རྒྱུད་ལ་བསྐུལ་ཕྱིར་བྲི་བར་བྱ། །རྗེ་ བཙུན་བླ་མའི་
ཐུགས་ རྗེའི་ལྕགས་ཀྱུ་ཡིས། །ངན་སོང་གནས་ནས་དྲངས་ཏེ་དལ་བའི་རྟེན། །
འདི་འདྲ་ཐོབ་ཀྱང་ཐར་ལམ་མི་སྒྲུབ་པར། །ངན་སོང་ངན་འགྲོའི་གཡང་ལ་རྒྱུག་
བྱེད་པ། །ཀྱེ་མ་ཀྱི་ཧུད་བདག་ལ་སེམས་མེད་དམ། །བདག་སྙིང་རུལ་ལམ་འོན་
ཏེ་ སྨྱོའམ་ཅི། །སྣང་ཤས་ གདོན་ ཆེན་ འདི་ ཡིས་ བསླུས་ པར་ ངེས། །ཆོས་ རྒྱུས་
མཁན་ཁྱོད་རང་ལ་སྙིང་རྗེས་ལྟོས། །ཡར་འགྲོ་མར་འགྲོའི་མཚམས་འདིར་བསམ་བློ་
ཐོངས། །གཏན་གྱི་སྐྱིད་སྡུག་འདམ་ཀ་ད་རེས་བྱུང་། །དམ་ཆོས་འདི་དག་ལྟོས་ལ་
རང་ལ་སོམས། །
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཚུལ་ཁྲིམས་ཡང་དག་པར་ལྡན་པའི་མདོ་ལས། དགེ་སློང་དག །ཤེས་པ་
ནི་འགྲིབ། སྲོག་ནི་འཆད། ཚེའི་འདུ་བྱེད་ནི་འདོར། སྟོན་པའི་བསྟན་པ་ཡང་ངེས་
པར་འཇིག་པར་འགྱུར་ན། ཅིའི་ཕྱིར་བརྩོན་འགྲུས་དང་བརྟུལ་བ་བརྟན་པོས་
སྒྲུབ་པར་མི་བྱེད། མིའི་ལུས་ནི་ཤིན་ཏུ་རྙེད་པར་དཀའ་ན། དེ་ཐོབ་ནས་དེས་རྙེད་
པའི་རྒྱལ་བའི་བསྟན་པ་ལ་རབ་ཏུ་བྱུང་བ་ཡང་རྙེད་ནས་ཐར་པའི་དོན་དང་མི་
མཐུན་པ་དག་གིས་བསླུས་ཏེ་སྡུག་བསྔལ་བར་གྱུར་ཏ་རེ། ཞེས་གསུངས། ཁྱོད་
སྙིང་ནས་ཆོས་ཤིག་བྱེད་ན་ཙབ་ཙུབ་ཡོ་ཞོག་ལ། རེ་ཤིག་གསུང་དེ་གཅིག་པུ་ལ་
བསམ་བློ་ཐོངས། རྗེ་ཐམས་ཅད་མཁྱེན་པས་ཅི་འདྲ་གསུངས་འདུག །ལམ་རིམ་
ཆེན་མོ་ལས། ད་གཟོད་མཐར་འཆི་བ་ཞིག་འོང་སྙམ་པ་ནི་ཀུན་ལ་ཡོད་ཀྱང་ཉི་མ་
རེ་རེ་བཞིན་དེ་རིང་མི་འཆི་དེ་རིང་ཡང་མི་འཆི་སྙམ་དུ་བློས་མི་འཆི་བའི་ཕྱོགས་
འཛིན་པ་ནི་འཆི་ཁ་མ་ཚུན་ལ་འབྱུང་ངོ༌། །དེའི་གཉེན་པོ་ཡིད་ལ་མ་བྱས་པར་དེ་
ལྟ་བུའི་བློ་དེས་བསྒྲིབས་ན་ཚེ་འདིར་སྡོད་པའི་བློ་སྐྱེས་ནས་དེའི་རིང་ལ་འདི་དང་
འདི་དགོས་སོ་ཞེས་ཚེ་འདི་ཙམ་གྱི་བདེ་བ་སྒྲུབ་པ་དང་སྡུག་བསྔལ་སེལ་བའི་
ཐབས་འབའ་ཞིག་ལ་སེམས་སེམས་ནས་འཇིག་རྟེན་ཕྱི་མ་དང་ཐར་པ་དང་ཐམས་
ཅད་མཁྱེན་པ་ལ་སོགས་པའི་དོན་ཆེན་པོ་དག་ལ་རྣམ་པར་དཔྱོད་པའི་བློ་མི་སྐྱེ་
བས་ཆོས་ལ་འཇུག་པའི་བློ་སྐྱེར་མི་སྟེར་ལ། རྒྱ་ལ་ཐོས་པ་དང་བསམ་པ་དང་
སྒོམ་པ་སོགས་ལ་ཞུགས་ཀྱང་ཚེ་འདི་པ་ཙམ་གྱི་ཆེད་དུ་སོང་ནས་དགེ་བ་ཅི་བྱས་
མཐུ་ ཆུང་ཞིང་། དེ་ཡང་ཉེས་སྤྱོད་སྡིག་ལྟུང་དང་འབྲེལ་བར་འཇུག་པས་ངན་
འགྲོའི་རྒྱུ་དང་མ་འདྲེས་པ་དཀོན་ནོ། །གལ་ཏེ་འཇིག་རྟེན་ཕྱི་མ་ལ་དམིགས་ནས་
སྒྲུབ་ཏུ་ཆུག་ཀྱང་ཕྱིས་ནས་རིམ་གྱིས་སྒྲུབ་པོ་སྙམ་པའི་ཕྱི་བཤོལ་གྱི་ལེ་ལོ་འགོག་
-2 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲན་འདོན་པའི་སྨན་མཆོག
མི་ནུས་ཤིང༌། གཉིད་རྨུགས་དང་བྲེ་མོའི་གཏམ་དང་བཟའ་བཏུང་ལ་སོགས་པའི་
རྣམ་གཡེང་གིས་དུས་འདའ་བས་བརྩོན་པ་ཆེན་པོས་ཚུལ་བཞིན་དུ་སྒྲུབ་པ་མི་
འོང་ངོ༌། །དེ་ལྟར་ལུས་སྲོག་ཡུན་རིང་དུ་གནས་སུ་རེ་བས་བསླུས་པ་ན་རྙེད་པ་དང་
བཀུར་སྟི་ལ་སོགས་པ་ལ་ཆགས་པ་དྲག་པོ་སྐྱེ་ཞིང་། དེའི་གེགས་བྱས་པའམ་བྱེད་
དུ་དོགས་པ་ལ་སྡང་བ་དྲག་པོ་དང༌། དེ་དག་གི་ཉེས་དམིགས་ལ་རྨོངས་པའི་གཏི་
མུག་དང་དེ་དག་གིས་ང་རྒྱལ་དང་ཕྲག་དོག་ལ་སོགས་པའི་ཉོན་མོངས་པ་དང་ཉེ་
བའི་ཉོན་མོངས་པ་དྲག་པོ་རྣམས་ཆུ་བོའི་རྒྱུན་བཞིན་དུ་འཇུག་གོ །དེ་ལས་ཀྱང་
ལུས་དང་ངག་དང་ཡིད་ཀྱི་ཉེས་སྤྱོད་བཅུ་དང་མཚམས་མེད་པ་དང་དེ་དང་ཉེ་བ་
དང་དམ་པའི་ཆོས་སྤོང་བ་ལ་སོགས་པ་མི་དགེ་བའི་ལས་ངན་འགྲོ་ལ་སོགས་
པའི་སྡུག་བསྔལ་དྲག་པོ་འདྲེན་པར་བྱེད་པ་ལ་མཐུ་ཕུལ་དུ་བྱུང་བ་རྣམས་ཉི་མ་རེ་
རེ་བཞིན་ཇེ་རྒྱས་སུ་འགྲོ་ལ། དེ་དག་གི་གཉེན་པོ་ལེགས་པར་གསུངས་པའི་ཆོས་
ཀྱི་བདུད་རྩི་ལ་རྒྱབ་ཀྱིས་ཇེ་ཕྱོགས་སུ་སོང་ནས་མངོན་མཐོ་དང་ངེས་ལེགས་ཀྱི་
སྲོག་བཅད་དེ། ངན་འགྲོའི་སྡུག་བསྔལ་དྲག་ཅིང་རྩུབ་ལ་ཚ་ཞིང་ཡིད་དུ་མི་འོང་
བའི་གནས་སུ་འཆི་བས་ཉེ་བར་བཅོམ་ནས་ལས་ངན་པས་འཁྲིད་པར་བྱེད་པས་
ན་དེ་ལས་མ་རུང་པའི་སྒོ་གཞན་ཅི་ཞིག་ཡོད། བཞི་བརྒྱ་པ་ལས། གང་ལ་འཇིག་
རྟེན་གསུམ་མངའ་བདག །རང་ཉིད་འཆི་བདག་བྱེད་པོ་མེད། །ཡོད་དེས་རྣལ་
བཞིན་གཉིད་ལོག་ན། །དེ་ལས་མ་རུང་གཞན་ཅི་ཡོད། །ཅེས་དང༌། སྤྱོད་འཇུག་
ལས་ ཀྱང་། ཐམས་ ཅད་བོར་ཏེ་ ཆ་ དགོས་ པར། །བདག་གིས་དེ་ལྟར་མ་ཤེས་
ནས། །མཛའ་ དང་ མི་མཛའི་ དོན་ གྱི་ ཕྱིར། ། སྡིག་ པ་རྣམ་ པ་ སྣ་ ཚོགས་ བྱས། །
ཞེས་གསུངས་སོ། །འཆི་བ་རྗེས་སུ་དྲན་པའི་བློ་རྣལ་མ་ཞིག་སྐྱེས་ན། དཔེར་ན་དེ་
-
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རིང་སང་རང་འཆི་བར་ཐག་ཆོད་པ་ན་ཆོས་ཀྱི་གོ་བ་ཐན་ཐུན་ཡོད་པ་ཡན་ཆད་ལ་
གཉེན་དང་རྫས་ལ་སོགས་པ་དང་འགྲོགས་སུ་མེད་པར་མཐོང་ནས་དེ་དག་ལ་
སྲེད་པ་ལྡོག་ཅིང་གཏོང་བ་ལ་སོགས་པའི་སྒོ་ནས་སྙིང་པོ་ལེན་འདོད་ཕལ་ཆེར་ལ་
ངང་གིས་འབྱུང་བ་ལྟར། རྙེད་བཀུར་དང་གྲགས་པ་ལ་སོགས་པ་འཇིག་རྟེན་གྱི་
ཆོས་ཀྱི་ཕྱིར་འབད་པ་ཐམས་ཅད་སྤྱན་པ་འཕྱར་བ་ལྟར་སྙིང་པོ་མེད་པ་དང་བསླུ་
བྲིད་ཀྱི་གནས་སུ་མཐོང་ནས་ཉེས་སྤྱོད་ལས་ལྡོག་ཅིང༌། སྐྱབས་སུ་འགྲོ་བ་དང་
ཚུལ་ ཁྲིམས་ ལ་ སོགས་ པའི་ ལས་བཟང་པོ་རྣམས་རྟག་ཏུ་གུས་ པར་ བྱེད་པའི་
བརྩོན་འགྲུས་ཀྱིས་གསོགས་པར་བྱེད་པས་ལུས་ལ་སོགས་པ་སྙིང་པོ་མེད་པ་
རྣམས་ལ་སྙིང་པོ་དམ་པ་བླངས་ནས་གོ་འཕང་དམ་པར་རང་ཉིད་འཇིགས་ཏེ་འགྲོ་
བ་རྣམས་ཀྱང་དེར་འཁྲིད་པས་ན་དེ་ལས་དོན་ཆེ་བ་ཅི་ཞིག་ཡོད། དེའི་ཕྱིར་དཔེ་
དུ་མས་ཀྱང་བསྔགས་ཏེ། མྱ་ངན་ལས་འདས་པ་ཆེན་པོ་ལས། ཞིང་རྨོ་བ་ཐམས་
ཅད་ཀྱི་ནང་ན་སྟོན་ཀྱི་ལོག་མཆོག་གོ །རྗེས་ཐམས་ཅད་ཀྱི་ནང་ན་བ་ལང་གི་རྗེས་
མཆོག་གོ །འདུ་ཤེས་ཐམས་ཅད་ཀྱི་ནང་ན་ཡང་མི་རྟག་པ་དང་འཆི་བའི་འདུ་
ཤེས་མཆོག་ཡིན་ཏེ། འདི་དག་གིས་ནི་ཁམས་གསུམ་གྱི་འདོད་པ་དང་མ་རིག་པ་
དང་ང་རྒྱལ་ཐམས་ཅད་སེལ་ལོ། །ཞེས་སོ། །དེ་བཞིན་དུ་ཉོན་མོངས་པ་དང་ཉེས་
པར་སྤྱོད་པ་ཐམས་ཅད་ཅིག་ཅར་འཇོམས་པའི་ཐོ་བ་དང་། དགེ་ལེགས་ཐམས་
ཅད་ཅིག་ཅར་སྒྲུབ་པ་ལ་འཇུག་པའི་སྒོ་ཆེན་པོར་གྱུར་པ་ལ་སོགས་པས་ཀྱང་
བསྔགས་པའོ། །ཚོམས་ལས་ཀྱང་། ལུས་འདི་རྫ་སྣོད་འདྲ་བར་རྟོགས་བྱ་ཞིང་། །
དེ་བཞིན་ཆོས་རྣམས་སྨིག་རྒྱུ་འདྲ་ཤེས་ནས། །བདུད་ཀྱི་མེ་ཏོག་མཚོན་ནི་འདིར་
གཅོད་པ། །འཆི་བདག་ རྒྱལ་ པོས་ ལྟར་ ཡང་ མེད་ པར་ འགྲོ །ཞེས་དང༌། རྒ་བ་
- 4 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་པའི་སྨན་མཆོག་
མཐོང་ཞིང་ནད་ཀྱི་སྡུག་བསྔལ་དང་། །སེམས་དང་བྲལ་བའི་ཤི་བ་མཐོང་ནས་
ནི། །བརྟན་པས་བཙོན་ར་འདྲ་བའི་ཁྱིམ་སྤངས་ཀྱི། །འཇིག་རྟེན་ཕལ་པས་འདོད་
སྤང་ནུས་རེ་སྐན། །ཞེས་གསུངས་སོ། །མདོར་ན་སྐྱེས་བུའི་དོན་སྒྲུབ་པའི་དུས་ནི་
དལ་བའི་རྟེན་ཁྱད་པར་ཅན་ཐོབ་པའི་དུས་འདི་ཁོ་ན་ཡིན་ལ། འོ་སྐོལ་ཕལ་ཆེར་
ངན་འགྲོར་བསྡད་ཅིང་བདེ་འགྲོར་ཅུང་ཟད་རེ་འོང་ཀྱང་མི་ཁོམ་པའི་གནས་སུ་
ཤས་ཆེ་བས་དེ་དག་ཏུ་ཆོས་སྒྲུབ་པའི་སྐབས་མ་རྙེད་ལ། བསྒྲུབས་པས་ཆོག་པའི་
རྟེན་རེ་ཐོབ་པ་ན་ཡང་ཆོས་ཚུལ་བཞིན་དུ་མི་སྒྲུབ་པ་ནི་ད་དུང་མི་འཆི་སྙམ་པ་འདི་
ལ་ཐུག་འདུག་པས་ན། བློས་མི་འཆི་བའི་ཕྱོགས་འཛིན་པ་ནི་རྒུད་པ་ཀུན་གྱི་སྒོ་
དང་། དེའི་གཉེན་པོ་འཆི་བ་དྲན་པ་ནི་ཕུན་སུམ་ཚོགས་པ་ཐམས་ཅད་ཀྱི་སྒོའོ། །
ཞེས་ཆོས་ཡོང་མི་ཡོང་གིས་ཚིག་དེ་འཆི་བ་སྙིང་ནས་དྲན་པའི་བློ་ཞིག་སྐྱེས་མ་
སྐྱེས་ལ་ཐུག་པར་གསུངས། སྤྱོད་འཇུག་ལས། དལ་འབྱོར་འདི་ནི་རྙེད་པར་ཤིན་
ཏུ་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་
བསྒྲུབས་ན། །ཕྱིས་ འདི་ ཡང་ དག་ འབྱོར་ པར་ ག་ ལ་ འགྱུར། །ཞེས་དང་། ཡིད་
བརྟན་མི་རུང་འཆི་བདག་འདི། །བྱས་དང་མ་བྱས་མི་སྡོད་པས། །ན་དང་མི་ན་
ཀུན་གྱིས་ཀྱང་། །གློ་བུར་ཚེ་ལ་ཡིད་མི་བརྟན། ། ཐམས་ཅད་བོར་ཏེ་ཆ་དགོས་
པར། །བདག་གིས་དེ་ལྟར་མ་ཤེས་ནས། །མཛའ་དང་མི་མཛའ་དོན་གྱི་ཕྱིར། །
སྡིག་པ་རྣམ་པ་སྣ་ཚོགས་བྱས། །ཞེས་དང༌། དེ་ རིང་ ཁོ་ན་མི་འཆི་ཞེས། །བདེ་
བར་ འདུག་ པ་ རིགས་ མ་ ཡིན། །བདག་ནི་མེད་ པར་ འགྱུར་ བའི་ དུས། །དེ་ནི་
གདོན་མི་ཟ་བར་འབྱུང་། །བདག་ལ་མི་འཇིགས་སུ་ཡིས་བྱིན། །འདི་ལས་ཇི་
ལྟར་ངེས་ཐར་འགྱུར། །གདོན་མི་ཟ་བར་མེད་འགྱུར་ན། །ཅི་ཕྱིར་བདག་ཡིད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདེ་བ་འདུག །སྔོན་ཆད་མྱོང་སྟེ་ཞིག་པ་ལས། །བདག་ལ་ལྷག་པ་ཅི་ཞིག་ཡོད། །
བདག་ནི་དེ་ལ་མངོན་ཞེན་ནས། །བླ་མའི་བཀའ་དང་འགལ་བར་བྱས། །གསོན་
ཚེ་འདི་དང་དེ་བཞིན་དུ། །གཉེན་དང་བཤེས་པ་རྣམས་སྤངས་ནས། །གཅིག་པུ་
ག་ཤེད་འགྲོ་དགོས་ན། །མཛའ་དང་མི་མཛའ་ ཀུན་ཅི་རུང་། །མི་དགེ་བ་ལས་
སྡུག་ བསྔལ་ འབྱུང་། །དེ་ ལས་ ཇི་ ལྟར་ ངེས་ མཐར་ ཞེས། །ཉིན་མཚན་ རྟག་ཏུ་
བདག་གིས་ནི། །འདི་ཉིད་ འབའ་ ཞིག་ བསམ་ པའི་ རིགས། །ཞེས་ གསུངས་ པ་
འདི་དག་ལ་བསམ་བློ་ལེགས་པར་ཐོངས་ཤིག །སློབ་དཔོན་ཟླ་བ་གྲགས་པས།
གང་ཚེ་རང་དབང་འཇུག་ཅིང་མཐུན་གནས་པ། །གལ་ཏེ་འདི་བདག་འཛིན་པར་
མི་བྱེད་ན། །གཡང་སར་ལྷུང་བས་གཞན་དབང་འཇུག་འགྱུར་བ། །དེ་ལས་ཕྱི་
ནས་གང་གིས་སློང་བར་འགྱུར། །ཞེས་གསུངས་པ་ལྟར་དལ་འབྱོར་འདི་འདྲ་ཐོབ་
དུས་རང་གིས་རང་མི་འཛིན་པར་ངན་སོང་གི་གཡང་ལ་ཤོར་ན་ཅི་ཙུག་བྱེད་
སོམས་ཤིག །རྗེ་མི་ལས། ང་ཚེ་ཐུང་ནམ་འཆི་ཆ་མེད་ལ། །རྫོགས་ པའི་སངས་
རྒྱས་སྒྲུབ་པའི་ཚེ། །གཡེང་གཏམ་ལབ་ཏུ་ཁོམ་པ་མེད། །དེ་ཕྱིར་མཉམ་བཞག་གི་
ངང་དུ་འཇོག །ཅེས་ཆོས་རྣམ་དག་ཅིག་བྱེད་ན་དལ་འབྱོར་དང་མི་རྟག་པ་ཟུང་
འབྲེལ་དུ་གོ་བའི་བསམ་བློ་དེ་འདྲ་ཞིག་དགོས་པར་གསུངས། བསམ་བློ་དེ་འདྲ་
ཡིད་ཀྱི་དགུ་ལའང་མེད་པར་ཚེ་འདིའི་གྲབས་གཤོམ་འབའ་ཞིག་བྱེད་པ་འདིས་
ཆོས་ཡོང་པ་ཨེ་འདུག་སོམས་ཤིག །རྒྱལ་སྲས་ཞི་བ་ལྷས། བདག་ནི་གྲོལ་བ་དོན་
གཉེར་ལ། །རྙེད་ དང་ བཀུར་ སྟིས་འཆིང་མི་དགོས། །གསུངས། དོན་མེད་ པའི་
རྙེད་བཀུར་སྙན་ གྲགས་བདུད་ཀྱི་བྱིན་རླབས། བཀྲ་མི་ཤིས་པ། ཁྲུས་ བྱས་ཏེ་
བཀྲུ་རྒྱུའི་མི་གཙང་བ། ཁྲོ་བོའི་དྲག་སྔགས་བཟླས་ཏེ་བཟློག་པ་བྱ་རྒྱུའི་ལྟས་ངན།
p



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་པའི་སྨན་མཆོག་
རང་གཞན་ཡོ་ཕུང་ལ་སྦྱོར་བའི་འགོ་བའི་ནད་རིམས་ལྟ་བུ་འདི་ལ་དགའ་བར་
བྱེད་པ་ཁྱོད་ཀྱི་སྙིང་ལ་ཅི་ཞིག་ཞུགས་སོམས་ཤིག །རྒྱལ་བས་ཅི་འདྲ་གསུངས་
འདུག །འདུལ་ བ་ ལུང་ལས། དགེ་སློང་ དག ཁྱེད་ ལྷས་བྱིན་གྱི་རྙེད་བཀུར་ལ་
དགའ་བར་མ་བྱེད་ཅིག །ཅིའི་ཕྱིར་ཞེ་ན། ལྷས་བྱིན་གྱི་རྙེད་བཀུར་ནི་གསོད་པ་
དང་ཟིལ་གྱིས་གནོན་པར་འགྱུར་བའི་ཕྱིར་རོ། །ཆུ་ཤིང་འབྲས་བུས་གསོད་པར་
བྱེད། །འོད་མ་འདམ་བུ་འབྲས་བུས་གསོད། །དྲེའུ་མོ་རང་གི་མངལ་གྱིས་ལྟར། །
མི་ངན་བཀུར་སྟིས་གསོད་པར་བྱེད། །བྱིས་པ་ཇི་ཙམ་གྲགས་གྱུར་པ། །དོན་མེད་
ཉིད་དུ་འགྱུར་བ་ཡིན། །བྱིས་པའི་དཀར་ཆ་གསོད་བྱེད་ཅིང་། །རྩེ་མོ་ལས་ཀྱང་
ལྟུང་བར་ འགྱུར། །ཞེས་སོགས་རྣམ་ གྲངས་དུ་མར་སྨད་ཅིང་དུས་མིན་གྱི་རྙེད་
བཀུར་དང་སྙན་གྲགས་ལ་དགའ་བ་ནི་ཕུང་ཚབས་ཤིན་ཏུ་ཆེ་བའི་གནས་སུ་
གསུངས་པས། ཚུལ་འདི་ཡང་ཡང་བསམ་དགོས་སོ། །ཏིང་འཛིན་རྒྱལ་པོ་ལས།
གང་ཞིག་ཆོས་འདི་ཐོས་ནས་ཆགས་བྱེད་ཅིང་། །ཆོས་མ་ཡིན་པ་ཐོས་ནས་ཁོང་ཁྲོ་
བྱེད། །ང་ རྒྱལ་ རྒྱགས་ པས་ བཅོམ་ པ་ ལོག་ པ་ སྟེ། །ང་ རྒྱལ་ དབང་ གིས་ སྡུག་
བསྔལ་ རྗེས་སུ་མྱོང་། །ཞེས་གསུངས། རྗེ་ཐམས་ཅད་མཁྱེན་པས་ཀྱང་། བདག་
གཞན་གྱི་ཕྱོགས་ལ་ཆགས་པ་དང་ཁྲོ་བའི་ཕྱོགས་ལྷུང་བོར་ནས་གཟུ་བོའི་བློས་མ་
དཔྱད་ན། གྲུབ་མཐའ་ལ་དཔྱོད་པར་སྒོམ་པ་དེ་ཉིད་ལ་བརྟེན་ནས་འཁོར་བར་
དམ་དུ་འཆིང་བར་གསུངས་པ་འདི་ཉིད་བདག་ཅག་རྣམས་ལ་ཐུགས་བརྩེ་བས་
མན་ངག་ཁྱད་པར་ཅན་བྱིན་པར་ཤེས་པར་གྱིས་ཤིག་ཅེས་གསུངས་པ་འདི་ཡང་
ཡང་བསམ་དགོས་སོ། །སྐུ་མཆེད་གསུམ་གྱིས་ཕ་འོང་ཐང་དུ་གྲོས་མཛད་སྐད་ན།
འུ་ཅག་ཚེ་འདི་ལ་མི་ལ་ཆོས་བཤད་མི་བྱ། །བན་མོའི་བསྙེན་བཀུར་མི་བཟའ། སྡེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པ་དང་དགོན་པ་བདག་ཏུ་མི་གཟུང་། སྐྱེ་བ་ཕྱི་མ་བྱམས་པ་དང་། ཇོ་བོའི་སྤྱན་
སྔར་སྨོན་ལམ་བཏབ། གཅིག་ལ་གཅིག་བརྟེན་དུ་བྱས་ལ་དགེ་སྦྱོར་སྟབས་ཤིག་
ཏུ་ བྱའོ། །ཞེས་གྲོས་མཛད། གང་ལ་ཞེན་པ་ སྡུག་བསྔལ་ཀུན་འབྱུང་ཞིང་། །ཅི་
བྱས་ཆོས་ཀུན་ལྟར་སྣང་ཉིད་འགྱུར་བ། །འཇིག་རྟེན་ཀུན་གྱི་བསྒྲུབ་བྱ་འཇིག་
རྟེན་གྱི། །ཆོས་བརྒྱད་ སྤངས་ ཀྱང་ སྤངས་པ་ ལྟར་མི་མངོན། །ཞེས་དང༌། མ་ཤི་
ཙམ་ གྱི་ཟས་གོས་ངན་ལ་བརྟེན། །ཆོས་ཀྱི་དོན་དུ་སྲོག་ཀྱང་འདོར་ནུས་པ། །
གཞན་དང་འཐབ་རྩོད་དོ་ཟླ་མི་བྱེད་པར། །གང་དུ་མ་བདེ་ས་དེ་ཉིད་ནས་འགྲོ །
ཞེས་དང༌། རྙེད་དང་སྙན་གྲགས་དོན་དུ་མི་གཉེར་བས། །འཇིག་རྟེན་ལེགས་པ་
ཅི་ཡང་མི་སྒྲུབ་ཅིང་། །བྱ་ངན་ལས་ཀུན་ངན་སྐྱུགས་དགྲ་བཞིན་དོར། །དུས་བཞི་
ཀུན་ཏུ་ཆོས་ སྤྱོད་བཅུ་ལ་འབད། །ཅེས་དང༌སྒྲུབ་པ་བྱེད་ཚུལ་ནི། ལྔ་བརྒྱ་ཐ་
མར་རང་ཉིད་མི་ཉམས་ཤིང༌། །སྒྲུབ་པ་ཚུལ་བཞིན་ཞེ་ནས་བྱེད་གྱུར་ན། །ཆོས་
ཀྱི་དཔོན་དང༌ སྒྲུབ་གཡོག་ལ་སོགས་པ། །ཚད་ལྡན་དོན་ ལྡན་ འགའ་ཞིག་མ་
གཏོགས་པ། །གཞན་གྱི་དཔོན་དང་གཡོག་པོ་མི་བྱེད་ཅིང་། །བླ་མ་སྒྲུབ་གཡོག་
ལ་སོགས་མ་གཏོགས་པ། །གཞན་སེམས་མི་གཟུང་ཀུན་གྱི་སེམས་མི་དཀྲུག །
འཇིག་རྟེན་འབྲེལ་འདྲིས་ལ་སོགས་བྱ་བ་སྤང་། །གྱོང་ཞིང་འགྲོགས་དཀའ་རྣམ་
ཐར་གཙང་བ་དང་། །དམན་པའི་ས་གཟུང་ཟས་གོས་ངན་ལ་བརྟེན། །དད་བརྩོན་
བློ་དང་སྙིང་རྗེ་ཆེ་བསྐྱེད་ལ། །མི་རྗེས་མི་སྙེག་ཆོས་དང་གང་མཐུན་བྱ། །དབེན་
ཞིང་ཉམས་དགའ་འཚོ་བ་འབད་རྩོལ་ཆུང་། །གནོད་འཚེ་ཀུན་བྲལ་དེ་ནི་སྒྲུབ་
པའི་གནས། །ཞེས་དང་། བག་ཡངས་སོས་དལ་གཉིད་དུ་མ་སོང་བར། །ཆུ་བོའི་
རྒྱུན་ལྟར་རྒྱུན་ཆད་མེད་པར་བསྒྲུབ། །ཚེ་འདིར་མ་ཆགས་བྱ་རྒྱུ་ཆོས་ལས་མེད།
- 8 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་པའི་སྨན་མཆོག་
ཁས་བླངས་གཙང་ཞིང་ལས་འབྲས་སྲོག་ལྟར་འཛིན། །འཁོར་བས་ཡིད་བྱུང་གང་
གྱུར་འགྲོ་ལ་བརྩེ། །བདག་འཛན་དགྲ་ཐུལ་མ་ནོར་རྟོགས་པར་འདོད། །ཅེས་
གསུངས་། རྒྱལ་སྲས་རིན་པོ་ཆེས། དམ་ཆོས་ཐར་པའི་ལམ་དུ་འགྲོ་བ་ལ། །ཚེ་
འདིའི་ཕུན་ཚོགས་སྒྲུབ་ལ་རྩེ་གཅིག་པའི། །བློ་ངན་འདི་ལས་བར་ཆད་ཆེ་བ་
མེད། །དེ་ཕྱིར་རྣམ་པ་ཀུན་ཏུ་འདི་སྤང་བྱ། །ཐོས་བསམ་སྒོམ་གསུམ་དགེ་བ་གང་
བྱེད་ ཀྱང་། །བློ་ངན་འདི་དང་འདྲེས་ན་རོ་བརྒྱའི་ཟས། །ངན་སྐྱུགས་དག་དང་
བསྲེས་ པ་ ཇི་བཞིན་དུ། །བཟང་པོ་ངན་པར་བྱེད་པ་གདོན་མི་ཟ། །དཔོན་སློབ་
མཆེད་གྲོགས་གཉེན་རྣམས་རྩོད་བྱེད་ཅིང་། །བདེ་ སྡུག་གཏམ་ངན་ཀུན་ལ་མི་
འཛེམ་ པར། །ངལ་བ་ ཆེན་ པོས་ ལོངས་ སྤྱོད་ སྒྲུབ་ བྱེད་ པ། །བློ་ངན་འདི་ ཡིས་
དབང་མེད་བསྐུར་བར་ཟད། །གཞན་གྱི་དཔལ་འབྱོར་གཞོམ་ཕྱིར་ལུས་སེམས་
ཀྱིས། །འབད་པ་དྲག་པོས་འཐབ་དང་རྩོད་བྱས་ནས། །རང་གཞན་འདི་ཕྱི་གཉིས་
ཀར་ཕུང་བྱེད་པ། །དེ་ཡི་སྟེང་དུ་བློ་ངན་གདོན་འདི་ཞུགས། །གསུང་རབ་སྒྲོན་མེ་
ལག་ཏུ་ཐོགས་ནས་ཀྱང་། །རྙེད་བཀུར་འཁོར་སྡེའི་དོན་དུ་འཐབ་རྩོད་སོགས། །
སྡིག་ པའི་ གཡང་ སར་ གོམ་ པ་ འདོར་ བའི་ མིག །བློ་ངན་ རབ་ རིབ་ འདི་ཡིས་
བསྒྲིབས་པར་ཟད། །ནོར་མང་སྦྱིན་ཡང་གྲགས་དང་འཁོར་ལ་སོགས། །དོན་དུ་
གཉེར་ཕྱིར་སྦྱིན་པ་ཆེན་པོ་ལས། །འབྲས་བུ་ཆུང་ཞིང་ངན་པར་འགྱུར་བ་ནི། །བློ་
ངན་བ་མོ་འདི་ཡིས་བཅོམ་པར་ངེས། །འབད་པས་ཚུལ་ཁྲིམས་བསྲུངས་ཀྱང་རྙེད་
སོགས་ ཀྱི། །འཆིང་ བས་བཅིངས་ནས་ཐར་ ལམ་ མི་བགྲོད་ཅིང་། །འཁོར་བའི་
བཙོན་ རར་ འཆིང་ བྱེད་ ལྕགས་ སྒྲོག་ དེ། །བློ་ ངན་ འདི་ ཡི་ ལག་ ན་ ངེས་ པར་
གནས། །ཡུན་རིང་བསམ་གཏན་བསྒོམས་ཀྱང་ཆགས་སྡང་གིས། །བདག་བསྟོད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
གཞན་སྨོད་བྱེད་ཅིང་འཐབ་རྩོད་བྱེད། །ཞི་གནས་བསྒོམས་པས་མ་ཞིའི་བློ་སྐྱེས་
པ། །བློ་ངན་ཡུང་མའི་རྩ་བ་ཡོད་པས་ལན། །ནད་གདོན་ཆོམ་རྐུན་དགྲ་སོགས་
དམ་ཆོས་ཀྱི། །བར་ཆད་ཡིན་ཞེས་གྲགས་ཀྱང་རང་གི་བློ། །ལས་སུ་རུང་ན་དེ་
ཀུན་གྲོགས་སུ་འགྱུར། །བློ་ངན་འདི་ནི་དམ་ཆོས་གེགས་སུ་ངེས། །ཚེ་འདིར་ཕུན་
ཚོགས་བསྒྲུབས་པས་འགྲུབ་པ་དཀའ་། །གྲུབ་ཀྱང་རང་དབང་སྤྱོད་པའི་ངེས་པ་
མེད། །བདག་ལ་ངེས་པར་འོང་བ་འཆི་བ་ཡིན། །དེ་ཚེ་ནོར་དང་འཁོར་སོགས་
ཀྱིས་མི་ཕན། །དེ་དང་བྲལ་བས་ལྷག་པར་སྡུག་བསྔལ་འགྱུར། །དེ་ལྟར་བསམས་
ནས་ཚེ་འདིའི་ཆེ་ཐབས་སྤང་། །ཞེས་གསུངས། ཁྱོད་ཆོས་སྙིང་ནས་བྱེད་ན་གསུང་
འདི་དག་སོམས་ལ་རང་གི་སེམས་ལ་སྐུལ་ཞིག ། །
རྗེ་བློ་བཟང་ཆོས་ཀྱི་རྒྱལ་མཚན་ གྱིས། འདི་ནང་ གི་འདོད་པ་ལ་ཞེན་
སྤངས་ནས། གཞི་ཚུལ་ཁྲིམས་རྣམ་པར་དག་པ་ལ་གནས་བཅས། རེ་ཤིག་མདོ་
སྔགས་ཀྱི་ཐོས་བསམ་ཕྱོགས་རེར་མ་སོང་བ་ཞིག་བྱས། དབུས་གཙང་གི་ལྗོངས་
འདིར་ཕྱོགས་རིས་སུ་མ་སོང་བར་སྐྱེས་བུ་དམ་པ་རྣམས་ཀྱི་ཞབས་ལ་གཏུགས་ཏེ་
གསུང་གི་བདུད་རྩིའི་བགོ་སྐལ་ལ་སྤྱད་ནས་འདུ་འཛི་དབེན་པའི་ནགས་ཀྱི་སྨན་
ལྗོངས་རྣམས་སུ་ཚེ་དང་སྒྲུབ་པ་མཉམ་པ་ཞིག་ཅིས་ཀྱང་བྱེད། ཚེ་འདི་དོན་གཉེར་
གྱི་མི་དང་མི་ཕྲད། འཇིག་རྟེན་ཆོས་བརྒྱད་ཀྱི་རྣམ་རྟོག་དང་མཚམས་པོ་ཆེ་བཅད་
ནས་ཚེ་དང་སྒྲུབ་པ་མཉམ་པ་ཞིག་བྱའོ་སྙམ་དུ་ཡིད་ལ་བཅངས་ཤིང་། དེ་འཕྲལ་
མཚམས་ཡང་དག་པར་བསྡམས། ཐུན་མཚམས་སུ་དཔེ་ལྟ་བ་སོགས་ཀྱང་མ་བྱས་
པར་ཟླ་བ་དྲུག་བདུན་གྱི་བར་དགེ་སྦྱོར་ལ་བརྩོན་པར་བྱས་པས་དགེ་སྦྱོར་ལ་བྲོད་
པ་རྙེད། འདི་གའི་རྒྱུན་ལོ་གཅིག་གཉིས་སྐྱོང་རྒྱུ་བྱུང་ན་ལམ་སྣ་ཟིན་པ་ལ་ཚེགས་
- 10 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲན་འདོན་པའི་སྨན་མཆོག་
མི་ཡོང་བ་འདུག་སེམས་པའང་ཤར། ད་ལམ་བྱ་བྲལ་གྱི་བརྟུལ་ཞུགས་བླངས་ཏེ་
ཕྱིར་ལྡོག་པ་མེད་པ་སྔོན་གྱི་གྲུབ་ཐོབ་རྣམས་དང་མཚུངས་པ་ཞིག་བྱེད། དེ་ལྟར་
བྱེད་པ་ལ་འདི་ནང་གི་ལྟོ་གོས་ཙམ་ལ་ཡང་འཁྲི་བ་ཚོད་པ་ཞིག་མ་བྱུང་ན། བྱ་
བྲལ་གྱི་མིང་བཏགས་པའི་གཉིས་མེད་སེང་གེར་སོང་ན་མ་ལེགས་སོ་སྙམ་དུ་ཡིད་
ལ་བརྣགས་ཏེ། བཅུད་ལེན་གྱི་རྣམ་གྲངས་དུ་མ་ལ་གོམས་པ་ཉམས་འོག་ཏུ་ཆུད་
པར་བྱས། རབ་མི་གྲལ་ནས་བུད་དེ། མང་དུ་ཐོས་པ་ནགས་ཀྱི་ནང་དག་ཏུ། །
ལང་ཚོ་ཡོལ་བ་རྣམས་ཀྱིས་གནས་པ་བདེ། །ཞེས་བཀའ་སྩལ་པ་ལྟར། གཞན་གྱི་
དོན་དུ་རང་གཙོ་བོ་ལྟར་སྒྲུབ་པའི་སྒྲུབ་པ་ཞིག་བྱེད། དེ་མིན་རང་དོན་གྱི་འཁྲི་བ་
བཅད་དེ་བསྟན་པ་དང་སེམས་ཅན་གྱི་དོན་ཕུན་སུམ་ཚོགས་པ་གང་རུང་ཞིག་
བསྒྲུབ་ པར་ བྱའི། དེ་གཉིས་གང་ཡང་མ་ཡིན་པའི་ གསོན་པ་ཙམ་ལས་ཤི་བ་
ལེགས་སོ། །ཞེས་གསུངས། ཁྱོད་ཆོས་སྙིང་ནས་བྱེད་ན་གསུངས་འདི་དག་སོམས་
ལ་རང་གི་སེམས་ལ་སྐུལ་ཞིག །རྗེ་ས་པཎ་གྱི་ཞལ་ནས། ཧ་ཅང་བློ་རྒྱ་ཆེས་པས་
འདུ་འཛིས་གཡེངས། །གཅིག་ལས་གཅིག་འཕྲོས་ཟིན་མེད་བྱ་བས་བྲེལ། །འདི་
དང་འདི་དགོས་འདོད་པས་རིམ་གྱིས་བྲིད། །དེ་འདྲས་མི་ཚེ་ཟད་པ་མ་ཚོར་རོ། །
ཞེས་གསུངས། ཕ་དམ་པས། འཆི་བ་བསམས་ན་ཅིས་ཀྱང་དགོས་པ་མེད། །ཡིད་
ལ་དྲན་པར་གྱིས་ཤིག་དིང་རི་བ། །ཞེས་གསུངས། རྗེ་རེད་མདའ་བ་ཆེན་པོའི་
ཞལ་ནས། གང་དུ་གནས་ན་སྣང་ཤས་འཕེལ་འགྱུར་ཞིང་། །རང་རྒྱུད་རྙེད་བཀུར་
ཞགས་པས་འཆིང་བྱེད་ལ། །གཞན་རྒྱུད་ཕྲག་དོག་འགྲན་སེམས་ཀྱིས་གདུངས་
པའི། །གནས་དེར་སྐད་ཅིག་ཙམ་ཡང་མི་གནས་སོ། །གཞན་གྱི་ཉེས་པ་ནམ་ཡང་
མི་གླེང་ཞིང་། །དོན་དང་ལྡན་ཞིང་ཆོས་མཐུན་མ་གཏོགས་པ། །དམག་དང་ཆོམ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྐུན་རྒྱལ་པོའི་གཏམ་ལ་སོགས། །འཁྲུལ་པའི་བཀའ་མཆིད་ནམ་ཡང་མི་བགྱིད་
དོ། །ཀྭ་ཡེ་ཉོན་དང་ཤེས་ལྡན་གྲོགས་པོ་དག །བསྟན་པའི་ཉིན་བྱེད་ནུབ་རིའི་
རྩེ་ལ་ སོན། །ལུས་ སྲོག་ གཡོ་ བ་ འབབ་ ཆུའི་ རྒྱུན་ དང༌ མཚུངས། །ཐར་ འདོད་
རྣམས་ཀྱིས་བག་ཡོད་བསྟེན་པར་རིགས། །ཞེས་གསུངས། ཁྱོད་ཆོས་སྙིང་ནས་
བྱེད་ན་གསུང་འདི་དག་སོམས་ལ་རང་གི་སེམས་ལ་སྐུལ་ཞིག །གཡུང་སྟོན་ཆེན་
པོས། གཞན་དོན་རླབས་ཆེན་འགྲུབ་ན་མ་གཏོགས་པ། བདག་སྦྱར་སྨྲ་བཅད་རི་
མཚམས་གང་རུང་གིས། །དུས་འདའ་མཛད་སྤྱོད་མི་དང་མི་བསྟུན་པ། །སྒྲུབ་པ་
མཐའ་ རུ་ འདོན་ པའི་རྣམ་ཐར་ ཡིན། །ཞེས་ གསུངས། མཁས་གྲུབ་ཐམས་ཅད་
མཁྱེན་པས། རྒྱལ་བའི་དགོངས་ཟབ་མཐར་ཐུག་རྒྱལ་བ་དང་། །མཚུངས་པའི་བླ་
མའི་མན་ངག་ལེགས་རྟོགས་ནས། །དེ་དོན་རྩེ་ གཅིག་སྒྲུབ་ན་རང་གཞན་གྱི། །
གཏན་གྱི་མདུན་མ་འགྲུབ་པར་ཤེས་བཞིན་དུ། །ད་དུང་གཞན་ཟེར་སྙན་དང་མི་
སྙན་དང་། །དོན་ཆུང་ཚེ་འདིའི་ཁེ་ཉེན་རྩི་རྩི་ནས། །ཕྱི་བཤོལ་ངང་ལ་དོན་མེད་
དུས་འདའ་ན། །ཆོས་བརྒྱད་གདོན་གྱིས་ཟིན་པའི་སྙིང་རུལ་ཡིན། །གཏིང་ནས་
ངེས་པ་མ་རྙེད་བླུན་པོ་དག །ཟབ་མོ་སྒྲུབ་ལ་མི་གུས་མཚར་ཅི་ཡོད། །གཏིང་ནས་
ཟབ་མོའི་ལམ་ལ་ཡིད་ཆེས་ནས། །དེ་དོན་མི་སྒྲུབ་དེ་ལས་ཁྲེལ་བར་སུ། །ཅི་ཡང་
མི་ཤེས་ཁ་ཅིག་ཚེ་འདི་ལ། །ལྟོས་མེད་སྒྲུབ་ལ་བརྩོན་པ་མཐོང་བའི་ཚེ། །ཉམས་
ལེན་གནད་ལ་ཆེས་མཁས་རྣམ་གཡེང་གི །རྒྱར་ཆུད་གྱུར་པ་ཤིན་ཏུ་ངོ་ཡང་ཚ། །
དེ་ ཕྱིར་ མདོ་རྒྱུད་བླ་མའི་མན་ངག་ དོན། །ལེགས་པར་ ཁོང་དུ་ཆུད་པས་ཡིད་
དྲངས་ནས། །ནམ་ཞིག་འདི་དོན་སྒྲུབ་པར་འགྱུར་སྙམ་དུ། །མཁས་པ་དེ་ནི་འདི་
ཉིད་འབའ་ཞིག་སེམས། །ཞེས་གསུངས། དབེན་ས་པ་ཆེན་པོས། བླ་མ་ལྷ་ལ་རྩེ་
- 12 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་པའི་སྨན་མཆོག་
གཅིག་གསོལ་བཏབ་ནས། །ཡིད་ལ་གང་དྲན་འཕྲལ་ལ་ལག་ལེན་ལ། །འགེལ་
བ་སྨྱོན་པ་འདྲ་བའི་སྤྱོད་པས་ནི། །སངས་རྒྱས་མྱུར་དུ་སྒྲུབ་པ་བདག་གི་ལུགས། །
བླ་མ་ལྷ་ལ་རྩེ་གཅིག་གསོལ་བཏབ་ནས། །གང་བྱུང་རྐྱེན་རྣམས་ཕལ་ཆེར་དགེ་
སྦྱོར་གྱི། །གྲོགས་སུ་འཆར་ཕྱིར་སྨྱོན་སྤྱོད་ལ་གནས་ནས། །དབེན་པར་གཅིག་
པུར་སྡོད་པ་ཁོ་བོའི་ལུགས། །ཞེས་གསུངས། རྗེ་བློ་བཟང་ཆོས་ཀྱི་རྒྱལ་མཚན་
གྱིས། ཐར་ འདོད་ ཀྱི་ སྐལ་ ལྡན་ ཁྱེད་ རྣམས་ ཀྱང་། །ཆོས་ ཉིད་ ཀྱི་ རང་ ཞལ་
གཟིགས་བཞེད་ན། །སྐམ་བཤད་ཀྱི་ཐ་སྙད་མཁན་པོ་དང་། །ཐོས་ཆུང་གི་སྒོམ་
སྒོམ་ མ་ ཡིན་ པའི། །ཡོངས་ གྲགས་ ཀྱི་ རྗེ་ ལ་ བློ་ སྙིང་ གཏོད། །ཤུགས་དྲག་ གི་
བསགས་ སྦྱང་ ཡུན་ དུ་ སྲིངས། །ཞེས་ དང་། ད་ ཕྱིན་ ཆད་ ཚེ་ འདིའི་ ལྟོ་ གོས་
སོགས། །དཔལ་ཕུན་ཚོགས་ཀུན་ལ་ཕྱི་ཕྱག་འཚལ། །བཀའ་མདོ་རྒྱུད་མན་ངག་
མ་ ལུས་ལ། །རང་ འགྱོད་ པ་ མེད་ པའི་བླང་དོར་འཚལ། །དོན་དེ་ ལྟར་སྨོན་ནོ་
དཀོན་མཆོག་གསུམ། །རྗེ་ཁྱེད་ལ་ཡེ་ཤེས་སྒྲིབ་མེད་མངའ། །མི་བདག་གི་བསམ་
པ་ཇི་བཞིན་གཟིགས། །དོན་དེ་ཕྱིར་རེ་བ་འབྲས་ལྡན་མཛོད། །ཅེས་དང་། དབེན་
པའི་རི་ཁྲོད་འགྲིམ་ཞིང་། །འདི་ནང་རྣམ་ཡེངས་སྤངས་ནས། །སྒོ་གསུམ་དགེ་ལ་
སྔར་ ན། །སྐྱིད་ པའི་ ཉི་ མ་ འཆར་ རོ། །ཞེས་ དང་། སྒོ་ གསུམ་ གྱི་ བྱ་བ་ཅི་ བྱེད་
ཀྱང་། །དྲན་ཤེས་ བཞིན་ བག་ ཡོད་ བཟང་ པོ་ ཡིས། །འདོར་ ལེན་ ལ་ བརྩོན་ པ་
བསྟེན་ཀྱང་འཚལ། །དོན་དེ་ལས་གཞན་པའི་ཁ་ཆེམས་དང༌། །ངོས་མཇལ་ཡང་
ལབ་རྒྱུ་གཞན་མེད་པས། །མི་ཁོ་བོས་ཇི་སྐད་གདམས་པ་འདི། ཁྱེད་ཐུགས་ཀྱི་
དཀྱིལ་དུ་འཇོག་པར་མཛོད། །ཅེས་གསུངས། སྤྱན་སྔ་བློ་གྲོས་རྒྱལ་མཚན་གྱིས།
དད་པས་སྦྱིན་པ་སྦྱང་དཀའ་བའི། །ཚུལ་འདི་བསམས་ན་སྙིང་ཡང་འགས། །དུས་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ངན་ད་ལྟ་དཀོར་ཟས་དང་། །སྡིག་ཟས་མིན་པ་རྙེད་དཀའ་ཞིང་། །གྲིབ་ཅན་མིན་
པའི་མ་ཡང་དཀོན། །གྲིབ་ཅན་དག་གི་མི་དང་འགྲོགས། །བཟའ་བཏུང་གྲིབ་ཅན་
ཟོས་ པ་ ལ། །དགེ་སྦྱོར་རྣལ་མ་ ཇི་ ལྟར་འབྱུང་། །འཕྲལ་དུ་ མྱོང་ བས་ མི་ཤེས་
སམ། །ཞེས་དང་། ཚེ་འདི་ཇི་ལྟར་ཡོང་བ་སོང་། །མི་ཡི་མཐུན་འཇུག་བྱེད་རི་ཤི །
སྙམ་ པའི་ ཞེ་ མནའ་ ཁྱོད་ སྐྱོལ་ དང་། །ཞེས་ དང༌། སྒྲུབ་ པ་ བྱེད་ ལོ་ བྱས་ གྱུར་
ཀྱང་། །ད་དུང་ བློ་སྐྱེད་མི་འདུག་པ། །ཅི་ཡིས་ལན་པ་བསམ་བློ་ཐོངས། །ཞེས་
གསུངས། རྗེ་ མི་ ལས། སྤྱིར་ རྒྱལ་ བ་ མི་ ཡི་ དབང་ པོ་ དེས། །ཆོས་རྣམས་ ཆོས་
བརྒྱད་འཇོམས་ཕྱིར་གསུངས། །ད་ལྟའི་མཁས་པར་རློམ་པ་རྣམས། །ཆོས་བརྒྱད་
ཆེ་རུ་མ་སོང་ངམ། །རྒྱལ་བས་ཚུལ་ཁྲིམས་སྲུང་པ་དེ། །འཇིག་རྟེན་བྱ་བ་སྤོང་ཕྱིར་
གསུངས། །ད་ ལྟའི་ ཁྲིམས་ སྲུང་ བཙུན་ པ་ རྣམས། །བྱ་ གཞག་ མང་ དུ་ མ་ སོང་
ངམ། །སྔོན་ དུས་ དྲང་ སྲོང་ ཆ་ ལུགས་ དེ། །ཉེ་ དུའི་ འབྲེལ་ ཐག་ གཅད་ ཕྱིར་
གསུངས། །ད་ ལྟའི་ དྲང་ སྲོང་ ཆ་ ལུགས་རྣམས། །ངོ༌ སྲུང་ ཆེ་ རུ་ མ་ སོང་ ངམ། །
མདོར་ན་ འཆི་ བ་ མ་དྲན་ པའི། །དམ་ཆོས་ཅི་ བྱེད་ གྱི་ནར་གདའ། །ཞེས་ དང་།
སྲིང་མོ་པེ་ཏ་ལ། ཁྱོད་ཀྱི་ཡིད་ལ་ང་ལྟོ་གོས་ལ་གྱོང་བསྐུར་ནས་སྒོམ་པའང་ཟང་
ཟིང་མ་འབྱོར་པ་ཡིན་པ་འདུག་སྙམ་སྟེ་དེ་ལྟ་མིན། སྤྱིར་གྱིས་ང་རང་འཁོར་བ་
དང་ ངན་སོང་གི་ སྡུག་བསྔལ་འདི་ལ་འཇིགས་དྲགས། གསོན་པོར་མེ་ནང་དུ་
བཅུག་པ་ལྟ་བུའི་འཇིགས་སྐག་ཡོད་པས། འདུ་འཛི་དང་གཡེང་བ་ཆོས་བརྒྱད་ཀྱི་
འདོར་ལེན་མཐོང་ཚེ་སྐྱགས་ནད་པ་ལ་ཟན་བྱིན་པ་ལྟར་ཞེ་ལོག་ཕ་བསད་ཀྱི་ལག་
དམར་པོ་མཐོང་བ་ལྟར་སེམས་མི་དགའ་བ་ཞིག་ཡོད་པས་སྤངས་པ་ཡིན། ཁྱད་
པ་རང་ལ་ལྷོ་བྲག་མར་པའི་བཀའ་ལུང་ལ། །འཇིག་རྟེན་ཆོས་བརྒྱད་འདུ་འཛིའི་
- 14 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་པའི་སྨན་མཆོག་
གཡེང་བ་སྤོངས། །གྱོང་ལྟོ་གོས་གཏམ་གསུམ་ལ་ཐོངས། གནས་ངེས་མེད་ ཀྱི་
དབེན་པ་འགྲིམས་ལ་ཚེ་འདི་བློས་བཏང་གི་བསམ་སྦྱོར་དྲག་པོས་སྒྲུབ་པ་གཙོ་
བོར་ཐོན་ཅིག་གསུང་བ་ཡོད་པས་བླ་མའི་བཀའ་བསྒྲུབས་པ་ཡིན། བཀའ་བཞིན་
བསྒྲུབས་པས་རང་གི་འཁོར་དུ་བྱུང་བའི་སེམས་ཅན་འགའི་ཚེ་འདིའི་བདེ་སྐྱིད་
ཙམ་དུ་མ་ཟད། རང་གཞན་སེམས་ཅན་ཀུན་གྱི་ནམ་གཞག་གཏན་གྱི་བདེ་སྐྱིད་
ཡོང་བ་དང༌། ནམ་འཆི་ངེས་མེད་དུ་འདུག་པས་ཚེ་འདིའི་བྱ་བ་འཇིག་རྟེན་ཆོས་
བརྒྱད་ཀྱི་ཆེ་ཐབས་སྤངས་པ་ཡིན། བསྒྲུབས་ན་བླ་མ་བ་རི་བའི་ཕྱགས་ཕྱི་ཞན་
ཤོས་སུ་མ་ཟད་ཁོང་རང་ཙམ་ཞིག་ངས་ཀྱང་ཡོང་སྟེ། ཚེ་འདིར་སངས་རྒྱས་ཐོབ་
པར་འདོད་ནས་སྒྲུབ་པ་ལ་ནན་ཏན་དང་བརྩོན་འགྲུས་བྱས་པ་ཡིན། པེ་ཏ་རང་
ཡང་ཆོས་བརྒྱད་སྤོང་ལ་ཨ་ཇོའི་ཕྱི་བཞིན་ལ་ཕྱི་གངས་ལ་སྒོམ་དུ་འགྲོ། ཆོས་
བརྒྱད་བློས་བཏང་ནས་སྒོམ་ནུས་ན་འདི་ཕྱི་གཉིས་ཀར་སྐྱིད་པའི་ཉི་མ་ཤར་བ་
ཡིན་པས་ཨ་ཇོའི་གླུ་འདི་ཉོན་ཅིག །ཅེས་སོགས་ཆོས་བརྒྱད་སྤངས་ནས་སྒྲུབ་པ་
སྙིང་པོར་བྱེད་དགོས་ཚུལ་ཞིབ་པར་གསུངས། ཁྱོད་ཆོས་སྙིང་ནས་བྱེད་ན་གསུང་
འདི་དག་སོམས་ལ་རང་གི་སེམས་ལ་སྐུལ་ཞིག ཁྱོད་རང་ལ་སྙིང་རྗེས་མི་ལྟའམ།
འཇིག་རྟེན་ཕྱི་མའི་དོན་བློས་བཏང་སྟེ་ཚེ་འདིའི་ཟས་གོས་གང་རྙེད་ཅིག་བྱེད་ན་ནི་
རྒྱལ་བ་སྲས་བཅས་ཐམས་ཅད་མཛད་ཐབས་ཟད་པས་ཁྱོད་རང་ཤེས། དེ་ལྟ་མིན་
པར་ཆོས་ལ་བློ་ཁ་ཕྱོགས་པ་ཞིག་ཨེ་ཡོང་བསམ་ན་ནི་ཆོས་བྱེད་པའི་གནས་དང་
གྲོགས་ཀྱང་གང་བྱུང་གིས་ཡོང་བ་འདུག་གམ། ལྟོས་ཤིག །རང་ཡུལ་དང་གྲོང་
ཁྲོད་སོགས་འདུ་འཛི་ལང་ལོང་གི་གནས་དང་། དགོན་པ་ཡིན་ཡང་ཚེ་འདི་འབའ་
ཞིག་སེམས་པའི་གྲོགས་ངན་དང་འགྲོགས་ཏེ་གནས་ན་ནི་སེམས་རྒྱུད་ཚེ་འདིའི་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྣང་ཤས་ཀྱིས་ཟིན་བཞིན་པའི་ཐོག་མེ་འབར་བ་ལ་ཤིང་སྐམ་བཅེར་བ་བཞིན་དུ་
རྐྱེན་དེ་དག་གི་ཀྱང་ཚེ་འདིའི་སྣང་ཤས་ཆེས་ཆེར་འཕེལ་ཏེ་ཇེ་ལོང་དུ་འགྲོ་བ་ལས་
འོས་ཅི་ཡོད། ཆོས་རྣམ་དག་བྱེད་པ་ལ་གནས་གང་བྱུང་གིས་མི་ཆོག་པར་ཆོས་
དང་མཐུན་པའི་གནས་ཁྱད་པར་ཅན་ཞིག་ངེས་པར་བསྟེན་དགོས་པ་ནི། དཀོན་
མཆོག་སྤྲིན་ལས། གནས་གང་དག་ན་བསོད་སྙོམས་བསླང་བའི་སྤྱོད་ཡུལ་དང་ཧ་
ཅང་ཡང་མི་རིང་ཧ་ཅང་ཡང་མི་ཉེ་བ་དང་། གནས་གང་དག་ན་ཆུ་དྭངས་ཤིང་རྙོག་
པ་མེད་པ་དང༌། དྲི་མ་མེད་པ་ཚེགས་ཆུང་བ་ཡོད་པ་དང་། གནས་གང་ན་ཤིང་
ཕུན་ སུམ་ ཚོགས་ པ་ དང་། མེ་ ཏོག་ ཕུན་ སུམ་ ཚོགས་ པ། འབྲས་ བུ་ ཕུན་ སུམ་
ཚོགས་པ། གཅན་གཟན་ཁྲོ་བོ་མེད་པ། ཕུག་དང་ལྡན་པ། སྨན་ལྗོངས་དང་ལྡན་
པ། ཐག་ཐུག་མེད་པ། འགྲོ་ན་བདེ་བ། ཞི་བ་གཉིས་སུ་མེད་པའི་གནས་དེ་འདྲ་
བ་དག་ན་ གནས་སོ་ཞེས་གསུངས། དེ་ཡང་བཀྲ་ཤིས་པ་དང་། ཉམས་དགའ་
བའི་ གནས་ གཉིས་ ལས། དང༌ པོ་ ནི། གང་ ཡང་ རང་ སངས་ རྒྱས་ དང༌ བདེ་
གཤེགས་ཉིད་སྐྱེས་དང་། །རྒྱལ་བ་གང་དག་སྔོན་ཆད་བཞུགས་པ་ཡི། །གནས་
གང་བསོད་ནམས་ལྡན་པ་ཡིད་འོང་གང་། །ཞེས་པ་ལྟ་བུའོ། །ཉམས་དགའ་བའི་
གནས་ནི་བྱང་དང་ནུབ་སྐྱབས་པ། ཤར་དང་ལྷོ་ཞོལ་བ། ཤིང་དང་ཆུ་བསིལ་བ་
ཡོད་པ། གཡང་ས་དང་ངམ་གྲོག་དང་གནོད་སྦྱིན་སོགས་མི་མ་ཡིན་གྱི་གནོད་པ་
མེད་པ། རྒྱང་འབོད་དང་ཐུག་རུམ་གྱི་སྒྲ་སོགས་བསམ་གཏན་གྱི་དགྲ་མེད་པ་སྟེ།
ཇི་སྐད་དུ། ཆུ་བོ་ཆུ་ཀླུང་འབབ་ཆུ་ཡོད་པ་དང༌། །པདྨ་ཨུཏྲ་ལས་ནི་བརྒྱན་པ་
དང༌། །དྭངས་ཤིང་ཞིམ་པའི་ཆུ་ནི་མང་བ་དང་། །སྨན་ལྗོངས་ལྗོན་ཤིང་སྣ་ཚོགས་
དཀྲིགས་པ་དང་། །སྐྱེ་བོ་རྣམས་ནི་རྣམ་པར་མི་རྒྱུ་ཞིང་། །མི་བཟད་གདོན་རྣམས་
16 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲུན་འདོན་པའི་སྨན་མཆོག
ཀྱང་ནི་མི་ གནས་ པ། །གང་ན་ སྟག་ གཟིགས་ སེང་གེ་མང་ བ་ དང༌། །ས་ སྟེང་
གནས་མལ་ཤིན་ཏུ་གཙང་བ་དག །མི་ཡི་དངོས་གྲུབ་གནས་སུ་གྲགས་པ་ཡིན། །
ཞེས་གསུངས་སོ། །
ན་མོ་གུ་རུ། བདེ་སྡུག་རང་ སེམས་ ལས་འབྱུང་ཞེས། །བསླུ་མེད་བླ་མ་
ཡིས་གསུངས་ཤིང་། །དྲི་མེད་རིགས་པ་ཡིས་བརྟགས་ཀྱང་། །དེ་བཞིན་ཁོ་ན་རུ་
འདུག་ཀྱང་
། །ལེ་ལན་གཞན་ལ་རང་བདའ་བ། །དུས་ངན་སྙིགས་མ་ཡི་ཆོས་པ།
ཁྲེལ་མེད་ཁྱོད་འདྲ་ཞིག་འབྱུང་བ། །མཐུན་རྐྱེན་འདི་ལྟར་ནི་འཛོམ་དུས། །བསམ་
འཁྱེར་འདི་འདྲ་ལས་མེད་ན། །རྐྱེན་ངན་དུ་འཛིངས་ཤིག་བྱུང་ན། །གནས་སྐབས་
ཅི་འདྲ་རུ་འགྱུར་བས། །བསམ་བློ་ཞེ་མ་ཞིག་ཐོངས་དང་། །མི་ཚེ་ ཕལ་ཆེར་ནི་
ཟད་ནས། །སང་འཆི་གནངས་འཆི་ལ་སླེབ་བྱུང་། །ཕྱི་མ་ཅི་འདྲ་རུ་འགྱུར་བ། །
ཡང་དང་ ཡང་དུ་ རང་ སོམས་དང༌། །རང་སྡུག་རང་གིས་རང་ ཉོ་འམ། །སྐྱབས་
མགོན་བླ་མ་ཡི་སྤྱན་སྔར། ཁས་བླངས་ཇི་ལྟར་དུ་བྱས་པ། །བསལ་བློ་ནན་ཏན་དུ་
ཐོངས་དང༌། །རང་ལ་ཕན་པ་ཞིག་བྱེད་ན། །འདི་ནང་རེ་དོགས་ཀྱི་བསམ་ངན། །
ད་ལྟ་ཉིད་དུ་རང་ཆོད་ལ། །སྐྱིད་སྡུག་བླ་མ་དང་དཀོན་མཆོག །ནམ་ཡང་ཡིད་
གཉིས་ནི་མེད་པའི། །བློ་འགེལ་ཐག་ཆོད་ཅིག་གྱིས་དང་། །མི་བསླུ་ཁོ་ན་རུ་ངེས་
སོ། །བསམ་དོན་འདི་བཞིན་དུ་འགྲུབ་པར། །དྲིན་ཅན་བླ་མ་རང་མཁྱེན་ནོ། །རེ་
ས་གཞན་ན་ནི་མེད་དོ། །མ་གཡེལ་ཐུགས་རྗེ་ཡིས་གཟིགས་ཤིག །རང་གི་སྤྱོད་
ཚུལ་ལ་བརྟགས་ཚེ་ཡི་མུག་ནས་ཡོས་ལོ་ས་ག་ཟླ་བའི་ཚེས་བཅུ་གསུམ་གྱི་ཉིན་
བྲིས། །
སྨྲས་པ། རྒྱལ་དང་རྒྱལ་སྲས་དམ་པ་མང་པོ་ཡི། །ཐུགས་བཅུད་གསུང་གི་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
བདུད་རྩི་འདི་དག་ནི། །སྣང་ཤས་གདོན་ཆེན་རྩད་ནས་འདྲེན་པའི་སྔགས། །ཆོས་
བརྒྱད་འཆིང་བ་གཅོད་པའི་མཚོན་ཆ་མཆོག །དུག་གསུམ་འདུས་ནད་ཁོང་སྨན་
སེལ་བའི་སྨན། །ཆོས་དང་ཆོས་མིན་ལྟ་བའི་མེ་ལོང་ངོ༌། །འདི་ལྟའི་ཚུལ་འདི་དྲེད་
པོ་ཆོས་རྒྱུས་མཁན། །ཕྱོགས་བྲལ་རྒྱལ་ཁམས་མྱུལ་བའི་དཱ་རི་དྲ། །ཛྷཱན་དྷ་ཛར་
འབོད་པའི་དགེ་སྦྱོང་གིས། །དགའ་ལྡན་ཕུང་པོ་ཆེ་ཡི་དབེན་གནས་སུ། །བྲིས་པ་
འདི་ཡིས་བདག་གཞན་འགྲོ་བ་ཀུན། །བདག་འཛིན་བདུད་བཞིའི་གཡུལ་ལས་
རྒྱལ་གྱུར་ཅིག །
༈ རང་མཚང་གསལ་བར་སྟོན་པའི་མེ་ལོང་བཞུགས། རབ་འབྱམས་རྒྱལ་
བའི་དཀྱིལ་འཁོར་མ་ལུས་པ། །གཅིག་བསྡུས་ངུར་སྨིག་གར་གྱི་རྣམ་རོལ་བ། །
ཐུགས་རྗེའི་གཏེར་ཆེན་རྗེ་བཙུན་བླ་མ་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །རང་གི་སྒོ་གསུམ་སྤྱོད་པ་ལ་བརྟགས་ཚེ། །ཆོས་དང་མཐུན་པ་
འགའ་ ཡང་མ་མཐོང་ཞིང་། །ཆོས་མིན་སྤྱོད་པས་ཉིན་མཚན་དུས་འདའ་བ། །
ཆོས་པའི་གཟུགས་བརྙན་བདག་ལ་ཐུགས་རྗེས་གཟིགས། །གཞོན་ནུའི་དུས་ནས་
ཆོས་སྒོར་ཞུགས་ལགས་ཀྱང༌། །ཆོས་ཀྱི་མྱོང་བ་གང་ཡང་མ་སྐྱེས་ཤིང༌། །དཀོར་
ནག་དུག་ཆུས་རང་རྒྱུད་རབ་ཏུ་ཚོས། །ལྟོ་ཕྱིར་སྐྲ་བྲེགས་བདག་ལ་ཐུགས་རྗེས་
གཟིགས། །མདོ་ སྔགས་ གསུང་ རབ་ མང་ པོར་ སྦྱངས་ ལགས་ ཀྱང༌། །རྒྱ་མཚོའི་
ནང་གི་རྡོ་བ་ཇི་བཞིན་དུ། །སེམས་ཀྱི་གཏིང་ལ་ཆོས་ཀྱི་རླན་མ་གོས། །ཆོས་དྲེད་
ཅན་ལ་བླ་མས་ཐུགས་རྗེས་གཟིགས། ཁ་ནས་དམ་ཆོས་ སྙན་ སྙན་བརྒྱ་སྨྲས་
ཀྱང་། །སེམས་དང་ཆོས་གཉིས་མི་རོ་འཁུར་བ་ལྟར། །རྒྱབ་བསྣོལ་ཉིད་དུ་སོང་
བས་ཡིད་རེ་ཕམ། །སེམས་དང་ཆོས་མ་འདྲེས་ལ་ཐུགས་རྗེས་གཟིགས། །ཆོས་
- 18 -



༡
རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐྲན་འདོན་པའི་སྨན་མཆོག
གོས་ངུར་སྨིག་ཟླུམ་གྱོན་མཛེས་ལགས་ཀྱང་། །ཤེས་རྒྱུད་མ་དུལ་རྭ་ལྟར་རངས་
གྱུར་པ། །ཞིང་པ་སེར་གོས་གྱོན་དང་ཁྱད་པར་ཅི། །རྟགས་ཙམ་འཛིན་ལ་བླ་མས་
ཐུགས་ རྗེས་ གཟིགས། །རང་ ཉིད་ མ་ དུལ་ གཞན་ ལ་ ཆོས་ བཤད་ བྱེད། །གར་
འགྲོའི་གཏོལ་མེད་གཞན་གྱི་ཡར་འདྲེན་བྱེད། །རང་མགོ་མི་ཐོན་མང་པོའི་ཚོགས་
དཔོན་བྱེད། །ཅོལ་ཆུང་བདག་ལ་བླ་མས་ཐུགས་ རྗེས་གཟིགས། །མང་དུ་ཐོས་
ཀྱང་ཉམས་ལེན་གནད་ཀྱིས་དབུལ། །རྟོག་དཔྱོད་མཁས་ཀྱང་རང་སྐྱོན་ངོས་མི་
ཟིན། །ཤེས་རབ་ཆེ་ཡང་ཉོན་མོངས་སྤོང་མི་ཤེས། །འགལ་འདུའི་ཕུང་པོ་བདག་
ལ་ཐུགས་རྗེས་གཟིགས། །བཤེས་གཉེན་དམ་པ་མང་པོས་རྗེས་བཟུང་ཡང་། །ཅི་
མཛད་ལེགས་པར་མ་བལྟས་སྐྱོན་རྟོག་བྱས། །བཀའ་བཞིན་མ་བསྒྲུབས་རང་གི་
འདོད་དབང་བཏང་། །སྐལ་ཆད་བདག་ལ་བླ་མས་ཐུགས་རྗེས་གཟིགས། །དོན་
མེད་ཚེ་འདིའི་བྱ་བས་གཡེངས་གཡེངས་ནས། །སྔོན་ཆད་དལ་བའི་རྟེན་བཟང་
ཆུད་ཟོས་བྱས། །འབད་པ་ཅི་བྱས་དོན་མེད་ལས་རོར་སོང་། །དལ་འབྱོར་སྟོང་
ལོག་བདག་ལ་ཐུགས་རྗེས་གཟིགས། །ངེས་མེད་གློ་བུར་འཆི་བ་མཐོང་བཞིན་
དུ། །རང་ཉིད་འཆི་བ་ཡིད་ལ་མི་དྲན་པར། །ཚེ་འདིར་ཆགས་པས་ངན་འགྲོའི་རྒྱུ་
ཚོགས་ བསྒྲུབ། །དམྱལ་ བའི་ བུད་ ཤིང་ བདག་ ལ་ ཐུགས་ རྗེས་ གཟིགས། །དྲན་
ཤེས་བག་ཡོད་མེད་པས་ཁྲིམས་ལས་གཡེལ། །ངེས་འབྱུང་མེད་པས་ཐར་ལམ་
ཡལ་བར་དོར། །ཅི་བྱས་ཉོན་མོངས་གཞན་དབང་ཉིད་དུས་སོང་། །འཁོར་བའི་
གཏིང་རྡོ་བདག་ལ་ཐུགས་རྗེས་གཟིགས། །མཁན་སློབ་སྤྱན་སྔར་སྟོན་པ་དཔང་
བཙུགས་ཏེ། །དགེ་སྦྱོར་ ཆོས་ བཞི་ སྒྲུབ་ པར་ ཁས་ བླངས་ནས། །བདག་བསྟོད་
གཞན་སྨོད་འབའ་ཞིག་ལྷུར་ལེན་པ། ཁྲེལ་མེད་བདག་ལ་བླ་མས་ཐུགས་རྗེས་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
གཟིགས། །གང་བྱུང་ཆོག་ཤེས་འཕགས་པའི་རིགས་བཞི་ལ། །གནས་པར་བྱེད་
ཅེས་ཁས་བླངས་དམ་བཅས་ནས། །གཡོ་སྒྱུས་ལོག་འཚོ་སྒྲུབ་པ་ལྷུར་ལེན་པ། །
སྡིག་ལྡན་སེར་གཟུགས་ཅན་ལ་ཐུགས་རྗེས་གཟིགས། །བཅས་དང་རང་བཞིན་
ཁ་ན་མ་ཐོ་བ། །མཐའ་དག་སྤོང་ཞེས་ཁས་བླངས་དམ་བཅས་ནས། །མི་དགེ་བཅུ་
ལའང་ སྡོམ་ སེམས་ མི་ བྱེད་ པ། །དགེ་ སྦྱོང་ ཆོམ་ རྐུན་ བདག་ ལ་ ཐུགས་ རྗེས་
གཟིགས། །མཐོ་ ལ་ ཕྲག་ དོག་ མཉམ་ ལ་འགྲན་ སེམས་ དང་། །དམའ་ ལ་ ཁྱད་
གསོད་ གདུག་རྩུབ་ ཀྱིས་ གང་ཡང་། །གཞན་ གྱི་སྣང་ངོར་ ཞི་ དུལ་ཚུལ་འཆོས་
ཅན། །གཡོ་ཅན་ བྱི་ལ་འདྲ་བ་བདག་ལ་ གཟིགས། །རྒྱལ་བ་སྲས་བཅས་སྤྱན་
སྔར་ སེམས་ཅན་ཀུན། །བདག་གིས་སྒྲོལ་ཞེས་ཁས་བླངས་དམ་བཅས་ནས། །
གཞན་ལ་ཅི་གནོད་བྱེད་པའི་ཁྲེལ་མེད་པོ། །སྙིང་རྗེའི་ཡུལ་གྱུར་བདག་ལ་ཐུགས་
རྗེས་གཟིགས། །བྱམས་དང་སྙིང་རྗེ་ཡིད་ཀྱི་དགུ་ལ་ཡང་། །མེད་ཀྱང་ཐེག་པ་ཆེན་
པོར་མངོན་རློམ་བྱེད། །ཀྱེ་མ་ཀྱི་ཧུ་བདག་འདྲ་ཅི་ཞིག་རུང་། །མ་རུང་བདག་ལ་བླ་
མས་ཐུགས་ རྗེས་གཟིགས། །སྐྱེས་བུ་ཆུང་ངུའི་མྱོང་བའང་མ་སྐྱེས་ཤིང༌། །དམ་
ཚིག་སྡོམ་པ་གང་ཡང་མ་སྲུང་ཡང་། །ཐེག་པའི་ཡང་རྩེ་ སྔགས་ པར་རློམ་བྱེད་
པ། །སྙིང་རུལ་བདག་ལ་བླ་མས་ཐུགས་རྗེས་གཟིགས། །ཆོས་ཀུན་གདོད་ནས་
སྟོང་པ་བདག་མེད་ཅིང་། །སྣོད་བཅུད་དག་པ་རབ་འབྱམས་ཉིད་དོ་ཞེས། །སྨྲ་
བཞིན་གཞན་ལ་སྐྱོན་བརྗོད་ལྷུར་ལེན་པ། །སྨྱོན་ཧམ་ཅན་ལ་བླ་མས་ཐུགས་རྗེས་
གཟིགས། །འདི་ ཕྱི་ བར་ དོའི་ གནས་ སྐབས་ ཐམས་ ཅད་ དུ། །རེ་ སའི་ སྐྱབས་
གནས་གཞན་དུ་མ་མཆིས་པས། །ཐུགས་རྗེས་གཟིགས་ཤིང་གྲུབ་མཆོག་བླ་མ་
རྗེ། །བྱིན་གྱིས་རློབས་ཤིག་བྱམས་མགོན་ཐུགས་རྗེ་ཅན། །རང་གི་རང་མཚང་
- 20 -



རང་རྒྱུད་ལ་སྐུལ་མ་འདེབས་པའི་ཚུལ་སྣང་ཤས་ཁོང་སྐན་འདོན་པའི་སྨན་མཆོག་
གསལ་བར་བསྒྲགས་པ་འདིས། །ཐུགས་རྗེ་ཆེ་མགོན་ཚོགས་རྣམས་དགྱེས་གྱུར་
ཏེ། །བདག་དང་མ་རྒན་འགྲོ་བ་མ་ལུས་པའི། །ཉེས་པ་བག་ཆགས་བཅས་པ་
དག་གྱུར་ཅིག །ཅེས་པ་འདི་ནི་ཆུ་སྤྲུལ་ལོ་དབྱར་གནས་སྐབས་རང་གི་སྒོ་གསུམ་
གྱི་སྤྱོད་པ་ལ་བརྟགས་ཚེ་དབེན་པའི་སྒྲིབ་ཤིང་དང་ཆོས་པའི་བཟང་རྫུས་བག་
མེད་སྙོམ་ལས་ཉིན་མཚན་འདའ་བར་བྱེད་ཅིང་། ཆོས་དང་མཐུན་པ་གང་ཡང་མི་
སྣང་བས་ཡི་མུག་སྟེ་རང་གི་རང་མཚང་གསལ་བར་སྒྲོག་པའི་ཚུལ་དུ་དགེ་སློང་ཡེ་
ཤེས་རྒྱལ་མཚན་གྱིས་ཡིད་ལ་གང་ཤར་བ་བཅོལ་དུ་བརྗོད་པའོ།། །།
- 21 -



༄༅། །དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་
སྒྲ་དབྱངས་ཞེས་བྱ་བ་བཞུགས་སོ། །
ཨོཾ་སྭསྟི། མཐོང་ བ་ དོན་ ལྡན་ མཚན་ དཔེ་ གསལ་ རྫོགས་ སྐུ། །ཐོས་ པ་
གྲོལ་མཛད་ཡན་ལག་དྲུག་ཅུའི་གསུང། །མཐོང་ཐོས་དྲན་རེག་ རྗེས་སུ་འཛིན་
པའི་ཐུགས། །འདྲེན་མཆོག་ཟས་གཙང་སྲས་ཀྱིས་དགེ་ལེགས་སྩོལ། ། །
ཞེས་ཤིས་པ་བརྗོད་པ་སྔོན་དུ་བཏང་ནས་སྐབས་ཀྱི་དོན་གལ་ཆེ་ཞིང་
དགོས་པ་ཆེ་བ། འདི་ཕྱིའི་ལེགས་ཚོགས་མ་ལུས་འབྱུང་བའི་རྒྱུ་གཅིག་པུ། ཐོག་
མ་ དང་། བར་ དང༌། ཐ་མར་ དགེ་བའི་ དམ་ པའི་ ཆོས་ ལ་ བག་ ཆགས་ འཇོག་
འདོད་པའི་ཁྱིམ་ན་གནས་པའི་སྐྱེ་བོ་དག་གིས་ཉམས་ལེན་ཇི་ལྟར་བྱ་བའི་ཚུལ་
མདོ་ཙམ་བརྗོད་ན། འོ་སྐོལ་གྱིས་དལ་བའི་རྟེན་བཟང་པོ་ལན་ཅིག་རྙེད་པ་འདི་
སྟོང་ལོག་ཏུ་མི་གཏོང་བར་སྙིང་པོ་ཞིག་ཅི་ལོན་བྱ་དགོས། ད་རེས་དལ་བའི་རྟེན་
འདི་འདྲ་ཐོབ་དུས་སྙིང་པོ་མ་ལོན་པར་ལུས་རྟེན་འདི་དང་བྲལ་ན། ཕྱིས་ནས་
རྟེན་བཟང་འདི་འདྲ་ཤིན་ཏུ་རྙེད་པར་དཀའ་སྟེ། དལ་འབྱོར་གྱི་རྟེན་འདི་འདྲ་
ཐོབ་པ་ལ་རྒྱུའི་གཙོ་བོ་ཚུལ་ཁྲིམས་རྣམ་པར་དག་པ་ཞིག་དང་། དཀོན་མཆོག་
གི་མཆོད་པ་དགེ་འདུན་གྱི་བསྙེན་བཀུར་སོགས་སྦྱིན་པ་རྣམ་པར་དག་པས་
གྲོགས་བྱས་པ་ཞིག་དང༌། དེ་ཡང་སྨོན་ལམ་དྲི་མ་མེད་པས་མཚམས་སྦར་བ་
སོགས་རྒྱུ་མཐའ་ཡས་པ་ཞིག་གིས་སྒྲུབ་དགོས་ན། ད་ལྟ་རང་རེ་རྣམས་ཀྱི་སྤྱོད་
པ་འདི་འདྲས་ནི་དལ་འབྱོར་ཁྱད་པར་ཅན་ལྟ་ཞོག །བདེ་འགྲོའི་རྟེན་རང་དགའ་
- 22 -



དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས།
བ་ཙམ་ཐོབ་པའང་དཀའ་བར་སྣང་སྟེ། ཐོག་མེད་ནས་གོམས་པའི་ལས་ཉོན་
ཤུགས་ཆེས་པས་བྱ་བར་མི་འོས་པའི་ལས་འབའ་ཞིག་ལ་འཇུག་པ་ལས་འཇིག་
རྟེན་ཕྱི་མའི་དོན་དུ་དགེ་བ་རྣམ་དག་སྒྲུབ་པ་ཤིན་ཏུ་དཀོན། དེ་ཡང་སྒོ་གསུམ་བྱ་
བར་མི་འོས་པའི་ལས་མཐའ་དག་ལ་ཆུ་ཐུར་དུ་རྒྱུག་པ་ལྟར་ངང་གིས་འཇུག །
བྱ་བར་འོས་པའི་དགེ་བའི་ལས་ལ་ནི་རི་གཟར་གྱི་ལོགས་ལ་ཟངས་ཀྱི་ཕ་བོང་
གྱེན་དུ་འདྲེན་པ་ལས་ཀྱང་དཀའ་བ་སྣང་། སྦྱིན་པ་གཏོང་བ་སོགས་དགེ་བ་ཅུང་
ཟད་བྱེད་པ་རྣམས་ཀྱང་གཞན་གྱི་ལད་མོ་དང་། འགྲན་སེམས་དང་། འདི་ནང་
གི་སྙན་གྲགས་སོགས་ཚེ་འདིའི་བསམ་པ་འབའ་ཞིག་ལས་འཇིག་རྟེན་ཕྱི་མ་
དྲན་ནས་དགེ་བའི་ལས་བྱེད་པ་ཤིན་ཏུ་དཀོན་པར་སྣང་། འཇིག་རྟེན་ཕྱི་མ་མ་
དྲན་པར་ཚེ་འདི་འབའ་ཞིག་གི་ཆེད་དུ་བྱས་པའི་ལས་རྣམས་ནི་ཕྱི་མའི་དོན་དུ་
འགྱུར་བ་ཤིན་ཏུ་དཀའ། དེས་ན་ཚེ་ཐུང་འདི་ནི་ཡུད་ཙམ་ཞིག་ཏུ་ཟད་པས་
འཇིག་རྟེན་ཕྱི་མར་འགྲོ་བ་ཅི་འདྲ་ཞིག་ཏུ་འགྱུར་ཞིག་གུ་ སྙམ་དུ་ཡང་ཡང་
བསམས་ནས་རང་གི་བློ་ནུས་དང་བསྟུན་པའི་དམ་པའི་ཆོས་ལ་བག་ཆགས་ཅི་
ཐེབས་རེ་ངེས་པར་བྱ་དགོས་ཏེ། བསམ་པ་དེ་འདྲ་གང་ཡང་མེད་པར་འཕྲལ་གྱི་
བཟའ་བཏུང་འབྱོར་པ་ཙམ་གྱིས་ཆོག་པར་འཛིན་པ་ནི་དུད་འགྲོ་མི་གཟུགས་ལྟ་
བུའོ་ཞེས་མཁས་པ་རྣམས་ཀྱིས་རྒྱ་ཆེར་སྨད་དོ། །དེས་ན་སྔ་དྲོ་མལ་ནས་ལངས་
ཐག་སེམས་ཉོན་མོངས་ཀྱི་དབང་དུ་མ་བཏང་བར། མདངས་ཕན་ཆད་མ་ཤི་བ་
ནི་བླ་མ་དཀོན་མཆོག་གི་བཀའ་དྲིན་ཁོ་ནར་འདུག །ད་ནི་དུས་ད་ནས་བཟུང་སྒོ་
གསུམ་དགེ་བའི་ལས་ལ་ཅི་ནུས་སུ་འབད་པར་བྱའོ་སྙམ་དུ་འཕེན་པ་ཤུགས་
དྲག་ཏུ་གཏོང་ཞིང་། རེ་ས་བླ་མ་དཀོན་མཆོག་ལས་གཞན་དུ་མེད་པས་དུས་དང་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གནས་སྐབས་ཅིར་གྱུར་ཀྱང་བླ་མ་དཀོན་མཆོག་རིན་པོ་ཆེ་མཁྱེན་ནོ་སྙམ་དུ་བློ་
ལིངས་ ཀྱིས་བཀལ་ནས་ སྐྱབས་འགྲོ་སེམས་བསྐྱེད་ཤུགས་དྲག་ བྱ། དེ་ནས་
མདུན་གྱི་ནམ་མཁར་རྒྱལ་བ་ཀུན་དངོས་རྗེ་བཙུན་ཅོང་ཁ་པ་ཆེན་པོ་ཡབ་སྲས་
གསལ་ བཏབ་སྟེ། ཡན་ལག་བདུན་ པ་ ཕུལ་ནས་ དམིགས་བརྩེ་མའི་ གསོལ་
འདེབས་དམིགས་པ་གསལ་ཞིང་ཤུགས་དྲག་པ་གང་འགྲུབ་བྱ། དེ་ནས་ནམ་
ལངས་པ་ན་རྟེན་གྱི་དྲུང་དུ་ཡན་ལག་བདུན་པ་ལྟུང་བཤགས་དང་བཅས་པའི་སྒོ་
ནས་ ཕྱག་འཚལ་ཅི་འགྲུབ་བྱ། མ་མཐའ་ཕྱག་གསུམ་རེ་བཙལ་ཏེ་སྨོན་ལམ་
འདེབས་སྔོན་གྱི་རྒན་རབས་མཁས་པ་དག་གིས་ཉལ་ཕྱག་ལངས་ཕྱག་གི་དམ་
བཅའ་བྱེད་པའི་རྒྱུན་ལྟར་སྲོད་ཐོ་རེངས་གཉིས་ལ་ཕྱག་གསུམ་རེ་མ་མཐར་
འཚལ། གསོལ་ འདེབས་ སྨོན་ ལམ་ གང་ ཤེས་ འདོན། མ་མཐའང་ ཚིགས་ སུ་
བཅད་པ་བཅུ་གསུམ་པོ་འདི་འདོན་ཞིང་དོན་ཡིད་ལ་བསམས་ན་ལམ་བཟང་པོ་
ལ་བག་ཆགས་ཐེབས་པརའགྱུར་རོ། །དེ་ནི་འདི་ལྟར། དུས་གསུམ་སངས་རྒྱས་
ཀུན་གྱི་ངོ་བོ་ཉིད། །ལུང་རྟོགས་དམ་ཆོས་མ་ལུས་འབྱུང་བའི་གཞི། །འཕགས་
ཚོགས་ དགེ་ འདུན་ ཀུན་ གྱི་ གཙོ་བོ་སྟེ། །སྐྱབས་ གསུམ་ ཀུན་ འདུས་ བླ་ མར་
གསོལ་བ་འདེབས། །མ་ནོར་ལམ་སྟོན་དྲིན་ཅན་བླ་མ་ལ། །ཐ་མལ་སྐྱོན་རྟོག་
ནམ་ཡང་མི་སྐྱེ་བར། །སངས་རྒྱས་དངོས་སུ་མཐོང་བའི་མོས་གུས་ཀྱིས། །ཅི་
གསུངས་བཀའ་བཞིན་སྒྲུབ་པར་བྱིན་གྱིས་རློབས། །རྗེ་བཙུན་བླ་མ་མཆོག་གི་
ཐུགས་ རྗེའི་མཐུས། །དལ་བརྒྱད་འབྱོར་བཅུས་བརྒྱན་པའི་རྟེན་ཐོབ་ཀྱང་། །
དོན་མེད་ངང་ལ་མི་ཚེ་ཕལ་ཆེར་ཟད། །ཚེ་ལྷག་དོན་ལྡན་ནུས་པར་བྱིན་གྱིས་
རློབས། །མི་རྟག་འཆི་བ་སྙིང་ནས་མ་དྲན་པས། །དུད་འགྲོ་ལྟ་བུར་ཚེ་འདིར་
24 -



དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས།
ཆགས་ཤིང་གཡེངས། །མི་ཡི་ཤ་ཚུགས་བདག་ལ་ཐུགས་རྗེས་གཟིགས། །ནམ་
འཆི་ཆ་མེད་དྲན་པར་བྱིན་གྱི་རློབས། །རྒན་གཞོན་བར་མའི་གོ་རིམ་ངེས་མེད་
དུ། །གློ་བུར་འཆི་བ་མཐོང་ཞིང་ཐོས་གྱུར་ཀྱང་། །ཇི་སྙམ་མི་སེམས་རྟག་འཛིན་
ཕྱི་བཤོལ་ མཁན། །སྙིང་རུལ་ བདག་ ལ་ བླ་མས་ཐུགས་ རྗེས་འཟིགས། །རང་
གིས་ལུས་ཀྱང་མལ་གྱི་སྟེང་བཞག་ནས། །རྣམ་ཤེས་འཇིག་རྟེན་ཕ་རོལ་འགྲོ་
དགོས་པའི། །ངང་ཚུལ་མ་དྲན་ཚེ་འདིའི་བྱ་བས་གཡེངས། །རྟག་འཛིན་མཁན་
ལ་བླ་མས་ཐུགས་རྗེས་གཟིགས། །འཇིགས་རུང་ངན་འགྲོའི་གཡང་ཁར་སླེབ་
གྱུར་ཀྱང་། །བ་སྤུ་གཡོ་འགུལ་ཙམ་ཡང་མི་སྐྱེ་བ། །ཀྱེ་མ་བདག་གི་སྙིང་ལ་ཅི་
ཞིག་ ཞུགས། །སྙིང་མེད་བདག་ལ་བླ་མས་ཐུགས་རྗེས་གཟིགས། །ད་ལྟར་ཚ་
གྲང་ ཅུང་ ཟད་ མི་ བཟོད་ ཀྱང་། །རབ་འབར་ དམྱལ་ བའི་ རྒྱུ་ ཚོགས་ སྒྲུབ་ ལ་
རེམ། །སྨོན་པ་ རང་ཕུང་བདག་ལ་ཐུགས་རྗེས་གཟིགས། །ཤུགས་དྲག་སྐྱབས་
འགྲོ་ནུས་པར་བྱིན་གྱིས་རློབས། །བདེ་བ་འདོད་ཀྱང་དེ་རྒྱུ་ཆོས་མི་སྒྲུབ། །སྡུག་
བསྔལ་མི་འདོད་དེ་རྒྱུ་སྡིག་ལ་རེམ། །བླང་དོར་གོ་ལོག་བདག་ལ་ཐུགས་རྗེས་
གཟིགས། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། །སྐྱེ་རྒ་ན་འཆིའི་ཆུ་
སྲིན་བརྒྱས་ གཙེས་ཤིང་། །ལས་ དང་ ཉན་མོངས་ རྦ་ཀློང་དྲག་ འཁྲུག་པའི། །
འཇིགས་རུང་སྲིད་མཚོ་ཆེ་ལས་མྱུར་བརྒལ་ཏེ། །བསླབ་གསུམ་ཐར་པའི་གླིང་དུ་
ཕྱིན་པར་ཤོག ཁམས་གསུམ་འཁོར་བའི་སེམས་ཅན་མ་ལུས་པ། །བདག་གི་
དྲིན་ཅན་ཕ་མ་ཉིད་ཡིན་ པས། །བྱམས་དང༌ སྙིང་ རྗེ་ བྱང་སེམས་ཤུགས་དྲག་
གིས། །རྒྱལ་སྲས་སྤྱོད་ལ་སློབ་པར་ནུས་གྱུར་ཅིག །ངེས་འབྱུང་བྱང་སེམས་ཡང་
དག་ལྟ་བ་དང༌། །ཟབ་ལམ་རིམ་པ་གཉིས་ལ་ངེས་རྙེད་ནས། །ཚེ་འདིའི་འཁྲི་བ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཆོད་པའི་བརྩོན་འགྲུས་ཀྱིས། །རྩེ་གཅིག་བསྒྲུབས་པས་ཟུང་འཇུག་འགྲུབ་པར་
ཤོག །དེ་ལྟར་ལམ་བཟང་རྒྱུད་ལ་སྐྱེ་བ་ཡང་། །གང་གི་ཐུགས་རྗེ་ཉིད་ལ་རག་
ལས་པ། །ལེགས་ཚོགས་རྩ་བ་དྲིན་ཅན་བླ་མ་ཡིས། །ཚེ་རབས་ཀུན་ཏུ་འབྲལ་
མེད་རྗེས་འཛིན་ཤོག །ཅེས་སོ། །དེ་ནས་ཉིན་པར་གྱི་གནས་སྐབས་སུ་ཁྱིམ་གྱི་
བྱ་བ་རྣམ་མང་གིས་གཡེངས་པས་དགེ་སྦྱོར་ལ་རྩེ་གཅིག་ཏུ་གཞོལ་བའི་སྐབས་
མ་བྱུང་ཡང་། རང་གི་སྒོ་གསུམ་ལ་བྱ་ར་ཡང་ཡང་བྱས་ཏེ་ཉེས་སྤྱོད་ལས་ལྡོག་ཅི་
ཐུབ་བྱ། ཉེས་སྤྱོད་ནི་མཐའ་ཡས་ཀྱང་རེ་ཞིག་མི་དགེ་བཅུ་ལ་སྡོམ་སེམས་ཅི་
ཐུབ་ བྱ། དེ་ ཡང་ ལུས་ ཀྱི་ སྒོ་ ནས་ སྲོག་ གཅོད། མ་ བྱིན་ ལེན། ལོག་ གཡེམ་
གསུམ། ངག་ གིས་སྒོ་ནས་རྫུན། ཕྲ་མ། ཚིག་རྩུབ། ངག་འཁྱལ་བཞི། ཡིད་ ཀྱི་
སྒོ་ནས་བརྣབ་སེམས། གནོད་སེམས། ལོག་ལྟ་གསུམ་སྟེ། ནག་པོའི་ལས་ལམ་
བཅུ་པོ་དེ་དག་གིས་མ་གོས་པ་ལ་འབད་ཅིང་། རྒྱ་ལ་གོས་པར་གྱུར་ན་འགྱོད་པ་
དྲག་པོས་འཕྲུལ་ལ་བཤགས་སྡོམ་ཅི་འགྲུབ་བྱ། རང་གི་འབྱོར་པ་དང་བསྟུན་
པའི་ དཀོན་མཆོག་མཆོད་ པ་ སོགས་ བསོད་ནམས་ ཀྱི་ ལས་ ལ་ སྒོ་ ཀུན་ནས་
འབད། དལ་སྐབས་རྣམས་སུ་དོན་མེད་ཀྱི་ལོང་གཏམ་བཤོལ་ཏེ་དམིགས་བརྩེ་
མའི་གསོལ་འདེབས་དང༌། རང་ཅག་ཁ་བ་ཅན་པ་རྣམས་ཀྱི་ལྷ་ཅིག་འཕགས་
མཆོག་ཐུགས་རྗེ་ཆེན་པོའི་གཟུངས་ཡི་གེ་དྲུག་པ་ལ་འབད་པ་དང༌། རྒྱལ་བའི་
བཀའ་དང་དགོངས་འགྲེལ་ཚད་ལྡན་རྣམས་ལ་བལྟ་ཞིང་སྨོན་ལམ་གྱི་ཡུལ་དུ་
བྱེད། འཇིག་རྟེན་གྱི་བྱ་གཞག་རྣམས་ལའང་ཞིབ་ཏུ་དཔྱད་ནས། སྔོན་གྱི་ཡ་
རབས་དག་གི་ལུགས་དང་མཐུན་པར་ཅི་འགྲུབ་བྱ་ཡི། ཧ་ཅང་ཆགས་ཤིང་ཞེན་
པས་བྱ་བ་ཅུང་ཟད་རེའི་ཕྱིར་དུ་རྒྱུད་འཁྲུག་ཅིང་། རང་གཞན་གྱི་རྒྱུད་སྲེག་པར་
- 26 -



དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས།
བྱེད་པའི་སྤྱོད་ངན་མི་བྱ་བར་ཞི་ཞིང་དུལ་བ་དང་། བཞིན་གྱི་མདངས་གསལ་
ཞིང་གསོང་པོར་སྨྲ་བའི་སྒོ་ནས་ཀུན་གྱིས་མཐོང་ན་དགའ་བའི་ངང་ཚུལ་དུ་བྱ།
དེ་ཡང་དགྲ་གཉེན་བར་མའི་སྣང་ཚུལ་ཇི་སྙེད་པ་འདི་ཐམས་ཅད་ཚོང་དུས་ཆེན་
པོའི་ཁྲོམ་དུ་ཚོགས་པ་ལྟར་ལས་དབང་གིས་ཡུད་ཙམ་ཞིག་ཚོགས་ནས་སོ་སོར་
གྱེས་འགྲོ་བ་མིག་ལམ་དུ་སྣང་བ་ལྟར་ཡིན། འོན་ཀྱང་ལས་ངན་པའི་དབང་
གིས་འགའ་ཞིག་ལ་ཆགས་ཤིང་ཞེན། འགའ་ཞིག་ལ་སྡང་བར་བྱེད་པའི་བློ་སྐྱེ་
བ་ཡིན་གྱི། དོན་དུ་ནི་ཐམས་ཅད་མི་རྟག་པ། མི་བདེན་པ། སྙིང་པོ་མེད་པ། སོ་
སོར་གྱེས་འགྲོ་བའི་ཆོས་ཅན་ཤ་སྟག་ཡིན་པས། དོན་དེ་ཡང་ཡང་དྲན་པར་བྱས་
ནས་མཐོ་དམའ་བར་གསུམ་ཐམས་ཅད་ལ་ཕན་སེམས་གང་ཆེ་དང་། དག་སྣང་
གང་འབྱོངས་ཕ་མ་དང་བུ་ལྟ་བུའི་སེམས་བསྐྱེད་ཅི་ཐུབ་བྱས་ན་ཆོས་ཐམས་ཅད་
སེམས་ཀྱི་འཁྲུལ་ཡིན་པས། ཅི་བྱས་དགེ་བའི་ལམ་དུ་ངང་གིས་འགྱུར་བ་ཞིག་
འོང་། གཞན་ལ་གནོད་སེམས་དང་གཡོ་སྒྱུའི་བསམ་པ་ཕུགས་སུ་བསྟེན་ན་ཅི་
བྱས་སྡིག་པའི་ལས་སུ་འགྱུར་བ་ཞིག་འོང་བས། དོན་འདི་ལ་དགོངས་ནས་སྔོན་
གྱི་དམ་པ་རྣམས་ཀྱི་ཞལ་ནས། བསམ་པ་དགེ་ན་ས་དང་ལམ་ཡང་དགེ །བསམ་
པ་ངན་ན་ས་དང་ལམ་ཡང་ངན། །ཞེས་གསུངས་པ་ཡིན་པས་ཆོས་ཐམས་ཅད་
ཀྱི་རྩ་བ་རང་སེམས་ཅི་ཐུལ་ལ་འབད་པ་ལྷུར་བྱོས་ཤིག །ཟླ་བ་བྱུང་ངོ་ཅོག་གི་
ཡར་ཚེས་བརྒྱད་དང་བཅོ་ལྔ་གནམ་སྟོང་རྣམས་ལ་བསྙེན་གནས་ཡན་ལག་
བརྒྱད་པའི་ཁྲིམས་སྲུང་བ་ནི། རྒྱལ་བས་ཁྱིམ་པའི་རྟེན་ལ་ཆེད་དུ་བསྔགས་པའི་
ཆོས་ཡིན་པས་ཚེགས་ཆུང་ལ་དོན་ཆེ་བ། ཕྱི་མ་བདེ་འགྲོའི་རྟེན་བཟང་ཐོབ་པའི་
རྒྱུ་ས་བོན་གྲུང་པོ་ལྟ་བུ་ཡིན་པས། ཚུལ་འདི་ལག་ལེན་གྱི་གཙོ་བོར་བཟུང་སྟེ་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དུས་སྐབས་ཀུན་ཏུ་ཆག་མེད་བྱ། མ་གོམས་པའི་དབང་གིས་རེ་ཤིག་གི་རིང་ལ་
བྱ་དཀའ་བ་ ལྟར་འོང་ཡང་། ངེས་པ་ཅན་དུ་བྱས་ནས་འབད་ན་གོམས་པའི་
སྟོབས་ཀྱིས་བྱ་སླ་ཞིང་ཀུན་གྱིས་གྲོགས་བྱེད་པ་ཞིག་འོང་། ཡན་ལག་བརྒྱད་
པའི་ཁྲིམས་ཇི་ལྟར་སྲུང་པའི་ཚུལ་ནི་ཡི་གེ་ལོགས་སུ་བྲིས་ནས་ཡོད་པ་ལྟར་
རོ། །གོང་དུ་བཤད་པ་དེ་དག་ལ་ས་བོན་བྱས་ཏེ་རྣམ་དཔྱོད་བློ་གྲོས་ཡངས་པོས་
དཔྱད་ནས་ཁྱིམ་པའི་རྟེན་ཅན་གྱིས་བྱ་བར་འོས་པའི་དགེ་བའི་ཕྱོགས་མཐའ་
དག་ལ་གོ་ཡུལ་གང་རྙེད་དང་། ལག་ལེན་ལ་ཅི་ཐེབས་བྱས་ཏེ་དལ་བའི་རྟེན་ལ་
སྙིང་པོ་ལོན་པ་ཞིག་བྱའོ། །
སྨྲས་པ། ལས་དང་ཉོན་མོངས་རླུང་ཤུགས་དྲག་པོའི་མཐུས། །མཐའ་
མེད་སྲིད་མཚོ་ཆེན་པོར་འཁྱམས་འཁྱམས་ནས། །ལན་ཅིག་ཙམ་ཞིག་དལ་བ་
ཐོབ་སྐབས་འདིར། །གཏན་གྱི་མདུན་མ་སྒྲུབ་ལ་འབད་པར་རིགས། །ས་གསུམ་
བླ་མའི་ལེགས་བཤད་འོད་སྣང་དང་། །མཇལ་བའི་དུས་འདིར་ལམ་བཟང་མ་
བཙལ་ན། །ནམ་ཞིག་མི་ཁོམ་མུན་པའི་གླིང་ཚུད་ཚེ། །ཕན་གནོད་བླང་དོར་བལྟ་
བའི་མཐུ་མེད་དོ། །སྙིང་ནས་དད་ཅིང་གུས་པས་རྗེས་སློབ་ན། །སླར་ཡང་ཟབ་
ཅིང་རྒྱ་ཆེའི་ལེགས་བཤད་གཏམ། །ཆེས་ཆེར་སྒྲོག་ལ་ཁོ་བོ་ སྤྲོ་མོད་ཀྱིས། །
དད་པ་མེད་ན་དེ་ལྟ་མ་ཡིན་ནོ། །རྒྱལ་བ་སྲས་བཅས་ཀུན་ཀྱང་དད་ལྡན་ལ། །
ཞལ་སྟོན་གསུང་སྩལ་དད་མེད་རྣམས་ལ་མིན། །རྒྱལ་ལ་ཉེ་རིང་ཡོད་པ་མ་ཡིན་
ཡང་། །ལས་འབྲས་བསླུ་བ་མེད་པའི་གཤིས་ལུགས་ལགས། །དེ་ཕྱིར་ཁྱོད་ལ་
བརྩེ་བས་གདམས་པ་འདི། །རབ་དང་ཡིད་ཀྱི་ཟླ་ཤེལ་མེ་ལོང་ངོས། །བཀོད་
ནས་དྲན་ཤེས་བརྟན་པོས་ཡང་དང་ཡང་། །ལྟོས་ལ་དེ་དོན་སྒྲུབ་པ་ལྷུར་བྱོས་
- 28 -



དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས།
ཤིག །འདི་ ལྟར་ བགྱིས་པའི་རྣམ་དཀར་དགེ་བའི་མཐུས། །མར་གྱུར་མཁའ་
མཉམ་ཡིད་ཅན་མ་ལུས་པ། །གཏི་མུག་མུན་པའི་བཙོན་ཁང་ལས་ཐར་ཏེ། །སྐུ་
གསུམ་གཞལ་མེད་ཁང་དུ་ཕྱིན་གྱུར་ཅིག། །
ཅེས་དད་ལྡན་ཁྱིམ་པ་དག་ལ་གདམས་པ་ལྷའི་རྔ་བོ་ཆེའི་སྒྲ་དབྱངས་
ཞེས་བྱ་བ་འདི་ནི། དད་ལྡན་པད་ཚལ་དྲུང་ཡིག་བསོད་ནམས་དཔལ་བཟང་
གིས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས། དགེ་སློང་
ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་
ཀྱང་འགྲོ་བ་ཡོངས་ལ་ཕན་པར་གྱུར་ཅིག། །། །
29 -



༄༅། །ལུགས་ཟུང་བླང་དོར་གསལ་བྱེད་རབ་དཀར་
ཟླ་ཤེལ་ཞེས་བྱ་བ་བཞུགས་སོ། །
ན་མོ་གུ་རུ་མཉྫ གྷོ་ཥཱ་ཡ། གང་གི་མཚན་སྙན་བདུད་རྩིའི་གཟེགས་མ་
ཞིག །ཐོས་འཛིན་བུ་གར་ལྷུང་བ་ཙམ་གྱིས་ཀྱང་། །འདི་ཕྱིའི་ལེགས་ཚོགས་ལྷུན་
གྱིས་གྲུབ་མཛད་པ། །མགོན་པོ་དོན་ཀུན་གྲུབ་པས་དགེ་ལེགས་སྩོལ། །ཐུབ་པའི་
ལེགས་བཤད་པདྨོའི་ཚལ་ཆེན་ལས། །བླང་དོར་མེ་ཏོག་གསར་པའི་འཕྲེང་མཛེས་
འདི། །ཡ་རབས་དམ་པའི་རྗེས་སུ་འཇུག་འདོད་པའི། །སྐལ་ལྡན་གཞོན་ནུ་དག་
གི་དོན་དུ་སྤེལ། །བསྐལ་མང་སྟོང་དུ་རྙེད་པར་དཀའ་བའི་ལུས། །དལ་བརྒྱད་
འབྱོར་བཅུའི་རྟེན་བཟང་ཐོབ་དུས་འདིར། །འཇིག་རྟེན་འཇིག་རྟེན་འདས་པའི་
ཕུན་ཚོགས་ཀྱི། །དོན་ཆེན་སྒྲུབ་ལ་བརྩོན་པ་ལྟར་བླང་བྱ། །སྲིད་འབྱོར་ཕུན་སུམ་
ཚོགས་ པ་ བསྒྲུབ་ པ འམ། །ཡང་ན་ནགས་ སུ་ རྩེ་ གཅིག་ གནས་ པར་ བྱ། །དོན་
གཉིས་གང་ཡང་བསྒྲུབ་པར་མ་ནུས་ན། །རྟེན་བཟང་ཐོབ་ཀྱང་མ་ཐོབ་པ་དང་
མཚུངས། །ཉ་པ་གདོལ་བ་ཞིང་པ་ལ་སོགས་པ། །མ་རབས་ངན་པའི་སྤྱོད་ཚུལ་
རྒྱང་བསྲིངས་ཏེ། །ཆོས་དང་སྲིད་ཀྱི་ལུགས་ཟུང་འཛིན་བྱེད་པའི། །ཡ་རབས་དམ་
པའི་རྗེས་སུ་འཇུག་པར་རིགས། །འཇིག་རྟེན་མ་ཡི་ཁྲིམས་ལ་ལེགས་གནས་ན། །
སྒོ་གསུམ་ཉེས་སྤྱོད་སྐྱོན་རྣམས་སྤོང་དགོས་པས། །དཀར་པོའི་དགེ་ཆོས་དག་
ཀྱང་འགྲུབ་བོ་ཞེས། །ལུགས་ཟུང་མཁྱེན་པའི་མཁས་པ་རྣམས་ཀྱིས་གསུངས། །
ཆོས་ཀྱི་རྒྱལ་པོ་སྲོང་བཙན་སྒམ་པོ་ཡིས། །བཀའ་ཁྲིམས་བཙན་པོ་ཇི་ལྟར་བཅས་
- 30 -



ལུགས་ཟུང་བླང་དོར་གསལ་བྱེད་རབ་དཀར་ཟླ་ཤེལ། །
པ་རྣམས། །རྒན་ རབས་ མཁས་ པ་ དག་ ལ་ འདྲི་བའམ། །ཡི་གེའི་ གཙུག་ ལག་
བལྟས་ནས་ཤེས་པར་བྱ། །སྲོག་གཅོད་རྐུ་དང་བྱི་བོ་བྱེད་པ་དང་། །རྫུན་དང་ཕྲ་
མ་ཚིག་རྩུབ་ངག་འཁྱལ་རྣམས། །འདི་ཕྱི་གཉིས་ཀར་ཕུང་བའི་ལས་ཡིན་པས། །
ཉེས་སྤྱོད་དེ་དག་འབད་ པས་ སྤང་བར་བྱ། །གཞན་གྱི་རྫས་ལ་བརྣབ་སེམས་
གནོད་སེམས་དག །བྱེད་པ་རང་གི་བསོད་ནམས་ཉམས་པའི་རྒྱུ། །རང་རང་ལས་
ལ་ སྤྱོད་པའི་ཚུལ་བསམས་ནས། །གཞན་གྱི་ནོར་ལ་རེ་བ་མི་བྱའོ། །འདི་ཕྱིའི་
དོན་ཆེན་མ་ལུས་ཉམས་བྱེད་ཅིང་། །གྲགས་པ་ངན་པས་ས་སྟེང་ཁྱབ་པའི་རྒྱུ། །
མྱོས་འགྱུར་ཁུ་བ་རྒྱུན་དུ་མི་འཐུང་ཞིང་། །བག་མེད་སྤྱོད་པ་གཞན་ཡང་སྤང་བར་
བྱ། ཁྱུ་མཆོག་ རྗེས་སུ་བ་ལང་འགྲོ་བ་བཞིན། །ཆེན་པོ་རྣམས་ ཀྱིས་སྤྱོད་པ་ཅི་
བྱས་ པ། །དེ་ ཡི་ རྗེས་ སུ་ འབངས་ རྣམས་འགྲོ་བས་ན། །བྱ་བ་ ཐམས་ ཅད་ ཡ་
རབས་རྗེས་སུ་སློབས། །འབངས་ལ་ཆད་ལས་དཔྱ་ཁྲལ་གསར་འགེལ་སོགས། །
བདེ་སྐྱིད་འཛོམས་པའི་གཤེད་མ་མི་བྱ་བར། །བྱམས་བརྩེ་ཕན་སེམས་ཆེན་པོས་
ལེགས་བསྐྱངས་ན། །འདི་ཕྱིར་ཕན་ཞིང་སྙན་པའི་གྲགས་པ་འཕེལ། །འཇིག་རྟེན་
བྱ་བ་གལ་ཆེན་ཐམས་ཅད་ལ། །འཕྲལ་དུ་ཐག་གཅོད་རིངས་པར་མི་བྱ་བར། །
ཉམས་མྱོང་ཅན་གྱི་རྒན་རབས་མཁས་རྣམས་དང༌། །བློ་འདྲི་གྲོས་བསྡུར་བྱས་ན་
ཕུགས་སུ་བརྟན། །བླང་དོར་སྟོན་པའི་དམ་པའི་བཤེས་རྣམས་དང་། །ཡ་རབས་
ཁུངས་བཙུན་རིགས་ཀྱིས་མཐོང་བ་དང༌། །རང་ལ་ལྷག་པ་དྲིན་ཆེའི་རྒན་རབས་
རྣམས། །བཀུར་ སྟིས་ མཆོད་ ན་ བསམ་ དོན་ འགྲུབ་ པར་ འགྱུར། །སྔར་ འདྲིས་
བཟང་པོའི་གཞུང་བཟང་མི་སྐྱོང་བར། །མཐོ་འདོད་གསར་འགྲོགས་ཅན་ལ་ཡིད་
མི་རྟོན། །མངོན་དུ་ངོ་བསྟོད་ལྐོག་ཏུ་སྐྱོན་གླེང་བའི། ཁ་མང་ཅན་ལ་གྲོས་ཕུགས་
31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འདྲི་བ་སྤངས། །ཅུང་ཟད་རྐྱེན་ལ་དགའ་དང་མི་དགའ་བའི། །རྣམ་འགྱུར་སྟོན་པ་
གཞན་གྱིས་བརྙས་པའི་རྒྱུ། །གཞན་གྱི་སྤྱོད་པར་བློ་གྲོས་ཞིབ་མོ་ཡིས། །རྟོག་ཅིང་
འཕྲལ་དུ་མི་འགྱུར་རི་ལྟར་མཛོད། །ཚེ་འདི་ཡུན་ཐུང་ཕྱི་མ་མུ་མཐའ་མེད། །ཕྱི་
མར་ཅིར་འགྱུར་ད་རེས་ རག་ལས་པས། །སྡིག་པ་སྤོང་ཞིང་དགེ་བ་བསྒྲུབ་པ་
ལ། །ཉིན་རེ་བཞིན་དུ་བརྩོན་པ་བསྟེན་པར་རིགས། །ཟང་ཟིང་ནོར་ནི་སེར་སྣས་
བསགས་གྱུར་ཀྱང་། །སྦྲང་མས་བསགས་པའི་སྦྲང་རྩི་ཇི་བཞིན་དུ། །རང་ལ་རང་
དབང་སྤྱོད་པའི་ངེས་པ་མེད། །དེ་ཕྱིར་ནོར་རྣམས་གཏེར་དུ་སྦས་ན་ལེགས། །
དཀོན་ མཆོག་ མཆོད་ དང༌ དབུལ་ ཕོངས་ སྦྱིན་ གཏོང་དང་། །དགེ་ འདུན་ སྡེ་ ལ་
བསྙེན་བཀུར་བྱེད་པ་ནི། །ནོར་རྣམས་མི་ཟད་གཏེར་དུ་སྦེད་པ་ལགས། །དེ་ཕྱིར་
ཉིན་རེར་མཆོད་སྦྱིན་ཅི་ནུས་མཛོད། །ལྷག་པར་རྒྱལ་བས་ཁྱིམ་པའི་རྟེན་ཅན་
ལ། །ཆེད་དུ་བསྔགས་པ་ཡན་ལག་བརྒྱད་པའི་ཁྲིམས། །དཀར་ཚེས་བརྒྱད་དང་
དུས་མཚམས་གཉིས་པོ་ལ། །ཆོ་ག་བཞིན་དུ་རྣམ་དག་བསྲུང་བར་བྱ། །འཁོར་
བའི་གནས་ན་མི་བསླུ་གང་ཡང་མེད། །ཐམས་ཅད་མི་རྟག་མི་བརྟན་བསླུ་བའི་
ཆོས། །ནམ་ཡང་བསླུ་མེད་རིན་ཆེན་རྣམ་གསུམ་ལ། །སྙིང་ནས་བློ་གཏོད་བྱོས་
ཤིག་ཤེས་ལྡན་དག །སྐྱབས་གསུམ་ཀུན་འདུས་དྲིན་ཅན་བླ་མ་དང་། །རྒྱལ་བ་
ཀུན་དངོས་རྗེ་བཙུན་ཙོང་ཁ་པ། །དབྱེར་མེད་གཅིག་ཏུ་དམིགས་ནས་དུས་རྒྱུན་
དུ། །སྙིང་ནས་གསོལ་འདེབས་ གྱིས་ཤིག་རིགས་ཀྱི་བུ། །རྣམ་མང་ ཁྱིམ་གྱི་བྱ་
བས་གཡེངས་སྐབས་སུ། །ལམ་བཟང་རྩེ་གཅིག་སྒྲུབ་པར་མ་ནུས་ཀྱང་། །ཆ་ཚང་
ལམ་གྱི་གནད་ལ་ཉིན་རེ་བཞིན། །ཡིད་སྨོན་འདུན་པས་བག་ཆགས་ཅི་ཐེབས་
མཛོད། །རང་ ལ་ ཉམས་མྱོང་ ཡིད་ བརྟན་མ་མཆིས་ཀྱང་། །འདྲེན་མཆོག་ཟས་
- 32 -



ལུགས་ཟུང་བླང་དོར་གསལ་བྱེད་རབ་དཀར་ཟླ་ཤེལ།
གཙང་སྲས་ཀྱི་བཀའ་བཞིན་དུ། །ལུགས་གཉིས་བླང་དོར་གསལ་བར་བསྟན་པ་
འདི། །སྐལ་ལྡན་ཁྱོད་ ཀྱིས་སྙིང་གི་བདུད་རྩིར་ཟུངས། །འདི་ལྟར་བགྱིས་པའི་
རྣམ་དཀར་དགེ་བའི་མཐུས། །བདག་དང་མཁའ་མཉམ་ཡིད་ཅན་མ་ལུས་པ། །
རྒྱལ་བ་དགྱེས་པའི་ལམ་ལ་རབ་ཞུགས་ཏེ། །སྟོབས་བཅུ་མངའ་བའི་གོ་འཕང་
མྱུར་ཐོབ་ཤོག། །། །
ཅེས་ ལུགས་ གཉིས་ ལས་ བརྩམས་ པའི་ བསླབ་ བྱ་ སྙིང་ གི་ དཀྱིལ་དུ་
བཅངས་ཆོག་པ་འདི་ལྟ་བུ་ཞིག་དགོས་ཞེས་དད་སྟོབས་དང་ལྡན་པ་པད་ཚལ་
མདའ་དཔོན་ཕུན་ཚོགས་རྣམ་པར་རྒྱལ་བའི་སྡེས་ལྷ་རྫས་དྲི་མེད་ས་ལེ་སྦྲམ་གྱི་
རྟེན་ དང་ བཅས་ ནན་ གྱིས་བསྐུལ་ བ་ ལ་བརྟེན་ནས། དགེ་སློང་ ཡེ་ ཤེས་ རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
- 33 -



༄༅། །བསླབ་བྱ་དོན་གཉིས་ལྷུན་གྲུབ་སོགས་བསླབ་
བྱ་འགའ་ཞིག་བཞུགས་སོ། ། །
ན་མོ་གུ་རུ་མུ་ནི་ཨིནྡྲ་ཡ། རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །
གཅིག་བསྡུས་གངས་རིའི་ཁྲོད་ཀྱི་ཟས་གཙང་སྲས། །རིགས་གསུམ་ངོ་བོ་འཇམ་
མགོན་ཙོང་ཁ་པས། །སྐལ་བཟང་ཁྱོད་ལ་དགེ་ལེགས་སྩོལ་གྱུར་ཅིག །བློ་མིག་
མ་རིག་ལིང་ཏོག་གིས་བསྒྲིབས་པས། །ལམ་དང་ལམ་མིན་འབྱེད་ལ་རབ་རྨོངས་
པ། །བདག་འབྲས་གཞན་ལ་བླང་དོར་སྟོན་པ་ནི། །མཁས་དང་དམ་པའི་སྤྱན་
སྔར་ངོ་ཚའི་གནས། །དེ་ལྟ་ནའང་སྙིགས་མའི་དུས་མཐའ་འདིར། །ལུང་ཙམ་སྨྲ་
བའང་དོན་དང་ལྡན་ནོ་ཞེས། །གསུངས་ཤིང་དད་ལྡན་སློབ་མས་བསྐུལ་གྱུར་
པས། །དམ་པའི་མན་ངག་བཞིན་དུ་ཅུང་ཟད་གླེང་། །གང་ལ་བརྟེན་ན་ནམ་ཡང་
མི་བསླུ་ཞིང་། །ཐོག་མཐའ་བར་དུ་དགེ་བ་དམ་པའི་ཆོས། །ཐུབ་གསུང་སྙིང་པོ་
བློ་བཟང་བདུད་རྩིའི་བཅུད། །བདག་གིས་སྦྱིན་གྱིས་གུས་པས་སྟེན་ཅིག་གུ །
རབ་འབྱམས་ཞིང་དུ་བཙལ་ཀྱང་རྙེད་དཀའ་བ། །འཇམ་མགོན་རྒྱལ་བ་གཉིས་
པའི་མདོ་སྔགས་ཀྱི། །བསྟན་པ་རིན་ཆེན་གླིང་དུ་ཕྱིན་དུས་འདིར། །རང་གི་བགོ་
སྐལ་མ་ཕམ་པ་ཞིག་མཛོད། །ཀྭ་ཡེ་བློ་གྲོས་ལྡན་པའི་གྲོགས་པོ་དག །རིན་ཆེན་
གླིང་ནས་རིན་ཆེན་མི་ལེན་པར། །མཆིང་བུའི་རྡོ་བ་བླངས་ཏེ་རང་ཡུལ་དུ། །ཟོང་
ཟད་ལོག་ན་མི་དེ་ཇི་ཙམ་བླུན། །དེ་བཞིན་ཐུབ་བསྟན་རིན་ཆེན་འབྱུང་གནས་
ལས། །ཆ་ཚང་ལམ་གྱི་ནོར་བུ་མི་ལེན་པར། །ཕྱོགས་རེ་བ་དང་ལྟར་སྣང་ཉིད་
- 34 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
འཚོལ་ན། །དེ་ལས་ཕངས་དང་བླུན་པ་གང་ཞིག་ཡོད། །ཡང་དག་པ་ལས་ཡང་
དག་ དང༌། །ལྟར་སྣང་ ལས་ནི་ལྟར་སྣང་འབྱུང་། །ཉི་ཚེ་བ་ལས་ ཉི་ཚེ་ དང༌། །
མཐའ་དག་པ་ལས་མཐའ་དག་འབྱུང་། །འབྲས་བུ་རྒྱུ་ཡི་རྗེས་འགྲོ་བས། །རྒྱུ་
ཚོགས་ཚང་དང་མ་ཚང་ལས། །འབྲས་བུ་འབྱུང་དང་མི་འབྱུང་བ། །ཕྱི་ནང་དངོས་
པོ་ཀུན་ལས་གསལ། །དེ་ཕྱིར་དལ་འབྱོར་ལན་ཅིག་ཐོབ་དུས་འདིར། །རང་གིས་
རང་ལ་ཕན་པ་སྒྲུབ་དགོས་པས། །ཆ་ཚང་ལམ་གྱི་རྒྱུ་ཚོགས་སྒྲུབ་པ་ལ། །རྣམ་པ་
ཀུན་ཏུ་བརྩོན་པ་ལྷུར་མཛོད་ཅིག །ལམ་བཟང་ཐོས་དང་ཚུལ་བཞིན་སྒྲུབ་ པ་
དང༌། །རྒྱུད་ལ་མྱོང་བ་སྐྱེ་བ་ཐམས་ཅད་ནི། །བཤེས་གཉེན་དམ་པ་ཉིད་ལ་རག་
ལས་པས། །མ་ནོར་ལམ་སྟོན་བཤེས་གཉེན་ཡུན་དུ་བསྟེན། །འདི་ནས་བཟུང་སྟེ་
བྱང་ ཆུབ་ སྙིང་ པོའི་ བར། །རང་གི་རྒྱུད་ལ་ཡོན་ཏན་ཅི་སྐྱེ་དང་། །གཞན་ ཕན་
འཕྲིན་ལས་ཇི་ལྟར་འབྱུང་བ་རྣམས། །བཤེས་གཉེན་བསྟེན་ཚུལ་འདི་ལ་རག་
ལས་ པས། ཁྱི་དང༌ གློ་བ་ ཕྲད་བཞིན་མི་ བྱ་བར། །ལེགས་ པར་ བརྟགས་ཤིང་
དཔྱད་ནས་བསྟེན་པ་དང༌། །དམ་ཆོས་བཀའ་དྲིན་ཐོབ་པའི་བླ་མ་ནི། །སྲོག་གི་
ཕྱིར་ཡང་སྤང་བར་མི་བྱའོ། །བཤེས་གཉེན་དམ་པའི་ཞལ་གྱི་པདྨོ་ལས། །འོང་
པའི་དལ་འབྱོར་དོན་ཆེ་རྙེད་དཀའ་དང༌། །འཇིག་པར་སླ་དང་ངན་འགྲོའི་སྡུག་
བསྔལ་ དང༌། །དེ་ ལས་ སྐྱོབ་ པའི་ སྐྱབས་འགྲོ་ལས་ འབྲས་ དང༌། །ཉེས་བརྒྱའི་
འབྱུང་ གནས་ འཁོར་ བའི་ སྡུག་བསྔལ་དང༌། །དེ་ཡི་རྒྱུ་ དང་ དེ་ འགོག་ རིམ་པ་
དང། །ཐེག་ཆེན་ལམ་གྱི་གཞུང་ཤིང་སེམས་བསྐྱེད་དང་། །དེ་ཡིས་འཕངས་པའི་
སྤྱོད་པ་ཕྱིན་དྲུག་དང་། །རང་རྒྱུད་སྨིན་ནས་བསྡུ་བ་རྣམ་པ་བཞིས། །གཞན་ཕན་
འཕྲིན་ལས་ ཇི་ ལྟར་ བྱ་ཚུལ་དང༌། །ཉམ་ཐག་ མ་རྣམས་འཁོར་བའི་བཙོན་ར་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ནས། །འདོན་ལ་ཤིན་ཏུ་རིངས་པའི་སྙིང་རྗེ་ཡིས། །ཐབས་མཁས་ཐེག་པས་རྡོ་རྗེ་
འཆང་གི་སར། །མྱུར་བར་བགྲོད་པའི་རིམ་གཉིས་ཚུལ་རྣམས་ལ། །འཁྲུལ་མེད་
ངེས་པ་བརྟན་པོ་རྙེད་ པར་མཛོད། །དལ་འབྱོར་རྙེད་དཀའ་ནམ་འཆི་ཆ་མེད་
ཚུལ། །ཡང་ཡང་བསམས་ཏེ་རང་ལ་མ་བསྐུལ་ན། །གཞན་ངོར་མཛེས་ཀྱང་སྣང་
ཤས་གདོན་ཆེན་འདིས། །ནང་ནས་བཅོམ་སྟེ་དོན་གཉིས་ཉམས་པར་བྱེད། །དེ་
ཕྱིར་སང་དང་འཇིག་རྟེན་ཕྱི་མ་གཉིས། །བདག་ལ་སྔོན་དུ་གང་ ཡོང་ཆ་མེད་
ཅེས། །ཡང་ཡང་བསམས་ཏེ་བློ་སྣ་བསྟུངས་བྱས་ལ། །ལམ་རིམ་བློ་སྦྱོང་སྒོམ་ལ་
འགྲུས་ པར་མཛོད། །རང་ཡུལ་དགོན་གནས་ གཉེན་དང་ ཉེ་དུའི་ཆེད། །འབད་
འབད་དུང་དུང་ རྩོལ་བ་ བརྒྱ་ བྱས་ ཀྱང་། །འཆི་ ཚེ་ སུ་ ཡང་ རྗེས་ སུ་མི་འབྲང་
ཞིང་། །དཀར་ནག་ལས་འབྲས་བགོ་བཤའ་བྱར་མེད་པས། །རང་ལ་གཅེས་པས་
སྒོ་གསུམ་དགེ་ལ་སྦྱོར། །དམ་པའི་གྲོགས་དང་ཡུན་དུ་འགྲོགས་བྱས་ན། །རང་
གིས་ སྤྱོད་པའང་ ཁྱད་ པར་ འཕགས་ འགྱུར་ཏེ། །གསེར་ གྱི་ རི་ ལ་ གནས་ པའི་
འདབ་ཆགས་ཀྱང་། །གསེར་གྱི་མདོག་ལྟར་སྣང་ཞེས་གསུངས་ཕྱིར་རོ། །གྲོགས་
ངན་བསྟེན་ན་སྐྱེ་བོ་དམ་པ་ཡང་། །དེ་ཡི་སྐྱོན་གྱིས་གོས་ཤིངཕུང་འགྱུར་ཏེ། །
རས་དཀར་གཙང་མའང་སྒོག་པའི་ཆུན་པོ་དང་། །ཉེ་ན་དེ་ཡི་དྲི་ངན་བྲོ་ཕྱིར་རོ། །
བླ་མ་ལ་གུས་ལས་འབྲས་ཚུལ་ལ་སེམས། །བསླབ་ ཁྲིམས་དག་ཅིང་ ལྟ་གྲུབ་
གཙང་བ་ཡི། །གྲོགས་བཟང་ཡུན་དུ་བསྟན་ཅིང་དེ་སེམས་གཟུང༌། །སྡིག་པའི་
གྲོགས་དང་ཡུད་ཙམ་འགྲོགས་མི་བྱ། །ཟང་ཟིང་འབྱོར་པ་ཅུང་ཟད་བྱུང་བའི་
ཚེ། །སྐྱེ་བོ་ངན་པའི་གཡོ་སྒྱུས་སླུ་བྱེད་པས། །གཅམ་བུའི་ཚིག་ལ་རྣ་བ་མི་གཏོད་
ཅིང་། ཁ་གསག་ངོ་བསྟོད་ཅན་ལ་དགའ་མི་བྱ། །ཤ་ཚ་སྙིང་ཉེ་ནམ་ཡང་མི་བསླུ་
- 36 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
བའི། །གྲོགས་ཀྱིས་རང་གི་སྒོ་གསུམ་སྤྱོད་པའི་སྐྱོན། །གསལ་བར་བསྒྲགས་ཚེ་
རྣ་བར་མི་སྙན་ཡང་། །ཕུགས་སུ་ཕན་པས་དྲིན་ཅན་ཉིད་དུ་སོམས། །མཐོ་དམན་
བར་མའི་སྐྱེ་བོ་ཐམས་ཅད་ལ། །ཧ་ཅང་ཉེ་དང་ཧ་ཅང་རིང་མིན་པར། །ཀུན་ལ་
བཏང་ སྙོམས་ ཕན་ སེམས་ ཆེར་ བྱས་ ན། །སྐྱེ་བོ་ ཀུན་ ཀྱང་ རང་ ལ་ གུས་ པར་
འགྱུར། །ཡུལ་དང་སྡེ་དགོན་གྲུབ་མཐའི་ཕྱོགས་འཛིན་སོགས། །ཀུན་སློབ་ངན་
པས་རང་གཞན་རྒྱུད་བསྲེག་པའི། །ཚིག་ངན་རྣམ་པ་ཀུན་ཏུ་མི་སྨྲ་བར། །ཆོས་
མཛད་ཀུན་ལ་དག་སྣང་ཆེ་བར་མཛོད། །ཚུལ་ཁྲིམས་སྲུང་བ་ཡོན་ཏན་ཀུན་གྱི་
གཞི། །ཚུལ་ ཁྲིམས་ མ་ སྲུང་ ཉེས་ པ་ ཀུན་ གྱི་ གཞི། །དེ་ཕྱིར་ ཁས་ བླངས་ ཚུལ་
ཁྲིམས་དག་བྱེད་པ། །དུས་རྣམས་ཀུན་ཏུ་ཉམས་ལེན་མཐིལ་དུ་མཛོད། །རང་ལ་
བློ་གཏད་སྐྱེ་བོ་ཐམས་ཅད་ཀྱང་། །སོ་སོར་ཐར་པའི་སྡོམ་པ་ལ་བཀོད་དེ། །རང་
དང་རྣམ་པ་ཀུན་ཏུ་སྤྱོད་མཚུངས་པར། །ཕྱི་གཙང་ནང་གཙང་རྣམ་ཐར་གཙང་
མར་མཛོད། །སོ་ཐར་ཚུལ་ཁྲིམས་ཚུལ་བཞིན་སྲུང་རྣམས་ལ། །བསྟན་པའི་ནང་
མཛོད་འདུལ་བ་འཛིན་པ་ཞེས། །རྒྱལ་བས་གསུང་དབྱངས་མཐོན་པོས་རྒྱ་ཆེར་
བསྔགས། །བཀའ་སྡོད་རྣམས་ཀྱང་དེ་ཉིད་འབད་པས་སྲུང༌། །དཀར་ཕྱོགས་ལྷ་
ཀླུ་མགུ་བས་ལོངས་སྤྱོད་འཕེལ། །བསླབ་ཁྲིམས་ཉམས་ན་འུད་གོག་བརྒྱ་སྨྲས་
ཀྱང་། །བླུན་རྨོངས་བྱིས་པ་འགའ་ཞིག་མགུ་སྲིད་ཀྱི། །མཁས་གྲུབ་དམ་པའི་སྤྱན་
སྔར་ངོ་རེ་གནོང་། །ཆོས་སྲུང་རྣམས་ལ་མཆོད་ཀྱང་སྐྱུག་བྲོར་མཛད། །དེ་ལྟར་
ཕན་ཡོན་ཉེས་དམིགས་ལེགས་བསམས་ཏེ། །སོ་ཐར་ཚུལ་ཁྲིམས་དག་པ་གཞིར་
བཟུང་ནས། །དུས་གསུམ་རྒྱལ་བ་ཀུན་གྱི་བགྲོད་གཅིག་ལམ། །བློ་བཟང་རྒྱལ་
བ་གཉིས་པའི་ཐུགས་ཀྱི་བཅུད། །བྱང་ཆུབ་ལམ་གྱི་རིམ་པའི་ཉམས་ལེན་ལ། །
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རང་ཡང་འབད་ཅིང་གཞན་ཡང་དེ་ལ་བསྐུལ། །སྒོ་གསུམ་བཅས་མཚམས་དེ་དང་
དེ་དག་ལས། །འགལ་བའི་ཉེས་པ་ཇི་སྙེད་བྱུང་བ་རྣམས། །སོ་སོའི་གཞུང་བཞིན་
འཕྲལ་དང་འཕྲལ་དུ་བཤགས། །སྔོམ་པ་གསུམ་གྱི་བསླབ་བྱ་ཕྲ་རགས་རྣམས། །
ནངས་དང་ནུབ་ཏུ་བསྔོ་བགྲང་ལེགས་བྱས་ནས། །བཅས་འགལ་རྣམས་ལ་འགྱོད་
དང་སྡོམ་སེམས་ཀྱིས། །བཤགས་དང་བསྡམས་པས་དག་པ་ཉིད་དུ་བྱ། །ནངས་
རེ་བཞིན་དུ་དཀོན་མཆོག་སྤྱན་སྔ་རུ། །ཡན་ལག་བདུན་པ་མཎྜལ་བཅས་ཕུལ་
ཏེ། །རང་དང་རང་ལ་བློ་གཏད་སྐྱེ་བོ་རྣམས། །སྡོམ་གསུམ་ཚུལ་ཁྲིམས་རྣམ་པར་
དག་ པ་དང༌། །ཨ་ཏི་ཤ་དང་ འཇམ་མགོན་ བླ་ མ་ ཡི། །ཐུགས་བཅུད་ བྱང་ཆུབ་
ལམ་ གྱི་ རིམ་པ་ལ། །འདུན་པ་ཆིག་སྒྲིལ་མཐར་ ཕྱིར་སྨོན་ལམ་གདབ། །དམ་
ཉམས་འཆལ་བ་ཟོག་པོ་འདྲེ་ཅན་དང༌། །རྣམ་པ་ཀུན་ཏུ་བསྲེ་སླད་མི་བྱ་ཞིང་། །
བཀའ་གདམས་རྣམ་ཐར་གཙང་མ་སྐྱོང་བ་ལ། །བར་ཆད་མེད་པར་མཐར་ཕྱིན་
སྨོན་ ལམ་ གདབ། །ཚུལ་ དེ་ སྒྲུབ་ ལ་ ཐོགས་ མེད་ མཐུ་ ལྡན་ པ། །རྒྱལ་ བས་
བསྔགས་ཤིང་འཇམ་མགོན་བླ་མ་ཡིས། །བསྟེན་པའི་དམ་ཅན་ཆོས་སྲུང་ཚོགས་
རྣམས་ལ། །མཆོད་གཏོར་ཕུལ་ཏེ་འཕྲིན་ལས་ཡང་ཡང་འཆོལ། །མདོར་ན་དུས་
དང་གནས་སྐབས་ཐམས་ཅད་དུ། ཁས་བླངས་ཚུལ་ཁྲིམས་དག་པ་གཞིར་བཟུང་
ནས། །ངེས་འབྱུང་བྱང་སེམས་ཡང་དག་ལྟ་བ་དང་། །ཟབ་ལམ་རིམ་པ་གཉིས་ཀྱི་
ཉམས་ལེན་ལ། །ལོང་བས་གླང་མཇུག་ཟིན་པ་ཇི་བཞིན་དུ། །བློ་རྩེ་ཆིག་སྒྲིལ་
བག་ཆགས་ཅི་ཐེབས་མཛོད། །དབང་བསྐུར་ཆོས་བཤད་གྲོང་པའི་རྐྱེན་བཟློག་
སོགས། །གཞན་ཕན་བྱ་བ་ཅི་དང་ཅི་བྱེད་ཀྱང་། །འཁོར་དང་ལོངས་སྤྱོད་རྙེད་
བཀུར་སྙན་གྲགས་རྣམས། །རྗེས་སུ་མི་འབྲང་འཇིག་རྟེན་ཕ་རོལ་ཏུ། །རང་ཉིད་
- 38 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
གཅིག་པུར་ག་ཤེད་འཁྱམ་དགོས་ཚུལ། །བསམས་ཏེ་རྫ་ས་ལ་མངོན་ཞེན་ཅི་ཆུང་
དང༌། །བྱམས་ དང༌ སྙིང་ རྗེ་ ཡང་ ཡང་ གསལ་ བཏབ་ སྟེ། །ཅི་ བྱེད་ གཞན་ ཕན་
སེམས་ཀྱིས་ཟིན་པར་མཛོད། །ཆོས་རྒྱུན་མེད་པར་དབང་ལུང་བྱེད་པ་དང་། ཁྱིམ་
པ་ཕོ་མོ་ཚོགས་པའི་ཁྲོམ་ནང་དུ། །གསང་སྔགས་ཟབ་མོའི་གསང་བ་སྒྲོག་པ་
སོགས། །བསྟན་འགྲོར་གནོད་པའི་ཟོག་སྤྱོད་མི་བྱའོ། །དད་ལྡན་ཁྱིམ་པ་བསྙེན་
གནས་ལ་འགོད་ཅིང་། །དཀར་ནག་ལས་དང་འབྲས་བུའི་ཚུལ་བཤད་དེ། །སྡིག་
སྤོང་དགེ་བ་སྒྲུབ་ལ་བཀོད་བྱས་ན། །ཀུན་ལ་ཕན་ཞིང་རྒྱལ་བའི་བཀའ་དང་
མཐུན། །རྒྱུད་ལྡན་བླ་མའི་མན་ངག་གནད་མེད་པར། །གང་བྱུང་དཔེ་དང་གཞན་
གྱི་ཟེར་ཟློས་ཀྱིས། །ཟབ་ཁྲིད་བྱས་ན་མན་ངག་ ཁུངས་མ་རྣམས། །ཆལ་ཆོལ་
འགྱུར་ བས་ རང་ བཟོ་མི་བྱའོ། །ཡིད་ཆེས་ ལུང་དང་དྲི་མེད་ རིགས་ པ་ཡིས། །
དཔྱད་ནས་ངེས་ཤེས་སྐྱེད་ པར་ མི་ནུས་པར། །རང་དགར་སྨྲ་བས་ཟབ་མོའི་
གནས་སྟོན་པ། །རྒྱལ་བསྟན་པདྨོའི་ཚལ་ལ་སེར་བ་ཉིད། །དེ་ཕྱིར་འཇམ་མགོན་
སྙན་བརྒྱུད་མན་ངག་རྣམས། །མ་འདྲེས་མ་སྦགས་མ་བརྗེད་ལེགས་བཟུང་ལ། །
རྒྱུན་དུ་སྙིང་གི་བུམ་པར་ལེགས་སྐྱོང་ཞིང་། །གཟུར་གནས་བློ་ལྡན་དོན་གཉེར་
བྱུང་ བའི་ཚེ། །བླ་མ་དམ་པའི་མན་ངག་གཞིར་བཟུང་ནས། །དཔེ་དང་གཏན་
ཚིགས་ལུང་དང་རིགས་པ་ཡིས། །འབྱམས་ཀླས་བཤད་པས་མཁས་རྣམས་མགུ་
བྱས་ ལ། །རྒྱལ་ བའི་ གདུང་ འཚོབ་ བསྟན་ འཛིན་ དམ་ པ་ ཞེས། །མཁས་ པས་
བསྔགས་པའི་གནས་སུ་འགྱུར་བར་མཛོད། །བློ་བཟང་གྲགས་བསྟན་དགའ་ཚལ་
རྒྱས་ པ་ ལས། །འོངས་ པའི་ ལེགས་ བཤད་མེ་ཏོག་ གསར་ པ་ ཡི། །ཟེའུ་འབྲུར་
ཆགས་པའི་བདུད་རྩིའི་བཅུད་མངར་འདིས། །བློ་གསལ་རྐང་དྲུག་ལྡན་ཁྱོད་ཚིམ་
ON
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པར་མཛོད། །འཁྲི་ཤིང་དྲ་བ་དཀྲིགས་པའི་ནགས་ཁྲོད་དུ། །ཕྲ་རྒྱས་དྲུག་གི་དྲ་
བས་རབ་བཅིངས་ཤིང་། །བག་མེད་སྙོམ་ལས་ངང་དུ་གནས་པ་ལ། །དེ་དུས་སྐྱེ་
བོས་ སྒྲུབ་ པ་ བྱེད་དོ་ ལོ། །མ་བརྟགས་ ཉམས་ དགའ་ནེ་ཙོའི་ སྤྱོད་ཚུལ་ཅན། །
ནགས་ན་གནས་པའི་དགེ་སྦྱོང་རྒན་པོ་ཡིས། །ཐག་རིང་བགྲོད་པའི་དགེ་བའི་
བཤེས་ཁྱོད་ལ། །ཕན་པར་སྨྲས་འདི་སྙིང་གི་དཀྱིལ་དུ་ཆོངས། །འདི་ལྟར་བགྱིས་
ལ་དུང་དང་ཀུནྡ་ལྟར། །རབ་དཀར་དགེ་བ་གང་ཞིག་ཐོབ་པ་དེས། །ལྷར་བཅས་
འགྲོ་ལ་ཕན་བདེ་འབྱུང་བའི་སྒོ། །བློ་བཟང་གྲགས་བསྟན་ཕྱོགས་བཅུར་རྒྱས་
གྱུར་ཅིག །ཅེས་རང་ཉིད་ལ་མི་ཕྱེད་པའི་དད་པ་དང་ལྡན་པ་བསྟན་པའི་གསལ་
བྱེད་ཐེ་བོ་སྤྲུལ་སྐུ་བློ་བཟང་བསྟན་འཛིན་གྱིས་རྒྱུན་དུ་དགེ་སྦྱོར་བྱེད་ལུགས།
གྲོགས་དང་འགྲོགས་ལུགས། རང་ཡུལ་དུ་ཕྱིན་ནས་དགོན་སྡེ་དང་སྦྱིན་བདག་
སྐྱོང་ལུགས་སོགས་འཕྲལ་ཕུགས་སུ་ཇི་ལྟར་བྱེད་ཚུལ་གྱི་བསླབ་བྱ་སྙིང་ལ་བཅང་
ཆོག་པ་ཞིག་ཅིས་ཀྱང་དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་བ་ལ་
བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་འཛིན་པ་དགེ་
སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་
ཀྱང་ཐུབ་པའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་བར་གྱུར་ཅིག ། །
༈ མུ་མེད་ཞིང་གི་རྒྱལ་བ་སྲས་བཅས་ཀྱིས། །ཤིན་ཏུ་འབད་ཀྱང་འདུལ་
བར་མ་ནུས་པའི། །ཉམ་ཆུང་བདག་ལ་ལྷག་པར་བརྩེ་བའི་མགོན། །བཀའ་དྲིན་
མཚུངས་མེད་རྗེ་བཙུན་བླ་མར་འདུད། །རབ་རྨོངས་རྩོད་དུས་འགྲོ་བའི་ངང་ཚུལ་
འདི། །ཐུགས་ ཀྱིས་མ་ བཟོད་ སྙིང་ སྟོབས་ དམ་བཅའི་ཁུར། །ཆེས་ཆེར་བསྐྱེད་
ནས་མངོན་པར་སངས་རྒྱས་པ། །འགྲོ་བའི་བླ་མ་ཐུགས་རྗེ་ཅན་དེར་འདུད། །
- 40 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
བསིལ་ ལྡན་ ལྗོངས་ འདིར་ཐུབ་བསྟན་ མིང་ ཙམ་དུ། །གྱུར་ཚེ་རྒྱལ་བའི་ཡབ་
གཅིག་འཇམ་པའི་དབྱངས། །བསམས་བཞིན་མིར་སྤྲུལ་རྒྱལ་བ་ཙོང་ཁ་པས། །
བྱང་ཆུབ་སྙིང་པོའི་བར་དུ་བདག་སྐྱོངས་ཤིག །བློ་བཟང་རྣམ་འདྲེན་རྒྱལ་བའི་ཡེ་
ཤེས་ ཀུན། །གཅིག་བསྡུས་ ངག་དབང་འཇམ་དཔལ་སྙིང་ པོ་ ཡི། །བསྟན་པའི་
སྙིང་པོ་ཡོངས་རྫོགས་འཛིན་པ་ལ། །ཟླ་བྲལ་བྱམས་མགོན་བླ་མར་གསོལ་བ་
འདེབས། །རྙེད་དཀའི་ལུས་ཐོབ་འཁྲུལ་མེད་ལམ་བཟང་དང་། །མཇལ་ཡང་སྣང་
ཤས་གདོན་གྱིས་སྨྱོ་སྨྱོ་ནས། །དོན་མེད་ངང་ལ་མི་ཚེ་འདའ་བྱེད་པ། །རྨོངས་ཆེན་
བདག་ལ་གཟིགས་ཤིག་བླ་མ་རྗེ། །ལུག་བོང་ལྟ་བུའི་བླུན་རྨོངས་བདག་འདྲ་
ཡིས། །གཞུང་ ལུགས་ མང་ གཟིགས་ སྤྱན་ སྟོང་ ལྡན་ པ་ ལ། །བླང་དོར་སྟོན་ པ་
མཁས་པས་ཁྲེལ་མོད་ཀྱང་། །གྲོགས་ཀྱི་བློ་དང་བསྟུན་ནས་ཅུང་ཟད་བྲི། །ཐར་
འདོད་གདུལ་བྱ་ཡོངས་ཀྱི་འཇུག་ངོགས་ནི། །ཐུབ་པའི་བསྟན་པ་ཁོ་ན་ཡིན་པ་
དང་། །བསྟན་ལ་ཐོས་བསམ་ཇི་སྙེད་བྱས་ པ་ཀུན། །རང་རྒྱུད་ཐ་རྒོད་གྱོང་པོ་
འདུལ་ ཕྱིར་ དུ། །ཡིན་ པ་ ཉིད་ ཀྱི་ ཐུགས་ ལ་ དགོངས་མཛོད་ཅིག །རྒྱལ་ བའི་
དགོངས་པ་འགྲེལ་པའི་མཁས་པའི་སྲོལ། །ཇི་སྙེད་བྱུང་ཡང་ཀླུ་སྒྲུབ་ཞབས་དང་
ནི། །བློ་བཟང་རྒྱལ་བའི་དབང་པོ་གཉིས་ལ་ནི། །འཁྲུལ་པའི་དྲི་མ་ཅི་ཡང་མེད་
པ་ཡི། །ཚུལ་འདི་གཟུར་གནས་བློ་ཡིས་ཡང་ཡང་དགོངས། །འཇམ་མགོན་བླ་
མས་ རྒྱལ་ བའི་ དགོངས་ པའི་དོན། །ཇི་ བཞིན་བཀྲལ་ བའི་ སྔོན་མེད་ལེགས་
བཤད་མཆོག །ཐུབ་པའི་གསུང་དང་གཞུང་ལུགས་ཆེན་མོ་རྣམས། །སྒྲུབ་པ་སྙིང་
པོར་བྱེད་པའི་ཆ་རྐྱེན་དུ། །འགྱུར་བའི་ཚུལ་ལ་ཚིག་ཙམ་མ་ཡིན་པར། །གཏིང་
ནས་ངེས་པ་རྙེད་པར་མཛོད་ཅིག་གུ །མང་པོའི་གསེབ་ཏུ་འགྲན་ཟླ་ཟིན་གནོན་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དང༌། །གཞན་གྱི་སྐྱོན་བརྗོད་གཞིལ་བའི་ཆེད་ཙམ་དང་། །རྒྱབ་རི་ཙམ་དུ་དགོས་
པར་གོ་ན་ནི། །གཞུང་ ལུགས་ གདམས་པར་ཤར་བ་ མིན་ནོ་ཨང་། །རང་ གིས་
གང་ལ་སྦྱངས་པའི་གཞུང་ལུགས་རྣམས། །རང་ཉིད་སྙིང་ནས་ཉམས་ལེན་བྱེད་
པའི་ཚེ། །དཔྱད་སྒོམ་འཇོག་སྒོམ་གཉིས་ཀྱི་ཡན་ལག་དང༌། །སྔོན་འགྲོ་དངོས་
གཞི་གཉིས་ཀྱི་ཡན་ལག་ཏུ། །ཇི་ལྟར་འགྱུར་བའི་ཚུལ་ལ་ངེས་རྙེད་པ། །གནད་
ཀྱི་དོན་པོར་གསུངས་སོ་ཤེས་ལྡན་གྲོགས། །དེ་ཡང་ཉམས་ལེན་ཞེས་པའི་ཚིག་
ཙམ་གྱི། །ཟེར་ཟློས་ཙམ་ཞིག་ཤེས་པ་ལ་འཁྲུལ་ནས། །གཏིང་ནས་ངེས་པ་རྙེད་
པར་ རློམ་ ན་ ནི། །མཆིང་ བུའི་ ཁུར་ གྱིས་ དལ་ བའི་ དོན་ མཐུན་ འགའ། །ཡིད་
བཞིན་ནོར་བུ་རྙེད་པར་རློམ་པ་བཞིན། །ངལ་བ་འབྲས་བུ་མེད་པར་སོང་དོགས་
མཛོད། །ཐོས་དང་བསམ་དང་སྒོམ་པ་བྱེད་ཚུལ་རྣམས། །གཞུང་ལུགས་ཆེ་ལྟར་
ཅུང་ ཟད་གོ་ན་ཡང་། །རང་གི་སྟེང་དུ་སྦྱར་ནས་མ་བསམས་ན། །དབུལ་པོས་
རྒྱལ་པོའི་གན་མཛོད་བགྲངས་པ་ལྟར། །འགྱུར་ཉེན་ཆེ་བས་བརྟག་དཔྱད་ཡང་
ཡང་ འཚལ། །དེ་ཡང་ཐུབ་པའི་དབང་པོའི་འཁྲུངས་རབས་ལས། །ནམ་མཁའ་
དང་ནི་ས་གཞིའི་བར་ཡང་རིང་། །རྒྱ་མཚོའི་ཕ་རོལ་ཚུ་རོལ་འགྲམ་ཡང་རིང་། །
ཤར་ནུབ་གཉིས་ཀྱི་རི་བར་དེ་བས་རིང་། །ཕལ་དང་དམ་པའི་ཆོས་ཀྱང་དེ་བས་
རིང༌། །ཞེས་ གསུངས་ འདི་ ལ་ བཀའ་ གདམས་ གོང་མ་རྣམས། །གདམས་ པའི་
གནད་ ཀྱི་དོན་པོར་ འཛིན་ པས་ན། །གསུང་ འདིའི་དོན་ ལ་ ཡང་ ཡང་ དགོངས་
མཛོད་ཅིག །སེམས་རྒྱུད་ཆོས་ལ་སྦྱོར་བར་འདོད་པའི་ཚེ། །རང་གི་རྒྱུད་དང་གང་
འཚམས་མ་བལྟས་པར། །ཟབ་ཅིང་མཐོ་བའི་ཆོས་ལ་བསྙེགས་བསྙེགས་ན། །
འཁྱག་སྟེང་ཁང་བརྩེགས་རྩིག་ལྟར་འགྱུར་ཉེན་ཆེ། །འགའ་ཞིག་རང་བློ་མོས་
- 42 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
པའི་དམ་ཆོས་ལ། །ངེས་པ་ལྟར་སྣང་ཅུང་ཟད་རྙེད་པའི་ཚེ། །ཆ་ཚང་ལམ་ལ་བག་
ཆགས་ མི་ འཇོག་ པར། །ཕྲ་མོའི་ གདམས་ པར་ ངལ་ བས་ ཚེ་སྐྱེལ་ བ། །འཁོར་
ལོས་བསྒྱུར་བའི་རྒྱལ་པོའི་སྲས་པོ་མཆོག །རྒྱལ་སྲིད་རིན་ཆེན་སྣ་བདུན་ཡོངས་
བཏང་སྟེ། །བཟོ་ གནས་ ཕྲ་མོས་ འཚོ་བ་སྒྲུབ་ པ་ ལྟར། །འགྱུར་ བའི་ ཚུལ་འདི་
ཐུགས་ཀྱིས་དགོངས་མཛོད་ཅིག །དེང་དུས་སྐྱེ་བོ་བློ་སྣ་ཤིན་ཏུ་མང་། ཁ་གཏིང་
མི་ མཚུངས་ གཅམ་བུའི་ ཚིག་ལ་མཁས། །མངོན་དུ་ངོ་བསྟོད་ལྐོག་ཏུ་ སྒྲོ་སྐུར་
གླེང་། །སྡིག་པའི་གྲོགས་པོ་རྣམས་ལ་བག་ཟོན་མཛོད། །རང་རང་གཙུག་ལག་
ཁང་དང་བླ་རབས་ཀྱི། །ཞེན་ཆགས་ཆེན་པོས་གཞན་རྣམས་སུན་འབྱིན་ཅིང་། །
རྒན་རབས་ཟེར་སྒྲོས་དག་ལ་ཡིད་རྟོན་ན། །ཕྱོགས་ལྷུང་གདོན་གྱིས་ཁྱེར་བ་ཡིན་
ནོ་ཨང་། །བུ་རམ་ཤིང་པའི་བསྟན་པ་འཛིན་པ་ལ། །རྣམ་པ་ཀུན་ནས་འགྲན་
པའི་ཟླ་བྲལ་ཞིང་། །མཁས་བཙུན་བཟང་གསུམ་འཛོམ་པའི་བླ་མ་དེའི། །གསུང་
གི་གདངས་དང་སྐུ་ཡི་མཛད་པ་རྣམས། །སྙིང་གི་དཀྱིལ་དུ་ཡང་ཡང་སྒོམ་མཛོད་
ལ། །མགོན་དེའི་མཛད་པ་རྣམ་ཐར་བཟང་པོ་རྣམས། །རྒྱ་མཚོའི་གཏིང་གི་ཡིད་
བཞིན་ནོར་བུ་ལྟར། །ཕྱི་རོལ་མི་མངོན་ནང་དུ་གཡོ་མེད་མཛོད། །མདོར་ན་སྐྱིད་
སྡུག་ དུས་ སྐབས་ ཐམས་ ཅད་ དུ། །སྐྱབས་ མགོན་ རྗེ་ བཙུན་ བླ་ མར་ གསོལ་
འདེབས་ཤིང་། །རང་ གིས་ ཁས་ བླངས་ བསླབ་ པའི་ བཅས་ མཚམས་རྣམས། །
བསྲུང་ལ་ནན་ཏན་མཛོད་ཅིག་དགེ་བའི་བཤེས། །བཤེས་གཉེན་ཁྱོད་ཀྱི་ཐུགས་
བཞེད་བསྐང་བའི་ཕྱིར། །གང་ཤེས་ཞིབ་ཏུ་བརྗོད་པར་སྤྲོ་ན་ཡང་། །འབྱུང་བ་
འཁྲུགས་པས་སེམས་རྒྱུད་མི་གསལ་ཞིང་། །ཐག་རིང་བགྲོད་པར་འདུན་པས་གོ་
སྐབས་བྲལ། །ཉུང་ངུའི་གཏམ་དུ་བྱས་པ་འདི་ཉིད་ཀྱི། །ཚིག་གི་ནུས་པར་ཡང་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡང་དཔྱད་མཛོད་ལ། །བཟང་ངན་རྐྱེན་གྱི་གནས་སྐབས་ཐམས་ཅད་དུ། །སྙིང་
གི་ཕུར་པ་ལྟ་བུར་འགྱུར་བ་མཛོད། །མངོན་སུམ་གྲུབ་ལ་གཏན་ཚིགས་འགོད་པ་
དང༌། །གྲུབ་ ཟིན་ བསྒྲུབ་ ལ་ དགོས་ པ་ མ་ མཆིས་ ཀྱང༌། །གངས་རིའི་ ངོས་ ལ་
ཀུནྡའི་གཉེན་འོད་བཞིན། །ཉིད་ཀྱི་ཐུགས་ཀྱི་རྒྱན་དུ་འགྱུར་བར་མཛོད། །དེང་
ནས་བཟུང་སྟེ་བྱང་ཆུབ་སྙིང་པོའི་བར། །རྒྱལ་སྲས་སྤྱོད་ལ་སློབ་པའི་སྐབས་ཀུན་
ཏུ། །ཕན་ཚུན་ཡིད་གཅུགས་དང་བའི་བསམ་པ་ཡིས། །ཆོས་ལ་བསྐུལ་ལ་མཆོག་
ཟུང་ལྟ་བུར་ཤོག །བཀའ་དྲིན་མཚུངས་མེད་ཐུགས་རྗེའི་གཏེར་ཆེན་པོ། །སྐྱབས་
མགོན་ཟླ་མེད་རྗེ་བཙུན་བླ་མ་ལ། །སླར་ཡང་ འདུད་དོ་ཐུགས་ རྗེས་ གཟིགས་
མཛོད་ལ། །བྱང་ཆུབ་སྙིང་པོའི་བར་དུ་བསྐྱང་དུ་གསོལ།། །།
ཞེས་པ་འདི་ནི་གཞུང་ལུགས་མང་དུ་ཐོས་པའི་དགེ་སློང་ཡེ་ཤེས་དཔལ་
འབྱོར་གྱིས་དུས་སྐབས་ཀུན་ཏུ་སྙིང་ལ་བཅང་ཆོག་པའི་བསླབ་བྱ་ཞིག་ཅིས་ཀྱང་
དགོས་ཞེས་བསྐུལ་བ་ལ་བརྟེན་ནས། རྒྱལ་ཁམས་ཀྱི་སྤྲང་པོ་ཛྙཱ་ན་དྷཱ་ཛ་ཞེས་བྱར་
འབོད་པས་དཔལ་ལྡན་འབྲས་སྤུངས་ཀྱི་ཆོས་གྲྭ་ཆེན་པོར་ཡིད་སྤྲོ་བཞིན་དུ་སྦྱར་
བའོ། །འདིས་ཀྱང་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག ། །
༈ ན་ མོ་ གུ་ རུ། གང་ ལ་ བརྟེན་ ན་ བསླ་ བ་ མེད་ པའི་ སྐྱབས། །སྟོན་ པ་
མཉམ་མེད་ཤཱཀྱའི་རྒྱལ་པོ་དང་། །དབྱེར་མེད་ རྗེ་བཙུན་འཇམ་དཔལ་སྙིང་ པོ་
ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །མང་ཐོས་གདོང་ལྔ་ལྡན་པའི་
བཤེས་གཉེན་ཁྱོད། །མ་སྨད་བརྟུལ་ཞུགས་ རལ་པ་མ་ཉམས་ཤིང་། །དྲི་མེད་
རིགས་པའི་སྡེར་ཁྱིམ་རབ་བགྲད་དེ། །ཚུལ་ཁྲིམས་གངས་ཀྱི་རི་ལ་གནས་པར་
མཛོད། །གཞུང་ལུགས་མང་ཐོས་སུམ་རྩེན་དབང་པོ་ཁྱོད། །དྲི་མེད་རིགས་པའི་
4 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
འདྲེན་བྱེད་སྟོང་དག་གིས། །སྣང་ཤས་ལྷ་མིན་དཔུང་ལ་རབ་གཟིགས་ལ། །ཐར་
ལམ་ལྷ་ཡི་རྒྱལ་མཚན་གཡོ་མེད་མཛོད། །བློ་ཡི་ནོར་ལྡན་ལག་འགྲོའི་དབང་པོ་
ཁྱོད། །ཚེ་འདིའི་སྣང་ཤས་ཆོས་བརྒྱད་ཁྱུང་ཆེན་གྱིས། །གནོད་པའི་ཚུལ་ལ་བློ་
གྲོས་ཞིབ་མཛོད་ལ། །རང་གི་ཡིད་བཞིན་ནོར་བུ་དམ་དུ་ཟུངས། །སྡེ་སྣོད་གསུམ་
ལ་ སྦྱངས་ པའི་ བཤེས་ གཉེན་ ཁྱོད། །རྒྱལ་ བ་ དགྱེས་ པའི་ ལམ་ བཟང་ མཐོང་
བཞིན་དུ། །སྣང་ཤས་འཁྲུལ་པའི་ལམ་ནོར་མ་འཛིན་པར། །ཡབ་རྗེ་བླ་མའི་རྣམ་
ཐར་རྗེས་སུ་ཞུགས། །དེང་དུས་སྐྱེ་བོ་བློ་གྲོས་རྨོངས་པ་དག །འདི་ན་རྙེད་བཀུར་
ངན་ངོན་ ཙམ་ ཞིག་ གི །ཆེད་དུ་ ལུས་སྲོག་ ཁྱད་ དུ་ གསོད་བྱེད་ན། །གཏན་ གྱི་
མདུན་མ་བསྒྲུབ་ཕྱིར་ཅིས་མི་བརྩོན། །ཚེ་འདིའི་མདུན་མ་བསྒྲུབས་ཀྱང་འགྲུབ་
པར་ དཀའ། །བསྒྲུབས་ ན་ ངེས་ པར་ འགྲུབ་ པ་ དམ་ པའི་ ཆོས། །གྲུབ་ ཚེ་ རང་
གཞན་ དོན་ གཉིས་ མཐའ་ ཡས་ པས། །ཐོས་ དོན་ སྒྲུབ་ ལ་ བརྩོན་ པའི་ གོ་ ཆ་
མཛོད། །སྙིགས་དུས་སྐྱེ་བོའི་ཚེ་ནི་ཆེས་ཐུང་ཞིང་། །སྲིད་པའི་ཕུན་ཚོགས་དུག་
སྦྲུལ་གདེངས་ཀ་ཡི། །གྲིབ་མ་ལྟ་བུར་ཁྱེ་ལས་ཉེན་ཆེ་བས། །འདི་ལ་སྙིང་ནས་
ཞེན་ པ་ ཅི་ ཆུང་ མཛོད། །མདོར་ན་ སྔོན་ ཆད་ གཞུང་ ལ་ སྦྱངས་ པའི་ དོན། །ཚེ་
མཇུག་འདི་ལ་རྩེ་གཅིག་བསྒྲུབ་པའི་ཕྱིར། །ཡིད་མཐུན་དབེན་པའི་རི་བོ་ཉམས་
དགའ་བར། །སྒྲུབ་པ་སྙིང་པོར་མཛད་པའི་ཐུགས་འདུན་མཛོད། །ཕྱོགས་མེད་
རྒྱལ་ཁམས་མྱུལ་བའི་སྤྲང་པོ་བདག །རེ་ཤིག་ཐག་རིང་བས་མཐའི་གནས་དག་
ཏུ། །སྙོམ་ལས་མལ་རུ་དབེན་པའི་རོ་མྱང་ཕྱིར། །རྒྱ་བལ་བོད་ཀྱི་མཚམས་སུ་
འགྲོ་བར་སྤྲོ། །འཆི་བདག་ཕྲ་མས་ལུས་སེམས་མ་ཕྲལ་ན། །ནམ་ཞིག་མང་ཐོས་
བཤེས་གཉེན་ཁྱོད་དང་བདག །ཡིད་མཐུན་གནས་སུ་ལྷན་ཅིག་བག་ཕབ་སྟེ། །
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆོས་ཀྱི་དགའ་བདེས་འཚོ་བའི་སྨོན་པ་བྱེད།། །།
ཅེས་པ་འདི་ནི་དཔལ་ལྡན་སྟོང་རྒྱུད་གྲྭ་ཚང་གི་དགེ་བའི་བཤེས་གཉེན་ཡེ་
ཤེས་དཔལ་འབྱོར་གྱིས་རང་རྒྱུད་ཆོས་ལ་བསྐུལ་བའི་བསླབ་བྱ་ཞིག་དགོས་ཞེས་
ནན་གྱིས་བསྐུལ་བ་ལ་བརྟེན་ནས། རྒྱལ་ཁམས་ཀྱི་སྤྲང་པོ་ཡེ་ཤེས་རྒྱལ་མཚན་
ཞེས་བྱ་བས་ཆོས་འཁོར་དཔལ་གྱི་ལྷ་སར་སྦྱར་བའོ། །
༈ ན་མོ་གུ་རུ་མུ་ནི་ཨིན་ཡ། སྐྱབས་གསུམ་ཀུན་འདུས་ཀྱི་ངོ་བོ།།
བཀའ་ དྲིན་ གསུམ་ ལྡན་ གྱི་ བླ་ མ། །འབྲལ་ མེད་ སྤྱི་ གཙུག་ ཏུ་ བསྒོམས་ ལ།།
ཤུགས་དྲག་དད་གུས་ཀྱི་སྒོ་ནས། །བཀའ་བཞིན་སྒྲུབ་པ་ལ་འབད་འཚལ། །རྙེད་
དཀའ་དོན་ཆེན་གྱི་རྟེན་འདི། །ནམ་མཁའི་གློག་དམར་དང་འདྲ་བར། །སྐད་ཅིག་
མྱུར་བ་རུ་འཇིག་པའི། །ངང་ཚུལ་ཡང་ཡང་དུ་སོམས་ལ། །ཡེངས་མེད་སྒྲུབ་པ་ལ་
སྦྱོར་ ཞིག །ཚེ་འདིའི་ ཉེ་དུ་ དང་ མཛའ་ གྲོགས། །ཚོང་ དུས་མགྲོན་པོ་དང་འདྲ་
བར། །མྱུར་བར་སོ་སོ་རུ་འགྱེས་པའི། །ངང་ཚུལ་ཡང་ཡང་དུ་སོམས་ལ། །ཚེ་
འདིའི་འཁྲི་བ་ཀུན་ཆོད་ཅིག །སྐྱེས་ཆེན་ཕ་རོལ་ཏུ་འདེགས་དུས། །མགོན་སྐྱབས་
བླ་མ་དང་དཀོན་མཆོག །ཕན་ངེས་དམ་ཆོས་ལས་མེད་པས། བློ་འགེལ་ཐག་ཆོད་
ཀྱི་བསམ་པས། །སྐྱབས་འགྲོ་དུས་དྲུག་ཏུ་མཛོད་ཅིག །སྲིད་པའི་ཕུན་ཚོགས་ཀྱི་
དགའ་སྟོན། །རྨི་ལམ་སྒྱུ་མ་ཡི་དཔལ་ལྟར། །མི་རྟག་མི་བརྟན་ཅིང་བསླུ་བའི།།
ངང་ཚུལ་རྒྱུན་ལྡན་དུ་སོམས་ལ། །ཞེན་ལོག་སྐྱོ་ཤས་རང་སྒོམས་ཤིག །མངོན་
མཐོ་ངེས་ལེགས་ ཀྱིས་བསྡུས་པའི། །ཡོན་ཏན་ཐམས་ཅད་ཀྱི་གཞི་རྟེན། །རྣམ་
དག་ཚུལ་ཁྲིམས་འདི་ཡིན་པས། །སྒོ་གསུམ་དྲན་ཤེས་ཀྱིས་བཟུང་ལ། །འཆི་ཚེ་
འགྱོད་མེད་ཅིག་མཛོད་ཅིག །ཕ་མ་རིགས་དྲུག་གི་སེམས་ཅན། །ཉམ་ཐག་སྡུག་
- 46 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
བསྔལ་གྱིས་མནར་བའི། །ངང་ཚུལ་རྒྱུན་ལྡན་དུ་སོམས་ལ། །བྱམས་དང་སྙིང་རྗེ་
ཡིས་དྲངས་པའི། །བྱང་སེམས་རྒྱུན་ལྡན་དུ་སྒོམས་ཤིག ཁམས་གསུམ་འཁོར་བ་
འདིར་ འཆིང་བྱེད། །བདག་འཛིན་འཁྲུལ་པ་འདི་ཡིན་པས། །བླ་མའི་གདམས་
ངག་གི་བདུད་རྩིས། །བློ་མིག་རབ་རིབ་ཀུན་ཁྲུས་ལ། །སེམས་ཀྱི་གནས་ལུགས་
ལ་ ལྟོས་ཤིག །ཡི་དམ་དཀྱིལ་འཁོར་གྱི་ལྷ་ཚོགས། །དཔའ་བོ་མཁའ་འགྲོ་ཡི་
སྤྱན་སྔར། །ཇི་ལྟར་ཁས་བླངས་ཀྱི་དམ་ཚིག །ངོ་ལྐོག་མེད་པ་རུ་བསྲུངས་ལ། །
ཡི་ དམ་ མཉེས་ པ་ཞིག་མཛོད་ཅིག །ཐོག་མ་མེད་ པ་ནས་ གོམས་ པའི། །བག་
ཆགས་ཐ་མལ་གྱི་སྣང་ཞེན། །སྤྲོས་བྲལ་ཆོས་དབྱིངས་སུ་སྦྱོངས་ལ། །དག་ པ་
རབ་འབྱམས་ཀྱི་འཁོར་ལོ། །དག་སྣང་མོས་གུས་སུ་སྒོམས་ཤིག །ཚང་ལ་མ་ནོར་
པའི་ལམ་བཟང་། །བྱང་ཆུབ་ལམ་རིམ་ལས་ལྷག་པ། །ཞིང་ཁམས་གང་ནའང་
མེད་པས། །འདུན་པ་ཆིག་སྒྲིལ་དུ་ གྱིས་ལ། །ཚེ་དང་སྒྲུབ་པ་ནི་སྙོམས་ཤིག །
མདོ་ སྔགས་ གསུང་ རབ་ ཀྱི་ སྙིང་ པོ། །མགོན་པོ་ ཨ་ཏི་ཤའི་མན་ ངག །འཇམ་
མགོན་བླ་མ་ཡི་ཐུགས་བཅུད། །བརྩེ་བའི་བསམ་པ་ཡིས་བྱིན་པ། །བརྗེད་མེད་
སྙིང་དབུས་སུ་ཆོངས་ཤིག། །། །
ཅེས་པ་འདི་ནི་མི་ཕྱེད་པའི་དད་པ་དང་ལྡན་པ་འབྲས་སྤུངས་དབུ་ཟུར་
དགེ་སློང་བསྐལ་བཟང་དོན་གྲུབ་ཀྱིས་ལམ་རིམ་གྱི་དོགས་གཅོད་ཀྱི་ཡི་གེ་བྱུང་
བའི་ལན་དུ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། །
༈ ན་མོ་གུ་རུཆུ་འཛིན་ལང་ལིང་གཡོ་བའི་འདུ་འགོད་དང་། །རྨི་ལམ་
སྒྱུ་མའི་རོལ་རྩེད་ཇི་བཞིན་དུ། །འཁོར་བའི་བདེ་སྡུག་མཐོ་དམའ་གང་ལ་ཡང་། །
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཡིད་བརྟན་རུང་བ་གང་ཡང་མ་མཆིས་པས། །དགུན་ཉི་ལྟ་བུའི་ཚེ་ཐུང་ཡུད་ཙམ་
འདི། །དོན་མེད་འཇིག་རྟེན་ བྱ་བས་མི་གཡེང་བར། །རྒྱལ་བས་བསྔགས་པའི་
དབེན་པའི་ནགས་ཁྲོད་འདིར། །ཆ་ཚང་ལམ་ལ་སྒྲུབ་པ་མཐར་ཕྱིན་བྱེད། །སྐྱིད་
ཀྱང་མི་འཚེངས་སྡུག་ཀྱང་མི་ཕུང་བའི། །ཚེ་ཐུང་འདི་ཡི་བྱ་བ་ཅི་བྱས་བླ། །ལམ་
བཟང་འདི་འདྲ་ནམ་ཡང་རྙེད་དཀའ་བས། །ད་ནི་ལོང་བས་གླང་མཇུག་མི་བྱེད་
རི། །དོན་མེད་ལུས་སེམས་ངལ་བ་ལྷུར་ལེན་པའི། །འཇིག་རྟེན་བྱ་གཞག་འདི་ལ་
ཕར་བལྟས་ན། །ངང་པའི་རྒྱལ་པོ་ནི་ལས་གྲོལ་བ་བཞིན། །འདིར་སྐྱིད་ཕྱི་མར་
བདེ་བ་ང་རེ་འཚེངས། །ལུས་ནི་ཕྱག་དང་མཆོད་པ་སྐོར་བར་རེམ། །ངག་ནི་དམ་
པའི་ཆོས་ཀྱི་སྒྲ་དབྱངས་སྒྲོག །ཡིད་ནི་ཡང་དག་དོན་ལ་གཅིག་ཏུ་གཞོལ། །མི་
ལུས་དོན་ལྡན་བྱེད་པ་ང་རེ་སྐྱིད། །ཅེས་བྱ་བའི་མགུར་མ་འཐེན་ཞིང་དགེ་སྦྱོར་ལ་
བརྩོན་པ་གོང་འཕེལ་མཛོད་མཛོད།། །།
ཅེས་པ་འདི་ནི་ཚེ་འདིའི་བུན་ལོང་དོར་ཏེ་དབེན་པའི་ནགས་ཁྲོད་དུ་སྒྲུབ་
པ་སྙིང་པོར་མཛད་པ་པད་ཚལ་དགེ་སློང་བསྐལ་བཟང་འཕྲིན་ལས་རྣམ་རྒྱལ་ལ་
དགེ་བསྐུལ་དུ་དགེ་སློང་ཡེ་ཤེས་རྒྱལ་མཚན་གྱིས་གདམས་པའོ། །
༈ ན་མོ་གུ་རུ། ཐོག་མེད་དུས་ནས་སྲིད་པའི་ཐང་ཆེན་དུ། །སྐད་ཅིག་ངལ་
བསོ་མེད་ པར་ འཁྱམས་ འཁྱམས་ནས། །བར་མཚམས་མེད་པར་ སྡུག་བསྔལ་
བརྒྱ་ཡིས་གཙེས། །བརྒྱ་ལམ་སྟབས་ལེགས་དལ་བའི་རྟེན་འདི་ཐོབ། །ཤིན་ཏུ་
རྙེད་དཀའི་རྟེན་བཟང་ཐོབ་དུས་འདིར། །བྱེ་མའི་ ཁང་བུ་འཆོས་ པའི་ བྱིས་པ་
བཞིན། །ཇི་ཙམ་འབད་ཀྱང་སྙིང་པོ་མ་མཆིས་པའི། །བྱ་བས་ལུས་སེམས་ངང་པ་
ལྷུར་ལེན་པ། །བླུན་རྨོངས་བྱིས་པའི་ངང་ཚུལ་ལེགས་གཟིགས་ནས། །བྱ་སླ་དོན་
- 48 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
ཆེ་དམ་པའི་སྤྱོད་ཚུལ་ལ། །སྙིང་ནས་སྤྲོ་བས་དབེན་པའི་ནགས་ཚལ་དུ། །སྒྲུབ་
པ་སྙིང་པོར་མཛད་པ་ཨེ་མ་མཚར། །སྐྱིད་ཀྱང་མི་འཚེངས་རྨི་ལམ་དཔལ་དང་
མཚུངས། །སྡུག་ཀྱང་མི་ཕུང་ཚེ་ཐུང་ཡུད་ཙམ་ཞིག །དེ་ཕྱིར་རྙེད་དཀའ་འཇིག་
སླའི་རྟེན་བཟང་འདི། །དོན་ལྡན་སྙིང་པོ་ལེན་ཕྱིར་བརྩོན་པར་རིགས། །སྙིགས་
དུས་སྐྱེ་བོ་ཕལ་ཆེར་གདོན་གྱིས་བརླམས། །མ་རིག་ལིང་ཏོག་མཐུག་པོས་བློ་
མིག་ བསྒྲིབས། །དེ་ ཕྱིར་ ཤེས་ རབ་ མིག་དང༌ ལྡན་ དུས་ འདིར། །མ་ནོར་ ལམ་
བཟང་ལྟ་ལ་བརྩོན་པར་རིགས། །འགྲོ་བ་འདི་ཀུན་བདེ་བ་མངོན་འདོད་ཀྱང་། །
དེ་རྒྱུ་མི་ཤེས་བླང་དོར་གོ་ལོག་སྤྱོད། །དེ་ཕྱིར་དམ་པའི་ཤེས་དང་མཇལ་དུས་
འདིར། །ལས་འབྲས་བླང་དོར་ཚུལ་ལ་བརྩོན་པར་རིགས། །ཕྱོགས་རེའི་ལམ་
གྱིས་ཚིམ་པ་མ་ཡིན་པར། །རྒྱལ་བ་དགྱེས་པའི་ལམ་བཟང་རྙེད་པ་དཀོན། །དེ་
ཕྱིར་ཐུབ་བསྟན་ཡོངས་རྫོགས་མཇལ་དུས་འདིར། །མདོ་སྔགས་ལམ་གྱི་གནད་
ཀུན་བཙལ་བར་རིགས། །སྲིད་པའི་ཕུན་ཚོགས་ཆུ་ཡི་ཆུ་བུར་ལ། །རྐང་སྟེགས་
བཅས་ནས་ཟླ་བ་འཛིན་འདོད་བཞིན། །བླུན་རྨོངས་འཁྲུལ་པའི་སྤྱོད་ཚུལ་འདི་
ལྟོས་ལ། །དབེན་པའི་ནགས་སུ་བསམས་བཞིན་སྤྲོ་བར་མཛོད། །ཕྱོགས་བྲལ་
རྒྱལ་ཁམས་མྱུལ་བའི་སྤོང་བ་པ། །བདག་ཀྱང་གནས་དེར་མྱུར་དུ་ལྷགས་བྱས་
ནས། །མི་ཡི་བདག་པོ་ཁྱོད་དང་ལྷན་ཅིག་ཏུ། །ཆོས་བཞིན་སྤྱོད་པའི་དགའ་སྟོན་
བྱེད་པར་སྤྲོ།། །། །
ཞེས་པ་འདི་ནི་དབེན་པའི་ནགས་ཁྲོད་དུ་སྒྲུབ་པ་སྙིང་པོ་མཛད་པ་པད་
ཚལ་དགེ་སློང་བསྐལ་བཟང་འཕྲིན་ལས་རྣམ་རྒྱལ་ལ་དགེ་བསྐུལ་གྱི་བསླབ་བྱར་
དགེ་སློང་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་ནས་འཕྲིན་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡིག་ཏུ་གདམས་པའོ། །
༈ ཨོཾ་སྭསྟི། ཚེ་ དཔག་ མེད་ མགོན་ བློ་ བཟང་ ཡེ་ ཤེས་ ཀྱི། །རྣམ་ ཐར་
བསྟན་ པའི་ རྒྱལ་ མཚན་ འཛིན་ པ་ ལ། །ཟླ་ བྲལ་ གྲུབ་ མཆོག་ རྗེ་བཙུན་ བླ་ མ་
དེས། །བདག་ལ་མཆོག་ཐུན་དངོས་གྲུབ་སྩལ་དུ་གསོལ། །སྐྱེ་བ་སྔོན་མར་བསོད་
ནམས་བསགས་ པའི་མཐུས། །དབུས་གཙང་དག་པའི་ཞིང་དུ་མི་ལུས་ཐོབ། །
སངས་རྒྱས་དངོས་ཀྱི་དགེ་བའི་བཤེས་དང་མཇལ། །མི་ལུས་དོན་ལྡན་བྱ་བཏང་
ང་རེ་སྐྱིད། །གཞོན་ནུའི་དུས་ནས་དམ་པའི་ཆོས་སྒོར་ཞུགས། །མཇལ་ས་མ་ལོག་
འཇམ་མགོན་བསྟན་དང་མཇལ། །བརྟེན་ས་མ་ལོག་མཚན་ལྡན་བླ་མ་བསྟེན། །
བསམས་ཤིང་བློ་བདེ་བྱ་བཏང་ང་རེ་སྐྱིད། །འ་འུར་ཟ་ཟིར་ནོར་ལ་མ་བལྟས་
ཤིང་། །རི་བོང་ཅལ་སྒྲོག་རྗེས་སུ་མ་བརྒྱུགས་པར། །ནམ་ཡང་བསླུ་བ་མེད་པའི་
བླ་མ་བཙལ། །བསམས་ཤིང་བློ་བདེ་བྱ་བཏང་ང་རེ་སྐྱིད། །བློ་གྲོས་དམན་ཞིང་
གཞུང་ ལ་ མ་ སྦྱངས་ པས། །མང་ ཐོས་ མཁས་ པའི་ གྲགས་ པ་ མ་ ཐོབ་ ཀྱང་། །
ལེགས་ཚོགས་རྩ་བ་བླ་མའི་བཀའ་བཞིན་བསྒྲུབས། །བསམས་ཤིང་བློ་བདེ་བྱ་
བཏང་ང་རེ་སྐྱིད། །རྣམ་གྲངས་མང་པོའི་ཉམས་ལེན་མི་ཤེས་ཀྱང་། །རྒྱ་གར་ལྷ་
གཅིག་མི་གཅིག་ཇི་བཞིན་དུ། །བླ་མ་ལྷ་ལ་གསོལ་འདེབས་རྩེ་གཅིག་དྲིལ། །
བསམས་ཤིང་བློ་བདེ་བྱ་བཏང་ང་རེ་སྐྱིད། ཁ་ནས་ཁས་མཁས་བདེན་བདེན་བརྒྱ་
སྨྲས་ཀྱང་། །ཟང་ཟིང་ནོར་ལ་ཤི་སྤར་འཐམས་བྱེད་པའི། །མཁས་དང་གྲུབ་པར་
རློམ་པ་རྣམས་མཐོང་ཚེ། །བསམས་ཤིང་བློ་བདེ་བྱ་བཏང་ང་རེ་སྐྱིད། །ད་ནི་འཆི་
ཡང་བླ་མ་སྒོམ་བཞིན་འཆི། །གསོན་ཡང་བླ་མ་སྤྱི་བོར་སྒོམ་བཞིན་སྡོད། །གང་
བྱུང་མདུན་མ་གྲུ་བཞིར་ལེགས་ནས་གདའ། །བཀའ་དྲིན་ཆེའོ་རྗེ་བཙུན་བླ་མ་
- 50 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
རྗེ། །གསོལ་བ་འདེབས་སོ་དྲིན་ཅན་ཆོས་ཀྱི་རྗེ། །བྱིན་གྱིས་རློབས་ཤིག་གྲུབ་
མཆོག་བླ་མ་རྗེ། །ཕ་རྗེས་བུ་ཡིས་ཟིན་པར་བྱིན་གྱིས་རློབས།། །།
ཞེས་བྱ་བའི་མགུར་མ་འཐེན་ཞིང་དགེ་སྦྱོར་མཛོད་མཛོད། ཅེས་པ་འདི་
ནི་འབི་ལུང་རི་ཁྲོད་པ་བྱ་བཏང་ཡེ་ཤེས་ཚུལ་ཁྲིམས་ལ་དགེ་སློང་ཡེ་ཤེས་རྒྱལ་
མཚན་གྱིས་འཕྲིན་ཡིག་ཏུ་གདམས་པའོ། །
༈ ཨོཾ་སྭསྟི། མང་ཐོས་སྒྲུབ་ལ་བརྩོན་པའི་དགེ་བའི་བཤེས། །བློ་བཟང་
དཔལ་འབྱོར་ཆོས་ལ་བསྐུལ་བའི་ཕྱིར། །བླ་མ་རྣམས་ཀྱི་མན་ངག་ཇི་བཞིན་དུ། །
ཆོས་བཞིན་སྤྱོད་པའི་བསླབ་བྱ་ཅུང་ཟད་བྲི། །རྙེད་དཀའ་དོན་ཆེ་དལ་བའི་རྟེན་
བཟང་འདི། །འཐོར་རླུང་དབུས་ ཀྱི་ རྩྭ་ སྒྲོན་ཇི་བཞིན་དུ། །སྐད་ཅིག་ཡུད་ཀྱིས་
འཇིག་ལ་ངེས་མེད་པས། །ཉིན་མཚན་ཀུན་ཏུ་སྙིང་པོ་ཅི་ལོན་མཛོད། །སྲིད་པའི་
ཕུན་ཚོགས་སྲིན་མོའི་བསླུ་བྲིད་ལྟར། །ཕན་པའི་ཟོལ་གྱིས་མི་བཟད་སྡུག་བསྔལ་
སྟེར། །དེ་ཕྱིར་སྲིད་ལ་ངེས་འབྱུང་སྐྱོ་ཤས་དང༌། །ཉམ་ཆུང་འགྲོ་ལ་བྱམས་དང་
སྙིང་རྗེ་མཛོད། །སངས་རྒྱས་ལས་ཀྱང་དཀོན་པའི་གདམས་པ་མཆོག །བློ་བཟང་
རྒྱལ་བའི་བསྟན་དང་མཇལ་དུས་འདིར། །ལེ་ལོ་གཡེང་བའི་དབང་དུ་མ་སོང་
བར། །རང་གི་བགོ་སྐལ་ལེན་ལ་འགྲུས་པར་མཛོད། །ལུས་ནི་ཐག་རིང་གནས་
ཀྱིས་བསྐལ་གྱུར་ཀྱང་། །སྙིང་ནས་དད་དང་ལྡན་པའི་སློབ་མ་ལ། །བླ་མ་སེམས་
ཐག་ཉེ་བ་རྟེན་འབྲེལ་གཤིས། །ཡུན་དུ་བླ་མ་རྗེས་དྲན་ཉིད་དུ་མཛོད།། །།
ཅེས་བྱ་བ་འདི་ནི་ལྷ་རྩེ་ལྷ་སྐྱབས་རི་ཁྲོད་ཀྱི་བླ་མ་བློ་བཟང་དཔལ་འབྱོར་
ལ་ དགེ་ བསྐུལ་ བྱ་ བའི་ ཕྱིར། དགེ་ སློང་ ཡེ་ཤེས་རྒྱལ་མཚན་ གྱིས་བཀྲ་ཤིས་
བསམ་གཏན་གླིང་དུ་སྦྱར་བའོ། །
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
༈ ཨོཾ་སྭསྟི། མི་འཇིགས་བཞི་ལྡན་སྒྲིབ་བྲལ་ཐམས་ཅད་མཁྱེན། །སྲིད་པ་
གསུམ་གྱི་དཔུང་གཉེན་གཅིག་པུ་བ། །འགྲོ་བའི་བླ་མ་ཐུགས་རྗེ་ཅན་དེ་ཡིས།
ཁྱེད་ཀྱི་ལྷག་བསམ་དོན་ཀུན་འགྲུབ་གྱུར་ཅིག །སྟོན་དུས་དགུང་སྔོན་མཁའ་ལ་
ཆུ་འཛིན་བཞིན། །སྲིད་པའི་ངང་ཚུལ་མི་བརྟན་ཤིན་ཏུ་གཡོ། །དཀར་ནག་ལས་
འབྲས་ནམ་ཡང་མི་བསླུ་བས། །སྡིག་སྤོང་དགེ་བ་སྒྲུབ་ལ་བརྩོན་པར་འཚལ། །
དགྲ་གཉེན་བར་མར་སྣང་བའི་འགྲོ་འདི་དག །ཐོག་མེད་དུས་ཀྱི་མ་རྒན་ཉིད་
ཡིན་པས། །བྱམས་དང་སྙིང་རྗེ་སེམས་བསྐྱེད་ཤུགས་དྲག་གིས། །ཉིན་རེ་བཞིན་
དུ་སྨོན་ལམ་རྒྱ་ཆེན་མཛོད། །ཆོས་ཀུན་གདོད་ནས་རྣམ་པར་དག་གྱུར་ཀྱང་། །
རང་སེམས་འཁྲུལ་པས་སྲིད་འདིར་མགོ་འཁོར་འཁྱམས། །དེ་ཕྱིར་ཆོས་ཀུན་རྩ་
བ་རང་སེམས་ཀྱི། །གནས་ལུགས་དོན་ལ་ཡང་དག་གཟིགས་མོ་མཛོད། །བསྐལ་
མང་སྟོང་དུ་གང་གི་མཚན་ཙམ་ཡང་། །ཐོས་པར་དཀའ་བ་རྒྱལ་བའི་བསྟན་པ་
དང༌། །ལན་ཅིག་ཙམ་ཞིག་མཇལ་བའི་གནས་སྐབས་འདིར། །ཉིན་རེ་བཞིན་དུ་
བག་ཆགས་ཅི་ཐེབས་མཛོད། །མདོར་ན་དལ་རྟེན་ལན་ཅིག་ཐོབ་དུས་འདིར། །
རང་གིས་རང་ལ་ཕན་པ་བྱ་དགོས་པས། །ཚེ་ཐུང་འདིའི་བྱ་བ་ཅི་བྱས་བླ། །གཏན་
གྱི་མདུན་མ་བསྒྲུབ་ཕྱིར་བརྩོན་པར་འཚལ། །རྩེ་གཅིག་དམ་ཆོས་སྒྲུབ་པར་མ་
ཁོམ་ཡང་། །རྒྱལ་ཀུན་སྤྱི་གཟུགས་དྲིན་ཅན་བླ་མ་དང་། །དབྱེར་མེད་ཡི་དམ་ལྷ་
ལ་གསོལ་འདེབས་ཤིང་། །སེམས་ལ་ཆོས་ཀྱི་བག་ཆགས་ཅི་ཐེབས་མཛོད།། །
ཅེས་བྱ་བ་འདི་ནི་ཆོས་རྒྱལ་གོང་མའི་ཕོ་བྲང་མངའ་རིས་ཁྱུང་རྫོང་དཀར་
པོར་ཟླ་བ་དགུ་པའི་ཚེས་ལྔའི་སྔ་དྲོ་རིས་རུས་དཔལ་གྱིས་མངོན་པར་མཐོ་བ་རྗེ་
དཔོན་རྡོ་རྗེ་ལྷ་སྐྱབས་ལ་ཐུགས་དམ་དགེ་བསྐུལ་དུ་རྒྱལ་ཁམས་ཀྱི་དགེ་སྦྱོང་ཛྙཱ་
- 52 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
ནའི་མིང་ཅན་གྱིས་སྦྱར་བའོ། །
༈ ན་མོ་གུ་རུ་བཛྲ་དྷ་རཱ་ཡ། གང་གི་ཞབས་སེན་པདྨོའི་གེ་སར་རྡུལ། །སྤྱི་
བོའི་གཙུག་ཏུ་བསྟེན་པ་ཙམ་གྱིས་ཀྱང༌། །འདི་ཕྱིའི་ལེགས་ཚོགས་མ་ལུས་སྩོལ་
མཛད་ པ། །བླ་ མ་ རིན་ པོ་ཆེ་ ལ་ གསོལ་བ་འདེབས། །བགྲང་ཡས་རྒྱལ་བས་
འདུལ་བར་མ་ནུས་པའི། །རྩོད་དུས་སྙིགས་མའི་འགྲོ་བ་བདག་འདྲ་ལ། །རྒྱལ་
བའི་ མཛད་ པ་ སྒྲུབ་ མཛད་ ཐུགས་ རྗེ་ ཅན། །བླ་ མ་ རིན་ པོ་ ཆེ་ ལ་ གསོལ་ བ་
འདེབས། །ལས་ཉོན་ ཆུ་ ཀླུང་དྲག་པོའི་ རྒྱུན་ཤུགས་ ཀྱིས། །མཐའ་མེད་ འཁོར་
བའི་ཀློང་དུ་བྱིང་བ་བདག །ཐབས་མཁས་གཟིངས་ཀྱིས་སྒྲོལ་མཛད་ཐུགས་རྗེ་
ཅན། །བླ་མ་ རིན་ པོ་ཆེ་ ལ་ གསོལ་བ་འདེབས། །བློ་མིག་མ་རིག་འཐུག་པོས་
བསྒྲིབས་ པའི་མཐུས། །ལམ་དང་ལམ་མིན་འབྱེད་ལ་ རབ་འཐོམས་ཏེ། །གར་
འགྲོའི་གཏོལ་མེད་ཉམ་ངར་ལྷུང་བ་བདག །ཐུགས་རྗེས་དྲོངས་ཤིག་བླ་མ་རིན་
པོ་ཆེ། །བདག་འཛིན་འགོང་པོ་སྙིང་གི་ཕུགས་ཞུགས་པས། །རང་ལ་དགྲ་བོའི་
དྭངས་ མར་ འཛིན་ པ་ བཞིན། །སྡུག་བསྔལ་རྒྱུ་ཚོགས་སྒྲུབ་ པ་ ལྷུར་ལེན་པ། །
བདག་ལ་བླ་མས་ཐུགས་རྗེས་གཟིགས་སུ་གསོལ། །གཏན་གྱི་སྐྱིད་སྡུག་འདམ་
ཀ་ཐོབ་གྱུར་ཀྱང་། །ཕྱི་མའི་དོན་ཆེན་སྒྲུབ་ པ་ ཡལ་ བོར་ཏེ། །ཚེ་འདིའི་བྱ་བ་
འབའ་ཞིག་ལྷུར་ལེན་པ། །སྙིང་རུལ་བདག་ལ་བླ་མས་ཐུགས་རྗེས་གཟིགས། །
རླུང་དམར་འཁྲུག་པའི་ཁྲོད་ན་མར་མེ་བཞིན། །སྐད་ཅིག་ཡུད་ཙམ་གནས་པའི་
གདེང་མེད་ ཀྱང་། །གཏན་དུ་སྡོད་གྲབས་མ་འོངས་བསམ་རྒྱ་ཅན། །སྙིང་མེད་
བདག་ལ་བླ་མས་ཐུགས་ རྗེས་ གཟིགས། །སང་གི་དུས་དང༌ འཇིག་རྟེན་ཕྱི་མ་
གཉིས། །སྔོན་དུ་གང་འོང་ངེས་པ་མ་མཆིས་ཀྱང་། །ལོ་བརྒྱར་སྡོད་པའི་གྲབས་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གཤོམ་རྟག་འཛིན་ཅན། །བླུན་རྨོངས་བདག་ལ་བླ་མས་ཐུགས་རྗེས་གཟིགས། །
རྒན་གཞོན་བར་མའི་གོ་རིམ་ངེས་མེད་པར། །གློ་བུར་འཆི་བ་མངོན་སུམ་མཐོང་
གྱུར་ཀྱང་། །ཇི་སྙམ་མི་སེམས་ཚེ་འདིར་མངོན་ཞེན་པ། །ཀྱེ་མ་རྨོངས་ཆེན་བདག་
ལ་ ཐུགས་ རྗེས་ གཟིགས། །ད་ ལྟ་ ཚེར་ མའི་ རེག་ པའང་ མི་ བཟོད་ ཀྱང་། །ལོ་
བརྒྱར་དམྱལ་མེའི་ནང་དུ་བསྲེག་པའི་རྒྱུ། །བསམ་ངན་གཡོ་སྒྱུའི་ལས་ལ་ཕོ་རྒོད་
འགྲན། །སྨོན་ པ་ རང་ ཕུང་ བདག་ ལ་ ཐུགས་ རྗེས་ གཟིགས། །རྒྱལ་ བས་ སྲིད་
གསུམ་མེ་འོབས་ལྟར་གསུངས་ཀྱང་། །སྲིད་པའི་ཕུན་ཚོགས་དག་ལ་མངོན་ཞེན་
པ། །ཆོས་མེད་བདག་ལ་བླ་མས་ཐུགས་རྗེས་གཟིགས། ཐར་པའི་ལམ་སྣ་ཟིན་
པར་བྱིན་གྱིས་རློབས། །འགྲོ་ཀུན་ཕ་མར་གསུངས་པ་གོ་ལགས་ཀྱང་། །གཞན་
ལ་གནོད་འཚེའི་བསམ་པ་ལྷུར་ལེན་པ། །ངོ་ཚ་ཁྲེལ་མེད་བདག་ལ་ཐུགས་རྗེས་
གཟིགས། །བྱམས་དང་སྙིང་རྗེ་འབྱོངས་པར་བྱིན་གྱིས་རློབས། །ཆོས་ཀུན་བདེན་
པར་མེད་ཅེས་སྨྲ་བཞིན་དུ། །ཟང་ཟིང་ནོར་ལ་ཤི་སྦར་འཐམས་གྱུར་པ། །ལྟ་བ་
ཁ་བཤད་མཁན་ལ་ཐུགས་རྗེས་གཟིགས། །བདག་འཛིན་རྩད་ནས་ཐོན་པར་
བྱིན་གྱིས་རློབས། །སྙིགས་དུས་ཚེ་ཐུང་གཅིག་ལ་འཚང་རྒྱ་བའི། །ཉེ་ལམ་ཟབ་
མོ་རྣ་བར་ཐོས་གྱུར་ཀྱང་། །རིན་ཆེན་གསེར་དང་ས་ལུད་བརྗེ་བ་བཞིན། །ལམ་
བཟང་ སྒྲུབ་ པ་དོར་ནས་གྲོང་ཁྲོད་མྱུལ། །ཀྱེ་མ་བདག་གི་སེམས་འདི་ ཇི་ཙམ་
རྨོངས། །ཐུགས་རྗེས་གཟིགས་ཤིང་བླ་མ་རིན་པོ་ཆེ། །གསོལ་བ་འདེབས་སོ་རྗེ་
བཙུན་ཙོང་ཁ་པ། །བྱིན་གྱིས་རློབས་ཤིག་མགོན་པོ་ཐུགས་རྗེ་ཅན། །ཚེ་འདི་བློ་
ཡིས་ ཐོངས་ པར་ བྱིན་ གྱིས་རློབས། །རྣམ་ དག་ངེས་ འབྱུང་ སྐྱེ་ བར་ བྱིན་ གྱིས་
རློབས། །རྒྱལ་སྲས་སྤྱོད་ལ་སློབ་པར་བྱིན་གྱིས་རློབས། །ཟབ་ལམ་རིམ་གཉིས་
- 54 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
སྒོམ་པར་བྱིན་གྱིས་རློབས། །སྲས་བཅས་རྒྱལ་བ་ཀུན་གྱི་ཐུགས་རྗེ་དང༌། །དམ་
ཅན་བཀའ་སྲུང་རྣམས་ཀྱི་མཐུ་སྟོབས་དང་། །རྟེན་ཅིང་འབྲེལ་འབྱུང་བསླུ་བ་མེད་
པའི་མཐུས། །བདག་གི་སྨོན་པའི་གནས་ཀུན་འགྲུབ་གྱུར་ཅིག། །།
ཅེས་རང་རྒྱུད་ལ་བསྐུལ་འདེབས་ཀྱི་བསླབ་བྱ་རྒྱུན་དུ་ཁ་ཏོན་བྱས་ཆོག་
པ་འདི་ལྟ་བུ་ཞིག་དགོས་ཞེས་མང་ཐོས་སྒྲུབ་ལ་བརྩོན་པ་གཉའ་ནང་རྡོ་རྗེ་སློབ་
དཔོན་དགེ་སློང་ཡེ་ཤེས་སྐལ་བཟང་གིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་
རང་གཞན་ལ་ཕན་པར་གྱུར་ཅིག ། །
༈ ཨོཾ་སྭསྟི། གང་ལ་བརྟེན་ན་བསླུ་བ་མེད་པའི་སྐྱབས། །སྟོན་པ་མཆོག་
དང་དེས་གསུངས་དམ་པའི་ཆོས། །ཚུལ་བཞིན་སྒྲུབ་མཛད་དགེ་འདུན་ཚོགས་
རྣམས་ ཀྱི། །ཐུགས་ རྗེ་ ནུས་ པས་ དད་ ལྡན་ ཁྱོད་ ལ་ སྲུངས། ཁྱིམ་ གྱི་ བྱ་ བས་
གཡེངས་ཀྱང་མོས་བློ་ཡིས། །དལ་བའི་རྟེན་བཟང་དོན་ལྡན་བྱེད་འདོད་ལ། །ཟླ་
མེད་སྟོན་པ་མཆོག་དེའི་བཀའ་བཞིན་དུ། །ཆོས་སྤྱོད་བྱ་ཚུལ་གོ་སླའི་ངག་གིས་
གླེང༌། །ཐོག་མེད་དུས་ནས་སྲིད་པའི་རྒྱ་མཚོ་འདིར། །ལས་ཉོན་རྦ་རླབས་དྲག་
པོས་ བསྐྱོད་ བསྐྱོད་ དེ། །མཐོ་དམའ་ ཀུན་ཏུ་ གཡེངས་ཤིང་ འཁྱམས་འཁྱམས་
ནས། །བཟོད་དཀའི་སྡུག་བསྔལ་བར་མཚམས་མེད་པར་མྱོང་། །མཆོག་གསུམ་
ངོ་ བོ་ བླ་ མའི་ ཐུགས་ རྗེའི་མཐུས། །དལ་བའི་རྟེན་བཟང་ལན་ཅིག་ཐོབ་དུས་
འདིར། །ཐབས་གང་ཞིག་གིས་ སྲིད་པའི་མཚོ་འདི་ལས། །ཐར་པར་ནུས་ཞེས་
རྒྱུན་དུ་བསམ་པར་བྱ། །བསླུ་མེད་མཆོག་གསུམ་དམ་པའི་རྟེན་གྱི་དྲུང་། །མཆོད་
པ་གཙང་མ་གསར་པ་གསར་པ་དག །བཤམས་ཤིང་ཡན་ལག་བདུན་པ་མཎྜལ་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བཅས། །ཡང་དང་ཡང་དུ་གུས་པ་ཆེན་པོས་བྱ། །ཞིང་ཁམས་ཀུན་ཏུ་གྲངས་མེད་
བསྐལ་བ་རུ། །ངལ་བསོ་མེད་པར་ཕྱིན་ནས་བཙལ་བཙལ་ཀྱང་། །ཤིན་ཏུ་རྙེད་
དཀའ་གོང་ན་མེད་པའི་ལམ། །ཚང་ལ་མ་ནོར་བྱང་ཆུབ་ལམ་རིམ་ལ། །ཡང་དང་
ཡང་དུ་ཤར་སྒོམ་སྨོན་ལམ་བྱ། །གདུགས་མཚན་དལ་བའི་གནས་སྐབས་ཐམས་
ཅད་དུ། །བག་མེད་རྣམ་གཡེང་དབང་དུ་མི་བཏང་པར། །རྒྱལ་བའི་བཀའ་དང་
དགོངས་འགྲེལ་བསྟན་བཅོས་ལ། །ཡང་ཡང་བལྟས་ནས་ངེས་པ་བསྐྱེད་ པར་
བྱ། །ལུས་ལ་ནད་དང་སེམས་ལ་སྡུག་བསྔལ་སོགས། །མི་འདོད་ཅི་བྱུང་རང་གི་
ལས་ངན་གྱི། །འབྲས་བུ་ཡིན་པས་སངས་རྒྱས་སོ་ལྔ་ཡི། །ཆོ་གའི་སྒོ་ནས་ཡང་
ཡང་བཤགས་སྦྱང་བྱ། །སྲིད་པ་ཉམ་ངར་གཅིག་པུར་འཁྱམས་པའི་ཚེ། །བླ་མ་
མཆོག་གསུམ་ལས་གཞན་སྐྱབས་མེད་པས། །དད་དང་མོས་པས་གདུང་ཤུགས་
དྲག་པོ་ཡིས། །ཐུགས་རྗེ་བསྐུལ་པའི་གསོལ་འདེབས་ཡང་ཡང་བྱ། །བདེ་སྡུག་
ཐམས་ཅད་རང་གི་ལས་ལས་འབྱུང་། །ལས་ཀྱང་སེམས་ཀྱི་གཞན་དབང་ཅན་
ཡིན་པས། །དྲན་དང་ཤེས་བཞིན་བག་ཡོད་ཆེན་པོ་ཡིས། །རང་སེམས་དགེ་བའི་
ཕྱོགས་ལ་རྒྱུན་དུ་བསྐུལ། །འཇིག་རྟེན་ཕྱི་མར་ག་ཤེད་འཁྱམས་པའི་ཚེ། །བསོད་
ནམས་ལས་ལྷག་གཉེན་མཆོག་མ་མཆིས་པས། །དཀོན་མཆོག་མཆོད་དང་དགེ་
འདུན་ བསྙེན་ བཀུར་ བཅས། །སྦྱིན་ པའི་ བསོད་ ནམས་ རྒྱན་ དུ་ གསོག་ པར་
མཛོད། །ཕྱི་མར་ལྷ་དང་མི་ཡི་རྟེན་བཟང་པོ། །ཐོབ་པའི་རྒྱ་ནི་ཚུལ་ཁྲིམས་ཉིད་
ཡིན་པས། །ཉ་སྟོང་བརྒྱད་ལ་བསྙེན་གནས་ཁྲིམས་བསྲུང་ཞིང་། །རྒྱུན་དུ་མི་དགེ་
བཅུ་ལ་སྡོམ་སེམས་བྱ། །ཀུན་གྱིས་མཐོང་ན་ཡིད་འོང་གཟུགས་བཟང་དང་། །
མཐར་ཐུག་མཚན་དཔེས་སྤྲས་པའི་གཟུགས་སྐུ་ཡང་། །བྱམས་དང་བཟོད་པའི་རྒྱུ་
- 56 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག་
ལས་འབྱུང་བས་ན། །ཀུན་ལ་ཁྲོ་མེད་བཟོད་པས་བརྒྱན་པར་མཛོད། །སྦྱིན་དང་
ཚུལ་ཁྲིམས་བཟོད་པའི་ཆོས་གསུམ་པོ། །རྒྱལ་བས་ཁྱིམ་པའི་རྟེན་ལ་བསྔགས་
པས་ན། །དཀར་ཆོས་གསུམ་པོ་དེ་ལ་ནན་ཏན་དང་། །ཆོས་སྤྱོད་གཞན་ཡང་ཅི་
ནུས་ཉིད་དུ་མཛོད། །མཐོང་ཐོས་ཡིད་ཡུལ་སྣང་བའི་འགྲོ་འདི་དག །ཚེ་རབས་
སྔོན་མ་སྔོན་མ་མང་པོ་རུ། །རང་གི་དྲིན་ཅན་མར་གྱུར་ཉིད་ཡིན་པས། །བྱམས་
བརྩེས་བལྟས་ནས་ཕན་སེམས་ཅི་ཆེ་མཛོད། །གནས་སྐབས་མཐར་ཐུག་འདོད་
དོན་ཀུན་འགྲུབ་པ། །མཆོག་གསུམ་ཐུགས་རྗེའི་མཐུ་ལ་རག་ལས་པས། །བླ་མ་
ཡི་དམ་ཆོས་སྐྱོང་སྲུང་མ་ལ། །ཐུགས་རྗེ་བསྐུལ་བའི་གསོལ་འདེབས་འདི་ལྟར་
མཛོད། །བྱིན་རླབས་ནུས་མཐུ་བསམ་གྱིས་མི་ ཁྱབ་པ། །ཟླ་མེད་སྟོན་པ་ཐུབ་
དབང་རྡོ་རྗེ་འཆང་། །རྒྱལ་བའི་རྒྱལ་ཚབ་མི་ཕམ་འཇམ་དབྱངས་ལ། །གསོལ་བ་
འདེབས་ སོ་ བདག་ རྒྱུད་ བྱིན་ གྱིས་རློབས། །རྒྱལ་ བའི་ ལམ་ བཟང་ ས་ འདིར་
གསལ་མཛད་པ། །རྒྱ་ཆེན་སྤྱོད་དང་ཟབ་མོ་ལྟ་བ་དང་། །ཉམས་ལེན་སྙན་བརྒྱུད་
བླ་མ་ཐམས་ཅད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བྱང་
ཆུབ་ཐུགས་ཀྱིས་འགྲོ་ཀུན་རྗེས་འཛིན་པ། །བརྒྱུད་པ་གསུམ་ལྡན་མགོན་པོ་ཨ་ཏི་
ཤ །རྒྱལ་བ་འབྲོམ་སོགས་བཀའ་གདམས་ བླ་ མ་ལ། །གསོལ་བ་འདེབས་ སོ་
བདག་རྒྱུད་བྱིན་གྱིས་རློབས། །བྱང་ཕྱོགས་གངས་རིའི་ཁྲོད་ཀྱི་འགྲོ་འདི་ལ། །
རྒྱལ་བ་ཉིད་ལས་ལྷག་པའི་ཐུགས་རྗེ་ཅན། །རྗེ་བཙུན་བླ་མ་བློ་བཟང་གྲགས་པ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འཇམ་མགོན་ལུགས་
བཟང་ཕྱོགས་བརྒྱར་སྤེལ་བ་ལ། །སྨོན་ལམ་མཐུ་ལྡན་བླ་མ་ཐམས་ཅད་དང༌། །
ཁྱད་པར་དྲིན་ཅན་རྩ་བའི་བླ་མ་ལ། གསོལ་བ་འདེབས་སོ་བདག་རྒྱུད་བྱིན་གྱིས་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རློབས། །ཟླ་མེད་སྟོན་པ་ཤཱཀྱའི་རྒྱལ་པོ་ཡིས། །བྱང་ཕྱོགས་གངས་རིའི་མགོན་དུ་
ལེགས་བསྔགས་པ། །ཐུགས་ རྗེའི་གཏེར་ཆེན་སྤྱན་རས་གཟིགས་མགོན་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འཇིག་རྟེན་འཇིག་རྟེན་
འདས་པའི་དགེ་ལེགས་ཀུན། །གཅིག་ཏུ་བསྡུས་པ་ནོར་བུ་ཆུ་ཤེལ་གཟུགས། །
ཐུགས་རྗེ་ཆེན་པོ་ནོར་བུ་པདྨ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །གསུང་གི་དབང་ ཕྱུག་ པདྨའི་ རིགས་ ཀྱི་གཙོ། །འགག་མེད་ཡན་ལག་
དྲུག་ཅུའི་ཚངས་དབྱངས་ཀྱིས། །ཐར་ལམ་སྟོན་མཛད་ཐུགས་རྗེ་ཆེ་མགོན་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྤྱན་རས་སྟོང་གིས་ཕྱོགས་
བཅུར་ལེགས་གཟིགས་ཏེ། །མཐོང་ཐོས་དྲན་རེག་ཐམས་ཅད་རྗེས་འཛིན་པ། །
ཀུན་གཟིགས་ཐུགས་ལྡན་ཐུགས་རྗེ་ཆེན་པོ་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །རྒྱལ་བ་སྲས་བཅས་ཀུན་གྱིས་མ་ཐུལ་བའི། །བདག་དང་
བདག་འདྲའི་རྩོད་དུས་འགྲོ་རྣམས་ལ། །མ་ལྟར་བརྩེ་མཛད་ཐུགས་རྗེ་ཆེ་མགོན་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྤྱན་རས་གཟིགས་
ཞེས་མཚན་ཙམ་དྲན་པས་ ཀྱང་། །ངན་སོང་འཇིགས་པ་ཀུན་ལས་ཐར་མཛད་
པ། །བྱིན་རླབས་ གཏེར་ཆེན་ ཐུགས་ རྗེ་ ཆེ་ མགོན་ ལ། །གསོལ་ བ་ འདེབས་ སོ་
བདག་རྒྱུད་བྱིན་གྱིས་རློབས། །མ་རུང་གདོན་གྱིས་གཙེས་པའི་འགྲོ་རྣམས་ལ། །
ཐུགས་རྗེ་ཆེན་པོས་ཁྲོ་བོའི་གར་མཛད་པ། ཁམས་གསུམ་ལས་རྒྱལ་ཁྲོ་བོ་རྟ་
མགྲིན་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མ་རུང་གདོན་
བགེགས་ཕྱེ་མར་བརླག་པ་ལ། །རྡོ་རྗེའི་ཐོག་དང་མཚུངས་པའི་ནུས་མཐུ་ཅན། །
མཐུ་ལྡན་ཁྲོ་བོའི་དབང་པོ་རྟ་མགྲིན་ལ། །གསོལ་བ་འདེབས་སོ་བདག་རྒྱུད་བྱིན་
- 58 -



བསླབ་བྱ་དོན་གཉིས་ལྷུན་གྲུབ་སོགས་བསླབ་བྱ་འགའ་ཞིག
གྱིས་རློབས། །པདྨ་རཱ་གའི་ལྷུན་པོས་ཉི་འོད་འབུམ། །འཐུངས་པའི་གཟི་ལྡན་སྐུ་
མཆོག་དྲན་ ཙམ་གྱིས། །གདོན་བགེགས་ཀུན་ལས་ཐར་མཛད་རྟ་མགྲིན་ལ། །
གསོལ་ བ་ འདེབས་ སོ་ བདག་ རྒྱུད་ བྱིན་གྱིས་རློབས། །སྟེང་འོག་བར་ གསུམ་
གདོན་ཆེན་མ་ལུས་པ། །ཕྱག་གཡས་དབྱུག་ཏོས་མིང་གི་ལྷག་མར་བྱེད། །གདོན་
རྣམས་ཀུན་གྱི་གཤེད་པོ་རྟ་མགྲིན་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། ཁམས་གསུམ་ཆེ་དགུ་མ་ལུས་དབང་ སྡུད་ཅིང་། །གནོད་བྱེད་མ་
ལུས་བཅིངས་ནས་བརླག་བྱ་ཞེས། །སྡིགས་མཛུབ་ཞགས་པ་འཛིན་མཛད་རྟ་
མགྲིན་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མཆོག་ཐུན་
དངོས་གྲུབ་སྩོལ་ བའི་ ཡི་དམ་ལྷ། །བར་ཆད་ མ་ ལུས་ སེལ་ བའི་ སྲུང་མ་སྟེ། །
སྐྱབས་གནས་ཀུན་འདུས་ཁྲོ་བོ་རྟ་མགྲིན་ལ། །གསོལ་བ་འདེབས་སོ་བདག་རྒྱུད་
བྱིན་ གྱིས་ རློབས། །ཕྱོགས་ བཅུའི་ རྒྱལ་ བ་ སྲས་ དང༌ བཅས་ རྣམས་ ཀྱི། །མཐུ་
སྟོབས་ནུས་པ་གཅིག་ཏུ་བསྡུས་པའི་སྐུ། །མྱུར་མཛད་ཡེ་ཤེས་མགོན་པོ་ཕྱག་དྲུག་
པར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གང་སྐུ་ཡིད་ལ་དྲན་
པ་ཙམ་གྱིས་ཀྱང་། །ཕྱི་ནང་བར་ཆད་མ་ལུས་སེལ་མཛད་པ། །ཡེ་ཤེས་མགོན་པོ་
བར་ཆད་ཀུན་སེལ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
གཏུམ་ཆེན་ཁྲོ་བོའི་གར་གྱིས་གདུག་པ་ཀུན། །འདུལ་ཞིང་སྒྲུབ་པ་པོ་ལ་བུ་ལྟར་
བརྩེ། །ཡེ་ཤེས་མགོན་པོ་ཐུགས་ རྗེའི་གཏེར་ཆེན་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །བླ་མ་མགོན་པོ་དབྱེར་མེད་ལ། །བདག་ནི་གུས་
པས་སྐྱབས་སུ་མཆི། །བདག་གིས་སེམས་ཅན་ཐམས་ཅད་ཀྱི། །ཉོན་མོངས་མ་
ལུས་ སེལ་ བར་ ཤོག །མགོན་ པོ་ བླ་ མ་ དབྱེར་མེད་ལ། །བདག་ ནི་ གུས་ པས་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྐྱབས་ སུ་ མཆི། །བདག་ གིས་ སེམས་ཅན་ ཐམས་ཅད་ ཀྱི། །བར་ཆད་མ་ ལུས་
སེལ་བར་ཤོག །ཞི་ཁྲོ་རབ་འབྱམས་མ་ལུས་འདུས་པའི་སྐུ། །ཐུགས་རྗེ་ཆེན་པོ་
རྒྱལ་བ་རྒྱ་མཚོ་ཡི། །ཐུགས་ཀྱི་དབྱིངས་ལས་སྒྱུ་འཕྲུལ་དྲ་བའི་གར། །འཆི་མེད་
ལམ་ ལས་དབང་པོའི་གཞུ་བཞིན་དུ། །ལ་ལར་ཞི་བ་ཕྱག་ན་པདྨ་འཛིན། །ལ་
ལར་གསུམ་ལྡན་ངུར་སྨིག་འཛིན་པའི་གཟུགས། །ལ་ལར་ཁྲོ་བོ་རྟ་མཆོག་རོལ་པ་
ཅན། །ལ་ལར་ གཏུམ་ཆེན་ཞིང་སྐྱོང་ནག་པོའི་གཟུགས། །ངོ་བོ་གཅིག་ཀྱང་སྣ་
ཚོགས་དུ་མའི་ཉམས། །གང་ལ་གང་འདུལ་སྤྲུལ་པ་སྟོན་མཛད་པ། །བླ་མ་ཡི་
དམ་ ཆོས་ སྐྱོང་དབྱེར་མེད་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྐྱེན་ངན་བར་ཆད་ཐམས་ཅད་བསལ་དུ་གསོལ། །བློ་སྣ་དམ་པའི་ཆོས་
ལ་དྲང་དུ་གསོལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །བསམ་
དོན་ལྷུན་གྱིས་གྲུབ་པའི་བཀྲ་ཤིས་སྩོལ།། །།
ཅེས་པ་འདི་ནི་དད་སྟོབས་ཕུན་སུམ་ཚོགས་པ་པད་ཚལ་སྡེ་པ་དབང་རྒྱལ་
ཚེ་རིང་གིས་བླ་མ་ཐུགས་རྗེ་ཆེན་པོ་དང་ཁྲོ་བོའི་དབང་པོ་རྟ་མགྲིན་ཡེ་ཤེས་
མགོན་པོ་རྣམས་ལ་གསོལ་བ་འདེབས་པ་དང༌། རྒྱུན་དུ་ཆོས་ལ་བག་ཆགས་
འཇོག་ཕྱིར་དགེ་སྦྱོར་བྱ་ཚུལ་གྱི་བསླབ་བྱ་གོ་སླ་ཞིང་གནད་ཚང་བ་ཞིག་དགོས་
ཞེས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་
བསམ་གཏན་གླིང་དུ་སྦྱོར་བའོ། །
- 60 -



༄༅། །བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་
པའི་སྒོ་འབྱེད་ཅེས་བྱ་བ་བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། གང་སྐུ་ཡིད་ལ་དྲན་པ་ཙམ་གྱིས་ཀྱང་
། །སྲིད་
ཞིའི་འཇིགས་པ་ཀུན་ལས་སྒྲོལ་མཛད་པ། །རྩོད་དུས་འགྲོ་བའི་མགོན་པོ་ཐུགས་
རྗེ་ཅན། །འདྲེན་པ་མཉམ་མེད་ཟས་གཙང་སྲས་པོར་འདུད། །རྐང་གཉིས་གཙོ་བོ་
སྟོན་པ་བཅོམ་ལྡན་འདས། །ངན་སོང་འཇིགས་སྐྱོབ་ལུང་རྟོགས་དམ་པའི་ཆོས། །
བསོད་ ནམས་ ཞིང་ མཆོག་ འཕགས་ པའི་ དགེ་འདུན་ཏེ། །བསླུ་མེད་ རིན་ཆེན་
གསུམ་ལ་སྙིང་ནས་འདུད། །འགྲོ་ལ་རྗེས་ཆགས་ཐུགས་རྗེའི་ཆུ་གཏེར་ལས། །
ལེགས་ཐོན་ཐུབ་བསྟན་ཡོངས་རྫོགས་མཁའ་དབྱིངས་ནས། །སྙིགས་དུས་འགྲོ་
བའི་བློ་མུན་སེལ་མཛད་པ། །རྗེ་བཙུན་བླ་མ་ཀུནྡའི་གཉེན་དེས་སྐྱོངས། །སྟོན་པ་
མཉམ་མེད་ཤཱཀྱའི་རྒྱལ་པོ་ཡིས། །རྣམ་མང་ཁྱིམ་གྱི་བྱ་བས་གཡེང་རྣམས་ལ། །
ཚེགས་ཆུང་ བྱ་ སླ་ཤིན་ཏུ་ དོན་ ཆེ་ བ། །བསྙེན་ གནས་ ཡན་ ལག་ བརྒྱད་ པའི་
ཁྲིམས་འདི་སྩལ། །ཕན་མཛད་དེ་ཡིས་ཇི་ལྟར་གསུང་བཞིན་དུ། །དུས་མཚམས་
ཉི་ མར་ ཡན་ ལག་ བརྒྱད་ པའི་ ཁྲིམས། །ཇི་ ལྟར་ སྲུང་ ཚུལ་ གོ་ སླའི་ ངག་ གིས་
འཆད། །སྐལ་བཟང་རྣམ་དཔྱོད་ལྡན་རྣམས་གུས་པས་ཉོན། ། །
དེ་ལ་འདིར་དལ་འབྱོར་གྱི་རྟེན་ལ་སྙིང་པོ་ལེན་པར་འདོད་པའི་སྐྱེ་བོ་
ཁྱིམ་པའི་རྟེན་ཅན་དག་གིས་བསྙེན་གནས་ཡན་ལག་བརྒྱད་པའི་ཁྲིམས་ཇི་ལྟར་
སྲུང་བའི་ཚུལ་ནི། ཐོག་མར་བླ་མའི་དྲུང་ནས་སྡོམ་པ་ལེགས་པར་ཐོབ་དགོས་
61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཤིང་ཕྱིས་ནས་རང་གིས་རྟེན་གྱི་དྲུང་དུ་ལེན་པའི་ཚུལ་ནི། བསྟན་པའི་བདག་པོ་
སྟོན་པ་བཅོམ་ལྡན་འདས་ཀྱི་སྐུ་རྟེན་རབ་གནས་ཅན་ཞིག་གིས་གཙོས་སྐུ་གསུང་
ཐུགས་ རྟེན་ རྣམས་ ལེགས་ པར་ བཀྲམ་ པའི་ མདུན་ དུ། མཆོད་ཡོན། ཞབས་
བསིལ། མེ་ཏོག །བདུག་ སྤོས། སྣང་ གསལ། དྲི་ཆབ། ཞལ་ཟས་སོགས་ མཆོད་
པ་ཅི་འབྱོར་བཤམ། ཉ་སྟོང་བརྒྱད་གསུམ་གང་ལ་ལེན་རྒྱུ་དེའི་སྔ་དྲོ་ལག་རིས་
མཐོང་ཙམ་ལ་ཁྲུས་བྱས་ཤིང་། མཆིལ་ལྷམ་ཕུད། ཁ་གོས་གཙང་མ་བགོས་ཏེ་
རྟེན་གྱི་དྲུང་དུ་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་སྡོམ་པ་ལེན་
དགོས་ལ། དེ་ཡང་། ཨོཾ་ན་མོ་མཉྫ་ ཤི་ཡེ། ན་མཿསུ་ཤྲཱི་ཡེ། ན་མཨུཏྟ་མ་ཤྲཱི་ཡེ་
སྭཱཧཱ། ཞེས་འདོན་ཞིང་རབ་བརྐྱང་ཕྱག་གསུམ། མ་མཐའ་ཡན་ལག་ལྔ་ལྡན་གྱི་
ཕྱག་ཅེས་བྱ་བ་ལག་མཐིལ་གཉིས། པུས་མོ་གཉིས། དཔྲལ་བ་རྣམས་ས་ལ་རེག་
པའི་ཕྱག་བྱ་ཞིང་། །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་
བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །
ཐབས་མཁས་ཐུགས་ རྗེས་ཤཱཀྱའི་ རིགས་ འཁྲུངས་ཤིང་། །གཞན་གྱིས་མི་ཐུབ་
བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་
རྒྱལ་པོ་དེ་ ལ་ ཕྱག་ ལཚལ་ལོ། །མགོན་པོ་ཐུགས་ རྗེ་ ཆེ་ ལྡན་པ། །ཐམས་ཅད་
མཁྱེན་ པ་ སྟོན་ པ་ པོ། །བསོད་ ནམས་ ཡོན་ ཏན་ རྒྱ་ མཚོའི་ ཞིང་། །དེ་ བཞིན་
གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བར་གྱུར། །དགེ་བས་
ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་
ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་
གནས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །
- 62 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད།
ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་
པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་བགྱིའོ། །ཇི་སྙེད་སུ་དག་ཕྱོགས་
བཅུའི་ འཇིག་ རྟེན་ན། །ཞེས་ པ་ནས། ཐམས་ཅད་བདག་ གིས་ བྱང་ ཆུབ་ ཕྱིར་
བསྔོའོ། །ཞེས་པའི་བར་དང་། དེ་ནས་མཎྜལ་རྒྱས་བསྡུས་ཅི་རིགས་འབུལ། དེ་
ནས་མ་སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་
ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་དུས་འདི་ནས་
བཟུང་སྟེ་སང་ཉི་མ་མ་ཤར་གྱི་བར་དུ་བསྙེན་གནས་ཀྱི་སྡོམ་པ་ཚུལ་བཞིན་དུ་
བསྲུང་བར་བགྱིའོ་སྙམ་དུ་སེམས་དུང་དུང་བ་བསྐྱེད་ལ། སྟོན་པ་བཅོམ་ལྡན་
འདས་ཀྱིས་གསུང་ལྷང་ལྷང་གནང་བ་ལ་རང་གིས་རྗེས་ཟློས་བྱས་པའི་མོས་པ་
དང༌ བཅས་ཏེ། པུས་མོ་ ས་ ལ་ བཙུགས། ལག་ པ་ ཐལ་མོ་སྦྱར་ནས། སྟོན་ པ་
ཐུགས་རྗེ་ཆེན་པོ་དང་ལྡན་པ་བདག་ལ་དགོངས་སུ་གསོལ། བདག་མིང་འདི་ཞེས་
བགྱི་བ་དུས་འདི་ནས་བཟུང་སྟེ་ ཇི་ སྲིད་འཚོའི་བར་དུ་རྐང་གཉིས་རྣམས་ ཀྱི་
མཆོག་སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་
མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་
སུ་མཆིའོ། །བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་སང་ཉི་
མ་ཤར་གྱི་བར་དུ་བསྙེན་གནས་ཡན་ལག་བརྒྱད་པར་སྟོན་པས་གཟུང་དུ་གསོལ།
ཞེས་ལན་གསུམ་བརྗོད་ཅིང་། ལན་གསུམ་པ་རྫོགས་པ་དང་མཉམ་དུ་བསྙེན་
གནས་ ཀྱི་སྡོམ་པ་རྣམ་པར་དག་པ་ཐོབ་པའི་མོས་པ་བྱེད། དེ་ནས་སྡོམ་པའི་
བསྲུང་བྱ་ཇི་ལྟར་ཡིན་པ་རྣམས་ཀྱང་སྟོན་པས་གསུང་ལྷང་ལྷང་རང་ལ་གསུངས་
པའི་མོས་པ་དང་བཅས། སྟོན་པ་ཐུགས་རྗེ་ཆེན་པོ་དང་ལྡན་པ་བདག་ལ་དགོངས་
- 63



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སུ་གསོལ། ཇི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་
སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལོག་པ་དེ་བཞིན་དུ། བདག་
མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་
བར་དུ་སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལྡོག་པར་བགྱིའོ། །
ཡན་ལག་དང་པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་
རྗེས་སུ་བསླབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །གཞན་ཡང་ཇི་ལྟར་
འཕགས་པ་དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་
དང༌། མི་ཚངས་པར་སྤྱད་པ་དང༌། རྫུན་དུ་སྨྲ་བ་དང་། འབྲུའི་ཆང་དང༌། བཅོས་
པའི་ཆང་མྱོས་པར་འགྱུར་བ་བག་མེད་པའི་གནས་དང༌། གླུ་གར་དང་། རོལ་མོའི་
སྒྲ་དང་། ཕྲེང་བ་དང་། སྤོས་ཉུག་པ་དང༌། རྒྱན་དང་ཁ་དོག་འཆང་བ་དང་། ཁྲི་
སྟན་མཐོན་པོ་དང་། ཁྲི་སྟན་ཆེན་པོ་དང་། དུས་མ་ཡིན་པའི་ཁ་ཟས་སྤངས་ཏེ་
དུས་མ་ཡིན་པའི་ཁ་ཟས་ལས་སླར་ལོག་པ་དེ་བཞིན་དུ། བདག་མིང་འདི་ཞེས་
བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་མ་
བྱིན་པར་ལེན་པ་དང་། མི་ཚངས་པར་སྦྱོད་པ་དང༌། རྫུན་དུ་སྨྲ་བ་དང་། འབྲུའི་
ཆང་དང་། བཅོས་པའི་ཆང་མྱོས་པར་འགྱུར་བ་བག་མེད་པའི་གནས་དང་། གླུ་
གར་དང་། རོལ་མོའི་སྒྲ་དང་། ཕྲེང་བ་དང༌། སྤོས་ཉུག་པ་དང་། རྒྱན་དང་ཁ་དོག་
འཆང་བ་དང༌། ཁྲི་སྟན་མཐོན་པོ་དང༌། ཁྲི་སྟན་ཆེན་པོ་དང༌། དུས་མ་ཡིན་པའི་
ཁ་ཟས་སྤངས་ཏེ་དུས་མ་ཡིན་པའི་ཁ་ཟས་ལས་སླར་ལྡོག་པར་བགྱིའོ། །ཡན་
ལག་བརྒྱད་པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་ལ་
རྗེས་ སུ་ བསླབ་བོ། །རྗེས་ སུ་ བསྒྲུབ་བོ། །རྗེས་ སུ་ བགྱིད་དོ། །ཞེས་ ལན་ཅིག་
- 64 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད། །
བརྗོད་ཅིང་སྡོམ་པ་བསྲུང་བྱ་དང་བཅས་པ་ཚང་བར་ཐོབ་སྙམ་དུ་དགའ་བ་བསྒོམ།
དེ་ལྟར་བསྙེན་གནས་ཀྱི་བསྲུང་བྱ་ལ་ཡན་ལག་བརྒྱད་ཡོད་པ་ལས། དེ་རྣམས་གོ་
བདེ་བར་བརྗོད་ན། བསྙེན་གནས་སྲུང་བའི་ཉིན་སྲོག་ཆགས་གྲོག་སྦྱར་ཙམ་གྱི་
སྲོག་ལ་ཡང་མི་གནོད་པར་བྱེད་ཅིང་། གནོད་འཚེའི་བསམ་པ་སྤོང་པའི་དྲན་ཤེས་
ནར་མར་བསྟེན། གཞན་གྱི་རྫས་ཏིལ་གྱི་འབྲུ་ཙམ་ཡང་བརྐུ་བའི་བསམ་པ་མ་
ཤོར་བ་བྱེད། བུད་མེད་ལ་ཆགས་སེམས་ཀྱིས་ལག་རེག་པ་ཙམ་ཡང་མ་ཤོར་པ་
བྱེད་ཅིང་དབེན་པར་བུད་མེད་དང་སྟབས་གཅིག་ཏུ་མི་ཉལ། བརྫུན་གྱི་ཚིག་མ་
ཤོར་བ་བྱེད་ཅིང་དགོས་མེད་ཀྱི་ལོང་གཏམ་མི་བྱེད། ཆང་གི་རིགས་གཏན་ནས་
མི་འཐུང་ཞིང་ཆང་ལ་ལག་རེག་པ་ཙམ་ཡང་མི་བྱེད། གླུ་དང་གླིང་བུ་བསྒྱུར་བ་
སོགས་ཕྱར་གཡེང་གི་རིགས་བྱ་མི་རུང་། མེ་ཏོག་གི་ཕྲེང་བ། སྤོས་ཀྱི་བྱུག་པ།
རྒྱན་གསར་པ་འདོགས་པ་དང་། ཁྲུ་གང་ལས་ལྷག་པའི་སྟན་མཐོན་པོ་ལ་འདུག་
པ་སོགས་བྱ་མི་རུང་། ཉི་མ་གུང་ཡོལ་ནས་ཕྱེ་དང་འབྲས་ལ་སོགས་པ་དུས་མིན་
གྱི་ཟས་ཟ་མི་རུང་ཞིང་། ཕྱིར་དྲོ་ཇ་དང་བུ་རམ་བསྟེན་དུ་རུང་། བཟའ་བཏུང་གི་
ཚེ་སྔོན་དུ་ཁ་ལག་འཁྲུ་ཞིང་། བཟའ་བཏུང་ཚར་ནས་ཀྱང་ཁ་བཀྲུའོ། །དེ་བཞིན་
དུ་བཤང་གཅི་དོར་བའི་རྗེས་སུའང་ཁྲུས་བྱའོ། ཁྲུས་བྱ་ཚུལ་ནི་དགེ་སློང་རྣམས་
ཀྱིས་ཇི་ལྟར་བྱ་བ་དང་འདྲ། བཟའ་བཏུང་གི་ཚེ་མཆིལ་ལྷམ་ཕུད། སྟན་གྱི་སྟེང་དུ་
འཁོད་ནས་ ཕུད་ དཀོན་མཆོག་ ལ་ ཕུལ་ ལ། བཟའ་ བཏུང་ འདིས་ མཚོན་ བདེ་
ལེགས་ཐམས་ཅད་དཀོན་མཆོག་ཁོ་ནའི་བཀའ་དྲིན་ཡིན་པར་ཡིད་ལ་བསམ་
ཞིང་། མགོན་པོ་ཐུགས་ རྗེ་ཆེ་ལྡན་པ། ཞེས་པ་ནས། དགེ་འདུན་ལ་ཡང་ཕྱག་
འཚལ་ལོ། །ཞེས་པའི་བར་སྔར་དང་འདྲ། བདག་སོགས་འཁོར་བཅས་ཚེ་རབས་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐམས་ཅད་དུ། །དཀོན་ མཆོག་ གསུམ་ དང་ནམ་ ཡང་མི་འབྲལ་ཞིང༌། །དཀོན་
མཆོག་གསུམ་པོ་རྒྱུན་དུ་མཆོད་པ་དང༌། །དཀོན་མཆོག་གསུམ་གྱི་བྱིན་རླབས་
འཇུག་པར་ཤོག །ཅེས་བརྗོད། ཟས་ཟ་བའི་ཚེ་རང་གི་ལུས་ཀྱི་ནང་ན་སྲིན་བུ་
མང་དུ་ཡོད་པས་དེ་དག་ལ་ཕན་གདགས་པར་བྱའོ་སྙམ་དུ་ཟོས་ན་ཕན་ཡོན་ཤིན་
ཏུ་ཆེ། དེ་ལྟར་བསླབ་བྱ་ཡན་ལག་བརྒྱད་དང་སྐྱབས་འགྲོའི་བསླབ་བྱ་ལ་ཚུལ་
བཞིན་དུ་བསླབ་དགོས་པས། སངས་རྒྱས་ལ་སྐྱབས་སུ་སོང་བའི་བསླབ་བྱ་ནི།
འཇིག་རྟེན་པའི་ལྷ་ལ་གཏན་གྱི་སྐྱབས་མི་འཆོལ་ཞིང་ཕྱག་མི་བྱ། སངས་རྒྱས་ཀྱི་
སྐུ་གཟུགས་ལ་ཁ་གཏོགས་དང། འགོམ་ཡུག་དང་། གཏའ་མར་འཇོག་པ་སོགས་
ཁྱད་གསོད་དུ་འགྱུར་བ་གཏན་ནས་བྱ་མི་རུང་ཞིང་། སྐུ་གཟུགས་མཐོང་ཙམ་ནས་
དད་གུས་ཅི་སྐྱེ་བྱ། ཆོས་ལ་སྐྱབས་སུ་སོང་བའི་བསླབ་བྱ་ནི། །སེམས་ཅན་ལ་
གནོད་འཚེ་སྤོང་བ་གཙོ་བོ་ཡིན་ཞིང་། གཞན་ཡང་གླེགས་བམ་ལ་འགོམ་ཡུག་
དང༌། ས་སྒྲེ་བོ་ལ་འཇོག་པ་དང་། གླེགས་བམ་གྱི་སྟེང་དུ་ཆས་དངོས་འཇོག་པ་
སོགས་གཏན་ནས་བྱ་མི་རུང་ཞིང་ཆོས་ལ་བཟང་ངན་དུ་ཕྱེ་ནས་ཕྱོགས་ལྷུང་དང་
སྐུར་འདེབས་ཀྱི་རིགས་གཏན་ནས་མ་ཤོར་བ་བྱེད་ཅིང་གླེགས་བམ་མཐོང་ཙམ་
ནས་གུས་པ་ཅི་སྐྱེ་བྱ། དགེ་འདུན་ལ་སྐྱབས་སུ་སོང་བའི་བསླབ་བྱ་ནི། གྲོགས་མུ་
སྟེགས་ཅན་དང་མི་འགྲོགས། དེ་ཡང་མུ་སྟེགས་པ་ཡིན་ཟེར་བའི་རལ་པ་ཅན་
དངོས་སུ་མེད་ཀྱང་ལས་རྒྱུ་འབྲས་མི་བདེན་པར་འཛིན་པ་དང་། དཀོན་མཆོག་
གསུམ་ལ་སྐུར་བ་འདེབས་པའི་ལོག་ལྟ་ཅན་རྣམས་དང་མཛའ་གྲོགས་མི་བྱ།
དགེ་འདུན་གྱི་སྡེ་རྣམས་ལ་གུས་པ་ཅི་སྐྱེ་དང་བསྙེན་བཀུར་གྱི་མཆོད་པ་ཅི་ཐུབ་
བྱ། གཞན་ཡང་མི་དགེ་བཅུ་སྤོང་གི་ཚུལ་ཁྲིམས་ལ་སྲུང་སེམས་བསྟེན་ཅི་ཐུབ་
- 66 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད། །
བྱེད་དགོས་ཏེ། སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་བྱ། །
རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ཞེས་
གསུངས་པ་ལྟར། སྡིག་པ་སྤོང་ཞིང་དགེ་བ་སྒྲུབ་པ་ནི་ཆོས་ཀྱི་སྙིང་པོའི་གནད་
ཡིན་ལ། མི་དགེ་བཅུ་ནི། ལུས་ཀྱི་རྣམ་པ་གསུམ། ངག་གི་བཞི། ཡིད་ཀྱི་གསུམ་
སྟེ་བཅུའོ། །ལུས་ཀྱི་གསུམ་ནི། སྲོག་གཅོད་པ། མ་བྱིན་པ་ལེན་པ། འདོད་པས་
ལོག་ པ་ གཡེམ་ པ་ གསུམ་དང་། ངག་ གི་བཞི་ནི། རྫུན། ཕྲ་མ། ཚིག་རྩུབ། ངག་
འཁྱལ་ བཞི་ དང༌། ཡིད་ ཀྱི་ གསུམ་ ནི་ བརྣབ་ སེམས། གནོད་ སེམས། ལོག་ ལྟ་
རྣམས་ཡིན་པས་དེ་རྣམས་ལ་སྡོམ་སེམས་བསྟེན་ཅི་ཐུབ་བྱས་ན་ཕན་ཡོན་ཤིན་ཏུ་
ཆེ་སྟེ་ཏིང་ངེ་འཛིན་རྒྱལ་པོའི་མདོ་ལས། བསྐལ་པ་བྱེ་བ་གངྒཱའི་བྱེ་སྙེད་དུ། །དང་
བའི་སེམས་ ཀྱིས་ཟས་དང་སྐོམ་རྣམས་དང༌། །གདུགས་དང་བ་དན་མར་མེའི་
འཕྲེང་བ་ཡིས། །སངས་རྒྱས་བྱེ་བ་ཁྲག་ ཁྲིག་རིམ་འགྲོ་བྱས། །གང་གིས་དམ་
ཆོས་རབ་ཏུ་འཇིག་པ་དང༌། །བདེ་གཤེགས་བསྟན་པ་འགག་ པར་ འགྱུར་བའི་
ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་
ཁྱད་ པར་འཕགས། །ཞེས་གསུངས་སོ། །དེ་ལྟར་སྐྱབས་འགྲོའི་བསླབ་བྱ་དང༌།
མི་དགེ་བཅུ་ སྤོང་གི་ཚུལ་ཁྲིམས་ནི། བསྙེན་གནས་ཀྱི་ཉིན་ཙམ་དུ་མ་ཟད་དུས་
རྒྱུན་པར་ཡང་བསྲུང་ཅི་ཐུབ་དང་། བསྲུང་མ་ཐུབ་པ་རྣམས་ལ་བཤགས་སྡོམ་ཡང་
ཡང་བྱས་ན་ཉམས་ལེན་གྱི་གནད་གཞན་དང་མི་འདྲ་བར་གསུངས་སོ། །དེ་ལྟར་
བསྙེན་གནས་ཀྱི་སྡོམ་པའི་བཅས་མཚམས་རྣམས་ངོས་ཟིན་པར་བྱས་ཏེ་དྲན་པ་
ནར་མར་བསྟེན་བཞིན་པ་ནས་ལུས་ངག་ཡིད་གསུམ་དགེ་བའི་ཕྱོགས་སུ་བཀོལ་
ཅི་ཐུབ་བྱ་ལ། དེ་ཡང་ལུས་ཀྱི་ལས་སུ་ཕྱག་དང་སྐོར་བ། ངག་གི་ལས་སུ་བཟླས་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བརྗོད་དང་གསུང་རབ་ཀློག་པ་སོགས་བྱ་ཞིང་ཁྱད་པར་རང་རེ་ཁ་བ་ཅན་པའི་
མགོན་པོ་ཐུགས་རྗེ་ཆེན་པོ་ལ་གསོལ་བ་འདེབས་པ་བྱིན་རླབས་ཆེ་བས་པོ་བསྟོད་
གང་ མང་ འདོན། གཞན་ ཡང་ སྙིགས་ མའི་ མགོན་པོ་བདེ་ གཤེགས་བདུན་ གྱི་
མཚན་ བརྗོད་ པ་ དང་། བཟང་ པོ་ སྤྱོད་ པའི་ སྨོན་ ལམ། ལྟུང་ བ་ བཤགས་ པ།
བྱམས་པའི་སྨོན་ལམ་རྣམས་འདོན་ཅི་ཐུབ་བྱ། ཡིད་ཀྱི་ལས་ སུ་ཏིང་ངེ་འཛིན་
སྒོམ་པ་དང་བླ་མ་དཀོན་མཆོག་གི་ཡོན་ཏན་ལ་དད་པ་སོགས་དགེ་སེམས་སྐྱེ་ཅི་
ཐུབ་བྱ། དེ་ལྟར་ཉིན་པར་དགེ་བ་ལ་འབད་ནས་ནུབ་མོ་ཉལ་བ་ལ་མངོན་དུ་
ཕྱོགས་པ་ན་མགོན་པོ་ཀླུ་སྒྲུབ་ཀྱིས། རིགས་པའི་བདག་ཉིད་ཉིན་པར་མཐའ་
དག་དང་། །མཚན་མོའང་ཐུན་གྱི་སྟོད་སྨད་འདས་ནས་ནི། །མནལ་ཚེའང་འབྲས་
བུ་མེད་པར་མི་འགྱུར་བར། །དྲན་དང་ལྡན་པར་དེ་དག་བར་དུ་མནོལ། །ཞེས་
གསུངས་ པ་ལྟར། བླ་མ་དཀོན་མཆོག་ལ་དད་གུས་ སྒོམ་ པ་ སོགས་ དགེ་བའི་
ཕྱོགས་ལ་སེམས་འཛིན་བཞིན་དུ་གཉིད་དུ་འགྲོ་བར་བྱས་ན། གཉིད་ཀྱི་ཚེ་ཡང་
དགེ་སྦྱོར་དེ་གའི་རྒྱུན་འབྱུང་བར་གསུངས་པས་ཕན་ཡོན་ཤིན་ཏུ་ཆེ། སང་ནངས་
པར་ནམ་ལངས་པ་ན་དཀོན་མཆོག་གི་དྲུང་དུ་ཡན་ལག་བདུན་པ་མཎྜལ་དང་
བཅས་པ་ཕུལ་ཏེ། སྟོན་པ་བཅོམ་ལྡན་འདས་ཐུབ་པའི་དབང་པོའི་ལྷ་ཚོགས་
འཁོར་དང་བཅས་པ་ཁྱེད་རྣམས་ལ་ཐུགས་མཁྱེན་པའི་ཡེ་ཤེས། བརྩེ་བའི་ཐུགས་
རྗེ། མཛད་པའི་འཕྲིན་ལས། སྐྱོབ་པའི་ནུས་མཐུ་བསམ་གྱིས་མི་ཁྱབ་པ་མངའ་བ་
ལགས་པས། བདག་གིས་ཉིན་ཞག་ཕྲུགས་འདི་ལ་བསྙེན་གནས་བསྲུངས་པའི་
དགེ་བའི་རྩ་བ་འདིའི་མཐུ་ལ་བརྟེན་ནས། ཕན་བདེའི་འབྱུང་གནས་སངས་རྒྱས་
ཀྱི་བསྟན་པ་དར་བ། བསྟན་འཛིན་གྱི་སྐྱེས་བུ་དམ་པ་རྣམས་སྐུ་ཁམས་བཟང་ཞིང་
68 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད།
སྐུ་ ཚེ་ རིང་ བ། རྣམ་པར་ དཀར་ བའི་འཕྲིན་ལས་ ཕྱོགས་ བཅུར་རྒྱས་པ། དགེ་
འདུན་རྣམས་ཀྱི་ཆོས་སྤྱོད་བཅུའི་སྒྲུབ་པ་ཐམས་ཅད་གོང་ནས་གོང་དུ་འཕེལ་ཞིང་
རྒྱས་པ། དེ་དག་གི་མཐུ་དང་ནུས་པ་ལ་བརྟེན་ནས་ཡུལ་ཕྱོགས་ཐམས་ཅད་དུ་
སེམས་ཅན་ལ་བདེ་སྐྱིད་བླ་ན་མེད་པ་འབྱུང་བ་དང༌
། ཁྱད་པར་བདག་སྐྱེ་བ་ནས་
ཚེ་རབས་ཐམས་ཅད་དུ་ངན་སོང་དང་མི་ཁོམ་པའི་གནས་རྣམས་སུ་སྐད་ཅིག་ཙམ་
ཡང་མི་སྐྱེ་ཞིང་། དལ་བརྒྱད་འབྱོར་བཅུ་ཚང་བའི་རྟེན་བཟང་པོ་བརྒྱུད་མར་ཐོབ་
པ་དང༌། རྟེན་དེ་ལ་ཡང་གཞོན་ནུ་ཉིད་ནས་རྒྱལ་བའི་བསྟན་པ་རིན་པོ་ཆེའི་སྒོར་
རབ་ཏུ་བྱུང་ཞིང་ཚུལ་ཁྲིམས་མིག་འབྲས་ལྟར་བསྲུངས། མདོ་སྔགས་ཀྱི་ཆོས་མ་
ལུས་པ་ཐོས་བསམ་སྒོམ་གསུམ་གྱི་སྒོ་ནས་ཉམས་སུ་བླངས་ནས། ས་ལམ་ཐམས་
ཅད་མཐར་ཕྱིན་ཏེ་ཕ་མ་སེམས་ཅན་ཐམས་ཅད་ཀྱི་དོན་དུ་མངོན་པར་རྫོགས་
པར་འཚང་རྒྱ་བར་གྱུར་ཅིག །ཅེས་བརྗོད་ཅིང་གཞན་ཡང་བསྔོ་སྨོན་གང་ཤེས་
བྱའོ། །དེ་ ལྟར་ བསྙེན་གནས་བསྲུང་བ་ནི་ ཕན་ཡོན་ཤིན་ཏུ་ཆེ་སྟེ། མདོ་ལས།
གངྒཱ་ལ་སོགས་པའི་ཆུ་ཀླུང་ཆེན་པོ་ལྔ་དང་རྒྱ་མཚོ་ཆེན་པོའི་ཆུ་བུམ་པའི་གྲངས་
ཀྱིས་གཟུང་བར་ནུས་ཀྱི་བསྙེན་གནས་གྱི་ཕན་ཡོན་གྱི་ཚད་གཟུང་བར་མི་ནུས་
ཤིང་། འཛམ་བུའི་གླིང་གང་བའི་དགྲ་བཅོམ་པ་ལ་རིན་པོ་ཆེ་ལ་སོགས་པའི་ཡོ་
བྱད་ཐམས་ཅད་བྱིན་པའི་བསོད་ནམས་ཀྱིས་བསྙེན་གནས་ཀྱི་བསོད་ནམས་ཀྱི་
བརྒྱའི་ཆར་ཡང་མི་འགྲོ །སྟོང་གི་ཆར་ཡང་མི་འགྲོ་པར་གསུངས་ལ། དེ་ཡང་
དལ་འབྱོར་གྱི་རྟེན་ལ་སྙིང་པོ་ལེན་པའི་མཆོག་ནི་རྒྱལ་བའི་བསྟན་པའི་སྒོར་
ཞུགས་ནས་ཚོགས་གསོག་ཅིང་སྒྲིབ་པ་སྦྱོང་བ་ཡིན་ལ། ཁྱིམ་པ་རྣམས་ལ་རྒྱལ་
བའི་བསྟན་པའི་བགོ་སྐལ་དང་ཚོགས་གསོག་ཅིང་སྒྲིབ་པ་སྦྱོང་བའི་མཆོག་ནི་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བསྙེན་གནས་ཀྱི་སྡོམ་པ་འདི་ཡིན་པར་ཐུབ་པས་གསུངས་སོ། །བསྙེན་གནས་
གཙང་མ་ལན་ཅིག་བསྲུངས་ན། དེའི་ཉིན་སྨོན་ལམ་གང་བཏབ་འགྲུབ་པས་ཕྱི་མ་
ལྷར་སྐྱེ་བར་འདོད་ན་ལྷར་སྐྱེ། དལ་འབྱོར་གྱི་མི་ལུས་འདོད་ན་ཡང་དེ་ཉིད་ཐོབ་
པར་གསུངས་ཏེ། རྒྱ་ཆེར་རོལ་པ་ལས། ཚུལ་ཁྲིམས་ལྡན་པའི་མི་ཡི་བསམ་པ་
ཐམས་ཅད་འགྲུབ། ཅེས་གསུངས་ཤིང་། སྔོན་མི་གཉིས་ཀྱིས་བསྙེན་གནས་ཀྱི་
སྡོམ་པ་བླངས་ནས་གཅིག་གིས་ཚུལ་བཞིན་དུ་བསྲུངས། ཅིག་ཤོས་དེས་ཚུལ་
བཞིན་ དུ་མ་བསྲུངས་ པས། གང་ བསྲུངས་པ་དེའི་སྨོན་ལམ་ཐམས་ཅད་གྲུབ།
ཅིག་ཤོས་དེའི་སྨོན་ལམ་མ་གྲུབ་པར་མཛངས་བླུན་ལས་གསུངས་པ་ལྟ་བུའོ། །དེ་
ཡང་གནས་སྐབས་ཀྱི་ཕན་ཡོན་ཡིན་གྱི། མཐར་ཐུག་ཐར་པ་ཡང་ཐོབ་པར་ནུས་
ཏེ། བྱམས་ པ་ ལུང་ བསྟན་ པའི་ མདོ་ ལས། བཅུ་བཞི་དང་ནི་བཅོ་ལྔ་དང་། །དེ་
བཞིན་ཟླ་གཅིག་ཚེས་བརྒྱད་དང་། །ཆོ་འཕྲུལ་གྱི་ནི་ཟླ་བ་ལ། །ཡན་ལག་བརྒྱད་
ལེགས་མཉམ་བཞག་ཅིང་། །བསྙེན་གནས་གསོ་སྦྱོང་བྱས་ན་ནི། །ང་ཡི་བསྟན་ལ་
ལྷགས་སོ་ཞེས། །དོན་འདི་རབ་ཏུ་གསུང་བར་འགྱུར། །ཞེས་གསུངས་ཤིང་རིམ་
གྱིས་སངས་རྒྱས་ཀྱི་གོ་འཕང་ཡང་ཐོབ་པར་འགྱུར་ཏེ། སྔོན་ལྷའི་དབང་པོ་བརྒྱ་
བྱིན་གྱིས། ཟླ་བ་ཡར་གྱི་ཚེས་བརྒྱད་དང་། །ཆོ་འཕྲུལ་གྱི་ནི་ཟླ་བ་ལ། ། བསྙེན་
གནས་ཡན་ལག་བརྒྱད་བསྲུངས་ན། །དེ་ནི་ང་དང་འདྲ་བར་འགྱུར། །ཞེས་སྨྲས་
པ་ལ། བཅོམ་ལྡན་འདས་ཀྱིས་བཀའ་སྩལ་པ། །ཀོ་ཤི་ཀ་ཁྱོད་དེ་སྐད་མ་ཟེར་
ཅིག །ཟླ་བ་ཡར་ཀྱི་ཚེས་བརྒྱད་དང་
། །ཆོ་འཕྲུལ་གྱི་ནི་ཟླ་བ་ལ། །བསྙེན་གནས་
ཡན་ ལག་ བརྒྱད་བསྲུངས་ན། །དེ་ནི་ང་དང་འདྲ་བར་ འགྱུར། །ཞེས་ གསུངས་
སོ། །ཀུན་ཏུ་རྒྱུ་སེན་རིང་གིས་ཞུས་པའི་མདོ་ལས་ཀྱང་། སྲོག་གཅོད་སྤངས་པས་
- 70 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད།
རྡོ་རྗེའི་ལུས་དང་ལྡན་པར་འགྱུར། མ་བྱིན་ལེན་སྤངས་པས་སེན་མོ་རིང་ཞིང་དྲ་
བས་འབྲེལ། འདོད་ལོག་སྤངས་པས་དབང་པོ་ཚང་ཞིང་ལུས་རྒྱས། རྫུན་དུ་སྨྲ་བ་
སྤངས་ པས་ ལྕེས་ གདོང་ པ་ ཁེབས། ཆང་ སྤངས་ པས་ སེང་ གེའི་ སྟབས་ ཀྱིས་
གཤེགས། དུས་མིན་ གྱི་ ཟས་ སྤངས་ པས་ཚེམས་བཞི་བཅུ་ མཉམ་ཞིང་དཀར།
འཕྲེང་སོགས་སྤངས་པས་ལུས་ལ་ཚུལ་ཁྲིམས་གྱི་སྤོས་ཀྱིས་བྱུགས། གར་སོགས་
སྤངས་ པས་ ལུས་མཚན་ཐམས་ཅད་ ཀྱིས་བརྒྱན་པར་འགྱུར། ཁྲི་སྟན་ཆེ་མཐོ་
སྤངས་པས་སྟན་གསུམ་ལ་སྦྱོར་བར་འགྱུར། དཀོན་མཆོག་གསུམ་དང་མཁན་
སློབ་ལ་ཡན་ལག་ལྔ་ས་ལ་གཏུགས་ཏེ་ཕྱག་བྱས་པས་གཙུག་ཏོར་དང་ལྡན་པར་
བཤད་དོ། །གཞན་ཡང་སྲོག་གཅོད་སྤངས་པས་ཚེ་རབས་ཐམས་ཅད་དུ་ཚེ་རིང་
ཞིང་ནད་ཉུང་བ་དང༌། རང་གང་དུ་གནས་པའི་ཡུལ་ཁམས་དེར་ཡང་གནོད་འཚེ་
ཉུང་ཞིང་ཕན་ཚུན་བྱམས་སེམས་ཆེ་བར་འགྱུར། དེ་བཞིན་དུ་མ་བྱིན་ལེན་སྤངས་
པས་ཚེ་རབས་ཀུན་ཏུ་ནོར་ཆུད་མི་འཛའ་བ་དང་། མི་ཚངས་སྤྱོད་སྤངས་པས་སྐྱེས་
པ་ཕོ་ལུས་ཐོབ་པ་དང་། གང་དུ་སྐྱེས་པའི་གནས་གཙང་ཞིང་ཡིད་དུ་འོང་བ་ཐོབ།
རྫུན་སྤངས་པས་ཚེ་རབས་ཐམས་ཅད་དུ་གཞན་ཡིད་ཆེས་པའི་གནས་སུ་འགྱུར་
བ་སོགས་ཕན་ཡོན་མཐའ་ཡས། དེ་བཞིན་དུ་སྡིག་པ་སྤངས་ཤིང་དགེ་བ་སྒྲུབ་པ་
ཀུན་ལ་རེ་རེ་ནས་ཕན་ཡོན་མཐའ་ཡས་མོད་རེ་རེ་ནས་བྲི་བར་ག་ལ་ནུས། མདོར་
ན་སངས་རྒྱས་ཡིད་ལ་དྲན་པ་ཙམ་ལ་ཡང་ཕན་ཡོན་མཐའ་ཡས་ན་སངས་རྒྱས་
ཀྱིས་གནང་བའི་བསླབ་པ་ཚུལ་བཞིན་དུ་སྲུང་པ་ལ་ལྟ་ཅི་སྨོས། དེའི་ནང་ནས་
ཀྱང་ཆོ་འཕྲུལ་གྱི་ཚེས་གཅིག་ནས་བཅོ་ལྔའི་བར་དང་ནག་པ་ཟླ་བའི་ཚེས་བརྒྱད་
དང༌ བཅོ་ ལྔ་གཉིས། ས་ག་ཟླ་བའི་ཚེས་བརྒྱད་དང་བཅོ་ལྔ་རྣམས་ནི་དགེ་བ་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འབུམ་འགྱུར་དུ་འགྲོ་བའི་དུས་ཆེན་ཡིན་པས་དུས་དེ་དག་ལ་བསྙེན་གནས་
བསྲུངས་ན་ཕན་ཡོན་ལྷག་པར་ཆེའོ། ། །
སྨྲས་ པ། གང་ བསམ་མཁོ་ དགུ་ ཆར་ བཞིན་ འབེབས་ བྱེད་ པའི། །ཡིད་
བཞིན་ནོར་བུ་ལས་ཀྱང་ཆེས་ལྷག་པ། །དལ་བའི་རྟེན་བཟང་ལན་ཅིག་ཐོབ་དུས་
འདིར། །ཕྱི་མའི་དོན་ཆེན་སྒྲུབ་ལ་བརྩོན་པར་རིགས། །དབྱར་དུས་སྤང་རིའི་ངོས་
ལ་དབང་པོའི་གཞུ། །མཚར་མཚར་འདྲ་ ཡང་ཡུད་ཙམ་ཞིག་ནས་ཡལ། །ལང་
ཚོའི་དཔལ་ཡང་ དེ་དང་འདྲ་བས་ན། །ལ་འུར་སྙིང་པོ་ལོངས་ཤིག་ཤེས་ལྡན་
དག །ཆུ་རླབས་འཁྲུགས་པའི་ལྦུ་བ་བརྩེགས་པ་ན། །བརྟན་བརྟན་འདྲ་ཡང་རེག་
ན་སྙིང་པོ་མེད། །སྲིད་པའི་ཕུན་ཚོགས་ཀུན་ཀྱང་དེ་འདྲ་བས། །མི་ཟད་སྦྱིན་པའི་
གཏེར་དུ་སྦས་ན་ལེགས། །རྨི་ལམ་འཁྲུལ་པའི་ཡུལ་དུ་དགྲ་དང་གཉེན། །སྣ་
ཚོགས་སྣང་ཡང་མི་བདེན་རྫུན་པ་བཞིན། །གློག་གི་བྲོ་གར་ལྟར་དུ་སྐད་ཅིག་
གིས། །འགྱུར་བའི་དགྲ་གཉེན་འདི་ལ་ཡིད་བརྟན་མེད། །འཁོར་བའི་བྱ་བྱེད་
སྟོན་ཀའི་སྤྲིན་བཞིན་དུ། །ཡུད་ཙམ་ཡུད་ཙམ་རེ་ལ་འགྱུར་བས་ན། །བློ་གཏད་
ཡིད་བརྟན་རུང་བ་ཅང་མ་མཆིས། །ནམ་ཡང་བསླུ་མེད་དམ་ཆོས་ཁོ་ན་ལགས། །
རྩེ་གཅིག་དམ་ཆོས་སྒྲུབ་པར་མ་ཁོམ་ཡང་། །བསླུ་མེད་དཀོན་མཆོག་གསུམ་ལ་
བློ་འགེལ་ཞིང་། །དུས་བཟང་དག་ལ་ཡན་ལག་བརྒྱད་པའི་ཁྲིམས། །ཡང་ཡང་
སྲུང་ བ་ ཕན་ པའི་ དོན་ པོ་ ལགས། །སྲིད་འདིར་ ངལ་བསོ་མེད་ པར་ འཁྱམས་
འཁྱམས་ཀྱང་། །སངས་རྒྱས་མཚན་ཙམ་ཐོས་ པའང་རྙེད་པར་དཀའ། །དེ་ཕྱིར་
ཐུབ་ པའི་ བསྟན་ དང་ མཇལ་དུས་ འདིར། །རང་ གི་བགོ་སྐལ་མ་ ཕམ་པ་ཞིག་
མཛོད། །འདོད་པ་སྤངས་ནས་དབེན་པའི་རི་སུལ་དུ། །རྩེ་གཅིག་དམ་ཆོས་སྒྲུབ་
-72-



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད།
པར་མི་ནུས་པའི། ཁྱིམ་ན་གནས་པའི་དད་ལྡན་ཚོགས་རྣམས་ལ། །ཕན་པར་
བསམས་ནས་ཚུལ་འདི་བདག་གིས་སྦྱར། །ཐུབ་པའི་བསྟན་པ་སྤེལ་བའི་དགེ་བ་
འདིས། །ཚེ་རབས་ཀུན་ཏུ་ཐུབ་པའི་ལུགས་བཟང་དང༌། །རྨི་ལམ་དུ་ཡང་འབྲལ་
བ་མེད་པ་དང༌། །འགྲོ་ཀུན་སྒྲོལ་ལ་སྙིང་སྟོབས་ཕུལ་ཕྱིན་ཤོག། །། །
ཅེས་བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་གོ་བདེ་བར་
བཀོད་པ་ཐར་པའི་སྒོ་འབྱེད་ཅེས་པ་འདི་ནི། སྐྱིད་གྲོང་རྫོང་བཞུགས་སྡེ་པའི་
སྲས་བསོད་ནམས་དཔལ་འབྱོར་གྱིས་བསྐུལ་བ་ལ་བརྟེན་ནས། འདུལ་བ་འཛིན་
པ་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་
ཀྱང་ཐུབ་པའི་བསྟན་པ་རིན་པོ་ཆེ་འཕེལ་བར་གྱུར་ཅིག ། །
༈ བསྙེན་གནས་ཡན་ལག་བརྒྱད་པའི་ ཁྲིམས་སྲུང་ཚུལ་མདོར་བསྡུས་
བཞུགས། ཐམས་ཅད་མཁྱེན་པ་ལ་ཕྱག་ འཚལ་ ལོ། །འདིར་ཁྱིམ་པའི་རྟེན་ལ་
ཆེད་དུ་བསྔགས་པ་བསྙེན་གནས་ཡན་ལག་བརྒྱད་པ་སྲུང་བར་འདོད་པས། དང་
པོར་བླ་མའི་དྲུང་དུ་ཐོབ་ནས་རྗེས་སུ་རང་གིས་རྟེན་གྱི་དྲུང་དུ་ལེན་ཚུལ་ནི། ཚེས་
བརྒྱད་བཅོ་ལྔ་གནམ་གང་གསུམ་གང་ཡིན་གྱི་སྔ་དྲོ་ལག་རིས་མཐོང་ཙམ་ལ།
མཆིལ་ ལྷམ་ཕུད་ ཁྲུས་ བྱས། ཕྱག་བཙལ། མཎྜལ་ཕུལ་ཏེ། རང་ཉིད་འཁོར་བ་
དང་ངན་སོང་གི་སྡུག་བསྔལ་ལ་འཇིགས་ཤིང་། དེ་ལས་ཐར་འདོད་ཀྱི་ངེས་འབྱུང་
དང་། ཚེ་འདིའི་ཕ་མ་གཉིས་ཀྱིས་ཐོག་དྲངས་ནམ་མཁའི་མཐའ་ཁྱབ་ཀྱི་སེམས་
ཅན་ཐམས་ཅད་ཅན་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་
བསྙེན་གནས་ཀྱི་སྡོམ་པ་བསྲུང་སྙམ་པའི་བསམ་པ་དུང་དུང་བ་བསྐྱེད་ལ། ཆོ་
གའི་ཚིག་རིས་རྣམས་སངས་རྒྱས་ཀྱིས་གསུང་ལྷང་ལྷང་གནང་བ་ལ་རང་གིས་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྗེས་ཟློས་བྱས་པར་མོས་ལ། པུས་མོ་བཙུགས་ཐལ་མོ་སྦར་ཏེ་འདི་ལྟར་བརྗོད།
བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་འཚོའི་བར་དུ་རྐང་
གཉིས་རྣམས་ཀྱི་མཆོག་ སངས་ རྒྱས་ལ་སྐྱབས་སུ་མཆིའོ། །འདོད་ཆགས་དང་
བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་
འདུན་ལ་སྐྱབས་སུ་མཆིའོ། །བདག་མིང་འདི་ཞེས་བགྱི་བ་དུས་འདི་ནས་བཟུང་
སྟེ་ཇི་སྲིད་སང་ཉི་མ་མ་ཤར་གྱི་བར་དུ་བསྙེན་གནས་ཡན་ལག་བརྒྱད་པར་གཟུང་
དུ་གསོལ། ཞེས་ལན་གསུམ་བརྗོད་ལ་བསྙེན་གནས་གྱི་སྡོམ་པ་ཐོབ་པའི་མོས་པ་
བྱེད། སྡོམ་ པ་ ཐོབ་ པ་ ཙམ་ གྱིས་ མི་ ཆོག་བསླབ་ བྱ་ སྲུང་ དགོས་ པས། བསྙེན་
གནས་ཀྱི་སྤང་བྱ་མཐའ་དག་སྤོང་ཞིང་། བསླབ་བྱ་ཇི་ལྟར་གསུངས་པ་བཞིན་དུ་
ལེགས་པར་བསྲུང་སྙམ་པའི་སྒོ་ནས་འདི་བཞིན་དུ་བརྗོད། ཇི་ལྟར་འཕགས་པ་
དགྲ་བཅོམ་པ་དེ་དག་གིས་ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་སྲོག་
གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་
དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་སྲོག་གཅོད་པ་སྤངས་
ཏེ། སྲོག་གཅོད་པ་ལས་སླར་ལྡོག་པར་བགྱིའོ། །ཡན་ལག་དང་པོ་འདིས་བདག་
འཕགས་པ་དགྲ་བཅོམ་པ་དེ་དག་གི་བསླབ་པ་ལ་རྗེས་སུ་བསླབ་བོ། །རྗེས་སུ་
བསྒྲུབ་བོ། །རྗེས་སུ་བགྱིད་དོ། །གཞན་ཡང་ཇི་ལྟར་འཕགས་པ་དགྲ་བཅོམ་པ་དེ་
དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ་དང་། མི་ཚངས་པར་སྤྱོད་པ་
དང་། རྫུན་དུ་སྨྲ་བ་དང་། འབྲུའི་ཆང་དང་། བཅོས་པའི་ཆང་མྱོས་པར་འགྱུར་བ་
བག་མེད་པའི་གནས་དང་། གླུ་གར་དང༌། རོལ་མོའི་སྒྲ་དང་། ཕྲེང་བ་དང་། སྤོས་
ཉུག་པ་དང་། རྒྱན་དང་ཁ་དོག་འཆང་བ་དང༌། ཁྲི་སྟན་མཐོན་པོ་དང་། ཁྲི་སྟན་
- 74 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད།
ཆེན་པོ་དང་། དུས་མ་ཡིན་པའི་ཁ་ཟས་སྤངས་ཏེ་དུས་མ་ཡིན་པའི་ཁ་ཟས་ལས་
སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་
བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་མ་བྱིན་པར་ལེན་པ་དང༌། མི་
ཚངས་པར་སྤྱོད་པ་དང༌། རྫུན་དུ་སྨྲ་བ་དང༌། འབྲུའི་ཆང་དང་། བཅོས་པའི་ཆང་
སྨྱོས་པར་འགྱུར་བ་བག་མེད་པའི་གནས་དང༌། གླུ་གར་དང་། རོལ་མོའི་སྒྲ་དང༌།
ཕྲེང་བ་དང༌། སྤོས་ཉུག་པ་དང༌། རྒྱན་དང་ཁ་དོག་འཆང་བ་དང་། ཁྲི་སྟན་མཐོན་
པོ་དང༌། ཁྲི་སྟན་ཆེན་པོ་དང༌། དུས་མ་ཡིན་པའི་ཁ་ཟས་སྤངས་ཏེ་དུས་མ་ཡིན་
པའི་ ཁ་ཟས་ལས་སླར་ལྡོག་པར་བགྱིའོ། །ཡན་ལག་བརྒྱད་པོ་འདིས་བདག་
འཕགས་པ་དགྲ་བཅོམ་པ་དེ་དག་གིས་བསླབ་པ་ལ་རྗེས་སུ་བསླབ་བོ། །རྗེས་སུ་
བསྒྲུབ་བོ། །རྗེས་སུ་བགྱིད་དོ། །འདི་ ལན་ཅིག་བརྗོད། དེ་ལྟར་ཁས་བླངས་པ་
ལྟར་བསྙེན་གནས་ཀྱི་སྤང་བྱ་བརྒྱད་པོ་མཐའ་དག་སྤོང་ཞིང་། སྡོམ་སེམས་ནར་
མར་བསྟེན་ངོས། ལུས་ཀྱིས་ཕྱག་དང་སྐོར་བ། ངག་གིས་གསོལ་འདེབས་དང་
བཟླས་བརྗོད། ཡིད་ ཀྱིས་ཡི་དམ་དང་ བླ་མ་སྒོམ་ཞིང་། བྱམས་ སྙིང་ རྗེ་ སོགས་
ཆོས་ལ་ཅི་ གནས་ བྱའོ། །འདྲེན་པ་མཉམ་མེད་བུ་རམ་ཤིང་ པ་ཡིས། ཁྱིམ་དུ་
གནས་པའི་སྐྱེ་བའི་ཚོགས་རྣམས་ལ། །ཡན་ལག་བརྒྱད་པའི་ ཁྲིམས་འདི་བརྩེ་
བས་གནང་། །ཤེས་ལྡན་སྐྱེ་བོ་ཡོད་ན་འབད་པར་རིགས། །ཚེགས་ཆུང་ཕན་ཡོན་
ཤིན་ཏུ་ཆེ་བའི་ཆོས། །འདི་འདྲ་ཕྱིས་ནས་རྙེད་པར་དཀའ་བས་ན། །འདི་ནང་བྱ་
བའི་དབང་དུ་མ་སོང་བར། །ཡང་ཡང་སྲུང་ལ་བརྩོན་པར་བསྟེན་འཚལ་ལོ།། །།
ཞེས་ བསྙེན་ གནས་ ཡན་ ལག་ བརྒྱད་ པའི་ ཁྲིམས་སྲུང་ ཚུལ་ མདོར་
བསྡུས་བརྗོད་པ་འདི་ནི་དད་ལྡན་འགའ་ཞིག་གིས་བསྐུལ་བའི་ངོར། དགེ་སློང་ཡེ་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཤེས་རྒྱལ་མཚན་གྱིས་དབེན་གནས་དཀར་དུ་སྦྱར་བའོ། །འདིས་ཀྱང་རྒྱལ་བའི་
བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག །
༈ བསྙེན་གནས་ཡན་ལག་བརྒྱད་ པའི་ སྡོམ་པ་ལེན་ཚུལ་གོ་བདེ་བར་
བཀོད་པ་བཞུགས། མི་མཇེད་ཞིང་གི་སྟོན་པ་བཅོམ་ལྡན་འདས། །ནམ་ཡང་བསླུ་
བ་མེད་པ་དམ་པའི་ཆོས། །བསོད་ནམས་ཞིང་མཆོག་འཕགས་ཚོགས་དགེ་འདུན་
ཏེ། །སྐྱབས་གནས་དཀོན་མཆོག་གསུམ་ལ་ སྙིང་ནས་འདུད། །འགྲོ་བའི་བླ་མ་
ཐུགས་རྗེ་ཅན་དེ་ཡིས། །རྣམ་མང་ཁྱིམ་གྱི་བྱ་བས་གཡེང་རྣམས་ལ། །ཕན་པའི་
ཐབས་སུ་བརྩེ་བས་བཀའ་སྩལ་པ། །བསྙེན་གནས་ཡན་ལག་བརྒྱད་པའི་ཆོ་གའི་
ཚུལ། །རྒྱལ་བའི་བཀའ་དང་རྒྱུད་ལྡན་མཁས་པའི་གསུང་། །ཇི་བཞིན་ཉམས་སུ་
ལེན་ཚུལ་མདོར་བསྡུས་ཤིག །དད་ལྡན་འགའ་ཡི་དོན་དུ་བྲི་བར་བྱ། །
དེ་ལ་འདིར་བསྙེན་གནས་ཡན་ལག་བརྒྱད་པའི་ཁྲིམས་སྲུང་བར་འདོད་
པས། །ཐོག་མར་བླ་མའི་དྲུང་དུ་སྡོམ་པ་ལེན་ཅིང་བསླབ་བྱ་རྣམས་ངེས་པར་བྱས་
ཏེ། ཕྱིས་ནས་རང་གིས་རྟེན་གྱི་དྲུང་དུ་བླང་མཆོག་པས་དེའི་ཚུལ་ནི་ཉ་སྟོང་བརྒྱད་
གསུམ་གང་རིགས་ལ་ཐུབ་པའི་དབང་པོའི་སྐུ་རྟེན་གྱི་མདུན་དུ་མཆོད་པ་ཅི་
འབྱོར་བཤམ། སྔ་དྲོ་ལག་རིས་མཐོང་ཙམ་ལ་ལྷམ་ཕུད། ཁྲུས་བྱས་ཏེ། རྟེན་གྱི་
དྲུང་དུ་ཡན་ལག་ལྔ་ས་ལ་གཏུགས་པའི་ཕྱག་གསུམ་བཙལ། ཤེས་ཤིང་སྤོ་ན་
མཎྜལ་རྒྱས་པ་དང་། །བསྡུ་ན་ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །
ཞེས་སོགས་མཎྜལ་མདོར་བསྡུས་ཕུལ་ཏེ། པུས་མོ་ས་ལ་བཙུགས། ལག་པ་ཐལ་
མོ་སྦྱར་ནས་མདུན་གྱི་སྐུ་རྟེན་དེ་ཉིད་ཐུབ་པའི་དབང་པོ་དངོས་ཡིན་སྙམ་པའི་
མོས་གུས་དང་། མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་དུ་དེང་ནས་སང་
76 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད། །
ཉི་མ་མ་ཤར་གྱི་བར་དུ་བསྙེན་གནས་ཀྱི་སྡོམ་པ་བླངས་ལ་བསླབ་བྱ་རྣམས་ཚུལ་
བཞིན་བསྲུང་སྙམ་པའི་སེམས་བསྐྱེད་ཤུགས་དྲག་པོའི་སྒོ་ནས་ཐུབ་པའི་དབང་
པོའི་གསུང་དངོས་སུ་ཐོས་པ་ལ་རང་གིས་རྗེས་ཟློས་བྱས་པའི་མོས་པ་བརྟན་པོའི་
སྒོ་ནས་ཆོ་ག་འདི་བཞིན་བརྗོད། བདག་མིང་འདི་ཞེས་བགྱི་བ་དུས་འདི་ནས་
བཟུང་ སྟེ་ ཇི་ སྲིད་ འཚོའི་ བར་ དུ་ རྐང་ གཉིས་རྣམས་ ཀྱི་ མཆོག་ སངས་ རྒྱས་ལ་
སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་
མཆིའོ། །ཚོགས་རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། །བདག་མིང་
འདི་ཞེས་བགྱི་བ་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ་
བསྙེན་གནས་ཡན་ལག་བརྒྱད་པར་གཟུང་དུ་གསོལ། ཞེས་ལན་གསུམ་བརྗོད།
གསུམ་པ་རྫོགས་པ་དང་མཉམ་དུ་སྡོམ་པ་ཐོབ་པའི་མོས་པ་བྱེད། སྡོམ་པ་ཐོབ་
ནས་བསྲུང་བྱ་ཡན་ལག་བརྒྱད་པོ་འདི་བཞིན་བསྲུང་སྙམ་པའི་བསམ་པ་བརྟན་
པོས་གོང་བཞིན་ཐུབ་པས་གསུངས་པ་ལ་རང་གིས་རྗེས་ཟློས་བྱས་པར་མོས་ནས་
ཆོ་ག་འདི་བཞིན་བརྗོད། ཇི་ལྟར་འཕགས་པ་དགྲ་བཅོམ་པ་དེ་དག་གིས་ཇི་སྲིད་
འཚོའི་བར་དུ་སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལོག་པ་དེ་བཞིན་
དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་
མ་མ་ཤར་གྱི་བར་དུ་སྲོག་བཅོད་པ་སྤངས་ཏེ། སྲོག་གཅོད་པ་ལས་སླར་ལྡོག་པར་
བགྱིའོ། ། ཡན་ལག་དང་པོ་འདིས་བདག་འཕགས་པ་དགྲ་བཅོམ་པ་དེ་དག་གི་
བསླབ་པ་ལ་རྗེས་སུ་བསླབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་དོ། །གཞན་
ཡང་ཇི་ལྟར་འཕགས་པ་དགྲ་བཅོམ་ལ་དེ་དག་གིས་ཇི་སྲིད་འཚོའི་བར་དུ་མ་བྱིན་
པར་ལེན་པ་དང་། མི་ཚངས་པར་སྤྱོད་པ་དང་། རྫུན་དུ་སྨྲ་བ་དང་། འབྲུའི་ཆང་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང༌། བཅོས་པའི་ཆང་མྱོས་པར་འགྱུར་བ་བག་མེད་པའི་གནས་དང་། གླུ་གར་
དང༌། རོལ་མོའི་ སྒྲ་དང༌། ཕྲེང་བ་ དང་། སྤོས་ ཉུག་ པ་ དང༌། རྒྱན་ དང༌ ཁ་ དོག་
འཆང་བ་དང་། ཁྲི་སྟན་མཐོན་པོ་དང་། ཁྲི་སྟན་ཆེན་པོ་དང་། དུས་མ་ཡིན་པའི་
ཁ་ཟས་སྤངས་ཏེ་དུས་མ་ཡིན་པའི་ཁ་ཟས་ལས་སླར་ལོག་པ་དེ་བཞིན་དུ། བདག་
མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་
བར་དུ་མ་བྱིན་པར་ལེན་པ་དང༌། མི་ཚངས་པར་སྤྱོད་པ་དང་། རྫུན་དུ་སྨྲ་བ་དང་།
འབྲུའི་ཆང་དང་། བཅོས་པའི་ཆང་མྱོས་པར་འགྱུར་བ་བག་མེད་པའི་གནས་དང་།
གླུ་གར་དང་། རོལ་མོའི་སྒྲ་དང་། ཕྲེང་བ་དང་། སྤོས་ཉུག་པ་དང༌། རྒྱན་དང་ཁ་
དོག་འཆང་བ་དང་། ཁྲི་སྟན་མཐོན་པོ་དང༌། ཁྲི་སྟན་ཆེན་པོ་དང་། དུས་མ་ཡིན་
པའི་ཁ་ཟས་སྤངས་ཏེ། དུས་མ་ཡིན་པའི་ཁ་ཟས་ལས་སླར་ལྡོག་པར་བགྱིའོ། །
ཡན་ལག་བརྒྱད་པོ་འདིས་བདག་འཕགས་པ་དགྲ་བཅོམ་པ་དེ་དག་གི་བསླབ་པ་
ལ་རྗེས་སུ་བསླབ་བོ། །རྗེས་སུ་བསྒྲུབ་པའོ། །རྗེས་སུ་བགྱིད་དོ། །ཞེས་ལན་ཅིག་
བརྗོད། དེ་ནས་ལངས་ཏེ་ཕྱག་གསུམ་བཙལ་ནས་སྟན་ལ་འཁོད་ནས་སྐྱབས་
འགྲོ་སེམས་བསྐྱེད་ཡིད་འཁུལ་ངེས་བྱ་ཞིང་། དགེ་སྦྱོར་གྱི་རིགས་སྤྱི་དང་ཁྱད་
པར་ཕྱག་མཆོད་སྐོར་བ་གཟུངས་སྔགས་ཀྱི་བཟླས་བརྗོད་སོགས་ལ་བརྩོན་པ་
གང་ཆེ་དང་གཙོ་བོར་རང་གི་སྒོ་གསུམ་ལ་བྱ་ར་བྱེད་པའི་དྲན་ཤེས་ན་རེ་བའི་སྒོ་
ནས་དགེ་སྡིག་གི་སྤང་བླང་ལ་འབད་རྩོལ་དང༌། ལྷག་པར་སྐྱབས་འགྲོའི་བསླབ་
བྱ་དང་ཡན་ལག་བརྒྱད་པའི་བསྲུང་བྱ་རྣམས་ངེས་པར་བྱས་ནས་སྡོམ་སེམས་ཡང་
ཡང་བསྟེན། སྔ་དྲོའི་ཆ་ལ་ཇ་དང་དཀར་སྡོར་གྱི་ཐུག་པ་འཐུང་དུ་རུང་ཞིང་གུང་
ཚིགས་སྟན་གཅིག་བྱ། ཕྱི་དྲོ་ཇ་དང་བུ་རམ་རུང་ཞིང་། དུས་མིན་གྱི་ཁ་ཟས་སྤོང་།
78 -



བསྙེན་གནས་ཡན་ལག་བརྒྱད་པའི་ཁྲིམས་སྲུང་ཚུལ་ཐར་པའི་སྒོ་འབྱེད། །
བཟའ་བཏུང་གི་ཚེ་སྔོན་དུ་ཁ་ལག་འཁྲུ་ཞིང་། བཟའ་བཏུང་ཚར་ནས་ཀྱང་ཁ་
བཀྲུའོ། །དེ་བཞིན་དུ་གཤང་གཅི་དོར་བའི་རྗེས་སུའང་ཁྲུས་བྱའོ། །དེ་ལྟར་ཉིན་
ཞག་གཅིག་པོ་དེ་དགེ་བའི་བྱ་བས་དུས་འདའ་བར་བྱས་ཏེ་སང་ནམ་ལངས་ནས་
རྟེན་གྱི་དྲུང་དུ་ཕྱག་དང་མཎྜལ་ཕུལ་ཏེ་བསྔོ་སྨོན་གྱིས་རྒྱས་འདེབས་བྱའོ། །
སྨྲས་པ། རྙེད་དཀའ་དོན་ཆེའི་རྟེན་བཟང་ཐོབ་དུས་འདིར། །ནམ་གཞག་
གཏན་ གྱི་ མདུན་ མ་ བསྒྲུབ་ པའི་ ཕྱིར། །ལས་ དང་ འབྲས་ བུའི་ ཚུལ་ ལ་ ངེས་
བསམས་ནས། སྡིག་སྤོང་དགེ་བ་སྒྲུབ་ལ་བརྩོན་པར་རིགས། །བསྐལ་པ་སྟོང་དུ་
གང་གི་མཚན་ཙམ་ཡང་། །ཐོས་པར་དཀའ་བ་སྟོན་པ་སངས་རྒྱས་ཀྱི། །བསྟན་པ་
རིན་ཆེན་གླིང་དང་མཇལ་དུས་འདིར། །དམ་ཆོས་ཡིད་བཞིན་ནོར་བུ་ཅིས་མི་
ལེན། །འདྲེན་པ་མཉམ་མེད་ཟས་གཙང་སྲས་པོ་ཡིས། ཁྱིམ་པའི་རྟེན་ལ་ཆེད་དུ་
བསྔགས་པའི་ཆོས། །ཚེགས་ཆུང་དོན་ཆེ་ཡན་ལག་བརྒྱད་པའི་ཁྲིམས། །སྲུང་ལ་
བརྩོན་པར་མཛོད་ཅིག་ཤེས་ལྡན་རྣམས། །དགེ་བ་འདི་ཡིས་ཚེ་ རབས་ ཐམས་
ཅད་དུ། །དལ་བའི་རྟེན་ཐོབ་ཐེག་མཆོག་བཤེས་གཉེན་གྱིས། །རྗེས་བཟུང་ས་
ལམ་རིམ་གྱིས་བགྲོད་བྱས་ཏེ། །ཐུབ་དབང་གོ་འཕང་མྱུར་དུ་ཐོབ་གྱུར་ཅིག། །།
ཅེས་བསྙེན་གནས་གྱི་སྡོམ་པ་ལེན་ཚུལ་མདོར་བསྡུས་པ་འདི་ནི། རིགས་
དང་རུས་དང་ཆོ་འབྲང་ཕུན་སུམ་ཚོགས་ཤིང་ལུགས་གཉིས་ཀྱིས་མངོན་པར་མཐོ་
བ་རྗེ་དཔོན་རྡོ་རྗེ་ལྷ་སྐྱབས་ཀྱིས་བསྐུལ་བ་ལ་བརྟེན་ནས། རྒྱལ་ཁམས་ཀྱི་དགེ་
སྦྱོང་ཡེ་ཤེས་རྒྱལ་མཚན་གྱིས་མངའ་རིས་ཆོས་རྒྱལ་གོང་མའི་ཕོ་བྲང་རྫོང་དཀར་
ཀུན་གསལ་དུ་སྦྱར་བའོ།། འདིས་ཀྱང་འགྲོ་བ་ཡོངས་ལ་ཕན་པར་གྱུར་ཅིག །
- 79 -



༄༅། །དགེ་ཚུལ་གྱི་བསླབ་བྱའི་སྡོམ་ཚིག་བཞུགས་སོ། །
ན་མོ་མུ་ནི་ཨིནྡྲ་ཡ། གང་གི་བཀའ་བཞིན་སྒྲུབ་བྱས་ན། །འདི་ཕྱིའི་དོན་
རྣམས་མ་ལུས་པ། །བདེ་བླག་ཉིད་དུ་སྩོལ་མཛད་པའི། །ཐུབ་པའི་དབང་པོ་ལ་
ཕྱག་ འཚལ། །རྙེད་ དཀའ་ དམ་ པའི་ རྟེན་ ཐོབ་ཅིང་། །རྒྱལ་ བའི་ བསྟན་ པ་ ལ་
ཞུགས་ནས། །དགེ་ཚུལ་སྡོམ་པ་ཐོབ་རྣམས་ཀྱིས། །བསླབ་བ་བསྲུང་བའི་ཐབས་
འགའ་ཞིག །ལུང་ལས་གསུངས་པ་བཞིན་དུ་བྲི། །ལེགས་ཚོགས་རྩ་བ་ཟླ་མེད་
པ། །བླ་མ་མཆོག་ལ་བརྟེན་བྱས་ནས། །བྱ་བ་ཐམས་ཅད་ཞུ་བྱེད་ཅིང་། །ཆོས་
མཐུན་བཀའ་ལས་འདའ་མི་བྱ། །དྲན་དང་ཤེས་བཞིན་བག་ཡོད་དང་། །ངོ་ཚ་
ཁྲེལ་ ཡོད་ ལྡན་ པ་ ཡིས། །བསླབ་ ལ་ ཡིད་ ཆེས་ དད་ གུས་ བྱ། །སོ་ཐར་ བཅས་
མཚམས་སྟོན་པ་ཡི། །འདུལ་བའི་གཞུང་ལ་ཚུལ་བཞིན་སྦྱང༌། །ཚུལ་ཁྲིམས་རྣམ་
པར་དག་པ་ལ། །ཕན་ཡོན་བསམ་ལས་འདས་པ་དང་། །ཚུལ་ཁྲིམས་ཉམས་པར་
གྱུར་ ན་ ནི། །མནར་ མེད་ འགྲོ་ ཞིང་ ཀུན་ ནས་ ཕུང་། །དེ་ ཕྱིར་ ཕན་ ཡོན་ ཉེས་
དམིགས་ལ། །ངེས་པ་དྲངས་ཏེ་ཡང་ཡང་བསམ། །མི་མཐུན་ཕྱོགས་རྣམས་མ་
ཤེས་ན། །བསླབ་ པ་ སྲུང་ ཚུལ་ མི་ཤེས་པས། །རང་ གིས་ ཇི་ ལྟར་ ཁས་ བླངས་
ལས། །འདས་པའི་ལྟུང་བ་སུམ་ཅུ་དྲུག །སྡོམ་གྱིས་བསྡུས་པ་འདི་ལྟ་སྟེ། །སྲོག་
གཅོད་བཞི་དང་མ་བྱིན་ལེན། །མི་ཚངས་སྤྱོད་དང་རྫུན་དུ་སྨྲ། །གཞི་མེད་བག་
ཙམ་དགེ་འདུན་དབྱེན། །དེ་རྗེས་ཕྱོགས་དང་ཁྱིམ་སུན་འབྱིན། །རྫུན་དང་བཤེས་
ངོར་འཕྱ་བ་དང་། །ཟས་ཅུང་ལྷག་མའི་སྐུར་འདེབས་དང་། །བསླབ་པ་སྤོང་དང་
- 80 -



དགེ་ཚུལ་གྱི་བསླབ་བྱའི་སྡོམ་ཚིག །
འབྲས་ཆེན་ འགེབས། །ཆང་དང་གླུ་གར་རོལ་མོ་བྱེད། །རྒྱན་དང་ ཁ་དོག་སྤོས་
ཉག་ཕྲེང་། ཁྲི་དང་སྟན་ནི་ཆེ་མཐོ་དང༌། །ཕྱི་དྲོའི་ཁ་ཟས་གསེར་དངུལ་ལེན། །
ཉམས་པ་རྣམ་པ་གསུམ་དག་སྟེ། །སུམ་ཅུ་དྲུག་ནི་བླངས་ལས་འདས། །འདི་ལྟར་
བླངས་འདས་སོ་དྲུག་གི །ཉེས་པ་རྣམས་ནི་ཤེས་བྱས་ནས། །སྲོག་གི་ཕྱིར་ཡང་
སྤང་བར་བྱ། །དེ་ལས་རྩ་བའི་ལྟུང་བ་བཞི། །གསོར་མི་རུང་བ་འབྱུང་ན་ནི། །ཏ་
ལའི་རྩེ་མོ་བཅད་པ་ལྟར། །སྡོམ་པ་གཏན་ནས་གཏོང་བར་འགྱུར། །ཕྱི་དྲོའི་ཁ་
ཟས་ལ་སོགས་པའི། །ཉེས་པ་བྱུང་བ་རྣམས་ལ་ནི། །སྔར་བྱས་ལས་ལ་འགྱོད་
སེམས་ དང༌། །ཕྱིན་ ཆད་ མི་བྱེད་ སྡོམ་ སེམས་ ཀྱིས། །དགེ་སློང་ རྣམ་དག་དྲུང་
འདུག་སྟེ། །ལྟུང་བའི་མིང་རིགས་བརྗོད་ནས་ནི། །བཤགས་པ་ལན་གསུམ་སྙིང་
ནས་བྱ། །བླངས་འདས་སོ་དྲུག་གིས་བསྡུས་པའི། །ལྟུང་བ་དངོས་གཞི་མ་ཡིན་
པའི། །ཕྱོགས་མཐུན་ཉེས་པ་རྣམས་ལ་ནི། །འགྱོད་དང་སྡོམ་སེམས་ཡང་ཡང་
བྱ། །བསླབ་པ་ཡོངས་སུ་སྦྱོང་བ་ནི། །གསོ་སྦྱོང་དབྱར་གནས་དགག་དབྱེ་སྟེ། །
གཞི་གསུམ་སྒོ་ནས་རང་རྒྱུད་སྦྱོང་། །བདེ་བར་གནས་པའི་རྐྱེན་བསྟེན་པ། །ཟས་
གོས་གནས་མལ་སྨན་རྣམས་ལ། །འདོད་ཞེན་ཆེན་པོས་འཚོལ་བ་དང་། །ཧ་ཅང་
ཆོག་མི་ཤེས་པ་སྤང་། །དགེ་བའི་སྦྱོར་བ་ལྷུར་ལེན་ཚེ། །སེར་སྣས་ལོངས་སྤྱོད་མི་
ནུས་ པ། །ངལ་ཞིང་དུབ་ པའི་ མཐའ་ ཡང་ སྤང་། །མདོར་ན་མགོན་པོ་ཀླུ་སྒྲུབ་
ཀྱིས། །མངོན་ མཐོ་ ངེས་ ལེགས་ མ་ ལུས་ པའི། །རྩ་ བ་ ཚུལ་ ཁྲིམས་ ཡིན་ པར་
གསུངས། །སྙིང་ནས་ཆོས་བཞིན་བྱེད་འདོད་པའི། །དགེ་ཚུལ་རྣམས་ཀྱི་བསླབ་
པའི་གནས། །སྟོན་པའི་འདུལ་བའི་གཞུང་ལུགས་མཆོག །སུམ་བརྒྱ་པ་དང་ཀཱ་རི་
ཀ །འཇམ་མགོན་བླ་མ་ཡབ་སྲས་ཀྱི། །ལེགས་བཤད་མན་ངག་ཚོགས་རྣམས་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ལ། །མཁས་པ་བསྟེན་ནས་ཚུལ་བཞིན་སྦྱང༌། །ཐུབ་པའི་བསྟན་ལ་ཞུགས་རྣམས་
ཀྱིས། །རང་གི་ནོར་བུ་ཡོངས་དོར་ནས། །མཆིང་བུའི་གོར་མ་གཟུགས་ལེགས་
དག །ལེན་པའི་ངལ་བ་དོར་བྱོས་ལ། །ཚུལ་ཁྲིམས་ནོར་བུ་རིན་ཆེན་ལ། །གཅེས་
སྤྲས་བྱི་དོར་གྱིས་ཤིག་ཅེས། །ཀུན་ལ་བདག་གིས་ཕན་པར་སྨྲས། །འདིར་འབད་
དགེ་བའི་མཐུ་སྟོབས་ཀྱིས། །བདག་དང་འགྲོ་བ་མ་ལུས་པ། །ཚུལ་ཁྲིམས་གྲུ་
ཆེན་ལ་བརྟེན་ནས། །རྣམ་གྲོལ་གླིང་དུ་ཕྱིན་གྱུར་ཅིག། །།
ཅེས་དགེ་ཚུལ་གྱི་བསླབ་བྱའི་སྡོམ་ཚིག་འདི་ནི་དགེ་ཚུལ་བརྩོན་འགྲུས་རྒྱ་
མཚོས་ནན་ གྱིས་ བསྐུལ་བ་ལ་བརྟེན་ནས། འདུལ་བ་འཛིན་ པ་ ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
- 82 -



༄༅། །འདུལ་བའི་བསླབ་བྱ་འོད་ལྡན་སྙིང་པོ་
ཞེས་བྱ་བ་བཞུགས་སོ། །
ན་མསརྦ་ཛྙཱ་ན་མུ་ནི་ཨིནྡྲ་ཡ། མཚན་དཔེས་རབ་མཛེས་མཐོང་བ་དོན་
ལྡན་མཛད་པའི་སྐུ། །དྲུག་ཅུའི་དབྱངས་ལྡན་འགྲོ་ལ་དབུགས་འབྱིན་མཛད་པའི་
གསུང་། །མཁྱེན་བརྩེ་ནུས་ལྡན་འགྲོ་ལ་གཡེལ་མེད་གཟིགས་པའི་ཐུགས། །འགྲོ་
བའི་བླ་མ་ཐམས་ཅད་མཁྱེན་པ་ལ་ཕྱག་འཚལ། །གནས་སྐབས་མཐར་ཐུག་ཕན་
བདེ་མ་ལུས་འབྱུང་བའི་གནས། །ཉོན་མོངས་སྡུག་བསྔལ་མ་ལུས་སེལ་བའི་སྨན་
གཅིག་པུ། །ཟླ་མེད་སྟོན་པ་མཆོག་དེས་བརྩེ་བས་བཅས་པ་ཡི། །སོ་ཐར་བཅས་
མཚམས་སྲུང་ཚུལ་འགའ་ཞིག་འདིར་བརྗོད་བྱ། །ཐེག་གསུམ་ཡོན་ཏན་མ་ལུས་
འབྱུང་བའི་གཞི་དང་རྟེན། །རྒྱལ་དང་རྒྱལ་སྲས་སློབ་མར་བཅས་པའི་གཅེས་པའི་
ནོར། །བསྟན་ པའི་ནང་མཛོད་ལེགས་ གསུངས་ འདུལ་བ་འཛིན་ འདོད་ པའི། །
གཟུར་གནས་བློ་གྲོས་ལྡན་རྣམས་རབ་དང་དགའ་བ་སྐྱེད། །
དེ་ལ་འདིར་དགེ་ཚུལ་གྱི་བསླབ་བྱའི་སྡོམ་ཚིག་གི་དོན་རྣམས་གོ་སླ་བའི་
ཕྱིར་ཚིག་གི་གོ་རིམ་ལྟར་འཆད་པ་ནི། ན་མོ་མུ་ནི་ཨིནྡྲ་ཡ། གང་གི་བཀའ་བཞིན་
སྒྲུབ་བྱས་ན། །འདི་ཕྱིའི་དོན་རྣམས་མ་ལུས་པ། །བདེ་བླག་ཉིད་དུ་སྩོལ་མཛད་
པའི། །ཐུབ་པའི་དབང་པོ་ལ་ཕྱག་འཚལ། །ཞེས་པ་ནི་མཆོད་པར་བརྗོད་པ་སྟེ།
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཤཱཀྱ་ཐུབ་པ། ཤཱཀྱ་སེང་གེ །ཤཱཀྱའི་རྒྱལ་པོ་ཐུགས་ རྗེ་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཅན་དེ་ཉིད་ཀྱི་ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་ནས་ཕྱག་འཚལ་ཞིང་
སྐྱབས་ སུ་ འགྲོ་ བའོ། །དེ་ ཡང་ བྱེ་བ་ གང་ བྱེད་ ཀྱང་ དཀོན་མཆོག་མཆོད་ཅིང་
གསོལ་བ་བཏབ་ནས་བྱ་དགོས་པར་སྐྱབས་འགྲོའི་བསླབ་བྱར་གསུངས་པ་ལྟར།
རྩོམ་པའི་བྱ་བ་འདིས་མཚོན་ཆོས་ལྡན་གྱི་བྱ་བ་མཐའ་དག་གེགས་མེད་པར་
མཐར་ཕྱིན་པར་འགྱུར་བའི་ཆེད་དུའོ། །སྟོན་པ་ཐུགས་རྗེ་ཅན་དེ་ཉིད་ཀྱི་བཀའ་
དྲིན་དྲན་པར་བྱེད་ཚུལ་ནི། བསྔགས་འོས་བསྔགས་བསྟོད་ལས། ཁྱོད་ཀྱིས་གང་
ལས་འགྲོ་བ་དག །མ་དྲངས་རྒུད་པ་དེ་གང་མཆིས། །གང་དང་འཇིག་རྟེན་མ་སྤྲད་
པའི། །ཕུན་ཚོགས་དེ་ཡང་གང་ཞིག་མཆིས། །ཞེས་གསུངས་པ་ལྟར། སེམས་ཅན་
རྣམས་ལ་གནས་སྐབས་དང་མཐར་ཐུག་གི་ཕན་བདེ་གང་འགྲུབ་པ་ཐམས་ཅད་
སངས་རྒྱས་ཀྱི་ཐུགས་རྗེ་དང་ནུས་མཐུ་ཁོ་ན་ལས་འབྱུང་གི །སངས་རྒྱས་ཀྱི་མཐུ་
ལ་མ་ལྟོས་པར་བདེ་བ་ཕྲ་མོ་ཞིག་ཀྱང་འབྱུང་ཐབས་མེད་པར་གསུངས། ཁྱད་
པར་རྒྱལ་བའི་བསྟན་པ་ལ་ཞུགས་ནས་ཐོས་བསམ་སྒོམ་གསུམ་འཆད་རྩོད་རྩོམ་
གསུམ་སོགས་ཆོས་ལྡན་གྱི་བྱ་བ་ཁྱད་པར་ཅན་བྱེད་པ་རྣམས་ནི་རྒྱལ་བའི་ཐུགས་
རྗེ་དང་ནུས་མཐུ་ཁོ་ན་ལ་ལྟོས་པ་ནི། ཡོན་ཏན་རིན་པོ་ཆེ་སྡུད་པ་ལས། རྒྱལ་བའི་
ཉན་ཐོས་པ་དག་ཇི་སྙེད་ཆོས་སྟོན་དང་། འཆད་དང་རིགས་པ་དག་དང་ལྡན་པར་
བརྗོད་པ་དང་། །མཆོག་འཕགས་བདེ་བ་བྱེད་དང་དེ་ཡི་འབྲས་ཐོབ་པ། །དེ་དག་
ཀུན་ཀྱང་དེ་བཞིན་གཤེགས་པ་སྐྱེས་བུའི་མཐུ། །ཅི་ཕྱིར་ཞེ་ན་རྒྱལ་བས་ཆོས་ཚུལ་
གང་ བསྟན་ པ། །དེ་ལ་མི་མཆོག་སློབ་ མར་ གྱུར་ པས་མངོན་བསླབས་ཤིང་། །
མངོན་སུམ་བྱས་ནས་བསླབ་པ་ཇི་བཞིན་སྟོན་བྱེད་དེ། །སངས་རྒྱས་མཐུས་བྱེད་
རང་ གི་སྟོབས་ཀྱི་མཐུས་མ་ཡིན། །ཞེས་གསུངས་ པ་ ལྟར། དགྲ་བཅོམ་བདག་
- 84 -



འདུལ་བའི་བསླབ་བྱ་འོད་ལྡན་སྙིང་པོ། །
ཉིད་ཆེན་པོ་རྣམས་ཀྱང་ཆོས་འཆད་པ་སོགས་བསྟན་པ་ལ་བྱ་བ་བྱེད་པ་ཐམས་
ཅད་ རྒྱལ་བའི་ཐུགས་ རྗེ་ དང་ནུས་མཐུ་ ཁོ་ ན་ ལ་བརྟེན་ནས་བྱེད་ དགོས་ ཀྱི།
སངས་རྒྱས་ཀྱི་མཐུ་ལ་མ་ལྟོས་པར་རང་དབང་དུ་བྱ་མི་ནུས་པར་གསུངས་ན།
བདག་ཅག་ལྟ་བུའི་བླུན་རྨོངས་འཆིང་བ་ཀུན་ལྡན་རྣམས་ཀྱིས་སངས་རྒྱས་ཀྱི་མཐུ་
ལ་མ་ལྟོས་ པར་ རང་དབང་དུ་ཆོས་ཚིག་གཅིག་ཙམ་ཡང་སྨྲ་བར་ག་ལ་ནུས།
འཇིག་རྟེན་ན་ཆོས་ཀྱི་ཡི་གེའི་གཟུགས་གཅིག་ཙམ་འདྲི་ཤེས་པའང་སངས་རྒྱས་
ཀྱི་ཐུགས་རྗེ་དང་འཕྲིན་ལས་ཁོ་ནར་གསུངས་ན། རྒྱལ་བའི་དམ་ཆོས་ཀློག་པ་
དང༌། འཛིན་པ་དང༌། འཆང་བ་དང་། ཁ་ཏོན་དུ་བྱེད་པ་དང༌། གཞན་ལ་སྟོན་པ་
སོགས་སངས་རྒྱས་ཀྱི་ཐུགས་རྗེ་དང་ནུས་མཐུ་ལ་མ་བརྟེན་པར་འབྱུང་ཐབས་མེད་
པ་ལྟ་ཅི་སྨོས། ཁྱད་པར་དུ་ཡང་བདག་ཅག་སྙིགས་མ་ལྔ་བདོའི་འགྲོ་བ་རྣམས་ལ་
ནི་སངས་རྒྱས་དང་བྱང་ཆུབ་སེམས་དཔའ་གཞན་ཐམས་ཅད་ལས་སྟོན་པ་ཐུབ་
པའི་དབང་པོ་འདི་ཉིད་ཐུགས་རྗེ་དང་བཀའ་དྲིན་ཆེ་བ་ནི། བསྐལ་པ་འདི་ལ་
འབྱོན་པའི་སངས་རྒྱས་རྣམས་ཀྱིས་སྔོན་དེ་བཞིན་གཤེགས་པ་རིན་ཆེན་སྙིང་པོའི་
སྤྱན་སྔར་ཐུགས་བསྐྱེད་ནས་རང་རང་གི་ཞིང་འདམ་པའི་ཚེ་གཞན་ཐམས་ཅད་
ཀྱིས་ཞིང་བཟང་བ་དང་གདུལ་བྱ་དག་པ་ཤ་སྟག་འདམ་ནས། རྩོད་ལྡན་ཚེ་ལོ་
བརྒྱ་པའི་དུས་འདི་ནི་གདུལ་བྱ་རྣམས་ཚེ་ཐུང་ཞིང་ལོངས་སྤྱོད་དབུལ་བ་དང་མ་
རུང་དམུ་རྒོད་ཅན་ཤས་ཆེ་བས། དེ་འདྲ་བའི་གདུལ་བྱ་མ་རུང་པའི་ཁྲོད་དུ་འཇུག་
པར་ག་ལ་ནུས་ཞེས་ཐམས་ཅད་ཀྱིས་ཡལ་བར་དོར་བ་ན། བདག་ཅག་སྟོན་པ་
ཐུགས་རྗེ་ཅན་འདི་ཉིད་བྲམ་ཟེ་རྒྱ་མཚོའི་རྡུལ་དུ་འཁྲུངས་པ་དེས་ཐུགས་རྗེས་མ་
བཟོད་པར་སྙིང་སྟོབས་ཆེས་ཆེར་བཞེས་ནས། སངས་རྒྱས་དང་བྱང་ཆུབ་སེམས་
-85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དཔའ་གཞན་ཐམས་ཅད་ཀྱིས་ཡལ་བར་བོར་བའི་སྙིགས་མའི་དུས་དེ་བདག་
གིས་གཟུང་བར་བྱའོ། །བདག་དེའི་བར་དུ་འཚང་མི་རྒྱ་བར་གདུལ་བྱ་དེ་དག་གི་
དོན་དུ་བྱ་དཀའ་བའི་སྤྱོད་པ་རླབས་པོ་ཆེ་དག་སྦྱང་ནས། ནམ་རྩོད་ལྡན་ཚེ་ལོ་
བརྒྱ་བའི་དུས་ལ་བབ་པ་དེའི་ཚེ་བདག་ཞིང་དེར་ཕྱིན་ནས་འཚང་རྒྱ་ཞིང་། གདུལ་
བྱ་མ་རུང་པ་དེ་རྣམས་གདུལ་བར་བྱའོ་ཞེས་ཐུགས་བསྐྱེད་པ་ན། ཕྱོགས་བཅུའི་
ཞིང་ ཐམས་ཅད་ གཡོས་ཤིང་ འདར། སངས་རྒྱས་དང་བྱང་སེམས་ཐམས་ཅད་
ཀྱིས་མེ་ཏོག་གཏོར་ཅིང་འགྲན་ཟླ་མེད་པའི་བསྔགས་པ་རྒྱ་ཆེར་མཛད། དོན་འདི་
ལ་ཐུབ་ པའི་ དབང་པོ་ལ་ བསྟོད་ པ་ བྱིན་རླབས་མྱུར་འཇུག་ཅེས་ བྱ་བ་ ལས།
སྙིགས་མ་ལྔ་ཡིས་ཧ་ཅང་སྦགས་པ་ཡི། །ཞིང་འདི་གཞན་གྱིས་སྤངས་དུས་མགོན་
ཁྱོད་ཀྱིས། །ཡོངས་སུ་བཟུང་སྟེ་རྒྱལ་བ་སྲས་བཅས་ཀྱིས། །པད་དཀར་ལྟ་བུར་
བསྔགས་ པའི་ དགོས་ པའང་ཅི། །ཞེས་ གསུངས། དེས་ན་བློ་གྲོས་དང་ ལྡན་ པ་
རྣམས་ཀྱིས་རང་ལ་ཕན་བདེ་གང་བྱུང་ཐམས་ཅད་སངས་རྒྱས་ཀྱི་བཀའ་དྲིན་ཁོ་ན་
ཡིན་པ་དང་། ལྷག་པར་སྟོན་པ་ཐུགས་རྗེ་ཅན་འདི་ཉིད་ཀྱི་བཀའ་དྲིན་དང་ཐུགས་
རྗེ་ཚད་མེད་པའི་ཚུལ་དེ་དག་ཡང་ཡང་དྲན་པར་བྱས་ནས་རྒྱུན་དུ་གསོལ་བ་
འདེབས་ པ་ ལ་ བརྩོན་པར་ བྱའོ། །རྙེད་དཀའ་དལ་བའི་རྟེན་ཐོབ་ཅིང་། །རྒྱལ་
བའི་བསྟན་པ་ལ་ཞུགས་ནས། །དགེ་ཚུལ་སྡོམ་པ་ཐོབ་རྣམས་ཀྱིས། །བསླབ་པ་
སྲུང་བའི་ཐབས་འགའ་ཞིག །ལུང་ལས་ གསུངས་པ་བཞིན་དུ་བྲི། །ཞེས་པ་ནི་
རྩོམ་པར་དམ་འཆའ་བ་སྟེ། མངོན་པར་མཐོ་བ་དང་ངེས་པར་ལེགས་པས་བསྡུས་
པའི་ཡོན་ཏན་ཐམས་ཅད་ཀྱི་གཞི་དང་རྩ་བ་ནི་སྡོམ་པའི་ཚུལ་ཁྲིམས་ཉིད་ཡིན་
པར་གསུངས་ལ། སྡོམ་པའི་ཚུལ་ཁྲིམས་རྣམ་པར་དག་པར་བྱེད་པ་ལ་དེ་སྲུང་
- 86 -



འདུལ་བའི་བསླབ་བྱ་འོད་ལྡན་སྙིང་པོ།
ཚུལ་ཤེས་དགོས་པས། འདིར་རྒྱལ་བའི་བསྟན་པ་ལ་རབ་ཏུ་བྱུང་ནས་དགེ་ཚུལ་
གྱི་ སྡོམ་ པ་ ཐོབ་པ་རྣམས་ ཀྱིས་ བསླབ་ ཁྲིམས་སྲུང་ ཚུལ་ འདུལ་ བ་ ལུང་ དང༌།
དགོངས་འགྲེལ་གྱི་བསྟན་བཅོས་ཆེན་མོ་དག་ལས་བཏུས་ཏེ་བླངས་འདས་སོ་དྲུག་
གི་ངོས་འཛིན་དང་ཉེས་པ་དེ་དག་གིས་མ་གོས་པར་བྱེད་ཚུལ། བརྒྱ་ལ་གོས་ན་
ཕྱིར་བཅོས་བྱ་ཚུལ་རྣམས་གཙོ་བོར་སྟོན་ཅིང་། བསླབ་བྱའི་གནས་གཙོ་བོ་གཞན་
འགའ་ཞིག་ཀྱང་སྟོན་པར་བྱེད་དོ། །དེ་ཡང་དགྲ་བཅོམ་བདག་ཉིད་ཆེན་པོ་རྣམས་
ཀྱིས་ཀྱང་འདུལ་བའི་བསླབ་པའི་གནས་རྣམས་སྟོན་པའི་ཚེ་རྒྱལ་བ་ཉིད་ཀྱིས་
གསུངས་པའི་ལུང་ཁོ་ན་ལ་བརྟེན་ནས་སྟོན་པར་བྱེད་པ་མ་གཏོགས་རང་དགར་
བསླབ་བྱའི་གནས་ཕྲ་མོའི་ཞིག་ཀྱང་སྟོན་མི་ནུས་པར་གསུངས་ན། བདག་ཅག་
བྱིས་པ་བླུན་པོ་བློ་མི་གསལ་བ་རྨོངས་པ་འཆིང་བ་ཀུན་ལྡན་ཞིག་གིས་རང་སྟོབས་
ཀྱིས་སྟོན་ག་ལ་ནུས། དེས་ན་རྒྱལ་བ་ཉིད་ཀྱིས་གསུངས་པའི་འདུལ་བའི་སྡེ་སྣོད་
ཐམས་ཅད་ཀྱི་རྩ་བ་སོ་སོར་ཐར་པའི་མདོ། དེའི་དོན་ཞིབ་ཏུ་འགྲེལ་པ་རྒྱལ་བ་
ཉིད་ ཀྱིས་ མཛད་ པའི་ ལུང་ རྣམ་ འབྱེད། གཞི་ བཅུ་ བདུན། ལུང༌ ཕྲན་ ཚེགས།
གཞུང་དམ་པ་སྟེ་འདུལ་བ་ལུང་སྡེ་བཞི་དང་། དེ་དག་གི་དགོངས་པ་འགྲེལ་བ་ལ་
ཚད་མར་གྱུར་པ་སློབ་དཔོན་ཆེན་པོ་ཡོན་ཏན་འོད་ཀྱིས་མཛད་པའི་འདུལ་བའི་
མདོ་འགྲེལ་པ་དང་བཅས་པ་དང་། སློབ་དཔོན་ཤཱཀྱ་འོད་ཀྱིས་མཛད་པའི་འདུལ་
བ་སུམ་བརྒྱ་པ་འགྲེལ་པ་དང་བཅས་པ་སོགས་འཕགས་ཡུལ་གྱི་དགོངས་འགྲེལ་
ཆེན་པོ་རྣམས་ དང༌། བཀའ་ དང་ དགོངས་ འགྲེལ་ དེ་ དག་ ཐམས་ ཅད་ ཀྱི་དོན་
བསླབ་བྱའི་གནས་རྣམས་དེང་སང་གི་གདུལ་བྱས་ལག་ཏུ་ལེན་ཚུལ་གངས་རིའི་
ཁྲོད་འདིར་གསལ་བར་མཛད་པ་ལ་ཐུབ་དབང་གཉིས་པ་ལྟ་བུར་གྱུར་པ་ཆོས་ཀྱི་
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྒྱལ་པོ་ཙོང་ཁ་པ་ཆེན་པོའི་མན་ངག་ལ་བརྟེན་ནས་འཆད་དོ། །དེ་ཡང་འདུལ་
བའི་སྡེ་སྣོད་ཐམས་ཅད་ཀྱི་དོན་བསྡུ་ན། སྡོམ་པ་མ་ཐོབ་པར་ཐོབ་པར་བྱེད་པའི་
ཐབས། ཐོབ་ པ་ མི་ ཉམས་ པར་ སྲུང་ བའི་ ཐབས། ཉམས་ ན་ ཕྱིར་ བཅོས་ པའི་
ཐབས་གསུམ་དུ་འདུའོ། །
དང་པོ་སྡོམ་པ་མ་ཐོབ་པ་ཐོབ་པར་བྱེད་པའི་ཐབས་ནི་རབ་ཏུ་བྱུང་བའི་
གཞི་དང་ལས་བརྒྱ་རྩ་ལས་གསུངས་སོ། །དེ་ཡང་ངན་སོང་གསུམ་དང་ལྷ་རྣམས་
ལ་ནི་དགེ་ཚུལ་དང་དགེ་སློང་གི་སྡོམ་པ་སྐྱེ་བའི་སྐལ་བ་མེད་ལ། མི་རྣམས་ཀྱི་
ནང་ནས་བྱང་སྒྲ་མི་སྙན་པ་རྣམས་ལ་སྡོམ་པ་སྐྱེ་བའི་སྐལ་བ་མེད་ཅིང་གླིང་གཞན་
གསུམ་གྱི་མི་རྣམས་སྡོམ་པའི་རྟེན་དུ་གསུངས། དེའི་ནང་ནས་ཀྱང་འཛམ་བུ་གླིང་
པའི་མི་རྣམས་སྡོམ་པ་སྐྱེ་བ་ལ་རྟེན་ཁྱད་པར་དུ་འཕགས་པར་གསུངས། དེ་ལྟ་
ནའང་འཛམ་བུ་གླིང་པའི་མི་ཐམས་ཅད་ལ་སྡོམ་པ་སྐྱེ་བའི་སྐལ་བ་ཡོད་པ་མིན་
ཏེ། དཀོན་མཆོག་གསུམ་གྱི་སྒྲ་མི་ཐོས་པའི་མཐའ་འཁོབ་པ་རྣམས་དང་། དབང་
པོ་མ་ཚང་ཞིང་གླེན་ལྐུགས་སུ་སོང་སྟེ་སྐལ་བ་མེད་པ་རྣམས་དང༌། ཚེ་རབས་སྔོན་
མའི་ ལས་དང་ཚེ་འདིར་གྲོགས་ངན་ པའི་དབང་དུ་སོང་སྟེ་ ལས་རྒྱུ་འབྲས་མི་
བདེན་པར་ལྟ་བའི་ལོག་ལྟ་ཅན་སོགས་སྡོམ་པ་སྐྱེ་བའི་སྐལ་བ་མེད་པ་ཤིན་ཏུ་
མང་ ངོ༌། །སོ་སོར་ཐར་ པའི་ མདོ་ལས། སངས་རྒྱས་ཞེས་བྱའི་སྒྲ་འདི་ཡང་། །
འཇིག་རྟེན་དག་ན་རབ་ཏུ་དཀོན། །མི་ཉིད་རྙེད་པར་ཤིན་ཏུ་དཀའ། །རབ་ཏུ་བྱུང་
བའང་ཤིན་ཏུ་དཀོན། །དེ་བཞིན་རབ་ཏུ་བྱུང་རྣམས་ཀྱི། །ཚུལ་ཁྲིམས་ཕུན་སུམ་
ཚོགས་ རབ་ དཀོན། །ཞེས་ གསུངས་ པ་ལྟར། སྤྱིར་ སངས་ རྒྱས་ ཀྱི་མཚན་ཐོས་
པའང་དཀའ་ན། རྒྱལ་བའི་བསྟན་པ་ལ་ཞུགས་ནས་རབ་ཏུ་བྱུང་ཞིང་སོ་སོར་ཐར་
- 88 -



འདུལ་བའི་བསླབ་བྱ་འོད་ལྡན་སྙིང་པོ། །
པའི་སྡོམ་པ་རྣམ་པར་དག་པ་ལྟ་ཅི་སྨོས། དེས་ན་དལ་འབྱོར་གྱི་རྟེན་ལན་ཅིག་
ཐོབ་པའི་དུས་འདིར་ཁྱིམ་ནས་ཁྱིམ་མེད་པར་རྒྱལ་བའི་བསྟན་པ་ལ་རབ་ཏུ་བྱུང་
སྟེ་སོ་སོ་ཐར་པའི་སྡོམ་པ་བླངས་ནས། དེའི་ཚུལ་ཁྲིམས་རྣམ་པར་དག་པ་ཞིག་
བསྲུང་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱ་དགོས་ལ། དེ་ཡང་ཁྱིམ་ན་
གནས་པའི་སྐྱོན་དང་རབ་ཏུ་བྱུང་བའི་ཕན་ཡོན་སྒོ་དུ་མ་ནས་བསམ་དགོས་པར་
གསུངས་པས། ཁྱིམ་ན་གནས་པ་ནི། འབྱོར་བ་ཆེ་ན་ཉམས་ཀྱི་དོགས་པ་དང་།
དབུལ་ན་འཚོལ་བའི་སྡུག་བསྔལ་དང་། ཚོང་དང་ཞིང་ལས་དང་རྒྱལ་པོའི་དཔྱ་
ཁྲལ་དང༌། དེ་དག་གི་ ཕྱིར་དུ་ ཕན་ཚུན་འཐབ་ཅིང་རྩོད་པ་དང་། སྲོག་ཆགས་
གཞན་ལ་འཚེ་ཞིང་གནོད་པར་བྱེད་པ་སོགས་སྡིག་པའི་ལས་ལ་སྒོ་ཀུན་ནས་
འཇུག་པ་དང་། ཚེ་འདིར་ངལ་ཞིང་དུབ་ལ་ཕྱི་མར་ངན་སོང་མུ་མཐའ་མེད་པར་
འཁྱམ་པའི་རྒྱུ་སྒྲུབ་པ་སོགས་ཉེས་པ་དང་སྡུག་བསྔལ་དུ་མའི་འབྱུང་ཁུངས་རྒྱལ་
པོའི་བཙོན་ར་དང་དུག་སྦྲུལ་གྱི་ཁུང་བུ་ལྟ་བུ་སྟེ། སྐྱེས་རབས་ལས། བཙོན་ར་
འདྲ་བའི་ ཁྱིམ་ལ་ནི། །ནམ་ཡང་བདེ་བར་མ་སེམས་ཤིག །ཕྱུག་གམ་ཡང་ན་
དབུལ་ཡང་རུང་། ཁྱིམ་ན་གནས་པ་ནད་དུ་ཆེ། །གཅིག་ནི་བསྲུང་བས་ཉོན་མོངས་
ལ། །གཉིས་པ་འཚོལ་བས་ཤ་ཐང་ངོ༌། །ཕྱུག་གམ་ཡང་ན་དབུལ་ཡང་རུང་། །
གང་ན་བདེ་བ་མེད་གྱུར་པ། །དེ་ལ་དགའ་བ་རྨོངས་པ་ནི། །སྡིག་པའི་འབྲས་བུ་
སྨིན་པ་ཉིད། །ཅེས་དང༌། ཁྱིམ་གྱི་སོ་ནམ་བྱས་ན་ནི། །རྫུན་དུ་མི་སྨྲར་མི་རུང་
ཞིང་། །ཕ་རོལ་ཉེས་པ་བྱེད་པ་ལ། །ནན་ཏུར་མི་བྱར་མི་རུང་ངོ༌། །གལ་ཏེ་ཆོས་
སྤྱོད་ཁྱིམ་གྱི་སོ་ནམ་འཆོར། ཁྱིམ་ལ་ཕྱོགས་ན་ཆོས་ཀྱང་ག་ལ་འགྲུབ། །ཆོས་ཀྱི་
ལས་ནི་རབ་ཏུ་ཞི་བ་ཡིན། ཁྱིམ་གྱི་དོན་ནི་དྲག་ཤུལ་ཅན་གྱིས་འགྲུབ། །དེ་བས་
89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཆོས་དང་འགལ་ བའི་ སྐྱོན་ཡོད་ ཕྱིར། །བདག་ལ་ ཕན་ འདོད་ སུ་ ཞིག་ ཁྱིམ་ན་
གནས། །ཞེས་དང་། དྲེགས་དང་ང་རྒྱལ་གཏི་མུག་སྦྲུལ་གྱི་ཚང་། །རབ་ཏུ་ཞི་བ་
དགའ་བའི་བདེ་འཇིག་པ། །སྡུག་བསྔལ་མི་བཟད་མང་པོའི་གནས་གྱུར་ཁྱིམ།
ཁུང་ དང་ འདྲ་ བར་ སུ་ ཞིག་ གནས་ པར་ བྱེད། །ཅེས་ སོགས་ རྒྱལ་ བ་ སྲས་ དང་
བཅས་པས་ལན་ཅིག་མིན་པར་སྨད་ཅིང་། རང་གིས་ཀྱང་སྡུག་བསྔལ་མི་བཟད་
པ་མངོན་སུམ་དུ་མྱོང་ཡང་ད་དུང་གནས་དེ་ལ་དགའ་བ་ནི་ལས་ངན་པའི་འབྲས་
བུ་སྨིན་པ་ཡིན་པར་གསུངས། རབ་ཏུ་བྱུང་བའི་ཕན་ཡོན་ནི། འདུལ་བ་ལུང་ལས།
རང་གི་དོན་མ་འདྲེས་པར་ཐོབ་པར་འགྱུར་བ་དང་། བྲན་དང་མངག་གཞུག་དང་
བཀོལ་པ་དང་རང་དབང་མེད་ཅིང་དགའ་མགུར་འགྲོར་མེད་པ་དག་གིས་མཆོད་
པ་དང་བསྟོད་པར་བྱ་བར་འགྱུར་བ་དང༌། མྱ་ངན་ལས་འདས་པ་འགྲུབ་པ་དང༌།
བདེ་བ་བླ་ན་མེད་པ་ཐོབ་པ་དང་། མྱང་འདས་ཐོབ་པ་ལས་ཉམས་ཀྱང་ལྷར་སྐྱེ་བ་
དང་། སངས་ རྒྱས་ ཀྱི་ཉན་ཐོས་ སྐྱེས་བུ་དམ་པ་ ཡང་ དག་ པར་ སོང་བ་མཆོག་
རྣམས་ཀྱིས་རྣམ་གྲངས་དུ་མར་རབ་ཏུ་བྱུང་བ་བསྔགས་པར་མཐོང་བས། མཁས་
པས་རབ་ཏུ་བྱུང་བར་བྱ་བར་འོས་པ་ཉིད་དོ། །ཞེས་ཕན་ཡོན་ཆེན་པོ་ལྔ་ཐོབ་པར་
གསུངས། ཆོ་འཕྲུལ་ཆེན་པོའི་མདོ་ལས་ཀྱང་། འདོད་པ་དག་ནི་རབ་ཏུ་སྟེན་བྱེད་
ཅིང་། །བུ་དང་ཆུང་མ་དག་ལ་སྲེད་བསྐྱེད་ནས། །སྨད་པར་བྱ་བའི་ཁྱིམ་ལ་བརྟེན་
བ་དེ། །བླ་མེད་བྱང་ཆུབ་དམ་པ་གཞར་མི་ཐོབ། །གང་དག་འདོད་པ་ལྕི་སྐམ་མེ་
བཞིན་སྤོང་། །བུ་དང་ཆུང་མ་དག་ལ་སྲིད་སྤངས་ནས། ཁྱིམ་གྱིས་སྐྲག་སྟེ་ཁྱིམ་
ནས་མངོན་བྱུང་བ། །དེ་དག་བྱང་ཆུབ་མཆོག་འདི་རྙེད་མི་དགའ། །གང་དག་ཁྱིམ་
ན་གནས་པར་བྱེད་བཞིན་དུ། །བྱང་ཆུབ་དམ་པ་མཆོག་འདི་ཐོབ་པ་ཡི། །སངས་
- 90 -



འདུལ་བའི་བསླབ་བྱ་འོད་ལྡན་སྙིང་པོ།
རྒྱས་ གང་ ཡང་ སྔོན་ཆད་མ་བྱུང་ སྟེ། །མ་ལོངས་པ་ནའང་མི་ འབྱུང་ གནས་ པ་
མེད། །རྒྱལ་སྲིད་མཆིལ་མའི་ཐལ་བ་བཞིན་ སྤངས་ནས། །དབེན་པར་ དོང་ སྟེ་
དགོན་པར་གནས་བྱེད་པ། །ཉོན་མོངས་སྤངས་ཏེ་བདུད་ནི་བཅོམ་ནས་སུ། །བྱང་
ཆུབ་རྡུལ་མེད་འདུས་མ་བྱས་འཚང་རྒྱ། །ཞེས་དང་། རྗེ་བཙུན་བྱམས་པ་མགོན་
པོས་ ཀྱང་། རབ་ཏུ་བྱུང་ བའི་ ཕྱོགས་དག་ནི། །ཡོན་ཏན་ཚད་མེད་རྣམས་དང་
ལྡན། །དེ་ ལྟར་ སྡོམ་ བརྩོན་ ཁྱིམ་ པ་ ཡི། །བྱང་ ཆུབ་ སེམས་ དཔའ་ ལས་ ཁྱད་
འཕགས། །ཞེས་སོགས་ལན་ཅིག་མིན་པར་བསྔགས་པ་མཐའ་ཡས་པ་མཛད།
རིང་ནས་ལམ་ལ་སྦྱངས་པའི་རྒྱལ་སྲས་བདག་ཉིད་ཆེན་པོ་ཁྱིམ་ན་བཞུགས་པ་
དག་ཀྱང་ཁྱིམ་གྱི་གནས་ནི་ཉེས་པ་དང་སྡུག་བསྔལ་གྱི་འབྱུང་ཁུངས་སུ་གཟིགས་
ནས་རབ་ཏུ་བྱུང་བ་ཁོ་ན་ལ་སྨོན་པར་མཛད་དེ། ཁྱིམ་བདག་དྲག་ཤུལ་ཅན་གྱིས་
ཞུས་པ་ལས། བདག་ཀྱང་སྡུག་བསྔལ་གྱི་གནས་ཁྱིམ་གྱི་གནས་ནས་མངོན་པར་
བྱུང་སྟེ་ནམ་ཞིག་ན་འདི་ལྟ་བུ་སྤྱོད་པར་འགྱུར། བདག་ཀྱང་ནམ་ཞིག་དགེ་འདུན་
གྱི་ ལས་ དང་། གསོ་ སྦྱོང་ གི་ ལས་ དང༌། དགག་དབྱེའི་ ལས་ དང༌། འདུད་ པའི་
ལས་དེ་ལ་གནས་པར་འགྱུར་སྙམ་ནས། དེས་འདི་ལྟར་རབ་ཏུ་བྱུང་བའི་སེམས་
ལ་དགའ་བར་བྱའོ། །ཞེས་དང་། གཞོན་ནུ་མ་བདུན་གྱི་རྟོགས་བརྗོད་ལས་ཀྱང་།
སྐྲ་རྣམས་བྲེགས་པར་གྱུར་ནས་ནི། །ཕྱག་དར་ཁྲོད་ཀྱི་གོས་འཆང་ཞིང་། །དགོན་
པ་ཡུལ་དུ་འདོད་པར་ནི། །ནམ་ཞིག་དེ་ལྟར་འགྱུར་ཞིག་གུ །གཉའ་ཤིང་གང་
ཙམ་རྣམ་ལྟ་ཞིང་། །ས་ཡི་ལྷུང་བཟེད་ལག་ཐོགས་ནས། །དབྱས་མེད་ཁྱིམ་ནས་
ཁྱིམ་ དུ་ནི། །ནམ་ཞིག་སློང་མོ་སྐྱོང་བར་འགྱུར། །རྙེད་དང་བཀུར་སྟིར་ཆགས་
མེད་ཅིང་། །ཉོན་མོངས་ཚེར་མའི་འདམ་རྫབ་དག །སྦྱོང་བར་བྱེད་ཅིང་གྲོང་ཁྱེར་
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱི། །སྦྱིན་པའི་གནས་སུ་ནམ་ཞིག་འགྱུར། །ཞེས་གསུངས་ཤིང་། དུས་གསུམ་གྱི་
སངས་རྒྱས་རྣམས་ཀྱང་རབ་ཏུ་བྱུང་བའི་རྟེན་ཁོ་ན་ལ་མངོན་པར་རྫོགས་པར་
འཚང་རྒྱ་བར་མཛད་པ་ཤ་སྟག་ཡིན་པས། བདག་ལེགས་སུ་འདོད་པ་དག་གིས་
བསྟན་པའི་རྩ་བ་སོ་སོར་ཐར་པའི་བསླབ་པ་བླངས་ཏེ་བསྲུང་བ་ལ་འབད་པ་ལྷུར་
བྱའོ། །དེ་ལྟར་བསམ་ནས་རབ་ཏུ་འབྱུང་བར་འདོད་པ་རྣམས་ཀྱིས་མཁན་སློབ་
མཚན་ཉིད་དང་ལྡན་པ་ཞིག་འབད་པ་ཆེན་པོས་བཙལ་ལ་གསོལ་བ་བཏབ། དེ་
ནས་མཁན་པོར་འོས་པ་དེས་ཐོག་མར་བར་ཆད་དྲིས་ཤིང་བརྟགས་ནས། བར་
ཆད་དང་མི་ལྡན་པར་ཡིད་ཆེས་པ་ན། དལ་འབྱོར་རྙེད་དཀའ། འཆི་བ་མི་རྟག་པ།
ལས་རྒྱུ་འབྲས། འཁོར་ བའི་ ཉེས་དམིགས་ རྣམས་ ལེགས་ པར་ བཤད་དེ་ངེས་
འབྱུང་གི་བསམ་པ་བསྐྱེད། དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་
འགྲོ་བའི་ཚུལ་ལེགས་པར་གོ་བར་བྱས་ལ། སྐྱབས་འགྲོ་རྩོམ་བྱེད་དུ་བྱས་ནས་
དགེ་བསྙེན་གྱི་སྡོམ་པ་སྦྱིན། དེ་ནས་རབ་བྱུང་གི་ཞུ་བ་བྱེད་པའི་དགེ་སློང་ཞིག་ལ་
ཚིག་གིས་བསྐོས་ནས། དེས་མཚམས་ནང་དེ་ནས་འདུས་པའི་དགེ་འདུན་རྣམས་
ལ་གནང་བ་ཞུ། དགེ་འདུན་གྱིས་གནང་ནས། སྟོན་པ་དང་། ཆོས་ལུང་གི་གླེགས་
བམ་དང༌། དགེ་འདུན་རྣམས་དཔང་པོར་ བྱས་ཏེ་མཁན་པོ་ལ་གསོལ་བ་ལན་
གསུམ་དུ་གདབ། དེ་ནས་རྟགས་ཆ་ལུགས་བརྗེ་བ་དང་། བསམ་པ་བརྗེ་བ་དང་།
མིང་བརྗེ་བ་རྣམས་ལེགས་པར་ཚང་བར་བྱས་ལ་འཇིགས་སྐྱོབ་དང་ལེགས་སྨོན་
ཙམ་མིན་པ་འཁོར་བ་མཐའ་དག་ལས་ངེས་པར་ཐར་པར་འདོད་པའི་ངེས་འབྱུང་
དང་སེམས་ཅན་ཐམས་ཅད་ཀྱི་དོན་དུ་རྫོགས་པའི་བྱང་ཆུབ་སྒྲུབ་པར་འདོད་པའི་
འདུན་པ་ཤུགས་དྲག་པོས་ཀུན་ནས་བསླངས་ཏེ། སྐྱབས་འགྲོ་རྩོམ་བྱེད་དུ་བྱས་



འདུལ་བའི་བསླབ་བྱ་འོད་ལྡན་སྙིང་པོ།
ནས་བར་མ་རབ་བྱུང་གི་ཚུལ་ཁྲིམས་དང་དགེ་ཚུལ་གྱི་སྡོམ་པ་རིམ་བཞིན་བླང་།
མཇུག་ཏུ་དུས་ཤེས་པར་བྱ་བ་དང་བསླབ་པར་བརྗོད་པ་རྣམས་བྱས་ཏེ། སྦྱོར་
དངོས་རྗེས་གསུམ་གྱི་སྒོ་ནས་དགེ་ཚུལ་གྱི་སྡོམ་པ་རྣམ་པར་དག་པ་ཞིག་ཐོབ་པར་
བྱ། དེ་ལྟར་དགེ་ཚུལ་གྱི་སྡོམ་པ་རྣམ་དག་ཅིག་ཐོབ་པ་ནི་ཤིན་ཏུ་བསྔགས་ཏེ།
དགེ་ཚུལ་གྱི་བསླབ་བྱ་སྟོན་པའི་འདུལ་བ་སུམ་བརྒྱ་པ་ལས། ཉོན་མོངས་དགྲ་
གཡུལ་རྒྱལ་བྱེད་ཚུལ་ཁྲིམས་ཏེ། །དགེ་ཚུལ་བརྟུལ་ཞུགས་ཆུ་ལོན་བརྩིགས་པ་
དང༌། །འཆི་བའི་མཆེ་བ་འབྱིན་པར་བྱེད་པའི་ཐབས། །རྫོགས་ པའི་ བྱང་ཆུབ་
དཔལ་ནོད་དབང་བསྐུར་ཡིན། །ཞེས་དགེ་ཚུལ་གྱི་སྡོམ་པ་རྣམ་པར་དག་པ་ཞིག་
ཐོབ་ན་རྫོགས་པའི་བྱང་ཆུབ་དང་ཉན་རང་དགྲ་བཅོམ་པའི་གོ་འཕང་གང་སྒྲུབ་
ཀྱང་དེ་ལ་དབང་བ་དང་། དེ་དག་ཐོབ་པའི་སྐལ་པ་ཅན་དུ་བྱས་པ་ཡིན་པས། ཇི་
ལྟར་གསུངས་པའི་བསླབ་བྱ་རྣམས་ཚུལ་བཞིན་དུ་བསྲུངས་ན་ངེས་པར་ཐོབ་ནུས་
པར་གསུངས་སོ། །དེ་ལྟར་དགེ་ཚུལ་གྱི་སྡོམ་པ་ཐོབ་ནས་རྟགས་ཆ་ལུགས་བསྒྱུར་
བ་ཙམ་གྱིས་ཆོག་པར་མི་བྱ་བར་འདུལ་བ་ལ་སྦྱངས་ནས་བསླབ་བྱ་རྣམས་ཤེས་
པར་བྱས་ཏེ། ཀློག་པ་ཐོས་བསམ་དང་སྤོང་བ་བསམ་གཏན་གཉིས་ཀྱི་སྒོ་ནས་
རྒྱལ་བའི་བསྟན་པ་ལ་ཞུགས་པ་དོན་ཡོད་པར་བྱ་བ་དང་། མཁན་སློབ་དགེ་
འདུན་དང་བཅས་པ་གུས་པས་བསྙེན་བཀུར་བ་སོགས་རྒྱལ་བས་ཇི་ལྟར་བཅས་
པའི་བསླབ་ཁྲིམས་ལས་མི་གཡེལ་བར་ལག་ལེན་ལ་ཅི་ཐེབས་བྱ་དགོས་པ་ནི།
འདུལ་བ་མེ་ཏོག་ཕྲེང་རྒྱུད་ལས། ཚུལ་ཁྲིམས་འདི་ནི་འབྲས་བུ་ཆེ། །དེ་ལ་འདི་ནི་
རྣམ་ཀུན་ཏུ། །འདུལ་བ་མིན་པས་དག་པ་མེད། །ཇི་ ལྟར་ ཆུ་མེད་ འདག་ཆལ་
གྱིས། །མཉེས་ཀྱང་དྲི་མ་མི་འདག་བཞིན། །ཇི་ལྟར་ཟླ་བ་མེད་པ་ཡི། །མཚན་མོ་
3-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དག་ནི་མཛེས་མ་ཡིན། །དེ་བཞིན་ཚུལ་ཁྲིམས་མི་གནས་པའི། །རབ་བྱུང་རྒྱལ་
བའི་བསྟན་མི་མཛེས། །དེ་ཕྱིར་སྙོམ་ལས་སྤངས་ནས་ནི། །བྱ་དང་བྱ་མིན་ཤེས་
ནུས་ ཕྱིར། །ཚུལ་ ཁྲིམས་ ཀྱིས་ ནི་ བརྒྱན་ འདོད་ པས། །འདུལ་ ལ་ འབད་ པས་
གནས་ པར་བྱ། །ཞེས་དང༌། དེ་ཡིས་ནུས་པ་ཇི་བཞིན་དུ། །བསམ་གཏན་ཀློག་
པའི་ལས་དག་གིས། །ལུས་ལ་སྙིང་པོ་བླང་བར་བྱ། །ངུར་སྨིག་གྱོན་ཙམ་གྱིས་
ཆོག་པའི། །བསམ་པ་ནམ་ཡང་མི་བྱའོ། །ཞེས་གསུངས། དགེ་ཚུལ་ཞེས་བྱ་བའི་
དོན་ནི། དགེ་ཚུལ་གྱི་སྐད་དོད་ཤ་མ་ཎི་ར་ཞེས་པ་དགེ་བའི་ལས་ལ་ངལ་ཞིང་
དུབ་པར་བྱེད་པའི་དོན་ཏེ། མཁན་སློབ་ལ་བསྙེན་བཀུར་བྱ་བ་དང་། དགེ་སློང་
རྣམས་ལ་དུས་དུས་སུ་བྱིན་ལེན་དང་། རུང་ཆུ་འདེབས་པ་དང་། བཟའ་བཏུང་གི་
གཡོས་བྱ་བ་དང་། གཙུག་ལག་ཁང་དང་མཆོད་རྟེན་ལ་མེ་ཏོག་འབུལ་བ་དང་།
ཆག་ཆག་དང་ཕྱག་བདར་བྱ་བ་དང་མཆོད་རྟེན་སོགས་ལ་སྔོ་ཆུང་ངུ་སྐྱེས་པ་
འཐོག་ཅིང་བྱི་དོར་བྱ་བ་ལ་སོགས་པ་དང་། གཙོ་བོར་རང་གི་སྒོ་གསུམ་དགེ་བའི་
ལས་ལ་བརྟེན་ཅིང་འབད་པར་བྱ་བས་ངལ་བར་བྱ་དགོས་པའི་དོན་ཏེ། དགེ་ཚུལ་
ཞེས་པའི་མིང་དོན་དང་མཐུན་པ་ཞིག་བྱའོ། །
གཉིས་པ་ཐོབ་པ་མི་ཉམས་པར་བསྲུང་བ་ལ་སྲུང་ཐབས་ཡན་ལག་ལྔ་སྟེ།
ཕྱིའི་རྐྱེན་དགེ་བའི་བཤེས་གཉེན་ལ་བརྟེན་ནས་བསྲུང་བ། ནང་གི་རྐྱེན་རང་གི་
བསམ་སྦྱོར་ཕུན་ཚོགས་ཀྱི་སྒོ་ནས་བསྲུང་བ། འགལ་རྐྱེན་མི་མཐུན་ཕྱོགས་ཉེས་
པ་རྣམས་ངོ་ཤེས་པར་བྱས་ཏེ་བསྲུང་བ། བསླབ་པ་ཡོངས་སུ་སྦྱོང་བའི་སྒོ་ནས་
བསྲུང་བ། བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་རྣམས་སོ། །
- 94 -



འདུལ་བའི་བསླབ་བྱ་འོད་ལྡན་སྙིང་པོ། །
དང་པོ་ཕྱིའི་རྐྱེན་དགེ་བའི་བཤེས་གཉེན་ལ་བརྟེན་ནས་བསྲུང་བ་ནི།
ལེགས་ཚོགས་རྩ་བ་ཟླ་མེད་པ། །བླ་མ་མཆོག་ལ་བརྟེན་བྱས་ནས། །བྱ་བ་ཐམས་
ཅད་ཞུ་བྱེད་ཅིང་། །ཆོས་མཐུན་བཀའ་ལས་འདའ་མི་བྱ། །ཞེས་པ་སྟེ། དགེ་བའི་
བཤེས་གཉེན་མཁས་པ་གུས་པ་ཆེན་པོས་ཚུལ་བཞིན་དུ་བསྟེན་ཏེ་བླང་དོར་
ཐམས་ཅད་དེ་ལ་ཞུས་ནས་བྱེད་ཅིང་། སྤང་བླང་རྣམས་ལ་དྲན་ཤེས་ངོ་ཚ་ཁྲེལ་
ཡོད་སྐྱེད་པ་ནི་བསླབ་པ་སྲུང་ཐབས་རྣམས་ཀྱི་གཙོ་བོ་ཡིན་ཏེ། དེ་ལྟར་མ་བྱས་ན་
འདུལ་བ་ནས་བཤད་པའི་སྤང་བླང་རྣམས་མི་ཤེས་ཤིང༌། མ་ཤེས་ན་མི་ཤེས་པ་
དང་། མ་གུས་པ་དང་། བག་མེད་པ་དང་། ཉོན་མོངས་མང་བ་རྣམས་ ལྟུང་བ་
འབྱུང་བའི་སྒོ་ཡིན་པས། སྒོ་དེ་རྣམས་མ་བཀག་པར་ཉེས་ལྟུང་རྣམས་སྤོང་བའི་
ཐབས་མེད་དོ། །སྤྱིར་ཡོན་ཏན་ཐམས་ཅད་ཀྱི་གཞི་དང་རྩ་བ་ནི་བླ་མ་ཉིད་ཡིན་པ་
དང༌
། ལུང་རྟོགས་ཀྱི་ཡོན་ཏན་ཐམས་ཅད་དང་པོར་སྐྱེ་བ་དང་། དེ་ནས་གནས་པ་
དང་། འཕེལ་ཞིང་རྒྱས་པ་དང༌། མཐར་ཕྱིན་པར་འགྱུར་བ་ཐམས་ཅད་དགེ་བའི་
བཤེས་གཉེན་གྱི་མཐུ་ལ་རག་ལས་པར་གསུང་རབ་དགོངས་འགྲེལ་དང་བཅས་
པ་ནས་ལན་ཅིག་མིན་པར་གསུངས་ཤིང་། ལྷག་པར་སྐབས་འདིར་མཁན་སློབ་
ཚུལ་བཞིན་དུ་བསྟེན་པ་ནི་བྱ་བ་ཐམས་ཅད་དེ་ལ་ཞུ་ཞིང་བྱས་པས་སྤང་བླང་ལ་
མཁས་པར་འགྱུར་བ་དང༌། བྱ་བ་རྣམས་མ་ཞུས་པར་བྱས་པའི་ཉེས་པ་ཁེགས་པ་
དང༌། དྲན་ཤེས་ངོ་ཚ་ཁྲེལ་ཡོད་སྐྱེ་སླ་བས་ཚུལ་ཁྲིམས་རྣམ་པར་དག་པར་འགྱུར་
རོ། །དགེ་བའི་བཤེས་གཉེན་དེ་ཡང་སུ་རུང་རུང་ཞིག་གིས་མི་ཆོག་གི །མཚན་
ཉིད་དང་ལྡན་པ་ཞིག་ལ་བརྟེན་ན་ཡོན་ཏན་རྣམས་ཆུ་ནང་གི་པདྨ་བཞིན་དུ་སྐྱེ་ཞིང་
འཕེལ་བར་འགྱུར་ལ། མི་དགེ་བའི་བཤེས་གཉེན་དང་སྡིག་གྲོགས་ལ་བརྟེན་ན་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ནི་ཚ་སྒོ་ཅན་གྱི་ཞིང་གི་ལོ་ཏོག་བཞིན་དུ་ཡོན་ཏན་སྔར་མ་སྐྱེས་པ་མི་སྐྱེ། སྐྱེས་པ་
རྣམས་ཉམས་པར་འགྱུར་ཏེ། འདུལ་བ་འོད་ལྡན་ལས། ཚུལ་དེ་ལྟ་བུའི་ཆོ་ག་
བསྔགས་པའི་བླ་མ་ལ་བརྟེན་ན་མཚོ་ཆེན་པོའི་ཆུའི་པདྨ་བཞིན་དུ་ཆོས་དགེ་བ་
རྣམས་འཕེལ་བར་འགྱུར་རོ། །མཚན་ཉིད་དེ་དག་མ་ཚང་བ་ལ་གནས་པ་ནི་ཞིང་
ཚ་སྒོ་ཅན་ལ་ས་བོན་བཏབ་པ་དང་འདྲ་བར་གནོད་པ་ལ་བརྟེན་པར་འགྱུར་རོ། །
ཞེས་གསུངས་པ་ལྟར་རོ། །འོ་ན་དགེ་བའི་གཤེས་གཉེན་ཇི་ལྟ་བུ་ཞིག་ལ་བརྟེན་
སྙམ་ན། འདུལ་བ་ལུང་གཞིའི་བར་སྡོམ་ལས། །ལོ་བཅུ་ལོན་དང་ འཛིན་དང་
མཁས། །རིག་དང་གསལ་དང་འཛིན་བཅུག་དང༌། །སློབ་དང་ སློབ་འཇུག་རྣམ་
གཉིས་དང་། །ཕུན་སུམ་ཚོགས་གཉིས་རྣམ་པ་གསུམ། །སློབ་དང་མི་སློབ་བྱུང་
ཤེས་དང་། །གནས་འཆའ་འཆར་འཇུག་ལྟུང་བ་ཤེས། །ལྷོ་ཡི་རི་ལ་རྒྱུ་བ་ཡི། །སྡེ་
ཚན་ཡང་དག་བསྡུས་པ་ཡིན། །ཞེས་གསུངས་པ་ལྟར། མཁན་པོར་རུང་བ་ལ་ལྔ་
ཕྲུགས་ཀྱི་ཡོན་ཏན་ཁྱད་པར་ཅན་མང་པོ་ཞིག་དང་ལྡན་དགོས་པར་གསུངས། དེ་
དག་གི །དོན་བསྡུས་ཏེ་འདུལ་བ་སུམ་བརྒྱ་པ་ལས། ཚུལ་ཁྲིམས་དང་ལྡན་འདུལ་
བའི་ཆོ་ག་ཤེས། ནད་པར་སྙིང་བརྩེ་འཁོར་ནི་དག་པ་དང༌། །ཆོས་དང་ཟང་ཟིང་
ཕན་འདོགས་ལ་བརྩོན་ཞིང་། །དུས་སུ་འདོམས་པ་དེ་དག་བླ་མར་བསྔགས། །
ཞེས་གསུངས་པ་ལྟར། བཙུན་པའི་ཡན་ལག་ཏུ་རྩ་བའི་ལྟུང་བས་མ་གོས་ཤིང་
རང་བཞིན་གྱི་ཁ་ན་མ་ཐོ་བ་ལ་འཛེམ་པ། བརྟན་པའི་ཡན་ལག་ཏུ་བསྙེན་པར་
རྫོགས་ནས་བར་མ་ཆད་དུ་ལོ་བཅུ་ལོན་པ། མཁས་པའི་ཡན་ལག་ཏུ་འདུལ་བ་
ཤེས་པ། ཕན་འདོགས་ཀྱི་ཡན་ལག་ཏུ་ལྟ་བ་མཐུན་པ། མཚན་མཐུན་པ། ཐ་སྙད་
གསུམ་དང་ལྡན་པ། ལུས་ཐ་མལ་དུ་གནས་པ། ས་རང་བཞིན་དུ་གནས་པ། སྙིང་
-96-



འདུལ་བའི་བསླབ་བྱ་འོད་ལྡན་སྙིང་པོ།
རྗེ་དང་ལྡན་པ། བཟོད་པ་དང་ལྡན་པ། ནང་འཁོར་དག་པ། ཆོས་དང་ཟང་ཟིང་གི་
ཕན་འདོགས་པ་ལ་བརྩོན་པ། རང་གི་མཁན་བུ་རྣམས་ལ་བསླབ་བྱའི་གནས་
རྣམས་ཚུལ་བཞིན་དུ་འདོམས་པར་བྱེད་པ་སྟེ། ཡོན་ཏན་དེ་དག་དང་ལྡན་པ་ཞིག་
དགོས་པར་གསུངས། དེ་བཞིན་དུ་གནས་ཀྱི་བླ་མར་རུང་བ་ལ་ཡང་མཚན་ཉིད་དེ་
དག་ཚང་དགོས་པར་གསུངས། མཁན་པོ་བཞུགས་པའི་སར་བྱ་བ་ཐམས་ཅད་
མཁན་པོ་ཉིད་ལ་ཞུས་ནས་བྱེད་དགོས་ཀྱི། གནས་ཀྱི་བླ་མ་ལོགས་སུ་བསྟེན་མི་
དགོས་ལ། །བསྟེན་ཀྱང་མཁན་པོའི་སྤྱན་གྱིས་གཟིགས་པ་ཙམ་གྱིས་གནས་གྱི་བླ་
མའི་ཆོ་ག་ཞིག་པར་འགྱུར་བས་དགོས་པ་མེད་དོ། །མཁན་པོ་མ་བཞུགས་པའི་
སར་གནས་ཀྱི་བླ་མ་ངེས་པར་བསྟེན་དགོས་པས། གནས་ཀྱི་བླ་མར་རུང་མི་རུང་
ལེགས་པར་བརྟགས་ལ་མཚན་ཉིད་ཚང་བ་ཞིག་ལ་གསོལ་བ་བཏབ་སྟེ། དེས་
སྐབས་ཕྱེ་བ་ན་ཆོ་ག་བྱ་དགོས་པས། དེའི་ཚུལ་ནི་བླ་མའི་རྐང་པ་གཉིས་ལ་མགོ་
བོས་གཏུགས་པའི་ཕྱག་བྱས་ཤིང་ལག་པ་གཉིས་ཀྱིས་བཅངས་ནས། སྔར་ཆོས་
འབྲེལ་ཡོད་ན་སློབ་དཔོན་ཞེས་བརྗོད། མེད་ན་བཙུན་པ་དགོངས་སུ་གསོལ།
བདག་མིང་འདི་ཞེས་བགྱི་བ་བཙུན་པ་ལ་གནས་དམ་བཅའ་བར་གསོལ་ན། །
བཙུན་པས་བདག་ལ་གནས་བཅའ་བ་སྩོལ་ཅིག །བདག་བཙུན་པ་ལ་གནས་
འཆའ་ ཞིང་ མཆིའོ། །ཞེས་ལན་གསུམ་བརྗོད། མཇུག་ཏུ་ ཐབས་ ལེགས་ བྱའོ། །
ཀློག་པའི་སློབ་དཔོན་ལ་བསྙེན་པར་རྫོགས་ནས་ལོ་བཅུ་ལོན་པ་མི་དགོས་ཀྱང་།
གཞན་མ་གོང་དུ་བཤད་པའི་མཚན་ཉིད་དེ་དག་ཕལ་ཆེར་ཚང་བ་དགོས་ལ། གཙོ་
བོར་ནི་སྡེ་སྣོད་གསུམ་ལ་མཁས་ཤིང་ལྷག་པར་འདུལ་བའི་སྤང་བླང་རྣམས་ཤེས་
ཤིང་ལག་ལེན་དུ་བྱེད་པ་དང་སྙིང་བརྩེ་བ་ཞིག་ཤིན་ཏུ་གལ་ཆེའོ། །སློབ་མ་རང་
- 97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
ཉིད་མཚན་ཉིད་ཇི་ལྟ་བུ་དང་ལྡན་པ་དགོས་པ་ནི། འདུལ་བ་སུམ་བརྒྱ་པ་ལས།
སློབ་དཔོན་ལ་གུས་ཚུལ་ཁྲིམས་ཡོངས་དག་དང་། །བསམ་གཏན་དང་ནི་འདོན་
ལ་རྟག་བརྩོན་དང༌། །གྲིམས་ཤིང་དུལ་ལ་བཟོད་དང་ལྡན་པ་ནི། །སྡོམ་བརྩོན་
གནས་པའི་ཆོས་ལྡན་ཤེས་པར་བྱ། །ཞེས་གསུངས་པ་ལྟར། བླ་མ་ལ་གུས་པ།
སྡོམ་པ་དང་ལྡན་པ། དགེ་བ་ལ་བརྩོན་པ། བླ་མའི་བྱ་བ་ལ་གྲིམས་པ། དུལ་བ་
དང་ལྡན་པ། བཟོད་པ་དང་ལྡན་པ་སྟེ་མཚན་ཉིད་དྲུག་ཚང་དགོས་པར་གསུངས།
མཁན་སློབ་དེ་དག་ཇི་ལྟར་བསྟེན་པའི་ཚུལ་ལ། བསམ་པས་བསྟེན་ཚུལ་དང་།
སྦྱོར་བས་བསྟེན་ཚུལ་གཉིས་ལས། བསམ་པས་བསྟེན་ཚུལ་ནི་མཁན་པོ་ལ་ཕའི་
འདུ་ཤེས་སྐྱེད་དགོས་པར་འདུལ་བ་ལུང་ལས་ཡང་ཡང་གསུངས་ཤིང་། དེའི་དོན་
འདུལ་བ་སུམ་བརྒྱ་པ་ལས། བདག་ཉིད་འདོད་པས་ ཕ་ལྟར་རབ་སྡུག་དང༌། །
གུས་པར་བྱས་ནས་བླ་མའི་རིམ་གྲོ་བྱ། །ཞེས་གསུངས། ལུང་མ་མོ་ལས། ལྷན་
ཅིག་གནས་པ་དང་ཉེ་གནས་ཀྱིས་མཁན་པོ་དང་སློབ་དཔོན་ལ་སྟོན་པའི་འདུ་
ཤེས་བསྐྱེད་པར་བྱའོ། །ཞེས་མཁན་སློབ་ལ་སྟོན་པའི་འདུ་ཤེས་སྐྱེད་དགོས་པར་
གསུངས་ཏེ། དེ་ནི་སྐྱོན་གྱི་ངོས་ནས་མི་ལྟ་བར་ཡོན་ཏན་གྱི་ངོས་ནས་བསམས་ཏེ་
དད་པ་སྦྱོང་དགོས་པའི་དོན་ཏེ། བླ་མ་ཡོན་ཏན་ཁྱད་པར་ཅན་མངའ་བ་ཞིག་
ལའང་ ཡོན་ཏན་ གྱི་ངོས་ནས་མ་བསམས་པར་སྐྱོན་ ལྟར་ སྣང་བའི་ངོས་ནས་
བསམས་ན་རང་རྒྱུད་ལ་ཡོན་ཏན་སྐྱེ་བའི་གེགས་ཆེན་པོར་འགྱུར་ལ། བླ་མ་སྐྱོན་
ཤས་ཆེ་བ་ཞིག་ཡིན་ཡང་སྐྱོན་གྱི་ངོས་ནས་མ་བསམས་པར་ཡོན་ཏན་གང་ཡོད་ཀྱི་
ངོས་ནས་དད་པ་སྦྱངས་ན་རང་ལ་བྱིན་རླབས་ཞུགས་ནས་ཡོན་ཏན་རྣམས་གོང་
འཕེལ་དུ་འགྱུར་བར་གསུངས། དེས་ནས་རྒྱལ་བས་ཇི་ལྟར་གསུངས་པའི་བླང་
- 98 -



འདུལ་བའི་བསླབ་བྱ་འོད་ལྡན་སྙིང་པོ། །
དོར་གྱི་གནས་རྣམས་རང་ལ་འདོམས་པར་བྱེད་པས་ན་འདི་ནི་བདག་གི་སྟོན་པའོ་
སྙམ་དུ་དད་པ་དང་ཁྲེལ་ཡོད་པ་དང་བག་སྐྱོང་བ་ལ་ཞུམ་པའི་ངོ་ཚ་དང་ལྡན་པ་
དང༌། དེའི་དབང་གིས་དམ་པ་མ་ཡིན་པའི་ལས་ལ་མི་འཇུག་པའི་གུས་པ་དང་
བཅས་ པ་ དང་། རྗེས་དང་བཅས་ པ་ དང༌། ང་རྒྱལ་དང་ རྒྱགས་ པ་ བཅོམ་ པས་
སེམས་དམའ་བར་བྱ་བ་དང༌། རྒྱལ་བའི་བསྟན་པ་ལ་རབ་ཏུ་བྱུང་བ་དང་། བསྟན་
པའི་རྩ་བ་སོ་སོར་ཐར་པའི་སྡོམ་པ་ཐོབ་པ་དང་། ཐོབ་ནས་ཀྱང་གདམས་ངག་
རྣམས་ཕས་བུ་ལ་སློབ་པ་ལྟར་ཚུལ་བཞིན་འདོམས་པར་མཛད་པའི་བཀའ་དྲིན་ནི་
ནམ་ཡང་འཁོར་ཐབས་མེད་དོ་སྙམ་དུ་བཀའ་དྲིན་རྗེས་སུ་དྲན་པའི་གུས་པ་ཆེན་
པོས་བཀུར་སྟི། སྲི་ཞུ་དང༌། བླ་མར་བྱ་བ་དང་། ཕུ་དུད་དུ་བྱ་བ་དང་། གཅེས་
སྤྲས་སུ་བྱ་བ་ལ་དུས་ཀུན་ཏུ། བརྩོན་པ་མི་ལྷོད་པར་བྱའོ། །བསམ་པ་དེ་ལྟ་བུ་
དང་ལྡན་པའི་སྒོ་ནས་སྦྱོར་བས་བསྟེན་ཚུལ་ནི་སྒོ་ཐམས་ཅད་ནས་བླ་མ་དེ་ཉིད་
མཉེས་པ་སྒྲུབ་ཅིང་མི་མཉེས་པ་སྤོང་བ་དང་། བྱ་བ་ཐམས་ཅད་བླ་མ་དེ་ཉིད་ལ་
ཞུས་ནས་འདུལ་བ་ནས་གསུངས་པའི་སྤང་བླང་རྣམས་ལ་མཁས་པར་བྱས་ཏེ་
ཀློག་པ་དང་ཚུལ་བཞིན་དུ་སེམས་པའི་སྒོ་ནས་རང་གི་རྒྱུད་བཏུལ་ཏེ་བཀའ་
བཞིན་སྒྲུབ་པས་མཉེས་པར་བྱེད་པའོ། །དེ་ཡང་ཉིན་ཞག་གཅིག་གི་བྱ་བ་ལ་
མཚོན་ན། ནམ་གྱི་སུམ་ཆ་ལུས་པ་ན་ལངས་ཏེ་ཆུ་མཁུར་བ་དོའམ་གསུམ་གྱིས་ཁ་
ལེགས་པར་བཀྲུས་ཏེ་དག་པར་བྱས་ལ་ཁ་ཏོན་དང་ཚུལ་བཞིན་དུ་སེམས་པ་ལ་
འབད་ནས། ནམ་ལངས་སུ་ཉེ་བ་ན་དཀོན་མཆོག་གི་སྤྱན་སྔར་ཕྱག་བྱས་ཏེ། བླ་
མ་གང་དུ་བཞུགས་པའི་སྒོ་གླེགས་ལ་དལ་བུས་བརྡབས་ནས་ནང་དུ་འོང་བ་གོ་
བར་བྱས་ཏེ་སྒོ་གླེགས་དལ་བུས་དབྱེ། ནང་དུ་ཕྱིན་ནས་ཕྱག་བཙལ་ཏེ་སྐུ་ཁམས་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བདེའམ་ཞེས་སྙས་དྲིས་ལ་རང་གི་བྱ་བ་རྣམས་ཞུ། བླ་མ་ལ་ཉིན་པར་གྱི་ན་བཟའ་
འབུལ་བ་དང་། མཚན་མོའི་མལ་གོས་བསྡུ་བ་དང༌། འདག་རྫས་དང་སོ་ཤིང་དང་
ཁྲུས་ཀྱི་ཆུ་ལ་སོགས་པ་འབུལ། གནས་ཁང་ལ་ཆག་ཆག་དང་ཕྱག་བདར་ལེགས་
པར་བྱ། ཚང་མང་དུ་བཟའ་བཏུང་གི་སྟ་གོན་བྱ་བར་འདོད་ན་ཐུགས་མཉེས་པ་ཇི་
ལྟ་བུ་ཞིག་སྟ་གོན་བྱ་ཞེས་དྲིས་ནས། བཟའ་བཏུང་གང་ལ་དགྱེས་པ་འབུལ་སྙམ་
དུ་ཡིད་ལ་བྱ་ཞིང་དེ་བཞིན་དུ་གཡོས་བྱ། གདུགས་ཚོད་ལ་བབ་པའི་དུས་ཞུ་ཞིང་
ལྷུང་བཟེད་བཀྲུ་ བ་ དང་། བཟེད་ ཞལ་བཀྲུ་བ་ དང་། རིལ་ བ་ སྦྱི་ བླུགས་ ཆུས་
བཀང་བ་དང༌། བླ་མ་ཕྱག་འཚལ་བར་བྱེད་ན་དེའི་ས་གཞི་ལ་ཕྱག་བདར་བྱ་བ་
དང༌། དུས་དུས་སུ་བླ་མའི་རྐང་པ་བཀྲུ་བ་དང༌། ཁྲུས་དང་བསྐུ་མཉེ་དང་དྲིལ་
ཕྱིས་སོགས་དགོས་པའི་ཚེ་དེའི་ལས་ལ་ནན་ཏན་བྱ། བླ་མ་བསོད་སྙོམས་ལ་
འབྱོན་ པ་ཞིག་ཡིན་ན་གསིལ་བྱེད་དང་ཆུ་ ཚགས་སོགས། ཉེར་མཁོའི་ཡོ་བྱད་
རྣམས་བྱི་དོར་བྱས་ལ་འབུལ། རང་ཉིད་ལ་ཟས་བསོད་པ་དང་ཡོད་བྱེད་ཁྱད་པར་
ཅན་སྟེར་བ་བྱུང་ན་བླ་མ་འདི་ལ་ཕུལ་ཞིག་ཅེས་འབུལ་དུ་འཇུག །ཡང་རང་གིས་
ཟས་བསོད་པ་བྱུང་བ་དེ་ཁྱེར་ཏེ་བླ་མ་མཉེས་ན་འབུལ་བར་བྱེད། རང་གི་བྱ་བ་གློ་
བུར་བ་རྣམས་ནི་དེ་དང་དེའི་དུས་སུ་རུང་མི་རུང་ལེགས་པར་ཞུ་ཞིང་། ཉིན་པར་
གྱི་བྱ་བ་ནར་མ་རྣམས་ནི་སྔ་དྲོའི་དུས་དང༌། མཚན་གྱི་བྱ་བ་རྣམས་དགོངས་ཀའི་
དུས་སུ་ཞུ། དེ་ཡང་བཤང་གཅི་འདོར་བ་དང་། སོ་ཤིང་བཅའ་ཞིང་འདོར་བ་དང་།
ཉེ་འཁོར་དང་བཅས་པའི་གཙུག་ལག་ ཁང་དུ་མཆོག་རྟེན་ལ་ཕྱག་བྱ་བ་དང༌།
འཆག་པའི་བསམ་པས་འདོམ་བཞི་བཅུ་རྩ་དགུ་ཚུན་ཆད་དུ་འགྲོ་བ་དང་ཆུ་བཏུང་
བ་དང་ཞུ་རིན་མེད་པའི་བྱ་བ་ཕྲན་ཚེགས་དང༌། ཞུས་ཏེ་ཕྱིན་པ་ན་བྱ་བ་ཆོས་ལྡན་
- 100 -



འདུལ་བའི་བསླབ་བྱ་འོད་ལྡན་སྙིང་པོ།
གཞན་བྱུང་བ་རྣམས་ཞུ་མི་དགོས་ཤིང་། དེ་དག་མ་གཏོགས་པ་བྱ་བ་ཐམས་ཅད་
ཞུས་ནས་བྱེད་དགོས་ལ། ཐ་ན་ཚུལ་ཁྲིམས་འཆལ་བ་དང་གཏམ་འདྲི་བ་ཙམ་
ཡང་བླ་མ་ལ་ཞུས་ནས་བྱེད་དགོས་ཀྱི་མ་ཞུས་པར་བྱ་མི་རུང་ལ། ཆང་འཐུང་བ་
སོགས་མི་རུང་བར་ངེས་པ་རྣམས་མི་ཞུ་ཞིང་། རུང་བར་ངེས་པ་རྣམས་དང་རུང་མི་
རུང་ཐེ་ཚོམ་ཟ་བ་རྣམས་ཞུ་དགོས་ལ། རང་གིས་རུང་བར་ངེས་ཀྱང་བླ་མ་ལ་ཞུ་
དགོས་པ་ནི་བྱ་བ་མ་ཞུས་པར་བྱས་པའི་ཉེས་པ་འགེག་པ་དང་། བླ་མ་ལ་ཞུས་
པས་ཁྱད་པར་ལྷག་པོ་རྟོགས་ནས་བླང་དོར་ལ་བློ་གྲོས་ལྷག་པར་རྒྱས་པར་འགྱུར་
བ་དང་། རང་གིས་བླང་དོར་གྱི་བྱ་བ་གང་བྱས་པ་ཐམས་ཅད་སྟོན་པ་དང་བླ་མའི་
བཀའ་བཞིན་དུ་བསྒྲུབས་པས་བྱིན་རླབས་འཇུག་པ་དང་། བསོད་ནམས་ལྷག་
བར་འཕེལ་བ་སོགས་དགོས་པ་ཆེའོ། །བྱ་བ་རྣམས་ཇི་ལྟར་ཞུ་ཚུལ་ནི་རྒྱུན་པར་
གྱི་བྱ་བ་ནར་མ་རྣམས་རེ་རེ་ནས་ཞུ་དགོས་པ་འདུལ་བ་ལུང་ལས་གསུངས་ཤིང་
མདོ་རྩར་ཡང་དེ་བཞིན་དུ་བཤད་ལ། ཅིས་ཀྱང་རེ་རེ་ནས་ཞུ་མ་ཐུབ་ན། བྱ་བ་མ་
ཞུས་པར་བྱས་པའི་ཉེས་པ་ཁེགས་ཕྱིར་ཞུ་ཚུལ་འོད་ལྡན་ལས། ཀུན་ཏུ་སྤྱད་པ་
རུང་ བ་ དག་བགྱིའོ། །ཞེས་ བྱ་ བའི་ འདི་ ཉིད་ ཀྱིས་ ལུང་ནོད་ པར་ བྱའོ། །ཞེས་
གསུངས་ཏེ། དེའི་ཆོ་ག་བྱེད་ཚུལ་ནི། མཁན་པོ་དགོངས་སུ་གསོལ། བདག་མིང་
འདི་ཞེས་བགྱི་བ་དེང་གི་གདུགས་དང་མཚན་གྱི་རིམ་པའི་ཀུན་ཏུ་སྤྱད་པར་རུང་
བ་དག་བགྱིད་པར་ཞུ་ཚུལ། ཞེས་བརྗོད། མཁན་པོས་བག་ཡོད་པར་བྱོས་ཤིག །
ཅེས་ བརྗོད། བྱ་བ་ ཞུ་ ཚུལ་ དེ་ ནི་ འདུལ་ བའི་ བསླབ་ བྱ་ གནམ་ རྩེ་ ལྡེང་ མར་
གསུངས། བྱ་བ་ཞུས་པའི་རྗེས་སུ་མཁན་སློབ་ཀྱིས་བག་ཡོད་པར་སྒྲུབས་ཤིག །
ཅེས་ བརྗོད་ པར་ འདུལ་ འཛིན་ མཚོ་ སྣ་ པ་ ཆེན་ པོས་ གསུངས། མདོ་ རྩ་ ལས་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
གསུངས་པ་ལྟར་བྱ་བ་རྣམས་རེ་རེ་ནས་ཞུ་བ་ཉིད་གལ་ཆེ་ཞིང་གཙོ་བོའི་དོན་ཡིན་
པས། དེའི་ཚུལ་ནི་མཁན་སློབ་གང་ལ་ཞུ་བ་དེ་ལ་ཕྱག་བཙལ་ནས། ཙོག་ཙོག་
པུར་འདུག་ཅིང་ཐལ་མོ་སྦྱར་ནས། དེང་བསོད་སྙོམས་ལ་མཆིའོ། །ཉིན་མོ་སྤྱོད་དུ་
མི་མཆིའོ། །གླེགས་བམ་ཀློག་ པར་ བགྱིའོ། །དགུང་ ལ་ བསམ་གཏན་བགྱིའོ། །
ཞེས་པ་སོགས་བྱ་བ་རང་རང་གི་མིང་ནས་སྨོས་ཏེ། དེང་བདག་བྱ་བ་འདི་དང་
འདི་བགྱིད་པར་ཞུ་ལགས་ཞེས་ཞུ། བླ་མས་བྱ་བ་དེ་དག་རུང་མི་རུང་ལེགས་པར་
བརྟགས་ཏེ་རུང་བ་རྣམས་ལ་བག་ཡོད་པར་སྒྲུབས་ཤིག་ཅེས་བརྗོད། མི་རུང་བ་
རྣམས་ལ་གནང་བ་མི་སྟེར། དབྱེ་བ་མ་ཕྱེད་པ་རྣམས་ལ་དབྱེ་བ་ཕྱེ་སྟེ། བསོད་
སྙོམས་སྤྱོད་པ་སོགས་གྲོང་དུ་འགྲོ་བའི་ཚེ་ཆང་འཚོང་དང་སྨད་འཚོང་སོགས་སྤྱོད་
ཡུལ་མ་ཡིན་པ་ལྔར་མི་འགྲོ་བར་གདམས་ཤིང་། དགེ་བསྙེན་དད་པ་ཅན་གྱི་ཁྱིམ་
སོགས་འགྲོ་རུ་རུང་བ་རྣམས་ལ་གནང་བ་སྟེར་ཞིང་དེ་དག་ཏུ་བག་ཡོད་པར་
སྒྲུབས་ཤིག་ཅེས་གདམས། དེས་མཚོན་ནས་བྱ་བ་ཐམས་ཅད་རང་དབང་དུ་མི་
གཏང་བར་བླ་མ་ལ་ཞུས་ནས་བྱས་ན་སྤང་བླང་ལ་བློ་གྲོས་ཆེས་ཆེར་རྒྱས་ཤིང་ངོ་
ཚ་དང་ཁྲེལ་ཡོད་ཡུལ་དུ་སྐྱེ་བ་དང་། དྲན་ཤེས་བག་ཡོད་ནར་མས་བསྟེན་པས་
ཚུལ་ཁྲིམས་རྣམ་པར་དག་པ་རྒྱལ་བ་དགྱེས་པ་ཞིག་འོང་བས། འདུལ་པ་ལུང་
དང་དེའི་དགོངས་འགྲེལ་མདོ་རྩ་བ་ནས་བྱ་བ་རྣམས་རེ་རེ་ནས་རང་གི་མིང་ནས་
སྨོས་ཏེ་བླ་མ་ལ་ཞུ་བར་གསུངས་པ་ནི་ཚུལ་ཁྲིམས་སྲུང་བའི་ཐབས་བླ་ན་མེད་
པར་ཤེས་ པར་ བྱའོ། །དགོང་མོའི་དུས་ སུ་ བླ་ མའི་ མལ་སྟན་བཤམ་ པ་དང་།
མཚན་མོ་བགོ་བའི་ཤམ་ཐབས་ཀྱི་གཟན་དབུལ་ཞིང་ཤམ་ཐབས་བླང་བ་དང་།
རྐང་པ་བཀྲུ་བའི་ཆུ་དང་རྐང་རྟེན་དང་ཆོལ་ཟངས་དབུལ་ཞིང་མཆིལ་ལྷམ་གཉིས་
- 102 -



འདུལ་བའི་བསླབ་བྱ་འོད་ལྡན་སྙིང་པོ།
ཕྱིའོ། །དེ་ ལྟར་ བླ་མའི་ བསྙེན་བཀུར་ བྱ་ འོས་རྣམས་གྲུབ་ནས་ རང་ གི་ འདུག་
གནས་སུ་ཕྱིན་ཏེ། ནམ་ལ་དུམ་བུ་གསུམ་དུ་ཕྱེ་བའི་སྟོད་སྲོད་ཀྱི་ཆ་ལ་མི་ཉལ་
བར་ཀློག་པ་དང་བསམ་གཏན་ལ་འབད་ཅིང་། ནམ་གྱི་ཐུན་བར་པ་ལ་ཉལ་བ་ན་
སྣང་བའི་འདུ་ཤེས་དང་། དགེ་བའི་ཕྱོགས་ལ་དྲན་པ་བསྟེན་པ་དང་། མྱུར་དུ་ལྡང་
བའི་འདུ་ཤེས་བྱ་བ་ལ་སོགས་པ་ཉལ་བའི་ཀུན་སྤྱོད་དང་དགེ་བའི་དྲན་པ་བསྟེན་
ཚུལ་ གྱི་གདམས་ངག་རྣམས་ལེགས་པར་དྲན་བཞིན་པའི་སྒོ་ནས་ ཉལ་ཞིང་།
གཉིད་ཀྱི་དུས་ཀྱང་དགེ་བའི་དྲན་པས་དུས་འདའ་བ་ལ་འབད་པར་བྱའོ། །དེ་
ལྟར་དགེ་ཚུལ་གྱིས་སྔ་དྲོ་ལངས་ནས་བླ་མ་ལ་བསྙེན་བཀུར་བྱ་བའི་ཚུལ་དེ་དག་
ནི་དགེ་ཚུལ་གྱི་བསླབ་བྱ་སྟོན་པའི་གཞུང་མཆོག་ཏུ་གྱུར་པ་ཀཱ་རི་ཀ་ལྔ་བཅུ་པ་
དང་སུམ་བརྒྱ་བ་རྩ་འགྲེལ་རྣམས་ལས་གསུངས་ཏེ། ཀཱ་རི་ཀ་ལས། ནམ་གྱི་ཆ་
སྨད་མལ་ནས་ལངས། །ན་ལངས་བར་དུ་ཁ་ཏོན་བྱ། །གདོང་དང་སོ་ཡི་དྲི་བཀྲུས་
ནས། །རྫོགས་སངས་རྒྱས་ལ་གུས་ཕྱག་འཚལ། །བླ་མ་གནས་པའི་སྒོ་གླེགས་
ལ། །ལག་ པས་ དལ་ བུས་ བརྡུང་ བར་ བྱ། །ནང་ ཞུགས་ གུས་ པས་ བླ་ མ་ ལ།།
ཁམས་བདེ་མི་བདེ་ལ་སོགས་དྲི། །འདི་དག་བྱ་ཞེས་དྲིས་ནས་ནི། །ཞེས་དང་།
སྟན་ཆུ་ས་དང་སོ་ཤིང་དང་། །འདག་པའི་ཆལ་ཡང་སྟ་གོན་བྱ། །ལྷུང་བཟེད་བཀྲུ་
ལ་སོགས་པ་དང་། །བླ་མའི་དགོས་པ་ཐམས་ཅད་བྱ། །དེ་ནས་དུས་རིག་ཕྱག་བྱ་
སྟེ། །དེ་ བཞིན་ གུས་ པས་ ཐལ་ སྦྱར་ནས། །འཚལ་མ་ འཚལ་ ཞེས་ བླ་མ་ལ། །
བརྟུལ་ཞུགས་ཅན་གྱིས་ཀུན་ཞུས་ཏེ། །ཞེས་དང་། བླ་མ་གནས་པའི་མདུན་དག་
ཏུ། །སྣབས་ དང༌ མཆིལ་ མ་ མི་འདོར་ ཞིང་། །སོ་ཤིང་ བཅའ་ བར་ མི་ བྱའོ། །དེ་
བཞིན་སྟན་ལ་མི་འདུག་གོ །མདུན་དུ་བཅག་པར་མི་བྱ་ཞིང་། ཁྱེད་རེངས་སུ་ཡང་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མི་དབྱུང་ངོ༌། །ཞེས་ དང་། སོ་བཀྲུ་བ་ དང་ ཆུ་བཏུང་དང་། །བཤང་གཅི་ བྱེད་ དུ་
འགྲོ་བ་དང༌། །མཚམས་ནང་སྟོན་ལ་ཕྱག་བྱ་བ། །དེ་དག་མ་ཞུས་ཉེས་མེད་དོ། །
བརྟུལ་ཞུགས་ཅན་གྱི་བྱ་བ་གཞན། །དེ་དག་ཐམས་ཅད་མ་ལུས་པར། །གལ་ཏེ་
བླ་མར་མ་ཞུས་པར། །བྱས་ན་དེ་ལ་ཉེས་བྱས་སོ། །མཆོད་རྟེན་ལ་སོགས་ཕྱག་
བྱས་ཏེ། །མི་ཉལ་བྱས་ནས་དེ་འོག་ཏུ། །བླ་མའི་རྐང་བཀྲུས་བླ་མ་ལ། །བརྟུལ་
ཞུགས་ཅན་ གྱིས་ཀུན་ཞུས་ཏེ། །རྐང་པ་གཉིས་ཀ་བཀྲུས་ནས་ནི། །ནམ་གྱི་ཆ་
སྟོད་ཆ་སྨད་ལ། །བསྒྲིམས་ཏེ་མི་ཉལ་བ་བྱས་ཏེ། །དེས་ནི་བདེན་པར་སྨྲ་བར་
བྱ། །ལྡང་དང་སྣང་བའི་འདུ་ཤེས་ཀྱིས། །སེང་གེའི་ཉལ་སྟབས་བཞིན་དུ་བྱ། །
དྲན་དང་ལྡན་ཞིང་དགེ་རྒྱུད་དང་། །དེ་བཞིན་མྱུར་དུ་སད་ནས་ནི། །ཇི་སྐད་བསྟན་
པ་བཞིན་དུ་ བྱ། །ཇི་ ལྟར་ ཉོན་མོངས་མྱུར་ཟད་དང༌། །བྱང་ཆུབ་དམ་པ་ཐོབ་
འགྱུར་བ། །དེ་ལྟར་བསྒྲིམས་དང་ལྡན་པར་བྱ། །ཞེས་ཞིབ་ཏུ་གསུངས། འདུལ་བ་
སུམ་བརྒྱ་པ་ལས་ཀྱང་། བླ་མ་བས་སྔར་ནངས་པར་ལངས་ནས་ནི། །གདོང་དག་
བཀྲུས་ནས་བདེ་གཤེགས་ཕྱག་འཚལ་ཏེ། །དེ་ནས་བླ་མར་གུས་བཅས་ཕྱག་བྱས་
ནས། །བཏུད་དེ་སྐུ་ལ་མཉམ་མམ་ཞེས་དྲི་ཞིང་། །བྱ་བ་ཉིད་ཀྱི་ལུང་མནོས་དེའི་
འོག་ཏུ། །དེ་ཡི་གནས་ཁང་ཉེ་འཁོར་ཕྱག་འདར་བྱ། །ཞེས་དང་། །བླ་མ་དག་ལ་
བསྙེན་བཀུར་བྱེད་པས་ནི། །ཟས་སྐོམ་ལ་སོགས་ཞིམ་པོ་ཀུན་ཀྱང་དབུལ། །ཞེས་
སོགས་གསུངས། དེ་དག་གི་དོན་ཞིབ་པར་འདུལ་བ་འོད་ལྡན་ལས་གསུངས་ཏེ། །
འདིར་ཐམས་ཅད་དྲངས་ན་མངས་སུ་དོགས་པས་བློ་གྲོས་དང་ལྡན་པ་རྣམས་ཀྱིས་
གཞུང་དེ་དག་ཉིད་ལ་བལྟ་བར་བྱའོ། །མཁན་སློབ་བསམ་སྦྱོར་གཉིས་ཀྱི་སྒོ་ནས་
བསྟེན་ཚུལ། དེ་དག་དགེ་ཚུལ་དུ་མ་ཟད་དགེ་སློང་རྣམས་ཀྱིས་ཀྱང་དེ་བཞིན་དུ་
- 104 -



འདུལ་བའི་བསླབ་བྱ་འོད་ལྡན་སྙིང་པོ།
བསླབ་དགོས་ཤིང་། སོ་ཤིང་བཏོག་པ་དང་། མེ་ཏོག་འཐོག་པ་དང་། མཆོད་རྟེན་
གྱི་སྔོ་ཆུང་དུ་བརྡབ་པ་དང༌། །མེ་སྦར་ཏེ་བཟའ་བཏུང་གཡོ་སྐོལ་བྱེད་པ་སོགས་
དགེ་ ཚུལ་ ལ་ དམིགས་བསལ་ དུ་ གནང་བ་ འགའ་ ཞིག་ མ་ གཏོགས་པ། ནམ་
ལངས་ནས་རང་རང་གི་མཁན་སློབ་ལ་ཕྱག་བཙལ་དེ་སྙན་གསོལ་ནས་བསྙེན་
བཀུར་བྱ་བའི་ཚུལ་དེ་དག་ཀྱང་དགེ་སློང་རྣམས་ཀྱིས་ཀྱང་ངེས་པར་བྱ་དགོས་པ་
རབ་ཏུ་བྱུང་བའི་གཞི་དང་ལུང་རྣམ་འབྱེད་ལས་རྒྱས་པར་གསུངས་ཤིང་། དེ་དག་
གི་དོན་བསྡུས་ཏེ་འདུལ་བ་མེ་ཏོག་ཕྲེང་རྒྱུད་ལས། བརྟུལ་ཞུགས་ཅན་གྱིས་བླ་མ་
བས། །སྔར་ཉིད་མལ་ནས་ལངས་ནས་ནི། །སོ་ཤིང་བཅས་ནས་དེ་འོག་ཏུ། །སྟོན་
པ་ལ་ནི་ཕྱག་བྱའོ། །དེ་ནས་རབ་གུས་བསྐྱེད་པ་ཡིས། །བླ་མ་ལ་ནི་ཕྱག་བྱ་སྟེ། །
དེ་ནི་དེ་ལ་གདམས་ངག་སོགས། །ཆོ་ག་བཞིན་དུ་ ཕན་འདོགས་ཡིན། །དེ་ལ་
ཁམས་བདེ་སོགས་དྲིས་ནས། །རབ་ཏུ་འབད་པས་དེ་ཡི་ནི། །གནས་ཁང་ཆག་
ཆག་ ཡང་དག་གདབ། །ཉེར་ སྤྱོད་ས་ཡང་སྦྱང་བར་བྱ། །སྟོན་པ་ལ་ནི་མཎྜལ་
དང། །མཆོད་རྟེན་ལ་ཡང་བསྐོར་བ་བྱ། །ཞེས་སོགས་རྒྱ་ཆེར་གསུངས། མཁན་
སློབ་བསྟེན་ཚུལ་དང་བྱ་བ་ཞུ་ཚུལ་དེ་དག་ཀྱང་འདིར་མདོར་བསྡུས་ཤིང་བཀོད་པ་
ཡིན་གྱི། མཁན་སློབ་ཇི་ལྟར་བསྟེན་པའི་ཚུལ་དང༌། བྱ་བ་རྣམས་ཇི་ལྟར་ཞུ་བའི་
ཚུལ་དང་། བྱ་བ་རྣམས་མ་ཞུས་པར་བྱས་པ་དང་། འདུལ་བའི་བཅས་པ་དང་མི་
མཐུན་པར་བྱས་པ་རྣམས་ལ་མཁན་སློབ་ཀྱིས་གཏམ་མི་འདྲི་བ་དང་། གདམས་
ངག་མི་སྦྱིན་པ་སོགས་ཆད་པ་རྣམ་པ་ལྔས་གཅོད་ ཚུལ་དང་། མཁན་སློབ་ཀྱི་
བཀའ་བཞིན་གཙུག་ལག་ཁང་དུ་ཆོས་སྤྱོད་བྱ་ཚུལ་དང་། ནད་པ་ལ་རིམ་གྲོ་བྱ་
ཚུལ་དང་། བསོད་སྙོམས་སྤྱོད་ཚུལ་སོགས་སྦྱངས་པའི་ཡོན་ཏན་རྣམས་ལ་གནས་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པར་བྱ་ཚུལ་སོགས་ཆེས་ཞིབ་པར་འདུལ་བ་ལུང་དང་མདོ་རྩ་འགྲེལ་པ་དང་
བཅས་པ་ལས་འབྱུང་བས། བློ་གྲོས་ཀྱི་རྩལ་དང་ལྡན་པ་རྣམས་ཀྱིས་དེ་དག་
བལྟས་ནས་ཤེས་པར་བྱའོ། ། །
སྲུང་ཐབས་གཉིས་པ་ནང་གི་རྐྱེན་རང་གི་བསམ་སྦྱོར་ཕུན་ཚོགས་ཀྱི་སྒོ་
ནས་བསྲུང་བ་ནི། དྲན་དང་ཤེས་བཞིན་བག་ཡོད་དང་། །ངོ་ཚ་ཁྲེལ་ཡོད་ལྡན་པ་
ཡིས། །བསླབ་ལ་ཡིད་ཆེས་དད་གུས་བྱ། །སོ་ཐར་བཅས་མཚམས་སྟོན་པ་ཡི། །
འདུལ་བའི་ གཞུང་ ལ་ ཚུལ་བཞིན་སྦྱང་། །ཞེས་པ་སྟེ། དགེ་བའི་བཤེས་གཉེན་
མཁས་ པ་ བསམ་ སྦྱོར་ གཉིས་ ཀྱི་ སྒོ་ ནས་ ཚུལ་ བཞིན་ དུ་ བསྟེན་ཏེ། དེ་ ལས་
གདམས་ངག་ཡང་དང་ཡང་དུ་མཉན་ནས་ཚིག་རྣམས་ཀློག་ཅིང་འཛིན་པ་དང༌།
དོན་ཚུལ་བཞིན་དུ་སེམས་ཤིང་ཡིད་ལ་བྱེད་པ་གོམས་པར་བྱས་པ་ལས་སྟོན་པ་
སངས་རྒྱས་དང་། དེས་གསུངས་པའི་དམ་པའི་ཆོས་དང་། ཆོས་དེ་ཚུལ་བཞིན་དུ་
སྒྲུབ་པར་བྱེད་པའི་དགེ་འདུན་རྣམས་ལ་དད་གུས་ཆེན་པོ་དང་། ལས་འབྲས་ལ་
ཡིད་ཆེས་ཀྱི་དད་པ་དང༌། འཁོར་བ་ལ་སྐྱོ་ཤས་དང༌་། ངེས་འབྱུང་གི་བསམ་པ་ཅི་
སྐྱེ་བྱ། བསམ་པ་དེ་ལྟ་བུས་ཀུན་ནས་བསླངས་ཏེ་འཁོར་བ་ལས་ངེས་པར་ཐར་
པའི་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་ཕྱིར་བསྟན་པའི་རྩ་བ་སོ་
སོར་ཐར་པའི་བཅས་མཚམས་རྣམས་ལ་དྲན་པ་དང༌། ཤེས་བཞིན་དང་། ངོ་ཚ་
ཁྲེལ་ཡོད་དང་། བག་ཡོད་བརྟན་པོའི་སྒོ་ནས་བརྩོན་པ་ཆེན་པོས་བསླབ་ཏེ་ཚུལ་
ཁྲིམས་རྣམ་པར་དག་པ་ཞིག་ལ་སྐྱེས་བུའི་རྩལ་ཅི་ཡོད་ཀྱིས་འབད་དགོས་ལ། དེ་
ལྟ་ བུའི་བསམ་སྦྱོར་དེ་དག་ ཀྱང་ ཐོག་མ་ནས་ རང་ འཁྲུངས་ སུ་ མི་འོང་བས།
འགལ་རྐྱེན་རྣམས་བསལ་ཞིང་
། མཐུན་རྐྱེན་རྒྱུ་ཚོགས་རྣམས་ཚང་བར་བྱས་ཏེ་
- 106 -



འདུལ་བའི་བསླབ་བྱ་འོད་ལྡན་སྙིང་པོ།
རྒྱུན་རིང་དུ་བློ་སྦྱངས་ནས་སྐྱེད་དགོས་ལ། དེ་འདྲ་བའི་བསམ་པ་ཁྱད་པར་ཅན་
སྐྱེད་པའི་རྒྱུའི་གཙོ་བོ་ནི་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ཉིད་
ཡིན་པར་སྤྱོད་འཇུག་ལས། བླ་མ་དང་ནི་འགྲོགས་པ་ལས། །མཁན་པོས་རྗེས་སུ་
བསྟན་པ་དང༌། །འཇིགས་པས་སྐལ་ལྡན་གུས་བྱེད་ལ། །དྲན་པ་བདེ་བླག་ཉིད་དུ་
སྐྱེ། །ཞེས་གསུངས། བླ་མ་བསྟེན་ནས་མང་དུ་ཐོས་པ་བྱས་ཀྱང་ཚུལ་བཞིན་དུ་
སེམས་པར་མ་བྱས་ན་རྒྱུད་སྡིག་ལྟུང་གིས་གོས་ནས་ཆུད་ཟོས་ཏེ་ཚུལ་ཁྲིམས་རྣམ་
པར་དག་པ་ཞིག་མི་འོང་སྟེ་ཚོམས་ལས། གལ་ཏེ་རིགས་བཅས་མང་དུ་སྨྲས་ཀྱང་
ནི། །བག་མེད་མི་དག་དེ་ལྟར་བྱེད་མི་འགྱུར། །དཔེར་ན། ཕྱུགས་རྫིས་གཞན་གྱི་
ཕྱུགས་བགྲངས་ལྟར། །དེ་དག་དགེ་སྦྱོང་སྐལ་པ་ཐོབ་མ་ཡིན། །གལ་ཏེ་རིགས་
བཅས་ཉུང་ ངུ་ སྨྲ་ བྱེད་ ཀྱང་། །ཆོས་ ཀྱི་ རྗེས་སུ་ཆོས་ ལ་ སྤྱོད་ པ་ དང་། །འདོད་
ཆགས་ཞེ་སྡང་གཏི་མུག་སློང་བྱེད་པ། །དེ་དག་དགེ་སྦྱོང་སྐལ་པ་ཐོབ་པ་ཡིན། །
དགེ་སློང་བག་ཡོད་ལ་དགའ་ཞིང་། །བག་མེད་པ་ལ་འཇིགས་ལྟ་བས། །བདག་
ཉིད་ངན་འགྲོ་ལས་འདྲེན་ཏེ། །འདམ་རྫ་བ་ལས་ནི་གླང་ཆེན་བཞིན། །དགེ་སློང་
བག་ཡོད་ལ་དགའ་ཞིང་། །བག་མེད་པ་ལ་ འཇིགས་ ལྟ་བས། །སྡིག་པ་ཐམས་
ཅད་སྤྲུག་པར་བྱེད། །རླུང་གིས་ལྗོན་ཤིང་ལོ་མ་བཞིན། །ཞེས་གསུངས། དེས་ན་
སྤྱིར་སངས་རྒྱས་འཇིག་རྟེན་དུ་འབྱོན་པ་དཀོན་ཞིང་དེས་གསུངས་པའི་ཆོས་དང་
མཇལ་དཀའ་བ་དང་། རང་ངོས་ནས་མི་ལུས་ཐོབ་པ་རྙེད་དཀའ་ཞིང་། རྒྱ་ལམ་
ན་རྙེད་ཀྱང་རྒྱལ་བའི་བསྟན་པ་དང་མཇའ་བའི་ ཕྱི་ནང་གི་རྟེན་འབྲེལ་འཛོམ་
དཀའ་བའི་ཚུལ་དང་། ལན་ཅིག་རྙེད་པའི་དལ་འབྱོར་གྱི་རྟེན་འདི་ཡང་རིང་དུ་མི་
གནས་པར་མྱུར་དུ་འཆི་བ་དང༌། ཤི་ནས་གར་སྐྱེ་ལ་རང་དབང་མེད་ཅིང་ངན་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འགྲོའི་སྡུག་བསྔལ་བཟོད་གླགས་མེད་པ་དང་། དཀར་ནག་གི་ལས་འབྲས་ནམ་
ཡང་བསླུ་བ་མེད་པའི་ཚུལ་རྣམས་ཡང་དང་ཡང་དུ་བསམས་ཏེ་ཚེ་འདི་ལས་བློ་
ལོག་ནས་ཕྱི་མའི་དོན་བསྒྲུབ་པའི་བསམ་སྦྱོར་བརྟན་པོ་ཞིག་སྐྱེས་བུའི་རྩལ་ཅི་
ཡོད་ཀྱི་བསྐྱེད། དེ་ནས་འཁོར་བའི་གནས་ན་ཡིད་བརྟན་གང་ཡང་མེད་པ་དང་།
སྡུག་བསྔལ་གསུམ་གྱིས་བར་མ་ཆད་དུ་མནར་བ་སོགས་མི་རྟག་པ་དང་སྡུག་
བསྔལ་བ་དང་བདག་མེད་པའི་ཚུལ་རྣམས་ཡང་ཡང་བསམས་ཏེ་ཡིད་འགྱུར་གྱི་
མྱོང་བ་ཅི་ཐོན་བྱས་ཏེ། ངེས་འབྱུང་གི་བསམ་པ་རྣམ་པར་དག་པ་ཞིག་བསྐྱེད་པ་
ལ་བློ་གྲོས་དང་རྩོལ་བ་དང་ནུས་པ་ཅི་ཡོད་ཀྱིས་སྒོ་ཀུན་ནས་འབད། བསམ་པ་དེ་
ལྟ་བུ་ཞིག་སྐྱེས་ནས་འདུལ་བའི་བཅས་མཚམས་རྣམས་ལ་བསླབས་ན་ནི་སོ་ཤིང༌
མདོར་བ་དང་རུང་ཆུ་འདེབས་པ་ཡན་ཆོད་འདུལ་བའི་བཅས་མཚམས་གང་དང་
གང་བསྲུངས་པ་ཐམས་ཅད་ངེས་འབྱུང་གི་བསམ་པས་ཟིན་པས་ཐར་པའི་རྒྱུར་
འགྲོ་བ་ཞིག་འོང་བས། སློབ་དཔོན་ཡོན་ཏན་འོད་ཀྱིས་འདུལ་བའི་མདོའི་དབུར་
ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ་ཞེས་གསུངས་སོ། །དེ་ལྟ་
བུའི་བསམ་པ་བཅོམ་མ་མིན་པ་མ་སྐྱེས་ཀྱང༌། བཅོམ་མ་ཚུན་ཆད་བསྐྱེད་ཅི་ཐུབ་
བྱས་ལ། དེས་ཟིན་པའི་སྒོ་ནས་མཁན་སློབ་ལས་འདུལ་བའི་གདམས་ངག་ཡང་
དང་ཡང་དུ་ཉན་ཏེ། དགག་སྒྲུབ་གནང་གསུམ་གྱི་བཅས་མཚམས་མཐའ་དག་
ཤེས་པར་བྱས་ཏེ་དུས་སྐབས་ཀུན་ཏུ་བྱ་བ་གང་བྱེད་ཀྱང་། ཅི་འདི་ལས་ཉེས་ལྟུང་
མི་ འབྱུང་ ངམ། དགེའམ་འོན་ཏེ་མི་དགེ་བར་ འགྱུར་ སྙམ་དུ་ཡང་ དང་ ཡང་དུ་
བརྟག་ཅིང་དྲན་པ་དང་ཤེས་བཞིན་ནར་མར་བསྟེན་ལ་སྒོ་གསུམ་ཉེས་ལྟུང་གིས་
མ་གོས་པ་ཞིག་ལ་སྐྱེས་བུའི་རྩལ་ཅི་ཡོད་ཀྱིས་འབད། བླ་མ་དང་དགེ་འདུན་གྱི་
- 108 -



འདུལ་བའི་བསླབ་བྱ་འོད་ལྡན་སྙིང་པོ། །
བྱ་བ་སོགས་ཆོས་ལྡན་གྱི་བྱ་བ་ཅི་བྱེད་ཀྱང་། གཞི་དེ་དང་དེ་དག་ལས་རང་རྒྱུད་
ལ་ཉེས་ལྟུང་གིས་མ་གོས་པ་ཞིག་བྱ་བ་ལ་བསྒྲིམ། གྲོང་དུ་འཇུག་པ་སོགས་ཉེས་
ལྟུང་འབྱུང་ཉེ་བའི་སྐབས་རྣམས་ལ་ལྷག་པར་དུ་དྲན་ཤེས་བསྟེན་ཅིང༌། སྟོན་པ་
ཐུགས་རྗེ་ཅན་དེ་ཉིད་ཀྱིས་བདག་ཅག་ལ་དུས་རྟག་ཏུ་གཟིགས་བཞིན་པ་ཡིན་
པས། བདག་རབ་ཏུ་བྱུང་ཞིང་གོས་ངུར་སྨྲིག་བགོས་ནས་བྱ་བ་ངན་པ་དང་ཉེས་པ་
ལ་ཞུགས་ན་སྟོན་པ་དང་བླ་མའི་སྤྱན་སྔར་ངོ་ཚ་ཞིང་སྟོན་པ་དང་བླ་མ་རྣམས་
བདག་ལ་ཐུགས་ཁྲེལ་བར་འགྱུར་རོ་སྙམ་དུ་བསམ་སྟེ། སྤྱོད་འཇུག་ལས། སངས་
རྒྱས་བྱང་ཆུབ་སེམས་དཔའ་དག །ཀུན་ཏུ་ཐོགས་མེད་གཟིགས་པར་ལྡན། །དེ་
དག་ ཐམས་ ཅད་ སྤྱན་ སྔ་ ན། །བདག་ ནི་ རྟག་ པར་ གནས་ སོ་ ཞེས། །དེ་ ལྟར་
བསམས་ནས་ ངོ་ ཚ་ དང༌། །འཇིགས་ བཅས་དྲན་པ་རྟག་ཏུ་བཞག །ཅེས་ དང་།
ཏིང་འཛིན་རྒྱལ་པོའི་མདོ་ལས། སངས་རྒྱས་བསྟན་པ་འདི་ལ་རབ་བྱུང་ནས། །
སྡིག་པའི་ལས་རྣམས་ཤིན་ཏུ་སྤྱོད་པར་བྱེད། །ནོར་དང་འབྲུ་ལ་སྙིང་པོར་འདུ་
ཤེས་ཤིང༌། །བཞོན་དང་བ་ལང་ཤིང་རྟ་རྣམས་ལ་ཆགས། །གང་ལ་བསླབ་པའི་
ནན་ཏན་མེད་པ་རྣམས། །དེ་དག་གིས་ཀྱང་ཅི་ཕྱིར་མགོ་བོ་བྲེགས། །ཞེས་དང༌།
མི་ཞིག་ཆོམ་རྐུན་མང་པོས་རབ་གཙེས་ནས། །འཚོ་བར་འདོད་པས་བྲོས་ཤིང་
འཕྲོར་བརྩལ་ན། །དེ་ཡི་རྐང་པ་འགྲོ་ཞིང་རྒྱུག་མི་ནུས། །ཆོམ་རྐུན་དག་གིས་དེ་
བཟུང་བཅོམ་པ་ལྟར། །དེ་བཞིན་ཚུལ་ཁྲིམས་ཉམས་པ་རྨོངས་པའི་མི། །འདུས་
བྱས་ དག་ ལས་ འབྲོས་ པར་ འདོད་མོད་ཀྱི། །ཚུལ་ ཁྲིམས་ ཉམས་ པས་ དེ་ ཡང་
འབྲོས་མི་ནུས། །ན་རྒ་འཆི་བ་དག་གིས་ཤིན་ཏུ་འཇོམས། །ཞེས་གསུངས་པ་ལྟར་
བསམ་མོ། །སྤང་བླང་ལ་དྲན་ཤེས་བསྟེན་ཚུལ་འཕགས་པ་ཤཱ་རིའི་བུ་དང་མོའུ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འགལ་གྱི་བུ་གཉིས་རབ་ཏུ་མ་བྱུང་གོང་དུས་སྟོན་ཆེན་པོར་འདུས་པའི་ཚེ་དབང་
པོ་ཇི་ལྟར་བསྲུངས་པའི་ཚུལ་དང་། འོད་སྲུང་ཆེན་པོས་སྔོན་ཁྱིམ་ན་གནས་སྐབས་
འདོད་པའི་ཉེས་དམིགས་གཟིགས་ནས་དྲན་ཤེས་ཇི་ལྟར་བསྟེན་པའི་ཚུལ་དང་།
འཕགས་པ་ཀཱ་ཏ་ཡ་ནའི་བྱུང་བ་རྣམས་ལས་ཇི་ལྟར་འབྱུང་བ་ལྟར་བྱ་དགོས་པར་
འདུལ་བ་ལུང་ལས་གསུངས། དེ་ནི་པང་ནས་སྐྱེས་དང་ཉེ་རྒྱལ་གཉིས་ཕ་མས་
བསྐུལ་ཏེ་རྒྱལ་པོའི་ཁབ་ཀྱི་དུས་སྟོན་ཆེན་པོ་ཞིག་ལ་ཕྱིན་པ་ན། གར་མཁན་དག་
གིས་ཏོ་ཌ་ཀའི་རྒྱུད་དུ་གླུ་བླངས་པ་དང༌། མི་དག་གིས་བྲོ་བརྡུང་བ་དང་གླུ་བླང་
བར་བརྩམས་པ་དང༌། ཁྱེའུ་དེ་གཉིས་དབང་པོ་དག་ཕྱིར་བསླན་ཏེ་འཁོད་པ་སྐྱེ་བོ་
ཕམ་མོ་ཆེས་མཐོང་ནས་སྨྲས་པ། འདི་གཉིས་ཡང་ན་བླུན་པོ་གཉིས་ཤིག་གོ །
ཡང་ན་ཤེས་པ་མི་འཁྲུག་པ་གཉིས་ཤིག་གོ །པང་ནས་སྐྱེས་ཀྱིས་ཉེ་རྒྱལ་ལ་སྨྲས་
པ། བྲོ་ བརྡུང་ བ་ དང༌། གླུ་དང༌། རོལ་མོ་རྣམས་ སྣང་ ངམ། དེས་ སྨྲས་ པ། གང་
གིས་མཐོང་བ་དང་ཐོས་པ་ལ་སྣང་ངོ༌། །དབང་པོ་ནང་དུ་བསྡུས་པས་མ་མཐོང་བ་
ནི་བདེན་ན། ཇི་ལྟར་མ་ཐོས། དེས་སྨྲས་པ། ཤི་ལྤགས་ཤི་བའི་རྒྱུས་པ་དང༌། །
འཆིར་འགྱུར་བཞད་གད་འཇོ་སྒེག་གིས། །འཆི་བའི་སྐྱེ་བོ་འདུས་པ་ལ། །མཁས་
པ་སུ་ཞིག་བག་མེད་བྱེད། །དེས་སྨྲས་པ། ཁྱོད་ཉེ་རྒྱལ་ཡིན་ནམ། སྐྱེ་བོ་དག་གིས་
དེ་ ལྟར་ ཤེས་ སོ། །ཉེ་ རྒྱལ་ གྱིས་ སྨྲས་ པ། ཁྱོད་ ལ་ བྲོ་ དང་། གླུ་དང༌། རོལ་མོ་
རྣམས་སྣང་ངམ་གང་གིས་མཐོང་བའམ་ཐོས་པ་ལ་སྣང་ངོ༌། །ཇི་ལྟར་མ་ཐོས།
སྨྲས་ པ། རྒྱན་ རྣམས་ ཐམས་ ཅད་ ཁུར་ ཡིན་ཏེ། །གར་རྣམས་ ཐམས་ ཅད་ མཐོ་
འཚམ་པ། །ཀླུ་རྣམས་ཐམས་ཅད་བཀྱལ་པ་སྟེ། །གཟུགས་ཀུན་མི་རྟག་ཉིད་ཡིན་
ནོ། །དེས་སྨྲས་པ། ཁྱོད་པང་ནས་སྐྱེས་ཡིན་ནམ། སྐྱེ་བོས་དེ་ལྟར་ཤེས་སོ། །ཉེ་
- 110 -



འདུལ་བའི་བསླབ་བྱ་འོད་ལྡན་སྙིང་པོ།
རྒྱལ་གྱིས་པང་ནས་སྐྱེས་ལ་སྨྲས་པ། ཚུར་ཤོག་རབ་ཏུ་འབྱུང་ངོ༌། །དེས་སྨྲས་པ།
གང་གི་དོན་དུ་མཆོད་སྦྱིན་དང་སྦྱིན་སྲེག་དང་དཀའ་ཐུབ་བྱེད་པའི་མདུན་ན་
འདོན་ནི་ལམ་མཐིལ་དུ་འོངས། གླང་པོ་ཆེས་འགྲོ་བའི་རིགས་སུ་སྐྱེས་ན་ཅིའི་
ཕྱིར་ རབ་ཏུ་འབྱུང་། ཉེ་རྒྱལ་གྱིས་སྨྲས་པ། ལྗོན་ཤིང་རྡིབ་པར་གྱུར་བའི་ཚེ། །
ཡལ་ག་འདབ་མས་ཅི་ཞིག་བྱ། །དེ་བཞིན་སྐྱེས་བུ་འཆི་བའི་ཚེ། །ཡོངས་སུ་གཟུང་
བས་ཅི་ཞིག་བྱ། །ཚུར་ཤོག་རབ་ཏུ་འབྱུང་ངོ༌། །པང་ནས་སྐྱེས་ཀྱིས་སྨྲས་པ། ཕ་
མ་ལ་དྲི་བར་བྱའོ། །པང་ནས་སྐྱེས་ ཕ་མ་ཅན་སོང་སྟེ། ཡབ་ཡུམ། མཁྱེན་པར་
མཛོད་ཅིག་བདག་རབ་ཏུ་འབྱུང་ངོ༌། །ཕ་མས་ཀྱང་། མཆོད་སྦྱིན་སོགས་ནས་གླང་
པོ་ཆེས་འགྲོ་བའི་རིགས་སུ་སྐྱེས་ན་ཅིའི་ཕྱིར་རབ་ཏུ་འབྱུང་། པང་ནས་སྐྱེས་ཀྱིས་
སྨྲས་པ། ནགས་ན་ཤིང་ཤུན་ རྩྭ་ གྱོན་ཞིང་། །རྩ་བ་འབྲས་བུ་འཆའ་བ་དང༌། །རི་
དྭགས་སྡུག་པ་རྣམས་དང་ནི། །ལྷན་ཅིག་གནས་པ་མཆོག་ལགས་ཀྱི། །འཇིག་
རྟེན་ཕ་རོལ་འཇིག་བྱེད་པའི། །མཁས་པས་རྒྱལ་སྲིད་སླད་དུ་ནི། །གསོད་དང་
འཆིང་དང་བརྡེག་པ་དག །བགྱིད་པ་དེ་ལྟ་མ་ལགས་སོ། །ཕ་མས་སྨྲས་པ། ཁྱོད་
ངེད་ཀྱི་བུ་གཅིག་པུ་སྡུག་ཅིང་ཡིད་དུ་འོང་བ་ཡིན་པས་འབྲལ་མི་ཕོད་དོ། ། ཡབ་
ཡུམ་གནང་ན་ལེགས། མི་གནང་ན་ད་ སླན་ཆད་འཚལ་མའང་མི་འཚལ། ཕྱག་
ཀྱང་མི་འཚལ་ལོ། །མི་གནང་གིས་བྱ་བ་གཞན་མ་སེམས་ཤིག །དེ་ནས་དེས་ཉི་
མ་དྲུག་གི་བར་དུ་ཟན་བཅད་དོ། །ཕ་མས་སྨྲས་པ། ཁྱོད་གཞོན་པས་སྡུག་བསྔལ་
མི་ཤེས་པ་ཡིན་གྱི། ཚངས་པར་སྤྱོད་པ་སྤྱད་དཀའ། རབ་ཏུ་དབེན་པ་བྱ་དཀའ་
ཞེས་སོགས་སྨྲས་ནས། འདི་ཉིད་དུ་འདུག་ལ་སྦྱིན་པ་དག་བྱིན། བསོད་ནམས་
དག་གྱིས་ཤིག་དེ་ཅང་ནི་སྨྲའོ། །དེ་ནས་དེའི་ཉེ་དུ་རྣམས་བསགས་ནས་དེ་དག་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གིས་ཀྱང་ལན་གསུམ་དུ་དེ་སྐད་སྨྲས་ཀྱང་ཅང་མི་སྨྲའོ། །དེ་ནས་དེའི་ནེའུ་ལྡངས་
རྣམས་ལ་བསྒོ་ནས། དེ་དག་གིས་ཀྱང་ལན་གསུམ་དུ་སྨྲ་བས་ཅང་མི་སྨྲའོ། །དེ་
དག་གིས་ཕ་མའི་དྲུང་དུ་སོང་ནས་སྨྲས་པ། མཁྱེན་པར་མཛོད་ཅིག །པང་ནས་
སྐྱེས་གུམ་པས་ཅི་བགྱི། རབ་ཏུ་འབྱུང་བ་ནི་མཁས་པས་བསྔགས་པ་ལགས་པས།
གལ་ཏེ་རབ་ཏུ་བྱུང་ནས་མངོན་པར་དགའ་བར་གྱུར་ནའང་གསོན་པོ་ཉིད་དུ་
གཟིགས་པར་འགྱུར་ལ། དགའ་བར་མ་གྱུར་ནའང་དྲང་སྲོང་དག་ནི་སླར་ལྡོག་པ་
ལགས་ཏེ། བུའི་གནས་ནི་ཕ་མ་མ་གཏོགས་པ་གཞན་མེད་པས་རབ་ཏུ་བྱུང་ན་
ལེགས་སོ། །ཕ་མས་གཞོན་ནུ། དེའི་དུས་ལ་བབ་པར་ཤེས་ན་རབ་ཏུ་བྱུང་ཞིག །
དེ་ནས་དེ་འབྲས་ཁུས་རིམ་གྱིས་ལུས་ཀྱི་མཐུ་སྟོབས་བསྐྱེད་ནས། རིམ་གྱིས་ཉེ་
རྒྱལ་ཅན་སོང་སྟེ་རབ་ཏུ་འབྱུང་ངོ༌། །ཕ་མས་གནང་ངམ། གནང་ངོ༌། །ངས་ཀྱང་
ཞུའོ། ཁོ་བོ་ནི་དུས་དེ་སྲིད་ཀྱིས་ཕ་མས་གནང་ན། ཁྱོད་ད་ཇི་སྲིད་ཀྱིས་གནང་
བར་འགྱུར། སྨྲས་པ། ཁོ་བོ་ད་ལྟ་ཁོ་ན་གནང་བར་བྱས་ཏེ་འོང་ངོ༌། །དེ་ནས་ཉེ་
རྒྱལ་གྱིས་ཕ་མ་གཉིས་ཀྱི་དྲུང་དུ་སོང་སྟེ། ཡབ་ཡུམ། བདག་ཡང་དགེ་བ་ཁོ་ནར་
དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །དེ་གཉིས་ཀྱིས་སྨྲས་པ། བུ་
ཁྱོད་རབ་ཏུ་བྱུང་བ་ལེགས་པ་ཡིན་ནམ། ལེགས་སོ། ཁུ་འོ་ན་སོང་ལ་རབ་ཏུ་བྱུང་
ཞིག །དེས་པང་ནས་སྐྱེས་ཀྱི་གན་དུ་སོང་ནས། ཚུར་ཤོག་བདག་ཅག་དད་པས་
ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །དེས་སྨྲས་པ། ཁྱོད་ ཕ་མས་གནང་
ངམ། གནང་ངོ༌། །ཉེ་རྒྱལ། ཁོ་བོ་ནི་དེ་ཙམ་དུ་མ་གནང་ན། ཁྱོད་ཕ་མས་མྱུར་དུ་
གནང་བའི་རྒྱུ་ཅི་ཡིན། ཁྱོད་ནི་འཆིང་བ་དམ་པོས་བཅིངས་པ་དང་། ཁོ་བོ་ནི་དེ་
ལྟ་མ་ཡིན་ཞིང་། ཚེ་རབས་ལྔ་བརྒྱར་རབ་ཏུ་བྱུང་བ་དང་། །ཧ་ཅང་ཕྱུག་པོའི་ཁྱིམ་
- 112 -



འདུལ་བའི་བསླབ་བྱ་འོད་ལྡན་སྙིང་པོ།
དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱེ་འགྱུར་ཞིང་། །
རྟག་ཏུ་རབ་བྱུང་མང་བར་ཤོག །ཅེས་སྨོན་ལམ་བཏབ་པའི་ཕྱིར་རོ། །པང་ནས་
སྐྱེས་ཀྱིས་ཉེ་རྒྱལ་ལ་སྨྲས་པ། བདག་ཅག་ནི་བྲམ་ཟེ་རབ་ཏུ་གྲགས་པ་ཡིན་པས།
གང་ཡང་རུང་བ་ལས་རབ་ཏུ་མི་འབྱུང་གི །ལེགས་པར་རྟགས་ནས་རབ་ཏུ་འབྱུང་
ངོ་ཞེས་བགྲོས་ཏེ། མཐར་གྱིས་རྫོགས་བྱེད་ལ་སོགས་པ་མུ་སྟེགས་ཀྱི་སྟོན་པ་
རྣམས་ལ་རང་རང་གི་ཆོས་ཀྱི་ཚུལ་དང༌། གདམས་ངག་དང་། ཆོས་དེ་བྱས་པའི་
འབྲས་བུ་ཇི་ལྟར་ཡིན་པ་རྣམས་ཞིབ་ཏུ་བརྟགས་ཤིང་རྩད་བཅད་ནས། མུ་སྟེགས་
ཀྱི་སྨྲ་བ་ངན་པ་དེ་དག་ཐམས་ཅད་མཆིལ་མའི་ཐལ་བ་བཞིན་དུ་རྒྱང་རིང་དུ་དོར་
ནས། བདག་ཅག་གི་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོའི་བསྟན་པ་ལ་རབ་ཏུ་
བྱུང་ ཞིང་ འབྲས་ བུ་ མངོན་དུ་མཛད་ནས་ མཆོག་ཟུང་ དུ་ ལུང་ བསྟན་ པ་ དང༌།
འཕགས་པ་འོད་སྲུང་ཆེན་པོ་ཁྱིམ་དུ་བཞུགས་པའི་སྐབས་ཕ་མས་སེར་སྐྱ་བཟང་
མོ་ནན་གྱིས། ཆུང་མར་བླངས་པ་ན། གཉིས་ཀ་སྲིད་པ་ཐ་མ་པར་སོང་བས་ཉོན་
མོངས་པའི་སྤྱོད་པ་མི་བྱ་བར་གྲོས་མཐུན་པས་གཅིག་གིས་གཅིག་ལ་དམ་བཅས་
པ་དྲན་པར་གྱིས་ཤིག་ཅེས་བསྐུལ་ཏེ། མ་དང་བུ་ཇི་ལྟ་བ་བཞིན་འཁོད་དོ། །ཕ་
མས་དེ་གཉིས་ཀྱི་རིམ་གྲོ་བ་ལ་དྲིས་པ། དེ་གཉིས་ལྷན་ཅིག་ཏུ་ཇི་ལྟར་འདུག །མ་
དང་བུ་ལྷན་ཅིག་པ་བཞིན་ནོ། །ཕ་མས། མལ་གཉིས་བཤམས་པས་ཉེས་སོ་སྙམ་
ནས་མལ་དང་ཁྲིའུ་གཅིག་བཞག་གོ །དེ་ནས་ནམ་གྱི་ཆ་སྟོད་ལ་བཟང་མོ་མལ་དུ་
ཉལ་ལོ། །ནྱ་གྲོ་དྷ་སྐྱེས་ཁྲིའུ་ལ་འདུག་གོ །ནམ་གྱི་གུང་ཐུན་ལ་ནྱ་གྲོ་དྷ་ སྐྱེས་
ཉལ། བཟང་མོ་ཁྲིའུ་ལ་གནས། ནམ་གྱི་ཆ་སྨད་ལ་བཟང་མོ་ཉལ། ནྱ་གྲོ་ངྷ་སྐྱེས་
ཁྲིའུ་ ལ་ གནས་ སོ། །དེ་ ནས་ ཁྲིའུ་ ཡང་ ཕྱུང་ བ་ དང༌། དེ་ གཉིས་ ཐུན་ རེས་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཀྱིས་གཅིག་ཉལ་བ་ན་གཅིག་འཆག་གོ །དེའི་སྤྱོད་ལམ་གྱིས་ལོ་བཅུ་གཉིས་སུ་
གནས་ཀྱང་འདོད་ཆགས་ཀྱི་སེམས་མ་སྐྱེས་སོ། །དེ་ནས་བརྒྱ་བྱིན་འདི་སྙམ་དུ་
འདོད་ཆགས་དང་མ་བྲལ་བཞིན་དུ་འདོད་ཆགས་དང་བྲལ་བའི་ཚུལ་ཉམས་སུ་
མྱོང་བར་བྱེད་པ་ནི་ངོ་མཚར་ཏེ། བདག་གིས་བག་མ་པར་བྱའོ་སྙམ་ནས། རང་
ཉིད་སྦྲུལ་གདུག་པོ་ཞིག་ཏུ་སྤྲུལ་ཏེ་བཟང་མོའི་མལ་འོག་ཏུ་འདུག་པ་དང༌། ནྱ་གྲོ་
དྷ་སྐྱེས་ཀྱིས་མཐོང་སྟེ། བཟང་མོའི་ལག་པ་ཕྱི་རོལ་ཏུ་འཕྱང་བ་ལ་དུག་གིས་ཟིན་
གྱི་དོགས་ནས་རྔ་ཡབ་ནོར་བུའི་ཡུ་བས་བཏེག་སྟེ་བཞག་གོ །དེས་བཟང་མོ་སད་
པ་དང་ཡིད་མི་དགའ་ནས། རྗེའི་སྲས། རེག་པར་བྱེད་པ་འདི་ཅི་ལགས། འདོད་
ཆགས་ ཀྱི་ སེམས་ ཀྱིས་ མ་ རེག་ གམ། བཟང་ མོ། མ་ ཡིན་ནོ། །འོན་ ཀྱང་ སྦྲུལ་
གདུག་པ་འདིས་ཟིན་ན་མི་རུང་ངོ་སྙམ་ནས་ལག་པ་བཏེག་སྟེ་བཞག་གོ །གང་
གིས་རྔ་ཡབ་ཀྱི་ནོར་བུའི་ཡུ་བས་སོ། །རྗེའི་སྲས། སྦྲུལ་གདུག་པས་ཟིན་པ་བླ་ཡི།
རྔ་ཡབ་ཀྱི་ནོར་བུའི་ཡུ་བས་རེག་ཏུ་མི་རུང་སྟེ། མ་ལུ་ཏ་ཡི་འཁྲི་ཤིང་འཁྲིས་པས་
ལྗོན་ཤིང་བཟང་པོ་ཉམས། །བུད་མེད་དག་ལ་རེག་པའི་རྒྱུ་ཡིས་འཇིག་རྟེན་ཕུང་
བར་འགྱུར། །དེ་ཡི་སླད་དུ་མགྱོགས་པར་འཆི་བའི་སྦྲུལ་གྱིས་ཟིན་བླ་ཡི། །སྐྱེས་
པའི་ལག་པས་བུད་མེད་མཆོག་ལ་རེག་པ་མི་རུང་ངོ༌། །གཞན་ཡང་མི་དབང་བུ་
མོའི་ལུས་ཀྱི་རེག་པ་ཡིས། །དཀའ་ཐུབ་ཆེན་པོ་རྭ་ཅན་དཀའ་ཐུབ་ཉམས། །ལྷག་
སྤྱོད་ རླུང་ གི་ ལམ་ནས་མི་ དབང་ གི ཁྱིམ་དུ་འོངས་ནས་ནགས་ སུ་ རྐང་ པས་
སོང་། །དེ་ནས་དེ་ལྟར་འཁོད་པ་ལ། དུས་གཞན་ཞིག་ན་ཕ་མ་གཉིས་ཤིའོ། ཁྱིམ་
གྱི་སོ་ཚིས་བསྒྲུབ་པའི་ཕྱིར་བཟང་མོ་ལ། ཁྱོད་ཀྱིས་ཁྱིམ་གྱི་ལས་ཀྱི་མཐའ་ལ་
ལྟོས་ཤིག །ངས་ཞིང་ལས་ལ་བལྟའོ་ཞེས་སྨྲས་ནས་སོང་བ་དང་། ཞིང་ལས་ལ་
- 114 -



འདུལ་བའི་བསླབ་བྱ་འོད་ལྡན་སྙིང་པོ།
བལྟས་པ་ན། རྨོན་དོར་དགུ་བརྒྱ་དང་དགུ་བཅུ་རྩ་དགུ་རྨོད་ཅིང་། སྲོག་ཆགས་ཕྲ་
མོ་རྣམས་ཞར་ལ་ཉོན་མོངས་པར་གྱུར་པ་དང༌། གླང་རྣམས་སྣ་ཕུག །ལུག་གིས་
རྐུབ་ཚོས་རྡོལ། མི་རྣམས་ཀྱང་རྐང་ལག་སེར་ཀར་སོང་
། གསོ་རས་གྱོན། ལུས་
ས་རྡུལ་གྱིས་ཡོག །གཤོལ་ལ་སོགས་པའི་ཕྱིར་དུ་གཅིག་ལ་གཅིག་ཁ་ཟེར་ཞིང་
བརྡེག་གོ ཁྱེད་སུ་ཡིན། ནྱ་གྲོ་དྷ་སྐྱེས་ཀྱི་ལས་བྱེད་པའོ། ཁྱེད་སུས་བསྐོས། དེའི་
ཕས་བསྐོས་སོ། །འོ་ན་ཅིའི་ཕྱིར་གཅིག་ལ་གཅིག་ ཁ་ཟེར་ཞིང་རྡེག་པར་བྱེད།
ཁྱེད་དེའི་ཕྱིར་རྣམ་པར་སྨིན་པས་ཡུན་རིང་པོར་སྡུག་བསྔལ་བར་འགྱུར་རོ། །དེས་
བསམས་པ། འདི་ལ་བརྟེན་ནས་བདག་ལའང་བསོད་ནམས་མ་ཡིན་པ་སྐྱེའོ་སྙམ་
དུ་ཡིད་བྱུང་ངོ༌། །བཟང་མོས་ཀྱང་ཁྱིམ་གྱི་ལས་ལ་བལྟས་པ་ན། །བྲན་མོ་རྣམས་
རྐང་ ལག་ སེར་ ཀར་ སོང་། གསོ་ རས་གྱོན། མགོ་ ཡེགས། གཅིག་ལ་གཅིག་ ཁ་
ཟེར་ རོ། ཁྱེད་ སུའི་ ཡིན། བཟང་ མོའི་ ཡིན་ ནོ། །སུས་ བསྐོས། དེའི་ སྒྲུག་ མོས་
བསྐོས་སོ། །དེ་ཡང་ཡིད་བྱུང་ངོ༌། །དེ་གཉིས་ཀྱིས་ཚིགས་སུ་བཅད་པ། བྲེའུ་ཆུང་
གང་གི་འབྲས་ཆན་རུང་། །མལ་གཅིག་གིས་ནི་བདེ་བ་སྐྱེད། །རས་བཅོས་ཟུང་
གཅིག་བཅང་བར་བྱ། །ལྷག་མ་གཏི་མུག་ཡོངས་སུ་འཛིན། །དེ་ནས་ནྱ་གྲོ་དྷ་སྐྱེས་
ཀྱིས། བཟང་མོ། བག་ཡོད་པར་ཁྱིམ་སྒྲུབས་ཤིག ཁོ་བོ་དཀའ་ཐུབ་ཀྱི་ནགས་སུ་
འགྲོའོ། །བདག་ཀྱང་ལྷན་ཅིག་མཆིའོ། །བུད་མེད་དང་ལྷན་ཅིག་དཀའ་ཐུབ་ཀྱི་
ནགས་སུ་འདུག་པ་ནི་ཆ་མ་ཡིན་ནོ། །འོ་ན་བདག་སྔོན་ལ་ཐོངས་ཤིག ཁྱོད་སྔར་
བཞུད་ན་བུད་མེད་ནི་འབྲས་ཆན་ཚོས་པ་དང་འདྲ་བར་སྐྱེ་བོ་མང་པོས་དོན་དུ་
གཉེར་བས་མི་རུང་ངོ༌། །བཟང་མོ། འོ་ན་ལྷན་ཅིག་འདོང་བར་བྱའོ། །དེའི་ཚེ་ད་
དུང་སངས་རྒྱས་མ་བྱུང་བས། ལོངས་སྤྱོད་རྣམས་ཕྱི་རོལ་པ་དང་དབུལ་ཕོངས་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྣམས་ ལ་ བྱིན། བྲན་ དང་ བླ་ མི་ དང་ མངག་ གཞུག་ པ་རྣམས་ མ་བཀོལ་བར་
བཞག །རྫས་རྣམས་ གཉེན་བཤེས་རྣམས་ ལ་ བགོས་ནས་ གཏད། གོས་ ཀྱི་ ཕྱི་
གཡོགས་སྟོང་ཕྲག་བརྒྱ་རི་བ་གཅིག་རང་གིས་ཁྱེར། དེ་འདྲ་བ་གཅིག་བཟང་མོ་
ལ་བྱིན་ནས་ཐ་གི་ཙམ་གྱི་བར་དུ་ལྷན་ཅིག་སོང་སྟེ། བཟང་མོ། ཇི་ལྟར་འདོད་
པར་གནས་པར་གྱིས་ཤིག་ཅེས་སྨྲས་ནས་སོ་སོར་གྱེས་ཏེ། འོད་སྲུང་ཆེན་པོ་
བཅོམ་ལྡན་འདས་རྒྱལ་པོའི་ཁབ་བུ་མང་གི་མཆོད་རྟེན་ན་བཞུགས་པའི་དྲུང་དུ་
ཕྱིན་ནས་ཕྱག་བཙལ་ཏེ། བཅོམ་ལྡན་འདས་ནི་བདག་གི་སྟོན་པ་ལགས་སོ། །
བདག་ནི་བཅོམ་ ལྡན་ འདས་ ཀྱི་ཉན་ཐོས་ ལགས་སོ། །སྟོན་ པས་ ཀྱང་། དེ་ དེ་
བཞིན་ནོ། །དེ་དེ་བཞིན་ཏེ། ང་ནི་ཁྱོད་ཀྱི་སྟོན་པའོ། ཁྱོད་ནི་ངའི་ཉན་ཐོས་སོ། །
ཞེས་སོགས་གསུངས་ནས་སྟོན་པ་གཤེགས་པ་དང༌། འོད་སྲུང་བཅོམ་ལྡན་འདས་
ཀྱི་ཞམ་རིང་དུ་འབྲང་ཞིང་སྟོན་པ་བཞུགས་ས་དེར་སྣམ་སྦྱར་གདིང་ངོ་སྙམ་སྟེ།
རས་ཡུག་ཆེན་གྱི་སྣམ་སྦྱར་སྟོང་ཕྲག་བརྒྱ་རི་བ་བཏིང་བ་ལ་སྟོན་པ་བཞུགས་
ནས། འོད་ སྲུང་། ཁྱོད་ ཀྱི་ རྣམ་ སྦྱར་ ཡང་ ངོ༌། །འཇམ་མོ། །གསོལ་ པ། ཐུགས་
བརྩེ་བའི་སླད་དུ་བདག་གི་སྣམ་སྦྱར་བཞེས་སུ་གསོལ། སྟོན་པས་ཀྱང་བཞེས་
ནས་ཕྱག་དར་ཁྲོད་ཀྱི་སྣམ་སྦྱར་དེ་ ལ་ གནང་ངོ༌། །འོད་སྲུང་ལ་གདམས་ངག་
གདམས་པས། ཉི་མ་བརྒྱད་ཀྱི་བར་དུ་སློབ་པ་ལ་གནས་ནས། དགུ་པ་ལ་དགྲ་
བཅོམ་ པ་ ཁམས་ གསུམ་ གྱི་ འདོད་ ཆགས་ དང་ བྲལ་བ། གསེར་དང་བོང་བར་
མཉམ་པ། ནམ་ མཁའ་ དང་ ལག་མཐིལ་དུ་མཚུངས་པའི་སེམས་དང་ ལྡན་ པ།
ཙན་དན་སྤངས་པ་ལྟ་བུར་བསིལ་བ། མ་རིག་པའི་སྒོ་ངའི་སྦུབས་དྲལ་བ། རིག་
པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ། སྲིད་པ་དང་
- 116 -



འདུལ་བའི་བསླབ་བྱ་འོད་ལྡན་སྙིང་པོ།
འདོད་པའི་རྙེད་པ་ལ་ཆགས་པ་དང་བཀུར་སྟི་ལས་ཕྱིར་ཕྱོགས་པ། དབང་པོ་དང་
ཉེ་དབང་དང་བཅས་པའི་ལྷ་རྣམས་ཀྱིས་མཆོད་པ་དང་ཕྱག་བྱ་བར་གྱུར་ཏོ། །དེའི་
ཚེ་འོད་སྲུང་གིས་ཁྱད་པར་ཆེན་པོ་འདི་རྟོགས་པས་འོད་སྲུང་ཆེན་པོ་ཞེས་གྲགས་
པ་དང་། འཕགས་པ་ཀཱ་ཏྱཱ་ཡ་ན་འཁོར་དགེ་སློང་གི་སྡེ་དང་བཅས་པ་རྒྱལ་པོ་
གཏུམ་པོར་ རབ་སྣང་གིས་འཕགས་རྒྱལ་དུ་གདུགས་ཚོད་ལ་སྤྱན་དྲངས་ནས་
གདན་བཤམས་པ་ལ་འདུག་པ་དང་། རོལ་མོའི་སྒྲ་དང་། བྲོ་གར་མཁན་རྣམས་
ཀྱིས་བྲོ་གར་དུ་མ་བྱས་པ་ན། ཀཱ་ཏྱཱའི་བུ་ཆེན་པོ་དང་དགེ་སློང་རྣམས་དབང་པོའི་
སྒོ་ བསྡམས་ ཏེ་ འཁོད་ དོ། །གླུ་ གར་ དང་། རོལ་ མོའི་ སྒྲ་ ཞི་ ནས། རྒྱལ་ པོས།
འཕགས་པ། གར་བཟང་ངམ་གླུ་སྙན་ནམ། རྒྱལ་པོ་གང་གིས་ཐོས་པ་དང་མཐོང་
བ་ལའོ། །འཕགས་པ། དབང་པོ་ནང་དུ་བསྡུས་པ་རྣམས་ཀྱིས་མ་གཟིགས་ནའང་
ཇི་ལྟར་མ་གསན། ལྷ་ལ་མི་གསད་པ་ལ་ཐུག་པ་འགའ་ཡོད་དམ། མཆིས་སོ། །
ལྷ། སྐྱེས་བུ་དེའི་ལག་ཏུ་སྣོད་ཏིལ་མར་གྱིས་ཁེངས་ཏེ་བསྐུར་ལ་ཕྱི་བཞིན་གཤེད་
མ་ཐོངས་ལ། སྣོད་འབྲུ་མར་གྱིས་ཁད་ཆད་དུ་གང་བ་འདི་ཁྱེར་ལ་ལྗོངས་ཐམས་
ཅད་བསྐོར་ནས་འདིར་ཁྱེར་ཤོག་ཅིག །ཏིལ་མར་ཐིགས་པ་གཅིག་ས་ལ་བོར་ན།
རལ་གྲི་གདེངས་པ་འདིས་མགོ་དྲུང་ནས་བཅད་དེ་ས་ལ་འདོར་དུ་འཇུག་གོ་ཞེས་
བསྒོས་ལ། དེའི་མདུན་དུ་རོལ་མོ་དང་གར་སྣ་ཚོགས་བྱེད་དུ་ཆུག་ཅིག །དེས་ཁྱོད་
ཡིད་ཆེས་པར་འགྱུར་རོ། །རྒྱལ་པོས་དེ་ལྟར་བྱས་ནས་མི་དེ་ལ། གར་བཟང་ངམ་
གླུ་ སྙན་ནམ། ལྷ། གང་ གིས་ མཐོང་ངམ་ ཐོས་ པ་ དག་ ལའོ། །དབང་པོ་ནང་དུ་
བསྡུས་པས་མ་མཐོང་ནའང་ཇི་ལྟར་མ་ཐོས། དེ་ན་རེ། སྣོད་འདི་ལས་འབྲུ་མར་
ཐིགས་པ་གཅིག་བོར་ནའང་གསད་དུ་འོང་སྙམ་ནས་འཆི་བས་འཇིགས་ཤིང་འབྲུ་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མར་གྱི་སྣོད་ལ་སེམས་རྩེ་གཅིག་ཏུ་གཏད་པས་ཇི་ལྟར་མཐོང་ངམ་ཐོས་ཞེས་སྨྲས་
པ་དང་། རྒྱལ་པོ་ཅང་མི་སྨྲའོ། །ཀཱ་ཏྱཱའི་བུ་ཆེན་པོས་སྨྲས་པ། མི་འདི་ཚེ་གཅིག་གི་
སྡུག་བསྔལ་གྱིས་ཕྱིར་མི་གཡེང་བ་དང་བག་ཡོད་པར་ཀུན་ཏུ་སྲུང་བར་བགྱིད་ན།
བདག་ཅག་བསླབ་པ་བཟུང་བ་དག་ཚེ་རབས་དུ་མའི་སྡུག་བསྔལ་གྱིས་གླུ་གར་
དང་རོལ་མོའི་སྒྲ་ལ་ལྟ་བའམ་ཉན་པའི་གནས་མེད་དོ། །ཞེས་གསུངས་ཏེ། གླེང་
གཞི་དེ་དག་ལས་ཇི་ལྟར་འབྱུང་བ་ལྟར། ཚེ་འདིའི་བྱ་བྱེད་འདུ་འཛི་ལང་ལོང་རྙེད་
བཀུར་སྙན་གྲགས་གང་ལ་ཡང་མི་ལྟ་ཞིང་། དེ་དག་གིས་མི་གཡེང་བར་རང་གི་
བསླབ་པའི་གནས་རྣམས་ལ་དྲན་ཤེས་ཡེངས་མེད་དུ་བསྟེན་ནས་སྲུང་བར་བྱེད་
པའོ། །
སྲུང་ཐབས་གསུམ་པ་འགལ་རྐྱེན་མི་མཐུན་ཕྱོགས་ངོ་ཤེས་པའི་སྒོ་ནས་
བསྲུང་ བ་ ལ། ཐོག་ མར་ བསྲུངས་ པའི་ ཕན་ ཡོན་ དང་ མ་ བསྲུངས་ པའི་ ཉེས་
དམིགས་ བསམ་ པ་དང༌། བླངས་འདས་སོ་དྲུག་གི་ངོས་ འཛིན་ཞིབ་ཏུ་བཤད་
པའོ། །དང་པོ་བསྲུངས་པའི་ཕན་ཡོན་དང་མ་བསྲུངས་པའི་ཉེས་དམིགས་བསམ་
པ་ནི། ཚུལ་ཁྲིམས་རྣམ་པར་དག་པ་ལ། །ཕན་ཡོན་བསམ་ལས་འདས་པ་དང་། །
ཚུལ་ཁྲིམས་ཉམས་པར་གྱུར་ན་ནི། །མནར་མེད་འགྲོ་ཞིང་ཀུན་ནས་ཕུང་
། །དེ་
ཕྱིར་ཕན་ཡོན་ཉེས་དམིགས་ལ། །ངེས་པ་དྲངས་ཏེ་ཡང་ཡང་བསམ་ཞེས་པ་སྟེ། །
ཕན་ཡོན་རྣམས་ལེགས་པར་བསམས་ཏེ་ཚུལ་ཁྲིམས་བསྲུང་བ་ལ་སྤྲོ་ཤུགས་ཇེ་
འཕེལ་དུ་འགྲོ་བ་ཞིག་དང་། ཉེས་དམིགས་བསམས་ཏེ་རྣམ་སྨིན་ལ་ འཇིགས་
ཤིང་སྐྲག་པས་སྲོག་འཕྲོག་པའི་དུག་ཅན་གྱི་ཟས་ལ་ཇི་ལྟར་འཛེམ་པ་བཞིན་དུ་
ཉེས་ལྟུང་ཕྲ་མོ་ལའང་བག་ཟོན་ཆེན་པོས་འཛེམ་ཞིང་། རྒྱལ་བས་གསུངས་པའི་
- 118 -



འདུལ་བའི་བསླབ་བྱ་འོད་ལྡན་སྙིང་པོ།
བསླབ་པའི་གནས་རྣམས་ལ་ཡིད་ཆེས་དད་གུས་ཆེན་པོས་ཚུལ་ཁྲིམས་བསྲུང་བ་
ལ་འབད་པ་ཞིག་དགོས་ཀྱི། དེ་ལྟ་མིན་ན་ཚུལ་ཁྲིམས་སྲུང་འདོད་ཙམ་ཡང་སྐྱེ་
དཀའ་ཞིང་། གཞན་གྱི་ལད་མོ་དང་གཡམ་ལ་རྒྱུག་ཙམ་གྱིས་ཞུགས་ཀྱང་། རྐྱེན་
དང་ཕྲད་པའི་ཚེ་ཉོན་མོངས་པས་རང་དབང་མེད་པར་བཅོམ་ནས་ཉེས་སྤྱོད་ལ་
བག་མེད་དུ་འཇུག་ཅིང་། གཞན་གྱི་ལད་མོར་སྲུང་འདོད་ཙམ་བྱས་པ་དེ་ཡང་རྒྱུན་
འཐུད་མི་ཐུབ་པར་མྱུར་དུ་ཉམས་པར་འགྱུར་རོ། །ཚུལ་ཁྲིམས་བསྲུངས་པའི་ཕན་
ཡོན་ནི། སྤྱིར་ཚུལ་ཁྲིམས་རྣམ་པར་དག་པ་ལ་ཕན་ཡོན་མཐའ་ཡས་ཤིང་། ཁྱད་
པར་བམ་པོ་ལྔ་བཅུ་པ་ལས་ཕན་ཡོན་བཅུ་གསུངས་པ་ནི་འདི་ལྟ་སྟེ། ཚུལ་ཁྲིམས་
རྣམ་པར་དག་པ་ལ་བརྟེན་ནས་འགྱོད་པ་མེད་པ་སོགས་ཀྱི་རིམ་གྱིས་ཏིང་ངེ་
འཛིན་གྱི་བསླབ་པ་དང་། དེ་ལས་ཤེས་རབ་ཀྱི་བསླབ་པ་དང་། དེ་ལས་མཐར་མྱ་
ངན་ལས་འདས་པ་འཐོབ་པར་འགྱུར་བ་དང་། འགྱོད་པ་མེད་པར་འཆི་བའི་དུས་
བྱེད་པར་འགྱུར་བ་དང༌། ཕྱོགས་བཅུར་སྙན་པའི་སྒྲ་གྲག་པར་འགྱུར་བ་དང་།
བདེ་བར་གཉིད་ལོག་ཅིང་སད་པར་འགྱུར་བ་དང༌། གཉིད་ལོག་པ་ན་ལྷ་རྣམས་
སྲུང་བར་འགྱུར་བ་དང་། དམ་པའི་ནང་དུ་འགྲོ་བ་ན་བག་ཚ་བ་དང་འཇིགས་པ་
སོགས་སུ་མི་འགྱུར་བ་དང༌། དགྲ་བོས་གླགས་རྙེད་ནུས་ཀྱང་གླགས་ལྟ་བར་མི་
བྱེད་ཀྱི། སྲུང་བ་ལ་སོགས་པའི་སྒོ་ནས་ཕན་འདོགས་པར་འགྱུར་བ་དང་། གནོད་
སྦྱིན་དང་མི་མ་ཡིན་སོགས་གཉུག་མར་གནས་པ་རྣམས་ཀྱིས་གླགས་རྙེད་ནུས་
ཀྱང་གླགས་ལྟ་བར་མི་བྱེད་ཀྱི། ཚུལ་ཁྲིམས་རྣམ་པར་དག་པའི་དབང་གིས་དེ་ལ་
ཕན་འདོགས་པར་འགྱུར་བ་དང་། ཆོས་གོས་ལ་སོགས་པ་དག་ཀྱང་ཆོས་དང་
མཐུན་པར་ཚེགས་ཆུང་ངུས་གཞན་ལས་འཐོབ་པར་འགྱུར་བ་དང༌། གང་དུ་སྐྱེ་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བར་འདོད་པ་ལ་སོགས་པ་སྨོན་ལམ་ཐམས་ཅད་ཡང་དག་པར་འགྲུབ་པར་འགྱུར་
བའོ། །མ་བསྲུངས་པའི་ཉེས་དམིགས་ནི་སྤྱིར་མཐའ་ཡས་ཀྱང་། འདུལ་བ་ལུང་
ལས་ཉེས་དམིགས་བཅུ་གསུངས་པ་ནི་འདི་ལྟ་སྟེ། སྟོན་པ་སངས་རྒྱས་ཀྱིས་སྨོད་
པ་དང༌། ལྷ་རྣམས་ཀྱིས་ཆོམ་རྐུན་པའི་ཐ་སྙད་ཀྱིས་བརྗོད་པ་ལ་སོགས་པས་སྨོད་
པ་དང་། གྲོགས་དམ་པ་རྣམས་ཀྱིས་སྨོད་པ་དང༌། ཚུལ་བཞིན་ཡིད་ལ་བྱེད་པའི་
ཚེ་བདག་ཉིད་ཀྱིས་སྨོད་པར་འགྱུར་བ་དང༌། ཉེས་པ་དང་བཅས་པས་ཆོས་ཉིད་
ཀྱིས་སྨད་པར་འོས་པ་དང་། ཕྱོགས་དང་ཕྱོགས་མཚམས་ སུ་སྡིག་པའི་ སྒྲ་དང་
ཚིགས་སུ་བཅད་པ་མ་ཡིན་པས་གྲགས་པར་འགྱུར་བ་སྟེ་གཏམ་ངན་གྱིས་ཁྱབ་པ་
དང༌། ཆོས་དང་བདག་མ་མཐུན་པའི་རྒྱུ་མཚན་གྱིས་ཆོས་ཉན་པ་ལ་མི་འཇུག་
པས་ ཆོས་ མ་ ཐོས་ པ་ ཐོས་ པར་མི་འགྱུར་བ་དང༌། འགྱོད་པ་དང་བཅས་ པས་
སེམས་གདུངས་ཤིང་དྲན་པ་བཟང་པོ་མི་འབྱུང་བས་ཆོས་སྔར་ཐོས་པ་རྣམས་
བརྗེད་པར་འགྱུར་བ་དང༌། ལྟུང་བས་བསྒྲིབས་པས་ལམ་གྱི་རྟོགས་པ་སྐྱེ་བར་མི་
འགྱུར་བ་དང་། ལྟས་ངན་པ་དང་བཅས་ཏེ་འགྱོད་བཞིན་དུ་འཆི་ཞིང་ཤི་ནས་ངན་
འགྲོར་འགྲོ་བའོ། །གཞན་ཡང་བམ་པོ་ལྔ་བཅུ་བ་ལས་ཉེས་དམིགས་གསུངས་པ་
ནི། རྨི་ལམ་ཡིད་དུ་མི་འོང་བ་གདུག་པ་འཇིགས་སུ་རུང་བ་སྣ་ཚོགས་མཐོང་ཞིང་
སྡུག་བསྔལ་དང་ལྡན་པར་སད་པར་འགྱུར་བ་དང་། དཀར་ཕྱོགས་ཀྱི་ལྷ་རྣམས་
ཀྱིས་སྐྱོབ་པར་མི་བྱེད་པ་དང་། དམ་པ་རྣམས་ཀྱི་དྲུང་དུ་འཇིགས་ཤིང་གནོད་ལ་
བག་འཁུམས་པ་དང༌། དེ་ལས་གཞན་དུ་བྱོལ་འདོད་པ་དང༌། མི་དང་མི་མ་ཡིན་
རྣམས་ཀྱིས་གླགས་ལྟ་ཞིང་གནོད་པ་བྱེད་པ་དང་། ཆོས་དང་མཐུན་པའི་ལོངས་
སྤྱོད་ རྙེད་ དཀའ་ བ་དང༌། འདོད་ པའི་དོན་རྣམས་དང༌ སྨོན་ལམ་ཡོངས་སུ་མི་
- 120 -



འདུལ་བའི་བསླབ་བྱ་འོད་ལྡན་སྙིང་པོ།
འགྲུབ་པ་སོགས་ཉེས་དམིགས་མཐའ་ཡས་པ་གསུངས། ཚུལ་ཁྲིམས་ཡང་དག་
པར་ལྡན་པའི་མདོ་ལས། དགེ་སློང་དག །སྲོག་དང་ བྲལ་ཞིང་ཤི་བ་ནི་བླ་ཡི།
ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། སྲོག་དང་
བྲལ་ཞིང་ཤི་བས་ནི་སྐྱེ་བ་འདི་ཉིད་ཀྱི་ཚེ་ཟད་པར་འགྱུར་གྱི། ཚུལ་ཁྲིམས་ཉམས་
ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་དུ་རིགས་དང་བྲལ་ཞིང་བདེ་བ་
སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །དེ་ཕྱིར་སྟོན་
པས་ཚུལ་ཁྲིམས་རབ་བསྔགས་བཤད། །ཚུལ་ཁྲིམས་ལྡན་པ་སངས་རྒྱས་འབྱུང་
དང་ཕྲད། །ཚུལ་ཁྲིམས་ལྡན་པ་རྒྱན་རྣམས་ཀུན་གྱི་མཆོག །ཚུལ་ཁྲིམས་ལྡན་པ་
དྲི་དང་བྱུག་པ་ཡིན། །ཚུལ་ཁྲིམས་ལྡན་པ་དགའ་བ་ཀུན་གྱི་གནས། །ཚུལ་ཁྲིམས་
གདུང་བ་སེལ་བ་བསིལ་བའི་ཆུ། །ཚུལ་ ཁྲིམས་ལྡན་པ་འཇིག་རྟེན་ཀུན་ གྱིས་
བསྟོད། །ཚུལ་ཁྲིམས་དག་གིས་འགྲོ་བ་དམ་པ་མནོས། །ཇི་ལྟར་སྦྲུལ་གདུག་ཀླུ་
ཆེན་ནག་པོ་ཡང་། །ཚུལ་ཁྲིམས་ལྡན་ལ་གནོད་མེད་གཞན་ཅི་སྨོས། །ཚུལ་ཁྲིམས་
ལྡན་པའི་དགེ་སློང་འོད་དང་ལྡན། །ཚུལ་ཁྲིམས་ལྡན་པ་གྲགས་འགྱུར་བདེ་བ་
འཐོབ། །ཇི་ལྟར་མིག་མེད་གཟུགས་མཐོང་མི་རུང་ལྟར། །དེ་བཞིན་ཚུལ་ཁྲིམས་
མེད་ན་ཆོས་མི་མཐོང་། །ཇི་ལྟར་རྐང་མེད་ལམ་འཇུག་ག་ལ་ནུས། །དེ་བཞིན་
ཚུལ་ཁྲིམས་མེད་ན་ཐར་མི་འགྱུར། །ཇི་ལྟར་བུམ་པ་བཟང་པོ་རིན་ཆེན་སྣོད། །དེ་
བཞིན་ཚུལ་ཁྲིམས་ཆོས་རྣམས་བསྐྱེད་པའི་གཞི། །ཇི་ལྟར་བུམ་ཆག་རིན་ཆེན་
སྣོད་མི་རུང༌། །དེ་བཞིན་ཚུལ་ཁྲིམས་རལ་བས་ཆོས་ཀུན་གཏུགས། །ཞེས་སྒོ་དུ་
མ་ནས་ཚུལ་ཁྲིམས་ལ་བསྔགས་པ་དང་ཚུལ་ཁྲིམས་ཉམས་པ་ལ་སྨད་པར་མཛད།
མདོར་ན་གནས་སྐབས་དང་མཐར་ཐུག་གི་བདེ་བ་ཇི་སྙེད་ཅིག་ཡོད་པ་ཐམས་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅད་ཚུལ་ཁྲིམས་ཀྱི་མཐུ་ལས་འབྱུང་ཞིང་། འཁོར་བའི་གནས་ན་སྡུག་བསྔལ་ཇི་
སྙེད་ཡོད་པ་ཐམས་ཅད་ཚུལ་ ཁྲིམས་མ་བསྲུངས་བ་ལས་འབྱུང་བར་གསུངས།
བསླབ་ཁྲིམས་ཚུལ་བཞིན་མ་བསྲུངས་པར་གཡོ་སྒྱུས་ཟང་ཟིང་བསྒྲུབས་ཏེ་དཀོན་
མཆོག་ མཆོད་ པ་ སོགས་ ཅི་ བྱས་ ཀྱང་ རྒྱལ་བ་དགྱེས་ པར་ མི་འགྱུར་ལ། ཚུལ་
ཁྲིམས་རྣམ་པར་དག་པ་ཞིག་བསྲུངས་ན་ནི་རྒྱལ་བ་སྲས་དང་བཅས་པ་ཐམས་
ཅད་ཐུགས་མཉེས་པར་འགྱུར་ཞིང་། བསྐལ་བ་མཐའ་ཡས་པར་རྒྱལ་བ་རྣམས་
ལ་མཆོད་པའི་དངོས་པོ་ཚད་མེད་པས་མཆོད་པ་བས། སྙིམས་མའི་དུས་འདིར་
ཚུལ་ ཁྲིམས་ སྣ་རེ་ ཙམ་ བསྲུངས་ པའང་ ཕན་ཡོན་ཆེ་བར་གསུངས་ཏེ། ཏིང་ ངེ་
འཛིན་རྒྱལ་པོའི་མདོ་ལས། བསྐལ་པ་བྱེ་བ་གངྒའི་བྱེ་སྙེད་དུ། །དང་བའི་སེམས་
ཀྱིས་ཟས་དང་སྐོམ་རྣམས་དང༌། །གདུགས་དང་བ་དན་མར་མེའི་ཕྲེང་བ་ཡིས། །
སངས་རྒྱས་བྱེ་བ་ཁྲག་ཁྲིག་རི་མགྲོ་བྱས། །གང་གིས་དམ་ཆོས་རབ་ཏུ་འཇིག་པ་
དང༌། །བདེ་གཤེགས་བསྟན་ པ་འགག་པར་འགྱུར་བའི་ཚེ། །ཉིན་མཚན་དུ་ནི་
བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་བྱེ་བྲག་འཕགས། །ཞེས་
གསུངས། ཚུལ་ཁྲིམས་མ་བསྲུངས་པར་རྒྱལ་བ་དངོས་སུ་མཆོད་ཀྱང་མི་མཉེས་
ཤིང་འདོད་པའི་དོན་མི་འགྲུབ་པ་དང་། ཚུལ་ཁྲིམས་ཚུལ་བཞིན་དུ་བསྲུངས་ན་
རྒྱལ་བ་དགྱེས་ཤིང་འདོད་པའི་དོན་འགྲུབ་པ་ནི་འདུལ་བ་ལུང་གི་གླེང་གཞི་ལས་
ཤིན་ཏུ་གསལ་ཏེ། སྔོན་དགེ་སློང་གཉིས་སྟོན་པ་ལ་ཕྱག་འཚལ་དུ་འོངས་པས་
ལམ་དུ་སྐོམ་སྟེ་རྫིང་ཞིག་གི་དྲུང་དུ་ཕྱིན་ནས་ཆུ་བརྟགས་པས་སྲོག་ཆགས་དང་
བཅས་པས་མ་དག་པར་མཐོང་ནས། གཅིག་གིས་སྨྲས་པ། བསྐལ་བ་འབུམ་ཕྲག་
སྟོང་ དག་ ཏུ། །གང་ ཞིག་ མཐོང་ བར་ རབ་ དཀའ་ བས། །བདག་ གིས་ཆུ་ དག་
- 122 -



འདུལ་བའི་བསླབ་བྱ་འོད་ལྡན་སྙིང་པོ།
འཐུངས་ནས་ནི། །དེ་ནས་འདྲེན་པ་བལྟ་བར་བྱ། །ཞེས་ཆུ་འཐུངས་ནས་སོང་
ངོ༌། །ཅིག་ ཤོས་ ན་ རེ། གང་ ཞིག་ སེམས་ ཅན་ རྣམས་ ལ་ ཀུན་ ནས་ཐུགས་ རྗེ་
ཞིང་། །སྲིད་ པ་ ཀུན་ནས་ཆགས་པ་ གཏན་ནས་སྤངས་གྱུར་པ། །དེ་ཡི་བསྟན་
མཆོག་འདི་ལ་བསླབ་པ་བླངས་པ་ཡིས། །སྲོག་ཉིད་སྤང་གི་སྲོག་ཆགས་གསད་
པར་བྱ་བ་མིན། །ཟེར་ནས་ཆུ་མ་འཐུངས་པར་ཇི་སྲིད་ལུས་ཀྱི་མཐུ་ཡོད་ཀྱི་བར་
དགེ་བ་སྤྱད་དེ། ཤི་ནས་རྒྱལ་ཆེན་རིས་བཞིའི་ལྷར་སྐྱེས་སོ། །ལྷའི་བུ་དང་བུ་མོ་
ནི་སྐྱེས་མ་ཐག་སེམས་གསུམ་མངོན་དུ་འགྱུར་བ་ཡིན་པས། ཚེ་སྔ་མ་སྟོན་པའི་
བསྟན་པ་ལ་བསླབ་པ་བསྲུངས་པའི་མཐུས་ལྷར་སྐྱེས་པར་རིག་ནས། ལྷའི་བུ་རྣ་
ཆ་གདུབ་ཀོར་གཡོ་ཞིང་མེ་ཏོག་དྲི་མ་མེད་པ་ཐོགས་ཏེ། སྟོན་པའི་དྲུང་དུ་སོང་
ནས་མེ་ཏོག་གཏོར་ཕྱག་བྱས་ཏེ་འདུག་པས་རྒྱལ་བྱེད་ཚལ་ཐམས་ཅད་འོད་ཀྱིས་
ཁྱབ་བོ། །སྟོན་པས་དེ་ལ་ཆོས་བསྟན་པས་བདེན་པ་མཐོང་ནས། ཁྱོད་མཐུས་
རབ་དྲག་ཉེས་པ་མང་ལྡན་པའི། །ངན་སོང་བཤུལ་བཀག་བསོད་ནམས་རབ་ལྡན་
པའི། །མཐོ་རིས་འགྲོ་བ་ཕྱེ་ཞིང་བདག་གིས་ནི། །མྱ་ངན་འདས་པའི་བཤུལ་ཡང་
ཐོབ་པར་གྱུར། །ཤིན་ཏུ་རྣམ་དག་ཁྱོད་བརྟེན་བདག་གིས་ནི། །དེ་རིང་སྐྱོན་བྲལ་
དག་ པའི་ མིག་ཐོབ་ཅིང་། །གོ་འཕང་ཞི་བ་ འཕགས་ པ་ དགྱེས་ ཐོབ་ སྟེ། །སྡུག་
བསྔལ་རྒྱ་མཚོའི་ཕ་རོལ་བརྒལ་བར་གྱུར། །འགྲོ་བ་ལྷ་མིན་མི་དང་ལྷས་མཆོད་
པ། །སྐྱེ་དང་རྒ་དང་ན་འཆི་བྲལ་བ་པོ། །སྲིད་པ་སྟོང་དུ་མཐོང་བར་རབ་དཀོན་
པ། །ཐུབ་པ་དེ་རིང་ཁྱོད་མཐོང་འབྲས་བུ་མཆིས། །དེ་ནས་འདུད་བྱས་དོ་ཤལ་
རང་འཕྱང་བས། །ཞབས་ལ་ཕྱག་འཚལ་ རངས་པ་སྐྱེས་གྱུར་ནས། །དགྲ་ཐུལ་
གཡས་ནས་ཡོངས་སུ་བསྐོར་བྱས་ཏེ། །ལྷ་ཡི་འཇིག་རྟེན་མངོན་ཕྱོགས་མཁའ་ལ་
23-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སོང་། །དགེ་སློང་ཅིག་ཤོས་དེས་ཀྱང་རིམ་གྱིས་མཉན་ཡོད་དུ་ཕྱིན་ནས་སྟོན་པ་
ལ་ ཕྱག་ འཚལ་ ཏེ་ འདུག་ པ་དང་། སྟོན་པས། གང་ནས་འོངས། དབྱར་ གང་དུ་
གནས་སོགས་དྲིས་ནས། དེས་རྒྱས་པར་ཞུས་པ་དང༌། །ང་ཡི་བསྟན་ལ་མི་གུས་
གང༌། །དེས་ནི་ང་མཐོང་ཅི་ཞིག་ཕན། །དེས་ནི་ང་ལ་བལྟས་ན་ཡང་། །མཐོང་བ་
མ་ཡིན་མཆོད་པ་མིན། །ང་ཡི་བསླབ་ལ་གང་སློབ་པའི། །དགེ་སློང་དེས་ནི་ང་
མཐོང་ སྟེ། །ཤེས་ རབ་ དམན་ པ་ ཁྱོད་ ཀྱིས་ ཀྱང་། །སངས་རྒྱས་ མངོན་ སུམ་ མ་
མཐོང་ངོ༌། །དེ་ནས་ སྟོན་ པས་ སྐུ་ བླ་ གོས་ ཕྱེ་ནས། ལྟོས་ཤིག་ དགེ་སློང་ ལུས་
འདི་ལ། །གཙང་ ཞིང་ གསེར་ གྱི་ མདོག་ འདྲ་ བ། །སྔོན་ གྱི་ ལས་ ཀྱི་ རྣམ་ སྨིན་
དང༌། །ཕ་དང་མ་ལས་བྱུང་བས་སོ། །གང་གིས་ཆོས་ཉིད་མ་མཐོང་བ། །རྫོགས་
པའི་སངས་རྒྱས་དེས་མི་མཐོང་། །གང་གི་ཆོས་ཉིད་མཐོང་གྱུར་པ། །དེ་ཡིས་ཐུབ་
པ་ཆེན་པོ་མཐོང་། །ཉེས་དམིགས་འདི་ཆུ་ཚགས་མི་འཆང་བ་ལས་གྱུར་གྱི། དེས་
ན་དགེ་སློང་གིས་ཆུ་ཚགས་ཉེ་བར་གཞག་པར་བྱའོ། །ཞེས་འདུལ་བ་ལུང་ལས་
གསུངས་པ་ལྟར་རོ། །
གཉིས་པ་བླངས་འདས་སོ་དྲུག་གི་ངོས་འཛིན་ཞིབ་ཏུ་བཤད་པ་ལ། དགེ་
ཚུལ་ གྱི་བསླབ་གཞི་རྣམས་གང་ནས་བཤད་ པའི་ཁུངས་བཀོད་དེ་དེ་དག་གི་
གྲངས་ཀྱི་དབྱེ་བསྡུ་ལ་ངེས་པ་བསྐྱེད་པ་དང་། ཉེས་པ་སོ་སོའི་ངོས་འཛིན་ཞིབ་ཏུ་
བཤད་པའོ། །དང་པོ་ལ་དགེ་ཚུལ་གྱི་སྡོམ་པ་ལེན་ཚུལ་ནི་རབ་ཏུ་བྱུང་བའི་གཞི་
དང༌། དེའི་དགོངས་པ་འགྲེལ་བའི་ལས་བརྒྱ་རྩའི་གཞུང་ལས་འབྱུང་ཞིང་། དེ་
དག་ཏུ་དགེ་ཚུལ་གྱི་བསླབ་པའི་གཞི་བརྗོད་པའི་ཚེ། རྩ་བ་བཞི། ཆང་
། ཕྱི་དྲོའི་
ཁ་ཟས། གར་སོགས། ཕྲེང་སོགས། མལ་སྟན་ཆེ་མཐོ། གསེར་དངུལ་ལེན་པ་སྟེ་
- 124 -



འདུལ་བའི་བསླབ་བྱ་འོད་ལྡན་སྙིང་པོ།
བཅུར་གསུངས་ལ། དེ་བཞིན་དུ་ འདུལ་བ་ལུང་རྣམ་འབྱེད་དང༌། ཕྲན་ཚེགས་
དང༌། གཞུང་དམ་པ་དང༌། དེ་དག་གི་དགོངས་པ་འགྲེལ་བའི་འདུལ་བའི་བསྟན་
བཅོས་ཕལ་ཆེར་དུ་དགེ་ཚུལ་གྱི་བསླབ་གཞི་བཅུ་ཞེས་འབྱུང་ལ། ཁྱད་པར་འདུལ་
བ་ སུམ་བརྒྱ་ པ་ ལས་ མདོར་བསྟན་དུ། གང་ ཞིག་ སྲོག་ གཅོད་ གཞན་ གྱི་ནོར་
འཕྲོག་དང་། །མི་ཚངས་སྤྱོད་རྫུན་བཅོས་པའི་ཆང་ལ་སོགས། །གར་སོགས་ཕྲེང་
སོགས་མལ་ ཆེ་ མཐོ་བ་ དང༌། །ཕྱི་དྲོའི་ཁ་ཟས་ དངུལ་ ཉིད་ སྤོང་བ་སྟེ། །ཞེས་
བསླབ་བཞི་ བཅུར་ གསུངས་ཤིང་། རྒྱས་བཤད་དུ་བསླབ་གཞི་ བཅུའི་ སྟེང་དུ་
ཉམས་པ་རྣམ་གསུམ་སྤོང་བ་བཤད་ནས་བསླབ་གཞི་བཅུ་གསུམ་དུ་གསུངས་ལ།
ཀཱ་རི་ཀ་ལྔ་བཅུ་པ་ལས་ཀྱང་བསླབ་གཞི་བཅུར་གསུངས་སོ། །དེ་ལ་འདུལ་བ་
ལུང་སྡེ་བཞིར་དགེ་སློང་རྣམས་ལ་ཁྲིམས་ཉིས་བརྒྱ་ལྔ་བཅུ་རྩ་གསུམ་གསུངས་
ཤིང་། སྡོམ་གྱིས་བསྡུས་པའི་ལྟུང་བ་རྣམས་སྡེ་ཚན་དུ་བསྡུ་བའི་ཚེ་ལྟུང་བ་སྟེ་ལྔར་
གསུངས། ལྟུང་བ་སྡེ་ལྔ་པོ་དེ་དག་ལུང་རྣམ་འབྱེད་ལས་སོ་སོའི་གླེང་གཞི་དང་
བཅས་ཞིབ་ཏུ་གསུངས་ཤིང་། ལུང་ཕྲན་ཚེགས་དང་གཞུང་དམ་པ་གཉིས་ལས་
རྣམ་འབྱེད་དུ་མི་གསལ་བ་རྣམས་ཞིབ་ཏུ་འཆད་དེ། ཁྱད་པར་གཞུང་དམ་པར་
འཕགས་མཆོག་ཉེ་བར་འཁོར་གྱི་ལུང་རྣམ་འབྱེད་དུ་གསུངས་པའི་ལྟུང་བ་སྡེ་ལྔ་
དང་གཞི་བཅུ་བདུན་ནས་གསུངས་པའི་བསླབ་བྱ་རྣམས་ལ་དོགས་གཅོད་དང་།
དགག་སྒྲུབ་གནང་གསུམ་ཀྱི་ཚུལ་རྣམས་ལ་འགལ་སྤོང་གི་དྲི་བ་རྒྱ་ཆེན་པོ་སོ་
སོར་ཞུས་ནས། སྟོན་པས་དེ་དག་གི་ལན་ཞིབ་ཏུ་བཀའ་སྩལ་ཏེ། དགེ་སློང་གི་
བསླབ་བྱ་རྣམས་མཐའ་ཆོད་པར་གཏན་ལ་ཕབ་ཅིང་། དེའི་ཁོངས་སུ་སྡོམ་གྱིས་
བསྡུས་པའི་ལྟུང་བ་རེ་རེ་ནས་དགེ་སློང་མ་དང་དགེ་སློབ་མ་དང་དགེ་ཚུལ་ཕ་མ་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྣམས་ལ་ཉེས་པ་ཇི་ལྟ་བུར་འགྱུར་བ་རྣམས་ཀྱང་ཞིབ་ཏུ་གསུངས་པས། དགེ་
ཚུལ་ལ་ལྟུང་བ་བཤགས་བྱའི་ཉེས་པ་དང་། བསྡམ་བྱའི་ཉེས་པ་དང༌། ལྟུང་མེད་
དུ་འགྱུར་བའི་ཚུལ་རྣམས་ཞིབ་ཏུ་གསུངས་ཀྱང་། གཞུང་ཤིན་ཏུ་རྒྱ་ཆེ་བ་དང་དགེ་
སློང་གི་བསླབ་བྱའི་ཁོངས་སུ་གསུངས་པས་ཤིན་ཏུ་རྟོགས་དཀའ་བ་ལ། སློབ་
དཔོན་ཡོན་ཏན་འོད་ཀྱིས་འདུལ་བ་ལུང་སྡེ་བཞིའི་དགོངས་པ་ཕྱོགས་གཅིག་ཏུ་
བསྡུས་ཏེ་དགེ་ཚུལ་དང་དགེ་སློང་རྣམས་ཀྱི་བསླབ་པའི་གཞི་ཚང་བར་སྟོན་པ་
འདུལ་བ་མདོ་རྩ་བ་མཛད། མདོ་རྩའི་ཞུ་བ་སྤྱིར་བསྟན་གྱི་སྐབས་སུ་འདུལ་བ་
ལུང་ནས་གསུངས་པའི་ བསླབ་ བྱ་ མཐའ་དག་བསྡུས་ཏེ། དགེ་ཚུལ་ལ་ བླངས་
འདས་ཀྱི་ཉེས་པ་དང་། ཕྱོགས་མཐུན་གྱི་ཉེས་པ་དང་། ལྟུང་མེད་དུ་འགྱུར་ཚུལ་
གསུམ་དུ་བསྡུས་ནས་གསུངས། དེ་བཞིན་དུ་ སུམ་བརྒྱ་ལ་རྩ་འགྲེལ་རྣམས་སུ་
ཡང་ བླངས་འདས་ ཀྱི་ཉེས་ པ་དང༌། ཕྱོགས་མཐུན་ གྱི་ཉེས་ པ་དང༌། ལྟུང་མེད་
གསུམ་དུ་བསྡུས་ནས་གསུངས་སོ། །དེ་ལ་འདི་སྙམ་དུ་དགེ་ཚུལ་གྱི་བསླབ་གཞི་
ལ་བཅུར་གསུངས་པ་དང་། ཡང་བཅུ་གསུམ་དུ་གསུངས་པ་དང་། སྡོམ་ཚིག་འདི་
དང་འདི་འདྲ་བ་རྣམས་སུ་བླངས་འདས་སོ་དྲུག་ཏུ་བཤད་པ་རྣམས་འགལ་ལམ་མི་
འགལ་ཇི་ལྟར་ཇི་ཡིན་སྙམ་ན། དེ་ནི་འདུལ་བ་ལུང་ནས་གསུངས་པའི་བསླབ་
གཞི་ཉིད་ལ་དོན་ཚན་དུ་བསྡུ་ལུགས་དང་དབྱེ་བསྡུ་མཛད་པ་ཡིན་པས་འགལ་བ་
མེད་ཅིང་དོན་གཅིག་སྟེ། བསླབ་གཞི་བཅུར་གསུངས་པ་ནི་དགེ་ཚུལ་གྱི་སྡོམ་པ་
འབོགས་པའི་ཚེ་བསླབ་གཞི་བཅུ་བརྗོད་པ་གོང་དུ་བཤད་པ་ལྟར་ཡིན་པས། སྡོམ་
པ་ལེན་དུས་ཁས་བླངས་པའི་བསླབ་གཞི་བཅུ་པོ་དེ་ལ་དགོངས་ནས་དགེ་ཚུལ་གྱི་
བསླབ་གཞི་བཅུར་གསུངས། བཅུ་གསུམ་དུ་གསུངས་པ་ནི་སྡོམ་པའི་བསླབ་གཞི་
- 126 -



འདུལ་བའི་བསླབ་བྱ་འོད་ལྡན་སྙིང་པོ།
བཅུ་པོ་དེའི་སྟེང་དུ་རབ་ཏུ་བྱུང་བ་བྱེད་པའི་ཚེ། ཐོག་མར་མཁན་པོར་གསོལ་བ་
གདབ་པ་དང་། དེ་ནས་རབ་བྱུང་དངོས་གཞིའི་ཚེ་ཁྱིམ་པའི་རྟགས་སྤོང་བ་དང་།
རབ་ཏུ་བྱུང་བའི་རྟགས་ཡང་དག་པར་ལེན་པར་ཁས་བླངས་པ་ཡིན་པས། ཁས་
བླངས་དེ་གསུམ་དང་འགལ་བའི་ཉེས་པ་གསུམ་ལ་ཉམས་པ་རྣམ་གསུམ་ཞེས་
བརྗོད་ཅིང་། དེ་དག་སྤོང་བའི་བསླབ་གཞི་གསུམ་བསྣན་ནས་བསླབ་གཞི་བཅུ་
གསུམ་དུ་བྱེད་པ་ཡིན་ནོ། །བླངས་འདས་སོ་དྲུག་ཏུ་བྱེད་པ་ནི། སྲོག་གཅོད་ལ་
བཞི། མ་ བྱིན་ ལེན། མི་ ཚངས་ སྤྱོད། རྫུན་ ལས་ ཕྱེ་ བ་ བཅུ་ གསུམ། ཆང་། གླུ།
གར། རོལ་མོ་བྱེད། རྒྱན། ཁ་དོག་འཆང་བ། སྤོས་ཉུག །ཕྲེང་བ་རྣམས་དང༌། ཁྲི་
སྟན་ཆེ་མཐོ་ལ་བཞི། ཕྱི་དྲོའི་ཁ་ཟས། གསེར་དངུས་ལེན་པ། ཉམས་པ་རྣམ་པ་
གསུམ་དང་བཅས་སོ་དྲུག་ཏུ་མཛད་པ་ཡིན་ཞིང་། དེ་དག་སོ་སོར་བླངས་འདས་
ཀྱི་ཉེས་པར་འགྱུར་ཚུལ་ཁུངས་དང་བཅས་སོ་སོའི་སྐབས་སུ་འཆད་དོ། །གཞན་
ཡང་དོན་ཚན་དུ་བསྡུ་ལུགས་རྣམ་པ་མང་སྟེ། མཛོད་ལས། ཚུལ་ཁྲིམས་ཡན་ལག་
བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །གཞི་གཅིག་དེ་བཞིན་
གསུམ་རིམ་བཞིན། །ཞེས་བསྙེན་གནས་ཡན་ལག་བརྒྱད་པའི་ཁྲིམས་རྣམས་ཚུལ་
ཁྲིམས་ཀྱི་ཡན་ལག་དང་། བག་ཡོད་ཀྱི་ཡན་ལག་དང་། བརྟུལ་ཞུགས་ཀྱི་ཡན་
ལག་གསུམ་དུ་བསྡུ་བར་གསུངས་པ་ལྟར། དགེ་ཚུལ་གྱི་བསླབ་གཞི་རྣམས་ཀྱང་
དེ་གསུམ་དུ་བསྡུ་བར་ གསུངས་ཏེ། རྩ་ བ་བཞི་ ཕྱོགས་མཐུན་ གྱི་ཉེས་པ་དང་
བཅས་པ་རྣམས་སྤོང་བ་ཚུལ་ཁྲིམས་ཀྱི་ཡན་ལག་དང་། མྱོས་འགྱུར་གྱི་ཁུ་བ་ཆང་
འཐུང་བ་ཕྱོགས་མཐུན་གྱི་ཉེས་པ་དང་བཅས་པ་རྣམས་སྤོང་བ་ཚུལ་ཁྲིམས་ཀྱི་
ཡན་ལག་དང༌། གླུ་གར་ལ་སོགས་པའི་ཡན་ལག་ལྷག་མ་རྣམས་སྤོང་བ་བརྟུལ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཞུགས་ཀྱི་ཡན་ལག་ཏུ་གསུངས། ཡང་ དགེ་ ཚུལ་ གྱི་ བླངས་འདས་ཀྱི་ལྟུང་བ་
རྣམས་གཉིས་སུ་བསྡུ་བའི་ཚུལ་ཡང་གསུངས་ཏེ། མཁན་པོའི་དྲུང་དུ་བླངས་པ་
ལས་འདས་པ་དང་སློབ་དཔོན་གྱི་དྲུང་དུ་བླངས་པ་ལས་འདས་པ་གཉིས་སུ་འདུ་
སྟེ། ཉམས་པ་རྣམ་པ་གསུམ་ནི་མཁན་པོའི་དྲུང་དུ་བླངས་པ་ལས་འདས་པ་དང་
སྲོག་གཅོད་སོགས་ལྟུང་བ་གཞན་མ་ཐམས་ཅད་སློབ་དཔོན་གྱི་དྲུང་དུ་བླངས་པ་
ལས་འདས་པའོ། །དེ་ཡང་མཁན་སློབ་སོ་སོར་བྱེད་པའི་དབང་དུ་བྱས་པ་ཡིན་གྱི།
མཁན་པོ་ཉིད་ཀྱི་དྲུང་དུ་སྡོམ་པ་ལེན་པ་ལ་ནི་དབྱེ་བ་འདི་མི་འོང་ངོ༌། །གཞན་
ཡང་གཞི་འགྲེལ་སོགས་ལས་ཀྱང་དོན་ཚན་དུ་བསྡུ་ལུགས་མང་དུ་གསུངས་ཀྱང་
མ་བཀོད་ཅིང༌། དོན་ཚན་དུ་བསྡུ་ལུགས་འདི་དག་ཤེས་ན་གོ་བ་ཕུལ་ཕྱིན་སྟེར་
བས་འདིར་སྒོ་ཙམ་ཞིག་བསྟན་པ་ཡིན་གྱི། བློ་གྲོས་དང་རྩོལ་བ་ཆེ་བ་རྣམས་ཀྱིས་
འདུལ་བའི་གཞུང་ཆེ་བ་རྣམས་བལྟས་ནས་ཞིབ་ཏུ་ཤེས་པར་བྱའོ། །འདུལ་བ་
ལུང་སྡེ་བཞི་ནས་གསུངས་པའི་ལྟུང་བ་རྣམས་ལས་དགེ་ཚུལ་ལ་དམིགས་བསལ་
གནང་བའི་ལྟུང་མེད་ཁ་ཤས་མ་གཏོགས་ཐམས་ཅད་དགེ་ཚུལ་གྱིས་ཀྱང་སྲུང་
དགོས་ཤིང་། མ་བསྲུངས་ན་དེ་དག་ལས་འདས་པའི་ལྟུང་བ་འབྱུང་ན། དགེ་ཚུལ་
ལ་ལྟུང་བ་སྡེ་ལྔའི་བཅའ་བ་མི་མཛད་པར་བསླབ་གཞི་བཅུ་དང༌། ཉེས་པ་རྣམས་
ལ་ནང་གསེས་ཀྱིས་ཕྱེ་བས་སོ་དྲུག་ཏུ་མཛད་ནས་ཁྲིམས་ཉིས་བརྒྱ་ལྔ་བཅུ་རྩ་
གསུམ་གྱི་བཅའ་བ་མི་མཛད་པ་ཅི་ཡིན་སྙམ་ན། དགེ་ཚུལ་ནི་ཕལ་ཆེར་གཞོན་ནུ་
ལ་བྱེད་པ་ཤས་ཆེ་བས་བསླབ་ཁྲིམས་མང་པོ་ཐོས་ན་འཇིགས་ཤིང་སྐྲག་པར་
འགྱུར་བས་བསླབ་གཞི་བཅུར་བསྡུ་བར་མཛད་པ་ཡིན་པར་གསུངས། གདུལ་
བྱའི་ཁམས་དང་བསམ་པ་ལ་གཟིགས་ནས་འཕགས་པ་རྒྱ་གར་གྱི་བུ་ལ་བསླབ་པ་
- 128 -



འདུལ་བའི་བསླབ་བྱ་འོད་ལྡན་སྙིང་པོ། །
གསུམ་དུ་བསྡུས་ནས་བསྟན་པར་ཡང་གཞི་འགྲེལ་ལས་གསུངས་ཏེ། དེའི་ཚུལ་
ནི། བྲི་རྫིའི་བུ་ཞེས་བྱ་བའི་མི་ཞིག་བསླབ་པའི་གཞི་ཉིས་བརྒྱ་ལྔ་བཅུ་ལྷག་ཅིག་
སྲུང་དགོས་པར་ཐོས་ནས་སྐྲག་སྟེ་སྤོང་བར་ཁས་མི་འཆེ་བ་ལ། བྲི་རྫིའི་བུ། ཁྱོད་
ཀྱིས་ བསླབ་ པ་ གསུམ་ དག་ ལ་ ལེགས་ པར་ བསླབ་ པར་ སྤྲོའམ། གསོལ་ པ།
བཅོམ་ ལྡན་ འདས་ སྤྲོ་ལགས་སོ། །བདེ་ བར་ གཤེགས་ པ་ བསྲུང་ བར་ འཚལ་
ལགས་སོ། །ཞེས་གསོལ་བ་དང༌། འོ་ན་བྲི་རྫིའི་བུ། ཁྱོད་ཀྱིས་དུས་སུ་ལྷག་པའི་
ཚུལ་ཁྲིམས་གྱི་བསླབ་པ་དང༌། ལྷག་པའི་སེམས་དང་། ལྷག་པའི་ཤེས་རབ་ཀྱི་
བསླབ་པ་ལ་སློབས་ཤིག །ཅེས་གསུངས་ཏེ་ཉིས་བརྒྱ་ལྔ་བཅུ་རྩ་གསུམ་པོ་གསུམ་
དུ་བསྡུས་ནས་བསྟན་པ་བཞིན་ནོ། །དེ་ལྟར་དོན་ཚན་དུ་བསྡུ་ལུགས་ལ་ངེས་པ་
རྙེད་པར་བྱས་ནས་བླངས་པ་ལས་འདས་པ་དང་ཕྱོགས་མཐུན་གྱི་ཉེས་པ་རྣམས་
བསྲུང་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །དེ་ལ་བླངས་འདས་ཀྱི་
ཉེས་པ་རྣམས་སྡོམ་ཚིག་ཏུ་མཛད་པ་ནི། སྲོག་གཅོད་བཞི་དང་མ་བྱིན་ལེན། །མི་
ཚངས་སྤྱོད་ དང༌ རྫུན་དུ་སྨྲ། །གཞི་མེད་བག་ཙམ་ དགེ་འདུན་དབྱེན། །དེ་ རྗེས་
ཕྱོགས་ དང་ ཁྱིམ་སུན་འབྱིན། །རྫུན་དང་བཤེས་ངོར་ འཕྱ་བ་དང་། །ཟས་ཅུང་
ལྷག་མའི་སྐུར་འདེབས་དང༌། །བསླབ་པ་སྤོང་དང་འབྲས་ཆན་འགེབས། །ཆང་
དང་གླུ་གར་རོལ་མོ་བྱེད། །རྒྱན་དང་ཁ་དོག་སྤོས་ཉུག་ཕྲེང་། །ཁྲི་དང་སྟན་ནི་ཆེ་
མཐོ་དང༌། །ཕྱི་དྲོའི་ཁ་ཟས་གསེར་དངུལ་ལེན། །ཉམས་པ་རྣམ་པ་གསུམ་དག་
སྟེ། །སུམ་ཅུ་དྲུག་ནི་བླངས་ལས་འདས། །ཞེས་གསུངས། ལྟུང་མེད་དུ་གསུངས་
པ་དང་ཕྱོགས་མཐུན་གྱི་ཉེས་པ་རྣམས་སྡོམ་ཚིག་ཏུ་བཀོད་པ་ནི། འཆང་བ་དང་ནི་
འབྲལ་བ་དང༌། །དེ་བཞིན་ས་ནི་བརྐོ་བ་དང་། །རིན་ཆེན་རེག་དང་མེ་ལ་རེག །
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བཏང་ནས་ཟ་བར་བྱེད་པ་དང༌། །ལྗོན་ཤིང་འཛེག་དང་ཤིང་གཅོད་དང་། །བྱིན་
ལེན་མ་བྱས་ཟ་བ་དང༌། །ཆུ་ སྔོན་མི་གཙང་འདོར་བ་དང༌། །དེ་བཞིན་གསོག་
འཇོག་ཟ་བ་དང༌། །ས་བོན་འཇོམས་དང་བསླབ་པའི་གཞི། །བཅུ་པོ་དག་ནི་མ་
གཏོགས་པ། །བླངས་ པའི་ཕྱོགས་མཐུན་ཤེས་པར་བྱ། །ཞེས་གསུངས་ཏེ། ལྟུང་
མེད་དང་ཕྱོགས་མཐུན་གྱི་ཉེས་པའི་སྡོམ་ཚིག་འདི་དག་ནི་བྱེ་བྲག་ཏུ་བཤད་མཚོ་
ཆེན་མོ་ལས་འབྱུང་བར་འདུལ་བ་རྒྱ་ཆེར་འགྲེལ་དུ་བཤད་ཅིང་འོད་ལྡན་དུ་ཡང་
དེ་བཞིན་དུ་འབྱུང་། བླངས་འདས་སོ་དྲུག་གི་སྡོམ་ཚིག་འདི་ནི་སྔོན་གྱི་འདུལ་
འཛིན་འགའ་ཞིག་གིས་བྱེ་བྲག་བཤད་མཚོ་ཆེན་མོ་ལས་འབྱུང་ཞེས་བཤད་ཀྱང་།
འདུལ་བ་རྒྱ་ཆེར་འགྲེལ་དུ་མ་དྲངས་ཤིང་འོད་ལྡན་དུ་ཡང་མི་འབྱུང་ལ། འདུལ་
བ་ལུང་དང་འགྲེལ་པ་ཁུངས་མ་གཞན་དུའང་མ་མཐོང་བས་བྱེ་བྲག་བཤད་མཚོ་
ཆེན་མོའི་ཚིག་ཡིན་མིན་བརྟག་པར་བྱ་ཞིང་། ཐོག་མར་སུས་བསྡེབས་པར་མཛད་
པ་ཡིན་ཡང་འདུལ་བ་ལུང་གི་དགོངས་པ་རྨ་མེད་པ་ཡིད་ཆེས་ཁུངས་བཙུན་ཏེ།
རྗེ་ཐམས་ཅད་མཁྱེན་པས་གནམ་རྩེ་ལྡེང་དུ་འདུལ་བའི་བསླབ་བྱ་ལ་དག་ཐེར་
ཞིབ་ཏུ་མཛད་ནས་རྒྱལ་བའི་བསྟན་པ་གཞི་ནས་གསོ་བར་མཛད་པའི་ཚེ་ཡང་།
དགེ་ཚུལ་གྱི་བླངས་འདས་ཀྱི་ཉེས་པ་རྣམས་སྡོམ་ཚིག་འདིའི་སྟེང་ནས་ངོ་སྤྲོད་
པར་མཛད་པ་ཡོངས་སུ་གྲགས་པ་ལྟར་རོ། །འདུལ་འཛིན་མཚོ་སྣ་བ་ཆེན་པོས་
དགེ་ཚུལ་གྱི་ བླངས་འདས་རྣམས་ ཀྱི་སྡོམ་ཚིག་འདི་ལྟར་མཛད་དེ། མི་གསོད་
འདེབས་སྤྱོད་དུད་འགྲོ་གསོད། །རྐུ་དང་མི་ཚངས་སྤྱོད་བྱེད་དང་། །རྫུན་དང་གཞི་
མེད་ བག་ ཙམ་དང༌། །དབྱེན་དང༌ རྗེས་ ཕྱོགས་ ཁྱིམ་ སུན་འབྱིན། །ཤེས་ གཞིན་
བཤེས་དོར་འཕྱ་དང་ཟས། །ལྷག་མ་གཞི་མེད་བསླབ་པ་སྤོང་། །འབྲས་ཆན་ཚོད་
- 130 -



འདུལ་བའི་བསླབ་བྱ་འོད་ལྡན་སྙིང་པོ།
མ་ཕན་ཚུན་འགེབས། །ཙུག་ཙུག་ལ་སོགས་བཞི་ལ་ཡང་། །འདུ་ཤེས་བསྒྱུར་བའི་
ཆ་ནས་བཞི། །ཆང་འཐུང་གར་གླུ་རོལ་མོ་བྱེད། །རྒྱན་འདོགས་ཁ་དོག་དྲི་བྱུག་
དང་། །མལ་ཆེ་མཐོ་དང་དུས་མིན་ཟས། །རིན་ཆེན་རེག་དང་བར་མ་གསུམ། །
དགེ་སློབ་མ་ལ་བཅུ་གཉིས་བསྣན། །ཞེས་གསུངས། འདུལ་འཛིན་ཆེན་པོ་སྤྱན་
སྔ་བློ་གྲོས་རྒྱལ་མཚན་གྱིས་དགེ་ཚུལ་གྱི་བླངས་འདས་དང་། ཕྱོགས་མཐུན་གྱི་
ཉེས་པ་དང༌། །ལྟུང་མེད་རྣམས་ཀྱི་སྡོམ་ཚིག་འདི་ལྟར་མཛད་དེ། སྲོག་གཅོད་རྐུ་
དང་མི་ཚངས་སྤྱོད། །རྫུན་དང་ཆང་དང་ཕྱི་དྲོའི་ཟས། །གར་སོགས་ཕྲེང་སོགས་
གསེར་དངུས་ལེན། ཁྲི་སྟན་ཆེ་མཐོ་གཉིས་དང་བཅུ། །སྡོམ་པ་བླངས་པ་ལས་
འདས་ཡིན། །རབ་བྱུང་བླངས་པ་ལས་འདས་པ། ཁྱིམ་པའི་རྟགས་སྤོང་རབ་བྱུང་
རྟགས། །བླངས་པ་ཉམས་དང་མཁན་པོ་ལ། །གསོལ་བ་བཏབ་པ་ཉམས་དང་
གསུམ། །དེ་ཡང་ཞིབ་ཏུ་ཕྱེ་གྱུར་ན། །སུམ་ཅུ་རྩ་དྲུག་དག་ཏུ་བཞེད། །མི་གསོད་
པ་དང་དུད་འགྲོ་གསོད། །འདེབས་སྤྱོད་གཉིས་དང་སྲོག་གཅོད་བཞི། །མི་ཆོས་
བླ་མའི་རྫུན་སྨྲ་དང༌། །གཞི་མེད་བག་ཙམ་དགེ་འདུན་དབྱེན། །དེ་རྗེས་ཕྱོགས་
དང་ཁྱིམ་སུན་འབྱིན། །ཤེས་བཞིན་བཤེས་ངོར་འཕྱ་བ་དང་། །ཟས་ཅུང་ལྷག་
མའི་སྐུར་འདེབས་དང་། །བསླབ་པ་སྤོང་དང་འབྲས་ཆན་འགེབས། །དེ་དག་བཅུ་
གསུམ་རྫུན་ལས་ཕྱེ། །གླུ་དང་གར་དང་རོལ་མོ་སྟེ། །གར་སོགས་གསུམ་དང་རྒྱན་
འདོགས་ དང༌། །སྤོག་ བྱུག་ ཁ་ དོག་ ཕྲེང་ སོགས་བཞི། ཁྲི་ སྟན་ གཉིས་ པ་ རེ་ རེ་
ཡང་། །ཆེན་པོ་མཐོན་པོར་ཕྱེ་བས་བཞི། །དེ་ལྟར་སུམ་ཅུ་རྩ་དྲུག་ཡིན། །འཆང་
བ་འབྲལ་ པ་ འཇོག་པ་དང༌། །དགོན་པའི་འབྲལ་བ་གསོག་འཇོག་བྱེད། །རིན་
ཆེན་རེག་དང་མེ་ལ་རེག །སྤངས་ཟ་ས་བརྐོ་བྱིན་ལེན་མེད། །གསོག་འཇོག་ཟ་བ་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ནུབ་ལྷག་ཉལ། །ས་བོན་འཇོམས་དང་སྐྱེས་པ་གཅོད། །མ་སྨྲས་འགྲོ་དང་ལྗོན་
ཤིང་ འཛེག །རྩ་ སྔོན་ མི་ གཙང་ འདོར་བ་ སྟེ། །གནང་བ་ ཕྱེད་དང་ བཅོ་བརྒྱད་
ཡིན། །དེ་ལྟར་བཤགས་བྱ་ལྟུང་མེད་དང་། །མཐུན་པ་ཁ་ཅིག་མ་གཏོགས་པ། །
རབ་ བྱུང༌ གཞི་ སོགས་ བཅུ་ བདུན་ དང༌། །རྣམ་ འབྱེད་ ལས་ གསུངས་ ལྟུང་ བ་
རྣམས། །ཐམས་ཅད་ཡིད་ཀྱིས་བསྡམ་བྱ་ཡིན། །ཞེས་གསུངས། དེ་ལ་ལྟུང་མེད་
ལ་ཕྱེད་དང་བཅོ་བརྒྱད་དུ་མཛད་པ་ནི་བྱེ་བྲག་བཤད་མཚོ་ཆེན་མོ་ནས་ལྟུང་མེད་
དངོས་སུ་བཅུ་གཉིས་དང་། དེའི་ནང་གི་འཆང་བ་ལ་གོས་འཆང་བ་དང་ལྷུང་
བཟེད་འཆང་བ་གཉིས་སུ་ཕྱེ་བས་གནང་བ་བཅུ་གསུམ་མོ། །དེ་བཞིན་དུ་ཟླ་
འཇོག་དང༌། དགོན་པའི་འདྲལ་བ་དང་། གསོག་འཇོག་བྱེད་པ་དང༌། དགེ་ཚུལ་
ནང་ནུབ་ལྷག་པོར་ཉལ་བ་དང་། ལས་ཀྱི་གནས་ནས་མི་སྨྲ་བར་འགྲོ་བ་སྟེ། དེ་
རྣམས་ལ་གནང་བ་ཕྱེད་དང་བཅོ་བརྒྱད་དོ། །དེ་ཡང་ལྟུང་མེད་ལ་ཕྱེད་དང་བཅོ་
བརྒྱད་གསུངས་པའི་ཕྱེད་ཀྱི་དོན་ནི་ནུབ་ལྷག་ཉལ་བ་ལ་དགེ་ཚུལ་དང་ཁྱིམ་པ་
གཉིས་ལས། དགེ་ཚུལ་ནང་ཕན་ཚུན་ནུབ་ལྷག་གནང་ཡང་། ཁྱིམ་པ་དང་ནུབ་
ལྷག་ཉལ་བ་མ་གནང་བས་ནུབ་ལྷག་ལ་གནང་བ་ཕྱེད་དུ་བྱས་པའོ། ། །
གཉིས་པ་ཉེས་པ་སོ་སོའི་ངོས་འཛིན་ཞིབ་ཏུ་བཤད་པ་ནི། སྲོག་གཅོད་
བཞི་དང་ཞེས་པ་སྲོག་གཅོད་པའི་ཉེས་པ་ལ་རྣམ་པ་བཞི་སྟེ། མི་གསོད་པ་ཕམ་
འདྲའི་ཉེས་བྱས། དུད་འགྲོ་དང་བཅས་པ་འདེབས་པའི་ཉེས་བྱས། དུད་འགྲོ་དང་
བཅས་པའི་ཆུ་ལ་སྤྱོད་པའི་ཉེས་བྱས། དུད་འགྲོ་གསོད་པའི་ཉེས་བྱས་བཞིའོ། །
དང་པོ་ནི། མིའམ་མིར་ཆགས་པ་ལ་དེར་འདུ་ཤེས་ཤིང་། ཀུན་སློང་གསོད་འདོད་
ཀྱི་བསམ་པས། སྦྱོར་བ་རང་ངམ་གཞན་བསྐོས་པས་མཚོན་བསྣུན་པ་དང་། དུག་
- 132 -



འདུལ་བའི་བསླབ་བྱ་འོད་ལྡན་སྙིང་པོ།
བཏང་བ་དང་། མེར་བསྲེག་པ་དང་། ཆུར་བསྐྱུར་བ་དང་། ཟས་བཅད་པ་དང་།
ངན་སྔགས་ ཀྱིས་མཐུ་བྱེད་པ་སོགས་སྦྱོར་བ་གང་ཡང་རུང་བས་གསོད་པར་
བརྩམས་ཏེ། སྦྱོར་བ་དེའི་རྐྱེན་གྱིས་ཕ་རོལ་པོ་དེ་ཤི་བ་ན་དགེ་སློང་ལ་ཕམ་པ་
དང༌། དགེ་ཚུལ་ལ་ ཕམ་འདྲ་ འབྱུང་ སྟེ་སྡོམ་པ་ལྷག་མ་མེད་པར་གཏོང་ངོ༌། །
གཞན་ཡང་གསོད་འདོད་ཀྱི་བསམ་པས་ཀུན་ནས་བསླངས་ཏེ། སྒྱུ་ཐབས་ཀྱིས་
ནད་རིམས་ཡོད་པའི་སར་གཏོང་བ་དང་། གཅན་གཟན་དང་སྡིག་སྦྲུལ་ལ་སོགས་
པའི་སར་གཏོང་བ་དང་། ནགས་མེས་འཁོར་བའི་སར་གཏོང་བ་དང༌། གཡང་ས་
ཆེན་པོར་གཏོང་བ་སོགས་བྱས་ཏེ་སྦྱོར་བ་དེའི་རྐྱེན་གྱིས་མི་དེ་ཤི་ན་ཕམ་འདྲ་
འབྱུང་སྟེ་སྡོམ་པ་གཏོང་ངོ༌། །གཞན་ཡང་རྫ་ས་དང་སྔགས་དང་སྨན་གྱི་སྦྱོར་བས་
འདྲེ་གདོན་དང་ཀླུ་ལ་སོགས་པ་མི་མ་ཡིན་གདུག་པ་ཅན་རྦད་དེ་དེའི་རྐྱེན་གྱིས་མི་
དེ་ཤི་ནའང་ཕམ་འདྲ་འབྱུང་སྟེ་སྡོམ་པ་གཏོང་ངོ༌། །དེ་དག་ལ་མི་ཕ་རོལ་པོ་དེ་ཤི་
བ་རང་གིས་ཤེས་པ་མི་དགོས་ཏེ། གསོད་སེམས་ཀྱིས་སྦྱོར་བ་དེ་ལྟར་བྱས་པའི་
རྐྱེན་གྱིས་ཕ་རོལ་པོ་དེ་ནམ་ཤི་བ་ན། དེ་ཤི་བ་རང་གི་མ་ཤེས་ཀྱང་དགེ་སློང་ཡིན་
ན་ཕམ་པ་དང༌། དགེ་ཚུལ་ལ་ཕམ་འདྲ་འབྱུང་སྟེ་སྡོམ་པ་གཏོང་བར་འདུལ་བ་
ལུང་ ལས་གསུངས། གཞན་ ཡང་ ཕ་རོལ་ པོས་ མི་ ཞིག་ གསོད་ པའི་ གནང་ བ་
གསོལ་ཞིང་དེ་རང་ལ་རག་ལས་པ་ཡིན་ན། དེ་ལ་ངག་གིས་གནང་བ་བྱིན་ཞིང་
གསོད་འདོད་སྐྱེས་ལ། ཕ་རོལ་པོ་དེས་གནང་བ་ཐོབ་ནས་མི་དེ་བསད་པ་ན་དགེ་
སློང་ཡིན་ན་རང་ལ་ཕམ་པ་དང་། དགེ་ཚུལ་ཡིན་ན་རང་ལ་ཕམ་འདྲ་འབྱུང་ཞིང་
སྡོམ་ པ་ གཏོང་བར་ འདུལ་བ་ འོད་ ལྡན་ ལས་ གསུངས། དེ་ལ་ ལུས་ངག་གིས་
གནང་བ་བྱིན་པ་མིན་པར་སེམས་ཀྱིས་ཡི་རང་བྱས་ན་དགེ་སློང་ལ་སྦོམ་པོ་དང་།
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགེ་ཚུལ་ལ་བསྡམ་བྱའི་ཉེས་བྱས་འབྱུང་བར་འདུལ་བ་འོད་ལྡན་ལས་གསུངས།
གཞན་ཡང་སྔགས་དང་སྨན་གྱི་ནུས་པས་བུད་མེད་ཀྱི་མངལ་རླུགས་པར་བྱས་ན་
དགེ་སློང་ལ་ཕམ་པ་དང་། དགེ་ཚུལ་ལ་ཕམ་འདྲ་འབྱུང་བར་ལུང་རྣམ་འབྱེད་ལས་
གསུངས་ཤིང་། ཉེས་པ་འདི་ཐོག་མར་སྟོན་པས་བཅའ་བ་མཛད་པའི་གླེང་གཞི་
ཡང་བུད་མེད་ཀྱི་མངལ་རླུགས་པ་ཞིག་ལ་བརྟེན་ནས་མཛད་དོ། །གཞན་ཡང་
སྔགས་དང༌ སྨན་ གྱི་ སྦྱོར་བས་ གཅན་གཟན་སོགས་ སུ་གཟུགས་བསྒྱུར་ཏེ་མི་
བསད་ནའང་ ཕམ་འདྲ་འབྱུང་བ་འདུལ་བ་འོད་ལྡན་ལས་གསུངས་ཤིང་། འོན་
ཀྱང་དེའི་ཚེ་དྲན་པ་གནས་པ་དགོས་ཤིང་དྲན་པ་མ་གནས་པར་སྔར་གྱི་མི་དེའི་
འདུ་ཤེས་མེད་ན་ལྟུང་བ་དངོས་གཞི་མི་འབྱུང་སྟེ། ལྟུང་བ་དངོས་གཞི་འབྱུང་བ་ལ་
སེམས་སྨོས་པ་སོགས་དང་དྲན་པ་མི་གནས་པ་མིན་པར་རང་བཞིན་དུ་གནས་པ་
ཞིག་དགོས་པ་འདུལ་བ་ལུང་འགྲེལ་པ་དང་བཅས་པ་ཐམས་ཅད་ནས་གསུངས་
སོ། །མི་གསོད་པའི་ཕམ་འདྲ་འདི་འབྱུང་བ་ལ་ཀུན་སློང་གནོད་སེམས་སྐྱེས་པ་མི་
དགོས་ཤིང་། ཕན་སེམས་ཀྱིས་བྱས་ཀྱང་ཕམ་པ་དང་ཕམ་འདྲ་འབྱུང་བ་ཡོད་པར་
འདུལ་བ་ལུང་གི་གླེང་གཞི་ལས་གསུངས་ཏེ། རྒྱལ་པོ་གསལ་རྒྱལ་གྱི་བུ་འཕགས་
སྐྱེས་པོས་ཆོམ་རྐུན་པ་མང་པོ་ཞིག་དུར་ཁྲོད་དུ་ཁྲིད་ནས་རྐང་ལག་རྣམས་བཅད་
ནས་བཞག་པ་དང༌། དགེ་སློང་དང་དགེ་སློང་མ་རྣམས་ཡིད་འབྱུང་སྒོམ་ཕྱིར་དུར་
ཁྲོད་དུ་ཕྱིན་ནས་དེ་དག་ལ་རྟོག་པ་ན། མི་གཞན་ཞིག་འདུག་པ་དེ་ན་རེ། འདི་
དག་ལ་ལན་ཚྭའི་སྨན་རྩབ་བླུད་ནས་ཤི་ན་མ་གཞོན་ནུའི་ནུ་ཞོ་འཐུང་བར་འགྱུར་
རོ། །ཞེས་ཟེར་བ་དགེ་སློང་མ་སྐྱོང་མ་ཞེས་བྱ་བ་གླེན་མ་ཞིག་འདུག་པ་དེས་ཐོས་
ནས། བསོད་ནམས་བྱའོ་སྙམ་སྟེ། དེ་དགེ་སློང་མ་རྣམས་ཀྱི་ནང་ནས་གནས་སུ་
- 134 -



འདུལ་བའི་བསླབ་བྱ་འོད་ལྡན་སྙིང་པོ།
སོང་སྟེ་ལན་ཚྭའི་སྨན་རྩབ་ཀྱི་ཕྲུ་བ་དང་ཁམ་ཕོར་དྲུག་ཅུ་ བླངས་ནས་བསོད་
ནམས་ཀྱི་བློས་དེ་དག་ལ་བླུད་པས་ཐམས་ཅད་ཤིའོ། །ནམ་སྲོས་ནས་དབྱར་ཁང་
གི་སྒོ་བཅད་པ་ན། སྐྱོང་མ་འོངས་ནས་དེས་དལ་བུས་སྒོ་བརྡུངས་བ་དང༌། སུ་
ཡིན། བདག་སྐྱོང་ མའོ། །ནམ་ སྲོས་ནས་ གང་ ལ་ འོངས། རྗེས་སུ་ ཡི་ རང་ བར་
གྱིས་ཤིག །ཅི་ཁྱོད་ཀྱིས་འབྲས་བུ་གཞི་མངོན་དུ་བྱས་སམ། འོན་ཏེ་དགེ་འདུན་
གྱི་གཙུག་ལག་ཁང་བྱེད་དུ་བཅུག་གམ། མ་ཡིན་ནོ། །འོ་ན་འབྲས་ཆན་ནམ། སྐྱོ་
མའམ། ཐུག་པའི་བཏུང་བའམ། རས་ཡུག་ཆེན་སྦྱོར་དུ་བཅུག་གམ། སྐྱོང་མ་ན་
རེ། དེ་ལས་ གཞན་མེད་དམ། འོ་ན་གཞན་ཅི་བྱས། ཆོམ་རྐུན་པ་དྲུག་ཅུ་པོ་དེ་
དག་ལ་ལན་ཚྭའི་སྨན་རྩབ་འཐུང་དུ་བཅུག་ནས་ཤི་བས་མ་གཞོན་ནུའི་ནུ་ཞོ་
འཐུང་དུ་བཅུག་གོ །སྐལ་ཆད་མ། ཁྱོད་ལྟོ་བམ་པ་དག་གི་བཀང་ལ་ངེད་ཅག་
རྗེས་སུ་ཡི་རང་བར་བྱེད་དུ་འཇུག་གམ་དེ་ཡང་འགྱོད་དེ་གསོལ་པས། ཕམ་པར་
གྱུར་ཏོ། །ཞེས་གསུངས་པ་ལྟར་རོ། །ཤིན་ཏུ་ཉམ་ཐག་པ་ལ་འདི་ནི་ཤི་བླའོ་སྙམ་
དུ་ ཕན་ སེམས་ བྱེད་ པ་ དང༌། བླ་ མ་ དང་ དགེ་ འདུན་ གྱི་སྡེ་ སོགས་ ཀྱི་ཆེད་ དུ་
བསམས་ནས་གཞན་ལ་མཐུ་དང་གནོད་པ་བྱེད་པ་སོགས་འདི་འདྲ་བ་ནི་ཤིན་ཏུ་
འབྱུང་ཉེ་སྟེ། རང་རང་གི་ཕྱོགས་ལ་གནོད་པ་ཅུང་ཟད་རེ་བྱས་པ་ལའང་མ་བཟོད་
པར་འདིས་བསྟན་པ་བཤིག་གོ་ཟེར་ནས་ངན་སྔགས་ཀྱིས་མཐུ་བྱེད་པ་དང་འདྲེ་
གདོན་ལ་བཅོལ་ཏེ་ཆད་པ་སོགས་བྱས་ན་རང་གི་སྡོམ་པ་གཅོད་ཅིང་འདི་ཕྱིའི་
ཕན་བདེ་ཐམས་ཅད་འཕྲོག་པའི་གཤེད་མ་ཡིན་པས། བདག་ལེགས་སུ་འདོད་པ་
རྣམས་ ཀྱིས་ཞིབ་མོའི་བློས་བརྟགས་ནས། འདི་ལྟ་བུའི་སྡིག་པ་མི་བཟད་པའི་
གནས་རྣམས་ལ་གཟབ་པར་བྱའོ། །དོན་གྱི་གནད་འདི་འདྲ་ལ་དགོངས་ནས་པོ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཏོ་བའི་ཞལ་ནས། སངས་རྒྱས་ཀྱི་བསྟན་པ་ལ་སྡིག་པ་མི་བྱེད་པ་ཡིན་ཏེ། གནོད་
པ་བག་ཙམ་བྱུང་ན་བཟོད་པ་མི་སྒོམ་པར་འདིས་བསྟན་པ་རྩ་བ་ནས་བཤིག་ཟེར་
བྲུབས་བྱེད་དེས་ནི་སྡོམ་པ་གཏོང་བ་ཡིན། བསྟན་པ་རྩ་བ་ནས་དེས་བཤིག་པ་
ཡིན། སྤྱིའི་བསྟན་པ་འུ་ཅག་ལ་མེད་རང་གི་སྡོམ་པ་ཤོར་ན་སྒོས་ནུབ་ཡིན། ཞེས་
གསུངས་སོ། །
ཕམ་འདྲའི་ཉེས་པ་འདི་འབྱུང་བ་ལ་ཉེས་པ་བྱེད་པ་པོ་རང་ཉིད་སྡོམ་ལྡན་
ཡིན་པ། ཕ་རོལ་པོ་དེ་མི་ཉིད་ཡིན་པ། རང་ལས་རྒྱུད་གཞན་ཡིན་པ། དེར་འདུ་
ཤེས་པ། དེ་ཡང་མ་ནོར་བ། གསོད་པའི་སྦྱོར་བ་བྱས་པ། རྨི་ལམ་དུ་བྱས་པ་མིན་
པ། གསོད་སེམས་རྒྱུན་མ་ཆད་པར་ཡོད་པ། སྨེ་བ་དང་སེམས་འཁྲུགས་པ་དང་
དྲན་པ་མི་གནས་པ་མིན་པར་རང་བཞིན་དུ་གནས་པ་ཡིན་པ། སྦྱོར་བ་དེའི་རྐྱེན་
གྱིས་ཕ་རོལ་པོ་དེ་ཤི་བ་རྣམས་ཡན་ལག་ཏུ་དགོས་པར་འདུལ་བ་མདོ་རྩ་བ་དང་
འོད་ལྡན་གཉིས་ཀ་ལས་བཤད་དོ། །ཡན་ལག་དེ་དག་ཚང་བ་མིན་པར་མི་གསོད་
འདོད་དང༌། དེས་ཀུན་ནས་བསླངས་ཏེ་ལུས་ངག་གིས་གནོད་འཚེ་བྱས་པ་དང་།
སྔགས་དང་དྲག་ཤུལ་སོགས་ཀྱིས་མི་མ་ཡིན་བསད་པ་དང་། བདག་ཉིད་གསོད་
པའི་སྦྱོར་བ་བརྩམས་པ་སོགས་ནི་སྐབས་འདིའི་ཆར་གཏོགས་ཀྱི་བཤགས་བྱའི་
ཉེས་བྱས་སུ་འདུལ་བ་རྒྱ་ཆེར་འགྲེལ་དང་སུམ་བརྒྱ་དང་འོད་ལྡན་རྣམས་ལས་
གསུངས་སོ། །གསོད་སེམས་སྐྱེས་ནས་ལུས་ངག་ཏུ་མ་ཐོན་པའི་བར་བསྡམ་བྱའི་
ཉེས་བྱས་ཡིན་པར་དགེ་སློང་དང་དགེ་ཚུལ་གཉིས་འདྲ་ལ། ལུས་ངག་ཏུ་ཐོན་ནས་
གསོད་པའི་སྦྱོར་བ་ལ་མ་ཞུགས་པའི་བར་སྦྱོར་བའི་སྦྱོར་བ་དང་། གསོད་པའི་
སྦྱོར་བ་ལ་དངོས་སུ་ཞུགས་པའི་ཚེ་དགེ་སློང་ལ་སྦོམ་པོ་འབྱུང་བར་གསུངས་ཤིང་
- 136 -



འདུལ་བའི་བསླབ་བྱ་འོད་ལྡན་སྙིང་པོ།
དགེ་ཚུལ་ལ་ཉེས་བྱས་ཏེ། དེ་ཡང་དགེ་སློང་རྣམས་ལ་ལྟུང་བ་སྡེ་ལྔ་དང་ཕམ་ལྷག་
རྣམས་ལ་དེ་དག་གི་སྦོམ་པོ་སོགས་ལྟུང་བའི་རྣམ་གྲངས་མང་དུ་གསུངས་ཀྱང་།
དགེ་ཚུལ་ལ་ནི་དམིགས་བསལ་གྱིས་ལྟུང་མེད་དུ་གནང་བ་རྣམས་མ་གཏོགས་
འདུལ་ལུང་ལས་གསུངས་པའི་ཉེས་པ་ཐམས་ཅད་ཉེས་བྱས་ཀྱི་སྡེ་ཚན་གཅིག་ཏུ་
བསྡུས་ནས་སྟོན་པར་མཛད་ཅིང་། སྡེ་ཚན་དང་རྣམ་གྲངས་མང་པོ་མ་གསུངས་
བར་འདུལ་བའི་འོད་ལྡན་ལས་བཤད། དགེ་ཚུལ་གྱི་བསླབ་བྱ་ཀཱ་རི་ཀ་ལྔ་བཅུ་པ་
དང༌ སུམ་བརྒྱ་ པ་ ལས་ སྦོམ་པོའི་ ཐ་སྙད་ གསུངས་ པ་ ཡོད་ ཀྱང་། དེ་ ནི་ ཉེས་
དམིགས་ཤིན་ཏུ་ཆེ་བ་ལ་ཉེས་པ་སྦོམ་པོ་ཞེས་བརྗོད་པ་དང་། ཡང་ཕམ་པ་དང་
ལྷག་མ་དངོས་གཞི་མི་འབྱུང་བར་ཕམ་པ་དང་ལྷག་མ་ལས་དམན་པའི་ཉེས་པ་
ཞིག་འབྱུང་བ་ལ་སྦོམ་པོ་ཞེས་བརྗོད་དེ། དེ་ལ་ནི་དམན་པ་སྦོམ་པོ་ཞེས་ཐ་སྙད་
མཛད་པར་འོད་ལྡན་ལས་བཤད་དོ། །བློ་གྲོས་ཆེ་བ་རྣམས་ཀྱིས་བསྟན་པའི་ནང་
མཛོད་འདུལ་བའི་བཅའ་ཁྲིམས་རྣམས་ཀྱི་ཐ་སྙད་དང༌། དོན་ཚན་དུ་བསྡུ་ལུགས་
ཇི་ལྟར་ཡོད་པ་འདི་དག་ཀྱང་ཤེས་པར་བྱ་དགོས་སོ། །དེ་ཡང་སྐབས་འདིའི་ཉེས་
པ་ལ་མཚོན་ན་ཕམ་འདྲ་དངོས་གཞི་དང་། དེའི་ཆར་གཏོགས་དང༌། དེའི་ཕྱོགས་
མཐུན་གསུམ་དུ་འོད་ལྡན་ལས་བཤད་ཅིང་། དང་པོ་གཉིས་སྔར་བརྗོད་ཟིན་ལ།
ཕྱོགས་མཐུན་ནི། གསོད་སེམས་མེད་ཀྱང་གནོད་འཚེའི་བསམ་པས་མིའི་ཡན་
ལག་གཅོད་པ་དང༌། མི་ཡོད་པར་དོགས་བཞིན་དུ་ནགས་ལ་མེ་གཏོང་བ་དང་།
མིའི་འགྲོ་བ་པ་འཚོང་བ་དང་། ཆོམ་རྐུན་པ་ལ་སོགས་པ་རྒྱལ་པོའི་གྲུར་འབུལ་བ་
དང་། ནད་པ་བསྐྱོད་པ་སོགས་བྱས་ན་འཆིར་འོང་ངོ་ཞེས་ཟེར་བ་ལ་ཡིད་མི་ཆེས་
པས་བསྐྱོད་པ་སོགས་བྱེད་པ་དང༌། ནད་པ་ཤི་བླའོ་ཞེས་གཡོག་མི་བྱེད་པ་དང་།
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མི་འཕྲོད་པའི་ཟས་སྦྱིན་པ་དང༌། དོང་དུ་འཇུག་པ་དང་། སྒོ་གླེགས་ཀྱིས་འཚིར་
བ་དང་། གནོད་སེམས་མེད་ཀྱང་གཞན་གྱིས་གསད་བྱའི་མི་དྲིས་པ་ན་འདི་ན་
འདུག་ཅེས་སྟོན་པ་དང༌། ནད་པ་ནད་ཚབས་ཆེ་བ་ལ་འཆི་བ་དང་མཐུན་པའི་
གཏམ་སྨྲས་པ་དང་། ནད་གཡོག་མཁས་པ་ཡོད་བཞིན་དུ་མི་མཁས་པ་བཞག་པ་
དང་། མེད་པའི་ཚེ་མི་མཁས་པ་ལ་མི་འཆི་བའི་ཐབས་མ་སྨྲས་པར་ནད་གཡོག་ཏུ་
བཞག་པ་དང་། ནད་པ་འཆི་བའི་ཐབས་སྒྲུབ་པ་ནད་གཡོག་གིས་མ་བཟློག་པ་
དང་། ནད་པ་ལ་མཚོན་ཆ་སོགས་མ་བརྟགས་བར་སྦྱིན་པ་དང༌། སྨན་པ་སོགས་
ལ་མ་དྲིས་པར་ནད་པ་ལ་གྱ་ཚོམ་དུ་སྨན་སྦྱིན་པ་དང་། ལེགས་པར་མ་བསླབས་
པར་མཚོན་གྱི་དཔྱད་ལ་སོགས་པ་བྱེད་པ་དང༌། ནད་པ་འགྲོ་མི་ནུས་པ་ལམ་དུ་
འཁྲིད་པ་དང་། ནད་པ་འཆི་བར་འདོད་པའི་ཉེ་འཁོར་དུ་དུག་དང་མཚོན་འཇོག་
པ་དང་། ནད་པ་ལ་ཟས་སྐོམ་མི་འཕྲོད་པ་སྟེར་བ་དང་། ནད་པ་ཚབས་ཆེ་བ་ལ་
ནད་གཡོག་མི་མཁས་པ་བསྐོས་པ་དང་། གཡའ་སྒོག་པ་དང་། འབྲས་མ་སྨིན་པ་
བརྟོལ་བ་དང་། འཐབ་མོ་དང་མཚང་འབྲུ་བ་ལ་སོགས་པ་རྣམས་ཕྱོགས་མཐུན་གྱི་
ཉེས་པར་སུམ་བརྒྱ་བ་རྩ་འགྲེལ་ལས་བཤད་དོ། །ནད་པ་ནད་ཚབས་ཆེ་བ་མྱུར་དུ་
འཆི་བར་འདོད་པར་ག་ལ་འཆི་བ་དང་མཐུན་པའི་ཆོས་མི་བཤད་པར། ཆོས་ལྡན་
གྱི་རྟེན་འདི་ལྟ་བུ་རྙེད་དཀའ་ཞིང་ཚུལ་ཁྲིམས་དང་ལྡན་པ་ཡུན་རིང་དུ་འཚོ་བ་ནི།
དེ་སྲིད་དགེ་བ་འཕེལ་ཞིང་རྒྱས་པར་འགྱུར་བས་ཡུན་རིང་དུ་གསོན་པར་ཤོག་
ཅིག །ནད་འདི་ལས་མྱུར་དུ་ཐར་ཏེ་བདེ་བར་ཆོས་སྤྱོད་པར་ཤོག་ཅིག །དེའི་ཕྱིར་
དུ་ དཀོན་མཆོག་མཆོད་ པ་ བྱོས་ཤིག །ཅེས་སོགས་ཡུན་ རིང་ འཚོ་བའི་ ཐབས་
བརྗོད་དགོས་པར་འོད་ལྡན་ལས་གསུངས་སོ། །
- 138 -



འདུལ་བའི་བསླབ་བྱ་འོད་ལྡན་སྙིང་པོ།
གཉིས་པ་དུད་འགྲོ་དང་བཅས་པ་འདེབས་པའི་ཉེས་བྱས་ནི། གཞི་དུད་
འགྲོའི་སྐྱེ་གནས་སུ་གཏོགས་པའི་སྲོག་ཆགས་གཞི་དང་བཅས་པ་ལ་དེར་འདུ་
ཤེས་ཤིང་། ཀུན་སློང་རང་གི་ལུས་བཀྲུ་བ་དང་ལྷུང་བཟེད་དང་ཆོས་གོས་བཀྲུ་བ་
སོགས་ཀྱི་དོན་མིན་པར་སྲོག་ཆགས་ཀྱི་ལུས་སྲོག་ལ་གནོད་པར་མཐོང་ཡང་ལྟོས་
མེད་དུ་སྲོག་ཆགས་དང་བཅས་པས་འདེབས་པར་འདོད་པ། སྦྱོར་བ་རང་ངམ་
བསྐོས་པས་སྲོག་ཆགས་དང་བཅས་པའི་ཆུས་རྩྭ་ ལ་འདེབས་པའམ། ཤིང་ ལ་
འདེབས་པའམ། ས་ལ་འདེབས་པའམ། ལྕི་བ་སོགས་ལ་འདེབས་པར་བྱེད་པ།
མཐར་ཐུག་དེའི་རྐྱེན་གྱིས་སྲོག་ཆགས་ཇི་སྙེད་ཤི་བ་དེ་སྙེད་ཀྱི་ཉེས་བྱས་རེ་རེ་
འབྱུང་བར་གསུངས་ཏེ། སྲོག་ཆགས་ཕྲ་མོ་བརྒྱ་ཙམ་དང་བཅས་པའི་ཆུས་ས་ལ་
བཏབ་སྟེ་སྲོག་ཆགས་བརྒྱ་པོ་དེ་ཤི་ན་དུས་གཅིག་ཏུ་ཉེས་བྱས་བརྒྱ་འབྱུང་ངོ༌། །
གསུམ་པ་དུད་འགྲོ་དང་བཅས་པའི་ཆུ་ལ་སྤྱོད་པའི་ཉེས་བྱས་ནི། གཞི་
དུད་འགྲོའི་སྐྱེ་གནས་སུ་གཏོགས་པའི་སྲོག་ཆགས་རང་གི་ལུས་སམ་ཡོ་བྱད་ཀྱི་
དོན་དུ་དགོས་པའི་ཆུ་ལ་སོགས་པའི་གཞི་དང་བཅས་པ་ལ་དེ་འདུ་ཤེས་ཤིང་།
ཀུན་སློང་རང་གིས་སྤྱོད་པའི་དོན་དུ་སྲོག་ཆགས་ཕྲ་མོ་དེ་དག་གི་སྲོག་ལ་ལྟོས་
མེད་དུ་ལོངས་སྤྱོད་པར་འདོད་པ། སྦྱོར་བ་རང་གིས་དངོས་སུ་བྱ་བའམ་གཞན་
བསྐོས་པས་སྲོག་ཆགས་དང་བཅས་པའི་ཆུ་ལ་གདོང་བཀྲུ་བ་དང་། སྲོག་ཆགས་
དང་བཅས་པའི་ཆུ་འཐུང་བ་དང་། བཟའ་བཏུང་གི་ཕྱིར་བསྐོལ་བ་དང་། གོས་ལ་
སོགས་ པ་ འཚེད་ པའི་ ཕྱིར་དུ་བསྐོལ་བ་དང༌། ལྷུང་བཟེད་ བཀྲུ་བ་དང༌། ཆོས་
གོས་སོགས་ཡོ་བྱད་གཞན་བཀྲུ་བ་དང་། ཆུའི་ སྲོལ་ དགག་པ་དང་ བསལ་བ་
སོགས་གང་ཡང་རུང་བས་སྤྱོད་པར་རྩོམ་པ། མཐར་ཐུག་སྦྱོར་བ་དེའི་རྐྱེན་གྱིས་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྲོག་ཆགས་ཇི་སྙེད་ཤི་བ་དེ་སྙེད་ཀྱི་ཉེས་བྱས་རེ་རེ་འབྱུང་བར་གསུངས། དེ་ཡང་
སྲོག་ཆགས་ཕྲ་མོའི་ལུས་སྲོག་ལ་གནོད་པར་མཐོང་ཡང་ལྟོས་མེད་དུ་སྔར་ནས་
འབབ་བཞིན་པའི་འབབ་ཆུའི་རྒྱུན་བཀག་ པ་ དང༌། འོང་པ་བསྒྱུར་ཏེ་ཞིང་ལ་
སོགས་པའི་ས་ཕྱོགས་གཞན་དུ་ཆུ་བསྒྱུར་བ་དང༌། སྲོག་ཆགས་དང་བཅས་པའི་
རྩྭ་དང་ཤིང་ལ་སོགས་པ་གཅོད་དམ་གཅོད་དུ་བཅུག་པ་དང༌། སྲོག་ཆགས་དང་
བཅས་པའི་ས་ལ་སོགས་པས་གནས་རྩིག་པ་ལ་སོགས་པ་དང༌། སྲོག་ཆགས་དང་
བཅས་པའི་བུད་ཤིང་འབུད་དམ་འབུད་དུ་བཅུག་པ་སོགས་སྲོག་ཆགས་ཇི་སྙེད་ཤི་
བ་དེ་སྙེད་ཀྱི་ཉེས་བྱས་རེ་རེ་འབྱུང་བར་གསུངས། འདེབས་སྤྱོད་ཀྱི་ཉེས་བྱས་འདི་
གཉིས་འདུ་ཤེས་ཐེ་ཚོམ་གྱིས་བྱས་ཀྱང་དངོས་གཞི་བསྐྱེད་པར་ལུང་རྣམ་འབྱེད་
ལས་གསུངས། ལྟུང་བ་འདི་གཉིས་ནི་ལུང་རྣམ་འབྱེད་ལས་དགེ་སློང་འདུན་པས་
སྲོག་ཆགས་དང་བཅས་པའི་ཆུས་རྩྭ་དང་ཤིང་དང་ལྕི་བ་དང་ས་ལ་འདེབས་པར་
བྱེད། གཞན་ཡང་འདེབས་པར་བྱེད་དུ་འཇུག་པ་དང༌། སྲོག་ཆགས་དང་བཅས་
པའི་ཆུས་ལུས་བཀྲུ་བ་དང༌། གོས་དང་ལྷུང་བཟེད་བཀྲུ་བ་སོགས་བྱས་པའི་གླེང་
གཞི་ལ་བརྟེན་ནས་བཅས་ཤིང་། དགེ་སློང་རྣམས་ལ་ལྟུང་བྱེད་དུ་བཅའ་བ་མཛད་
དེ། དེ་གཉིས་དགེ་ཚུལ་རྣམས་ལ་བླངས་འདས་ཀྱི་ཉེས་བྱས་སོ། །འདུལ་བ་སུམ་
བརྒྱ་པ་ལས། གང་ཞིག་སྲོག་ཆགས་བཅས་ཆུ་ལ་སོགས་སྤྱོད། །ཡང་ན་ཆུ་ཚན་ལ་
སོགས་ལྐུགས་བྱེད་ལ། །བལྟར་ཡོད་སྐྱེ་བོ་ཤི་ན་དེ་ལ་ནི། སྲོག་ཆགས་རེ་རེའི་
ལྟུང་བ་ལྕི་བ་འབྱུང་། །ཞེས་གསུངས། ཉེས་བྱས་དེ་གཉིས་སྲུང་བ་ལ་ཆུ་ཚགས་
བཅད་དགོས་ཤིང་། སྤྱིར་དགེ་ཚུལ་དང་དགེ་སློང་གིས་ཆུ་ཚགས་མ་བཅངས་ན་
ཉེས་བྱས་འབྱུང་སྟེ། དང་པོར་མཁན་པོའི་སྤྱན་སྔར་རབ་ཏུ་བྱུང་བའི་ཚེ། མཁན་
- 140 -



འདུལ་བའི་བསླབ་བྱ་འོད་ལྡན་སྙིང་པོ། །
པོས་འདི་ཆུ་ཚགས་ཞེས་བྱ་བ། སངས་རྒྱས་ཀྱི་བསྟན་པ་སྙིང་རྗེས་རབ་ཏུ་ཆེ་བ་
ཡིན་ཞིང་། སོ་སོར་ཐར་པའི་སྡོམ་པ་གཞན་ལ་གནོད་པ་གཞི་བཅས་ལས་ལྡོག་པ་
ཡིན་པས། སེམས་ཅན་ཐམས་ཅད་ལ་གནོད་པ་སྤང་དགོས། ཁྱད་པར་དུ་ཆུ་འདི་
འབྲེལ་ཆེ། འབྱུང་ཉེ། ནང་དང་ནུབ་ཏུ་དགོས་པས་ཆུ་ལ་སྲོག་ཆགས་ཡོད་མེད་
ལེགས་པར་བརྟགས་ནས། སྲོག་ཆགས་མེད་པ་མ་སྙེད་ན་འདིས་བཙགས་ནས་
ལོངས་སྤྱོད་པའི་དོན་དུ་གནང་བ་ཡིན་པས། ཆུ་ཚགས་འདི་འདྲ་རེ་འཆང་ཞིང་།།
དེས་མཚོན་ནས་ཡོ་བྱད་གང་ལའང་སྲོག་ཆགས་ལ་མི་གནོད་པར་བྱ་དགོས་སོ། །
ཞེས་གདོམས་ཤིང་། བསྙེན་རྫོགས་སྒྲུབ་པའི་ཚེ་ཡང་མཁན་པོས་དེ་བཞིན་དུ་
གདམས་ལ། རང་གིས་ཀྱང་སྟོན་པ་དང་དགེ་འདུན་དཔང་དུ་བཞག་སྟེ་དེ་ལྟར་དུ་
བྱེད་པར་ཡིད་དམ་བཅས་པ་ཡིན་པས། ཆུ་ཚགས་ངེས་པར་འཆང་དགོས་ལ། ཆུ་
ཚགས་ ལ་ རྣམ་ པ་ ལྔ་ སྟེ། རིལ་ཚགས་ དང་། ཆུ་ ཚགས་གྲུ་གསུམ་དང་། དཔྱང་
ཚགས་དང༌། རིལ་བ་ཞབས་ཚགས་ཅན་དང་། བསལ་ཚགས་ལྔར་འདུལ་བ་སུམ་
བརྒྱ་བ་ལས་གསུངས་དེ་དག་སོ་སོའི་ཁྱད་པར་དང༌། ཆུ་ཇི་ལྟར་འཚག་ལུགས་
སོགས་ཞིབ་པར་འདུལ་བ་ལུང་ལས་གསུངས་ཤིང་། སྔོན་གྱི་འདུལ་འཛིན་མཁས་
པ་བསྟན་པ་ལ་གཅེས་སྤྲས་སུ་མཛད་པ་དག་གིས་དཔེ་རིས་བཀོད་པ་དག་ཀྱང་
བལྟས་ནས་ཤེས་པར་བྱའོ། །ཆུ་ ཚགས་ཀྱིས་བཙགས་པ་ཙམ་གྱིས་མི་ཆོག་གི །
མིག་གསལ་པོས་ལེགས་པར་བརྟགས་ནས་སྲོག་ཆགས་མེད་པར་ཡིད་ཆེས་པ་
ཞིག་དགོས་ཏེ། ཆུ་ཚགས་ཀྱིས་བཙགས་ཀྱང་སྲོག་ཆགས་ཕྲ་མོ་འགའ་ཞིག་མི་
ཟིན་པས་སོ། །དེ་ལ་དགོངས་ནས་ལུང་རྣམ་འབྱེད་ལས། སྲོག་ཆགས་དང་བཅས་
པ་ནི་ གཉིས་ཏེ། གང་དག་མིག་གིས་མཐོང་བར་འགྱུར་བ་དང་། གང་དག་ ཆུ་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཚགས་ ཀྱིས་ ཟིན་པར་ འགྱུར་བའོ། །ཞེས་གསུངས་ཤིང་། ལུང་ ཕྲ་ཚེགས་ལས།
བཙུན་པ། ཆབ་བཙགས་པ་མ་བརྟགས་པར་འཚལ་དུ་རུང་ངམ། ཉེ་བར་འཁོར། །
མི་རུང་ངོ༌། །བཙུན་པ། མ་བཙགས་ པར་བརྟགས་ནས་འཚལ་དུ་རུང་ངམ། ཉེ་
བར་འཁོར། རུང་ངོ༌། །ཞེས་གསུངས་ཤིང་། འདུལ་བ་འོད་ལྡན་ལས་ཀྱང་། ཅིའི་
ཕྱིར་བལྟར་ཡོད་པ་ཁོ་ན་ལ་བརྟེན་པར་བྱའི། ཆུ་ཚགས་ལ་ནི་མ་ཡིན་ཞེ་ན། སྲོག་
ཆགས་ཕྲ་མོ་ཁ་ཅིག་བལྟར་ཡོད་དུ་ཟིན་ཀྱང་། ཆུ་ཚགས་ཀྱིས་གཟུང་དུ་མེད་པའི་
ཕྱོར་རོ། །ཞེས་གསུངས། མིག་གིས་བརྟགས་པ་དེ་ཡང་ཐ་མལ་པའི་མིག་གསལ་
པོས་བརྟགས་ནས་སྲོག་ཆགས་མེད་པར་ཡིད་ཆེས་ན་དེས་ཆོག་གི །ལྷའི་མིག་
གིས་བརྟགས་ནས་དག་པ་མི་དགོས་ཏེ། ལུང་ཕྲན་ཚེགས་ལས། ཚེ་དང་ལྡན་པ་
མ་འགགས་པས་ལྷའི་མིག་གིས་ཆུ་བརྟགས་པ་ན། དེ་ན་སྲིད་པ་བར་མ་དོའི་སྲོག་
ཆགས་རྣམས་ཀྱིས་གང་བ་དང༌། བཅོམ་ལྡན་འདས་ཀྱིས་བཀའ་སྩལ་པ། ལྷའི་
མིག་ནི་ཐ་སྙད་དུ་བརྗོད་དུ་མེད་པས་དེའི་ཕྱིར་ལྷའི་མིག་གིས་ཆུ་བརྟག་པར་མི་
བྱའོ། །ཞེས་གསུངས་དེ་ ལྟར་ཆུ་ཚགས་ཀྱིས་བཙགས་ཤིང་མིག་གིས་བརྟགས་
པའི་ཆུ་དེ་དུས་ ཇི་ སྲིད་དུ་ལོངས་ སྤྱོད་དུ་རུང་སྙམ་ན། སུམ་བརྒྱ་པ་ལས། དེ་
བཞིན་ཁྲོན་པ་དག་དང་ཆུ་རའི་ཆུ། །ལན་ཅིག་བརྟགས་པས་ཉི་མ་ཤར་བར་དུ། །
ཐེ་ཚོམ་མེད་པར་སྤྱད་པར་རུང་བ་ཡིན། །ཞེས་གསུངས་པ་ལྟར། སང་ཉི་མ་མ་
ཤར་གྱི་བར་དུ་ལོངས་སྤྱོད་དུ་རུང་ཞིང་། ཞག་འདས་ན་སྲོག་ཆགས་ཕྲ་མོ་གསར་
དུ་སྐྱེ་སྲིད་པས་སླར་ཡང་མིག་གིས་བརྟག་པ་དང་ཆུ་ཚགས་ཀྱིས་བཙགས་ནས་
ཡིད་ཆེས་པར་བྱ་དགོས་སོ། །ཆུ་ ཚགས་མེད་པར་ཆུ་འཐུང་དུ་རུང་བའི་སྐབས་
ཡོད་དེ། འདུལ་བ་སུམ་བརྒྱ་པ་ལས། ཁྲོན་པ་སོགས་གཙང་ཆུ་ ཚགས་དམ་ལ་
- 142 -



འདུལ་བའི་བསླབ་བྱ་འོད་ལྡན་སྙིང་པོ།
སོགས། །དགེ་སློང་དགེ་འདུན་དེ་བཞིན་ཡིད་ཆེས་པས། །ལྔ་ཆར་རུང་བའི་ཆུ་
ཡིན་བླང་བར་བྱ། །ཞེས་གསུངས་ཤིང༌། དེའི་ཐད་ཀྱི་འགྲེལ་པ་འོད་ལྡན་ལས།
ཆུ་བླང་བར་རུང་བ་ནི་ལྔར་བསྟན་ཏེ། ཁྲོན་པས་རུང་བ་དང་སྟེ། བརྟགས་པས་
གཙང་ བའོ། །ཆུ་ ཚགས་ ཀྱིས་རུང་བ་དང༌ སྟེ་ཆུ་ ཚགས་དམ་པ་ནི་སྲོག་ཆགས་
འཛིན་པའི་ཕྱིར་རོ། །དགེ་སློང་གིས་རུང་བ་དང་སྟེ་འདི་ནི་བསླབ་པ་འདོད་པའོ་
ཞེས་དེ་ལ་ཡིད་ཆེས་པའི་ཕྱིར་རོ། །དགེ་འདུན་གྱིས་རུང་བ་དང་སྟེ་དགེ་འདུན་ནི་
ཆུ་མ་བཙགས་པར་མི་སྤྱོད་པའི་ཕྱིར་རོ། །ཡིད་ཆེས་པས་རུང་བ་ནི་བཀོད་མའི་
རུང་བ་དང་སྟེ་བཀོད་མ་ནི་ཆུ་མིག་ཅེས་བྱ་སྟེ། དེ་ལ་སྲོག་ཆགས་མེད་དོ་སྙམ་དུ་
ཡིད་ཆེས་པའི་དབང་གིས་སོ། །ཉིན་ཞག་གཅིག་ཏུ་རུང་བ་ཡང་ཡིད་ཆེས་པའི་
རུང་བ་ཉིད་ཡིན་ཏེ། བརྟགས་པས་ན་སྲོག་ཆགས་མེད་དོ་སྙམ་དུ་ཡིད་ཆེས་པས་
འཇུག་པའི་ཕྱིར་ཏེ། དེ་ནི་སྔར་ཉི་མ་ཤར་གྱི་བར་དུ་ཞེས་བྱ་བ་འདིས་བསྟན་ཏོ། །
ཞེས་གསུངས་པ་ལྟར་རོ། །ཆུ་ཚགས་ཀྱིས་བཙགས་ཀྱང་ཆུ་ཚགས་ལ་ཟིན་པའི་
སྲོག་ཆགས་རྣམས་སླར་ཆུར་མ་བཤལ་ན་ཆུ་ཚགས་ཀྱི་ནང་ཉིད་དུ་སྲོག་ཆགས་
འཆི་བར་འགྱུར་བས། ཆུ་ཚགས་ཕྱིར་བསྒྱུར་ཏེ་ཆུ་ལ་ལེགས་པར་བཤལ། ནང་དུ་
ཆུ་བཙགས་པའི་སྲོག་ཆགས་དང་བཅས་པ་རྣམས་འབབ་ཆུ་སོགས་ལ་གཏོང་
ཞིང་། ས་ལ་ལྡགས་པ་དང་གཡང་ས་ཆེན་པོར་དོར་ན་སྲོག་ཆགས་ཀྱི་ལུས་སྲོག་
ལ་གནོད་པས་དེ་ལྟར་མི་བྱ་ཞིང་། ཁྲོན་པ་གཡང་ས་ཆེ་བ་རྣམས་སུ་གཏོང་ན་སྲོག་
ཆགས་ཆུ་དང་བཅས་པ་བསལ་སྣོད་ཀྱི་ནང་དུ་བླུགས་ནས་དལ་བུས་གཏོང་བར་
གསུངས། དེའི་གཏོང་ཚུལ་ནི་བསལ་སྣོད་དེའི་ཁ་དང་ཞབས་ལ་སྲད་བུ་གཉིས་
བརྟགས་ནས་ཁྲོན་པར་བཏང་སྟེ་ཆུའི་སྟེང་དུ་སླེབས་པ་ན། ཞབས་ལ་བཏགས་
143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་སྲད་བུ་འཐེན་ཏེ་སྲོག་ཆགས་རྣམས་ཆུ་ནང་དུ་དལ་བུས་གཏོང་བར་གསུངས།
ཆུ་ལ་སྲོག་ཆགས་ཡོད་མེད་རྟོག་པའི་ཚེ། ཉ་ཕྱིས་ལ་སོགས་པའི་སྣོད་དང་བས་
བརྟག་པར་ཀཱ་རི་ཀ་ལྔ་བཅུ་པ་ལས། ཉ་ཕྱིས་ལ་སོགས་ཆུ་བརྟག་སྟེ། །སྟེང་དང་
བར་གཏིང་རིམ་བཞིན་ནོ། །ཞེས་རྟོག་ཚུལ་གསུངས་པ་ལྟར་རོ། །འདི་འདྲ་བའི་
ཉེས་པ་ཕྲ་མོ་རྣམས་སྲུང་བ་ལ་རྒྱལ་བའི་བཀའ་ལ་ཡིད་ཆེས་ཀྱི་དད་པ་བརྟན་
པོས་ལས་དཀར་ནག་གི་བླང་དོར་ལ་དྲན་ཤེས་ནར་མར་བསྟེན་པ་ཞིག་དང༌།
རང་ཉམས་ལ་དཔགས་ཏེ་འགྲོ་བ་ཉམ་ཐག་པ་རྣམས་ལ་སྙིང་རྗེ་སྐྱེད་པ་ཞིག་གལ་
ཆེ་བས། ཀཱ་རི་ཀ་ལས་ཀྱང་། ཆུ་ཡི་སྐྱེ་བོ་ཆེ་ཆུང་རྣམས། །ཡུན་མི་རིང་བར་ནན་
ཏན་བརྟག །སྙིང་རྗེ་ཅན་གྱིས་ཁུ་བ་རྣམས། །རབ་ཏུ་བརྟགས་ནས་སྤྱད་པར་བྱ། །
ཞེས་གསུངས། གཞན་ཡང་འདེབས་སྤྱོད་ཀྱི་ཉེས་བྱས་འདི་གཉིས་སྤོང་བའི་ཕྱིར་
དུ་འདིའི་སྐབས་ཀྱི་བསླབ་བྱ་ལུང་ལས་གསུངས་པ་རྣམས་དང་། དེ་དག་ལས་
འདས་པའི་ཉེས་བྱས་རྣམས་རྗེ་ཐམས་ཅད་མཁྱེན་པས་གསུངས་པ་ནི། ཆུ་ཚགས་
གང་ཡང་རུང་བ་མ་བསངས་པ་དང་། རང་ལ་ཡོད་པའམ་གཞན་གྱིས་ཆུ་ཚགས་
ཁས་བླངས་པ་མེད་པར་ལྗོངས་རྒྱུར་འགྲོ་བ་དང་། ལྗོངས་རྒྱུ་བའི་ཚེ་འབྲལ་བ་ན་
སྦྱིན་པར་ཁས་མ་བླངས་པའི་ཆུ་ཚགས་ལ་བརྟེན་པ་དང་། རང་དང་ཞེ་འགྲས་པའི་
ཚུ་ཚགས་ལ་ལྟོས་པ་བྱས་ཏེ་འགྲོ་བ་དང་། ཆུ་ཚགས་ལ་སྲོག་ཆགས་ཡོད་པ་ཆུས་
མ་བཤལ་བ་དང་། དྲི་མ་ཆགས་པ་མ་བཀྲུས་པ་དང་། རུལ་བར་མི་འགྱུར་བའི་
ཕྱིར་མ་བསྐམས་པ་དང༌། ཆུ་ཚགས་གཞག་པའི་ཆེད་དུ་གདང་བུ་དང༌། ཆུ་སྣོད་
གཞག་པའི་ཆེད་དུ་ཁྲིའུ་འམ་སོ་ཕག་གི་སྟེགས་བུ་སོགས་མ་བྱས་པ་དང༌། ཆུ་
བརྟག་པའི་ཚེ་གཡོ་བ་དང༌། རྙོག་པ་དང་བཅས་པ་དང༌། སྣོད་མ་ཁེངས་པ་ལ་ཧ་
- 144 -



འདུལ་བའི་བསླབ་བྱ་འོད་ལྡན་སྙིང་པོ།
ཅང་ཡུན་རིང་པོར་བརྟག་པ་དང༌། རྩྭ་ལ་སོགས་པའི་རྩེ་མོ་རྩུབ་པོས་སྲོག་ཆགས་
བསྟེན་པ་དང་། སྲོག་ཆགས་འཆི་བའི་ལམ་དུ་དོར་བ་དང་། ཆུ་བཙགས་པའི་སྲོག་
ཆགས་དེ་དག་བསལ་སྣོད་དམ་ཆུ་ཚགས་ཀྱིས་ཆུ་ལ་མ་དོར་བ་དང་། མར་མེའི་
ནང་དུ་སྲོག་ཆགས་ལྷུང་ན་འོད་ཁང་མ་བྱས་པ་དང་། སྐུའི་རྩིས་སྤྲུལ་བཟུང་བ་
དང་། སྦྲུལ་སྐྱོད་པ་ན་སེ་གོལ་གྱི་སྒྲ་ལ་སོགས་པས་མ་བསྐྲད་པ་དང་། དེས་མི་
འགྲོ་ན་བུམ་པ་སོགས་སུ་བཅུག་ནས་ཁ་བཅད་ཅིང་བུ་ག་བཏོད་ནས་མ་བསལ་བ་
དང་། དེ་མ་གྲུབ་ན་ཐ་གུ་རས་མ་དཀྲིས་པ་སོགས་ཀྱིས་མགུལ་བ་བཅིངས་ཏེ་
མ་དོར་བ་དང་། ཆེད་དུ་གཞུག་པར་མ་བྱས་པ་དང་། ཚང་ཚིང་གི་ནང་དུ་དོར་བ་
དང༌། ཁུང་དུ་ཞུགས་ཀྱི་བར་དུ་མ་བསྡད་པ་དང༌། རྩ་ཤིག་རྣམས་གསིང་མ་ལམ་
ཕྱོགས་བསིལ་བར་མ་དོར་བ་དང༌། ཤིག་རྣམས་རས་མར་བཅུག་སྟེ་རྩིག་པའི་
བསེབ་ཏུ་བཞུག་པ་སོགས་མི་བྱེད་པར་རང་དགར་དོར་བ་དང་། རྐང་ཁྲུས་སྣོད་
སྟོང་པ་ཆུས་མ་བཀང་བ་དང༌། ཆུ་ལ་སོགས་པའི་སྣོད་མ་བཞག་པ་དང་། སྣོད་
སྤྱད་འབྲུབ་པར་བསྐོས་པས་དགེ་འདུན་གྱི་ཆུ་སྣོད་བཞག་པ་དང་། གཡར་པོར་
སྦྱིན་པ་དང༌། དེ་ཕྱིར་བླང་བ་དང༌། ཆུས་དགང་བ་སོགས་མ་བྱས་པ་དང་། ཁྱིམ་
པ་སྣོད་སྤྱད་གཡར་པ་ལ་རྙིང་པ་ཡོད་བཞིན་དུ་མ་བཏང་བ་དང་། གཙུག་ལག་
ཁང་དེ་ཉིད་དུ་སྦྱིན་བདག་གིས་སྣོད་སྤྱད་གཡར་བ་ལ་མི་སྦྱིན་པ་དང་། དགེ་སློང་
སྣོད་སྤྱད་སློང་བ་ལ་གཏན་དུ་མ་སྦྱིན་པ་དང་། སྣོད་སྤྱད་གཞག་པའི་ཕྱིར་མཛོད་
ཁང་མ་བྱས་པ་དང་། རྫ་དང་ཟངས་མའི་སྣོད་སྤྱད་སོ་སོར་མ་བཞག་པ་དང༌། ཆུ་
ཉེ་བར་མ་བཞག་པ་དང་། གར་བབ་བབ་ཏུ་བཞག་པ་དང་། ཆུ་ཁང་དགོས་པའི་
ཚེ་མི་བྱེད་པའམ་ཚུལ་དང་མི་མཐུན་པར་བྱས་པ་དང༌། ཆུ་སྣོད་གཙང་སྦྲ་མ་བྱས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
པ་དང་། བཏུང་བའི་ཆུ་དེ་ལག་པ་དང་གོས་རུང་བ་མ་ཡིན་པས་བྲིམས་པ་དང་།
ཆུ་སྣོད་དུས་དུས་སུ་ཇི་ལྟར་འོས་པ་བཞིན་དུ་བཀྲུ་བཤལ་དང་སྐམ་པ་སོགས་མ་
བྱས་པ་དང་། ཟས་ཀྱི་ཟེར་མ་མི་སྲུང་བ་དང་། ཆུ་སྣོད་རྣམས་དུས་གཅིག་ཏུ་བཀྲུ་
བ་དང༌། ཆུ་སྣོད་དང་འབྲེལ་བའི་ལས་རྣམས་གནས་པས་མ་བྱས་པ་རྣམས་སོ། །
ཞེས་གསུངས་པ་ལྟར་ཤེས་པར་བྱས་ལ་ལག་ལེན་ལ་ཅི་ཐེབས་བྱའོ། །
བཞི་པ་དུད་འགྲོ་གསོད་པའི་ཉེས་བྱས་ནི། གཞི་དུད་འགྲོའི་སྐྱེ་གནས་སུ་
གཏོགས་པའི་སྲོག་ཆགས་བྱ་རོག་ལ་སོགས་པ་ལ་དེར་འདུ་ཤེས་ཤིང་། ཀུན་སློང་
དེ་གསོད་པར་འདོད་ པ། སྦྱོར་བ་ རང་ངམ་གཞན་བསྐོས་ པས་མདའ་ འཕངས་
པའམ། རྡོ་བ་འཕངས་པའམ། མཚོན་བསྣུན་པའམ། ཁུ་ཚུར་གྱིས་བསྣུན་པའམ།
མེ་དང་ཆུ་སོགས་སུ་འདེབས་པ་སོགས་སྦྱོར་བ་གང་ཡང་རུང་བས་གསོད་པར་
རྩོམ་པ། མཐར་ཐུག་སྦྱོར་བ་དེའི་རྐྱེན་གྱིས་དུད་འགྲོ་དེ་ཤི་བའོ། །དེ་ཡང་ཇི་སྙེད་
ཤི་བ་དེ་སྙེད་ཀྱི་ཉེས་བྱས་རེ་རེར་འགྱུར་རོ། །གསོད་སེམས་མེད་ཀྱང་དུད་འགྲོའི་
ཡན་ལག་དང་ཉིང་ལག་ལ་སོགས་པ་གཅོད་པ་དང་། རང་དགར་སྒོ་གླེགས་ཀྱིས་
འཚེར་བ་དང༌། ཐག་པས་འཆིང་བ་ལ་སོགས་པའི་སྒོ་ནས་ཉོན་མོངས་པར་བྱེད་
པ་དང༌། དུད་འགྲོ་ནད་པ་ཤི་བླའོ་ཞེས་གཡོག་མི་བྱེད་པ་དང༌། མིད་པར་བཟའ་
བཏུང་མི་འཕྲོད་པ་ཤེས་བཞིན་དུ་བྱིན་པ་དང་། དུད་འགྲོ་ལམ་དུ་འགྲོ་མི་ནུས་པ་
ལམ་དུ་བཀྲི་བ་ལ་སོགས་པ་དང༌། དུད་འགྲོ་ངལ་བ་དང་མི་ངལ་བ་རང་དགར་
འཕུལ་བ་དང་། དུད་འགྲོ་ངལ་བའི་ཁུར་འཁུར་བ་སོགས་ཀྱི་གྲོགས་མ་བྱས་པ་ལ་
སོགས་པ་དང་། དུད་འགྲོའི་རྐུན་པོ་སྤ་བཀོང་བའི་ཕྱིར་བོང་བ་ལ་སོགས་པ་ཕོག་
པ་ འཕེན་ པ་ དང༌། རྫས་ཀྱི་ ཕྱིར་དུད་ འགྲོ་འཆིར་ འདོད་ པ་ སོགས་ དང་། དུད་
- 146 -



འདུལ་བའི་བསླབ་བྱ་འོད་ལྡན་སྙིང་པོ། །
འགྲོའི་གཟུགས་རང་དགར་ཤིག་པ་དང༌། དུད་འགྲོ་འཚོང་བ་ལ་སོགས་པ་རྣམས་
ལ་ཉེས་བྱས་སོ། །ཉེས་བྱས་འདི་ནི་འཆར་ཀས་མདའ་ལྔ་འཕེན་པའི་སྦྱོར་བས་བྱ་
རོག་བསད་པ་གླེང་གཞི་ལ་བརྟེན་ནས་བཅས་ཤིང་། དགེ་སློང་རྣམས་ལ་ལྟུང་
བྱེད་དུ་བཅའ་བ་མཛད་དེ། དགེ་ཚུལ་རྣམས་ལ་བླངས་འདས་ཀྱི་ཉེས་བྱས་སོ། །
དེ་ལྟར་སྲོག་གཅོད་ཀྱི་ཉེས་བྱས་བཞི་པོ་དེ་བླང་འདས་ཡིན་པ་ནི། དགེ་ཚུལ་གྱི་
སྡོམ་པ་ལེན་པའི་ཚེ་མཁན་སློབ་ཀྱི་སྤྱན་སྔར་སྟོན་པ་དགེ་འདུན་དང་བཅས་པ་
དཔང་དུ་བཞག་སྟེ། བདག་ དགེ་ ཚུལ་མིང་འདི་ཞེས་བགྱི་བས་དུས་འདི་ནས་
བཟུང་སྟེ་ཇི་སྲིད་འཚོའི་བར་དུ་སྲོག་གཅོད་པ་སྤོང་ངོ་ཞེས་ཁས་བླངས་ཤིང་། སྤོང་
ལུགས་ཀྱང་འཕགས་པ་དགྲ་བཅོམ་པ་དག་གིས་ཇི་ལྟར་མཛད་པ་ལྟར་བྱེད་པར་
ཁས་བླངས་པ་ཡིན་པས། ཁས་བླངས་དེ་ལས་འདས་པའོ། །སྤྱིར་ཡང་རྒྱལ་བའི་
བསྟན་པ་ནི་སྙིང་རྗེས་རབ་ཏུ་ཕྱེ་བ་དང་འཚེ་བ་སྤོང་བ་ཆོས་ཀྱི་སྙིང་པོ་ཡིན་ཞིང་།
སེམས་ཅན་ལ་འཚེ་བ་ནི་རང་བཞིན་གྱི་ཁ་ན་མ་ཐོ་བ་ཡིན་པས། བསླབ་པ་མ་
བླངས་ཀྱང་བདག་ཉིད་བདེ་བར་འདོད་པ་རྣམས་ཀྱིས་སྡུག་བསྔལ་གྱི་རྒྱུ་མཐར་
ཐུག་པ་སེམས་ཅན་ལ་གནོད་འཚེ་སྤོང་དགོས་ན། གཞན་གནོད་གཞི་བཅས་སྤོང་
བར་ཁས་བླངས་པ་རྣམས་ཀྱིས་ལྟ་ཅི་སྨོས། དེས་ན་འདི་ལྟ་བུའི་གནད་རྣམས་
ཤེས་པར་བྱས་ནས་སེམས་ཅན་ལ་གནོད་འཚེ་སྤོང་བ་ལ་སྐྱེས་བུའི་རྩལ་ཅི་ཡོད་
ཀྱིས་འབད་དགོས་ཏེ། བཟོད་པ་དཀའ་ཐུབ་དམ་པ་བཟོད་པ་ནི། །མྱ་ངན་འདས་
པ་མཆོག་ཅེས་སངས་རྒྱས་གསུང་། །རབ་ཏུ་བྱུང་བ་གཞན་ལ་གནོད་པ་དང་། །
གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་གསུངས་པས། རྩ་བ་བོར་ནས་ཡལ་
ག་འཚོལ་བ་ལྟ་བུར་མ་སོང་བར། འདི་ལྟ་བུའི་རང་བཞིན་གྱི་ཁ་ན་མ་ཐོ་བའི་ཉེས་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དམིགས་ཆེན་པོ་རྣམས་ལ་དྲན་ཤེས་བག་ཡོད་བརྟན་པོས་བསྒྲིམས་ཏེ་བསྲུང་བ་
ལ་འབད་པར་བྱའོ། །མ་བྱིན་ལེན་ཞེས་པ་བླངས་འདས་ལྔ་པ་རྐུ་བའི་ཕམ་འདྲ་
ལ། གཞི་གང་ལ་རྐུ་བའི་ཡུལ་ནི་མི་ཡིན་པ། རང་ལས་ནོར་ཐ་དད་པ་ཞིག་དགོས།
གང་བརྐུ་བའི་དངོས་པོ་ནི་རིན་ཐང་ཚང་བ། རྐུ་ཡུལ་གྱི་མི་དེས་བདག་གིར་བྱས་
ཤིང་དེ་དབང་བ་ཞིག་དགོས། དེ་དག་ལ་འདུ་ཤེས་མ་འཁྲུལ་ཞིང་། ཀུན་སློང་
གཞན་གྱི་ནོར་འདི་མ་གནང་ཡང་རང་གི་ཆེད་དུ་ལེན་འདོད་རྒྱུན་མ་ཆད་པ། སྦྱོར་
བ་རང་ངམ་རང་གིས་བསྐོས་པས་རྐུ་བར་རྩོམ་པ། མཐར་ཐུག་ཐོབ་བློ་སྐྱེས་པ་ན་
དགེ་སློང་ལ་ཕམ་པ་དང་། དགེ་ཚུལ་ལ་ཕམ་འདྲ་སྟེ་སྡོམ་པ་གཏོང་ངོ༌། །འདི་ལ་
མ་བྱིན་ལེན་གྱི་གཞི་རྫས་བདག་ལ། བསམ་པ་དང་སྦྱོར་བའི་སྟོབས་ཀྱིས་དབང་
བའི་བདག་པོ། རིགས་བརྒྱུད་ཀྱིས་དབང་བའི་བདག་པོ། ཡུལ་ཆོས་ཀྱིས་དབང་
བའི་བདག་པོ། སངས་རྒྱས་བཀའ་སྩལ་གྱི་སྟོབས་ཀྱིས་དབང་བའི་བདག་པོར་
འགྱུར་ཚུལ་བཞིར་ཡོད་ཅིང་། བསམ་པ་དང་སྦྱོར་བའི་སྟོབས་ཀྱིས་དབང་བ་ནི།
རྙི་དང་རྙོང་དང་རྒྱ་དང་ལིང་བཏབ་སྟེ་རི་དྭགས་ཟིན་པ་ནི་རྔོན་པ་དེ་ཉིད་དབང་བ་
ལྟ་ བུའོ། །རིགས་ བརྒྱུད་ ཀྱིས་ དབང་ བ་ ནི། ཕའི་ ནོར་ རྣམས་ བུ་ དབང་ བ་ ལྟ་
བུའོ། །ཡུལ་ཆོས་ཀྱིས་དབང་བ་ནི། ཡུལ་འགའ་ཞིག་ཏུ་ལམ་དེ་ནས་འགྲོ་བ་ལ་
ལམ་ཁྲལ་འཇལ་དགོས་པ་ལྟ་བུ་དང་། ཡུལ་འགའ་ཞིག་ཏུ་ཡུལ་དེར་ཚོང་བྱེད་པ་
ལ་ཤོ་གམ་མམ། ཚོང་ཁྲལ་འཇལ་དགོས་པ་ལྟ་བུ་རྣམས་ལ་དེའི་དཔྱ་ཁྲལ་རྣམས་
ཤོ་གམ་པ་དེ་ཉིད་དང་ཡུལ་དེའི་རྒྱལ་པོ་དབང་བ་ལྟ་བུ་དང་། སངས་རྒྱས་བཀའ་
སྩལ་ ཀྱི་སྟོབས་ ཀྱིས་དབང་བ་ནི། དབྱར་རྙེད་ལྟ་བུ་མཚམས་ནང་ དེར་དབྱར་
གནས་པ་རྣམས་དབང་བ་དང་། གཞན་མ་དགེ་འདུན་ལ་ཕུལ་བའི་རྫས་རྣམས་
- 148 -



འདུལ་བའི་བསླབ་བྱ་འོད་ལྡན་སྙིང་པོ།
འབུལ་བ་པོའི་བསམ་པ་དང༌། འབུལ་ཚུལ་གྱི་ཁྱད་ཀྱིས་མཚམས་ནང་དེར་གནས་
པ་ཁོ་ན་དབང་བ་དང་། ཕྱོགས་བཞིའི་དགེ་འདུན་རྣམས་དབང་བ་སོགས་ཁྱད་
པར་སྣ་ཚོགས་ཡོད་ཅིང་། ཆོས་ལ་ཕུལ་བ་ནི། ཆོས་ཚིགས་བཅད་གཅིག་འཛིན་
པ་ཡན་ཆད་ཆོས་འཛིན་པའི་དགེ་འདུན་རྣམས་དབང་བ་དང་། སངས་རྒྱས་ཀྱི་སྐུ་
གཟུགས་དང་མཆོད་རྟེན་ལ་ཕུལ་བ་ནི། དེ་དག་ཁོ་ན་ལས་གཞན་གྱིས་དབང་
བྱར་མེད་པ་ལྟ་བུ་རྣམས་ཡིན་ཞིང་། འོན་ཀྱང་ནད་པ་ནད་ཚབས་ཆེ་བ་ཡོ་བྱད་
ཀྱིས་ཕོངས་པ་གཉེན་བཤེས་མེད་པ་རྣམས་ལ་ནི་སྐུ་གཟུགས་དང་མཆོད་རྟེན་གྱི་
རྫས་ཀྱིས་ཀྱང་ནད་པ་གསོ་དགོས་པར་གནང་བ་དང་། དགེ་འདུན་ སྤྱིའི་རྫས་
ཀྱིས་ ཀྱང་ གསོ་བར་གནང་ཞིང་། ནད་པ་ནད་ལས་ཐར་ནས་དེ་དག་གི་ཚབ་
གཞལ་ནུས་ན་འཇལ་ཞིང་མ་ནུས་ན་ཕའི་ནོར་བུ་དབང་བ་ལྟར་འགྱོད་པ་བྱ་མི་
དགོས་པར་གསུངས་ཤིང་། རྫས་བདག་གི་ཚུལ་འདི་ཤེས་པ་ཤིན་ཏུ་གལ་ཆེ་བས་
ལུང་དང་བསྟུན་ནས་ཞིབ་ཏུ་ཤེས་པ་བྱའོ། །
མ་ བྱིན་ པར་ ལེན་ ཚུལ་ ཡང་ རྣམ་ པ་ མང་ སྟེ། མཐུས་ འཕྲོག་ པ་ དང༌།
གཞན་གྱི་རྫས་རང་གིས་ཁྱེར་བ་སླར་ཕྱིར་མི་སྟེར་བར་བྱེད་པ་དང་། སྤྲིང་ཡིག་ལ་
སོགས་ པའི་ སྒོ་ནས་བརྐུ་བ འམ་བརྐུར་འཇུག་པ་དང༌། རྟ་ ལ་སོགས་ པ་ཞོན་
པའམ་ཁྲིད་ནས་བདག་པོས་མི་མཐོང་བའི་སར་འཇུག་པ་དང་། བརྙས་པ་དང་
བསྐྱིས་པ་སླར་མི་སྟེར་བ་དང་། གཞན་གྱིས་རྫས་སྦས་པ་གནས་གཞན་དུ་སྤོས་ཏེ་
སླར་རང་གིས་ལེན་པར་འདོད་པ་དང༌། མ་བྱིན་པར་ལེན་པའི་བསམ་པས་ཕ་
རོལ་དང་རྒྱལ་བློན་གྱི་གྲྭར་གཤགས་ཀྱིས་བརྩད་དེ་རང་ཉིད་རྒྱལ་ཞིང་ཕ་རོལ་
པོས་བཤགས་ཀྱི་སྦྱོར་བ་བཏང་བ་ན་ཕམ་པ་དང་ ཕམ་འདྲ་འབྱུང་ངོ༌། །གཞན་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཡང་རྒྱན་ལ་དོར་བྱེད་པ་དང་། གྲངས་ལ་དོར་བྱེད་པ་དང་། སྔར་ཚོམས་གཞན་དུ་
བགྲངས་ནས་ཡང་ཚོམས་གཞན་དུ་འདྲེན་པར་བྱེད་པ་དང༌། རང་ཉིད་མི་དབང་
ཡང་དབང་ངོ་ཞེས་སྒྲོག་པ་སོགས་ཀྱི་མཐུས་གཞན་གྱི་རྫས་རིན་ཐང་ཚང་བ་ཐོབ་
པ་ན་དགེ་སློང་ལ་ཕམ་པ་དང་། དགེ་ཚུལ་ལ་ཕམ་འདྲ་འབྱུང་ངོ༌། །གཞན་ཡང་
རང་གིས་དངོས་སུ་བརྐུ་བའི་བྱ་བ་མི་བྱེད་ཀྱང་རྐུ་ཤས་བདག་གིར་བྱེད་འདོད་
པས་རྐུན་པོ་ལ་ལམ་རྒྱུས་སྟོན་པ་དང་། ལམ་སྲུང་བ་སོགས་རྐུན་པོ་དང་གྲོས་
མཐུན་བྱས་ནས་རིན་ཐང་ཚང་བའི་དངོས་པོ་ཐོབ་ནའང་ཕམ་པར་འགྱུར་རོ། །
རིན་ཐང་གི་ཚད་ནི། ཀཱ་རི་ཀ་ལྔ་བཅུ་ པ་ ལས། དགེ་ཚུལ་ བདག་ གམ་ གཞན་
རྣམས་ཀྱིས། །རྐུ་སེམས་མཐུ་དང་འཇབ་བུ་ཡིས། །འཁྲུལ་པ་མེད་པར་མི་གཞན་
གྱི། །གནས་ནས་མ་ཤ་ལྔ་ཙམ་མམ། །རང་གི་ཡུལ་ནས་བྱུང་བ་གང་། །ཀར་པ་
ཎའི་བཞི་ཆ་བརྐུས། །དེ་བརྐུས་ཚུལ་ ཁྲིམས་ཉམས་པར་འགྱུར། །ཞེས་ཀརྨ་པ་
ཎའི་བཞི་ཆ་ལ་རིན་ཐང་ཚང་བར་མཛད། ལུང་རྣམ་འབྱེད་ལས། མ་ཤ་ཀ་ལྔའམ།
ལྔ་ལས་ལྷག་པ་བརྐུས་ན་ཕམ་པའོ། །ཞེས་མ་ཤ་ཀ་ལྔ་རིན་ཐང་གི་ཚད་དུ་མཛད་
དེ། སྟོན་པས་མ་ག་དྷར་ཕམ་པའི་བཅའ་བ་འདི་མཛད་པའི་ཚེ་ཀརྨ་པ་ཎ་དེ་ལ་མ་
ཤ་ཀ་ཉི་ཤུར་བྱེད་པས་ཀརྨ་པ་ཎའི་བཞི་ཆ་བརྐུས་པ་ལ་རིན་ཐང་གི་ཚད་དུ་
མཛད་པའོ། །ཀརྨ་པ་ཎ་ནི་གསེར་རམ་དངུལ་ལས་བྱས་པའི་རིན་པོ་ཆེའི་དོང་ཙེ་
དབྱིབས་ཟླུམ་པོ་མིའི་གཟུགས་ལ་སོགས་པའི་རི་མོ་སྣ་ཆོགས་ཀྱིས་སྤྲས་པ་ཞིག་
སྟེ། སྔོན་རྒྱལ་པོ་རྨ་བྱ་ཞེས་བྱ་བས་ཐོག་མར་བཅོས་ཤིང་། དེའི་ཚད་ཀྱང་ཀ་ཀ་ནི་
བཞི་ལ་མ་ཤ་ཀ་གཅིག །མ་ཤ་ཀ་ཉི་ཤུ་ལ་ཀན་པ་ཎ་གཅིག་གི་ཚད་དེ། ཀ་ཀ་ནི་
རེ་ལ་མགྲོན་བུ་ཉི་ཤུ། དེ་བཞི་ལ་མ་ཤ་ཀ་སྟེ། མ་ཤ་ཀ་རེ་ལ་མགྲོན་བུ་བརྒྱད་ཅུ།
- 150 -



འདུལ་བའི་བསླབ་བྱ་འོད་ལྡན་སྙིང་པོ། །
མ་ཤ་ཀ་ཉི་ཤུ་ལ་ཀརྨ་པ་ཎ་གཅིག་སྟེ། དེ་རེ་ལ་མགྲོན་བུ་སྟོང་དང་དྲུག་བརྒྱའི་
རིན་ཐང་གི་ཚད་དོ། །དེའི་བཞི་ཆ་མགྲོན་བུ་བཞི་བརྒྱ་མ་བྱིན་ལེན་གྱི་དངོས་པོའི་
མ་མཐའི་རིན་ཐང་གི་ཚད་དུ་མཛད་དོ། །འོན་ཀྱང་རིན་ཐང་གི་ཚད་ལ་ངེས་གཟུང་
མེད་དེ། སྔོན་རྒྱལ་པོ་རྨ་བྱས་ཀརྨ་པ་ཎ་ཐོག་མར་བཅོས་པ་ནས་སྟོན་པས་བསླབ་
པ་འཆའ་བར་མཛད་པའི་བར་ལ་རིན་ཐང་འགྱུར་ཞིང་། དེ་ནས་འདུལ་བ་མདོ་རྩ་
མཛད་པའི་བར་ལ་ཡང་རིན་ཐང་འགྱུར། དེ་ནས་མདོ་རྩའི་རྒྱ་ཆེར་འགྲེལ་མཛད་
པའི་བར་ལ་ཡང་རིན་ཐང་འགྱུར་བར་གསུངས། དེ་ཡང་མ་ཤ་ཀ་ཉི་ཤུ་ལ་ཀརྨ་པ་
ཎ་གཅིག་ཏུ་བྱེད་པ་དང་། མ་ཤ་ཀ་བཅུ་གཉིས་ལ་གཅིག་ཏུ་བྱེད་པ་དང་། མ་ཤ་
ཀ་སུམ་ཅུ་རྩ་གཉིས་ལ་གཅིག་ཏུ་བྱེད་པ་སོགས་ཡུལ་དུས་དང་རྒྱལ་པོ་སོ་སོའི་
དབང་ གིས་ མི་འདྲ་བ་མང་དུ་བྱུང་ཡང་། ལུང་རྣམ་འབྱེད་དང༌ ཀཱ་རི་ཀ་ནས་
གསུངས་པ་དེ་ནི་མ་ཤ་ཀ་ཉི་ཤུ་ལ་ཀརྨ་པ་ཎ་གཅིག་གི་རིན་ཐང་དུ་མཛད་དེ། མ་
ཤ་ཀ་ལྔ་རིན་ཐང་གི་ཚད་དུ་མཛད་པའོ། །མ་ཤ་ཀ་ནི་འདུལ་བ་ལུང་དུ་ཡོ་བྱད་ཉོ་
རིན་པ་ན་ཞེས་གསུངས་པ་དེ་ཡིན་པར་འོད་ལྡན་དུ་བཤད་ཅིང་། དེ་ལ་གསེར་
ལས་བྱས་པ་དང༌། དངུལ་ལས་བྱས་པ་དང་། ཟངས་ལས་བྱས་པ་དང༌། ལྕགས་
ལས་བྱས་པ་རྣམས་ཡོད་ཅིང་། དེ་ཡང་རི་མོས་སྤྲས་པ་ཞིག་ཡིན་པར་གསུངས་
ཤིང་དེ་ལ་མངོན་ཚན་ཅན་ཞེས་ཀྱང་བྱ་བར་གཞི་འགྲེལ་ལས་བཤད། ཀརྨ་པ་ཎ་
ལ་དབྱིག་ཅེས་ཀྱང་བྱ་བར་རྣམ་འབྱེད་ཀྱི་འགྲེལ་པ་ལས་བཤད་ཅིང་། དེ་ལ་ཡང་
མངོན་ཚན་ཅན་ཞེས་བྱ་སྟེ། མངོན་ཚན་ཅན་གྱི་དོན་ནི་གསེར་དངུལ་སོགས་ཀྱི་
དོང་ཙེ་རི་མོ་སྣ་ཚོགས་ཀྱིས་སྤྲས་པའོ། །ཀརྨ་པ་ཎ་དང་མ་ཤ་ཀ་གཉིས་ལ་གསེར་
ལས་བྱས་པ་སོགས་ཡོད་ཀྱང་། མ་བྱིན་ལེན་གྱི་ཕམ་པའི་རིན་ཐང་གི་ཚད་དུ་ཀརྨ་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པ་ཎའི་བཞི་ཆར་གསུངས་པ་ནི་ཀརྨ་པ་ཎ་དངུལ་ལས་བྱས་པ་ཡིན་པར་ལུང་ཞུ་
བའི་ འགྲེལ་ པ་ དང་ གཞི་འགྲེལ་ གཉིས་ ལས་ གསུངས། དེ་ ལྟར་ ཡུལ་དུས་ ཀྱི་
དབང་གིས་རིན་ཐང་ལ་ཚད་གཟུང་ངེས་པ་མ་མཆིས་པས། སྔོན་གྱི་འདུལ་འཛིན་
རྣམས་ཀྱིས་རིན་ཐང་གི་ཚད་སྣ་ཚོགས་ཤིག་གསུངས་ཏེ། སྔར་བཤད་པ་ལྟར་
མགྲོན་བུ་བཞི་བརྒྱ་ལ་རིན་ཐང་གི་ཚད་དུ་གསུངས་པ་དང༌། འོད་ལྡན་ལས་ནས་
ཁལ་བཞི་ལ་རིན་ཐང་གི་ཚད་དུ་གསུངས་པ་དང་། དོན་བརྒྱད་མར་དངུལ་ཞོ་
གཅིག་ཙམ་ལ་རིན་ཐང་གི་ཚད་དུ་བྱས་པ་དང༌། ཡང་སེ་བ་གསུམ་ཙམ་མམ་
དངུལ་ཞོའི་བརྒྱད་ཆ་གཅིག་གིས་ རིན་ཐང་གི་ཚད་ལོངས་པར་འདུལ་འཛིན་
འགའ་ཞིག་གིས་གསུངས་ཞེས་བཤད་དེ། སྔོན་དུས་གསེར་ཞོ་རེ་ལ་ཊཾ་བརྒྱད་རེ་
བྱེད་པས་འདིའི་དངུལ་ཞོ་ཞེས་པ་ཊཾ་བརྒྱད་ཀྱི་དོན་ནོ། །དེ་ལྟར་ན་དངུལ་ཞོའི་
བརྒྱད་ཆ་གཅིག་ནི་དངུལ་ལམ་ཊ་གཅིག་ཡིན་པས་དེ་ཙམ་གྱིས་རིན་ཐང་གི་ཚད་
ལོངས་པར་གསུངས། སུམ་བརྒྱ་པའི་འགྲེལ་པ་སློབ་མ་ལ་ཕན་པར་ནས་ཁལ་
ཕྱེད་ཙམ་གྱིས་རིན་ཐང་ཚང་བར་བཤད་པ་དང༌། ཤེས་རབ་བྱེད་པར་དངུལ་ཞོའི་
བརྒྱད་ཆ་ གཅིག་ཙམ་གྱིས་ རིན་ཐང་ཚང་བར་བཤད་ པ་དང་། བོད་ཀྱི་འདུལ་
འཛིན་འགའ་ཞིག་གིས་ཚོང་དུས་མགུར་མོའི་ནས་ཁལ་གཅིག་ཙམ་གྱིས་རིན་ཐང་
ཚང་བར་བཤད་དེ། མགུར་མོའི་ཁལ་ནི་རུའི་ཁལ་ལོ། །ཡང་ན་ཁལ་ཕྱེད་ཙམ་
གྱིས་རིན་ཐང་ཚང་བར་བཤད་པ་སོགས་རིན་ཐང་གི་ཚད་ལ་སྣ་ཚོགས་ཤིག་སྣང་
ཡང་། ལུང་རྣམ་འབྱེད་ལས་རྒྱལ་ཁྲིམས་ལ་དངོས་པོ་ཇི་ཙམ་ཞིག་བརྐུས་ན་ཆད་
པས་ གཅོད་ པའི་ ཚད་དང་ བསྟུན་ པར་ གསུངས། ཇི་ ལྟར་ ཀྱང་ ལག་ ལེན་ དོག་
ཕྱོགས་ནས་བྱེད་པ་གནང་དམ་པ་ཡིན་པས། སྤྱིར་ན་གཞན་གྱི་རྫས་ཏིལ་གྱི་འབྲུ་
- 152 -



འདུལ་བའི་བསླབ་བྱ་འོད་ལྡན་སྙིང་པོ།
ཙམ་ཡང་མ་བྱིན་པར་མི་ལེན་ཅིང་། ལྷག་པར་དངུལ་ཞོའི་བརྒྱད་ཆའམ་ཊ་གཅིག་
ཙམ་གྱིས་ཀྱང་རིན་ཐང་ཚང་ནས་ཕམ་པར་འགྱུར་བའི་ཉེན་ཡོད་པས་ཕམ་པའི་
གནས་དེ་ལྟ་བུ་སྲོག་དང་བསྡོས་ཏེ་བསྲུང་བར་བྱའོ། །གཞན་ཡང་མ་བྱིན་ལེན་གྱི་
དབྱེ་བ་དང་། དེའི་ཆར་གཏོགས་དང་། དེ་དང་ཕྱོགས་མཐུན་པའི་ཉེས་པའི་རྣམ་
གྲངས་རྣམས་འདུལ་བ་ལུང་དང་མདོ་རྩ་འགྲེལ་པ་དང་བཅས་པ་དང་སུམ་བརྒྱ་
པའི་འགྲེལ་པ་འོད་ལྡན་རྣམས་ལས་རྒྱས་པར་འབྱུང་བས་བློ་གྲོས་ཆེ་བ་རྣམས་
ཀྱིས་གཞུང་དེ་དག་ཉིད་ལ་བལྟ་བར་བྱའོ། །དེ་དག་ལས་གཞིའི་ཡན་ལག་མ་ཚང་
བ་རང་དང་ནོར་གཅིག་པའི་ཉེ་དུ་དང༌། དགེ་འདུན་གྱི་རྫས་དང་། མི་མ་ཡིན་གྱི་
རྫས་དང༌། གཞན་ལ་བསྐུར་བའི་རྫས་བསྐུར་ས་དེས་བདག་གིར་མ་བྱས་པ་དང་།
སངས་རྒྱས་ལ་ཕུལ་བའི་མཆོད་རྫས་ལ་སོགས་པ་བརྐུ་བ་དང་། རིན་ཐང་མ་ཚང་
བ་ལེན་པ་དང་། རང་མི་དབང་ཡང་དབང་བར་འདུ་ཤེས་པ་དང་། བདག་པོ་མེད་
པའི་འདུ་ཤེས་ཀྱིས་བརྐུ་བ་དང༌། གསང་སྔགས་ལ་སོགས་པའི་མཐུས་ལེན་པ་
དང༌། གཞན་གྱི་རྫས་བརྙས་པ་སོགས་ལ་བསྲི་བ་མེད་པར་ལོངས་སྤྱོད་པ་དང་།
གནོད་སེམས་ ཀྱིས་གཞན་གྱི་རྫས་མེས་བསྲེག་པ་དང༌། ཆུར་འཕེན་པ་སོགས་
ཆུད་འཛའ་བར་བྱེད་པ་དང་། ལོ་ཏོག་དང་ནགས་ཚལ་སོགས་གསང་སྔགས་ཀྱི་
མཐུས་སྐེམ་པར་བྱེད་པ་དང་། རི་དྭགས་རྔོན་པས་ཟིན་པ་གཏོང་བ་སོགས་གཞན་
གྱི་རྫས་ཆུད་འཛའ་བར་བྱེད་པ་རྣམས་ལ་དགེ་སློང་ལ་སྦོམ་པོ་དང་། དགེ་ཚུལ་ལ་
ཉེས་བྱས། རི་དྭགས་སྙིང་རྗེས་གཏོང་བ་ལ་དགེ་སློང་ལ་ཡང་ཉེས་བྱས་ཙམ་དང་།
རྫུ་འཕྲུལ་གྱི་མཐུས་གཏོང་བ་ལ་ཉེས་པ་མེད་པར་གསུངས། ཡིད་གཅུགས་ཀྱི་
གནས་མ་ཡིན་པ་ལ་ཡིན་གཅུགས་བྱ་མི་རུང་། གཞན་གྱི་ཆོས་གོས་འཚོད་པ་དང་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འཚེམས་པ་ལ་སོགས་པ་ལ་གླ་རྔན་འདོད་པའི་བསམ་པས་བྱ་མི་རུང་ཞིང་ཕན་
སེམས་ཀྱིས་བྱ་དགོས་པ་དང༌། གཞན་གྱི་རྫས་ལྷུང་བ་བདག་པོ་ངོ་ཤེས་ན་བདག་
པོ་གང་ཡིན་དེ་ལ་དེ་མ་ཐག་གཏད་དགོས་ཤིང་ཡུན་རིང་དུ་བསྲེལ་མི་རུང་བ་དང་།
བདག་པོ་གང་ཡིན་མ་ཤེས་ན་དགེ་སྐོས་སོགས་ལ་གཏད། དེས་ཀྱང་དགེ་འདུན་
ལ་བསྟན་ནས་བདག་པོ་གང་ཡིན་ལ་སྤྲོད་པ་དང༌། བདག་པོ་མ་བྱུང་ན་གཙུག་
ལག་ཁང་གི་སྒོ་ཁང་གི་གཟར་ཐག་ལ་བཏགས་ཏེ་ཀུན་གྱིས་མཐོང་སར་འཇོག་པ་
དང༌། དེ་ནས་ཀྱང་བདག་པོ་མ་བྱུང་ན་དགེ་འདུན་སྤྱིའི་རྫས་སུ་འཇོག་དགོས་པར་
གསུངས་ཤིང་། ཐ་ན་གཙུག་ལག་ཁང་གི་ཉེ་འཁོར་སོགས་ནས་ཁབ་ཙམ་ཞིང་
རྙེད་ཀྱང་བདག་ཏུ་མི་གཟུང་བར་བདག་པོ་གང་ཡིན་ཤེས་ན་དེ་ལ་གཏོད་པ་དང༌།
མ་ཤེས་ན་ཁང་སྐྱོང་ངམ་དགེ་སྐོས་སོགས་དགེ་འདུན་སྤྱིའི་ལས་བྱེད་ལ་གཏད་
དགོས་པར་འདུལ་བ་འོད་ལྡན་ལས་གསུངས། མདོར་ན་མ་བྱིན་པར་ལེན་འདོད་
ཀྱི་བསམ་པས་གཞན་གྱི་རྫས་འབྲས་འབྲུ་གཅིག་གམ། མེ་ཏོག་གི་འདབ་མ་ཙམ་
མམ། ཏིལ་གྱི་ཕུབ་མ་ཙམ་ཡང་ལེན་དུ་མི་རུང་ཞིང་། རྐུ་སེམས་ཀྱིས་ཀུན་ནས་
བསླངས་ཏེ་ལུས་ངག་གི་ཉེས་པ་གང་ བྱས་ པ་ ཐམས་ཅད་སྐབས་འདིའི་ཆར་
གཏོགས་ཀྱི་བཤགས་བྱའི་ཉེས་པ་དང་། གཞན་མ་ཡན་ལག་མ་ཚང་བའི་ཉེས་པ་
ཐམས་ཅད་སྐབས་འདིའི་ཕྱོགས་མཐུན་གྱི་ཉེས་བྱས་སོ། །
མི་ཚངས་སྤྱོད་ཅེས་པ་བླངས་འདས་དྲུག་པ་མི་ཚངས་སྤྱོད་ཀྱི་ཕམ་འདྲ་ལ།
གཞི་ གང་ ལ་བརྩལ་བའི་ ཡུལ་ནི། ཁ་དང་། བཤང་ལམ་དང༌། མོའི་ ཟག་བྱེད་
གསུམ་མ་ཉམས་པ། གང་གིས་རྩོལ་པའི་རྟེན་ནི་རང་གི་ནོར་བུ་ལས་སུ་རུང་
བའོ། །འདུ་ཤེས་འཁྲུལ་མ་འཁྲུལ་གང་ཡིན་ཡང་འདྲ་ཞིང་། ཀུན་སློང་རྨའི་སྒོ་
- 154 -



འདུལ་བའི་བསླབ་བྱ་འོད་ལྡན་སྙིང་པོ།
གསུམ་པོ་དེ་དག་དང་རང་གི་ཡན་ལག་གི་རྣམ་པ་སྤྱད་པའི་རིག་པ་བདག་གིར་
བྱེད་འདོད་རྒྱུན་མ་ཆད་པ། སྦྱོར་བ་དེ་ལྟར་དུ་རྩོལ་བ། མཐར་ཐུག་བཅུག་རེག་
ལུས་ཤེས་ ཀྱིས་མྱོང་ཞིང་ཡིད་ཤེས་ཀྱི་བདག་གིར་བྱས་པའོ། །འདུལ་བ་ནས་
གསུངས་པའི་ཉེས་བྱས་ཕལ་ཆེར་འདུ་ཤེས་གཙོ་ཆེ་བ་ཡིན་ཡང་། མི་ཚངས་སྤྱོད་
འདི་ནི་འདུ་ཤེས་འཁྲུལ་མ་འཁྲུལ་ལ་མི་ལྟོས་པར་དངོས་པོ་གཙོ་ཆེ་བ་ཁོ་ནར་
གསུངས། འདི་ལ་ཡུལ་མི་ཡིན་པ་མི་དགོས་ཤིང་དུད་འགྲོ་ལ་མི་ཚངས་སྤྱོད་བྱས་
ཀྱང་ཕམ་པ་དང་ཕམ་འདྲ་འབྱུང་སྟེ། ལྟུང་བ་འདིའི་གླེང་གཞི་ལ་བཅས་པ་དང་
རྗེས་བཅས་གཉིས་ལས། དང་པོར་བཅས་པ་མཛད་པ་ནི་བཟང་སྦྱིན་གྱིས་དགོན་
པའི་གནས་སུ་ཁྱིམ་པ་མོ་ལ་མི་ཚངས་སྤྱོད་བྱས་པ་ལ་བརྟེན་ནས་ཕམ་པ་འདིའི་
བཅའ་བ་མཛད་ཅིང་། དེའི་རྗེས་སུ་དགོན་པར་གནས་པའི་དགེ་སློང་སྡིག་ཅན་
ཞིག་གིས་སྤྲ་མོ་ལ་མི་ཚངས་པར་སྤྱད་པ་ལ་བརྟེན་ནས་སླར་ཡང་རྗེས་བཅས་
མཛད་དེ། དུད་འགྲོ་ལ་མི་ཚངས་པར་སྤྱད་ཀྱང་ཕམ་པ་འབྱུང་བར་གསུངས། མི་
མ་ཡིན་ལ་མི་ཚངས་པར་སྤྱད་ཀྱང་ ཕམ་པ་འབྱུང་བ་དང༌། སྐྱེས་པ་གཞན་ གྱི་
ཁའམ་བཤང་ལམ་མམ། རང་གི་ཁ་དང་བཤང་ལམ་གྱིས་ཁུ་བ་ཕྱུང་ཡང་ཕམ་པ་
འབྱུང་བར་གསུངས་སོ། །གཞན་གྱི་རྫས་བརྐུས་པ་དང་། རྨའི་སྒོ་དེ་དག་ཏུ་མི་
ཚངས་པར་སྤྱད་ན་སྡོམ་པ་གཏོང་བས། དེ་མ་ཐག་དགེ་འདུན་གྱི་ནང་དུ་མི་བཞག་
པར་བརྙིལ་བར་འདུལ་བ་འོད་ལྡན་ལས་གསུངས། ཆགས་སེམས་ཀྱིས་ཀུན་ནས་
བསླངས་ཏེ་བུད་མེད་ལ་རེག་པ་དང་། འཁྲིག་ཚིག་སྨྲ་བ་དང་། འཁྲིག་པའི་བསྙེན་
བཀུར་བསྔགས་པ་དང་། སྒོ་བཅད་ཅིང་བསྐོར་བ་དང༌། གྲོགས་དགེ་སློང་ངམ་
དགེ་ཚུལ་གྱིས་བསྲུངས་པ་དང་། ཤམ་ཐབས་ཀྱི་མཐའ་བཅིངས་པ་སྟེ་སྲུང་མ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གསུམ་གང་རུང་གིས་མ་འསྲུངས་པར་ཉིན་པ་གློས་ཕབ་སྟེ་གཉིད་ལོག་པ་དང༌།
བུད་མེད་ཀྱིས་བརྗོད་པའི་ཁྱིམ་དུ་འགྲོ་བ་དང༌། བདུད་རིགས་ཀྱི་མི་མ་ཡིན་གྱིས་
ཚངས་སྤྱོད་ལ་བར་ཆད་བྱེད་པའི་གནས་སུ་གནས་པ་དང་། ཁྲིམས་གྲོགས་མེད་
པར་བུད་མེད་དང་ལྷན་ཅིག་རྒྱང་གྲགས་འདས་ཏེ་འགྲོ་བ་དང་། དབེན་པ་སྐྱབས་
ཡོད་དུ་ཁྲིམས་གྲོགས་མེད་པར་བུད་མེད་དང་ལྷན་ཅིག་ཏུ་འདུག་པ་དང་། བུད་
མེད་དང་མཛའ་བར་བྱེད་པ་དང༌། ཁྱིམ་པ་ཕོ་མོ་གཉེན་སྒྲིག་པར་བྱེད་པ་དང་།
བུད་ མེད་ དང༌ ཕྲད་ པའི་ ཚེ་ དྲན་ཤེས་ མ་ བསྟེན་ པ་ ལ་ སོགས་ པ་ འདིའི་ ཆར་
གཏོགས་དང་ཕྱོགས་མཐུན་གྱི་ཉེས་པ་ཅི་རིགས་སུ་འགྱུར་ཞིང་། གཞན་ཡང་ལྟུང་
བ་འདི་ལས་སེམས་སྲུང་ཚུལ་དང་། ལྟུང་བ་འདི་བསྲུང་ཕྱིར་གསུངས་པའི་བསླབ་
བྱ་རྣམས་ལ་སློབ་ཚུལ་སོགས་རྒྱས་པར་འདུལ་བ་ལུང་དང་། མདོ་རྩ་འགྲེལ་པ་
དང་བཅས་པ་ལས་འབྱུང་ཞིང་། དགེ་ཚུལ་རྣམས་ཀྱིས་ཇི་ལྟར་བྱ་བའི་ཚུལ་རྒྱས་
པར་འདུལ་བ་འོད་ལྡན་ལས་འབྱུང་བས། བློ་གྲོས་དང་ལྡན་པ་རྣམས་ཀྱིས་གཞུང་
དེ་དག་ཉིད་བལྟ་བར་བྱ་ཞིང་། མདོར་ན་འཁྲིག་པའི་བདེ་བ་ལ་ཆགས་སེམས་
ཀྱིས་ ཀུན་ནས་ བསླངས་ པའི་ ལུས་ངག་གི་ཉེས་ པ་ ཐམས་ཅད་ སྐབས་ འདིར་
གཏོགས་ཀྱི་བཤགས་བྱའི་ཉེས་བྱས་དང་། གཞན་མ་ཡན་ལག་མ་ཚང་བ་ལ་
སོགས་པ་མི་ཚངས་སྤྱོད་ལས་བརྩམས་ཏེ་ཉེས་པ་ཇི་སྙེད་ཅིག་གསུངས་པ་དེ་དག་
ཐམས་ཅད་སྐབས་འདིའི་ཕྱོགས་མཐུན་གྱི་ཉེས་བྱས་སོ། །དེས་ན་ཐར་པ་ཐོབ་པ་
ལ་བར་དུ་གཅོད་པའི་གེགས་ཀྱི་གཙོ་བོ་ནི་འདོད་ཆགས་ཡིན་ཞིང་། རྒྱལ་བས་
འདུལ་བའི་བཅས་པ་ཇི་སྙེད་ཅིག་གསུངས་པ་ཐམས་ཅད་ཀྱང་འདོད་ཆགས་སྤོང་
བའི་ཐབས་སུ་གསུངས་པ་ཡིན་པས། ཐར་པ་དང་ཐམས་ཅད་མཁྱེན་པའི་ལམ་གྱི་
- 156 -



འདུལ་བའི་བསླབ་བྱ་འོད་ལྡན་སྙིང་པོ།
སྲོག་རང་གི་ཚུལ་ཁྲིམས་ཀྱི་སྡོམ་པ་རླག་པར་བྱེད་པའི་ཉེས་པ་ཆེན་པོ་འདི་ལ་
དུས་སྐབས་ཀུན་ཏུ་དྲན་ཤེས་བརྟན་པོས་བག་ཡོད་པར་བྱ་ཞིང་། ལྷག་པར་རང་
དང༌ གཞན་གྱི་ལུས་རྣག་དང༌། ཁྲག་དང་། ཕྱི་ས་དང་། གཅིན་ ལ་སོགས་ པ་མི་
གཙང་བའི་རྫས་སུམ་ཅུ་རྩ་དྲུག་གིས་ཡོངས་སུ་གང་བ། ཤའི་འདམ་གྱིས་སྐྱོར་བ།
ཕྱི་ལྤགས་པས་གཡོགས་པ། བུ་ག་དགུ་ནས་རྣག་ལ་སོགས་པ་འཛག་བཞིན་པ།
མི་གཙང་བ། དྲི་ང་བ། མནམ་པ། སྐྱུག་བྲོ་བ། འདི་ལྟ་བུ་ལ་ཆགས་པའི་གནས་
ག་ལ་ཡོད་སྙམ་དུ་མི་སྡུག་པའི་འདུ་ཤེས་ཡང་དང་ཡང་དུ་བསྐྱེད་ནས་ཆགས་པ་
ཟློག་ པར་ བྱེད། གཞན་ཡང་མི་རྟག་པ་དང༌། སྡུག་བསྔལ་བ་དང༌། བདག་མེད་
པའི་ཚུལ་རྣམས་ཡང་ཡང་བསམས་ནས་འཁོར་བ་ལ་ཡིད་འབྱུང་ཅི་སྐྱེ་བྱས་ལ། །
ཉེས་པ་ཆེན་པོ་འདི་དག་གིས་མ་གོས་པའི་ཚུལ་ཁྲིམས་རྣམ་པར་དག་པ་ཞིག་ལ་
སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ། །
རྫུན་དུ་སྨྲ་ཞེས་པ་བླངས་འདས་བདུན་པ་རྫུན་སྨྲ་བའི་ཕམ་འདྲ་ལ། གཞི་
གང་ལ་སྨྲ་བའི་ཡུལ་ནི། མི་ཡིན་པ། སྨྲ་ཤེས་པ། དོན་གོ་བ། ཤེས་པ་རང་བཞིན་
དུ་གནས་པ་སོགས་དགོས་ཤིང་། དངོས་པོ་གང་སྨྲ་བ་ནི་མི་ཆོས་བླ་མ་སྟེ། འདོད་
པ་ལས་འདས་པའི་ཡོན་ཏན་མི་རྟག་པའི་འདུ་ཤེས་ནས་སངས་རྒྱས་ཀྱི་སའི་བར་
ཡོན་ཏན་གོང་མ་གང་ཡང་རུང་བ། དེ་དང་དེ་ལ་འདུ་ཤེས་མ་འཁྲུལ་ཞིང་། ཀུན་
སློང་འདུ་ཤེས་བསྒྱུར་ཏེ་མི་ཆོས་བླ་མ་སྨྲ་བར་འདོད་པ་དང་། གཞན་གྱིས་བརྗོད་
པ་དང་དུ་ལེན་འདོད་རྒྱུན་མ་ཆད་པ། སྦྱོར་བ་རང་གི་ངག་གསལ་པོས་མ་ནོར་
བར་སྨྲ་བར་རྩོམ་པའམ། གཞན་གྱིས་སྨྲས་པའི་ཚིག་དང་དུ་ལེན་པར་རྩོམ་པ།
མཐར་ཐུག་ཕ་རོལ་པོས་དོན་གོ་བའི་ཚེ་ན་རྫུན་སྨྲ་བའི་ཕམ་འདྲ་འབྱུང་སྟེ་སྡོམ་པ་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཏོང་ངོ༌། །འདི་ལ་གང་ལ་སྨྲ་བའི་ཡུལ་དེ་གླེན་ལྐུགས་དང་འོན་པ་སོགས་དོན་
མི་གོ་བ་ཡིན་ན་ཡན་ལག་མི་ཚང་ཞིང་། རང་གི་ངག་གསལ་པོས་མ་སྨྲས་ཀྱང་
ཡན་ལག་མ་ཚང་བར་གསུངས། སྨྲ་ལུགས་ལ་མི་རྟག་པའི་འདུ་ཤེས་དང་། སྡུག་
བསྔལ་བའི་འདུ་ཤེས་དང་། བདག་མེད་པའི་འདུ་ཤེས་ལ་སོགས་པ་དང་། ངེས་
འབྱུང་ དང་། བྱང་ ཆུབ་ ཀྱི་ སེམས་ དང་། ཞི་ གནས་ དང༌ ལྷག་ མཐོང་ གི་ཏིང་ ངེ་
འཛིན་ལ་སོགས་པ་མེད་བཞིན་དུ་དེ་དང་དེ་དག་རྒྱུད་ལ་ཡོད་པར་སྨྲ་བ་དང་། མི་
ཆོས་བླ་མ་ཐོབ་པའི་ཡོན་ཏན་ནམ་འབྲས་བུ་མི་མ་ཡིན་གྱིས་གནོད་པ་མི་བྱེད་པ་
ལ་སོགས་པ་དེ་དང་དེ་དག་ཁོ་བོ་ལ་བྱུང་ཞེས་སྨྲ་བ་དང་། ལྷ་དང་ཀླུ་ལ་སོགས་པ་
མཐོང་བ་དང༌། དེ་དག་གི་སྒྲ་ཐོས་པ་དང་། དེ་དག་དང་གཏམ་འདྲི་བ་སོགས་
བྱེད་དོ་ཞེས་སྨྲས་ན་ཕམ་པ་དང་ཕམ་འདྲ་འབྱུང་སྟེ། མི་ཆོས་བླ་མ་ངོ་བོའི་སྒོ་ནས་
སྨྲ་བ་དང༌། ལྡན་པའི་སྒོ་ནས་སྨྲ་བ་དང་། འབྲས་བུའི་སྒོ་ནས་སྨྲ་བ་སོགས་རྣམ་པ་
མང་དུ་ཡོད་དོ། །དེའི་ཡན་ལག་མ་ཚང་བ་འདོད་པའི་སས་བསྡུས་ཀྱི་མི་སྡུག་པ་
ལ་སོགས་པའི་སེམས་རྩེ་གཅིག་པ་ཐོབ་ཅེས་སྨྲ་བ་དང༌། གོང་མའི་ཡོན་ཏན་དེ་
དག་ཡོད་པར་སྒྲོག་འདོད་ནས་ཚིག་གཞན་དུ་སྨྲ་བ་དང་། ཚིག་ནོར་བར་སྨྲ་བ་
དང༌། རང་ཉིད་ཁྱད་པར་ཅན་དུ་གཞན་གྱིས་གོ་བ་ཞིག་འདོད་ནས་གནས་འདི་ན་
ཡོན་ཏན་གོང་མ་ཐོབ་པ་ཁྱད་པར་ཅན་ཞིག་ཡོད་དོ་ཞེས་སྨྲ་བ་དང༌། མ་བསམས་
པར་ལུང་སྟོན་པ་སོགས་འདུལ་བ་ལུང་དང་། མདོ་རྩ་འགྲེལ་པ་དང་བཅས་པ་
དང༌། འདུལ་བ་འོད་ལྡན་སོགས་ལས་སྐབས་འདིའི་ཉེས་པ་རྒྱས་པར་གསུངས་པ་
རྣམས་ཤེས་པར་བྱ་ཞིང་། མདོར་ན་རང་ཉིད་གོང་མའི་ཡོན་ཏན་ཐོབ་པ་ཁྱད་པར་
ཅན་དུ་གྲགས་པ་ཞིག་འདོད་ནས་ཀུན་སློང་དེས་ཀུན་ནས་བསླངས་པའི་ལུས་ངག་
- 158 -



འདུལ་བའི་བསླབ་བྱ་འོད་ལྡན་སྙིང་པོ།
གི་ཉེས་པ་ཐམས་ཅད་སྐབས་འདིར་གཏོགས་ཀྱི་བཤགས་བྱའི་ཉེས་བྱས་དང༌།
དེ་མ་གཏོགས་པའི་ཡན་ལག་མ་ཚང་བའི་ཉེས་པ་ཐམས་ཅད་དང་། འོག་ནས་
འབྱུང་བའི་བླངས་འདས་ཀྱི་གྲངས་སུ་བགྲངས་པའི་ངག་གི་ཉེས་པ་རྣམས་མ་
གཏོགས། རྫུན་དང་། ཕྲ་མ་དང་། ཚིག་རྩུབ་དང་། ངག་འཁྱལ་གྱིས་བསྡུས་པའི་
ཉེས་པ་ཐམས་ཅད་སྐབས་འདིའི་ཕྱོགས་མཐུན་གྱི་ཉེས་བྱས་སུ་གསུངས་པས་དེ་
དག་ཞིབ་ཏུ་ཤེས་པར་བྱའོ། ཉེས་པ་འདི་ནི་སྔོན་སྟོན་པ་བཞུགས་པའི་དུས་ན་མུ་
གེ་ཆེན་པོ་ཉམ་ང་བ་སློང་མོ་བས་ཟས་རྙེད་དཀའ་བ་ཞིག་བྱུང་བ་ན། ཉ་པའི་
རིགས་ ལས་ བྱུང་ བའི་ དགེ་ སློང་ ལྔ་ བརྒྱས་ གཅིག་ གིས་ གཅིག་ གི་ ཡོན་ཏན་
བསྒྲགས་ཏེ་ཟས་གོས་བཙལ་བའི་གླེང་གཞི་ལ་བརྟེན་ནས་བཅའ་བ་འདི་མཛད་
ཅིང་། རྙེད་བཀུར་གྱི་ཆེད་དུ་བདག་ཉིད་ཁྱད་པར་ཅན་དུ་སྒྲོག་པར་བྱེད་པ་ནི་རྣམ་
པར་སྨིན་པ་མི་བཟད་པའི་ལས་ཚབས་པོ་ཆེ་ཡིན་པས་ཐར་པ་འདོད་པ་དག་གིས་
ཚུལ་འདི་ལ་བསྒྲིམ་དགོས་ཤིང་། ལྷག་པར་དགེ་ཚུལ་ལ་ནི་ཉེས་བྱས་འདིའི་ནང་
དུ་ངག་གི་ཉེས་པ་ཕལ་ཆེར་ཕྱོགས་མཐུན་དུ་བསྡུས་ནས་ཤེས་པ་གལ་ཆེ་བར་
ཡོད་དོ། །དེ་ལྟར་མི་གསོད་པ་དང་། མ་བྱིན་པར་ལེན་པ་དང་། མི་ཚངས་པར་
སྤྱོད་པ་དང༌། མི་ཆོས་བླ་མའི་རྫུན་སྨྲ་བ་བཞི་པོ་དེ་ལ་ཕམ་འདྲ་ཞེས་བརྗོད་པ་ནི།
དགེ་སློང་གིས་ཉེས་པ་ཆེན་པོ་བཞི་པོ་དེ་ལས་གང་བྱས་ཀྱང་སྡོམ་པ་གཏོང་ཞིང་
ཕམ་པར་འགྱུར་བ་བཞིན་དུ། དགེ་ཚུལ་གྱིས་ཀྱང་བཞི་པོ་དེ་ལས་གང་བྱས་ཀྱང་
སྡོམ་པ་གཏོང་བར་འདྲ་བ་ནི། འདུལ་བ་འོད་ལྡན་ལས། མི་གསོད་ལ་སོགས་
བཞི་རྣམས་ཀྱིས། །དགེ་ཚུལ་ལས་ནི་ཉམས་གྱུར་དང་། །དགེ་སློང་བཞིན་དུ་དགེ་
ཚུལ་ཡང་། །ཕྱིས་ནས་སྡོམ་སྐྱེའི་སྐལ་བ་མེད། །ཅེས་གསུངས། དགེ་སློང་ལ་ཕམ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པ་དང་དགེ་ཚུལ་ལ་ཕམ་འདྲ་ཞེས་བརྗོད་པ་ནི། དགེ་སློང་ནི་འདུལ་བའི་བསླབ་
གཞི་ཡོངས་སུ་རྫོགས་པ་བླངས་པ་ཡིན་པས་སྡོམ་པ་ཉམས་པ་ལ་ཕམ་པ་ཞེས་
བརྗོད་ཅིང་། དགེ་ཚུལ་ནི་བསླབ་གཞི་ཡོངས་སུ་རྫོགས་པ་མ་ཐོབ་པས་ཕམ་འདྲ་
ཞེས་བརྗོད་པ་ཡིན་པར་གསུངས་སོ། །འདི་དག་ལ་འཆབ་བཅས་དང་འཆབ་མེད་
ཀྱི་ཁྱད་པར་དང་། གཞི་བསམ་པ། སྦྱོར་བ། མཐར་ཐུག་གི་ཡན་ལག་རྣམས་ཚང་
མ་ཚང་གི་ཁྱད་པར་སོགས་ཞིབ་ཏུ་ཤེས་དགོས་པ་མང་དུ་ཡོད་དེ། འདིར་བློ་གྲོས་
ཆུང་ངུ་དག་གིས་གོ་སླ་བའི་དབང་དུ་བྱས་ཏེ་ཞིབ་ཏུ་མ་བཀོད་པར་ལྟུང་བའི་ངོ་བོ་
གང་ཡིན་གོ་སླ་བར་བརྗོད་པ་ཡིན་པས། བློ་གྲོས་ཆེ་བ་རྣམས་ཀྱིས་འདུལ་བའི་
གཞུང་ཆེ་བ་རྣམས་བལྟས་ནས་ཞིབ་ཏུ་ཤེས་པར་བྱའོ། །དགེ་སློང་ལ་ ཕམ་པ་
བཞིའི་གོ་རིམ་དང་པོར་མི་ཚངས་སྤྱོད། དེ་ནས་མ་བྱིན་ལེན། དེ་ནས་སྲོག་གཅོད།
དེ་ནས་རྫུན་སྨྲ་རྣམས་འབྱུང་། དགེ་ཚུལ་ལ་རིམ་པ་དེ་དང་མི་མཐུན་པར། དང་
པོར་སྲོག་གཅོད། དེ་ནས་མ་བྱིན་ལེན། དེ་ནས་མི་ཚངས་སྤྱོད། དེ་ནས་རྫུན་སྨྲ་
རྣམས་འབྱུང་བ་ཅི་ཡིན་སྙམ་ན། དེ་ལ་ནི་དགོས་པ་ཆེན་པོ་ཡོད་དེ། དགེ་སློང་གི་
ཕམ་པ་བཞིའི་བཅའ་བ་དེ་རྣམས་གླེང་གཞིའི་བྱུང་རིམ་དང་བསྟུན་པ་ཡིན་ལ།
དགེ་ཚུལ་གྱི་ཕམ་འདྲ་བཞིའི་གོ་རིམ་ནི་མི་དགེ་བཅུའི་གོ་རིམ་དང་བསྟུན་ནས་
གསུངས་པ་ཡིན་པར་འོད་ལྡན་དང་སུམ་བརྒྱ་བའི་འགྲེལ་པ་སློབ་མ་ལ་ཕམ་པ་
ལས་གསུངས། དགེ་སློང་གི་ཕམ་པ་བཞིའི་བཅའ་བ་གླེང་གཞིའི་བྱུང་རིམ་དང་
བསྟུན་པ་ཡིན་པ་ནི། སྟོན་པ་འཇིག་རྟེན་འདིར་བྱོན་ནས་རྡོ་རྗེ་གདན་གྱི་སྤོ་ལ་
མངོན་པར་རྫོགས་པར་སངས་རྒྱས་ཏེ་བདུན་ཕྲག་བདུན་ནས་ཝཱ་ར་ཎཱ་སིར་ཕེབས་
ཏེ་ཐོག་མར་ལྔ་སྡེ་ལ་བསྙེན་རྫོགས་གནང་བ་ནས་ལོ་བཅུ་གཉིས་ཀྱི་བར་དུ་
- 160 -



འདུལ་བའི་བསླབ་བྱ་འོད་ལྡན་སྙིང་པོ།
བསྟན་པ་ལ་སྐྱོན་མེད་ཅིང་ཆུ་བུར་མ་ཕྱུང་བས་ལྟུང་བ་སྡེ་ལྔའི་བཅའ་བ་མ་མཛད་
ལ། ལོ་བཅུ་གཉིས་སོང་བ་ན་ཐོག་མར་བཟང་སྦྱིན་གྱིས་མི་ཚངས་སྤྱོད་བྱས་པའི་
རྐྱེན་གྱིས་དགེ་སློང་གི་དགེ་འདུན་བསྡུ་བར་མཛད་དེ་བསླབ་གཞི་དང་པོ་མི་
ཚངས་སྤྱོད་མི་བྱ་བའི་བཅའ་བ་མཛད། དེ་ལ་རྗེས་བཅས་མཛད་ཚུལ་གོང་དུ་
བཤད་ཟིན། དེའི་རྗེས་སུ་དགེ་སློང་ནོར་ཅན་གྱིས་རྒྱལ་པོ་མ་སྐྱེས་དགྲའི་ཤིང་གི་
ར་བ་ནས་ཤིང་བཅད་དེ་དགོན་པར་ཁང་པ་བཟོ་ཕྱིར་དྲངས་པ་ལ་བརྟེན་ནས་
བསླབ་གཞི་གཉིས་པ་མ་བྱེན་ལེན་མི་བྱ་བའི་བསླབ་པ་བཅས། དེའི་རྗེས་སུ་ཉེ་
སྡེས་སྔོན་གྱི་ཆུང་མའི་མངལ་བླུགས་པར་གྲགས་པའི་གླེང་གཞི་དང་། ཡུལ་སྤོང་
བྱེད་དུ་ཆུ་ཀླུང་ཡིད་འོང་ལྡན་གྱི་འགྲམ་དུ་དགེ་སློང་གིས་དགེ་སློང་གསོད་པ་ཞིག་
བྱུང་བ་ལ་བརྟེན་ནས་བསླབ་གཞི་གསུམ་པ་མི་གསོད་པ་ཕམ་པར་བཅས། དེའི་
རྗེས་སུ་ཉ་པའི་རིགས་ལས་བྱུང་བའི་དགེ་སློང་ལྔ་བརྒྱས་ཉེ་དུ་རྣམས་ཀྱི་མདུན་དུ་
གཅིག་གིས་གཅིག་ལ་འདིས་གོང་མའི་ཡོན་ཏན་འདི་ལྟ་བུ་ཐོབ་བོ་ཞེས་བསྒྲགས་
པ་ལ་བརྟེན་ནས་བསླབ་གཞི་བཞི་པ་མི་ཆོས་བླ་མའི་རྫུན་སྨྲ་བ་ཕམ་པར་བཅའ་
བར་མཛད་དོ། །དགེ་ཚུལ་གྱི་ཕམ་འདྲ་བཞི་མི་དགེ་བཅུའི་གོ་རིམ་དང་བསྟན་པ་
ནི། སྲོག་ གཅོད། མ་བྱིན་ལེན། མི་ ཚངས་ སྤྱོད། རྫུན། ཕྲ་མ། ཚིག་ རྩུབ། ངག་
འཁྱལ། བརྣབ་སེམས། གནོད་སེམས། ལོག་ལྟ་རྣམས་མི་དགེ་བཅུར་ཡོངས་སུ་
གྲགས་པ་ལྟར་ཡིན་ཞིང་། དགེ་ཚུལ་གྱི་ཕམ་འདྲ་བཞི་ཡང་གོ་རིམ་དེ་ལྟར་དུ་བྱས་
པ་ སྟེ། རྫུན་ གྱི་ ཁོངས་ སུ་ ཚིག་ རྩུབ། ཕྲ་མ། ངག་འཁྱལ་རྣམས་བསྡུས། བརྣབ་
སེམས། གནོད་སེམས། ལོག་ལྟ་གསུམ་ནི་ལུས་ངག་གི་མི་དགེ་བ་བདུན་པོ་དེའི་
ཀུན་སློང་ལ་འབྱུང་བས། དགེ་ཚུལ་གྱི་སྡོམ་པའི་ཚུལ་ཁྲིམས་ནི་སྤོང་བདུན་འཁོར་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅས་ཀྱི་ཚུལ་ཁྲིམས་ཡིན་ལ། དེ་ཡང་གཙོ་བོ་རྩ་བ་བཞི་སྤོང་བར་བསྡུས་ཤིང་།
ཆང་དང་ཕྱི་དྲིའི་ཁ་ཟས་སོགས་སློང་བ་ནི་དེའི་འཁོར་རམ་ཡན་ལག་སྟེ། ཚུལ་
ཁྲིམས་ནི་གཙོ་བོའམ་ལུས་ལྟ་བུ་དང༌། ཚུལ་ཁྲིམ་དེ་གེགས་མེད་པར་སྲུང་བ་དང་།
གནས་པ་དང༌། གེགས་མེད་པར་མཐར་ཕྱིན་པར་འགྱུར་བ་ལ་བག་ཡོད་ཀྱི་ཡན་
ལག་དང་། བརྟུལ་ཞུགས་ཀྱི་ཡན་ལག་དེ་དག་དགོས་པས་དེ་དག་ལ་འཁོར་ཞེས་
བྱ། དེས་ན་འདི་ལྟ་བུའི་གནད་རྣམས་ཤེས་ན་དགེ་ཚུལ་གྱི་བསླབ་གཞིའི་གྲངས་
དང་གོ་རིམ་དེ་དག་ལ་ངེས་པ་ཆེན་པོ་སྐྱེའོ། །
གཞི་མེད་ཅེས་པ་བླངས་འདས་བརྒྱད་པ་ནི། གཞི་དགེ་སློང་རྣམ་དག་ལ།
གནོད་འཚེའི་བསམ་པ་དང་ཉམས་པར་འདུན་པའི་ཀུན་སློང་གིས། མཐོང་ཐོས་
དོགས་གསུམ་གྱི་གཞི་མེད་པར་ཤེས་བཞིན་དུ་འདུ་ཤེས་བསྒྱུར་ནས། དགེ་སློང་
འདིས་བུད་མེད་འདི་དང་མི་ཚངས་པར་སྤྱོད་པ་ལ་སོགས་པ་བྱས་སོ་ཞེས་བྱེད་པ་
པོ་དང་བྱ་བ་སྦྱར་ནས་སྐུར་བ་འདེབས་པའི་ཚིག་གསལ་པོར་སྨྲས་པའོ། །བག་
ཙམ་ཞེས་ པ་ བླངས་ འདས་ དགུ་པ་ནི། གཞི་ དགེ་སློང་ རྣམ་དག་ ལ་ འཚེ་ བའི་
བསམ་པ་དང་ཉམས་པར་འདུན་པའི་ཀུན་སློང་གིས། མཐོང་ཐོས་དོགས་གསུམ་
གྱི་གཞི་མེད་པར་ཤེས་བཞིན་དུ་འདུ་ཤེས་བསྒྱུར་ནས། དགེ་སློང་ཆེ་གེ་མོ་མཐོང་
ངོ༌། །མི་ཚངས་པར་སྤྱོད་པ་མཐོང་ངོ་ཞེས་བྱ་བྱེད་མ་སྦྱར་བར་སྐུར་པ་འདེབས་
པའི་ཚིག་མི་གསལ་བར་སྨྲས་པའོ། །ཉེས་བྱས་འདི་གཉིས་ནི་མཛའ་བོ་དང་ས་
ལས་སྐྱེས་གཉིས་འཕགས་པ་དགྲ་བཅོམ་པ་གྱད་བུ་ནོར་ལ་ཚེ་རབས་སྔོན་མ་ནས་
ཁོན་འགྲས་ཡོད་པ་དེའི་བག་ཆགས་ཀྱིས་འཕགས་པ་གྱད་བུ་ནོར་ལ། མཛའ་མོ་
དང་མི་ཚངས་པར་སྤྱད་དོ་ཞེས་རྫུན་གྱིས་སྐུར་བ་བཏབ་པའི་གླེང་གཞི་ལ་བརྟེན་
- 162 -



འདུལ་བའི་བསླབ་བྱ་འོད་ལྡན་སྙིང་པོ། །
ནས་གཞི་མེད་ཀྱི་ལྷག་མ་དང༌། ཡང་དེ་གཉིས་ཀྱིས་འཕགས་པ་གྱད་བུ་ནོར་ལ་
ཕམ་པའི་སྐུར་བ་འདེབས་འདོད་ནས། གྱད་བུ་ནོར་དང་ཨུཏྤ་ལའི་མདོག་དང་མི་
ཚངས་པར་སྤྱོད་པ་མཐོང་ངོ་ཞེས་སྐུར་བ་བཏབ་པའི་གླེང་གཞི་ལ་བརྟེན་ནས་
བག་ཙམ་གྱི་ལྷག་མའི་ལྟུང་བ་བཅས་ཏེ། དགེ་སློང་རྣམ་དག་ལ་ཕམ་པས་སྐུར་བ་
འདེབས་པ་ལྷག་མའི་ལྟུང་བར་བཅའ་བ་མཛད་དེ། ལྟུང་བ་དེ་གཉིས་ནི་དགེ་སློང་
ལ་ལྷག་མ་དང་། དགེ་ཚུལ་ལ་བླངས་འདས་ཀྱི་ཉེས་བྱས་སོ། །དངོས་བསྟན་དེ་
གཉིས་ཀྱིས་མཚོན་ནས་དགེ་སློང་ལ་ཕམ་པས་སྐུར་བ་བཏབ་པ་ཐམས་ཅད་དང༌།
དགེ་ཚུལ་ལ་ཕམ་འདྲས་སྐུར་བ་བཏབ་པ་ཐམས་ཅད་འདིར་གཏོགས་པའི་ཉེས་
བྱས་ཏེ། འདི་ནི་བསམ་པ་ངན་པས་ཕ་རོལ་པོ་རྒྱལ་བའི་བསྟན་པ་ལས་ཉམས་
པར་བྱེད་པ་ཡིན་པས་ཉེས་དམིགས་ཤིན་ཏུ་ཆེའོ། །
དགེ་འདུན་དབྱེན་ཞེས་པ་བླངས་འདས་བཅུ་པ་ནི། དགེ་སློང་བརྒྱད་ཡན་
ཆད་ཀྱི་དགེ་འདུན་གྱི་སྡེ་ལ་བསམ་པ་ངན་པས་འབྱེད་པར་འདོད་པའི་ཀུན་སློང་
གིས་ཆོས་མ་ཡིན་པའི་ལྟ་བས་འབྱེད་པར་བྱེད་པའོ། །དེ་ཡང་སྟོན་པ་ཐུབ་པའི་
དབང་པོ་ལས་སྟོན་པ་གཞན་དང་ལམ་བསླབ་པ་གསུམ་འཁོར་བཅས་ལས་ལམ་
གཞན་ དུ་ འབྱེད་ པ་ སྟེ། བཟའ་ བཏུང་ སོགས་ རྙེད་བཀུར་གྱིས་བསླུས་ནས་ ཁ་
དྲངས་ཏེ་དགེ་འདུན་གྱི་སྡེ་དཀྲུག་ཅིང་དབྱེན་བྱས་ཏེ་འབྱེད་པར་བྱེད་པའོ། ། །
དེ་ རྗེས་ཕྱོགས་དང་ཞེས་པ་བླངས་འདས་བཅུ་གཅིག་པ་ནི། དགེ་འདུན་
གྱི་དབྱེན་བྱེད་པ་དེའི་རྗེས་སུ་ཞུགས་ཏེ་གྲོགས་བྱེད་པའོ། །ཉེས་བྱས་འདི་གཉིས་
ནི་སྔོན་ལྷས་བྱིན་གྱིས་སྟོན་པའི་ཉན་ཐོས་ཀྱི་དགེ་འདུན་རྣམས་དབྱེ་བར་འདོད་
ནས་དགེ་སློང་བདེན་པ་མ་མཐོང་བ་ཟང་ཟིང་ལ་ཆགས་པ་རྣམས་བཟའ་བཏུང་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དང་ཆོས་གོས་དང་ལྷུང་བཟེད་ལ་སོགས་པ་ཟང་ཟིང་གི་དངོས་པོས་བསླུས་ཏེ་ཁ་
དྲངས་ནས་འཁོར་ལོའི་དབྱེན་བྱས་པ་དང་། དེའི་རྗེས་སུ་ཀོ་ཀ་ལི་ཀ་སོགས་ལྷས་
བྱིན་གྱིས་ རྗེས་སུ་འབྲང་བ་བཞིས་ཀྱང་འཁོར་ལོའི་དབྱེན་བྱ་བའི་ཕྱིར་བརྟལ་
བར་བྱས་པའི་གླེང་གཞི་ལ་བརྟེན་ནས་བཅས་ཏེ། དགེ་སློང་བརྒྱད་ཡན་ཆད་ཀྱི་
དགེ་འདུན་གྱི་སྡེའི་དབྱེན་བྱེད་པ་དང༌། དེའི་རྗེས་སུ་ཕྱོགས་པ་གཉིས་ལྷག་མའི་
ལྟུང་བར་བཅའ་བ་མཛད་དེ། ལྟུང་བ་དེ་གཉིས་དགེ་སློང་ལ་ལྷག་མ་དང་། དགེ་
ཚུལ་ལ་བླངས་འདས་ཀྱི་ཉེས་བྱས་སོ། །ལྟུང་བ་འདི་གཉིས་ནི་སྡེ་ཚན་ལྷག་མར་
བཅའ་བ་མཛད་ཀྱང་། རྣམ་སྨིན་དང་ཉེས་དམིགས་ནི་ཕམ་པ་བཞི་ག་ལས་ཀྱང་
ཆེ་བ་ངན་སོང་ངན་འགྲོ་མི་བཟད་པར་ངེས་པར་སྐྱེ་ངེས་པའི་ལས་ཚབས་པོ་ཆེ་
མཚམས་མེད་ཀྱི་ལས་ཡིན་པས། བདག་ལེགས་སུ་འདོད་པ་དག་གིས་འདི་ལྟ་
བུའི་ལས་ཚབས་པོ་ཆེ་དག་ལ་འཇུག་པ་ལྟ་ཅི་སྨོས། འདི་ལྟ་བུའི་ལས་དག་རྨི་
ལམ་དུ་ཡང་མཐོང་པར་མ་གྱུར་ཅིག་སྙམ་དུ་སྨོན་ལམ་འདེབས་ཤིང་སྲོག་ལ་བབ་
ཀྱང་འདི་ལྟ་བུའི་ལས་མི་བྱའོ། །དགེ་སློང་བརྒྱད་དུ་མ་ལོངས་ཀྱང་རྒྱལ་བའི་
བསྟན་པ་ལ་ཞུགས་ནས་བསླབ་ཁྲིམས་ཚུལ་བཞིན་དུ་སྲུང་བ། དགེ་བའི་བཤེས་
གཉེན་གྱིས་རྗེས་སུ་བཟུང་བ་དག་ཟང་ཟིང་གིས་ཁ་དྲངས་ཤིང་བསླས་ནས་དགེ་
བའི་བཤེས་གཉེན་དང་འདྲལ་བར་བྱེད་པ་དང་། དགེ་སློང་བཞི་ཡན་ཆད་མཐུན་
པར་གནས་པ་ལ་འགའ་ཞིག་ཁ་དྲངས་ཏེ་འབྱེད་པར་བྱེད་པ་དང་། ཚུལ་ཁྲིམས་
དང་། ཆོ་ག་དང་། ལྟ་བ་རྣམས་གཞན་དུ་སྒྱུར་བར་བྱེད་པ་དང༌། སྟོན་པའི་བཅས་
པ་དང་མི་མཐུན་པར་མུ་སྟེགས་དང་ཁྱིམ་པའི་རྟགས་འཆང་བ་སོགས་ཉེས་པ་འདི་
དག་གི་ཆར་གཏོགས་དང་། ཕྱོགས་མཐུན་དུ་གཏོགས་པ་ཆེས་མང་བས་ཞིབ་ཏུ་ཤེས་པར་བྱའོ། །
- 164 -



འདུལ་བའི་བསླབ་བྱ་འོད་ལྡན་སྙིང་པོ།
ཁྱིམ་སུན་འབྱིན་ཞེས་པ་བླངས་འདས་བཅུ་གཉིས་པ་ནི། ཁྱིམ་པ་གནས་
པའི་གྲོང་དུ་ཆང་འཐུང་བ་དང༌། ཁྱིམ་པའི་གོས་གྱོན་ཏེ་གླུ་གར་བྱེད་པ་དང༌། །
དབེན་པ་སྐྱབས་ཡོད་དུ་བུད་མེད་དང་ལྷན་ཅིག་ཏུ་འདུག་པ་དང༌། བུད་མེད་དང་
ལྷན་ཅིག་ལ་འདུག་པ་དང༌། རྩེ་བ་དང་། ཅ་ཅོ་འདོན་པ་དང་། སྣོད་གཅིག་ཏུ་ཟ་
བ་དང་། ཕོར་བུ་གཅིག་ཏུ་འཐུང་བ་དང་། རྒྱུག་པ་དང་། མཆོང་བ་དང་། མདའ་
དང་རྡོ་ལ་སོགས་པ་འཕེན་པར་བྱེད་པ་དང་། ཚོང་དང་བུན་བསྐྱེད་དང་། སོ་ནམ་
སོགས་ཁྱིམ་པའི་ལས་བྱེད་པ་དང༌། ཁྱིམ་པའི་མདུན་དུ་གྲོགས་དགེ་སློང་དང་
དགེ་ཚུལ་རྣམས་ཀྱི་སྐྱོན་གླེང་བའི་སྒོ་ནས་ཁྱིམ་པ་རྣམས་ཡིད་སུན་པར་འགྱུར་
བའི་ལས་བྱེད་པ་དང་། རང་གིས་བྱ་བ་ངན་པ་དེ་དག་བྱས་པ་ལ་དགེ་འདུན་གྱིས་
ཆོས་དང་མཐུན་པར་བསྐྲད་པ་ནན་ཏུར་མཛད་པ་ན། ཤེས་བཞིན་དུ་འདུ་ཤེས་
བསྒྱུར་ནས་དགེ་འདུན་འདི་རྣམས་ཀྱིས་བདག་ལ་མི་རིགས་པའི་ལས་བྱས་སོ། །
འདི་དག་ནི་འདུན་ པས་ འགྲོ་བའོ། །ཞེ་ སྡང་གིས་འགྲོ་བའོ། །ཞེས་སོགས་སྨྲ་
བའོ། །ཉེས་བྱས་འདི་ནི་ནབས་སོ་འགྲོ་མགྱོགས་དམར་སེར་ཅན་གསུམ་གྱིས་
བུད་མེད་དང་ལྷན་ཅིག་གནས་ཏེ་རྩེ་བ་དང་ཆང་འཐུང་བ་དང་གླུ་གར་སོགས་བྱས་
ཏེ་ཁྱིམ་པ་རྣམས་མ་དད་པར་བྱས་པའི་གླེང་གཞི་ལ་བརྟེན་ནས་བཅས་ཏེ། སྤྱོད་
པ་ངན་པས་ཁྱིམ་པ་སུན་འབྱིན་པར་བྱེད་པ་ནི་ལྷག་མའི་ལྟུང་བར་བཅའ་བ་
མཛད་དེ། དགེ་སློང་ལ་ལྷག་མ་དང་། དགེ་ཚུལ་ལ་ བླངས་འདས་ཀྱི་ཉེས་བྱས་
སོ། །
རྫུན་དང་ཞེས་པ་བླངས་འདས་བཅུ་གསུམ་པ་ནི། རང་ལས་རྒྱུད་ཐ་དད་
པའི་མི་ཕ་རོལ་པོ་སྨྲ་ཤེས་དོན་གོ་བ་ལ་ཤེས་བཞིན་དུ་འདུ་ཤེས་བསྒྱུར་ནས་རྫུན་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སྨྲ་བ་སྟེ། སྔར་བཤད་པའི་མི་ཆོས་བླ་མའི་རྫུན་དང་། གཞི་མེད་དང་བག་ཙམ་
གྱིས་སྐུར་བ་འདེབས་པ་དང་། དབྱེན་དང་དེ་རྗེས་ཕྱོགས་སུ་གཏོགས་བའི་རྫུན་
དང༌། འོག་ནས་འབྱུང་བའི་ཞལ་ཏ་པ་སོགས་ལ་འཕྱ་བ་སོགས་ཀྱི་རྫུན་རྣམས་མ་
གཏོགས་པའི་རྫུན་ཐམས་ཅད་དོ། །འདི་ལ་ཀུན་སློང་གནོད་སེམས་དང་སྐུར་བ་
འདེབས་འདོད་སོགས་མི་དགོས་ཀྱི། ཀུན་སློང་གང་ཡང་རུང་བ་ཐ་ན་བཞད་གད་
ཀྱི་ཆེད་ཙམ་དུ་སྨྲ་འདོད་ཀྱིས་ཀྱང་ཆོག་སྟེ། ཡོད་པ་ལ་མེད་ཅེས་སྨྲ་བ་དང་། མེད་
པ་ལ་ཡོད་ཅེས་སྨྲ་བ་དང་། མཐོང་བ་ལ་མ་མཐོང་ཞེས་དང༌། མ་མཐོང་བ་ལ་
མཐོང་ཞེས་སྨྲ་བ་དང་། ལྟུང་བ་བྱུང་བ་ལ་མ་བྱུང་ཞེས་དང་། མ་བྱུང་བ་ལ་བྱུང་
ཞེས་སྨྲ་བ་དང་། ནང་དུ་ཡོད་པ་ལ་ཕྱི་ན་ཡོད་ཅེས་སྨྲ་བ་སོགས་དེ་འདྲ་བའི་རྫུན་
ཐམས་ཅད་དོ། །ཉེས་བྱས་འདི་ནི་སྒྲ་གཅན་ཟིན་ལ་ཁྱིམ་བདག་དད་པ་ཅན་དག་
གིས་སྟོན་པ་གང་ན་བཞུགས་ཞེས་དྲིས་པ་ན། སྟོན་པ་འོད་མའི་ཚལ་ན་བཞུགས་
ན་བྱ་རྒོད་ཕུང་པོ་ལ་བཞུགས། དེ་ན་བཞུགས་ན་འོད་མའི་ཚལ་ན་བཞུགས་ཟེར་
བ་སོགས་རྫུན་སྨྲ་བའི་གླེང་གཞི་དང་། དགེ་སློང་ལག་བརྒྱུད་ཀྱིས་བྲམ་ཟེ་ཞིག་
ལ་རྩོད་པ་བྱེད་པར་ཁས་བླངས་ནས། སང་ཉིན་རྩོད་པ་བྱེད་པའི་དུས་ཚོད་ལ་མ་
ཕྱིན་པར་རྗེས་སུ་བྲམ་ཟེ་དེ་དང་ཕྲད་པ་ན་ཁོ་བོས་ཡེ་བརྗེད་དོ་ཞེས་རྫུན་སྨྲས་
པའི་གླེང་གཞི་ལ་བརྟེན་ནས་ཤེས་བཞིན་དུ་རྫུན་སྨྲ་བ་ལྟུང་བྱེད་དུ་བཅའ་བ་
མཛད་དེ། དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་འདས་ཀྱི་ཉེས་བྱས་
སོ། །འདིའི་སྡོམ་ཚིག་ལ་དེང་སང་གི་དགེ་ཚུལ་གྱི་ཕྱིར་བཅོས་པར་མ་རྣམས་སུ།
རྫུན་དང་བཤེས་ངོར་འཕྱ་བ་དང་། །ཞེས་འབྱུང་བ་སྔོན་གྱི་ཡི་གེ་སྙིང་པ་རྣམས་སུ།
ཤེས་བཞིན་བཤེས་ངོར་འཕྱ་བ་དང་། །ཞེས་འབྱུང་བས་ཚིག་ལ་མི་འདྲ་བ་ཆེ་
- 166 -



འདུལ་བའི་བསླབ་བྱ་འོད་ལྡན་སྙིང་པོ།
ཡང་། དོན་ ལ་ འགལ་བ་མེད་དེ། ཤེས་བཞིན་ཞེས་པའང་ཤེས་བཞིན་དུ་འདུ་
ཤེས་བསྒྱུར་ནས་རྫུན་སྨྲ་བའི་ཉེས་བྱས་འདིའི་ཚིག་བསྡུས་ཏེ་ཚིག་ཕྱི་མ་རྣམས་མི་
མངོན་པར་བྱས་ཏེ་ཤེས་བཞིན་ཞེས་འདིའི་སྡོམ་ཚིག་ཏུ་བཀོད་པར་མཛད་ལ།
རྫུན་དང་ཞེས་མཛད་པ་ནི་སྡོམ་ཚིག་གི་ཚིག་ཟིན་ལ་གོ་སླའི་ཕྱིར་མཛད་པར་
མངོན་ནོ། །ལུང་རྣམ་འབྱེད་ཀྱི་ལྟུང་བྱེད་འབའ་ཞིག་པའི་སྡོམ་ཚིག་ཏུ། རྫུན་སྐྱོན་
དགེ་སློང་ཕྲ་མ་དང་། ཞེས་ལྟུང་བ་འདིའི་སྡོམ་ཚིག་ལ་རྫུན་ཞེས་འབྱུང་ངོ༌། །
བཤེས་ངོར་ཞེས་པ་བླངས་འདས་བཅུ་བཞི་པ་ནི། དགེ་འདུན་གྱི་ཞལ་ཏ་
བ་ཆོས་དང་མཐུན་པ་དགེ་འདུན་གྱི་ཆེད་དུ་ངལ་ཞིང་གོས་ལ་སོགས་པ་ཧྲུལ་པོར་
གྱུར་པ་ལ། དགེ་སློང་རྣམས་ཀྱིས་དགེ་འདུན་གྱི་རྙེད་པ་ནས་ཕན་བཏགས་ཤིང་
རིགས་པར་བསྔོས་པ་ལ་མི་བཟོད་པའི་བསམ་པས་ཤེས་བཞིན་དུ་འདུ་ཤེས་
བསྒྱུར་ནས་མི་རིགས་པར་བསྔོས་སོ་ཞེས་སྐུར་བའི་ཚིག་སྨྲ་བའོ། །
འཕྱ་བ་དང་ཞེས་པ་བླངས་འདས་བཅོ་ལྔ་པ་ནི། དགེ་འདུན་གྱི་ཞལ་ཏ་བ་
ལ་སོགས་པས་རང་ལ་བཟའ་བཏུང་དང་མལ་སྟན་དང་གནས་ཁང་ལ་སོགས་པ་
འོས་ཤིང་འཚམ་པ་རིགས་པར་བསྟབས་པ་ལ་ཆོག་མི་ཤེས་པ་དང་། ཞལ་ཏ་བ་
ལ་ཞེ་འགྲས་པའི་སེམས་ཀྱིས་ཤེས་བཞིན་དུ་འདུ་ཤེས་བསྒྱུར་ནས། ཞལ་ཏ་བ་
འདིས་བདག་ལ་གནས་ཁང་ལ་སོགས་པ་མི་འོས་པ་མི་རིགས་པ་ངན་པ་བསྟབས་
སོ་ཞེས་འཕྱ་བའི་ངག་སྨྲས་པའོ། །བཤེས་པོ་དང་འཕྱ་བའི་ཉེས་བྱས་འདི་གཉིས་
ནི་མཛའ་བོ་དང་ས་ལས་སྐྱེས་གཉིས་ཀྱིས་འཕགས་པ་གྱད་བུ་ནོར་དགེ་འདུན་གྱི་
ཞལ་ཏ་བ་དང་གནས་མལ་བསྟབས་མཛད་པའི་ཚེ་ཆོས་དང་མཐུན་པར་མཛད་
ཀྱང་། ཞེ་འགྲས་པའི་སེམས་ཀྱི་སྐུར་བ་བཏབ་པའི་གླེང་གཞི་ལ་བརྟེན་ནས་སྐུར་
167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་འདེབས་པའི་ལྟུང་བྱེད་དང་། འཕྱ་བའི་ལྟུང་བྱེད་རིམ་བཞིན་བཅའ་བ་མཛད་
དེ། དེ་གཉིས་ནི་དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་འདས་ཀྱི་ཉེས་
བྱས་སོ། །
ཟས་ཅུང་ཞེས་པ་བླངས་འདས་བཅུ་དྲུག་པ་ནི། ཕ་རོལ་པོ་ཚུལ་བཞིན་དུ་
ཆོས་སྟོན་པར་བྱེད་པ་ལ་མི་བཟོད་པའི་ཕྲག་དོག་གིས་འདུ་ཤེས་བསྒྱུར་ནས།
འདི་ ནི་བཟའ་ བཏུང་ སོགས་ ཟང་ ཟིང་ བསྒྲུབ་ ཕྱིར་ ཆོས་ སྟོན་ཏོ་ ཞེས་ སྐུར་བ་
འདེབས་པའི་ཚིག་སྨྲ་བའོ། །ཉེས་བྱས་འདི་ནི་གནས་བརྟན་དགའ་བྱེད་སྐྱེ་དགུའི་
བདག་མོ་ལ་སོགས་པའི་དགེ་སློང་མ་རྣམས་ལ་ཆོས་རྒྱ་ཆེར་སྟོན་པ་ན། དགེ་སློང་
མ་རྣམས་ཀྱིས་དེ་ལ་བསྙེན་བཀུར་བྱས་པ་ལ་ཉེར་དགས་མ་བཟོད་པར། ཉེར་
དགས་ཀྱང་འོ་ཐུག་ལ་སོགས་པའི་བཟའ་བཏུང་འདི་དང་འདི་རྙེད་ན་དགེ་སློང་མ་
ལ་རྟག་ཏུ་ཆོས་སྟོན་པར་འགྱུར་རོ། །དགའ་བྱེད་ནི་དགེ་སློང་མ་ལ་ཟས་ཅུང་ཟད་
ཙམ་གྱི་ཕྱིར་ཆོས་སྟོན་ཏོ་ཞེས་སྐུར་བ་བཏབ་པའི་གླེང་གཞི་ལ་བརྟེན་ནས་ལྟུང་
བྱེད་འདི་བཅའ་བ་མཛད་དེ། དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་
འདས་ཀྱི་ཉེས་བྱས་སོ། །
ལྷག་མའི་སྐུར་འདེབས་དང་ཞེས་པ་བླངས་འདས་བཅུ་བདུན་པ་ནི། དགེ་
སློང་རྣམ་པར་དག་པ་ལ་མཐོང་ཐོས་དོགས་གསུམ་གྱི་གཞི་མེད་པ་ལ་དེར་ཤེས་
བཞིན་དུ་འདུ་ཤེས་བསྒྱུར་ནས། དགེ་སློང་འདིས་བུད་མེད་འདི་ཞེས་བྱ་བ་ལ་རེག་
གོ་ཞེས་བྱ་བྱེད་སྦྱར་བའམ། བྱ་བྱེད་མ་སྦྱར་བར་རེག་པའི་ལྷག་མ་བྱུང་ངོ་ཞེས་སྨྲ་
བའམ། འབྱིན་པ་ལ་སོགས་པ་ལྷག་མ་གཞན་རྣམས་ལའང་དེ་བཞིན་དུ་བྱ་བྱེད་
སྦྱར་བའམ། མ་སྦྱར་བར་སྐུར་བ་འདེབས་པའི་ཚིག་སྨྲ་བའོ། །ཉེས་བྱས་འདི་ནི་
- 168 -



འདུལ་བའི་བསླབ་བྱ་འོད་ལྡན་སྙིང་པོ།
འཕགས་ པ་ གྱད་བུ་ནོར་ལ་དགེ་སློང་མ་ཨུཏྤ་ལའི་མདོག་ཆོས་ཉན་པའི་ཕྱིར་
འོངས་པ་ན་ཆོས་གོས་ཀྱི་གྲ་རླུང་གིས་བསྐྱོད་དེ་དགེ་སློང་མའི་མགོ་ལ་རེག་པ་
མཛའ་བོ་དང་ས་ལས་སྐྱེས་གཉིས་ཀྱིས་མཐོང་ནས་རེག་པའི་ལྷག་མ་བྱུང་ངོ་ཞེས་
སྐུར་བ་བཏབ་པའི་གླེང་གཞི་ལ་བརྟེན་ནས་སྐུར་བ་འདེབས་པའི་ལྟུང་བྱེད་འདི་
བཅའ་བར་མཛད་དེ། དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་འདས་ཀྱི་
ཉེས་བྱས་སོ། །
བསླབ་པ་སྤོང་དང་ཞེས་པ་བླངས་འདས་བཅོ་བརྒྱད་པ་ནི། དགེ་སློང་ལ་
སོགས་པས་རང་ལ་སྙིང་བརྩེ་བས་དུས་མ་ཡིན་པའི་ཁ་ཟས་སྤོང་བ་ལ་སོགས་པ་
བསླབ་ཁྲིམས་འདི་དང་འདི་དག་ལ་ཚུལ་བཞིན་དུ་སློབས་ཤིག་ཅེས་བསྒོ་བ་ན།
དེའི་ཚིག་འདུལ་བ་དང་མཐུན་པར་ཤེས་བཞིན་དུ་འདུ་ཤེས་བསྒྱུར་ནས་ཁྱོད་ནི་
མི་མཁས་པ་ཡིན་པས་ཁྱོད་ཀྱི་ཚིག་ལ་ཡིད་མི་ཆེས་པས། མཁས་པ་གཞན་ལ་མ་
དྲིས་ཀྱི་བར་དུ་མི་སློབ་བོ་ཞེས་དེ་ལ་ཁྱད་དུ་གསོད་པའི་ཚིག་སྨྲ་བའོ། །ཉེས་བྱས་
འདི་ནི་གནས་བརྟན་ལམ་པས་སྟོན་པའི་བཀའ་བཞིན་དུ་དགེ་སློང་མ་རྣམས་ལ་
འདུལ་བའི་བཅས་པ་སྟོན་དུ་ཕྱིན་པ་ན་དྲུག་སྡེས་མཐོང་ནས་གར་འགྲོ་ཞེས་དྲིས་
པ་ན། གནས་བརྟན་ལམ་པས་བསླབ་པ་འདི་དང་འདི་ལྟ་བུ་ཡོད་པས་འདི་ལ་
བསླབ་པར་བྱའོ་ཞེས་བརྗོད་པ་ན། དྲུག་སྡེས་མ་བཟོད་པར་བདག་ཅག་དགེ་སློང་
སྡེ་སྣོད་གསུམ་འཛིན་པ་ལ་མ་དྲིས་ཀྱི་བར་དུ་མི་མཁས་པ་ཁྱོད་ཀྱི་ཚིག་གིས་
བསླབས་པ་འདི་ལ་མི་སློབ་བོ་ཞེས་ཁྱད་གསོད་ཀྱི་ཚིག་སྨྲས་བའི་གླེང་གཞི་ལ་
བརྟེན་ནས་བསླབ་པ་ལ་ཉེར་འཇོག་སྤོང་བའི་ལྟུང་བྱེད་འདི་བཅའ་བར་མཛད་དེ།
དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་འདས་ཀྱི་ཉེས་བྱས་སོ། །
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འབྲས་ཆན་འགེབས་ཞེས་པ་བླངས་འདས་བཅུ་དགུ་པ་ནི་རང་གི་བཟའ་
བཏུང་གི་སྐལ་པ་ཐོབ་ཀྱང་ད་དུང་ལྷག་པོ་ལེན་པར་འདོད་ནས་ཕ་རོལ་པོས་རང་
གིས་སྔར་མ་ཐོབ་པ་གོ་བའི་ཕྱིར་དུ་སྔར་ཐོབ་པ་དེ་ཟས་ལ་སོགས་པ་གཞན་གྱིས་
འགེབས་པར་བྱེད་པའོ། །ཉེས་བྱས་འདི་ནི་སྔོན་ཁྱིམ་ཞིག་ཏུ་དགེ་འདུན་སྤྱན་
དྲངས་པ་ན་དྲུག་སྡེས་ཚོད་མ་ཉུང་འབྲས་ཆན་མང་བར་མཐོང་ནས་འབྲས་ཆན་
གྱིས་ཚོད་མ་བཀབ་སྟེ། སླར་ཡང་ཚོད་མ་བླངས་པའི་གླེང་གཞི་ལ་བརྟེན་ནས་དེ་
ལྟར་མི་བྱ་བའི་བཅའ་བ་འདི་མཛད་དེ། དགེ་སློང་ལ་ལྟུང་བ་སྡེ་ལྔའི་ནང་ནས་
ཉེས་བྱས་ཀྱི་སྡེ་ཚན་དང༌། དགེ་ཚུལ་ལ་བླངས་འདས་ཀྱི་ཉེས་བྱས་སོ། །གཞི་
མེད་ནས་འདིའི་བར་གྱི་ཉེས་བྱས་བཅུ་གཉིས་པོ་དེ་དག་བླངས་འདས་ཡིན་པ་ནི།
ཉེས་བྱས་བཅུ་གཉིས་པོ་དེ་དག་རྫུན་ལས་ཕྱེ་བ་ཡིན་ཞིང་། རྫུན་སྨྲ་བ་ནི་དགེ་
ཚུལ་གྱི་སྡོམ་པ་ལེན་པའི་ཚེ་སྟོན་པ་དཔང་དུ་བཞག་སྟེ་མཁན་སློབ་ཀྱི་སྤྱན་སྔར་
བདག་མིང་འདི་ཞེས་བགྱི་བས་དུས་འདི་ནས་ཇི་སྲིད་འཚོའི་བར་དུ་རྫུན་སྨྲ་བ་
སྤོང་ངོ༌། །སྤོང་ལུགས་ཀྱང་འཕགས་པ་དགྲ་བཅོམ་པ་རྣམས་ཀྱིས་ཇི་ལྟར་མཛད་
པ་ལྟར་བྱེད་དོ་ཞེས་ ཁས་བླངས་པ་ཡིན་པས། ཇི་ལྟར་ཁས་བླངས་པ་དེ་ལས་
འདས་པའོ། །རྫུན་སྨྲ་བ་ནི་ཉེས་དམིགས་ཤིན་ཏུ་ཆེ་སྟེ། རྫུན་སྨྲ་བའི་གླེང་གཞི་
སྟོན་པའི་ལུང་རྣམ་འབྱེད་ལས། སྟོན་པས་ཞབས་བསིལ་ཏེ་ཆུ་སྣོད་དུ་ཆུའི་ལྷག་
མ་ཉུང་ངུ་ཞིག་བཞག་ནས། སྒྲ་གཅན་ཟིན་ལ་བཀའ་སྩལ་པ། ངས་ཆུ་སྣོད་དུ་ཆུའི་
ལྷག་ མ་ཉུང་ ངུ་ཞིག་བཞག་པ་ ཁྱོད་ཀྱིས་མཐོང་ངམ། བཙུན་ པ་མཐོང་ངོ༌། །དེ་
བཞིན་དུ་ང་ནི་མི་གཏི་མུག་ཅན་ལ་ལ་ཤེས་བཞིན་དུ་རྫུན་སྨྲ་ཞིང་ངོ་ཚ་མེད་པ། །
འཛེམས་པ་མེད་པ། འགྱོད་པ་མེད་པ་དེའི་དགེ་སྦྱོང་གི་ཚུལ་ཆུང་བར་སྨྲའོ། །དེ་
170 -



འདུལ་བའི་བསླབ་བྱ་འོད་ལྡན་སྙིང་པོ། །
ནས་ཆུའི་ལྷག་མ་ཉུང་ངུ་དེ་ས་ལ་བོ་ནས། ངས་ཆུའི་ལྷག་མ་ཉུང་ངུ་ས་ལ་འཕོ་བ་
མཐོང་ངམ། མཐོང་ངོ༌། །དེ་བཞིན་དུ་ང་ནི་མི་གཏི་མུག་ཅན་ལ་ལ་ཤེས་བཞིན་དུ་
རྫུན་སྨྲ་བ་དེའི་དགེ་སྦྱོང་གི་ཚུལ་ཕོ་བར་སྨྲའོ། །དེ་ནས་ཆུ་སྣོད་དེ་ས་ལ་བཟུར་
ནས་ངས་ཆུ་སྣོད་ས་ལ་བཟུར་བ་ཁྱོད་ཀྱིས་མཐོང་ངམ། མཐོང་ངོ༌། །དེ་བཞིན་དུ་
ང་ནི་མི་གཏི་མུག་ཅན་ཤེས་བཞིན་དུ་རྫུན་སྨྲ་བ་དེའི་དགེ་སྦྱོང་གི་ཚུལ་བཟུང་བར་
སྨྲའོ། །དེ་ནས་ཆུ་སྣོད་དེ་ས་ལ་ཁ་སྦུབ་ནས། ངས་ཆུ་སྣོད་ས་ལ་ཁ་སྦུབ་པ་མཐོང་
ངམ། མཐོང་ངོ༌། །དེ་བཞིན་དུ་ང་ནི་མི་གཏི་མུག་ཅན་ཤེས་བཞིན་དུ་རྫུན་དུ་སྨྲ་བ་
དེའི་དགེ་སྦྱོང་གི་ཚུལ་ཁ་སྦུབ་པར་སྨྲའོ། །དཔེར་ན་རྒྱལ་པོའི་གླང་པོ་ཆེ་དྲེགས་པ་
མ་ཏང་ཀ་ནས་བྱུང་བ་སྣས་ལས་བྱེད་པས་མི་བྱ་བ་ཅི་ཡང་མེད་པ་བཞིན་དུ། ཤེས་
བཞིན་དུ་རྫུན་སྨྲ་བས་སྡིག་པའི་ལས་མི་བྱ་བ་ཅུང་ཟད་ཀྱང་མེད་དོ། །ལུས་ཅན་
རྫུན་དུ་སྨྲ་བ་ཡིས། །ཆོས་གཅིག་ལས་ནི་འདས་གྱུར་ཅིང་། །འཇིག་རྟེན་ཕ་རོལ་
དྲལ་ བ་ ཡིས། །འདི་ ལ་ སྡིག་ པ་ མི་ བྱ་ མེད། །ལྕགས་ གོང་ མེ་ ལྕེ་ འབར་ བ་
དག །ཟོས་པར་གྱུར་པ་མཆོག་ཡིན་གྱི། །ཚུལ་འཆལ་ཡང་དོག་མི་སྡོམ་པས། །
ཡུལ་འཁོར་བསོད་སྙོམས་ཟ་བ་མིན། །ཞེས་སོགས་རྒྱ་ཆེར་གསུངས་ནས། ཡང་།
སངས་རྒྱས་བསྟན་པ་དྲན་བྱེད་ན། །ལུས་ཀྱི་ལས་དང་ངག་ལས་དང་། །ཡིད་ཀྱི་
ལས་ལ་མང་དུ་ནི། །སོ་སོར་རྟོགས་ཤིང་སྒྲ་གཅན་ཟིན། །འདི་ནི་དགེ་སྦྱོང་ལས་
ཡིན་ཏེ། །འདི་ལ་སློབས་ཤིག་ སྒྲ་གཅན་ཟིན། །འདི་ལ་ཁྱོད་ནི་སློབ་བྱེད་ན། །
དགེ་བར་འགྱུར་ཞིང་སྡིག་མེད་ཡིན། །ཞེས་དང་། ཚིག་གི་ཉེས་སྨྲ་རྗོད་བྱེད་ན། །
སྐྱེས་བུ་སྐྱེས་པའི་ཁ་ནས་ནི། །སྟ་རེ་སྐྱེ་ཞིང་དེ་ཡིས་ནི། །བདག་ཉིད་གཅོད་པར་
བྱེད་ པར་ འགྱུར། །ཞེས་ པ་ ནས། འཕགས་ པས་ སྨད་ པ་ མ་ ཡིན་ སྡིག་ བརྟན་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ནས། །བྱེ་བ་བརྒྱ་ཕྲག་སྟོང་དང་དུང་འཕྱུར་ཕྲག །སུམ་ཅུ་དྲུག་དང་ལྔ་པོ་ཇི་སྙེད་
པར། །སེམས་ཅན་དམྱལ་བ་རྣམས་སུ་འགྲོ་བར་འགྱུར། །ཞེས་སོགས་རྒྱ་ཆེར་
གསུངས་སོ། །
ཆང་དང་ཞེས་པ་བླངས་འདས་ཉི་ཤུ་པ་ནི། ཕབས་བཏབ་པ་འབྲུའི་ཆང་
དང༌། ཕབས་མ་བཏབ་པ་རྒུན་འབྲུའི་ཁུ་བ་ལས་བྱས་པའི་རྒུན་ཆང་དང་། བུར་
ཤིང་གི་ཁུ་བ་ལས་བྱས་པའི་བུར་ཆང་དང་། མེ་ཏོག་སོགས་ལས་བྱས་པའི་ཆང་
དང་། ཟན་ལས་བྱས་པའི་ཆང་ལ་སོགས་པ་བཙོས་པའི་ཆང་འཐུང་བར་བྱེད་པ་
སྟེ། མྱོས་འགྱུར་གྱི་ཁུ་བ་འདི་ཐིགས་པ་གཅིག་ཙམ་འཐུངས་ཀྱང་སྐབས་འདིའི་
བླངས་འདས་ཀྱི་ཉེས་བྱས་སོ། །ཉེས་བྱས་འདི་ནི་འཕགས་པ་ལེགས་འོངས་ཀྱིས་
ཀླུ་གདུག་པ་ཅན་ཞིག་བཏུལ་བའི་ཚེ་ཡུལ་དེའི་སྐྱེ་བོ་རྣམས་ཀྱིས་ཁ་ཟས་བསོད་
པས་སྟོན་པ་འཁོར་དང་བཅས་པ་ལ་བསྙེན་བཀུར་རྒྱ་ཆེར་བྱས་ཤིང་། ཡུལ་དེ་
ནས་ཀླུའི་འཇིགས་པས་མཉན་ཡོད་དུ་བྲོས་པའི་བྲམ་ཟེ་ཞིག་གིས་ཀླུ་གདུག་པ་
ཅན་དེ་བཏུལ་ཞེས་ཐོས་ནས། བྲམ་ཟེ་དེས་འཕགས་པ་ལེགས་འོངས་ལ་ཞལ་
ཟས་བསོད་པས་མཆོད་ནས་མཇུག་ཏུ་གླང་པོ་ཆེའི་ཆང་གི་ཉིང་ཁུ་སྐོམ་གྱི་ནང་དུ་
བཀྲུགས་ཏེ་ཕུལ་བ་དགྲ་བཅོམ་པ་རྣམས་མ་བསམས་པར་མངོན་ཤེས་མི་འཇུག་
པས་ཆང་ཡིན་པར་མ་ཤེས་པར་འཐུངས་ཏེ་ཡོན་བཤད་ནས་སྟན་ལས་ལངས་ཏེ་
ཕྱིན་ནས་མཉན་ཡོད་ཀྱི་ཕྱི་རོལ་ཏུ་ལུས་ལ་ཉི་མས་ཕོག་པ་དང་ར་རོ་ནས་ས་ལ་
འགྱེལ་བ་ཞིག་བྱུང་བའི་གླེང་གཞི་དེ་ལ་བརྟེན་ནས་མྱོས་འགྱུར་གྱི་ཁུ་བ་འཐུང་བ་
ལྟུང་བྱེད་དུ་བཅའ་བ་མཛད་དེ། དགེ་སློང་རྣམས་ལ་ལྟུང་བྱེད་དང་། དགེ་ཚུལ་ལ་
བླངས་འདས་ཀྱི་ཉེས་བྱས་སོ། །འདི་ནི་བཅས་རྐྱང་ཡིན་ཡང་ཉེས་དམིགས་ཤིན་
172 -



འདུལ་བའི་བསླབ་བྱ་འོད་ལྡན་སྙིང་པོ།
ཏུ་ཆེ་བས་གནང་བའི་སྐབས་མེད་ཅིང་། སྟོན་པས་རྣམ་པ་ཀུན་ཏུ་སྨད་པར་མཛད་
དེ། ལུང་རྣམ་འབྱེད་ལས། འཕགས་པ་ལེགས་འོང་ཆང་གིས་མྱོས་ནས་ ས་ལ་
འགྱེལ་ བའི་ ཐད་ དུ་ སྟོན་ པ་ དགེ་ འདུན་ དང༌ བཅས་ པ་ བྱོན་ནས། དགེ་སློང་
དག །འདི་ཀླུ་ཨ་མྲའི་ཆུ་ངོགས་པ་བཏུལ་བ་དེ་ཡིན་ན། འདིས་ད་ལྟ་སྦྲུལ་གྱི་ཕྲུག་
གུ་ཞིག་ཀྱང་འདུལ་ནུས་སམ་རྔོ་མི་ཐོག་གོ །ཉེས་དམིགས་འདི་དང་གཞན་ཡང་
མྱོས་པར་འགྱུར་བ་འཐུང་བ་ལས་འབྱུང་བས། ང་ལ་སྟོན་པའོ་ཟེར་བ་རྣམས་ཀྱིས་
མྱོས་པར་འགྱུར་བ་ཐ་ན་ རྩའི་རྩེ་མོས་ཀྱང་མི་བཏུང་བླད་པར་མི་བྱའོ། །ཞེས་
གསུངས། འཁྲུངས་རབས་ལས་ཀྱང༌། གང་ཞིག་འཐུངས་ན་ར་རོ་བློང་ནས་གོམ་
པའང་དབང་མེད་འདོར་ཞིང་འགྲོ །ཡུལ་ཕྱོགས་མ་འདྲིས་པར་ཡང་འཁྱམ་ཞིང་
བརྡེག་འཆོས་དྲན་པ་ཉམས་པར་འགྱུར། །བཟའ་དང་མི་བཟའ་དཔྱད་པ་མེད་
པར་དེ་དང་དེ་དག་ཟ་བར་འགྱུར། །གང་གིས་རང་གི་སེམས་ལ་དབང་མེད་བློ་
ཉམས་རྣམ་པར་འཁྱམ། །ཕྱུགས་དང་འདྲ་བར་བླུན་ཞིང་དགྲ་བོས་འཕྱས་ཀྱང་
བྱེད་པར་འགྱུར། །མདུན་སར་ གར་བྱེད་འགྱུར་ཞིང་ རང་གི་གདོང་གི་རྔ་ ཡང་
བརྡུང༌། །གང་ཞིག་འཐུངས་པས་རང་ལ་འོས་པའི་ངོ་ཚ་འདོར། །གོས་དང་བྲལ་
ཞིང་གཅེར་བུར་ཕྱུང་ཡང་མི་དགའ་མེད། །གྲོང་ཁྱེར་སྐྱེ་བོ་མང་པོར་ལམ་དུ་ཡིད་
རྟོན་འགྲོ །གང་ཞིག་འཐུངས་ནས་སྐྱུགས་པའི་ཟས་ཀྱང་གོས་འགྱུར་ཞིང་། ཁྱི་
ཡིས་ཁ་ཡང་དོགས་པ་མེད་པར་བལྡག་པར་འགྱུར། །དྲན་པ་མེད་ཅིང་ལམ་པོ་
ཆེར་ཡང་ཉལ་བར་འགྱུར། །གློ་བུར་དུ་ཞིང་འདུག་ལ་དགོད་ཅིང་མ་ངེས་སྨྲ། །
གདོན་གྱིས་ཟིན་པ་བཞིན་དུ་ མིག་ནི་མཆི་མས་གང་། །སྨད་ཅིང་བརྙས་ པའི་
གནས་སུ་ངེས་པར་འགྱུར། །ཆང་དེ་ཉུང་ངུ་འཐུངས་ཀྱང་རྣམ་པར་སྨོན་པ་ནི། །མི་
173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཡི་གནས་སུ་སྐྱེས་ཀྱང་ཚུལ་ཁྲིམས་ལྟ་ཉམས་ཏེ། །དེ་ཡིས་སླར་ཡང་མནར་མེད་
འབར་པས་བསྲེག་འགྱུར་ཞིང་། །ཡི་དྭགས་ཡུལ་དང་དུད་འགྲོ་དམན་པར་གནས་
པར་འགྱུར། །ཚུལ་ཁྲིམས་ཉམས་པར་འགྱུར་ཞིང་གཏམ་ངན་མངོན་ཏུ་འབྱུང༌། །
ངོ་ཚ་མེད་ཅིང་བློ་གྲོས་དྲི་མ་ཅན་དུ་འགྱུར། །གང་ཞིག་འཐུངས་པར་ཡོན་ཏན་དེ་
དང་དེ་ཉམས་ཏེ། །ཞེས་སོགས་རྒྱ་ཆེར་སྨད་པར་མཛད་དོ། །དེས་ན་རྒྱལ་བའི་
བསྟན་པ་ལ་ཞུགས་ནས་རབ་ཏུ་བྱུང་བ་རྣམས་ཀྱིས་ཆང་ནི་སྲོག་གི་ཕྱིར་ཡང་མི་
བཏུང་ཞིང་། དེ་ཙམ་དུ་མ་ཟད་ཆང་གི་དྲི་རོ་བྲོ་བའི་ཤིང་ཐོག་ལ་སོགས་པའང་ཟ་
མི་རུང་བར་འདུལ་བ་ལུང་ལས་གསུངས་ཤིང་། དགེ་ཚུལ་གྱི་བསླབ་བྱ་སྟོན་པའི་
འདུལ་བ་སུམ་བརྒྱ་པ་རྩ་འགྲེལ་ལས་ཀྱང་ནན་ཏན་དུ་གསུངས། གཞན་ཡང་
མྱོས་འགྱུར་དང་ཕྱོགས་མཐུན་པ་སྒོག་པའི་རིགས་རྣམས་ཀྱང་ཟ་མི་རུང་བ་ནི།
སུམ་བརྒྱ་པ་ལས། མྱོས་པར་འགྱུར་བའི་ཕྱོགས་མཐུན་དཔེར་བྱ་ན། །ཁྲེག་ཙོང་
ཀེའུ་དང་ སྒོག་སྐྱ་ཡིན་པར་བཤད། །ཅེས་དང་། དེའི་འགྲེལ་པ་འོད་ལྡན་ལས།
གཞན་ཡང་ཇི་ལྟར་ཆང་འཐུང་བ་བཅས་པའི་ཁ་ན་མ་ཐོ་བ་དང་བཅས་པ་ཡིན་
ཡང་ཤིན་ཏུ་སྨད་པ་དེ་བཞིན་དུ་སྒོག་སྐྱ་ལ་སོགས་པ་ཡང་ཤིན་ཏུ་སྨད་པར་བྱ་བ་
དང་ཆོས་མཐུན་པའི་ཕྱིར་དེ་མྱོས་པར་འགྱུར་བའི་ཕྱོགས་དང་མཐུན་པ་ཉིད་ཡིན་
ནོ། །ཞེས་གསུངས། རླུང་ནད་ལ་སོགས་པ་ནད་ཀྱི་ ཕྱིར་དུ་སྨན་པས་སྒོག་པའི་
སྨན་ངེས་པར་བསྟེན་དགོས་པར་བསྟན་ན་གནང་བ་ནི། སུམ་བརྒྱ་པ་ལས། དེ་
ཡང་ནད་ ལ་ སྨན་ པས་ ལུང་ ཕོག་པས། །གནད་ངོ་དད་མེད་མི་ཡི་མངོན་སུམ་
མིན། །ཞེས་དང་། དེའི་འགྲེལ་པ་འོད་ལྡན་ལས། བཙོང་དང་ཀེའུ་དང་སྒོག་སྐྱ་ཏེ་
སྨན་པས་ལུང་ཕོག་པའི་ཕྱིར་བཅོམ་ལྡན་འདས་ཀྱིས་གནང་བས། གཙུག་ལག་
- 174 -



འདུལ་བའི་བསླབ་བྱ་འོད་ལྡན་སྙིང་པོ།
ཁང་གི་ཕྱི་རོལ་ཕྱོགས་ཤིན་ཏུ་དབེན་པར་ཁང་པ་བྱས་ཏེ་དེར་བྱ་བའི་ཕྱིར་འདུག་
པར་བྱའོ། །དེར་མ་དད་པ་རྣམས་འཇུག་ཏུ་མི་གཞུག་གོ །བཅོམ་ལྡན་འདས་ཀྱིས་
དེས་ན་དགེ་འདུན་གྱི་མལ་སྟན་དག་གི་སྟེང་དུ་ལོངས་སྤྱད་པར་མི་བྱའོ། །ཞེས་
བཀག་སྟེ། བྱ་བ་ཟིན་དུ་ཟིན་ཀྱང་དེ་ལྟར་ཐ་མལ་པར་མ་གྱུར་པར་གཙུག་ལག་
ཁང་དུ་འཇུག་པར་མི་བྱའོ། །དྲི་ང་བ་ཉིད་དང༌ བྲལ་བར་གྱུར་ནས་ཕྱིས་རང་
བཞིན་དུ་གནས་ནས་གཙུག་ལག་ཁང་དུ་འཇུག་པར་བྱའི། གཞན་དུ་ནི་མ་ཡིན་
ནོ། །ཞེས་ནད་ཀྱི་ཕྱིར་དུ་སྨན་པས་བསྟན་ན་གནང་ཡང་། དགེ་འདུན་གྱི་གཙུག་
ལག་ ཁང་དང་། དཀོན་མཆོག་གསུམ་གྱི་རྟེན་བཞུགས་པའི་ གནས་དང་། དགེ་
སློང་དང་དགེ་ཚུལ་མང་པོའི་ཉེ་འཁོར་དང༌། ཁྱིམ་པ་གནས་པའི་སར་སྒྲོག་པའི་
སྨན་བསྟེན་དུ་མི་རུང་ཞིང་། སྒོག་པའི་སྨན་བསྟེན་དགོས་པའི་ཚེ་གཙུག་ལག་ཁང་
གི་ཕྱི་རོལ་གནས་དབེན་པ་ཞིག་ཏུ་ སྒོག་མཚམས་བྱ་དགོས་པར་གསུངས་ཏེ།
སྒོག་སྐྱ་ཞག་བདུན། ཀུན་དོང་ཞག་གསུམ། ཀེའུ་ཞག་གཅིག་མཚམས་བྱས་ནས་
གནས་ཏེ་ སྒོག་པའི་དྲི་མ་ཡལ་བར་ གཙུག་ལག་ ཁང་ དང༌། གཞན་ གྱི་ བཤང་
གཅིའི་ས་དང༌། ཁྱིམ་པའི་གནས་དང༌། སྐྱེ་བོ་མང་པོའི་ས་དང་། མཆོད་རྟེན་ཀྱི་ཉེ་
འཁོར་ འདོམ་ གང་ ཚུན་ དང༌། དགེ་ འདུན་ གྱི་ ནང་ དུ་འགྲོ་ མི་ རུང་ ཞིང་ སྒོག་
མཚམས་བྱས་ཏེ་སྒྲོག་པའི་དྲི་ཡལ་བ་ན་ལུས་རིལ་པོའམ། མ་མཐའ་ཡན་ལག་
ལྔའི་ཁྲུས་བྱས་ཏེ་དགེ་འདུན་གྱི་ནང་དུ་འཇུག །གོས་སོགས་ལ་སྒོག་པའི་དྲིས་
གོས་པ་རྣམས་ཀྱང་ལེགས་པར་བཀྲུ་དགོས་པར་གསུངས་སོ། ། །
གླུ་ཞེས་པ་བླངས་འདས་ཉེར་གཅིག་པ་ནི། རྒོད་བག་དང་། ཆགས་པ་
དང༌། རྩེ་བ་ལ་སོགས་པའི་བསམ་པས་གླུ་དབྱངས་ལེན་པར་བྱེད་པའོ། །
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གར་ཞེས་པ་བླངས་འདས་ཉེར་གཉིས་པ་ནི། རྩེ་བ་དང་། རྒོད་བག་དང༌།
ཆགས་པ་ལ་སོགས་པའི་བསམ་པས་བྲོ་གར་བྱེད་པའོ། །རོལ་མོ་བྱེད་ཅེས་པ་
བླངས་འདས་ཉེར་གསུམ་པ་ནི། རྩེ་བ་དང༌། རྒོད་བག་དང་། ཕྱར་གཡེང་དང་།
ཡོ་ལངས་ལ་སོགས་པའི་བསམ་པས་དགོས་མེད་དུ་རྫ་རྔ་དང་། འཁར་རྔ་དང་།
རྔ་བོ་ཆེ་ལ་སོགས་པའི་རོལ་མོའི་སྒྲ་འབྱིན་པར་བྱེད་པའོ། །རྒྱན་དང་ཞེས་པ་
བླངས་ འདས་ ཉེར་ བཞི་པ་ནི། དགོས་མེད་དུ་རྣ་རྒྱན་དང༌། མགྲིན་རྒྱན་དང་།
དཔུང་རྒྱན་དང་། སོར་གདུབ་ལ་སོགས་པའི་རྒྱན་འདོགས་པར་བྱེད་པའོ། །ཁ་
དོག་ཅེས་པ་བླངས་འདས་ཉེར་ལྔ་པ་ནི། དགོས་མེད་དུ་བ་བླ་དང༌། ལི་ཁྲི་དང༌།
མཚལ་དང་། རམས་ལ་སོགས་པའི་ཚོན་གྱི་ཁ་དོག་གིས་བྱད་བཞིན་སོགས་ལ་
སྐུད་ཅིང་འཆང་བར་བྱེད་པའོ། །སྤོས་ཉུག་ཅེས་པ་བླངས་འདས་ཉེར་དྲུག་པ་ནི།
དགོས་མེད་དུ་རང་དགར་ཙནྡན་དང་། གུར་ཀུམ་དང༌། ཛཱ་ཏི་ལ་སོགས་པའི་སྤོས་
དྲི་ཞིམ་པོའི་ལྡེ་གུ་ལུས་ལ་བྱུག་པར་བྱེད་པའོ། །ཕྲེང་ཞེས་པ་བླངས་འདས་ཉེར་
བདུན་པ་ནི། དགོས་མེད་དུ་ རང་དགར་མེ་ཏོག་ལ་སོགས་པའི་མཛེས་བྱེད་ཀྱི་
ཕྲེང་བ་མགོ་ལ་སོགས་པར་འཆིང་བར་བྱེད་པའོ། །གླ་ནས་ཕྲེང་བའི་བར་གྱི་ཉེས་
བྱས་བདུན་པོ་འདི་ནི། འཆར་ཀས་རོལ་མོ་མཁན་རྣམས་ཟིལ་གྱིས་གནན་པའི་
ཕྱིར་རོལ་མོའི་དབྱངས་ཀྱི་ཁྱད་པར་དྲུག་ལྡན་དང་། དྲང་སྲོང་པ་དང་། ས་འཛིན་
པ་དང་། བློ་གསལ་དང༌། འཁོར་ཉན་དང་། བར་མ་པ་དང་། ཀེའུ་ཤི་ཀ་རྣམས་
གཞན་སུས་ཀྱང་བྱ་བར་མི་ནུས་པ་རྣམས་བྱས་པ་དང༌། དྲུག་སྡེས་ཡངས་པ་ཅན་
གྱི་སྐྱེད་མོས་ཚལ་དུ་གླ་བླངས་ཤིང་བྲོ་བརྡུངས་པ་དང་། རོལ་མོའི་སྒྲ་སྣ་ཚོགས་
བྱས་པ་དང་། འགྲོ་མགྱོགས། ནབས་སོ། །དམར་སེར་ཅན་གསུམ་གྱིས་མེ་ཏོག་
- 176 -



འདུལ་བའི་བསླབ་བྱ་འོད་ལྡན་སྙིང་པོ།
གི་ཕྲེང་བ་མགོ་དང་རྣ་བ་སོགས་ལ་བཏགས་ཤིང་། གར་བྱས་པ་སོགས་ཀྱི་གླེང་
གཞི་ལ་བརྟེན་ནས་ལོངས་པའི་གཞིར་གཏོགས་ཀྱིས་ལྟུང་བྱེད་ཀྱི་བཅའ་བ་མཛད་
དེ། དགེ་སློང་གིས་དེ་དག་བྱས་པ་ལ་ལྟུང་བྱེད་དང་། དགེ་ཚུལ་ལ་བླངས་འདས་
ཀྱི་ཉེས་བྱས་སོ། །ཉེས་བྱས་བདུན་པོ་དེ་ནི་བཅས་རྐྱང་ཡིན་པས་སངས་རྒྱས་
མཆོད་པ་སོགས་ཀྱི་ཕྱིར་དུ་གནང་བའི་སྐབས་ཡོད་ཅིང་། འོན་ཀྱང་དཀོན་མཆོག་
མཆོད་ པའི་ ཕྱིར་ དུ་ དེ་ དག་ བྱེད་ པའམ་བྱེད་དུ་ གཞུག་ པ་ ན་ གླུ་ བྱོས་ཤིག །
གར་བྱོས་ཤིག་ཅེས་སོགས་བརྗོད་དུ་མི་རུང་ཞིང་། ཀྱེ། མི་དག་དཀོན་མཆོག་
མཆོད་པ་བྱོས་ཤིག་ཅེས་པ་ལྟ་བུ་བརྗོད་ནས་བྱ་དགོས་པར་གསུངས་ཏེ། སུམ་
བརྒྱ་པ་ལས། བྲོ་གར་གླུ་དང་རོལ་མོའི་སྒྲ་ཡང་རུང་། །བརྟུལ་ཞུགས་ཅན་གྱིས་
རང་ངམ་གཞན་བྱ་མིན། །འདི་འདིར་འཁོར་བ་ལ་ཆགས་རྒྱུ་ཡིན་ནོ། །འོན་ཀྱང་
གལ་ཏེ་བྱེད་ན་ཉེས་བྱས་འགྱུར། །མཆོད་པའི་ཆེད་དུའང་རོལ་མོའི་སྒྲ་དང་ནི། །
གླ་བྱོས་ཞེས་ནི་མི་བརྗོད་འོན་ཀྱང་ནི། །ལྷ་དང་ལྷ་མིན་དབང་པོས་ཞབས་རྡུལ་
གཏུགས། །སངས་རྒྱས་ལ་ནི་མཆོད་པ་བྱོས་ཞེས་བརྗོད། །ཆོས་སྒྲོགས་བྱེད་པའི་
གླ་ནི་ཉེས་པ་མེད། །སྟོན་པའི་ཡོན་ཏན་སྒྲོགས་པའང་དེ་བཞིན་ནོ། །དམ་ཆོས་
ཆེད་ དུ་ གླུ་ནི་མི་ཤེས་ན། །དབེན་པར་སོང་ སྟེ་རབ་ཏུ་བསླབ་པར་བྱ། །ཞེས་
གསུངས། དཀོན་མཆོག་མཆོད་ པའི་ཆེད་མིན་པར་ རང་དགར་གླུ་གར་སོགས་
བྱེད་པ་ནི་ཉེས་དམིགས་ཆེ་སྟེ། དེ་དག་གང་བྱེད་ཀྱང་རྒོད་བག་དང་ཆགས་པའི་
སེམས་ཀྱིས་བྱེད་པ་ཤས་ཆེ་ལ། འདོད་ཆགས་ནི་འཁོར་བའི་འཆིང་བྱེད་ཀྱི་གཙོ་
བོ་ ཡིན་ པ་ དང༌། འདུལ་བའི་བསླབ་ ཁྲིམས་རྣམས་ནི་ འཁོར་ བར་ འཆིང་ བྱེད་
འདོད་ཆགས་སྲེད་པ་འགོག་པ་གཙོ་བོར་མཛད་པ་ཡིན་པས། རང་ཉིད་བསླབ་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཁྲིམས་ལས་གཡེལ་ཞིང་སྐྱེ་བོ་གཞན་དག་ཀྱང་གཡེངས་ནས་ངེས་འབྱུང་དང་སྐྱོ་
ཤར་མ་སྐྱེས་པ་མི་སྐྱེ། སྐྱེས་པ་རྣམས་ཀྱང་ཉམས་པའི་རྐྱེན་དུ་ཆེའོ། །ཉེས་པ་འདི་
དག་དང་ཕྱོགས་མཐུན་པའི་མཆོད་པ་དང་རྒྱུག་པ་སོགས་སྤྱོད་པ་ཧྲལ་པོ་ཐམས་
ཅད་དང་། གཞན་ཡང་ཆུ་ལ་རྩེ་བ་དང༌། རྒས་པ་དང་ན་བ་དང་བསྟན་པ་དང་
སེམས་ཅན་གྱི་དོན་སོགས་དགོས་པ་དམིགས་བསལ་ཅན་མེད་པར་རྟ་ལ་སོགས་
པའི་གཞོན་པ་ལ་བརྟེན་པ་དང་
། རིན་པོ་ཆེ་ལས་བྱས་པའི་རྒྱུ་འཆང་བ་དང་། མེ་
ལོང་གིས་བཞིན་བལྟ་བ་དང་། སྔགས་སྐུད་འཆང་བ་དང༌། རྟ་བགད་དུ་ བྱ་བ་
སོགས་ལའང་ཉེས་བྱས་སུ་གསུངས། རྒ་བ་དང་ན་བ་སོགས་ ཀྱིས་ཡིད་འབྱུང་
སྐྱེད་པ་དང་། གདོང་ལ་རྨ་བྱུང་བ་འཆོས་པ་སོགས་ཀྱི་ཕྱིར་མེ་ལོང་ལ་བལྟ་བ་ལ་
ཉེས་ པ་ མེད་ པ་ དང༌། ཀུན་ནས་མནར་ སེམས་ ཞི་ བའི་ ཕྱིར་ བཞད་གད་ བྱ་བ་
གནང་བའི་སྐབས་ཡོད་དོ། །ཁྲི་དང༌ སྟན་ནི་ཆེ་མཐོ་དང༌། ཞེས་པ་འདི་ལ། ཁྲི་
ཆེན་པོ་ལ་འདུག་པ་དང༌། སྟན་ཆེན་པོ་ལ་འདུག་པ་དང་། ཁྲི་མཐོན་པོ་ལ་འདུག་
པ་དང༌། སྟན་མཐོན་པོ་ལ་འདུག་པ་སྟེ་བཞི་ལས། བླངས་འདས་ཉེར་བརྒྱད་པ་
ཁྲི་ཆེན་པོ་ལ་འདུག་པ་ནི། དགོས་མེད་དུ་རང་དགར་བ་སོ་དང་གསེར་དངུལ་ལ་
སོགས་པའི་རིན་པོ་ཆེ་སྤྲས་པའི་ཁྲི་རིན་ཐང་ཆེན་པོ་ལ་འདུག་པའམ་ཉལ་བར་
བྱེད་པའོ། །བླངས་འདས་ཉེར་དགུ་པ་སྟན་ཆེན་པོ་ལ་འདུག་པ་ནི། རིན་པོ་ཆེས་
སྤྲས་པའི་སྟན་རིན་ཐང་ཆེན་པོ་ལ་འདུག་པའམ་ཉལ་བར་བྱེད་པའོ། །བླངས་
འདས་སུམ་ཅུ་པ་ཁྲི་མཐོན་པོ་ལ་འདུག་པ་ནི། དགོས་མེད་དུ་རང་དགར་ཤིང་ལ་
སོགས་པའི་ཁྲི་ཁྲུ་གང་ལས་ལྷག་པ་ལ་འདུག་པའམ་ཉལ་བར་བྱེད་པའོ། །བླངས་
འདས་སོ་གཅིག་པ་སྟན་མཐོན་པོ་ལ་འདུག་པ་ནི། དགོས་མེད་དུ་རང་དགར་སྟན་
- 178-



འདུལ་བའི་བསླབ་བྱ་འོད་ལྡན་སྙིང་པོ། །
གང་ཡང་རུང་བ་ཁྲུ་གང་ལས་ལྷག་པ་ལ་འདུག་པའམ་ཉལ་བར་བྱེད་པའོ། །
བླངས་འདས་ཀྱི་ཉེས་པ་འདི་བཞི་ནི་ཉེར་དགས་རྒྱལ་པོ་གསལ་རྒྱལ་གྱི་མལ་སྟན་
རིམ་པ་བརྒྱད་པ་བསླངས་ པས། སྣོམས་ཤིག །གསུས་པོ་ཆེ། ཀོ་ས་ལའི་ཡུལ་
རྣམས་ཁོ་བོ་དབང་ སྙམ་མམ། གཙུག་ལག་ཁང་དུ་སྐྱོལ་ལ་བྱིན་ཅིག །དེས་མི་
བརྒྱད་བྱིན་ནས། བཞིས་མལ་སྟན་ཁྱེར། བཞིས་ཁྲི་ཁྱེར་ཏེ་སྲང་དུ་སོང་བ་ཁྱིམ་
པས་མཐོང་ནས། ལྷ་གང་དུ་གཟིམས་ཕོ་བྲང་དུའོ། །གཟིམས་མལ་གར་ཁྱེར། ཁོ་
བོས་ཐོབ་བོ། ཉེར་དགའ་འདོད་པའི་ཡོན་ཏན་གྱིས་དབྱེན་སྤྱོས་ཟེར་ནས་འཕྱ་
བར་བྱེད་པའི་གླེང་གཞི་ལ་བརྟེན་ནས་ཁྲི་རྐང་འཆོས་པའི་ལྟུང་བྱེད་ཀྱི་བཅའ་བ་
མཛད་དེ། དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་འདས་ཀྱི་ཉེས་བྱས་
སོ། །ཉེས་བྱས་འདི་ལྟ་བུ་རྣམས་ནི་འདོད་པ་ཆེ་ཞིང་ཆོག་མི་ཤེས་པ་དང༌། ཟང་
ཟིང་ལ་མངོན་པར་ཞེན་པ་ལས་འབྱུང་ཞིང་། ཉེས་པ་འདི་དག་བྱས་པས་ཀྱང་
མངོན་ཞེན་དེ་དག་ཆེས་ཆེར་འཕེལ་བར་འགྱུར་བས། རྒྱལ་བས་རྣམ་གྲངས་དུ་
མར་སྨད་པར་མཛད་ཅིང་། དགེ་ཚུལ་གྱི་བསླབ་བྱ་སྟོན་པའི་འདུལ་བ་སུམ་བརྒྱ་
བ་དང་འོད་ལྡན་རྣམས་སུའང་ཁྲི་སྟན་ཆེ་མཐོ་སོགས་ཟང་ཟིང་གི་རྙེད་བཀུར་ལ་
དགའ་བར་བྱེད་པ་ནི་བཀྲ་མི་ཤིས་པ་ཡིན་པས། དེས་རང་ཉིད་རླག་པར་འགྱུར་
བར་གསུངས། ཆོས་འཆད་པ་སོགས་བསྟན་པ་ལ་བྱ་བ་བྱེད་པའི་ཚེ་དད་པ་ཅན་
དག་གིས་ཁྲི་སྟན་ཆེན་པོ་དང་མཐོན་པོ་ཅི་འདྲ་ཞིག་བཤམས་ཀྱང་ཆོས་ནི་རྒྱལ་བ་
རྣམས་ཀྱིས་ཀྱང་མཆོད་པའི་གནས་ཡིན་པས་ཁྲི་སྟན་དེ་ལྟ་བུ་ལ་འདུག་ཏུ་རུང་བ་
རྒྱལ་བས་གནང་ཞིང་། འོན་ཀྱང་དེ་ལྟར་འདུག་པའི་ཚེ་རྙེད་བཀུར་ལ་དགའ་བ་
དང་ རང་ཉིད་ཆེན་པོར་རློམ་པ་སོགས་མི་བྱ་བར། འདུས་བྱས་སྐད་ཅིག་གིས་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འཇིག་ ཅིང་ འགྱུར་ བའི་ ངང་ ཚུལ་ བསམས་ ནས་ སྐྱོ་ཞིང་ ཡིད་ འབྱུང་ བ་ དང་།
སེམས་ཅན་ལ་བྱམས་པ་དང་སྙིང་རྗེ་བསྐྱེད་དེ་དམ་པའི་ཆོས་བསྒྲག་པའི་འདུན་
པ་སོགས་གསལ་བཏབ་ནས་ཁྲི་ལ་འཛེགས་ཏེ་ཆོས་ཀྱི་སྦྱིན་པ་བྱ་བར་གསུངས་
ཏེ། སུམ་བརྒྱ་པ་ལས། སྟན་མཐོ་རིན་ཆེན་འོད་ཀྱིས་མཛེས་པ་ལ། ། འདུ་བྱེད་
འཇིག་པའི་ངང་ཅན་འདིར་བསམས་ཏེ། །འཛེགས་ནས་ཆོས་བསྒྲགས་པ་ནི་སྦྱིན་
བྱ་སྟེ། །བདེ་གཤེགས་ཆོས་ནི་མཆོད་བྱ་ཡིན་པས་སོ། །ཞེས་དང་། དེའི་ཐད་ཀྱི་
འགྲེལ་པ་འོད་ལྡན་ལས། འདུ་བྱེད་རྣམས་འཇིག་པའི་ངང་ཅན་ཡིན་པར་རྗེས་སུ་
བསམས་ཏེ། སེང་གེའི་ཁྲི་ནོར་བུ་སྣ་ཚོགས་ཀྱི་འོད་ཟེར་གྱིས་སྤྲས་པ། ཤིན་ཏུ་
མཐོ་བ། བླ་རེ་དང་བཅས་པ། འཕྱང་འཕྲུལ་དང་བཅས་པ། རྐང་རྟེན་དང་བཅས་
པ་ ལ་ འཛེགས་ནས་ཆོས་བསྒྲགས་ པ་ སྦྱིན་ པར་ བྱ་ སྟེ། འདི་ ལྟར་ བཅོམ་ ལྡན་
འདས་ཀྱི་ཆོས་ནི་མཆོད་པར་བྱ་བ་ཡིན་པས་སོ། །ཞེས་གསུངས་པ་ལྟར་རོ། །རྗེ་
ཐམས་ཅད་མཁྱེན་པའི་རྣམ་ཐར་དུ། ཁོ་བོ་ལ་གཞན་གྱིས་སྟན་བཟང་པོ་བཤམས་
པ་ དང་། གུས་ པས་ བསྙེན་ བཀུར་ སོགས་ ཇི་ ཙམ་ བྱས་ པ་ ཙམ་ གྱིས་ ཆེད་ དུ་
བསམས་མི་དགོས་པར་དུས་དེའི་སྐབས་རང་དུ་འདི་ཐམས་ཅད་མི་རྟག་ཅིང་ཡིད་
བརྟན་དུ་མི་རུང་བ་སྒྱུ་མའི་བློ་བྲིད་དང་འདྲ་བ་ཡིན་སྙམ་པའི་སྐྱོ་བ་ཤུགས་དྲག་པོ་
སྣང་བ་བུན་ལོང་དུ་ཐོངས་པ་ཡིད་གཏིང་ནས་འགྱུར་བ་རྒྱུན་རིང་པོ་རེ་སྐྱེ་བ་ཞིག་
དང་པོ་ཉིད་ནས་རང་ཆས་སུ་ཡོད། ཅེས་འབྱུང་བ་ལྟ་བུ་ལ་ཡིད་སྨོན་དུ་བྱའོ། །དེ་
ལྟ་བུའི་ངེས་འབྱུང་རླབས་པོ་ཆེ་ནི་དུས་རིང་པོར་གོམས་པར་མ་བྱས་པར་སྐྱེ་
དཀའ་ཞིང་དེང་སང་སྙིགས་མ་ལྔ་ཤིན་ཏུ་བདོ་བས་ངེས་འབྱུང་བཅོས་མ་ཙམ་ཡང་
སྐྱེ་དཀའ་ཡང་། སྔར་དྲངས་པའི་འཕགས་པ་འོད་སྲུང་ཆེན་པོ་དང་། མཆོག་ཟུང་
- 180 -



འདུལ་བའི་བསླབ་བྱ་འོད་ལྡན་སྙིང་པོ།
གཉིས་དང་། འཕགས་པ་ཀཱ་ཏྱཱ་ཡ་ན་རྣམས་ཀྱི་རྣམ་ཐར་དང༌། རྗེ་ཐམས་ཅད་
མཁྱེན་པའི་རྣམ་ཐར་དེ་ལྟ་བུ་རྣམས་ལ་སྨོན་ལམ་གྱི་ཡུལ་དུ་བྱེད་ཅིང་། དལ་
འབྱོར་རྙེད་དཀའ། འཆི་བ་མི་རྟག་པ། འཁོར་བའི་ངང་ཚུལ་རྣམས་ཡང་ཡང་
བསམས་ནས། རྙེད་བཀུར་ལ་ཞེན་པ་ཅི་ཆུང་བྱེད་པ་དང༌། བྱ་བ་ཅི་བྱེད་ངེས་
འབྱུང་གི་བསམ་པས་ཟིན་པར་བྱས་ནས་ཐར་པའི་རྒྱུར་འགྲོ་བ་ཞིག་བྱེད་པ་
བཅས་པ་འདི་དག་གི་གནད་ཀྱི་དོན་ནོ། །
ཕྱི་དྲོའི་ཁ་ཟས་ཞེས་པ་བླངས་འདས་སོ་གཉིས་པ་ནི། རང་གནས་པའི་
གླིང་གི་ཉི་མ་ཕྱེད་ཡོལ་ནས་སང་ནངས་པར་སྐྱ་རེངས་དང་པོ་མ་ཤར་གྱི་བར་དུས་
རུང་གི་བཟའ་བཏུང་ལ་གནང་བའི་རྐྱེན་དང་མི་ལྡན་པར་ལོངས་སྤྱོད་པའོ། །དེ་
ཡང་ཕྱི་དྲོ་དུས་རུང་གི་བཟའ་བཏུང་ལ་ལོངས་སྤྱད་ན་ཁམ་རེ་རེ་ལ་ཉེས་བྱས་རེ་རེ་
བསྐྱེད་དོ། །དུས་རུང་གི་བཟའ་བཏུང་ནི། ཕྱེ་དང་། འབྲས་ཆན་དང་། ཤ་དང༌།
ཐུད་དང༌། འཁུར་བ་ལ་སོགས་པ་དུས་རུང་གི་བཟའ་བ་རྣམས་དང་། བུར་ཤིང་
ལ་སོགས་ པ་ སྡོང་ པོའི་ བཅའ་བ་དང་། ཁམ་བུ་དང་། སྟར་ཁ་དང་། རྒུན་འབྲུ་
དང་། སེ་འབྲུ་ལ་སོགས་པ་འབྲས་བུའི་བཅའ་བ་དང༌། ཨུཏྤ་ལའི་རྩ་བ་དང་། དོ་
བའི་རྩ་བ་ལ་སོགས་པ་རྩ་བའི་བཅའ་བ་སྟེ་དུས་རུང་གི་བཅའ་བ་རྣམས་དང་། ཞོ་
དང་། འོ་མ་དང་། ཕྱེའི་ཐུག་པ་དང་། འབྲས་ཀྱི་ཐུག་པ་ལ་སོགས་པ་དུས་རུང་གི་
ལྡེ་གུ་དང་བཏུང་བ་རྣམས་སོ། །སྐྱ་རེངས་ཤར་བའི་དུས་ཀྱི་མཚན་མ་ནི་ཤར་
ཕྱོགས་ཀྱི་ནམ་མཁའ་སྔོ་སྐྱར་གྱུར་ཅིང་སྐར་མའི་འོད་ཅུང་ཟད་ཉམས་པ་སོགས་
ཡིན་ཏེ། ལུང་རྣམ་འབྱེད་ལས། སྐྱ་རེངས་དང་པོ་ཤར་ན་ནམ་མཁའ་སྔོན་པོར་
སྣང་ངོ༌། །སྐྱ་རེངས་བར་མ་ཤར་ན་ནམ་མཁའ་སེར་པོར་སྣང་ངོ༌། །སྐྱ་རེངས་ཐ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མ་ཤར་ན་ནམ་མཁའ་དམར་པོར་སྣང་ངོ༌། །ཞེས་དང་། འོད་ལྡན་དུ་སྐར་མའི་
བསྟན་ བཅོས་ ཀྱི་ ལུང་ དྲངས་ པ་ ལས། སྐྱ་རེངས་ དང༌ པོར་ ཤར་ ན་ ནི། །ཤར་
ཕྱོགས་སུ་ནི་སྔོན་སྣང་ཞིང་། །སྐར་མའི་གདོང་གི་འོད་ཉམས་ལ། །ནམ་མཁའ་སྔོ་
སྐྱར་འགྱུར་བ་ཡིན། །སྐྱ་རེངས་བར་མ་ཤར་ན་ནི། །དེས་ན་ཤར་ཕྱོགས་སྐྱ་ཞིང་
དམར། །རྒྱུ་སྐར་འོད་ནི་ཆུང་བ་དང་། །ནམ་མཁའ་སེར་སྐྱར་འགྱུར་བ་ཡིན། །སྐྱ་
རེངས་ཐ་མ་ཤར་ན་ནི། །རྒྱུ་སྐར་འོད་ནི་མེད་པ་དང། །སྐྱ་རེངས་ཐ་མ་འོ་ཟིར་
བཤད། །འོ་ ཟིའང་ ཉི་ མ་ ཤར་བར་དུའོ། །ཞེས་ གསུངས། འདུ་ཤེས་ནི་ཐེ་ཚོམ་
གྱིས་བྱས་ཀྱང་དངོས་གཞིའི་ལྟུང་བ་བསྐྱེད་དེ། བླངས་འདས་སོ་དྲུག་གི་ནང་ནས་
མི་ཚངས་སྤྱོད་ནི་དངོས་པོ་ཁོ་ན་གཙོ་ཞིང་། གཞན་མ་རྣམས་འདུ་ཤེས་གཙོ་བོར་
གསུངས་པས་འདུ་ཤེས་མུ་དྲུག་གི་ཚུལ་ཤེས་པ་གལ་ཆེའོ། །དེ་ཡང་ཉི་མ་ཕྱེད་
ཡོལ་ནས་སྐྱ་རེངས་དང་པོ་མ་ཤར་བའི་བར་གྱི་དུས་ཡིན་པ་ལ་དེར་འདུ་ཤེས་
བཞིན་དུ་དུས་རུང་ཟོས་པ་དང༌། ཉི་མ་ཕྱེད་ཡོལ་ལམ་མ་ཡོལ་སྐྱ་རེངས་དང་པོ་
ཤར་རམ་མ་ཤར་སྙམ་དུ་ཐེ་ཚོམ་ཟ་བཞིན་དུ་ཟོས་ན་ཡང་དངོས་གཞི་བསྐྱེད་པས།
དངོས་གཞིའི་མུ་གཉིས་དང༌། སྐྱ་རེངས་ཤར་ནས་ཉི་མ་ཕྱེད་མ་ཡོལ་བའི་བར་
དུས་ཡིན་པ་ལ། ཕྱེད་ཡོལ་བ་དང༌། སྐྱ་རེངས་མ་ཤར་བའི་དུས་སུ་འདུ་ཤེས་པ་
དང༌། སྐྱ་རེངས་ཤར་ རམ་མ་ཤར་ཡོལ་ལམ་མ་ཡོལ་སྙམ་དུ་ཐེ་ཚོམ་ཟ་བཞིན་
དུ་དུས་རུང་ལོངས་སྤྱད་པ་ལ་ཉེས་བྱས་བསྐྱེད་པས། ན་སྨད་ཀྱི་མུ་གཉིས་དང༌།
དུས་ལ་དུས་སུ་འདུ་ཤེས་པ་དང་། དུས་མ་ཡིན་པ་ལ་དུས་སུ་འདུ་ཤེས་ནས་དུས་
རུང་ལོངས་སྤྱད་པ་ལ་ལྟུང་བ་མི་བསྐྱེད་པས། ལྟུང་མེད་ཀྱི་མུ་གཉིས་དང་དྲུག་
གོ །འདུ་ཤེས་མུ་དྲུག་གི་སྐྱེ་ཚུལ་དེ་ནི་ལྟུང་བ་གཞན་རྣམས་ལའང་ཅི་རིགས་པར་
- 182 -



འདུལ་བའི་བསླབ་བྱ་འོད་ལྡན་སྙིང་པོ།
ཤེས་པར་བྱའོ། །ནད་པ་ལ་ནི་ཕྱི་དྲོའི་ཁ་ཟས་གནང་སྟེ་འོན་ཀྱང་བཟའ་བཏུང་ལ་
སྲེད་ཞེན་གྱིས་ཅུང་ཟད་གནང་བ་ལ་སྙད་བཏགས་ནས་ཕྱི་དྲོའི་ཁ་ཟས་ཟ་བ་མི་
རུང་ཞིང་། ནད་ཚབས་ཆེན་པོས་གདུངས་པ་ན་སྨན་པ་མཁས་པ་ལ་བསྟན་ཏེ་སྨན་
པས་ནད་འདི་ལ་ཕྱི་དྲོ་བཟའ་བའམ་བཏུང་བ་འདི་དང་འདི་ལྟ་བུ་ངེས་པར་བསྟེན་
དགོས་ཀྱི། མ་བསྟེན་ན་མི་འཚོའོ་ཞེས་ཟེར་ན་ཆང་ནི་སྲོག་གི་ཕྱིར་ཡང་མ་གནང་
བས་སྨན་པས་བསྟན་ཀྱང་འཐུང་དུ་མི་རུང་ཞིང་། དེ་མ་གཏོགས་པ་སྨན་པའི་ངག་
བཞིན་བྱ་རུང་བར་གསུངས་ཏེ། ལུང་གཞི་ལས། བཅོམ་ལྡན་འདས་ཀྱིས་བཀའ་
སྩལ་པ་གལ་ཏེ་སྨན་པ་ཟེར་ན་ལྡེ་གུའི་ཟན་དག་སྦྱིན་པར་བྱ་ཞིང་དེ་བཞིན་དུ་གོང་
བུའི་ཟན་དང་ཐམས་ཅད་སྦྱིན་པར་བྱ་སྟེ། འདི་ལ་འགྱོད་པར་མི་བྱའོ། །དེ་བཞིན་
དུ་དུས་མ་ཡིན་པར་ཤ་ཁུ་དག་ཐུངས་ཤིག་གསོས་པར་འོང་ངོ་ཞེས་སྨན་པས་
ཟེར་ན་སྦྱིན་པར་བྱའོ། །དེ་བཞིན་དུ་རྔོ་ཤའི་ཤ་དང་ཚོད་མ་མངར་བག་ཏུ་བྱས་པ་
སྐམ་པོ་ཡང་སྦྱིན་པར་བྱ་སྟེ། འདི་ལ་འགྱོད་པར་མི་བྱའོ། །ཞེས་གསུངས་པ་ལྟར་
རོ། །འདིའི་ ཕྱོགས་མཐུན་ གྱི་ཉེས་པ་ནི་དགོས་པ་མེད་པར་ ཁྱིམ་པ་དང༌སྣོད་
གཅིག་ནས་ཟ་བ་དང༌། དགོས་མེད་དུ་རབ་ཏུ་བྱུང་བ་ནང་ཕན་ཚུན་ཡང་སྣོད་
གཅིག་ ནས་ ཟ་ མི་ རུང་ བར་ གསུངས་ པས་ དེ་ ལྟར་ ཟ་ བ་ དང་། སྤྱོད་ ལམ་མ་
བསྡམས་པར་ཟ་བ་དང་། ཟས་ཟ་བའི་ཆ་ཧ་ཅང་ཉུང་བ་དང༌། ཧ་ཅང་མང་བ་ཟོས་
པ་ དང། ཁམ་ ཆུང་ བ་ དང་། ཧ་ཅང་ཆེས་ པ་ དང། འབྲུ་རེ་རེ་ནས་ ཟ་ བ་ དང༌།
གཞན་གྱིས་བྱིན་པའི་ཟས་ལ་འཕྱ་བ་དང་། མཁུར་བ་གཉིས་ཀ་ཟས་ཀྱིས་བཀང་
ནས་ཟ་བ་དང༌། ཁ་ཟས་ཀྱིས་བཀང་བཞིན་དུ་གཏམ་སྨྲ་བ་དང་། མིག་ཕྱོགས་
བཞིར་གཡེང་བཞིན་དུ་ཟ་བ་དང་། ཁ་མ་བཀྲུས་པར་ཟ་བ་དང་། ཀོ་ལྤགས་ཀྱི་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སྣོད་ནས་ཟ་བ་དང་། ལྷུང་བཟེད་ཀྱི་སྣོད་རྐང་པས་མནན་ཅིང་ཟ་བ་དང་། ལྷམ་
མ་ཕུད་པར་ཟ་བ་དང༌། ལྷམ་ཕུད་ཀྱང་རྐང་པས་མནན་བཞིན་དུ་ཟ་བ་དང་། ཤ་
རྗེན་པ་ཟ་བ་དང་། སྟག་ལ་སོགས་པའི་གཅན་གཟན་གྱི་གོད་མ་ཟ་བ་དང་། སྟོད་
གཡོགས་སྨད་གཡོགས་གཉིས་ཀ་མ་བགོས་པར་གོས་གཅིག་ཙམ་བགོས་ཏེ་ཟ་བ་
དང་། ཟས་ཟ་བའི་ཚེ་རྐན་སྒྲ་ཏོག་པ་དང་། ཙུག་ཙུག་ཅག་ཅག་ཧུ་ཧུ་ཕུ་ཕུ་སོགས་
བྱེད་པ་དང་། བཏུང་བ་འཐུང་བའི་ཚེ་ཧུབ་སྒྲ་ཆེན་པོ་བྱེད་པ་སོགས་འདུལ་བ་ནས་
གསུངས་པའི་བཟའ་བཏུང་གི་ཀུན་སྤྱོད་ཚུལ་བཞིན་དུ་མི་བྱེད་པར་ལོངས་སྤྱོད་པ་
ཐམས་ཅད་འདིའི་ཕྱོགས་མཐུན་གྱི་ཉེས་པར་འདུལ་བ་འོད་ལྡན་ལས་གསུངས་
སོ། །ཉེས་བྱས་འདི་ནི་སྐྱེས་ཕྲན་གཞོན་ནུ་བཅུ་བདུན་སྡེ་རབ་ཏུ་བྱུང་ཞིང་བསྙེན་
རྫོགས་བྱས་པའི་ཚེ་གཞོན་ནུ་རྣམས་བཀྲེས་པའི་མེས་གདུང་སླ་ནས་ཕྱི་དྲོ་ལྟོགས་
ཏེ་བུད་མེད་སྐྱེད་མོས་ཚལ་དུ་བཟའ་བཏུང་བྱེད་པ་དག་ལ་བསླངས་ནས་ཕྱི་དྲོའི་
ཁ་ཟས་ཟོས་པའི་གླེང་གཞི་ལ་བརྟེན་ནས་དུས་མ་ཡིན་པར་ཟ་བའི་ལྟུང་བྱེད་ཀྱི་
བཅའ་བ་མཛད་དེ། དགེ་སློང་ལ་ལྟུང་བྱེད་དང་། དགེ་ཚུལ་ལ་བླངས་འདས་ཀྱི་
ཉེས་བྱས་སོ། །
གསེར་དངུལ་ ལེན་ ཞེས་ པ་ བླངས་ འདས་ སོ་ གསུམ་ པ་ ནི། གསེར་ ལ་
སོགས་པའི་རིན་པོ་ཆེ་ལ་མི་རུང་བའི་འདུ་ཤེས་མ་བཞག་པར་ནོར་གསོག་འདོད་
ཀྱི་བློས་བདག་གིར་བྱེད་པའོ། །གསེར་ལ་སོགས་པའི་རིན་པོ་ཆེ་ལ་རེག་པ་ནི་བྱེ་
བྲག་བཤད་མཚོ་ཆེན་མོ་ནས་དགེ་ཚུལ་ལ་ལྟུང་བྱེད་དུ་གསུངས་པ་རྣམས་ཀྱི་ནང་
དུ་བྱུང་བས་གསེར་དངུལ་ལ་རེག་པ་ཙམ་དགེ་ཚུལ་ལ་ཉེས་བྱས་སུ་འགྱུར་བ་མིན་
ཡང་། མི་རུང་བའི་བསམ་པ་མེད་པར་ནོར་གྱི་འདུ་ཤེས་ཀྱི་བདག་གིར་བྱ་བའི་
- 184 -



འདུལ་བའི་བསླབ་བྱ་འོད་ལྡན་སྙིང་པོ།
ཕྱིར་ལེན་པ་སྐབས་འདིའི་ཉེས་བྱས་སུ་གསུངས། དགེ་ཚུལ་གྱིས་གསེར་དངུལ་
ལ་རེག་ཏུ་རུང་བར་གནང་བ་ནི་དགེ་ཚུལ་ནི་དགེ་སློང་གི་འཁོར་ཡིན་པས་དགེ་
སློང་རྣམས་ལ་འཚོ་བའི་ཡོ་བྱད་ཀྱི་ཕྱིར་དད་པ་ཅན་གྱིས་གསེར་དངུལ་ཕུལ་ཞིང་།
དེ་ཡང་ཆོས་སྒྲུབ་པའི་མཐུན་རྐྱེན་དུ་ངེས་པར་དགོས་པའི་སྐབས་དང་། དགེ་སློང་
རྣམས་ལྗོངས་རྒྱུ་བའི་ཚེ་ལམ་བརྒྱགས་སུ་རིན་པོ་ཆེ་འཁྱེར་དགོས་པའི་སྐབས་
དང༌། དགེ་འདུན་སྤྱི་ལ་དད་པ་ཅན་དག་གིས་གསེར་དངུལ་སོགས་རིན་པོ་ཆེ་
ཕུལ་བ་རྣམས་དགེ་ཚུལ་གྱིས་བླངས་ནས་སྦ་བ་དང༌། གནས་གཞན་དུ་འཁྱེར་བ་
དང་། དགེ་བསྙེན་དད་པ་ཅན་སོགས་ལ་གཏད་ནས་འཚོ་བའི་ཡོ་བྱད་སོགས་སྒྲུབ་
པར་བྱེད་པ་དང་། དཀོན་མཆོག་མཆོད་པའི་ཕྱིར་མཆོད་པའི་ཡོ་བྱད་དག་སྒྲུབ་
པར་བྱེད་པ་སོགས་དགེ་ཚུལ་གྱིས་བྱ་དགོས་པར་གསུངས། དགེ་ཚུལ་རང་ཉིད་
ཀྱི་འཚོ་བའི་ཡོ་བྱད་ཀྱི་ཕྱིར་ རམ། ནད་ཀྱི་རྐྱེན་སྨན་གྱི་ ཕྱིར་རམ། སངས་རྒྱས་
མཆོད་པ་དང་། ལུང་གི་གླེགས་བམ་འབྲི་བ་ལ་སོགས་པ་ཆོས་ལྡན་གྱི་དགོས་པའི་
ཕྱིར་དུ་གསེར་དངུལ་འཆང་དགོས་པའི་ཚེ་ངོ་བོའི་ཆ་ནས་མི་རུང་བ་དང༌། རྐྱེན་
ལ་ལྟོས་ཏེ་གནང་བ་དང་། ལུས་སྲོག་གི་ཕྱིར་རམ་ཆོས་ལྡན་གྱི་དགོས་པ་འདི་དང་
འདིའི་ཕྱིར་དུ་བཅང་སྙམ་པའི་འདུ་ཤེས་གསུམ་བཞག་ནས་བཅང་བར་གསུངས་
ཏེ། འདུལ་བ་སུམ་བརྒྱ་པ་ལས། དངུལ་དང་གསེར་གྱི་རྣམ་པ་ལེན་བྱེད་ན། །
ཉེས་བྱས་འགྱུར་རོ་གོས་དང་བརྒྱགས་ཕྱིར་དང༌། །ལུས་ཀྱི་ཕྱིར་རམ་དེ་བཞིན་
སྨན་ཕྱིར་རམ། །ཆོས་དང་ལྡན་པའི་ཕྱིར་ནི་ལྟུང་བ་མེད། །ཅེས་གསུངས་པ་ལྟར་
རོ། །དེ་དག་གི་རྒྱུ་མཚན་ཞིབ་ཏུ་ཤེས་པར་འདོད་ན་འདུལ་བ་འོད་ལྡན་ལས་ཤེས་
པར་ བྱའོ། །ཉེས་བྱས་འདིའི་ ཕྱོགས་ མཐུན་ནི། རང་ལ་ཆོས་གོས་སོགས་ཡོད་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞིན་དུ་སློང་བ་དང་། དེ་བཞིན་དུ་འཚོ་བའི་ཡོ་བྱད་གང་དང་གང་ཡང་རང་ལ་
ཡོད་བཞིན་དུ་ཆོག་མི་ཤེས་པར་མང་པོ་གསོག་པར་འདོད་པས་གཞན་ལ་སློང་བ་
དང༌། ཁབ་རལ་ལ་སོགས་པའི་ཉེར་མཁོའི་ཡོ་བྱད་རྣམས་བ་སོ་སོགས་ལས་བྱེད་
པ་དང༌། ཡོ་བྱད་གསོག་པར་འདོད་ནས་ཚོང་བྱེད་པ་དང་། བུན་བསྐྱེད་བྱེད་པ་
དང༌། སོ་ནམ་བྱེད་དམ་བྱེད་དུ་གཞག་པ་སོགས་འདོད་པ་ཆེ་ཞིང་ཆོག་མི་ཤེས་
པས་འཚོལ་བ་ཐམས་ཅད་འདིའི་ཕྱོགས་མཐུན་གྱི་ཉེས་བྱས་སུ་གསུངས། གཞན་
ཡང་ཚུལ་འཆོས་དང༌། ཁ་གསག་དང་། གཞོགས་སློང་དང་། ཐོབ་ཀྱིས་འཇལ་བ་
དང་། རྙེད་པས་རྙེད་པ་སྒྲུབ་པ་རྣམས་ཀྱང་འདིའི་ཕྱོགས་མཐུན་གྱི་ཉེས་བྱས་སུ་
གསུངས། ལོག་འཚོ་ལྔ་པོ་དེ་དག་གི་ངོས་འཛིན་ནི་འདུལ་བ་སུམ་བརྒྱ་པ་ལས།
རྙེད་ཕྱིར་སྤྱོད་ལམ་ཚུལ་འཆོས་ཡིན་པར་བསྟན། །ཆགས་པས་གཞན་ལ་སྨོད་པ་
ཐོབ་ ཀྱིས་ འཇལ། །ཆུང་ དུ་ བྱིན་ ནས་ མང་ པོ་ འཚོལ་ བྱེད་ དང༌། །གཞན་ གྱི་
བསྔགས་པ་བྱེད་པ་གཞོགས་སློང་ཡིན། །རྙེད་པའི་ཕྱིར་ནི་གཅམ་དང་སྙན་པར་
སྨྲ། །ཐམས་ཅད་ ཁ་གསག་ཡིན་པར་འཕགས་པས་བཤད། །དེ་དག་དཔེ་ ཙམ་
གཞན་ ཡང་ ལོག་ སྒྲུབ་ པས། །འཚོ་ བར་ བྱེད་ པ་ ཉིད་ ནི་ རྟག་ ཏུ་ སྤང༌། །ཞེས་
གསུངས་ཤིང་རིན་ཆེན་ཕྲེང་བ་ལས། ཚུལ་འཆོས་རྙེད་དང་བཀུར་སྟིའི་ ཕྱིར། །
དབང་པོ་སྡོམ་པར་བྱེད་པ་སྟེ། ཁ་གསག་རྙེད་དང་བཀུར་སྟིའི་ཕྱིར། །ཚིག་འཇམ་
སྨྲ་ བར་ བྱེད་ པའོ། །གཞོགས་སློང་ དེ་ ནི་ ཐོབ་ བྱའི་ ཕྱིར། །གཞན་ གྱི་ རྫ་ས་ ལ་
བསྔགས་བྱེད་པའོ། །ཐོབ་ཀྱིས་འཇལ་བ་རྙེད་པའི་ཕྱིར། །མངོན་སུམ་གཞན་ལ་
སྨོད་བྱེད་པ། །རྙེད་པས་རྙེད་པ་རྣམས་འདོད་པ། །སྔར་ཐོབ་པ་ལ་བསྔགས་བྱེད་
པའོ། །ཞེས་གསུངས་སོ། །ཉེས་བྱས་འདི་ནི་དྲུག་སྡེ་དག་གསེར་དངུལ་རང་གི་
- 186 -



འདུལ་བའི་བསླབ་བྱ་འོད་ལྡན་སྙིང་པོ།
ལག་གིས་ལེན་ཅིང་འཆང་བར་བྱེད་ནས་མུ་སྟེགས་དག་ཤཱཀྱའི་དགེ་སློང་དག་ནི་
མ་ལོག་མ་སྤངས་པ་སྟེ། རང་གི་ལག་གིས་གསེར་དངུལ་ལེན་པར་བྱེད། ལེན་དུ་
འཛུད་པར་བྱེད་དེ། འདི་རྣམས་དང་ཁྱིམ་པ་ལ་ཁྱདཔར་ཅི་ཡོད་ཟེར་ནས་འཕྱ་བ་
ཞིག་བྱུང་བའི་གླེང་གཞི་ལ་བརྟེན་ནས་གསེར་དངུལ་ལེན་པའི་སྤང་བའི་ལྟུང་བྱེད་
ཀྱི་བཅའ་བ་མཛད་དེ། དགེ་སློང་རྣམས་ལ་སྤང་བའི་ལྟུང་བྱེད་དང་། དགེ་ཚུལ་ལ་
བླངས་འདས་ཀྱི་ཉེས་བྱས་སོ། །ཆང་འཐུང་བ་ནས་གསེར་དངུལ་ལེན་པའི་བར་
འདི་རྣམས་བླངས་འདས་ཡིན་པ་ནི་དགེ་ཚུལ་གྱི་སྡོམ་པ་ལེན་པའི་ཚེ་མཁན་སློབ་
ཀྱི་སྤྱན་སྔར་སྟོན་པ་དཔང་དུ་བཞག་སྟེ། བདག་མིང་འདི་ཞེས་བགྱི་བས་དུས་འདི་
ནས་བཟུང་སྟེ་ཇི་སྲིད་འཚོའི་བར་དུ་འབྲུའི་ཆང་དང༌། བཅོས་པའི་ཆང་མྱོས་པར་
འགྱུར་བ་བག་མེད་པའི་གནས་དང༌། གླུ་གར་དང་། རོལ་མོའི་སྒྲ་དང་། འཕྲེང་བ་
དང༌། སྤོས་ཉུག་པ་དང༌། རྒྱན་དང་ཁ་དོག་འཆང་བ་དང་། ཁྲི་སྟན་མཐོན་པོ་དང་།
ཁྲི་སྟན་ཆེན་པོ་དང༌། དུས་མ་ཡིན་པའི་ཁ་ཟས་དང་། གསེར་དངུལ་ལེན་པ་སྤོང་
ངོ༌། །སྤོང་ལུགས་ཀྱང་འཕགས་པ་དགྲ་བཅོམ་པ་དག་གིས་ཇི་ལྟར་མཛད་པ་དེ་
བཞིན་དུ་བྱེད་དོ། །ཞེས་ཁས་བླངས་པ་ཡིན་པས། རང་གིས་ཁས་བླངས་པ་དེ་
ལས་འདས་པའོ། །སྟོན་པ་དཔང་དུ་བཞག་སྟེ་མཁན་སློབ་ཀྱི་སྤྱན་སྔར་ཇི་ལྟར་
ཁས་བླངས་པ་དེ་དག་ཡང་ཡང་དྲན་པར་བྱས་ལ་ཉེས་པ་འདི་དག་གིས་མ་གོས་པ་
ལ་འབད་པར་བྱའོ། །
ཉམས་པ་རྣམ་པ་གསུམ་དག་དང་། །ཞེས་པ་ཁྱིམ་པའི་རྟགས་ སྤོང་བ་
ཉམས་པ། རབ་ཏུ་བྱུང་བའི་རྟགས་བླངས་པ་ཉམས་པ། མཁན་པོར་གསོལ་བ་
བཏབ་པ་ཉམས་པ་གསུམ་སྟེ། དེའི་དང་པོ་བླངས་འདས་སོ་བཞི་པ་ཁྱིམ་པའི་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྟགས་སྤོང་བ་ཉམས་པ་ནི། གོས་ཁ་དོག་དཀར་པོ་གྱོན་པ་དང་། དཀར་པོ་མིན་
ཡང་དོར་ཐུང་དང་ཕུ་ཐུང་ཅན་གྱོན་པ་དང་། ཁ་ཚར་དང་ཕུན་ཚར་མ་བཅད་པ་
གྱོན་པ་སོགས་ཁྱིམ་པའི་རྟགས་མཚན་ཉིད་པ་རྣམས་འཆང་བར་བྱེད་པའོ། །ཉེས་
བྱས་འདིའི་ཆར་གཏོགས་སུ་སྐྲ་དང་ཁ་སྤུ་ཚད་ལས་ལྷག་པ་འཇོག་པ་དང་། སེན་
མོ་རིང་པོར་འཇོག་པ་སོགས་གསུངས་ཤིང་། དགོན་པར་གནས་པ་ཡིན་ན་སྒྲ་དང་
ཁ་སྤུ་སོར་གཉིས་ཙམ་དང་། གྲོང་མཐའ་པ་ཡིན་ན་སོར་ཕྱེད་གཉིས་ཀྱི་ཚད་ཙམ་
འཇོག་པ་གནང་ཞིང་། ཚད་དེ་གཉིས་ལས་སོར་ཕྱེད་ཡན་གྱིས་ལྷག་པར་འཇོག་
ན་སྐྲ་དང་ཁ་སྤུ་ཉག་མའི་གྲངས་ཇི་སྙེད་ཡོད་པ་དེ་སྙེད་ཀྱི་ཉེས་བྱས་བསྐྱེད་པས་
བཤགས་བྱར་གསུངས་སོ། །བྲེག་ཏུ་མི་འོས་པ་སྨིན་མ་དང༌། རྫི་མ་དང་། མཆན་
ཁུང་གི་སྤུ་དང༌། འདོམས་ཀྱི་སྤུ་དང་། བྱིན་པའི་སྤུ་རྣམས་བྲེགས་ན་ཉེས་བྱས་སུ་
གསུངས། སེན་མོ་བྲེག་པའི་ཚེ་སྟེའུའི་ཁ་ལྟ་བུ་དབུས་ཅུང་ཟད་མཐོ་ཞིང་མཐའ་
དམའ་བའམ་སྙོམས་པར་བྲེག་དགོས་ཤིང་། དེ་ལས་གཞན་དུ་དབུས་ ཁབ་རྩེ་
ལྟར་རྣོན་པོར་བྱེད་པ་དང་། དབུས་དམའ་ཞིང་མཐའ་གཉིས་མཐོ་བར་བྱེད་ནའང་
ཉེས་བྱས་སུ་གསུངས། སྐྲ་བྲེག་པའི་ཚེ་གཙུག་ལག་ཁང་གི་སྒོ་ཁང་དང༌། དགེ་
འདུན་འདུ་བའི་ཁྱམས་ལ་སོགས་པར་མི་བྲེག་ཅིང་། གདིང་བའི་སྟེང་དུའང་མི་
བྲེག །ཆོས་ གོས་ བླ་ གོས་གྱོན་བཞིན་དུའང་ མི་བྲེག་ པར་ སྐ་བཟེད་ ཀྱིས་ ལུས་
བཀབ་ནས་བྲེག་པ་དང་། སྐྲ་བྲེགས་ནས་ཡན་ལག་ལྔའི་ཁྲུས་བྱ་བ་དང་། བྲེགས་
པའི་སྒྲ་རྣམས་གོས་དང་སྟན་དང་། དགེ་འདུན་འདུ་བའི་གནས་སོགས་སུ་མ་ལུས་
པར་བྱས་ལ་ཕྱག་དར་ཁྲོད་ཀྱི་དབེན་པར་དོར་བར་གསུངས་པས་བསླབ་བྱ་དེ་
དག་ལས་འདས་ནའང་འདིའི་ཕྱོགས་མཐུན་གྱི་ཉེས་བྱས་བསྐྱེད་པར་གསུངས།
- 188 -



འདུལ་བའི་བསླབ་བྱ་འོད་ལྡན་སྙིང་པོ།
ཁ་དོག་བསྒྱུར་བའི་གོས་འཆང་དགོས་པ་དེ་ལ་གོས་ཚོན་ཇི་ལྟར་བུས་ཁ་དོག་
བསྒྱུར་ བ་ ནི། སུམ་ བརྒྱ་ པ་ ལས། གོས་ རྣམས་ ཁ་ དོག་ བསྒྱུར་ ཕྱིར་ ཚོན་ རྩི་
གསུམ། །དུར་ སྨིག་ རྩི་ དང་ སྔོན་ པོའི་ མདོག་ དང་ བཙག །ཅེས་ ཚོན་རྩི་ གསུམ་
གསུངས་ལ། ངུར་སྨྲིག་རྩི་ནི་མཚོན་པ་སྟེ་ངུར་སྨྲིག་གམ་སེར་པོ་གང་རུང་དང་།
སྔོན་པོ་དང༌། དམར་པོ་རྣམས་ བྱ་བར་གསུངས། ཚོན་གང་མི་རུང་བ་ནི། སུམ་
བརྒྱ་པ་ལས། མཚལ་དང་དེ་བཞིན་རྒྱ་སྐྱེགས་བཙོད་རྣམས་དང་། གུར་ཀུམ་དག་
དང་མཐིང་ཤིང་ལི་ཁྲི་དང༌། །རྨ་ཤིང་ལེབ་རྒན་རྩི་རྣམས་མི་རུང་སྟེ། །བརྒྱད་པོ་
ཚོན་ཆེན་ཡིན་པས་བཀག་ཕྱིར་རོ། །ཞེས་དང་། དེའི་ཐད་ཀྱི་འགྲེལ་པ་འོད་ལྡན་
ལས། མཚལ་ དང༌། རྒྱ་ སྐྱེགས་ དང་
། བཙོད་དང༌། གུར་ ཀུམ་ དང་། མཐིང་ཤིང་
དང༌། ལི་ཁྲི་དང༌། རྨ་ཤིང་དང་། ལེབ་རྒན་རྩི་མི་རུང་སྟེ། གང་གི་ཕྱིར་བརྒྱད་པོ་
དེ་དག་ནི་ཚོན་ཆེན་པོ་ཡིན་པས་བཀག་པའི་ཕྱིར་རོ། །ཞེས་ཚོན་ཆེན་པོ་བརྒྱད་པོ་
དེས་བཙོས་པ་མི་རུང་བར་གསུངས། དེ་ལ་མཚལ་དང་རྒྱ་སྐྱེགས་ལ་སོགས་པ་ནི་
རིན་ཐང་ཆེ་ཞིང་རྙེད་དཀའ་བས། དེ་དག་གིས་ཆོས་སྒྲུབ་པར་བྱེད་པ་ནི་འདོད་པ་
ཆེ་ཞིང་ཆོག་མི་ཤེས་པ་དང༌། རྒྱགས་པ་བསྐྱེད་པ་དང་། དོན་མང་བ་དང་། བྱ་བ་
མང་བས་གཡེངས་ནས་ཀློག་པ་དང་བསམ་གཏན་ཉམས་པར་འགྱུར་བ་དང༌།
རབ་ཏུ་བྱུང་བ་ནི་འཁོར་བའི་ཕུན་ཚོགས་ལ་ཞེན་པ་ལོག་པར་བྱེད་པ་ཡིན་པ་ལ།
ཚོན་ཆེན་པོ་དེ་དག་གིས་གོས་བཟང་པོ་དང་ཁྱད་པར་ཅན་འབད་པས་སྒྲུབ་པར་
བྱེད་པ་ནི་རབ་ཏུ་བྱུང་བའི་ཚུལ་དང་མི་མཐུན་པ་ཡིན་པར་འདུལ་བ་འོད་ལྡན་
ལས་བཤད་ཅིང་། འཁོར་བ་ལ་སྐྱོ་ཤས་མ་སྐྱེས་པ་མི་སྐྱེ། སྐྱེས་པ་རྣམས་ཉམས་
ཤིང་། འཁོར་བའི་ཕུན་ཚོགས་ལ་ཞེན་ཆགས་ཆེ་འགྲོ་བ་རང་ རང་གི་རྒྱུད་ལ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བརྟགས་ནའང་ཤིན་ཏུ་གསལ་བས། འཁོར་བ་ལས་ཐར་པར་འདོད་པ་རྣམས་
ཀྱིས་འདུལ་བའི་བཅས་པ་འདི་དག་ལ་གུས་པས་བསླབ་པར་བྱའོ། །རུང་བའི་
ཚོན་གསུམ་པོ་དེ་དག་ལས་ཀྱང་གོས་ཐམས་ཅད་ཁ་དོག་གཅིག་པ་མི་བྱ་བ་ནི།
སུམ་བརྒྱ་པ་ལས། ཁ་དོག་གཅིག་པ་ མ་ ཡིན་ ཁ་ ཚར་ཅན་དཀར་མིན། །ཞེས་
གསུངས། དེ་ནི་འདུལ་བ་ལུང་དུ་དགེ་སློང་འགའ་ཞིག་གིས་གོས་ཐམས་ཅད་ཁ་
དོག་དམར་བ་དང༌། གོས་ཐམས་ཅད་ཁ་དོག་སེར་བ་སོགས་གྱོན་པས་ཁྱིམ་པ་
རྣམས་ཀྱིས་འཕྱས་པ་ལ་བརྟེན་ནས་གོས་ཐམས་ཅད་ཁ་དོག་གཅིག་པ་མི་བྱ་བར་
གསུངས་པས། རྗེ་ཐམས་ཅད་མཁྱེན་པས་འཚོ་བའི་ཡོ་བྱད་ཐམས་ཅད་ཁ་དོག་
གཅིག་པ་མི་བྱ་བར་འཚོ་བའི་ཡོ་བྱད་ཀྱི་གོས་གང་རུང་རེ་ཚོས་མི་འདྲ་བ་མཛད་
དེ། ཕྱག་ལེན་དེ་ནི་འདུལ་བ་ལུང་གི་དགོངས་པ་ཡིན་པས་དེ་བཞིན་དུ་བསླབ་
པར་བྱའོ། །མཚལ་ལ་སོགས་པའི་ཚོན་ཆེན་པོ་བརྒྱད་པོ་དེ་དག་ལས་བཙོད་ནི་
བོད་དུ་རྙེད་སླ་ཞིང་དར་ཆ་ཆེ་བས་སྔོན་གྱི་དམ་པ་རྣམས་ཀྱིས་མ་བཀག་ཅིང་།
འདུལ་བ་རུང་མཐུན་སྦྱར་ནས་རུང་བར་བོད་ཀྱི་འདུལ་འཛིན་སྔ་མ་འགའ་ཞིག་
གིས་གསུངས་ཏེ། རུང་མཐུན་གྱི་ཚུལ་ནི། བལ་ནག་གི་སྟན་འཆང་བ་སྤང་ལྟུང་དུ་
གསུངས་ ཀྱང་། ཡུལ་ འགའ་ཞིག་ཏུ་བལ་ནག་ རྙེད་ སླ་ཞིང་ རིན་ཆུང་ལ། བལ་
དཀར་པོ་དཀོན་ཞིང་རིན་ཆེ་བར་སྣང་ན། བལ་དཀར་པོ་ལ་སྟན་བྱེད་པ་སྤང་ལྟུང་
དུ་འགྱུར་ཞིང་དགག་བྱ་ཆེ་བས་མི་རུང་བ་དང་། བལ་ནག་གི་སྟན་པ་ལྟུང་བ་མི་
འབྱུང་བ་ལྟ་བུའོ། །མདོར་ན་འདི་དག་ནི་འདོད་པ་ཆེ་ཞིང་ཆོག་མི་ཤེས་པ་དང་།
དོན་དང་བྱ་བ་མང་པོས་ཀློག་པ་དང་བསམ་གཏན་ལ་གནོད་པ་དགག་བྱའི་གཙོ་
བོ་ཡིན་པས་ཚུལ་དེ་ལ་དཔགས་ནས་འདུལ་བ་བསྡུས་པ་ནས་གསུངས་པའི་རུང་
- 190 -



འདུལ་བའི་བསླབ་བྱ་འོད་ལྡན་སྙིང་པོ།
མཐུན་སྦྱོར་ཚུལ་ཤེས་པ་གནད་ཆེའོ། །བླངས་འདས་སོ་ལྔ་པ་རབ་ཏུ་བྱུང་བའི་
རྟགས་བླངས་པ་ཉམས་པ་ནི། བླ་གོས་དང་། མཐང་གོས་དང་། གདིང་བ་དང༌།
ལྟུང་བཟེད་ལ་སོགས་པ་རབ་ཏུ་བྱུང་བའི་རྟགས་རྣམས་དོར་བ་དང་། དེ་དག་ཡོད་
ཀྱང་མི་འཆང་བ་དང༌། སྒྲུབ་ནུས་བཞིན་དུ་མི་སྒྲུབ་པ་དང་། ཆོས་གོས་སོགས་
ལུས་ལ་མི་བགོ་ཞིང་ལྷུང་བཟེད་དུ་ལོངས་མི་སྤྱོད་པ་དང་། ཆོས་འདི་པའི་རྟགས་
དོར་ནས་གཅེར་བུའི་ཡིད་དམ་ལེན་པ་དང༌། སེང་རས་རྐྱང་པ་འཆང་བར་བྱེད་པ་
དང༌། སྐ་དང་འུག་པའི་སྒོ་ལ་སོགས་པ་ལས་བྱས་པའི་གོས་འཆང་བ་སོགས་མུ་
སྟེགས་ཀྱི་ཐུན་མོང་མིན་པའི་རྟགས་འཆང་ཞིང་བགོ་བ་སོགས་བྱེད་པའོ། །
བླངས་འདས་སོ་དྲུག་པ་མཁན་པོར་གསོལ་བ་བཏབ་པ་ཉམས་པ་ནི།
མཁན་པོ་ལ་མ་གུས་པ་དང་ཁྱད་དུ་གསོད་པ་ལ་སོགས་པའི་བློས་མཁན་པོར་མི་
འཛིན་པ་དང་། ཕའི་འདུ་ཤེས་མི་འཇོག་པ་དང་། བྱ་བ་རྣམས་མ་ཞུས་པར་བྱེད་
པ་དང་། ཆོས་ལྡན་གྱི་བཀའ་བསྒོ་བ་སྒྲུབ་ནུས་བཞིན་དུ་མི་སྒྲུབ་པ་དང་། དུས་
དུས་ སུ་ ཕྱག་ འཚལ་བ་དང༌། སྔོན་དུ་ལྡང་བ་དང༌། བཀུར་སྟི་དང་ སྲི་ཞུ་དང་། །
སྙན་གསོལ་བ་དང༌། བསྙེན་བཀུར་བྱ་བ་སོགས་མཁན་པོ་བསྟེན་ཚུལ་རྣམས་
ཚུལ་བཞིན་དུ་མི་བྱེད་པའོ། །ཉམས་པ་རྣམ་པ་གསུམ་པོ་དེ་བླངས་འདས་ཡིན་པ་
ནི་རབ་ཏུ་འབྱུང་བའི་ཚེ་མཁན་པོར་ལན་གསུམ་དུ་གསོལ་བ་བཏབ་པ་དང་།
སྟོན་པ་ཤཱཀྱའི་རྒྱལ་པོའི་ རྗེས་སུ་རབ་ཏུ་འབྱུང་སྟེ། ཁྱིམ་པའི་རྟགས་སྤོང་ངོ༌། །
རབ་ཏུ་བྱུང་བའི་རྟགས་ཡང་དག་པར་ལེན་ཏོ། །ཞེས་སྟོན་པ་དཔང་དུ་བཞག་སྟེ་
མཁན་པོའི་སྤྱན་སྔར་རང་གིས་ཁས་བླངས་པ་ཡིན་པས། ཁས་བླངས་དེ་ལས་
འདས་པའོ། །མཁན་པོ་བསྟེན་ཚུལ་དང༌། ཁྱིམ་པའི་རྟགས་སྤངས་ནས་རབ་ཏུ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བྱུང་བའི་རྟགས་ལེན་ཚུལ་གྱི་སྔོན་གྱི་བྱུང་བ་དང་། བཅས་པ་ཇི་ལྟར་མཛད་པའི་
ཚུལ་རྣམས་རང་བྱུང་གི་གཞི་ལས་རྒྱས་པར་འབྱུང་ངོ༌། །སུམ་ཅུ་དྲུག་ནི་བླངས་
ལས་འདས། །ཞེས་པ་ནི་སྲོག་གཅོད་ནས་བཟུང་མཁན་པོར་གསོལ་བ་བཏབ་པ་
ཉམས་པའི་བར་གྱི་ཉེས་བྱས་སོ་དྲུག་པོ་དེ་ཁས་བླངས་བ་ལས་འདས་པའི་ཉེས་
བྱས་ཡིན་ཞེས་པ་སྟེ། དེ་དག་སོ་སོའི་ངོས་འཛིན་དང་། ཁས་བླངས་ལས་ཇི་ལྟར་
འདས་པའི་ཚུལ་རྣམས་ཞིབ་ཏུ་བརྗོད་ཟིན་པ་ལྟར་རོ། །ཉེས་པ་དེ་དག་གིས་ཆར་
གཏོགས་ དང༌། ཕྱོགས་མཐུན་ གྱི་ ཉེས་ པ་ གཙོ་ཆེ་བ་དག་ཀྱང་སོ་སོའི་ཐད་དུ་
བརྗོད་ཟིན་ལ། ཕྱོགས་མཐུན་གྱི་ཉེས་པ་རྣམས་ཀྱི་གནད་བསྡུས་ནས་སྡོམ་ཚིག་
ཏུ་མཛད་པ་བྱེ་བྲག་གཤད་མཚོ་ཆེན་མོ་ལས་གསུངས་པ་ནི། འཆང་བ་དང་ནི་
འབྲལ་བ་དང༌། །དེ་བཞིན་ས་ནི་བརྐོ་བ་དང་། །རིན་ཆེན་རེག་དང་མེ་ལ་རེག །
སྤངས་ནས་ཟ་བར་བྱེད་པ་དང་། །ལྗོན་ཤིང་འཛེག་དང་ཤིང་གཅོད་དང་། །བྱིན་
ལེན་མ་བྱས་ཟ་བ་དང༌། །ཆུ་ སྔོན་མི་གཙང་འདོར་བ་དང༌། །དེ་བཞིན་གསོག་
འཇོག་ཟ་བ་དང་། །ས་བོན་འཇོམས་དང་བསླབ་པའི་གཞི། །བཅུ་པོ་རྣམས་ནི་མ་
གཏོགས་པར། །སོ་སོར་ཐར་པར་བསྟན་པ་དག །བླངས་བའི་ཕྱོགས་མཐུན་ཤེས་
པར་བྱ། །ལྷན་ཅིག་དབྱར་ནི་གནས་པ་དང་། །གསོ་སྦྱོང་དགག་དབྱེ་བཅས་ལ་
སོགས། །བླངས་བ་ལ་བརྟེན་རྟགས་དང་ནི། །སློང་སྣོད་ཉེར་སྤྱོད་རྒོད་པ་དང་། །
འདོད་དང་གནོད་དང་འགྲོགས་པ་དང་། །མ་གུས་མི་སྤྱོད་གཞི་ལས་བྱུང༌། །ཞེས་
པ་སྟེ་སྡོམ་ཚིག་འདི་ནི་འདུལ་བའི་མདོའི་རྒྱ་ཆེར་འགྲེལ་དང་འོད་ལྡན་གཉིས་
ཀར་དྲངས་ཤིང་། འཆང་བ་ལ་སོགས་པ་ལྟུང་མེད་དུ་གསུངས་པ་རྣམས་དང༌།
དགེ་ཚུལ་གྱི་བསླབ་པའི་ གཞི་བཅུ་ལས་འདས་ པའི་བླངས་འདས་ཀྱི་ཉེས་པ་
- 192 -



འདུལ་བའི་བསླབ་བྱ་འོད་ལྡན་སྙིང་པོ།
རྣམས་མ་གཏོགས་པ། རྩ་བ་སོ་སོར་ཐར་པའི་མདོ་དང་གཞི་བཅུ་བདུན་དང་།
ལུང་རྣམ་འབྱེད་དང༌། ལུང་ཕྲན་ཚེགས་དང་། གཞུང་དམ་པ་རྣམས་ནས་གསུངས་
པའི་བསླབ་བྱ་དང་འགལ་བའི་ཉེས་པ་ཇི་སྙེད་ཅིག་ཡོད་པ་དེ་ཐམས་ཅད་དགེ་
ཚུལ་ལ་ཕྱོགས་མཐུན་གྱི་ཉེས་བྱས་སུ་གསུངས་ལ། དེ་ཐམས་ཅད་ཀྱི་གནད་བསྡུ་
ན་བཅུར་འདུ་བ་དང་། བཅུ་པོ་དེ་ཡང་བསྡུ་ན་སྡོམ་པ་ཉམས་པའི་ཕྱོགས་མཐུན་
དང་། བར་མ་རབ་བྱུང་ཉམས་པའི་ཕྱོགས་མཐུན་གཉིས་སུ་འདུ་བར་གསུངས་ལ།
སྡོམ་པ་ཉམས་པའི་ཕྱོགས་མཐུན་ནི། སྲོག་གཅོད་ནས་གསེར་དངུལ་ལེན་པའི་
བར་གྱི་བླངས་འདས་རྣམས་ཀྱི་ཕྱོགས་མཐུན་གྱི་ཉེས་པ་རྣམས་སོ། །བར་མ་རབ་
བྱུང་ཉམས་པའི་ཕྱོགས་མཐུན་ནི། ཉམས་པ་རྣམ་པ་གསུམ་དང་ཕྱོགས་མཐུན་
པའི་ཉེས་པ་རྣམས་སོ། །ཡང་ཕྱོགས་མཐུན་གྱི་ཉེས་པ་རྣམས་བསྡུ་ན་སོ་སོར་
ཉམས་ པའི་ ཕྱོགས་མཐུན་ དང༌། མཐའ་ དག་ ཉམས་པའི་ ཕྱོགས་མཐུན་གཉིས་
སུའང་ འདུའོ། །སོ་སོར་ ཉམས་ པའི་ ཕྱོགས་ མཐུན་ནི། སྲོག་གཅོད་ནས་མཁན་
པོར་གསོལ་བ་བཏབ་ པ་ཉམས་པའི་ བར་ གྱི་ བླངས་འདས་སོ་སོ་དང་ཕྱོགས་
མཐུན་པའི་ཉེས་པ་རྣམས་སོ། །མཐའ་དག་ཉམས་པའི་ཕྱོགས་མཐུན་ནི། སྐྱབས་
འགྲོའི་བསླབ་བྱ་ཉམས་པ་དང༌། མཁན་སློབ་ལ་གུས་པ་ཉམས་པ་དང་། གཞི་
གསུམ་གྱི་བསླབ་བྱ་ལས་འདས་པ་སོགས་སོ། །བྱེ་བྲག་བཤད་མཚོ་ཆེན་མོ་ནས་
གསུངས་པའི་ཕྱོགས་མཐུན་གྱི་ཉེས་པ་མཐའ་དག་བཅུར་བསྡུ་ལུགས་ནི། རྟགས་
དང་ཞེས་སོགས་སྡོམ་ཚིག་ལྟར། རྟགསཀྱི་གཞི་ལས་བྱུང་བ་དང། སློང་བའི་གཞི་
ལས་བྱུང་བ་དང་། སྣོད་ཀྱི་གཞི་ལས་བྱུང་བ་དང་། ལོངས་སྤྱོད་ཀྱི་གཞི་ལས་བྱུང་
བ་དང༌། ཕྱར་གཡེང་གི་གཞི་ལས་བྱུང་བ་དང༌། འདོད་པའི་གཞི་ལས་བྱུང་བ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
དང༌། གནོད་པའི་གཞི་ལས་བྱུང་བ་དང༌། འགྲོགས་པའམ་གནས་པའི་གཞི་ལས་
བྱུང་བ་དང་། མ་གུས་པའི་གཞི་ལས་བྱུང་བ་དང༌། མི་སྦྱོང་བའི་གཞི་ལས་བྱུང་བ་
རྣམས་སོ། །རྟགས་ ཀྱི་གཞི་ལས་བྱུང་བ་ནི། རྫས་མི་རུང་བ་རྔ་མོའི་བལ་དང༌།
རས་བལ་སོགས་ལས་བྱས་པའི་ཆོས་གོས་འཆང་བ་དང༌། ཆོས་གོས་ཚད་ལས་
ལྷག་པ་དང་། ཚད་ལས་ཆུང་བ་བྱེད་པ་དང་། རྒྱགས་པ་དང་། ཆགས་པས་སེན་
མོ་འཆོས་པ་སོགས་དང༌། སྐུ་མཆན་པས་འདྲེག་པ་དང་། འདོམས་ཀྱི་སྤྱི་འདྲེག་པ་
ལ་ སོགས་ པ་ དང༌། ལྷུང་ བཟེད་ ཟངས་ ལས་ བྱས་ པ་ དང་། ར་ གན་ དང་ ཞ་ ཉེ་
སོགས་ལས་བྱས་པ་འཆང་བ་དང་། ལྷུང་བཟེད་ཚད་ལས་ཆེ་བ་དང་། ཚད་ལས་
ཆུང་བ་དང་། ལྷུང་བཟེད་ཁ་དོག་སྐྱ་བོ་འཆང་བ་སོགས་རབ་ཏུ་བྱུང་བའི་རྟགས་
དང་ཆ་ལུགས་ལས་བརྩམས་ཏེ་གསུངས་པའི་བསླབ་བྱ་ལས་འདས་པའི་ཕྱོགས་
མཐུན་གྱི་ཉེས་བྱས་ཇི་སྙེད་ཡོད་པ་ཐམས་ཅད་དོ། །སློང་བའི་གཞི་ལས་བྱུང་བ་ནི།
ཆོས་གོས་ལ་སོགས་པ་ཡོད་བཞིན་དུ་སློང་བ་དང༌། མི་རིགས་པ་སློང་བ་སོགས་
གོས་འཚོལ་བ་སོགས་ལས་བརྩམས་ཏེ་བསླབ་བྱ་ལས་འདས་པའི་ཕྱོགས་མཐུན་
གྱི་ཉེས་བྱས་ཇི་སྙེད་ཡོད་པ་ཐམས་ཅད་དོ། །སྣོད་ཀྱི་གཞི་ལས་བྱུང་བ་ནི། བ་སོ་
ལས་བྱས་པའི་ཁབ་རལ་འཆང་བ་སོགས་སྣོད་སྤྱད་ལས་བརྩམས་ཏེ་བསླབ་བྱ་
དང་འགལ་བའི་ཉེས་བྱས་ཇི་སྙེད་ཡོད་པ་ཐམས་ཅད་དོ། །ལོངས་སྤྱོད་ཀྱི་གཞི་
ལས་བྱུང་བ་ནི། སྒོག་སྐྱ་ཟ་བ་སོགས་བཟའ་བཏུང་ལོངས་སྤྱོད་ལས་བརྩམས་ཏེ་
བསླབ་བྱ་དང་འགལ་བའི་ཕྱོགས་མཐུན་གྱི་ཉེས་བྱས་ཇི་སྙེད་ཡོད་པ་ཐམས་ཅད་
དོ། །ཕྱར་གཡེང་གི་གཞི་ལས་བྱུང་བ་ནི་ཆགས་སེམས་ཀྱིས་བཀྲུ་བ་དང༌། རྐྱལ་
བ་དང༌། ཆུ་ལ་རྩེ་བ་དང༌། རྟ་བགད་དུ་བྱེད་པ་སོགས་ལུས་ངག་གི་སྤྱོད་ལམ་
- 194 -



འདུལ་བའི་བསླབ་བྱ་འོད་ལྡན་སྙིང་པོ། །
བསྡམ་པ་ལས་བརྩམས་ཏེ་གསུངས་པའི་བསླབ་བྱ་དང་འགལ་བའི་ཕྱོགས་མཐུན་
གྱི་ ཉེས་བྱས་ཇི་སྙེད་ཡོད་པ་ཐམས་ཅད་དོ། །འདོད་པའི་གཞི་ལས་བྱུང་བ་ནི།
བསམས་བཞིན་དུ་ཁུ་བ་འབྱིན་པ་དང་། བུད་མེད་ལ་རེག་པ་དང༌། ཐ་ན་བུད་
མེད་ལ་ཆགས་སེམས་ཀྱིས་མིག་ལྟ་བ་སོགས་དང་། དགོས་མེད་དུ་ཚད་ལས་ལྷག་
པའི་ཁང་པ་དང་ཁང་ཆེན་རྩིག་པ་སོགས་འདོད་ཆགས་སྤོང་ཕྱིར་གསུངས་པའི་
བསླབ་བྱ་དང་འགལ་བའི་ཕྱོགས་མཐུན་གྱི་ཉེས་བྱས་ཇི་སྙེད་ཡོད་པ་ཐམས་ཅད་
དོ། ཁང་པ་དང་ཁང་ཆེན་རྩིག་པ་འདི་ལ་བླངས་འདས་སུ་འགྱུར་བའི་སྐབས་ཞིག་
ཀྱང་ཡོད་པར་འདུལ་བའི་རྒྱ་ཆེར་འགྲེལ་ལས་གསུངས། གནོད་པའི་གཞི་ལས་
བྱུང་བ་ནི། གནོད་པའི་བསམ་པས་མི་དང་དུད་འགྲོ་ལ་རྡེག་པ་དང༌། དགེ་འདུན་
གྱི་དབྱེན་བྱེད་པར་འདོད་ནས་སྐུར་བ་འདེབས་པ་དང། ཚིག་རྩུབ་པོ་སྨྲ་བ་སོགས་
འཚེ་བ་སྤོང་ཕྱིར་གསུངས་པའི་བསླབ་བྱ་ལས་འདས་པའི་ཕྱོགས་མཐུན་གྱི་ཉེས་
བྱས་ཇི་སྙེད་ཡོད་པ་ཐམས་ཅད་དོ། །འགྲོགས་པའམ་གནས་པའི་གཞི་ལས་བྱུང་
བ་ནི། ཁྱིམ་པ་དང་ལྷན་ཅིག་གནས་པ་དང༌། མུ་སྟེགས་དང་ལྷན་ཅིག་གནས་པ་
དང་། ཆོས་ འདི་ པ་ ཡིན་ ཡང་ དགེ་ འདུན་ གྱིས་བསྙིལ་ བ་ སོགས་ དང་། བསླབ་
ཁྲིམས་ ལས་ གཡེལ་ བའི་ གྲོགས་ ངན་ དང་ ལྷན་ ཅིག་ གནས་ཤིང་ འགྲོགས་ པ་
སོགས་གྲོགས་དང་འགྲོགས་ཚུལ་དང་། གྲོགས་དང་ལྷན་ཅིག་གནས་པའི་ཚུལ་
ལས་བརྩམས་ཏེ་གསུངས་པའི་བསླབ་བྱ་རྣམས་དང་འགལ་བའི་ཕྱོགས་མཐུན་གྱི་
ཉེས་བྱས་ཇི་སྙེད་ཡོད་པ་ཐམས་ཅད་དོ། །འདི་ནི་སྡོམ་པ་མཐའ་དག་ཉམས་ཤིང་
འཇིག་པར་འགྱུར་བའི་ཕྱོགས་མཐུན་ཡིན་པར་གསུངས་ཏེ། ཚུལ་ཁྲིམས་འཆལ་
པ་སོགས་གྲོགས་ངན་དང་འགྲོགས་པ་ནི་ཡོན་ཏན་མཐའ་དག་ཉམས་པའི་གཞི་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཡིན་པས་དགག་བྱ་ཤིན་ཏུ་ཆེ་བར་མཛད་དོ། །མ་གུས་པའི་གཞི་ལས་བྱུང་བ་ནི།
མཁན་སློབ་དང་གྲོགས་ཚངས་པ་མཚུངས་པར་སྤྱོད་པ་རྣམས་ལ་མ་གུས་པ་དང་།
སྐྱབས་འགྲོའི་བསླབ་བྱ་ལས་འདས་པའི་ཕྱོགས་མཐུན་གྱི་ཉེས་པ་ཇི་སྙེད་ཡོད་པ་
ཐམས་ཅད་དོ། །མཁན་ སློབ་ལ་མ་གུས་པ་དང་སྐྱབས་འགྲོའི་བསླབ་བྱ་ལས་
འདས་པ་འདི་གཉིས་ལ་བླངས་འདས་སུ་འགྱུར་ཚུལ་དང་ཕྱོགས་མཐུན་དུ་འགྱུར་
ཚུལ་གཉིས་ཡོད་ཅིང་། རྒྱ་ཆེར་འགྲེལ་དང་འོད་ལྡན་གཉིས་སུ་བཤད་ཚུལ་མི་
འདྲ་བ་བྱུང་བས་དགག་སྒྲུབ་གནང་གསུམ་གྱི་གནད་ལ་མཁས་པའི་འདུལ་འཛིན་
མཁས་པ་ལ་བརྟེན་ནས་འདུལ་བ་ལུང་དང་བསྟན་ཏེ་ཞིབ་ཏུ་དཔྱད་པར་བྱའོ། །
ཕྱོགས་མཐུན་འདི་ནི་སྡོམ་པ་མཐའ་དག་འཇིག་པའི་ཕྱོགས་མཐུན་ཡིན་པར་
གསུངས་ཏེ། འདི་ནི་ཤིན་ཏུ་གལ་ཆེ་བས་མཁན་སློབ་བསྟེན་ཚུལ་མདོར་བསྡུས་
ཤིག་སྔར་བརྗོད་ཟིན་ལ། སྐྱབས་འགྲོའི་བསླབ་བྱ་མདོར་བསྡུས་ཤིག་འོག་ཏུ་བྲི་
བར་ བྱའོ། །མི་ སྦྱོང་ བའི་ གཞི་ ལས་ བྱུང་ བ་ནི། བསླབ་ པ་ ཡོངས་ སུ་ སྦྱོང་ བའི་
ཐབས་གཞི་གསུམ་གྱི་བསླབ་བྱ་ལས་འདས་པའི་ཉེས་པ་ཇི་སྙེད་ཡོད་པ་ཐམས་
ཅད་དེ། འདི་ཡང་སྡོམ་པ་མཐའ་དག་འཇིག་ཅིང་ཉམས་པར་འགྱུར་བའི་ཕྱོགས་
མཐུན་ཡིན་པར་གསུངས་ཤིང་། འདི་ལའང་བཤགས་བྱའི་ཉེས་བྱས་དང་ཕྱོགས་
མཐུན་གྱི་ཉེས་བྱས་སུ་འགྱུར་ཚུལ་གཉིས་ཡོད་ཅིང་། གཞི་གསུམ་གྱི་ཕྱག་ལེན་ནི་
རང་གི་བསླབ་པ་ཡོངས་སུ་སྦྱོང་བ་དང༌། རྒྱལ་བའི་བསྟན་པ་མི་ནུབ་པའི་རྒྱལ་
མཚན་དུ་ཤིན་ཏུ་གལ་ཆེ་ཞིང་མེད་དུ་མི་རུང་བ་ཡིན་པས། བསྟན་པ་ལ་གཅེས་
པར་བྱེད་པ་རྣམས་ཀྱིས་ཚུལ་འདི་ལ་བརྩོན་པ་མི་ལྷོད་པར་བྱའོ། །དེ་ལྟར་ཕྱོགས་
མཐུན་གྱི་ཉེས་པ་རྣམས་གཞི་གང་དང་གང་ལས་འབྱུང་བའི་གནད་རྣམས་དགྲ་
- 196 -



འདུལ་བའི་བསླབ་བྱ་འོད་ལྡན་སྙིང་པོ།
བཅོམ་བདག་ཉིད་ཆེན་པོ་དག་གིས་བཅུར་བསྡུ་བར་མཛད་པར་ནི་ཤིན་ཏུ་གནད་
ཆེ་ཞིང་དོན་རྒྱ་ཆེན་པོ་ཡིན་པས། བློ་གྲོས་དང་ལྡན་པ་རྣམས་ཀྱིས་འདི་དག་ལ་
ཞིབ་ཏུ་དཔྱད་དེ་ངེས་པ་རྙེད་པར་བྱས་ལ་འདུལ་བའི་བསླབ་ཁྲིམས་རྣམས་མ་
ཉམས་པར་བསྲུང་བ་ལ་གཞན་གྱིས་བཀྲི་བར་མི་ནུས་པའི་གདེང་ཐོབ་པར་བྱའོ།
ཁྱད་པར་སྡོམ་པ་མཐའ་དག་ཉམས་པའི་ཕྱོགས་མཐུན་སྐྱབས་འགྲོའི་བསླབ་བྱ་
དང་འགལ་བའི་ཉེས་པར་འགྱུར་ཚུལ་ནི། སངས་རྒྱས་ལ་སྐྱབས་སུ་སོང་ནས་
འཇིག་རྟེན་པའི་ལྷ་དབང་ཕྱུག་དང་དྲག་པོ་དང་ཁྱབ་འཇུག་སོགས་ལ་སྐྱབས་སུ་
འཛིན་པ་དང༌། ཆོས་ལ་སྐྱབས་སུ་བཟུང་ནས་སེམས་ཅན་ལ་གནོད་འཚེ་བྱེད་པ་
དང༌། འཚེ་བ་ཆོས་སུ་སྨྲ་བ་དང། མུ་སྟེགས་དང་བོན་གྱི་ཆོས་ལ་སྐྱབས་སུ་འཛིན་
པ་དང་། དགེ་འདུན་ལ་སྐྱབས་སུ་བཟུང་ནས་མུ་སྟེགས་ཅན་དང་འགྲོགས་པ་
དང་། ཆོས་དང་འགལ་བའི་བོན་པོ་དང་འགྲོགས་པ་དང་། ལས་འབྲས་ལ་ཡིད་
མི་ཆེས་ཤིང་སྐུར་བ་འདེབས་པའི་སྡིག་ལྟ་ཅན་དང་འགྲོགས་པ་སོགས་སྲོག་གི་
ཕྱིར་ཡང་མི་བྱ་བར་སྤང་དགོས་ཏེ། འཇིག་རྟེན་པའི་ལྷ་ལ་སྐྱབས་སུ་སོང་ནས་
སངས་རྒྱས་ལ་སྐྱབས་སུ་སོང་བའི་སྐྱབས་འགྲོ་ཉམས་པར་འགྱུར་ལ། སྐྱབས་
འགྲོ་མེད་ན་ནི་མང་དུ་ཐོས་པ་སོགས་ཡོན་ཏན་ཅི་ཡོད་ཀྱང་ནང་པ་སངས་རྒྱས་
པའི་གྲངས་སུ་མི་ཚུད་ཅིང༌། སྡོམ་པ་ཐམས་ཅད་གནས་པའི་གཞི་སྟོར་བ་ཡིན་
པས་དེ་ལས་ཉམས་པ་དང་ཕུང་པ་གང་ཞིག་ཡོད། དེ་ལྟ་མིན་པར་དཀོན་མཆོག་
གསུམ་ལ་སྙིང་ནས་སྐྱབས་སུ་འགྲོ་བའི་སྐྱབས་འགྲོ་རྣམ་པར་དག་པ་ཞིག་ཡོད་ན་
ནི་ནང་པ་སངས་རྒྱས་པར་ཆུད་ཅིང་སྡོམ་པ་ཐམས་ཅད་ཀྱི་གཞི་དང་རྟེན་གནས་པ་
དང༌། རྒྱལ་བ་རྣམས་ཀྱི་བྱིན་རླབས་མྱུར་དུ་འཇུག་པ་དང་རྒྱུད་ལ་ཡོན་ཏན་སྔར་
- 197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མ་སྐྱེས་པ་རྣམས་མྱུར་དུ་སྐྱེ་ཞིང་། སྐྱེས་པ་རྣམས་གོང་འཕེལ་དུ་འགྲོ་བ་དང༌། མི་
དང་མི་མ་ཡིན་གྱིས་གླགས་མི་རྙེད་ཅིང་ཅི་བསམས་པ་ཐམས་ཅད་འགྲུབ་པ་ལ་
སོགས་པ་ཕན་ཡོན་ཚད་མེད་པ་གསུངས་པས། བདག་ལེགས་སུ་འདོད་པ་རྣམས་
ཀྱིས་བློ་གྲོས་དང་རྩོལ་བ་དང་ནུས་པ་ཅི་ཡོད་ཀྱིས་བསྒྲིམས་ཏེ་སྐྱབས་འགྲོའི་
བསླབ་བྱ་མ་ཉམས་པར་བྱས་ལ་བསླབ་ཁྲིམས་བསྲུང་བ་ལ་འབད་དོ། །
འདི་ལྟར་བླངས་འདས་སོ་དྲུག་གི །ཉེས་པ་རྣམས་ནི་ཤེས་བྱས་ནས། །
སྲོག་གི་ཕྱིར་ཡང་སྤང་བར་བྱ། །དེ་ལས་རྩ་བའི་ལྟུང་བ་བཞི །གསོར་མི་རུང་བ་
བྱུང་ ན་ ནི། །ཏ་ ལའི་ རྩེ་ མོ་ བཅད་ པ་ ལྟར། །སྡོམ་ པ་ གཏན་ ནས་ གཏོང་ བར་
འགྱུར། །ཕྱི་དྲོའི་ཁ་ཟས་ལ་སོགས་པའི། །ཉེས་པ་བྱུང་བ་རྣམས་ལ་ནི། །སྔར་
བྱས་ ལས་ལ་འགྱོད་ སེམས་ དང་། །ཕྱིན་ཆད་མི་ བྱེད་ སྡོམ་ སེམས་ ཀྱིས། །དགེ་
སློང་རྣམ་དག་དྲུང་འདུག་སྟེ། །ལྟུང་བའི་མིང་རིགས་བརྗོད་ནས་ནི། །བཤགས་པ་
ལན་ གསུམ་ སྙིང་ ནས་ བྱ། །བླངས་འདས་སོ་དྲུག་ གིས་ བསྡུས་ པའི། །ལྟུང་བ་
དངོས་གཞི་མ་ཡིན་པའི། །ཕྱོགས་མཐུན་ཉེས་པ་རྣམས་ལ་ནི། །འགྱོད་དང་སྡོམ་
སེམས་ཡང་ཡང་ བྱ། །ཞེས་པ་ནི་ཉམས་ན་ཕྱིར་བཅོས་པའི་ཐབས་ཏེ། འདི་ནི་
འོག་ཏུ་སྟོན་ནོ། །
སྲུང་ཐབས་བཞི་པ་བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ་ནི།
བསླབ་པ་ཡོངས་སུ་སྦྱོང་བ་ནི། །གསོ་སྦྱོང་དབྱར་གནས་དགག་དབྱེ་སྟེ། །གཞི་
གསུམ་སྒོ་ནས་རང་རྒྱུད་སྦྱོང་། །ཞེས་པ་སྟེ། བསླབ་པ་ཡོངས་སུ་སྦྱོང་བའི་ཐབས་
ལ་གསོ་སྦྱོང་དང་། དབྱར་གནས་དང་། དགག་དབྱེ་གསུམ་སྟེ། དེ་ལ་དགེ་ཚུལ་
གྱི་གསོ་སྦྱོང་བྱ་ཚུལ་ནི། སྤྱིར་གསོ་སྦྱོང་ལ་ཞི་གནས་ཀྱི་གསོ་སྦྱོང་དང༌། མཐུན་
- 198-



འདུལ་བའི་བསླབ་བྱ་འོད་ལྡན་སྙིང་པོ། །
པའི་གསོ་སྦྱོང་གཉིས་གསུངས་ཏེ། ཞི་གནས་ཀྱི་གསོ་སྦྱོང་ནི་དབེན་པའི་གནས་
སུ་བསླབ་པ་གསུམ་གྱིས་རང་རྒྱུད་འདུལ་བར་བྱེད་པ་སྟེ། ཉིན་མོ་སྐྱེ་བོའི་རྒྱུན་
ལུགས་ཉུང་ཞིང་། མཚན་མོ་ཀླག་ཅོར་གྱི་སྒྲ་ཆུང་བ། གནས་དབེན་ཞིང་ཡིད་དུ་
འོང་ལ་འཇིགས་པ་མེད་པའི་ས་ཕྱོགས་སུ་འདུལ་བ་ནས་བཤད་པ་ལྟར་གྱི་སྤོང་
ཁང་ དུ་ སྤོང་བ་ པའི་ ཞལ་ཏ་པ་ཆོས་དང་མཐུན་ པས་ འགལ་རྐྱེན་ སེལ་ཞིང་།
མཐུན་རྐྱེན་ཚང་བར་བྱས་ནས་གཡེང་བ་མེད་པར་བསམ་གཏན་སྒོམ་པ་སྟེ། དེ་
ཡང་ དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་འབྲས། འཁོར་བའི་
ཉེས་དམིགས་རྣམས་བསམས་ནས། ངེས་འབྱུང་ཤུགས་དྲག་ཏུ་བསྐྱེད་ཅིང་། ཚུལ་
ཁྲིམས་རྣམ་པར་དག་པ་ལ་གནས་ནས་ཉན་ཐོས་ཀྱི་ལམ་སྒྲུབ་པར་བྱེད་ན། ལུས་
དྲན་པ་ཉེ་བར་བཞག་པ་ལ་སོགས་པ་དྲན་པ་ཉེ་བར་བཞག་པ་བཞི་དང་། ཡང་
དག་ པར་ སྤོང་བ་བཞི་དང༌། རྫུ་ འཕྲུལ་ གྱི་ རྐང་པ་བཞི་རྣམས་ མན་ངག་ལྟར་
བསྒྲུབས་ནས་ཞི་གནས་སྒྲུབ་པར་བྱེད་པ་དང་། ཞི་གནས་ལ་བརྟེན་ནས་ལྷག་
མཐོང་བསྒོམས་ཏེ་འཁོར་བའི་རྩ་བ་བདག་འཛིན་སྤངས་པའི་ཐར་པ་སྒྲུབ་པར་
བྱེད་པའོ། །རྒྱལ་སྲས་ཀྱི་སྤྱོད་པ་ལ་སློབ་ན་གོང་དུ་བཤད་པ་ལྟར་གྱི་ངེས་འབྱུང་
གི་བསམ་ པས་ ཚུལ་ ཁྲིམས་རྣམ་ པར་ དག་ པ་གཞིར་བཟུང་ནས། སེམས་ཅན་
རྣམས་ལ་ཕ་མའི་འདུ་ཤེས་བསྐྱེད་ནས་དྲིན་དྲན་པ་དང་དྲིན་དུ་གཟོ་བའི་བསམ་
པ་བསྐྱེད་ནས་ཡིད་འོང་གི་བྱམས་པ་བསྒྲུབ། དེ་ལ་བརྟེན་ནས་སྙིང་རྗེ་ཆེན་པོ་
དང་ལྷག་བསམ་དང་། དེ་དག་གིས་འཕངས་པའི་བྱང་ཆུབ་ཀྱི་སེམས་བསྐྱེད་ལ།
སེམས་རིན་པོ་ཆེ་དེས་ཀུན་ནས་བསླངས་ཏེ་རྒྱལ་སྲས་ཀྱི་སྤྱོད་པ་ཕྱིན་དྲུག་ལ་
སློབ་ཅིང་། ཁྱད་པར་འཁོར་བའི་ཕུན་ཚོགས་གང་ལའང་ཞེན་པ་མེད་པར་འདོད་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པའི་ཡུལ་ལ་སེམས་ཕྱིར་འཕྲོ་བ་བསྡུས་ནས་ནང་དུ་སེམས་གནས་པ་དགུའི་སྒོ་
ནས་ཞི་གནས་བསྒྲུབ། དེ་ལ་བརྟེན་ནས་ལྷག་མཐོང་བསྒོམས་ཏེ་གནས་ལུགས་
ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་འཛིན་སྒོམ་པར་བྱེད་པ་སྟེ། མདོར་
ན་དབེན་པའི་གནས་སུ་བྱང་ཆུབ་ལམ་གྱི་རིམ་པ་སྒོམ་པའོ། །
མཐུན་པའི་གསོ་སྦྱོང་ནི་ད་ལྟར་སྐྱེ་བོ་ཡོངས་ལ་གསོ་སྦྱོང་དུ་གྲགས་པ་
འདི་ཡིན་ཏེ། དགེ་ཚུལ་གྱིས་གསོ་སྦྱོང་དེ་ཇི་ལྟར་བྱ་བའི་ཚུལ་ནི། འདུལ་བ་སུམ་
བརྒྱ་ པ་ ལས། མཆོད་རྟེན་ ཁྱམས་ དག་ཅི་ནུས་ བྱི་དོར་བྱ། །བདུག་ པ་ མེ་ ཏོག་
དགྲམ་པ་བཀྲམ་བྱས་ཏེ། །རང་གི་རྒྱུད་བརྟག་ཐོག་མར་སྡོམ་བརྩོན་གྱི། །མདུན་
དུ་ལྟུང་བ་དག་ནི་བཤགས་པར་བྱ། །ཞེས་གསུངས་པ་ལྟར། ཡར་ངོ་མར་ངོའི་
གསོ་སྦྱོང་གང་ཡིན་གྱི་ཉིན་དགེ་འདུན་གྱི་གཙུག་ལག་ཁང་དང༌། ཕྱིའི་ཁྱམས་ལ་
སོགས་པ་ཁོ་ར་ཁོར་ཡུག་ཐམས་ཅད་ཆག་ཆག་དང་ཕྱག་བདར་ལེགས་པར་བྱ།
ཕྱག་ བདར་ ལ་ ཕན་ཡོན་རྣམ་པ་ལྔ་ འདུལ་བ་ལུང་ལས་ གསུངས་ཏེ། རང་གི་
སེམས་དང་བ་དང་། གཞན་ གྱི་སེམས་དང་བ་དང༌། ལྷ་རྣམས་དགའ་བ་དང༌།
མཛེས་པའི་ལས་གསོག་པ་དང་། ལུས་ཞི་གནས་ལྷའི་ནང་དུ་སྐྱེ་བའོ། །ཕན་ཡོན་
དེ་དག་དྲན་པར་བྱས་ནས་དུས་ཀུན་ཏུ་དགེ་འདུན་གྱི་གཙུག་ལག་ཁང་ཉེ་འཁོར་
དང་བཅས་པ་ལ་ཆག་ཆག་དང་ཕྱག་བདར་བྱ་བ་ལ་བརྩོན་པར་བྱ་ཞིང་། ལྷག་
པར་གསོ་སྦྱོང་གི་ཉིན་ཕྱག་བདར་ལེགས་པར་བྱས་ལ་སྐྱང་ནུལ་དང་། དྲི་བཟང་
གི་ཆུས་བྱུག་པ་དང་། དཀོན་མཆོག་གི་སྤྱན་སྔར་མེ་ཏོག་དང་། བདུག་སྤོས་དང་།
མར་མེ་དང༌། ལྷ་བཤོས་སོགས་མཆོད་པ་ཅི་འབྱོར་བཤམས་ལ། རང་གི་རྒྱུད་ལ་
བརྟགས་ནས་སྡོམ་ཚིག་ལས་འབྱུང་བ་ལྟར་བླངས་འདས་ཀྱི་ཉེས་པ་རྣམས་དང་། །
- 200 -



འདུལ་བའི་བསླབ་བྱ་འོད་ལྡན་སྙིང་པོ།
དེ་དག་གི་ཆར་གཏོགས་དང་། ཕྱོགས་མཐུན་གྱི་ཉེས་པ་རྣམས་བྱུང་མ་བྱུང་ལེགས་
པར་ བརྟགས་ལ་ཉེས་ པ་ གང་བྱུང་བ་བཤགས་པར་འོས་པ་རྣམས་བཤགས།
བསྡམས་པར་འོས་པ་རྣམས་བསྡམས་ནས་རྒྱུད་ཡོངས་སུ་དག་པར་བྱས་ཏེ་གསོ་
སྦྱོང་བྱ་དགོས་ལ། དེའི་གོ་རིམ་ཡང་ཐོག་མར་བཤགས་པ་བྱས། དེའི་ རྗེས་སུ་
གསོ་སྦྱོང་དངོས་གཞི་བྱ་སྟེ། བཤགས་པ་བྱེད་ཚུལ་རྗེ་ཐམས་ཅད་མཁྱེན་པས་ཇི་
ལྟར་མཛད་པའི་ཕྱག་བཞེས་ལྟར་ལོགས་སུ་གསལ་ཞིང་། གསོ་སྦྱོང་དངོས་གཞི་
ནི། མཁན་པོ་སོགས་དགེ་སློང་རྣམ་དག་གང་ཡང་རུང་བའི་མདུན་དུ་ཕྱག་བཙལ་
ཏེ་ སྙན་གསན་ཕབས་ནས། མཁན་པོ་དགོངས་སུ་གསོལ། དེང་ དགེ་འདུན་ གྱི་
གསོ་སྦྱོང་བཅོ་ལྔ་པ་ལགས་ཏེ། བདག་དགེ་ཚུལ་མིང་འདི་ཞེས་བགྱི་བའི་ཡང་
གསོ་སྦྱོང་བཅོ་ལྔ་པ་ལགས་ན། བདག་དགེ་ཚུལ་མིང་འདི་ཞེས་བགྱི་བའི་བར་
ཆད་ཀྱི་ཆོས་རྣམས་ཡོངས་སུ་དག་གོ་ཞེས་བདག་མཆིའོ། །བདག་ཡོངས་སུ་དག་
པར་མཁན་པོས་གཟུང་དུ་གསོལ། ཞེས་ལན་གསུམ་བརྗོད། ཐབས་ལེགས་བྱ།
གཞན་མ་ཆོས་འབྲེལ་ཡོད་ན་སློབ་དཔོན་ཞེས་པ་དང༌། ཆོས་འབྲེལ་མེད་པ་ལ་
གནས་བརྟན་ཞེས་བརྗོད་དོ། །སྔགས་ཚིག་འདི་འདུལ་བ་འོད་ལྡན་ལས་འབྱུང་
ཞིང་། སྔོན་དགྲ་བཅོམ་པ་དག་གིས་མཛད་པ་ཡིན་པར་གསུངས། གསོ་སྦྱོང་གི་
གཙོ་བོ་དགེ་སློང་རྣམས་ཀྱིས་རྒྱུད་དག་པར་བྱས་ཏེ་སོ་ཐར་གྱི་མདོ་འདོན་པ་ཉིད་
ཡིན་ཡང་། དགེ་ཚུལ་རྣམས་ཀྱིས་ཀྱང་གསོ་སྦྱོང་ངེས་པར་བྱ་དགོས་པ་རྒྱུ་མཚན་
དང་བཅས་འོད་ལྡན་ལས་ཞིབ་ཏུ་འབྱུང་ངོ༌། །དེ་བཞིན་དུ་དབྱར་གནས་དང༌།
དགག་དབྱེ་ཡང་ངེས་པར་བྱ་དགོས་ཤིང་གཞི་གསུམ་སོ་སོའི་སྔོན་གྱི་བྱུང་བ་དང༌།
སྟོན་པས་ཇི་ལྟར་བཅའ་བ་མཛད་པ་ཚུལ་དང་། སོ་སོའི་དགོས་པ་དང་། ཆོ་ག་ཇི་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ལྟར་བྱ་བའི་ཚུལ་དང་སོ་སོའི་བསླབ་བྱ་རྣམས་ཞིབ་པར་གཞི་གསུམ་གསལ་བྱེད་
དུ་བྲིས་ཟིན་པས་དེ་ཉིད་བལྟ་བར་བྱའོ། །
སྲུང་ཐབས་ལྔ་པ་བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་
ནི། བདེ་བར་ གནས་ པའི་ རྐྱེན་བསྟེན་པ། །ཟས་གོས་གནས་མལ་སྨན་རྣམས་
ལ། །འདོད་ཞེན་ཆེན་པོས་འཚོལ་བ་དང་། །ཧ་ཅང་ཆོག་མི་ཤེས་པ་སྤང་། །དགེ་
བའི་སྦྱོར་བ་ལྷུར་ལེན་ཆེ། །སེར་སྣས་ལོངས་སྤྱོད་མི་གནས་པ། །ངལ་ཞིང་དུབ་
བའི་མཐའ་ཡས་སྤང༌། །ཞེས་པ་སྟེ་ཆོས་གོས་དང་། ལྷུང་བཟེད་དང་། གདིང་བ་
དང༌། ཆུ་ཚགས་ལ་སོགས་པ་འཚོ་བའི་ཡོ་བྱད་སྟོན་པ་ཐུགས་རྗེ་ཅན་གྱིས་ཇི་ལྟར་
གནང་བ་རྣམས་ཚུལ་དང་མཐུན་པར་བཅང་དགོས་ཤིང་། འཚོ་བའི་ཡོ་བྱད་དེ་
དག་ཡོད་བཞིན་དུ་ཆོག་མི་ཤེས་པར་འདོད་ཞེན་ཆེན་པོས་མང་དུ་འཚོལ་བ་དང་།
བཟང་པོ་དང་ཁྱད་པར་འཕགས་པ་འཚོལ་བ་དང༌། ཡོད་བཞིན་དུ་ལོངས་སྤྱོད་མི་
ནུས་པར་ངན་ངོན་དང་ཧྲལ་ཧྲུལ་བྱིན་རླབས་མི་ཆགས་པ་གྱོན་པ་དང་། ངལ་ཞིང་
དུབ་པའི་མཐའ་ལ་བརྟེན་པ་མི་བྱ་བར་མཐའ་གཉིས་སུ་མ་ལྷུང་བར་བྱ་ཞིང་།
ཆོས་གོས་སོགས་སོ་སོའི་མཚོན་དོན་དང་། སྟོན་པས་ཇི་ལྟར་གནང་བ་རྣམས་དྲན་
པར་བྱ་དགོས་པས། བླ་གོས་དང་མཐང་གོས་ལ་ཁྱིམ་པ་དང་མུ་སྟེགས་ཅན་ལས་
རྟགས་ཁྱད་པར་དུ་གྱུར། དགེ་སྦྱོང་གི་དྲན་པ་གསོ། སྦྲང་བུ་དང་། ཤ་སྦྲང་དང༌།
རླུང་དང་ཉི་མ་ལ་སོགས་པའི་ཚ་གྲང་གི་རེག་པ་ལས་སྐྱོབ་པའི་གོས་སུ་སྟོན་པས་
གནང་བ་ཡིན་སྙམ་དུ་དྲན་པར་བྱ་ཞིང་། གཞན་ཡང་། ལུང་མ་མོ་ལས། དྲེགས་
པའི་ཕྱིར་མ་ཡིན། རྒྱགས་པ་བསྐྱེད་པའི་ཕྱིར་མ་ཡིན། གཞག་པའི་ཕྱིར་མ་ཡིན་
གྱི། འདི་ལྟར་སྦྲང་བུ་དང༌། སྦྲང་མ་དང༌། རླུང་དང༌། ཚ་བ་དང་། སྦྲུལ་ལ་སོགས་
- 202 -



འདུལ་བའི་བསླབ་བྱ་འོད་ལྡན་སྙིང་པོ།
པས་རེག་ན་མི་བདེ་བའི་གཉེན་པོའི་ ཕྱིར་དང་། ངོ་ཚ་དང་། ཁྲེལ་བ་གཡོགས་
པའི་ཕྱིར་རོ། །ཞེས་དང༌། གཞན་ཡང་། མདོ་ལས། བྱང་ཆུབ་སེམས་དཔའ་ རབ་
ཏུ་བྱུང་བས། ཕན་ཡོན་ལ་དགའ་བ་བཅུས། ཆོས་གོས་ལུས་ལ་བཅང་བར་བྱ་སྟེ།
བཅུ་གང་ཞེ་ན། འདི་ལྟ་སྟེ། ངོ་ཚ་ཞིང་འཛེམ་པས་བཀྲི་བ་དང༌། ཤ་སྦྲང་དང༌།
སྦྲང་བུ་དང་། རླུང་དང༌། ཉི་མ་དང༌། སྡིག་སྦྲུལ་གྱིས་རེག་པར་འགྱུར་བ་གཡོགས་
པ་དང་། དགེ་སྦྱོང་གི་ཁ་དོག་དང་། རྟགས་བསྟན་པ་དང༌། ངུར་སྨྲིག་འདི་དག་ནི་
ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་མཆོད་རྟེན་ཡིན་ནོ་སྙམ་
ནས་མཆོད་རྟེན་གྱི་ཕྱིར་ཡང་དག་པར་གཟུང་བར་བྱ་བ་དང༌། འདི་དག་ནི་ཡིད་
འབྱུང་བ་དང་། འདོད་ཆགས་དང་བྲལ་བས་ཁ་དོག་བསྒྱུར་བ་ཡིན་ཏེ། འདི་དག་
ནི་འདོད་ཆགས་ཀྱིས་ཁ་བསྒྱུར་བ་མ་ཡིན་པ་དང་། འདི་དག་ནི་ཉེ་བར་ཞི་བ་དང་
མཐུན་པ་ཡིན་གྱི། འདི་དག་ནི་ཉོན་མོངས་པ་འབར་བ་དང་མཐུན་པ་མ་ཡིན་པ་
དང༌། ངུར་སྨིག་འདི་དག་གིས་དཀྲིས་ཤིང་གཡོགས་ནས་སྡིག་པ་ལས་ལྡོག་པར་
བྱ་བ་དང༌། ལེགས་པར་བྱ་བའི་ལས་བྱ་བ་དང་། ཆོས་གོས་ཀྱི་ཆེ་བར་སྦྱོར་བ་ལ་
བརྩོན་པར་ བྱ་བ་མ་ཡིན་པ་དང༌། ངུར་སྨིག་འདི་དག་འཕགས་ པའི་ ལམ་ གྱི་
ཚོགས་དང་མཐུན་པ་ཡིན་པར་ཤེས་ནས། ཅི་ནས་སྐད་ཅིག་གཅིག་ལ་ཡང་རྙོག་
པ་དང་འགྲོགས་པར་མི་བྱ་བ་དང༌། ངུར་སྨྲིག་རྣམས་བཅང་བར་བྱ་བ་སྟེ། ཞེས་
གསུངས་པ་ལྟར་གྱི་དམིགས་རྣམ་རྣམས་ཡང་ཡང་དྲན་ཏེ། བདག་གོས་འདི་ལྟ་བུ་
གྱོན་བཞིན་དུ་ཉོན་མོངས་དང་ཉེས་སྤྱོད་ལ་འཇུག་པ་ག་ལ་རིགས་སྙམ་དུ། ཆོས་
གོས་མཐོང་བ་དང་། ཡིད་ལ་དྲན་པ་ཙམ་གྱིས་ཉོན་མོངས་དང་ཉེས་སྤྱོད་ཟློག་པ་
དང༌། ངེས་འབྱུང་སྐྱེ་ཞིང་ཚུལ་ཁྲིམས་ལ་དྲན་པ་བསྐུལ་ནུས་པ་ཞིག་ བྱ། གོས་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བགོ་བའི་ ཚེ་མཐང་གོས་ཧ་ཅང་ བརྩེངས་པ་པུས་མོ་མ་ཟིན་པ་དང༌། ཧ་ཅང་
འཇོལ་བ་ལོང་བུ་ལས་ཐལ་བ་དང༌། གཡོས་གཡོན་དང་རྒྱབ་མདུན་རྣམས་མ་
སྙོམས་པར་ཕྱོགས་གཅིག་ནར་བ་དང་། ཤམ་ཐབས་ཀྱི་རྩེ་མོ་སྐ་རགས་ཀྱི་བར་
བར་ནས་ཐོན་པ་དང་། རྩེ་མོ་འོག་ཏུ་འཕྱང་བ་དང་། སྟོད་གཡོགས་ཧ་ཅང་བརྗེས་
པ་དང༌། ཧ་ཅང་ནར་བ་སོགས་གོས་བགོ་ཚུལ་འདུལ་བ་ནས་གསུངས་པ་དང་
འགལ་བའི་སྐྱོན་རྣམས་སྤངས་ཏེ། སྟོད་གཡོགས་སྨད་གཡོགས་གཉིས་ཀ་ཟླུམ་
པོར་བགོ་ཞིང་། ཤམ་ཐབས་བགོ་ཚུལ་ལ་སྡེ་པ་སོ་སོ་ལ་མི་འདྲ་བ་ཡོད་ཀྱང་།
ཐམས་ཅད་ཡོད་སྨྲའི་སྡེ་པའི་ལུགས་འདི་ལ་ཤམ་ཐབས་ཀྱི་མདུན་ཁྲུ་གང་ཕན་
ཚུན་བསྣོལ་ཏེ་ལེབ་མོར་བྱ་བ་དང་། ཟུར་གཉིས་སུ་ཚོམ་བུ་གཉིས། རྒྱབ་ཕྱོགས་
གཅིག་ནས་དཀྲིས་ཏེ་ཆལ་པར་བཞག་ནས་གྱོན་པ་ཡིན་ཞེས་སྔོན་གྱི་འདུལ་
འཛིན་མཁས་པ་འགའ་ཞིག་གིས་གསུངས་ཏེ། རྗེ་བཙུན་ཙོང་ཁ་པ་ཆེན་པོའི་ཕྱག་
ལེན་དེང་སང་གི་བར་མ་ཉམས་པ་འདི་ཡིན་ནོ། །དེ་བཞིན་དུ་ལྷུང་བཟེད་ཀྱང་
ཚད་དང་ལྡན་པ་ཞིག་ངེས་པར་འཆང་དགོས་ཤིང་། དེ་ཡང་ཁྱིམ་པའི་ཁ་ཕོར། མུ་
སྟེགས་ཀྱི་སློང་ཕོར། རབ་བྱུང་དམན་པ་གཞན་ལས་སྣོད་སྤྱད་ཀྱི་རྟགས་ཁྱད་པར་
ཅན་དུ་གྱུར་པ་ཡིན། འདི་ཟས་ཀྱིས་འགེངས་པ་བཞིན་དུ་རང་གི་ཤེས་རྒྱུད་ཡོན་
ཏན་ གྱིས་འགེངས། འདིའི་ནང་ནས་ཟས་ལ་ལོངས་སྤྱོད་པ་བཞིན་དུ་ཆོས་ལ་
ལོངས་སྤྱོད། མཐའ་གཉིས་སྤངས་པའི་བསོད་སྙོམས་སྤྱོད་པའི་དོན་དུ་སྟོན་པས་
གནང་བ་ཡིན་སྙམ་དུ་ཡང་ཡང་དྲན་པར་བྱ། དེ་ལྟར་དྲན་བཞིན་དུ་ལྷུང་བཟེད་
ནས་ཟས་ལ་ལོངས་སྤྱད་ན་ཟས་ཟོས་པ་དེ་ཡང་སྟོན་པའི་བཅས་པ་སྲུང་བ་དང་
རང་རྒྱུད་ཀྱི་ཉོན་མོངས་སྦྱོང་ཞིང་། སྦྱིན་བདག་ལ་ཕན་གདགས་པ་སོགས་ཕན་
204 -



འདུལ་བའི་བསླབ་བྱ་འོད་ལྡན་སྙིང་པོ། །
ཡོན་ཆེན་པོར་འགྱུར་རོ། །དེ་བཞིན་དུ་སྟན་ཡང་གང་བྱུང་མི་བྱ་བར་འདུལ་བ་
ནས་བཤད་པའི་ཚད་དང་ལྡན་པ་དང༌། སྟན་དམའ་ཡང་ཉིས་རིམ་བྱ་མི་རུང་ཞིང་།
གདིང་པ་ནི་སྟན་གྱི་གྲངས་སུ་མི་བགྲང་བས་སྟན་གྱི་སྟེང་དུ་གདིང་བ་བཏིངས་ཏེ།
སྟོན་པ་ཐུགས་རྗེ་ཅན་དེས་ཇི་ལྟར་གནང་བ་དང་ཇི་ལྟར་བཅས་པ་རྣམས་རྗེས་སུ་
དྲན་པར་བྱས་ཏེ་འདུག་པར་བྱའོ། །ལུས་སྲོག་གི་ཕྱིར་དུ་གནང་བའི་སྨན་ནི་རྣམ་
པ་བཞི་སྟེ། དུས་རུང་གི་སྨན་དང་། ཐུན་ཚོད་དུ་རུང་བའི་སྨན་དང༌། སྨན་ཞག་
བདུན་པ་དང་། ཇི་སྲིད་འཚོའི་བར་དུ་བཅང་བའི་སྨན་རྣམས་སོ། །དུས་རུང་གི་
སྨན་ནི། ཕྱེ་དང་། འབྲས་ཆན་དང་། འཁུར་བ་ལ་སོགས་པ་གོང་དུ་བཤད་པའི་
བཟའ་བ་དང་། བཅའ་བ་དང་། ལྡེ་གུ་དང་བཏུང་བ་རྣམས་སོ། །ཐུན་ཚོད་དུ་རུང་
བའི་སྨན་ནི། རྩོ་ ཚ་ དང་། ཆུ་ཤིང་གི་འབྲས་བུ་དང་། རྒྱ་ཤུག་དང་། ཨ་ཤྭང་ཐ་
དང༌། ཨུ་ དུམྦ་ར་ དང༌། རྩུབ་ འགྱུར་ དང༌། རྒུན་ ཆུ་ དང་། འབྲ་ ཀོའི་ བཏུང་ བ་
རྣམས་ནི་སྔོན་གྱི་དྲང་སྲོང་རྣམས་ཀྱིས་བསྔགས་ཤིང༌། ཐུབ་པས་གནང་བའི་ཐུན་
ཚོད་དུ་རུང་བའི་བཏུང་བར་གསུངས། ཨ་ཤད་དང་ཨུ་དུམྦ་ར་སོགས་ནི་ཡུལ་དུས་
ཀྱིས་མི་རྙེད་ཅིང་། བོད་ཡུལ་འདིར་རྒྱ་ཇའི་བཏུང་བ་ནི་ཐུན་ཚོད་དུ་རུང་བའི་
བཏུང་བ་ ཡིན་ པར་ སྔོན་གྱི་དམ་པ་མང་ པོས་གསུངས། གཞན་ཡང་རྒུན་འབྲུ་
སོགས་ལས་བྱུང་བའི་བཏུང་བ་དང་། ཞོའི་ཁ་ཆུ་དང༌། ཆུར་ཁུ་དང་། རྩབ་མོའི་
བཏུང་བ་ལ་སོགས་པ་ཐུན་ཚོད་དུ་རུང་བའི་བཏུང་བ་མང་ངོ༌། །ཞག་བདུན་པའི་
སྨན་ནི། བུ་ རམ་དང་། ཞུན་མར་དང་། སྦྲང་རྩི་བསྐོལ་བ་ལ་སོགས་པའོ། །འཚོ་
བའི་བར་དུ་བཅང་བའི་སྨན་ནི། ཨ་རུ་ར་དང་། སྐྱུ་རུ་ར་དང་། བ་རུ་ར་སོགས་རྩ་
བ་དང་འབྲས་བུའི་སྨན་རླུང་མཁྲིས་བད་ཀན་སོགས་ཀྱི་འདུས་ནད་སེལ་བའི་སྨན་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
དུ་ལུང་ལས་གསུངས་པ་རྣམས་སོ། །སྨན་དེ་དག་ལ་ལོངས་སྤྱོད་པའི་ཚུལ་ལ་རྣམ་
པ་ལྔ་སྟེ། དགྲ་བཅོམ་པ་རྣམས་ནི་བདག་པོའི་ཚུལ་གྱིས་ལོངས་སྤྱོད་པ་དང༌།
རྒྱུན་དུ་ཞུགས་པ་སོགས་སློབ་པ་འཕགས་པ་རྣམས་ནི་བྱིན་པ་ལེན་པའི་ཚུལ་གྱིས་
ལོངས་ སྤྱོད་ པ་དང༌། ཚུལ་ ཁྲིམས་རྣམ་པར་དག་པ་དང་ལྡན་ཞིང་ ཁ་ཏོན་དང་
བསམ་གཏན་ལ་བརྩོན་པ་རྣམས་ནི་རྗེས་སུ་གནང་བའི་ཚུལ་གྱིས་ལོངས་སྤྱོད་པ་
དང་། ལེ་ལོ་ཅན་རྣམས་ནི་བུ་ལོན་གྱི་ཚུལ་གྱིས་ལོངས་སྤྱོད་པ་དང་། ཚུལ་ཁྲིམས་
འཆལ་པ་རྣམས་ནི་ལྕགས་བསྲེགས་ཟ་བའི་ ཚུལ་ གྱིས་ ལོངས་ སྤྱོད་ པ་ སྟེ་ ལྔ་
གསུངས་སོ། །དུས་རུང་གི་སྨན་དེ་དག་ལ་ལོངས་སྤྱོད་པའི་ཚེ་ཁ་དང་ལག་པ་
བཀྲུས་ཏེ་གཙང་སྦྲ་དང་ལྡན་པར་བྱས་ལ་གོས་ལེགས་པར་བགོས་ནས་སྨན་གྱི་
འདུ་ཤེས་བཞག་སྟེ་ལོངས་སྤྱོད་དགོས་ཤིང་། གཞན་ཡང་འདུ་ཤེས་བཅུ་འདུལ་བ་
ནས་གསུངས་ཏེ། ཟས་ནི་ལུང་ལ་སོགས་པ་མི་གཙང་བ་ལས་འབྱུང་བའི་ཕྱིར་
འབྱུང་བ་དང༌། འབྲས་ཆན་ནི་སྲིན་བུ་དང༌། ཕྱེ་ལ་སོགས་པ་ནི་རུས་ཕྱེ་ལ་སོགས་
པ་དང་འདྲ་བའི་ཕྱིར་འདྲ་བ་དང༌། བཟའ་བཏུང་ཟོས་ནས་རྣག་ཁྲག་སོགས་སུ་
འགྱུར་བའི་ཕྱིར་འགྱུར་བ་དང་། ཟས་ལ་བརྟེན་ནས་འཐབ་རྩོད་སོགས་འབྱུང་བ་
ཕྱིར་རྒོལ་བ་དང་། བཤང་གཅི་ སོགས་ཤིན་ཏུ་སྨད་ པ་ དང༌ རྒྱུ་མཐུན་པ་དང༌།
ཟས་ལ་བརྟེན་ནས་སྲེད་པ་སོགས་ཀུན་ནས་ཉོན་མོངས་པ་རྣམས་འབྱུང་བའི་ཕྱིར་
རྟེན་ཅིང་ འབྲེལ་ པར་ འབྱུང་ བ་ དང་། ཚོགས་ཆེན་པོས་སྒྲུབ་ དགོས་ པའི་ ཕྱིར་
བཙལ་བ་དང་། འབྲུ་ལ་སོགས་པ་ཚེགས་ ཆེན་པོས་གྲུབ་ ཀྱང་ གཡོ་བ་སོགས་
གཞན་ལ་རག་ལས་པ་དང༌། ཟས་ལོག་པར་ཞུ་བས་རིམས་ནད་ལ་སོགས་པ་
འབྱུང་བའི་ཕྱིར་ནད་དང་བཅས་པ་དང༌། བཟའ་བཏུང་རྣལ་མར་ཞུ་ཡང་ཆ་གཅིག་
- 206 -



འདུལ་བའི་བསླབ་བྱ་འོད་ལྡན་སྙིང་པོ། །
ལུས་ཀྱི་མེས་བསྲེག །ཆ་གཅིག་བཤང་གཅིར་འགྱུར། ཆ་གཅིག་ལུས་ཀྱི་སྲིན་བུ་
དག་གིས་ཟ། ཆ་གཅིག་ཁོ་ནས་ལུས་བརྟས་པར་བྱེད་པའི་ཕྱིར་སོ་སོར་འགྲོ་བའི་
འདུ་ཤེས་ཏེ། ཟས་ལ་སྲེད་པའི་གཉེན་པོར་འདུ་ཤེས་དེ་དག་བཞག་ཅིང་དྲན་
བཞིན་དུ་བཟའ་བཏུང་བྱེད། རྒྱལ་སྲས་ཀྱི་སྤྱོད་པ་ལ་སློབ་པ་ཡིན་ན་སྤྱིར་སེམས་
ཅན་ཐམས་ཅད་ལ་ཕན་པའི་བསམ་པ་དང་། སྒོས་སུ་ལུས་ཀྱི་སྲིན་བུ་ལ་གནས་
སྐབས་དང་མཐར་ཐུག་ཏུ་ཕན་གདགས་པའི་བསམ་པ་དང་ལྡན་པས་འདུལ་བ་
ནས་བཤད་པའི་ཀུན་སྤྱོད་རྣམས་མ་འཕྱུག་པར་བྱས་ལ་ལོངས་སྤྱོད། ཕུད་ཀྱིས་
དཀོན་མཆོག་མཆོད་ པ་ དང༌། འཕྲོག་མ་བུ་བཅས་ལ་ སྦྱིན་ པ་དང༌། མཇུག་ཏུ་
ཆངས་བུ་གཅིག་ལྷག་ལ་རེ་བ་གང་ཡང་རུང་བ་ལ་སྦྱིན་པར་བྱ། ལྷག་གི་ཆངས་བུ་
འདི་བྱ་རོག་དམ་ཁྱི་ལྟ་བུ་འདི་ལ་སྟེར་ལ་འདི་ལ་མི་སྟེར་སྙམ་དུ་དམིགས་བསལ་
བསྔོ་བ་བྱེད་མི་རུང་སྟེ། སྔོན་དགེ་སློང་ཞིག་ཟས་ཟ་བའི་ཚེ་བྱ་རོག་ཞིག་དང་།
དུད་འགྲོ་གཞན་ཡང་ཡོད་པ་ལ། དགེ་སློང་དེས་ལྷག་གིས་ཆངས་བུ་བྱ་རོག་ལ་མ་
བྱིན་པར་དུད་འགྲོ་གཞན་ཞིག་ལ་བྱིན་པས། བྱ་རོག་ངན་སེམས་སྐྱེས་ཏེ་རྐུན་
པོའི་དཔོན་ཞིག་ལ་དགེ་སློང་འདི་ལ་གསེར་མང་དུ་འདུག་པས་ཆོམས་ཤིག་ཅེས་
བསླབས་ནས། རྐུན་པོས་དགེ་སློང་བཅོམ་པ་ཞིག་བྱུང་བ་དེ་ལ་བརྟེན་ནས་ལྷག་
གི་ཆངས་བུ་དམིགས་བསལ་ཅན་དུ་མི་བསྔོ་བར་ལྷག་ལ་རེ་བ་གང་ཡང་རུང་བ་
ལ་སྟེར་དགོས་པར་གསུངས། ཟས་ཟོས་ཟིན་ནས་ཁ་བཀྲུ་ཞིང་ཡོན་བསྔོ་བ་དང་།
སྦྱིན་པའི་ཚིགས་སུ་བཅད་པ་འདོན་པ་སོགས་ལུང་ལས་གསུངས་པ་ལྟར་བྱའོ། །
དེ་བཞིན་དུ་ཀུན་སྤྱོད་ཐམས་ཅད་ རང་དགར་མི་བྱ་བར་མཁན་པོ་བཞུགས་ན་
མཁན་པོ་དང༌། མ་བཞུགས་ན་འདུལ་འཛིན་མཁས་པ་གཞན་ལ་བྱ་བ་ཐམས་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅད་ཞུ་ཞིང་བྱེད་དགོས་པར་གསུངས། ལྷག་པར་དགེ་ཚུལ་ནི་དགེ་སློང་གི་འཁོར་
དུ་སྟོན་པས་གནང་བ་ཡིན་པས་མཁན་སློབ་དགེ་འདུན་དང་བཅས་པ་ལ་གུས་པ་
དང༌། རིམ་གྲོ་ཚུལ་བཞིན་དུ་བྱ་དགོས་ལ། དགེ་སློང་རྣམས་ལ་བྱིན་ལེན་དང་།
རུང་བ་བྱ་ཚུལ་སོགས་འདུལ་བ་ནས་ཇི་ལྟར་གསུངས་པ་རྣམས་ལེགས་པར་ཤེས་
པར་བྱས་ལ་ལག་ལེན་ལ་ཅི་ཐེབས་བྱ། དེ་ཡང་བྱིན་ལེན་བྱ་བའི་ཚུལ་ནི་གཙང་
སྦྲ་དང་ལྡན་པས་དགེ་སློང་གི་མདུན་ཐད་དྲང་དུ་ལུས་བཏུད་ཅིང་གུས་པ་དང་ལྡན་
པས་ལག་པ་གཉིས་ཀྱིས་འབུལ། དེ་ལྟ་མིན་པར་དགེ་སློང་ལས་མཐོ་བའི་ཕྱོགས་
སུ་འདུག་པ་དང་། བློ་གཡས་གཡོན་ནས་འབུལ་བ་དང༌། མེས་བར་དུ་ཆོད་པ་
དང༌། ཆུས་བར་དུ་ཆོད་པ་དང་། བདག་པོས་བར་དུ་ཆོད་ པ་ དང་། བུ་ག་ནམ་
མཁའ་དང༌། དཔངས་སོར་བཞི་ཡན་གྱི་རགས་པས་བར་དུ་ཆོད་པ་སོགས་ལ་
བྱིན་ལེན་མི་ཆགས་པར་གསུངས། རུང་བ་བྱེད་ཚུལ་ལ་མེས་རེག་པ་དང་། སེན་
མོས་རྨ་ཕྱུང་བ་དང་། ནེ་ཙོ་སོགས་ཀྱིས་རྨ་ཕྱུང་བ་དང་། མཚོན་གྱིས་རྨ་ཕྱུང་བ་
དང་། ཤིན་ཏུ་རྙིངས་པ་དང་། རྩ་བ་ནས་ཕྱུང་བ་དང་། བཀས་པ་དང་། དཀྲུམ་པ་
དང་། བཅད་པ་དང་། ས་བོན་མེད་པར་བྱེད་པ་དང་བཅུ་ཡོད་ལ། རུང་བ་བཅུ་པོ་
དེ་བྱེད་ཚུལ་ནི། མེས་རུང་བ་ནི་སྤྱི་ལ་བྱས་པས་ཆོག་ཅིང་། རུང་བ་གཞན་མ་
རྣམས་རེ་རེ་ནས་བྱ་དགོས་པར་གསུངས། མེས་རུང་བ་བྱེད་ཚུལ་ནི། དགེ་སློང་
རྣམས་འབྲུ་ལ་ལོངས་སྤྱོད་པའམ། སྦྱིན་སྲེག་སོགས་ཀྱི་ཕྱིར་དགེ་ཚུལ་ལ་རུང་བ་
འཆོལ་ན། འབྲུ་འདི་དག་ལ་མེ་འདིས་རེག་ཅིག་ཅེས་བརྗོད་མི་རུང་སྟེ། དེ་ལྟར་
བྱས་ན་དགེ་སློང་ལ་མེ་རེག་གི་ཉེས་བྱས་འབྱུང་བས། དགེ་ཚུལ་འདུལ་བའི་བརྡ་
ཆད་ཤེས་པ་ལ་འདི་དག་ལ་རུང་བ་གྱིས་ཤིག་ཅེས་བརྗོད། དེ་ནས་དགེ་ཚུལ་གྱིས་
- 208 -



འདུལ་བའི་བསླབ་བྱ་འོད་ལྡན་སྙིང་པོ།
འབྲུ་དེ་རྣམས་སྣོད་གཅིག་ཏུ་སྤུངས་ནས་འབྲུ་དེའི་ཕྱོགས་ཐམས་ཅད་དུ་མེས་རེག་
པར་ བྱས་ པས་ རུང་ བར་ འགྱུར་ གྱི། འབྲུ་རེ་རེ་ནས་མེས་རེག་མི་དགོས་པར་
གསུངས། དེ་བཞིན་དུ་ཕྱུང་བཅད་ལ་སོགས་པའི་རུང་བ་གཞན་རྣམས་ཀྱང་བྱེད་
ཚུལ་ཤེས་པར་བྱའོ། །ཐུན་ཚོད་དུ་རུང་བའི་སྨན་ལ་ལོངས་སྤྱོད་ཚུལ་ནི། ཇི་ལྟ་བུ་
ལ་མཚོན་ན། དེ་དགེ་ཚུལ་གྱིས་བསྐོལ་ཞིང་ཚགས་ ཀྱིས་བཙགས་ནས་རུང་ཆུ་
བཏབ་སྟེ་ལོངས་སྤྱོད་དགོས་ལ། དེ་ཡང་སྔ་དྲོའི་དུས་སུ་ཇ་སོགས་འཐུང་བ་ལ་
རུང་ཆུ་འདེབས་མི་དགོས་ཤིང༌། ཉིན་གུང་ཡོལ་ནས་ཕྱི་དྲོའི་དུས་སུ་ཇ་ལ་སོགས་
པའི་ཐུན་ཚོད་དུ་རུང་བའི་བཏུང་བ་གང་ལ་ལོངས་སྤྱོད་ཀྱང་རུང་ཆུ་འདེབས་
དགོས་ལ། རུང་ཆུ་བཏབ་པའི་དགོས་པ་ནི། རུང་ཆུ་མ་བཏབ་པའི་ཉེས་བྱས་མི་
འབྱུང་ བ་ དང་། བཅས་ པའི་ ས་ མཚམས་ ཟིན་ པའོ། །བཅས་ པའི་ ས་མཚམས་
འཛིན་ལུགས་ནི། རུང་ཆུ་འདེབས་དགོས་པའི་ཕྱི་དྲོའི་དུས་དེར་དུས་རུང་གི་ཟས་
ལ་ལོངས་སྤྱོད་དུ་མི་རུང་བར་ངེས་པར་བྱེད་པའོ། །རུང་ཆུ་འདེབས་ཚུལ་ནི། ཇ་
ལྟ་བུ་བསྐོལ་ནས་ཚགས་ཀྱིས་བཙགས་ཏེ་འཐུང་བ་ལ་ཕྱོགས་པའི་ཚེ་མེ་ཐབ་
ལས་ཕབ་ལ་དགེ་ཚུལ་གྱིས་ཆུ་གྲང་མོ་འཐོར་བའོ། །ཆུ་བསྐོལ་བས་རུང་ཆུ་མི་
རུང་ཞིང་སྐོལ་གྲང་གིས་ཀྱང་མི་རུང་བར་གསུངས་པས། སྔར་མེ་དང་མ་འབྲེལ་
བ་རང་བཞིན་གྱི་ཆུ་གྲང་ཞིག་དགོས་སོ། །མི་རུང་བའི་བཟའ་བཏུང་ལ་རུང་ཆུ་བྱ་
མི་རུང་ཞིང་། དུས་རུང་གི་ཟས་ལ་ཡང་རུང་ཆུ་བྱ་མི་དགོས་སོ། །དེ་ལ་དགོངས་
ནས་སྔོན་གྱི་འདུལ་འཛིན་དག་གིས། མི་རུང་བ་དང་དུས་རུང་དང་། ཁོལ་བའི་
གནས་སྐབས་དང་ལ་ནི། །རུང་ཆུ་བྱ་བར་མི་བཞེད་དོ། །ཞེས་རུང་ཆུ་འདེབས་མི་
རུང་བ་རྣམས་ཚིགས་བཅད་དུ་མཛད་དོ། །སྔར་བཤད་པའི་རུང་བ་དང་། རུང་ཆུ་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འདི་གཉིས་ཀ་དགེ་ཚུལ་གྱིས་བྱེད་པར་འདྲ་ཡང་། གང་གི་དོན་དུ་བྱ་བ་ལ་ཁྱད་
ཡོད་དེ། རུང་བ་ནི་དགེ་སློང་ཁོ་ནའི་དོན་དུ་བྱེད་པ་ཡིན་ལ། རུང་ཆུ་ནི་དགེ་སློང་
དང་དགེ་ཚུལ་གཉིས་ཀའི་དོན་ཡིན་ནོ། །དེ་ཡང་རུང་བའི་དགོས་པ་ནི་དགེ་སློང་
རྣམས་ཀྱིས་རུང་བ་མ་བྱས་པར་ས་བོན་འཇོམས་པ་དང་། ཕྱུང་བཅད་སོགས་བྱས་
ན་ལྟུང་བྱེད་འབྱུང་བས། ཉེས་པ་དེ་མི་འབྱུང་བའི་ཐབས་སུ་དུས་དྲན་དང་རུང་བ་
བྱ་བ་གནང་བ་ཡིན་ལ། རུང་ཆུ་ནི་སྔ་དྲོ་དང་ཕྱི་དྲོ་བཟའ་བཏུང་གང་བྱ་རུང་བ་དང་
མི་རུང་བའི་བཅས་པའི་ས་མཚམས་འཛིན་བྱེད་ཡིན་ལ། ཕྱི་དྲོའི་ཁ་ཟས་སྤོང་བ་
ནི་ དགེ་སློང་དང་ དགེ་ཚུལ་གཉིས་འདྲ་ཞིང་། ཐུན་ཚོད་དུ་རུང་བའི་བཏུང་བ་
རྣམས་གནང་བའང་འདྲ་བས། དགེ་ཚུལ་ རང་ཉིད་ཕྱི་དྲོ་ཐུན་ཚོད་དུ་རུང་བའི་
བཏུང་བ་ལ་ལོངས་སྤྱོད་པའི་ཕྱིར་དུའང་རུང་ཆུ་འདེབས་དགོས་པ་ནི། སུམ་བརྒྱ་
པ་ལས། དུས་མིན་རུང་བ་ཆུ་ཤིང་འབྲས་བུ་ལ། །སོགས་པའི་བཏུང་བ་ཚགས་
བཙགས་རུང་ཆུས་བསླད། །དར་བ་དང་རྩབ་ཆུར་ཁུ་སྦྱར་བའི་ཚྭ། །བུ་རམ་ཤིང་
ཁུ་ དང༌ བ་ འབྲུ་ ཚྭ་ ཡིན། །ཞེས་དང་། དེའི་ ཁུངས་ ཀྱང་ ལུང་ ཕྲན་ཚེགས་ ལས།
བཙུན་པ། དུས་སུ་རུང་བའི་བཏུང་བ་ནི་གང་ལགས། དུས་མ་ལགས་པར་རུང་བ་
གང་ལགས། བཀའ་སྩལ་པ། ཉེ་བ་འཁོར། མ་བཙགས་པ་ནི་དུས་སུ་རུང་བའོ། །
ཚགས་ ཀྱིས་ཡོངས་སུ་བཙགས་ཤིང་ ཆུས་གཏོར་བ་ནི་དུས་མ་ཡིན་པར་རུང་
བའོ། །ཞེས་གསུངས། དེ་བཞིན་དུ་བུ་རམ་དང་སྦྲང་རྩི་ལ་སོགས་པ་ཐུན་ཚོད་དུ་
རུང་ བར་ གནང་ བའི་ སྨན་ གཞན་ རྣམས་ ལའང་ རུང་ ཆུ་ འདེབས་ དགོས་ པར་
གསུངས་ཏེ། རུང་ཆུའི་བྱུང་བ་ནི། སྔོན་དེ་བཞིན་གཤེགས་པ་ལ། སྤྲེའུ་ཅང་ཤེས་
ཤིག་གིས་ལྷུང་བཟེད་སྦྲང་རྩིས་བཀང་སྟེ་ཕུལ་བ་ན། དེ་བཞིན་གཤེགས་པས་
-210 -



འདུལ་བའི་བསླབ་བྱ་འོད་ལྡན་སྙིང་པོ།
སྦྲང་རྩི་ལ་གཟིགས་ཏེ་མ་བཞེས་པ་ན། སྤྲེའུས་སྦྲང་རྩིའི་ནང་ན་སྲིན་བུའི་རོ་ཡོད་
པར་རིག་ནས་སྲིན་བུའི་རོ་ལ་སོགས་པ་ལེགས་པར་བསལ་ཏེ་ཕུལ་བས། ད་དུང་
མ་བཞེས་པ་ན། སྤྲེའུས་རུང་ཆུ་གདབ་དགོས་པར་རིག་ནས་ཆུ་གྲང་མོ་གཏོར་ཏེ་
ཕུལ་བ་ན་བཞེས་ཏེ་སྟོན་པ་འཁོར་དང་བཅས་པས་ལོངས་སྤྱོད་པར་མཛད་པ་
འདུལ་བ་ལུང་ལས་འབྱུང་བ་ལྟར་རོ། །དེས་ན་བསྟན་པའི་ནང་མཛོད་འདུལ་བའི་
བཅས་མཚམས་འདི་དག་གི་བརྡ་ཆད་དང་། སོ་སོའི་ཆོ་ག་དང༌། ཕྱག་ལེན་ཇི་
ལྟར་བྱ་བ་དང་། སོ་སོའི་དགོས་པ་དང་། སྔོན་གྱི་བྱུང་བ་ལ་བརྟེན་ནས་སྟོན་པས་
ཇི་ལྟར་བཅས་པ་དང་། ཇི་ལྟར་གནང་བའི་ཚུལ་རྣམས་ཞིབ་ཏུ་ཤེས་པར་བྱའོ། །
གཞན་ཡང་བཟའ་བཏུང་གི་མཇུག་ཏུ་ཡོན་བསྔོ་བ་དང་། སྦྱིན་པའི་ཚིགས་བཅད་
བྱ་བ་དང༌། ཆུ་བཅུ་པའི་ཚེ་ཆུ་ལྷ་དང་། ཀླུའི་རྒྱལ་པོ་དགའ་བོ་དང་ཉེར་དགའ་
གཉིས་ཀྱི་མིང་ནས་སྨོས་པའི་སྦྱིན་པའི་ཚིགས་བཅད་བྱ་བ་དང་། འཇིག་རྟེན་པའི་
ལྷ་རྟེན་དང་ཕྲད་པའི་ཚེ་མི་རྟག་པའི་ཚིགས་བཅད་འདོན་པ་དང༌། དགོང་ཀ་ལ་
སོགས་པ་དུས་དུས་སུ་རྒྱུན་ཆགས་གསུམ་པ་འདོན་པ་དང་། ལྗོངས་རྒྱུ་བའི་ཚེ་ཇི་
ལྟར་བྱ་བའི་ཚུལ་ལ་སོགས་པ་ཞིབ་པར་གཞི་གསུམ་གསལ་བྱེད་དུ་བྲིས་ཟིན་
ཅིང་། མཁན་སློབ་དང་གྲོགས་ཚངས་པ་མཚུངས་པར་སྤྱོད་པ་རྣམས་ལ་གུས་པ་ཇི་
ལྟར་བྱ་བ་དང་། གང་ལ་གུས་པ་དང་བསྙེན་བཀུར་མི་བྱ་བའི་ཁྱད་པར་འདུལ་བ་
སུམ་བརྒྱ་ པ་ ལས་མཁན་སློབ་ལ་གུས་པ་བྱ་བའི་ཚུལ་ རྒྱ་ཆེར་གསུངས་ པའི་
མཇུག་ཏུ། ཚུལ་ཁྲིམས་ཉམས་ལ་བཀུར་སྟི་མི་བྱ་ཞིང་། །དེ་དང་འགྲོགས་དང་
ལོངས་སྤྱོད་མི་བྱའོ། །ཕ་མ་བླ་མ་དག་དང་ནད་པ་དག །ཚུལ་ཁྲིམས་ཉམས་སུ་
ཟིན་ཀྱང་བསྙེན་བཀུར་བྱ། །ཞེས་དང་། སངས་རྒྱས་དེ་ཡི་ཡོན་ཏན་སྨོས་པས་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བརྗོད། །སློབ་དཔོན་སློབ་དཔོན་ཚིག་དང་ལྡན་པས་སོ། །དོན་སོགས་སྨོས་པ་ཉེ་
བའི་ཚིག་བྱས་ཏེ། །འདུད་བཅས་མཁན་པོར་གྱུར་པའི་མིང་དག་བརྗོད། །རྒན་
ལ་བཙུན་པའི་ཉེ་བའི་ཚིག་གིས་བརྗོད། །གཞོན་ལའང་ཚེ་དང་ལྡན་པ་ཉེ་ཚིག་
གིས། །དེ་བཞིན་གནས་བརྟན་ཞེས་བྱའི་ཉེ་ཚིག་བརྗོད། །དེ་ལྟར་འདིར་ནི་མིང་
སྨོས་ རིམ་ པ་ ཡིན། །ཞེས་ གསུངས་ཏེ། མཁན་ སློབ་ ལ་ གུས་ པ་ བྱེད་ ཚུལ་ སྔར་
བཤད་ཟིན་པར་ལྟར་དང་། དེ་བཞིན་དུ་དགེ་སློང་ཐམས་ཅད་དང་། དགེ་ཚུལ་
རང་ལས་བསླབ་པ་རྒན་པ་ཐམས་ཅད་ལ་གུས་པར་བྱ་ཞིང་། ལྷག་པར་འདུལ་
བའི་བསླབ་བྱ་ལ་མཁས་པའི་འདུལ་འཛིན་རྣམས་ལ་ཤིན་ཏུ་གུས་པར་བྱ་བ་དང༌།
མིང་བརྗོད་པའི་ཚེ་སྟོན་པ་དང་རང་གི་མཁན་སློབ་ལ་མཚན་ནས་རྗེན་པར་བརྗོད་
དུ་མི་རུང་ཞིང་། སྟོན་པ་ལ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཞེས་སོགས་ཡོན་ཏན་གྱི་ཁྱད་པར་ཆེན་པོ་བརྗོད་པ་སྔོན་
དུ་གཏང་དགོས་པ་དང་། རང་གི་མཁན་པོ་ལ་ནི་དོན་གྱི་སླད་དུ་མཚན་ནས་སྨོས་
ཏེ་ཞེས་བརྗོད་པ་སྔོན་དུ་བཏང་ཞིང་ཡོན་ཏན་གྱི་ཁྱད་པར་དང་བཅས་མཚན་ནས་
བརྗོད་དགོས་པར་གསུངས་པས། དཔེར་མཚོན་ན་དོན་གྱི་སླད་དུ་མཚན་ནས་
སྨོས་ཏེ་མཁན་པོ་རིན་པོ་ཆེ་རྗེ་བཙུན་དམ་པ་བློ་བཟང་ཡེ་ཤེས་དཔལ་བཟང་པོའི་
ཞལ་སྔ་ནས་ཞེས་པ་ལྟ་བུ་བརྗོད། རང་གི་མཁན་སློབ་མིན་པ་ལ་མཁན་པོ་དང་
སློབ་དཔོན་ཞེས་མི་བརྗོད། རང་ལས་རྒན་པའི་དགེ་སློང་རྣམས་ལ་གནས་བརྟན་
ཞེས་སམ་བཙུན་པ་ཞེས་བརྗོད། མ་མཐའ་དགེ་སློང་ཞེས་མ་བརྗོད་པར་མིང་རྗེན་
པར་བརྗོད་དུ་མི་རུང་ངོ༌། །རང་དང་མཉམ་པའམ་གཞོན་པ་རྣམས་ལ་ཚེ་དང་ལྡན་
པ་ཞེས་བརྗོད། མཁན་སློབ་སོགས་ལ་ཕྱག་འཚལ་བའང་རུང་བའི་དུས་དང་། མི་
Ho
- 212 -



འདུལ་བའི་བསླབ་བྱ་འོད་ལྡན་སྙིང་པོ།
རུང་བའི་དུས་ཀྱི་ཁྱད་པར་ཤེས་དགོས་ཏེ། སུམ་བརྒྱ་པ་ལས། འདི་ལ་བཀུར་
སྟིས་ཕྱག་བྱ་རྣམ་གཉིས་ཏེ། །ཡན་ལག་ལྔ་དང་སྐྱིད་བཟུང་རང་བཞིན་ནོ། །མུན་
ཁུང་བླ་མར་སྤྱི་བོས་སར་གཏུགས་པའི། །ཕྱག་དག་མི་བྱ་ཚིག་གིས་ཕྱག་བྱའོ། །
སྡོམ་བརྩོན་བཅའ་བ་གང་ཞིག་འཆའ་བྱེད་ན། །ཕྱག་དག་མི་བྱ་དེས་ཀྱང་ཕྱག་མི་
བྱ། །མི་གཙང་ལམ་གྱི་ཕྱོགས་མ་བཀྲུས་པའང་མིན། །གོས་གཅིག་མ་ཡིན་ཟས་
བཅད་ཁ་མ་ཡིན། །མདུན་དུ་ཟས་དྲངས་སྤོང་བ་སྤྱོད་པ་དང་། ཁྱིམ་གནས་ཚུལ་
ཁྲིམས་འཆལ་དང་གསར་བུ་དང༌། །གཞན་ཡང་ཕྱག་བྱ་མིན་མང་རྟག་པར་ནི། །
ཕྱག་ བྱ་གཉིས་ཏེ་བདེར་གཤེགས་རྒན་པོ་ཡིན། །ཞེས་དང་། འདུལ་བ་མེ་ཏོག་
ཕྲེང་རྒྱུད་ལས། །ཕྱག་མི་ བྱ་དང་ མི་བླང་དུས། །བརྟུལ་ལྡན་ཟས་ལ་འཁོད་པ་
དང༌། །འོག་གི་ལམ་ནི་མི་གཙང་དང༌། །གོས་གཅིག་གིས་ནི་འདུག་པ་དང་། །མ་
མིད་ན་ཡང་གང་ཞིག་གིས། ཁ་ནི་ཟས་ཀྱིས་བཀང་བ་ལ། །ཕྱག་མི་བྱ་ཞིང་དེས་
ཀྱང་ནི། །གཞན་ལ་ཕྱག་ནི་མི་བྱའོ། །གཞན་ཡང་ཕྱག་བྱའི་ཡུལ་མིན་མང་། །སྤོ་
མགུ་སྤྱོད་པ་ལ་སོགས་ཡིན། །སངས་རྒྱས་དང་ནི་སྡོམ་པས་རྒན། །རྟག་ཏུ་དགེ་
སློང་ཕྱག་བྱ་གཉིས། །བསྟན་ལ་དམ་པར་བྱ་བ་ཡིས། །དགེ་སློང་ཕྱག་ནི་རྣམ་པ་
གཉིས། །གཅིག་ནི་དཀྱིལ་འཁོར་ལྔ་པ་སྟེ། །གཞན་ནི་སྐྱིད་པ་ནས་འཁྱུད་ཡིན། །
ཞེས་གསུངས་པ་ལྟར། མཁན་སློབ་སོགས་ཕྱག་བྱ་བའི་འོས་རྣམས་ལ་ཡང་མུན་
ཁུང་དུ་གནས་པ་དང༌། སྤགས་པའི་དུས་སུ་ཕྱག་མི་བྱ་བར་གསུངས་ཏེ། སྔགས་
པ་ནི་བཟའ་བཏུང་དང་བཤང་གཅི་སོགས་ཀྱི་དུས་སོ། །དེ་ཡང་བཟའ་བཏུང་བྱེད་
པའི་དུས་དང༌། གཤང་གཅི་བྱེད་པའི་དུས་དང་། ཁྲུས་ བྱེད་ པའི་དུས་དང་། སྤོ་
མགུ་སྤྱོད་པའི་དུས་ལ་སོགས་པ་ཕྱག་མི་བྱ་བའི་གནས་སྐབས་མང་དུ་གསུངས་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
ཤིང་། སྔ་དྲོ་ལངས་མ་ཐག་བླ་མ་མལ་དུ་གནས་པ་ལ་ཕྱག་འཚལ་བ་ནི་དམིགས་
བསལ་ཡིན་པར་གསུངས་ཤིང་། བླ་མ་མུན་པར་གནས་པའི་ཚེ་ཚིག་གིས་ཕྱག་བྱ་
བར་གསུངས་ཏེ། ཐལ་མོ་སྦྱར་ནས་ཕྱག་འཚལ་ལོ་ཞེས་བརྗོད་པའོ། །དགེ་སློང་
ཐམས་ཅད་ལ་ཕྱག་འཚལ་བ་དང་གུས་པར་བྱ་དགོས་ཀྱང་། ཚུལ་ཁྲིམས་འཆལ་
བ་ཡིན་པར་ཤེས་ན་ནི་བསྙེན་བཀུར་མི་བྱ་ཞིང་། ཡུད་ཙམ་ཡང་འགྲོགས་པར་མི་
བྱ་སྟེ། མདོ་ལས། དགེ་སློང་དག་དེ་ལྟ་བས་ན་ཝ་དང་འདྲ་བ་ལས་སེང་གེ་དང་
འདྲ་བས་བསྙེན་བཀུར་མི་བྱའོ། །བྱེད་ན་འགལ་ཚབས་ཅན་དུ་འགྱུར་རོ། །ཞེས་
གསུངས། དེས་ན་ཚུལ་ཁྲིམས་འཆལ་བ་དང་ལྷན་ཅིག་འགྲོགས་པར་མི་བྱ། ཆོས་
ཀྱི་ལོངས་སྤྱོད་ལྷན་ཅིག་མི་བྱ། ཟང་ཟིང་གི་ལོངས་སྤྱོད་ཀྱང་ལྷན་ཅིག་མི་བྱའོ། །
བྲམ་ཟེའི་བུ་མོ་ལྟ་བུའི་མདོ་ལས། དགེ་སློང་ ཚུལ་ ཁྲིམས་དང་ལྡན་པས་ཤེས་
བཞིན་དུ་ཚུལ་ཁྲིམས་འཆལ་པ་ལ་སོ་ཤིང་སྟོབས་པར་བྱེད་ན། དེའི་ལས་ཀྱི་རྣམ་
པར་སྨིན་པས་དགེ་སློང་ཚུལ་ཁྲིམས་དང་ལྡན་པ་ལོ་སྟོང་ཕྲག་དགུ་བཅུར་སེམས་
ཅན་དམྱལ་བར་འགྱུར་བའི་ལས་བསགས་པ་ཡིན་ནོ། །དེ་བཞིན་དུ་འདག་རྫས་
སྟོབས་པ་དང་། ཁ་ཏོག་བྱེད་པ་དང་། གནས་བྱེད་པ་དང་། ཚུལ་ཁྲིམས་འཆལ་བ་
ལ་གནས་སུ་འཛིན་པ་དང༌། ཚུལ་ཁྲིམས་འཆལ་བ་དང་ལྷན་ཅིག་ཉལ་བར་བྱེད་
ན་ཇི་སྲིད་དུ་སྐྱ་རེངས་མ་ཤར་བ་དེའི་བར་དུ་ལོ་སྟོང་ཕྲག་དགུ་བཅུར་སེམས་ཅན་
དམྱལ་བར་འགྲོ་བའི་ལས་བསྒྲུབས་པ་ཡིན་ནོ། །སྐྱ་རེངས་ཤར་ན་ལོ་བྱེ་བ་ཕྲག་
བཅུ་བཞི་དང་ལོ་སྟོང་ཕྲག་བཞི་བཅུར་སེམས་ཅན་དམྱལ་བར་གྱུར་བའི་ལས་
བསྒྲུབས་པ་ཡིན་ནོ། །ཞེས་གསུངས། འོན་ཀྱང་རང་གི་མཁན་སློབ་དང་། ཕ་མ་
ཡིན་ན་ནི་ཚུལ་ ཁྲིམས་འཆལ་བ་ཡིན་དུ་ཟིན་ཀྱང་བསྙེན་བཀུར་བྱ་དགོས་པ་
- 214 -



འདུལ་བའི་བསླབ་བྱ་འོད་ལྡན་སྙིང་པོ།
དམིགས་ བསལ་ དུ་ གསུངས། མཁན་ སློབ་ ཚུལ་ ཁྲིམས་ འཆལ་ བ་ དེ་ ལ་ ཕྱག་
འཚལ་བའི་ཚེ་སྔར་ཚུལ་ཁྲིམས་མ་ཉམས་པའི་གནས་སྐབས་དེ་ཉིད་བློ་ཡུལ་དུ་
བྱས་ཏེ་ཕྱག་འཚལ་དགོས་པར་གསུངས། ཕྱག་འཚལ་བའི་ཚུལ་ནི་ལག་པ་ཐལ་
མོ་ཁོང་སྟོང་དུ་སྦྱར་ཏེ་ས་ལ་ཕབ་ནས་ལུས་ཐམས་ཅད་དམ། མ་མཐའ་ཡན་ལག་
ལྔ་ས་ལ་གཏུགས་ཏེ་ཕྱག་བྱ་བའམ། རྟིང་པའམ་སྒྱིད་པ་ནས་བཅངས་ཤིང་མགོ་
བོས་གཏུགས་ཏེ་ཕྱག་བྱ་དགོས་པར་གསུངས། དེ་ལྟ་མིན་པར་ཐལ་མོ་མ་སྦྱར་བ་
དང་། མཆིལ་ལྷམ་ གྱོན་བཞིན་དུ་ ཕྱག་ འཚལ་བ་སོགས་ཀྱིས་གོ་མི་ཆོད་ པར་
གསུངས། རང་ཟས་ལ་སོགས་པས་སྦགས་པ་ལ་གཞན་གྱིས་ཕྱག་བྱས་པ་སོགས་
བྱུང་ན་ དང་ དུ་ མི་ ལེན་ཅིང་། གཞན་ ཕྱག་ འཚལ་ བ་ ལ་ ཨ་ རོཀྟ་ཞེས་བརྗོད།
མཁན་སློབ་སོགས་ཕྱག་འོས་རྣམས་དང་རང་ལ་སྦྲིད་པ་བྱུང་བའི་ཚེ་ཕྱག་འཚལ་
ལོ་ཞེས་བརྗོད། རྒན་ཞུགས་དང་ཁྱིམ་པ་ལ་སྦྲིད་པ་བྱུང་ན་གསོས་པར་གྱུར་ཅིག་
ཅེས་བརྗོད། འདི་ལ་མེ་ཏོག་ཕྲེང་རྒྱུད་ལས་ཚེ་རིང་བར་གྱུར་ཅིག་ཅེསབརྗོད་པར་
གསུངས། རང་ལས་གཞོན་པ་གསར་བུ་ལ་སྦྲིད་པ་བྱུང་ན་ཨ་རོཀྟ་ཞེས་བརྗོད་པ་
སོགས་ཀྱང་འདུལ་བ་ལུང་ལས་གསུངས་པ་བཞིན་དུ་བྱེད་དོ། །དེ་དག་ནི་འཕྲལ་
གྱི་ཀུན་སྤྱོད་འདུལ་བ་ལུང་ནས་གསུངས་པའི་ཉེ་བར་མཁོ་བ་འགའ་ཞིག་བཀོད་
པ་ ཡིན་གྱི། ཟས་གོས་གནས་མལ་ལ་ལོངས་སྤྱོད་པའི་ཚུལ་དང༌། འགྲོ་འཆག་
ཉལ་འདུག་གི་སྤྱོད་ལམ་ཇི་ལྟར་བྱ་བའི་ཚུལ་རྒྱས་པར་འདུལ་བ་ལུང་སྡེ་བཞི་
དང་། དེ་དག་གི་དགོངས་པ་འགྲེལ་བའི་འདུལ་གཞུང་ཆེན་མོ་རྣམས་ལས་ཤེས་
དགོས་པས་འདུལ་འཛིན་མཁས་པ་ཡུན་རིང་དུ་བསྟེན་ནས་བསླབ་པར་བྱའོ། །
གསུམ་པ་ཉམས་ན་ཕྱིར་བཅོས་པའི་ཚུལ་ནི། དེ་ལས་རྩ་བའི་ལྟུང་བ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བཞི། གསོར་མི་རུང་བ་བྱུང་ན་ནི། །ཏ་ལའི་རྩེ་མོ་བཅད་པ་ལྟར། །སྡོམ་པ་གཏན་
ནས་གཏོང་བར་འགྱུར། །ཕྱི་དྲོའི་ཁ་ཟས་ལ་སོགས་པའི་ཉེས་བ་འབྱུང་བ་རྣམས་
ལ་ནི། །སྔར་བྱས་ལས་ལ་འགྱོད་སེམས་དང༌། །ཕྱིན་ཆད་མི་བྱེད་སྡོམ་སེམས་
ཀྱིས། །དགེ་སློང་རྣམ་དག་དྲུང་ འདུག་སྟེ། །ལྟུང་ བའི་ མིང་ རིགས་བརྗོད་ནས་
ནི། །བཤགས་པ་ལན་གསུམ་སྙིང་ནས་བྱ། །བླངས་འདས་སོ་དྲུག་གིས་བསྡུས་
པའི། །ལྟུང་བ་དངོས་གཞི་མ་ཡིན་པའི། །ཕྱོགས་མཐུན་ཉེས་པ་རྣམས་ལ་ནི། །
འགྱོད་དང་སྡོམ་སེམས་ཡང་ཡང་བྱ། །ཞེས་པ་སྟེ། དེ་ཡང་མི་གསོད་པ། རིན་ཐང་
ཚང་བའི་དངོས་པོ་བརྐུ་བ། རྨ་སྒོ་གསུམ་དུ་མི་ཚངས་པར་སྤྱད་པ། །མི་ཆོས་བླ་
མའི་རྫུན་སྨྲ་བ་བཞི་ལས། གང་བྱུང་ཡང་སྡོམ་པ་གཏོང་ཞིང་། ཤིང་ཏ་ལའི་མགོ་
བོ་བཅད་ན་དེ་མ་ཐག་བསྐམས་ཤིང་སླར་སྐྱེར་མི་རུང་བ་ལྟ་བུ་དང་། གཡུལ་དུ་
ཞུགས་པའི་ཚེ་ཕ་རོལ་གྱི་དམག་གིས་རང་གི་མགོ་བཅད་ན་སླར་ལང་དུ་མེད་པ་
བཞིན་དུ་རྩ་ལྟུང་འཆབ་བཅས་བྱུང་ན་ཚེ་འདི་ལ་སླར་སྡོམ་པ་སྐྱེ་བའི་སྐལ་བ་མེད་
ཅིང་། དགེ་འདུན་གྱི་ནང་དུ་གནས་སུ་མི་རུང་བས། དེ་མ་ཐག་དགེ་འདུན་གྱི་ནང་
ནས་ རང་ གིས་ འཐོན་ པའམ། རང་ གིས་ མ་ འཐོན་ན་ དགེ་འདུན་ རྣམས་ ཀྱིས་
བསྙིལ་བར་གསུངས། ཕམ་འདྲ་བཞི་པོ་དེ་མ་གཏོགས་པའི་བླངས་འདས་ཀྱི་ཉེས་
པ་ཆར་གཏོགས་དང་བཅས་པ་བྱུང་ན་དགེ་སློང་རྣམ་དག་གི་མདུན་དུ་བཤགས་
པར་བྱ། དེ་ཡང་བང་དུ་དུག་སྦྲུལ་བྱུང་བ་དང་། ཁོང་པར་དུག་སོང་བ་དང་། མགོ་
ལ་མེ་ཤོར་བ་ ལས་ ཀྱང་ འཇིགས་ཤིང་ སྐག་ པ་ དང༌། འགྱོད་ཅིང་ གནོང་བས་
འཕྲལ་འཕྲལ་དུ་བཤགས་པ་ལ་སྐྱེས་བུ་རྩལ་ཅི་ཡོད་ཀྱིས་འབད་དགོས་ཏེ། ཉིན་
གཅིག་ཙམ་མ་བཤགས་པར་ལུས་ནའང་ཆེས་ཆེར་འཕེལ་འགྲོ་བ་ནི། ཕྱི་དྲོའི་ཁ་
- 216 -



འདུལ་བའི་བསླབ་བྱ་འོད་ལྡན་སྙིང་པོ།
ཟས་ཟོས་པ་ལྟ་བུའི་ལྟུང་བ་གཅིག་མ་མཐོལ་མ་བཤགས་པར་ཞག་འདས་ན།
སང་ཉིན་ལྟང་བའི་ངོ་བོ་དེ་དང༌། མ་མཐོལ་བའི་ཉེས་པ་དང་། དེ་མ་བཤགས་
པའི་ཉེས་པ་གསུམ་འབྱུང་། དེ་ཞག་གཉིས་འདས་ན་ལྟུང་བ་དྲུག་ཏུ་འགྱུར། ཞག་
གསུམ་འདས་ན་བཅུ་གཉིས་སུ་འགྱུར། ཞག་བཞི་ འདས་ན་ལྟུང་བ་ཉི་ཤུ་རྩ་
བཞིར་འགྱུར་བ་སོགས་ཆེས་ཆེར་འཕེལ་ནས་མཐའ་མེད་པར་འགྱུར་ཏེ། ཉེས་པ་
དེ་གཟུགས་སུ་གྲུབ་ན་འཇིག་རྟེན་ཁམས་སུ་མི་ཤོང་བ་ལྟ་བུ་འོང་། ནང་གི་ཉེས་
ལྟུང་གི་འཕེལ་འདྲ་བ་ཕྱིའི་དངོས་པོ་གང་ལ་ཡང་མེད་གསུངས། འཁོར་བ་འདི་
ལས་ཤིན་ཏུ་ཐར་དཀའ་བ་ཡང་ཉོན་མོངས་དང་ཉེས་པ་འཕེལ་ཆེ་ཞིང་སྤོང་དཀའ་
བའི་དབང་གིས་ཡིན་པས། བདག་ལེགས་སུ་འདོད་པ་དག་གིས་ ཚུལ་དེ་དག་
ཤེས་པར་བྱས་ལ་ཇོ་བོ་རྗེ་དཔལ་ལྡན་ཨ་ཏི་ཤ་དང་རྒྱལ་བ་ཙོང་ཁ་པ་ཆེན་པོའི་
རྣམ་ཐར་ལྟར་ལྟུང་བ་དང་ཞག་ཏུ་མི་འགྲོགས་པར་འཕྲལ་འཕྲལ་དུ་བཤགས་
པས་དག་པར་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་དོ། །བཤགས་པ་བྱེད་
ཚུལ་ནི། ཕྱི་དྲོའི་ཁ་ཟས་ལྟ་བུའི་ཉེས་བྱས་གཅིག་བྱུང་ན་དགེ་སློང་རྣམ་དག་གི་
མདུན་དུ་ཕྱག་བཙལ་ལ། གནས་བརྟན་འདུལ་བ་འཛིན་པ་ཆེན་པོ་ལྟུང་བ་ཕྱིར་
བཅོས་ཀྱི་ཆོ་ག་ལ་ཐུགས་གཏད་པར་ཞུ། ཞེས་སྙན་གསན་ཕབས་ནས་ཙོག་པུར་
འདུག་ སྟེ། གནས་ བརྟན་ དགོངས་ སུ་ གསོལ། བདག་ དགེ་ ཚུལ་ མིང་ འདི་ ཞེས་
བགྱི་བ་ལ་ལྟུང་བ་ཉེས་བྱས་ཀྱི་སྡེ་ཚན་ལས། ཕྱི་དྲོའི་ཁ་ཟས་ཟོས་པའི་ཉེས་པ་
བྱུང་སྟེ། བདག་དགེ་ཚུལ་མིང་འདི་ཞེས་བགྱི་བའི་ཉེས་པ་དེ་གནས་བརྟན་གྱི་སྤྱན་
སྔར་ མཐོལ་ ལོ། །བཤགས་ སོ། ཕྱིན་ ཆད་ ཀྱང་ སྡོམ་ པར་ བགྱིད་ ལགས་ སོ། །
མཐོལ་ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མཐོལ་མ་བཤགས་ན་དེ་ལྟར་མི་འགྱུར་བ་ལགས་སོ། །ཞེས་ལན་གསུམ་བརྗོད་
ནས་བཤགས་ལ། མཐོང་སྡོམ་དྲི། དྲི་ལན་བྱ། དེ་ནས་ལངས་ཏེ་ཕྱག་བཙལ་ནས།
གནས་བརྟན་འདུལ་བ་འཛིན་པ་ཆེན་པོ་ལྟུང་བ་ཕྱིར་བཅོས་ཀྱི་ཆོ་ག་ལ་ཐུགས་
གཏད་པ་བཀའ་དྲིན་ཆེ་ལགས། ཞེས་བརྗོད། མཁན་སློབ་གྱི་མདུན་དུ་བཤགས་
ན་མཁན་པོའམ་སློབ་དཔོན་ཞེས་བརྗོད་ཚུལ་ཤེས་པར་བྱའོ། །བླངས་འདས་ཀྱི་
ཉེས་པ་གཞན་རྣམས་ལའང་བཤགས་པ་བྱེད་ཚུལ་དེ་བཞིན་དུ་བྱའོ། །ཕྱོགས་
མཐུན་གྱི་ཉེས་པ་རྣམས་ནི་བསྡམ་བྱའི་ཉེས་བྱས་སུ་གསུངས་པས། ཁོང་པར་དུག་
སོང་བ་ལྟར་སྔར་བྱས་ལ་འགྱོད་པ་དྲག་པོ་དང་། ཕྱིན་ཆད་སྲོག་ལ་བབ་ཀྱང་མི་བྱ་
བའི་སྡོམ་སེམས་ཡང་དང་ཡང་དུ་བྱའོ། །སྲོག་གཅོད་པ་ལ་སོགས་པའི་ཉེས་བྱས་
འདི་དག་ལ་ལྟུང་བ་ཞེས་བརྗོད་པ་ནི་ཉེས་པ་འདི་དག་བྱས་ན་རང་ཉིད་ངན་སོང་
དུ་ལྟུང་བར་བྱེད་པས་ན་ལྟུང་བ་ཞེས་བརྗོད་དེ། ལུང་རྣམ་འབྱེད་དུ་ལྟུང་བ་རེ་རེ་
ནས་བྱ་བ་འདི་བྱས་ན་དམྱལ་བ་དང་ཡི་དྭགས་དང་དུད་འགྲོ་རྣམས་སུ་ལྟུང་བར་
གསུངས་པ་ལྟར་རོ། །ཉེས་བྱས་འདི་དག་ལ་སྒྲིབ་པ་ཞེས་བརྗོད་པ་ནི་རང་རྒྱུད་ལ་
སྔར་མ་སྐྱེས་པའི་ཡོན་ཏན་སྐྱེ་བ་ལ་གེགས་བྱེད་ཅིང་སྒྲིབ་པར་བྱེད་པས་ན་སྒྲིབ་
པ་ཞེས་བརྗོད། འདི་དག་ལ་ཉེས་བྱས་ཞེས་བརྗོད་པ་ནི་རྒྱལ་བའི་བཀའ་དང་
མཐུན་པའི་བྱ་བ་ལེགས་པ་མ་བྱས་པར་ཉེས་པར་བྱས་པ་ཡིན་བས་ན་ཉེས་བྱས་
ཞེས་བརྗོད། འདི་དག་ལ་ཁ་ན་མ་ཐོ་བ་ཞེས་བརྗོད་པ་ནི་སྐྱེས་བུ་དམ་པ་རྣམས་
ཀྱིས་རྣམ་པ་ཀུན་ནས་སྨད་ཅིང་། དམ་པ་རྣམས་ཚོགས་པའི་དབུས་སུ་བརྗོད་མི་
ནུས་པའི་ལས་ཡིན་པས་ན་ཁ་ན་མ་ཐོ་བ་ཞེས་བརྗོད་དེ། ཉེས་པ་འདི་དག་ལ་
རྒྱལ་བས་རྣམ་གྲངས་དུ་མར་སྨད་པའི་མིང་གི་རྣམ་གྲངས་གཞན་ཡང་མང་དུ་ཡོད་
- 218 -



འདུལ་བའི་བསླབ་བྱ་འོད་ལྡན་སྙིང་པོ།
དོ། །འདུལ་བ་ནས་གསུངས་པའི་ཉེས་པ་འདི་རྣམས་ཀྱིས་དེ་ཙམ་དུ་གནོད་ན།
རང་བཞིན་གྱི་ཁ་ན་མ་ཐོ་བ་རྣམས་བསྲུངས་པས་མི་ཆོག་པར་བཅས་པ་མང་པོ་
ཞིག་མཛད་ནས་བསྲུང་དགོས་པ་འདི་ཅིའི་ཕྱིར་མཛད་སྙམ་ན། སྟོན་པ་ཐུགས་རྗེ་
ཅན་དེ་ཉིད་ཀྱིས་བཅས་པ་འདི་ལྟར་མཛད་པ་ནི། རང་ཉིད་ལ་རྣམ་པ་ཀུན་ཏུ་ཕན་
པ་དང་བདེ་བའི་ཕྱིར་མཛད་པ་ཡིན་ཏེ། ལུང་རྣམ་འབྱེད་དུ་བཅས་པ་གང་དང་
གང་མཛད་ཀྱང་དགོས་པ་འདི་ལྟར་ཡིན་ཞེས་རྒྱལ་བ་རང་ཉིད་ཀྱིས་གསུངས་པ་
ནི། ལུང་རྣམ་འབྱེད་ལས། ཕན་ཡོན་བཅུ་ཡང་དག་པར་གཟིགས་པས་འདུལ་བ་
ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ། དགེ་འདུན་བསྡུ་བའི་
ཕྱིར་ དང༌། དགེ་ འདུན་ ལེགས་ པར་ བྱ་ བའི་ ཕྱིར་ དང་། དགེ་ འདུན་ བདེ་ བར་
གནས་པར་བྱ་བའི་ཕྱིར་དང༌། གནོད་མི་བཀུར་བའི་གང་ཟག་རྣམས་ཚར་གཅད་
པའི་ཕྱིར་དང་། ངོ་ཚ་ཤེས་པ་རྣམས་བདེ་བ་གནས་པར་བྱ་བའི་ཕྱིར་དང་། མངོན་
པར་མ་དད་པ་རྣམས་མངོན་པར་དད་པར་བྱ་བའི་ཕྱིར་དང་། མངོན་པར་དད་པ་
རྣམས་ཕྱིར་ཞིང་འབྱུང་བར་བྱ་བའི་ཕྱིར་དང། ཚེ་འདིའི་ཟག་པ་རྣམས་བསྡམ་པར་
བྱ་བའི་ཕྱིར་དང་། ཚེ་རབས་ཕྱི་མའི་ཟག་པ་རྣམས་བཟློག་པར་བྱ་བའི་ཕྱིར་དང་།
ངའི་ཚངས་པར་སྤྱོད་པ་སྐྱེ་བོ་མང་པོ་ལ་ཕན་པ་ཡངས་པོར་གྱུར་པ་ལྷ་དང་མིའི་
བར་ལ་ཡང་དག་པར་རབ་ཏུ་བསྟན་པ་ཡུན་རིང་དུ་གནས་པར་འགྱུར་བའི་ཕྱིར་
ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་
སྟེ། ཞེས་གསུངས་ནས་བཅས་པ་མཛད་པ་ལྟར་རོ། །སྟོན་པ་ཐུགས་རྗེ་ཅན་གྱིས་
དེ་ལྟར་བཅའ་བ་མ་མཛད་ན་བསླབ་པ་སྲུང་བ་སུ་ཡང་མི་ཡོང་བས་གདུལ་བྱ་སུ་
ཡང་འཁོར་བ་ནས་ཐར་དཀའ་ཞིང་། དེར་མ་ཟད་ངན་སོང་གི་རྒྱུ་ལ་འཛེམ་པའང་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཤིན་ཏུ་དཀོན་པ་ཞིག་འོང་ངོ༌། །དེ་ལ་དགོངས་ནས་ལུང་རྣམ་འབྱེད་ལས། གང་
ཞིག་སྟོན་པ་ཐུགས་རྗེའི་བསྟན་པ་ལ། །ཡང་བར་སེམས་ཤིང་ཅུང་ཟད་འདའ་བྱེད་
པ། །དེ་ནི་དེ་ལས་ སྡུག་བསྔལ་གཞན་དབང་ཐོབ། །སྨྲིག་ཚལ་བྲེགས་ པས་ ཨ་
མའི་ཚལ་ཉམས་བཞིན། །འདི་ན་ལ་ལས་རྒྱལ་པོའི་ཚིག་ཆེན་ཡང་། །འདས་ན་
ལན་འགའ་ཆད་པ་ཐོབ་མི་འགྱུར། །ཐུབ་པའི་བཀའ་ལུང་ཚུལ་མིན་འདའ་བྱས་
ན། །དུད་འགྲོར་འགྲོ་འགྱུར་ཨེ་ལེའི་འདབ་ཀླུ་བཞིན། །ཞེས་དང་། སོ་སོར་ཐར་
པའི་མདོ་ལས་ཀྱང་། སེམས་རྟ་ཁ་བསླན་དཀའ་བ་ལ། །མཐུན་པའི་གཟེར་རྣོན་
བཏབ་པ་ཡི། །སྲབ་ནི་སོ་སོར་ཐར་འདི་ཡིན། །ཆེ་བ་གང་དག་ངག་ཙམ་གྱིས། །
ལྡོག་ཅིང་མཚམས་ལས་མི་འདའ་བ། །དེ་དག་མི་རྟ་བཟང་པོ་སྟེ། །ཉོན་མོངས་
གཡུལ་ལས་ངེས་རྒྱལ་འགྱུར། །སུ་ལ་སྲབ་འདི་མེད་པ་དང༌། །ནམ་དུའང་འདོད་
པར་མི་འགྱུར་བ། །དེ་དག་ཉོན་མོངས་གཡུལ་གྱིས་དཀྲུགས། །འཇོག་བྲལ་རྣམ་
པར་འཁྱམ་པར་འགྱུར། །ཞེས་གསུངས་སོ། །འདུལ་བ་ནས་གསུངས་པའི་དགག་
སྒྲུབ་གནང་གསུམ་གྱི་གནད་ལེགས་པར་ཤེས་ན་ཐར་པ་དང་། ཐམས་ཅད་མཁྱེན་
བ་སྒྲུབ་པ་ལ་འདུལ་བའི་བཅས་པ་འདི་དག་མེད་དུ་མི་རུང་བ་དང་། བཅས་པ་
འདི་དག་ཡོད་ན་ལམ་སྒྲུབ་པ་ལ་ཤིན་ཏུ་སླ་བ་དང༌། དེར་མ་ཟད་ཚེ་འདི་ལའང་
བདེ་བར་གནས་པའི་རྐྱེན་གོང་ན་མེད་པ་ཞིག་ཏུ་གོ་འོང་ངོ༌། །དེ་ཡང་ལུས་སྲོག་
གི་བར་ཆད་སྲུང་བ་དང༌། ཚུལ་ཁྲིམས་ཀྱི་བར་ཆད་སྲུང་བ་དང་། དགེ་སྦྱོང་གི་
ཚུལ་གྱི་བར་ཆད་སྲུང་བ་དང་། གྲོགས་ཚངས་པ་ཚུངས་པར་སྤྱོད་པ་གཞན་གྱི་
བར་ཆད་དེ་དག་སྲུང་བ་དང་། བར་ཆད་དེ་དག་གང་རུང་ཞིག་བྱུང་བའི་ཚེ་བཅས་
པ་སྲུང་ཚུལ་ཇི་ལྟར་བྱ་བ་དང་། བཅས་པ་དང་རང་བཞིན་གྱི་ཁ་ན་མ་ཐོ་བ་ནང་
- 220 -



འདུལ་བའི་བསླབ་བྱ་འོད་ལྡན་སྙིང་པོ།
འདོམས་ན་སྲུང་ཚུལ་ཇི་ལྟར་བྱ་བ་དང་། བཅས་རྐྱང་ནང་འདོམས་ན་སྲུང་ཚུལ་ཇི་
ལྟར་བྱ་བ་རྣམས་ཞིབ་ཏུ་ཤེས་དགོས་པ་ཤིན་ཏུ་གལ་ཆེ་བ་ཡོད་དེ། འདིར་མཐའ་
དག་བྲི་མ་ནུས་པས་འདུལ་འཛིན་མཁས་པ་ཡུན་དུ་བསྟེན་ལ་ཅུང་ཟད་རེས་ཚིམ་
པར་མི་བྱ་བར་དགག་སྒྲུབ་གནང་གསུམ་གྱི་གནད་རྣམས་ལ་མི་འཇིགས་པའི་
གདེང་ཐོབ་པར་བྱའོ། །དེ་ལྟར་འདུལ་བའི་བསླབ་བྱ་ལུང་སྡེ་བཞི་ནས་གསུངས་
པའི་གནད་རྣམས་སློབ་དཔོན་ཡོན་ཏན་འོད་ཀྱིས་འདུལ་བའི་མདོར་བསྡུས་ནས་
གཏན་ལ་ཕབ་པ་དང་། དགེ་ཚུལ་རྣམས་ཀྱིས་ཇི་ལྟར་བྱ་བའི་ཚུལ་སློབ་དཔོན་
ཤཱཀྱ་འོད་ཀྱིས་སུམ་བརྒྱ་པ་དང་འོད་ལྡན་གཉིས་སུ་ཞིབ་ཏུ་གཏན་ལ་ཕབ་པ་ལྟར་
ཤེས་པར་བྱས་ནས། དེ་དག་ཐམས་ཅད་ལ་འདུལ་བ་བསྡུས་པའི་དོན་རུང་མཐུན་
སྦྱོར་ཚུལ་ཤེས་པའང་ཤིན་ཏུ་གནད་ཆེའོ། །འདུལ་བ་བསྡུས་པའི་བྱུང་ཚུལ་ནི།
སྟོན་པས་ཐོག་མར་ལྔ་སྟེ་ལ་ཤམ་ཐབས་ཟླུམ་པོར་བགོ་བ་དང་། ཕྱི་དྲོའི་ཁ་ཟས་
སྤོང་བར་གདམས་པ་ནས་བཟུང་མཐར་ཀུ་ཤའི་གྲོང་ཁྱེར་གྱི་ཤིང་སཱ་ལ་ཟུང་གི་
ཚལ་ན་བཞུགས་ཏེ་ཀུན་ཏུ་རྒྱུ་རབ་བཟང་ལ་བསྙེན་རྫོགས་ གནང་བའི་བར་
འདུལ་བའི་བསླབ་བྱ་ཇི་སྙེད་ཅིག་གསུངས་པ་ཐམས་ཅད་ཀྱི་གནད་བསྡུས་ཏེ།
དགེ་སློང་རྣམས་ལ་བཀའ་སྩལ་པ། ངས་འདུལ་བ་རྒྱས་པར་བསྟན་ན་མདོར་
བསྡུས་ཏེ་མ་བསྟན་པས། ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་བཤད་
དོ། །དགེ་སློང་དག ཁྱེད་ཀྱིས། ངས་སྔོན་གནང་བའང་མེད། བཀག་པའང་མེད་
པ་གང་ཡིན་པ་དེའང་གལ་ཏེ་མི་རུང་བ་བསྟེན་ཅིང་རུང་བ་དང་མི་མཐུན་ན་རུང་
བ་མ་ཡིན་པའི་ཕྱིར་སྤྱད་པར་མི་བྱའོ། །གལ་ཏེ་རུང་བ་བསྟེན་ཅིང་མི་རུང་བ་དང་
མི་མཐུན་ན་རུང་བ་ཡིན་པའི་ཕྱིར་སྤྱད་པར་བྱ་སྟེ་འདི་ལ་འགྱོད་པར་མི་བྱའོ། །
-221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞེས་གསུངས་པ་འདི་ལ་འདུལ་བ་བསྡུས་པ་ཞེས་བརྗོད། འདིའི་རུང་མཐུན་སྦྱོར་
ཚུལ་དཔེར་མཚོན་ན། སྔར་བལ་ནག་གི་སྤང་བ་ལ་སྦྱོར་ཚུལ་བཤད་པ་དང༌། ས་
བརྐོ་བའི་ལྷུང་བ་ལ་མཚོན་ན་སྤྱིར་ས་འོག་གཞི་དང་འབྲེལ་པ་འཐས་པ་ནས་
བརྐོས་ན་ལྟུང་བ་དང༌། བྱེ་མ་བརྐོས་པ་ལ་ལྟུང་བ་མེད་པས་གསུངས་ཀྱང་། བྱེ་མ་
ལ་སྲོག་ཆགས་མང་པོ་གནས་ན་རུང་མཐུན་གྱི་གནད་ཀྱིས་བྱེ་མ་བརྐོས་པ་དེ་ཉིད་
ལ་ལྟུང་བ་འབྱུང་བ་ལྟ་བུ་སྟེ། དེས་མཚོན་ནས་གཞན་ཐམས་ཅད་ལ་ཤེས་པར་བྱ་
དགོས་པར་གསུངས། འོན་ཀྱང་དེང་སང་གི་གདུལ་བྱ་བློ་གྲོས་ཆུང་ངུ་དག་གིས་
རང་རང་གི་བློ་ཚོད་ཙམ་གྱིས་ཤེས་པ་མ་ཡིན་གྱི། རྒྱལ་བའི་དགོངས་པ་འགྲེལ་པ་
ལ་ཚད་མར་གྱུར་པ་རྣམས་ཀྱི་གསུང་ཡི་གེར་བཀོད་པ་དག་དང་། དགག་སྒྲུབ་
གནང་གསུམ་གྱི་གནད་ལ་མཁས་ཤིང་སྤང་བླང་ཚུལ་བཞིན་དུ་བྱེད་པའི་འདུལ་
འཛིན་དམ་པ་རྣམས་ཀྱི་ཞལ་ལས་ཤེས་པར་བྱའོ། །མདོར་ན་མགོན་པོ་ཀླུ་སྒྲུབ་
གྱིས། མངོན་ མཐོ་ ངེས་ ལེགས་ མ་ ལུས་ པའི། རྩ་ བ་ ཚུལ་ ཁྲིམས་ ཡིན་ པར་
གསུངས། སྙིང་ནས་ཆོས་བཞིན་བྱེད་འདོད་པའི། དགེ་ཚུལ་རྣམས་ཀྱི་བསླབ་པའི་
གནས། །སྟོན་པའི་འདུལ་བའི་གཞུང་ལུགས་མཆོག །སུམ་བརྒྱ་བ་དང་ཀཱ་རི་ཀ །
འཇམ་མགོན་བླ་མ་ཡབ་སྲས་ཀྱི། །ལེགས་གཤད་མན་ངག་ཚོགས་རྣམས་ལ། །
མཁས་ པ་ བསྟེན་ནས་ ཚུལ་ བཞིན་ སྦྱང་། །ཐུབ་ པའི་ བསྟན་ ལ་ ཞུགས་རྣམས་
ཀྱིས། །རང་ གི་ནོར་བུ་ཡོངས་དོར་ནས། །མཆིང་བུའི་གོར་མ་གཟུགས་ལེགས་
དག །ལེན་པའི་ངལ་བ་དོར་བྱོས་ལ། །ཚུལ་ཁྲིམས་ནོར་བུ་རིན་ཆེན་ལ། །གཅེས་
སྤྲས་ ཕྱི་ དོར་ གྱིས་ཤིག་ཅེས། །ཀུན་ ལ་ བདག་ གིས་ ཕན་ པར་ སྨྲས། །ཞེས་ པ་
འདུལ་བའི་བསླབ་ཁྲིམས་ལ་གཅེས་སྤྲས་སུ་བྱ་བར་གདམས་པ་སྟེ་གོ་སླའོ། །
- 222 -



འདུལ་བའི་བསླབ་བྱ་འོད་ལྡན་སྙིང་པོ། །
འདིར་འབད་དགེ་བའི་མཐུ་སྟོབས་ཀྱིས། །བདག་དང་འགྲོ་བ་མ་ལུས་
པ། །ཚུལ་ཁྲིམས་གྲུ་ཆེན་ལ་བརྟེན་ནས། །རྣམ་གྲོལ་གླིང་དུ་ཕྱིན་གྱུར་ཅིག །ཅེས་
པ་བརྩམས་པའི་དགེ་བ་བསྔོ་བའོ། །དེ་ལྟར་རྒྱལ་བའི་བསྟན་པ་ལ་རབ་ཏུ་བྱུང་སྟེ་
སྡོམ་པ་བླངས་ནས་བསླབ་བྱའི་གནས་མཐའ་དག་ཤེས་པར་བྱས་ཏེ་དྲན་ཤེས་
བག་ཡོད་བརྟན་པས་ཚུལ་བཞིན་དུ་སྲུང་བ་ནི་ཐུབ་པས་རྒྱ་ཆེར་བསྔགས་ཏེ།
འདུལ་བ་ལུང་ལས། ངའི་འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་
དེ། འཁོར་བཞིས་མདུན་དུ་བདར་བ་ཡིན། གདམས་ངག་དང་རྗེས་སུ་བསྟན་པ་
གཞན་ལ་རག་མ་ལུས་པ་ཡིན། འདས་པ་དང་མ་འོངས་བ་དང་ད་ལྟར་བྱུང་བའི་
ཡང་དག་པར་རྫོགས་པའི་སངས་རྒྱས་རྣམས་ཀྱི་ནང་གི་མཛོད་སྲུང་བ་ཡིན། དགེ་
སྦྱོང་དང་བྲམ་ཟེ་རྣམས་ཀྱི་སྤྱི་བོ་ན་འདུག་པ་ཡིན། དམ་པའི་ཆོས་གནས་པའི་
ཕྱིར་དང་བསླབ་པའི་ཆེད་ཀྱི་ཕྱིར་སྐྱེ་བོ་མང་པོ་ལ་ཕན་པ་དང་བདེ་བར་ཞུགས་པ་
ཡིན་ནོ། །གཞན་ཡང་ཕན་ཡོན་ལྔ་ཡོད་དེ། རང་གི་ཚུལ་ཁྲིམས་ཀྱི་ཕུང་པོ་ལེགས་
པར་བསྲུངས་ཤིང་སྨྲས་པ་ཡིན། འཁོར་བཞིས་མངོན་སུམ་དུ་བསུ་བ་ཡིན། གང་
ཟག་འགྱོད་པ་སྐྱེས་པ་རྣམས་ཀྱི་སྟོན་པར་འགྱུར་བ་ཡིན། དགེ་འདུན་གྱི་ནང་ན་
བག་ཚ་བ་མེད་པར་གནས་པ་ཡིན་ཆོས་དང་མཐུན་པས་ཕྱིར་རྒོལ་བ་ཚར་གཅོད་
པ་ཡིན། ཡང་ལྔ་སྟེ། དོན་ལ་འདྲེས་པར་སེལ་བ་ཡིན། དོན་རྣམ་པར་གཏན་ལ་
དབབ་པར་བྱ་བ་ལ་ཤིན་ཏུ་ངེས་པ་ཡིན། དེའི་བསླབ་པའི་གཞི་རྣམས་ལེགས་
པར་བཟུང་བ་ཡིན། སེམས་ཀྱི་སྣང་བ་སྐྱེས་པས་མང་དུ་གནས་པ་ཡིན། སྐྱེ་བོ་ཕྱི་
མ་རྣམས་ཀྱི་སྣང་བ་བྱེད་པ་ཡིན་ནོ། །ཡང་ལྔ་སྟེ། འདུལ་བ་འཛིན་པ་གནས་པའི་
ཕྱོགས་དེ་ ངས་ སྣང་ བ་ སྐྱེས་ པ་དང་། གསལ་བ་སྐྱེས་པ་དང་། འོད་སྐྱེས་ པར་
23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མཐོང་། ཕྱོགས་དེར་ཐུགས་ཁྲལ་ཆུང་ངུར་གནས། ཕྱོགས་དེ་ངས་སྟོང་པ་མ་ཡིན་
པར་མཐོང་ངོ༌། །ཞེས་སོགས་བསྔགས་ པ་ རྒྱ་ཆེར་མཛད་དོ། །ཟླ་མེད་སྟོན་པ་
མཆོག་དེའི་ཐུགས་ རྗེའི་ཆུ་འཛིན་ལས་ཐོན་བགྲང་ཡས་སྐལ་ལྡན་འཛིན་མར་
བདུད་རྩིའི་ཆར་ཆེན་ཕབ་པའི་ལེགས་བཤད་ཆུ་ཀླུང་འབུམ་ཕྲག་གཅིག་ཏུ་རབ་
འཁྱིལ་བ། །བཅས་དང་རྗེས་བཅས་དགག་སྒྲུབ་གནང་བའི་རླབས་ཕྲེང་རབ་གཡོ་
གཏིང་མཐའ་དཔག་དཀའ་འཕགས་ནོར་རིན་ཆེན་ཚོགས་ཀྱིས་བྱུར་བུར་གཏམས་
པའི་འདུལ་བ་ལུང་གི་ཆུ་གཏེར་ཆེན་པོ་ནས། །འཇམ་མགོན་དེད་དཔོན་མཆོག་
གི་ཐུགས་རྗེའི་མཐུ་དང་མན་ངག་གྲུ་རྫིངས་ལ་བརྟེན་རྣམ་དག་ཁྲིམས་ཀྱི་ནོར་བུ་
བརྩོན་པས་བླངས་ཏེ་ལུང་དང་རིགས་པས་བྱི་དོར་ལེགས་བྱས་ནས། །སྐྱེ་དགུ་
ཡོངས་ ཀྱི་ སྤྱི་དཔལ་མཆོག་ཏུ་བདག་ གིས་བཀོད་ཀྱིས་གཟུར་གནས་བློ་ལྡན་
ཚོགས་རྣམས་གུས་པས་གསོལ་བ་ཐོབ་ལ་རྣམ་དག་ཁྲིམས་ཀྱི་དཔལ་ལ་འདོད་
དགུར་ ད་ སྤྱོད་ ཅིག །བུང་ བ་ གཞོན་ནུས་ གཤོག་རླབས་ བསྐྱོད་ པ་ ཡིས། །ནོར་
འཛིན་ཡངས་ པའི་ ཕ་མཐའ་འཚོལ་བ་བཞིན། །བདག་འདྲས་ བསྟན་ པའི་ནང་
མཛོད་སྒོ་འབྱེད་ཅེས། །སྨྲ་བ་མཁས་ པའི་མདུན་སར་བཞད་གད་ཉིད། །དེ་ལྟ་
ནའང་ཚེ་རབས་ཐམས་ཅད་དུ། །ལམ་བཟང་འདི་དང་འབྲལ་བར་མ་གྱུར་ཅེས། །
རང་གི་ཡིད་ལ་སྨོན་པ་བྱ་ཕྱིར་དང། །གཞན་གྱིས་བསྐུལ་ཕྱིར་ཚུལ་འདིར་ངལ་བ་
བྱས། འདུལ་བ་ལུང་དང་འགལ་བ་མཆིས་གྱུར་ན། །ཟླ་མེད་སྟོན་པ་མཆོག་ལ་
སྙིང་ནས་བཤགས། །བདག་ནི་ནོངས་པ་རྒྱུད་དང་བཅས་པ་རྣམས། །བྱང་ཞིང་
དག་ པ་ ཉིད་ དུ་ མཛད་དུ་གསོལ། །ཚུལ་ འདིར་ འབད་ ལས་བྱུང་ བའི་ དགེ་བ་
དེས། །བསྟན་པའི་ནང་མཛོད་འདུལ་བའི་བཅས་ཁྲིམས་འདི། །ནམ་ཡང་མི་ནུས་
- 224 -



འདུལ་བའི་བསླབ་བྱ་འོད་ལྡན་སྙིང་པོ།
ཆེས་ཆེར་རྒྱས་གྱུར་ཏེ། །འགྲོ་ཀུན་ཚུལ་འདིས་སྨིན་ཅིང་གྲོལ་གྱུར་ཅིག །ཐུབ་
པས་བསྟན་པ་གང་ལ་གཉེར་གཏད་པ། །འཕགས་པའི་གནས་བརྟན་ཆེན་པོ་བཅུ་
དྲུག་ གིས། །སངས་རྒྱས་བསྟན་ པ་ ཕྱོགས་ བཅུར་ སྤེལ་ མཛད་ནས། །རྣམ་དག་
ཁྲིམས་ལྡན་ཚོགས་ ཀྱིས་གང་གྱུར་ཅིག །བསྟན་པ་བསྲུང་ཞིང་སྐྱོང་བར་ཞལ་
བཞེས་པ། །རྒྱལ་པོ་ཆེན་པོ་རྣམ་ཐོས་སྲས་ལ་སོགས། །དཀར་ཕྱོགས་སྐྱོང་བའི་
སྲུང་མ་ཐམས་ཅད་ཀྱིས། །ཆོས་འདི་སྤེལ་ལ་འཕྲིན་ལས་མ་གཡེལ་ཞིག །ཅེས་
འདུལ་བའི་བསླབ་བྱ་འོད་ལྡན་སྙིང་པོ་ཞེས་བྱ་བ་འདི་ནི། དགེ་ཚུལ་ཡེ་ཤེས་
དཔལ་ལྡན་གྱིས་དགེ་ཚུལ་གྱི་བསླབ་བྱ་རྒྱས་པ་བླངས་འདས་སོ་དྲུག་གི་ངོས་
འཛིན་ཤིན་ཏུ་གསལ་བ་ཞིག་དགོས་ཞེས་བསྐུལ་བ་ལ་བརྟེན་ནས། དགེ་ཚུལ་གྱི་
བསླབ་བྱ་སྟོན་པའི་གཞུང་སུམ་བརྒྱ་པ་དང་འོད་ལྡན་གནམ་རྩེ་ལྡེང་མ་རྣམས་ལ་
གཞི་བྱས། འདུལ་བ་མདོ་རྩ་བ་དང༌། དེའི་རྒྱ་ཆེར་འགྲེལ་སོགས་གཞུང་ཁུངས་
ཐུབ་མང་པོ་ནས་ཁ་བསྐངས་ཤིང་། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
མན་ངག་གིས་ལེགས་པར་བརྒྱན་ཏེ་འདུལ་བ་འཛིན་པ་ཡེ་ཤེས་རྒྱལ་མཚན་གྱིས།
རྣམ་འགྱུར་ཞེས་པ་ལྕགས་ཕོ་སྟག་གི་ལོ་གྲོ་བཞིན་ཟླ་བའི་ཡར་ཚེས་དགེ་བར་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག། །། །
-225-



༄༅། །བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་
བཀོད་པ་བཀའ་གདམས་སྙིང་པོ་ཞེས་
བྱ་བ་བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། རྗེ་བཙུན་བླ་མ་དམ་པ་དམིགས་པ་མེད་པའི་
ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་
མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་
འདིར་ སྐལ་བ་དང་ལྡན་ པའི་ སྐྱེས་བུ་སངས་རྒྱས་ ཀྱི་སར་བགྲོད་ པའི་ ཐབས་
མཆོག་ཐེག་པ་ཆེན་པོའི་བློ་སྦྱོང་གི་གདམས་པའི་སྙིང་པོ་ཉམས་སུ་ལེན་ཚུལ་ནི།
གནས་ཁང་བྱི་དོར་བྱས་ལ་སྐུ་གསུང་ཐུགས་རྟེན་དགྲམ། །མཆོད་པ་གཡོ་མེད་
པར་བཙལ་ལ་བཀོད་པ་མཛེས་པར་བཤམ། སྟན་བདེ་བ་ལ་ལུས་རྣམ་སྣང་གི་
ཆོས་བདུན་ལྡན་དུ་འཁོད་ནས་རང་རྒྱུད་ལ་བརྟགས་ཏེ་དགེ་སེམས་ཁྱད་པར་ཅན་
གྱི་ངང་ནས། མདུན་གྱི་ནམ་མཁར་རིན་པོ་ཆེའི་ཁྲིའི་སྟེང་དུ་བླ་མ་ཐུབ་པའི་དབང་
པོ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་ སེམས་ཉན་རང་དཔའ་བོ་
མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་སྐྱབས་ཡུལ་མ་ཚང་བ་མེད་
པ་ བཞུགས་ པ་གསལ་བཏབ་ལ། སྐུ་གསུང་ཐུགས་མཛད་པ་འཕྲིན་ལས་དང་
བཅས་པའི་ཡོན་ཏན་རྣམས་བསམས་ཏེ་ཡིད་ཆེས་ཀྱི་དད་གུས་ཤུགས་དྲག་དང༌།
རང་གི་མཐའ་སྐོར་དུ་མ་རྒན་སེམས་ཅན་ཐམས་ཅད་གསལ་བར་དམིགས་ནས་
རང་དང་མ་རྒན་སེམས་ཅན་ཐམས་ཅད་ཁམས་གསུམ་འཁོར་བའི་སྡུག་བསྔལ་
- 226 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
གྱིས་མནར་ཚུལ་བསམས་པས་འཇིགས་ཤིང་སྐྲག་པ་དང༌། དེ་ལས་སྐྱོབ་པའི་
ནུས་པ་བླ་མ་དཀོན་མཆོག་གསུམ་པོ་ཉིད་ལ་ཡོད་ཅིང་། དེ་ལས་གཞན་དུ་རེ་ས་
གང་དུའང་མེད་པར་ཡིད་ཆེས་པའི་དད་གུས་ཤུགས་དྲག་པོས་སྐྱབས་འགྲོ་བྱ་བ་
ནི། རྒྱས་པར་བློ་སྦྱོང་གི་ཁྲིད་ཡིག་ཆེན་མོ་དང༌། བློ་སྦྱོང་གི་སྔོན་འགྲོར་གསལ་བ་
ལྟར་བྱ་ཞིང་། འདིར་མདོར་བསྡུས་ཤིག་བྱ་ཚུལ་ནི། བདག་དང་མཁའ་མཉམ་
སེམས་ཅན་མ་ལུས་པ། །ཇི་སྲིད་བྱང་ཆུབ་སྙིང་པོར་མཆིས་ཀྱི་བར། །བླ་མ་རིན་
པོ་ཆེ་ལ་སྐྱབས་སུ་མཆི། །སྟོན་པ་སངས་རྒྱས་རྣམས་ལ་སྐྱབས་སུ་མཆི། །ལུང་
རྟོགས་དམ་པའི་ཆོས་ལ་སྐྱབས་སུ་མཆི། །འཕགས་མཆོག་དགེ་འདུན་རྣམས་ལ་
སྐྱབས་སུ་མཆི། །དེང་ནས་བཟུང་སྟེ་བྱང་ཆུབ་མ་ཐོབ་བར། །བླ་མ་དཀོན་མཆོག་
གསུམ་ལ་སྐྱབས་འགྲོ་ཞིང་། །ཕ་མ་རིགས་དྲུག་སེམས་ཅན་མ་ལུས་པ། །སྒྲོལ་
ཕྱིར་སངས་རྒྱས་གོ་འཕང་མྱུར་ཐོབ་ཤོག །སེམས་ཅན་ཐམས་ཅད་རྟག་ཏུ་བདེ་
གྱུར་ཅིག །འགྲོ་བའི་སྡུག་བསྔལ་མ་ལུས་ཞི་གྱུར་ཅིག །བླ་ན་མེད་པའི་བདེ་དང་
བྲལ་མ་གྱུར། །འགྲོ་བའི་ཆགས་སྡང་མ་ལུས་ཞི་གྱུར་ནས། །ཕན་ཚུན་བྱམས་པའི་
ངང་དུ་གནས་པར་ཤོག །མ་གྱུར་སེམས་ཅན་ཐམས་ཅད་བསྒྲལ་བའི་ཕྱིར། །མྱུར་
བ་མྱུར་བར་ རྫོགས་བྱང་བསྒྲུབ་པར་བྱ། །དེ་ཡི་ཕྱིར་དུ་ཐེག་ཆེན་བློ་སྦྱོང་གི །
གདམས་པ་ཟབ་མོ་ཉམས་སུ་བླང་བར་བྱ། །
དེ་ ལྟར་ སྐྱབས་འགྲོ་སེམས་བསྐྱེད་ཚད་མེད་བཞི་ ཁྱད་ པར་ གྱི་སེམས་
བསྐྱེད་རྣམས་རྒྱུད་དང་འདྲེས་ངེས་བྱས་ནས། ཚོགས་ཞིང་གསལ་གདབ་པ་ནི།
མདུན་གྱི་ནམ་མཁར་འོད་འབར་ནོར་ བུའི་ ཁྲིར། །སྣ་ཚོགས་ པད་ཉི་ཟླ་བའི་
དཀྱིལ་འཁོར་སྟེང་། །བཀའ་དྲིན་མཉམ་མེད་རྩ་བའི་བླ་མ་དང༌། །དབྱེར་མེད་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སྟོན་པ་ཐུབ་ པའི་ དབང་པོ་ལ། །བརྒྱུད་པ་གསུམ་ལྡན་བླ་མའི་ཚོགས་རྣམས་
དང་། །ཡི་དམ་སངས་རྒྱས་བྱང་སེམས་ཉན་རང་དང་། །དཔའ་བོ་མཁའ་འགྲོ་
བསྟན་སྲུང་རྒྱ་མཚོས་བསྐོར། །ཕྱོགས་བཅུའི་ཞིང་ནས་རང་འདྲའི་ཡེ་ཤེས་པ། །
སྤྱན་དྲངས་ཐིམ་པས་དབྱེར་མེད་གཅིག་ཏུ་བཞུགས། །དེ་ལྟར་ཚོགས་ཞིང་གསལ་
བཏབ་ནས་ལམ་རྒྱུད་ལ་སྐྱེ་བའི་མཐུན་རྐྱེན་ཚོགས་གསོག་པ་དང་། འགལ་རྐྱེན་
སྡིག་སྒྲིབ་སྦྱོང་ཕྱིར་བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་
དང་བཅས་པ་འབུལ་བ་ལ་ནན་ཏན་དུ་བྱེད་པ་ཤིན་ཏུ་གལ་ཆེ་བས་རྒྱས་པར་བློ་
སྦྱོང་གི་ཁྲིད་ཡིག་ཆེན་མོར་གསལ་བ་ལྟར་བྱ་ཞིང་། འདིར་མདོར་བསྡུས་བྱ་ཚུལ་
ཞིག་བརྗོད་པ་ནི། འདྲེན་པ་མཉམ་མེད་སྟོན་པ་བཅོམ་ལྡན་འདས། །ལམ་བཟང་
གསལ་ མཛད་ དངོས་ བརྒྱུད་ བླ་ མ་ དང༌། །བསླུ་མེད་ མཆོག་ གསུམ་ ཕྱག་ འོས་
ཐམས་ཅད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཆུ་གཉིས་ཉེར་
སྤྱོད་རོལ་མོ་འདོད་ཡོན་སོགས། །དངོས་བཤམས་ཡིད་ཀྱིས་སྤྲུལ་པ་ཅི་ཡོད་དང༌།
ཁྱད་པར་བདག་ལུས་བྲན་དུ་འབུལ་ལགས་ན། །ཐུགས་རྗེ་ཆེ་མགོན་ཚོགས་ཀྱིས་
བཞེས་ སུ་ གསོལ། །བདག་སེམས་དུག་གསུམ་གདོན་གྱི་དབང་གྱུར་པས། །སྒོ་
གསུམ་སྒོ་ནས་ཉེས་སྤྱོད་ཅི་མཆིས་པ། །ཐུགས་རྗེ་ཆེ་ལྡན་རྣམས་ཀྱི་སྤྱན་སྔར་
བཤགས། །བདག་ གི་ སྡིག་ སྒྲིབ་ དག་ པར་མཛད་དུ་གསོལ། །རང་ གཞན་རྣམ་
དཀར་དགེ་བ་ཅི་ཡོད་དང༌། ཁྱད་པར་བདག་པས་གཞན་གཅེས་མཛད་པ་ཡི། །
རྒྱལ་སྲས་རྣམས་ཀྱི་རླབས་ཆེན་མཛད་པ་ལ། །བསམ་པ་ཐག་པས་རྗེས་སུ་ཡི་
རང་ངོ༌། །མ་རིག་མུན་འཐོམས་སྲིད་མཚོ་ཉམ་ང་རུ། །འཁྱམས་ཤིང་སྡུག་བསྔལ་
མགོན་མེད་བདག་ཅག་ལ། །ཕན་བདེའི་ལམ་བཟང་ཡུན་དུ་འདོམས་པའི་ཕྱིར། །
- 228 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
འདྲེན་པ་མཆོག་རྣམས་ བསྐལ་བརྒྱར་ བཞུགས་ སུ་ གསོལ། །དུས་གསུམ་རྣམ་
དཀར་དགེ་བ་ཅི་མཆིས་པ། །ཉམ་ཐག་འགྲོ་བ་འདི་ཀུན་སྒྲོལ་བའི་ཕྱིར། །རྒྱལ་
སྲས་སྤྱོད་པ་རྒྱ་མཚོར་ལེགས་བསླབས་ཏེ། །བླ་མེད་རྫོགས་བྱང་མྱུར་དུ་ཐོབ་ཕྱིར་
བསྔོ། །དེ་ལྟར་ཡན་ལག་བདུན་པ་དམིགས་པ་དང་བཅས་པའི་སྒོ་ནས་དལ་བུས་
བརྗོད་ཅིང་ནན་ཏན་དུ་བྱ། དེ་ནས་དམིགས་པ་གསལ་བར་བྱས་ལ་མཎྜལ་ཕུལ་
ཏེ་གསོལ་བ་གདབ་པ་ནི། བློ་སྦྱོང་གི་བླ་བརྒྱུད་གསོལ་འདེབས་རྒྱས་པ་བློ་སྦྱོང་
གི་སྔོན་འགྲོར་གསལ་ཞིང་མདོར་བསྡུས་ཤིག་བྱ་བར་འདོད་ན་འདི་ལྟར། དཔལ་
ལྡན་ རྩ་ བའི་ བླ་ མ་ རིན་པོ་ཆེ། །བདག་ གི་ སྤྱི་བོར་པདྨོའི་སྟེང་བཞུགས་ལ། །
བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་
སྩལ་དུ་གསོལ། །སྟོན་པ་ཐུབ་པའི་དབང་པོ་ བྱམས་ འཇམ་ དབྱངས། །ཀླུ་སྒྲུབ་
ཐོགས་མེད་རྒྱལ་སྲས་ཞི་བ་ལྷ། །ཨ་ཏི་ཤ་སོགས་བརྒྱུད་པའི་བླ་མ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། ། རྒྱལ་བསྟན་སྤེལ་ལ་རྒྱལ་བ་རང་
ཉིད་དང༌། །མཚུངས་པར་བསྔགས་འོས་རྗེ་བཙུན་ཙོང་ཁ་པ། །ཡབ་སྲས་བརྒྱུད་
པར་ བཅས་ པ་ཐམས་ཅད་ལ། །གསོལ་བ་འདེབས་སོ་བདག་ རྒྱུད་ བྱིན་གྱིས་
རློབས། །རྒྱལ་དང་རྒྱལ་སྲས་ཀུན་གྱིས་མ་ཐུལ་བའི། །དམུ་རྒོད་བདག་ཅག་ཐེག་
མཆོག་ལམ་བཟང་ལ། །འཁྲིད་མཛད་ ཟླ་མེད་དྲིན་ཅན་བླ་མ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །སྐྱེ་བ་ཀུན་ཏུ་ཡང་དག་བླ་མ་དང་། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་
རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་བརྗོད་ཅིང་གསོལ་
བ་ཤུགས་དྲག་ཏུ་གདབ། །དེ་ནས་ཚོགས་ཞིང་རྣམས་བསྡུས་ཏེ་རང་གི་སྤྱི་བོའི་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དྲིན་ཅན་རྩ་བའི་བླ་མ་ལ་ཐིམ་པས། བླ་མ་ཐུགས་རྗེ་ཆེན་པོའི་རྣམ་པ་ཅན་སྐྱབས་
གསུམ་ཀུན་འདུས་ཀྱི་ངོ་བོར་བཞུགས་པ་གསལ་བཏབ་ལ། གདུང་ཤུགས་དྲག་
པོའི་སྒོ་ནས། དུས་གསུམ་སྐྱབས་གནས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་
གསོལ་བ་འདེབས་སོ། །ཕྱིན་ཅི་ལོག་གི་བློ་སྣ་མཐའ་དག་འགག་པ་དང༌། ཕྱིན་
ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང༌། རྐྱེན་ཕྱི་ནང་གི་བར་
ཆད་ཐམས་ཅད་ཉེ་བར་ཞི་ བར་ བྱིན་གྱིས་བརླབ་ཏུ་གསོལ། ཞེས་ཕུར་ཚུགས་
གསོལ་འདེབས་ཤུགས་དྲག་ཏུ་བྱ་ཞིང་། རྒྱས་པར་བྱེད་ན་ཡན་ལག་བདུན་པ་
མཎྜལ་དང་བཅས་པ་ཕུལ་ཏེ། ཐེག་པ་ཆེན་པོའི་བློ་སྦྱོང་གི་ལམ་རྣམས་རྒྱུད་ལ་སྐྱེ་
བའི་གསོལ་འདེབས་བྱ་ཚུལ་བློ་སྦྱོང་གི་སྔོན་འགྲོར་གསལ་བ་ལྟར་བྱ། དེ་ནས་སྤྱི་
བོར་བླ་མ་ཐུགས་རྗེ་ཆེན་པོ་སྒོམ་བཞིན་པའི་ངང་ནས་བློ་སྦྱོང་དོན་བདུན་མའི་
དམིགས་རྣམ་སྐྱོང་ཚུལ་ནི། འདི་ཕྱིའི་ཕན་བདེ་ལེགས་ཚོགས་མ་ལུས་པ། །གང་
གི་མཐུ་ལ་ངེས་པར་རག་ལས་པས། །དྲིན་ཅན་བླ་མ་མཆོག་གསུམ་ཀུན་འདུས་
སུ། །མཐོང་ནས་བཀའ་བཞིན་སྒྲུབ་པར་བྱིན་གྱིས་རློབས། །ཆོས་ལྡན་རྟེན་བཟང་
འདི་འདྲ་ཐོབ་གྱུར་ཀྱང་། །སྣང་ཤས་གདོང་ཆེན་འདི་ཡིས་བདག་བསླུས་ནས། །
དོན་མེད་བྱ་བས་དལ་བ་ཆུད་གཟོན་བྱེད། །དལ་འབྱོར་དོན་ཆེ་རྙེད་དཀའ་དྲན་
བྱས་ཏེ། །དོན་མེད་མི་གཏང་སྙིང་པོ་བླང་བར་བྱ། །སྙིང་པོ་བླང་བའི་ནང་ནས་
མཆོག་གྱུར་པ། །རིན་ཆེན་བྱང་ཆུབ་སེམས་མཆོག་བསྐྱེད་པར་བྱ། །དེ་ལྟར་ནུས་
པར་བྱིན་གྱིས་བརླབ་ཏུ་གསོལ། །ད་ལྟ་ཉིད་དུ་མི་འཆིའི་གདེང་མེད་ཀྱང་། །རྟག་
འཛིན་ གདོན་ཆེན་འདི་ ཡིས་ བསླས་བསླུས་ནས། །གཏན་དུ་ སྡོད་ རྩིས་ གྲབས་
གཤོམ་ངང་ལ་ཟད། །ནམ་འཆི་ངེས་མེད་དྲན་པར་བྱིན་གྱིས་རློབས། །དེ་ཚེ་ཕན་
-230 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
ངེས་དམ་ཆོས་ཉིད་ཡིན་ཞིང་། །ཆོས་ཀྱི་ནང་ནས་སྙིང་པོ་མཆོག་གྱུར་པ། །རིན་
ཆེན་བྱང་ཆུབ་སེམས་མཆོག་འདི་ཡིན་པས། །བློ་སྦྱོང་ཉམས་ལེན་ནུས་པར་བྱིན་
གྱིས་རློབས། །འཁོར་བའི་གནས་འདིར་སྡུག་བསྔལ་ཅི་མཆིས་པ། །ཐམས་ཅད་
རང་རང་མི་དགེའི་ལས་ལས་འབྱུང༌། །ཕན་བདེ་ཐམས་ཅད་དགེ་བའི་མཐུ་ཉིད་
ལས། །འབྱུང་ ཞེས་རྒྱལ་བས་གསུངས་ པ་ཐོས་གྱུར་ ཀྱང་། །ཡིད་ཆེས་ངེས་ པ་
གཏིང་ནས་ མ་ སྐྱེས་ པས། །སྒོ་གསུམ་བག་མེད་ སྤྱོད་ པས་དུས་འདའ་ཞིང་། །
བཞག་ཏུ་འོས་པ་དམ་པའི་ཆོས་ལ་བྱས། །བླང་དོར་གོ་ལོག་རང་གིས་རང་ཉིད་
བསླུ། །སྨྱོན་པ་ རང་ཕུང་བདག་ལ་ཐུགས་རྗེས་གཟིགས། །ཉེས་པ་བག་ཆགས་
བཅས་ པ་ གཏན་ སྤངས་ ཤིང་། །སྐུ་ གསུང་ ཐུགས་ ཀྱི་ ཡོན་ ཏན་ ཐམས་ ཅད་
རྫོགས། །གཅིག་ཏུ་འགྲོ་ལ་བརྩེ་བ་ལྷུར་མཛད་པ། །ཟླ་མེད་སྟོན་པ་ཐུགས་རྗེ་
ཅན་དེ་ཡིས། །ཕ་རོལ་བསླུ་བའི་རྫུན་གསུང་ག་ལ་སྲིད། །ནམ་མཁའི་ཁམས་ནི་
རྣམ་པ་གཞན་གྱུར་ཀྱང་། །རྒྱལ་བས་རྫུན་གསུང་ནམ་ཡང་མི་སྲིད་ཅེས། །ཡང་
ཡང་བསམས་ནས་ཡིད་ཆེས་བསྐྱེད་བྱས་ལ། །འགྲོ་འཆག་ཉལ་འདུག་སྤྱོད་ལམ་
ཐམས་ཅད་དུ། །རང་ གི་ སྒོ་ གསུམ་ སྤྱོད་ པ་ ལ་བརྟགས་ནས། །བག་མེད་ ཉོན་
མོངས་དབང་དུ་མ་གཏང་བར། །དྲན་དང་ཤེས་བཞིན་བག་ཡོད་བརྟན་པོ་ཡིས། །
སྡིག་སྤོང་དགེ་བ་སྒྲུབ་ལ་བརྩོན་པར་བྱ། །དགེ་བ་ཀུན་གྱི་ནང་ནས་མཆོག་གྱུར་
པ། །རིན་ཆེན་བྱང་ཆུབ་སེམས་མཆོག་བསྐྱེད་པ་ལ། །དུས་རྣམས་ཀུན་ཏུ་བརྩོན་
པ་ལྷུར་བླང་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །བཟོད་དཀའ་
ཁམས་གསུམ་འཁོར་བའི་སྡུག་བསྔལ་དང་། །ཐར་པའི་ཕན་ཡོན་ཚུལ་བཞིན་མ་
བསམས་པས། །འཁོར་བའི་གནས་ལ་ཆགས་ཤིང་ཡུན་དུ་འཁོར། །ངེས་འབྱུང་
231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྣམ་དག་སྐྱེ་བར་བྱིན་གྱིས་རློབས། །ལས་དང་ཉོན་མོངས་འཆིང་བ་དམ་པོས་
བཅིངས། །ལམ་དང་ལམ་མིན་བལྟ་ ལ་ བློ་མིག་ལྡོངས། །ཤུགས་དྲག་སྐྱེ་རྒ་ན་
འཆིའི་ཆུ་བོ་བཞིས། །སྲིད་ པའི་རྒྱུན་ཕྱོགས་ངོས་སུ་ཡུན་དུ་ཁྱེར། །མཐའ་མེད་
སྲིད་མཚོའི་ཀློང་དུ་འཁོར་ཞིང་འཁྱམས། །སྡུག་བསྔལ་ཆུ་སྲིན་སྟོང་གིས་ཡུན་དུ་
གཙེས། །འདི་འདྲའི་གནས་ལ་ཡིད་འབྱུང་མི་སྐྱེ་བར། །སླར་ཡང་སྲིད་མཚོར་
དགའ་ཞིང་རྒྱུག་བྱེད་པ། །སྡུག་བསྔལ་བདེ་བར་འཛིན་པའི་ལོག་ཤེས་ཅན། །
རབ་རྨོངས་བདག་ལ་ཐུགས་རྗེས་གཟིགས་སུ་གསོལ། །སྲིད་ལ་ཡིད་འབྱུང་སྐྱེ་
བར་ བྱིན་ གྱིས་རློབས། །འཁོར་ བའི་ གནས་ འདིར་ ཡིད་ བརྟན་ ཅང་ མེད་ དེ། །
བསགས་པ་ཀུན་གྱི་ཐ་མ་འཛད་པ་དང༌། །འདུས་པའི་ཐ་མ་ངེས་པར་འབྲལ་བ་
དང་། །མཐོན་པོའི་མཐའ་ནི་དམའ་མོར་ལྟུང་བ་དང་། །སྐྱེས་པའི་ཐ་མ་ངེས་པར་
འཆི་བ་སྟེ། །འཁོར་བའི་ངང་ཚུལ་རྒུད་པའི་རང་བཞིན་ཉིད། །ཡིད་བརྟན་མི་རུང་
འཁོར་བའི་གནས་འདི་ལ། །ཞེན་ལོག་ངེས་འབྱུང་སྐྱོ་ཤས་དྲག་པོ་ཡིས། །རྣམ་
དག་ཁྲིམས་ཀྱི་ས་གཞི་ལ་བརྟེན་ནས། །ཐར་པའི་ལམ་བཟང་མྱུར་དུ་བགྲོད་པར་
བྱ། །ལམ་རྣམས་ཀུན་ ཀྱི་ནང་ནས་མཆོག་གྱུར་པ། །རིན་ཆེན་བྱང་ཆུབ་སེམས་
མཆོག་བསྐྱེད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་བློ་
སྦྱོང་གི་དོན་ཚན་བདུན་ལས། དང་པོ་སྔོན་འགྲོ་རྟེན་གྱི་ཆོས་བསྟན་པ་ཞེས་བྱ་བ་
བཤེས་གཉེན་ལ་དད་གུས་སྒོམ་བཞིན་པའི་ངང་ནས། དལ་འབྱོར་རྙེད་དཀའ།
ནམ་འཆི་ངེས་མེད། ལས་རྒྱུ་འབྲས། འཁོར་བའི་ཉེས་དམིགས་རྣམས་དྲག་ཏུ་
བསམས་ནས་བློ་སྦྱོང་སྒོམ་པ་ལ་རྒྱུད་སྐུལ་བར་བྱེད་པ་ནི་བློ་སྦྱོང་གི་གཞི་རྟེན་དུ་
བསྔགས་པས་སྐྱེས་བུའི་རྩལ་ཅི་ཡོད་ཀྱིས་འབད་ལ་མྱོང་བ་ཅི་ཐོན་བྱའོ། །དེ་ནས་
- 232 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ། །
དངོས་གཞི་བྱང་ཆུབ་ཀྱི་སེམས་གཉིས་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་
པའི་ངང་ནས་འདི་ལྟར་བསམ་སྟེ། མདོ་སྔགས་གསུང་རབ་ཀུན་གྱི་སྙིང་པོའི་དོན་
རྒྱལ་བ་མ་ལུས་གང་ནས་གཤེགས་པའི་ལམ། །ཕྱོགས་བཅུའི་རྒྱལ་སྲས་ཀུན་གྱི་
ཐུགས་དམ་མཐིལ། །ཐེག་པ་ཆེན་པོའི་ལམ་གྱི་གཞི་དང་རྟེན། །བསྔགས་བྱ་ཀུན་
གྱིས་བསྔགས་པར་བྱ་བ་ནི། །རིན་ཆེན་བྱང་ཆུབ་སེམས་མཆོག་འདི་ཉིད་དོ། །
ནམ་མཁའི་མཐའ་ཀླས་འགྲོ་བ་མ་ལུས་ལ། །ཕན་བདེ་ཇི་སྙེད་འབྱུང་བ་ཐམས་
ཅད་ཀྱང་། །རིན་ཆེན་སེམས་མཆོག་འདི་ཡི་མཐུ་ཉིད་དུ། །རྒྱལ་དང་རྒྱལ་སྲས་
ཀུན་ གྱིས་ མཐུན་ པར་ གསུངས། །རྒྱལ་ དང༌ རྒྱལ་ སྲས་ བདག་ ཉིད་ ཆེན་ པོ་
རྣམས། །དག་པའི་ཞིང་དུ་ཞི་བདེར་མི་བཞུགས་པར། །ནམ་མཁའི་མཐའ་ཀླས་
སེམས་ ཅན་ ཐམས་ ཅད་ ལ། །མཐའ་ ཡས་ སྤྲུལ་ པས་ ཕན་ བདེ་ སྒྲུབ་ མཛད་
པའང་། །རིན་ཆེན་སེམས་མཆོག་འདི་ཡི་མཐུ་རུ་གསུངས། །མདོར་ན་སྲིད་ཞིའི་
རྣམ་དཀར་དགེ་ལེགས་ཀུན། །བྱང་ཆུབ་སེམས་མཆོག་འདི་ལས་འབྱུང་བས་ན། །
འདོད་ དགུ་ འབྱུང་བའི་བུམ་པ་བཟང་ པོ་ དང༌། །དཔག་བསམ་ཤིང་དང་ ཡིད་
བཞིན་ནོར་ལྟ་བུར། །རྒྱལ་བས་གསུངས་དབྱངས་མཐོན་པོས་རྒྱ་ཆེར་བསྔགས། །
དེ་ལྟར་ཕན་ཡོན་བསམ་ལས་འདས་པ་དག །ཡང་ཡང་བསམས་པས་ངེས་པ་
བསྐྱེད་བྱས་ལ། །བློ་དང་ནུས་པ་རྩོལ་བ་ཅི་ཡོད་ཀྱིས། །བྱང་ཆུབ་སེམས་མཆོག་
བསྐྱེད་ལ་འབད་པར་བྱ། །དེ་ལྟར་ བློ་སྦྱོང་ནུས་པར་བྱིན་གྱིས་རློབས། །མཁའ་
ཁྱབ་སེམས་ཅན་འདི་དག་ཐམས་ཅད་ནི། །རང་གི་མ་རྒན་དྲིན་ཅན་ཉིད་ཡིན་
ཏེ། །ཐོག་མེད་དུས་ནས་ཁམས་གསུམ་འཁོར་བ་འདིར། །ཟོ་ཆུན་འཕྱན་ལྟར་
དབང་མེད་འཁྱམས་ཤིང་འཁོར། །དེ་ཚེ་སེམས་ཅན་རེ་རེས་རང་གི་མ། ཡང་ཡང་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱས་པ་གྲངས་ཀྱིས་མི་ཆོད་ཅེས། །རྒྱལ་བ་དུས་གསུམ་གཟིགས་པས་གསུངས་
ཕྱིར་རོ། །དེ་དང་དེ་ཡི་གནས་སྐབས་ཐམས་ཅད་དུ། །ཚེ་འདིའི་མ་ཡིས་ཇི་ལྟར་
བསྐྱངས་པ་ ལྟར། །མངལ་དུ་ཡུན་རིང་བཟུང་ཞིང་བརྩེ་བས་བསྐྱངས། །བཙས་
ནས་ཐབས་ཚུལ་ཀུན་གྱིས་བདག་གསོས་ཤིང༌། །སྡིག་སྡུག་གཏམ་ངན་ཐམས་
ཅད་ ཁྱད་ བསད་ ནས། །བདག་ ཅག་ འབའ་ ཞིག་ སེམས་ ཤིང༌ བྱམས་ པས་
བསྐྱངས། །མདོར་ ན་ ཚེ་ འདིའི་ མ་ དང་ ཐོག་ མེད་ ནས། །ཡང་ ཡང་ དྲིན་ གྱིས་
བསྐྱངས་པའི་མ་རྒན་རྣམས། །དྲིན་ཅན་ཉིད་དུ་རྣམ་པ་ཀུན་ནས་མཚུངས། །དེ་
ལྟར་ནའང་ མ་ རིག་རྨོངས་ པས་ བསྒྲིབས། །སྐྱེ་ཤི་འཕོས་ པས་ ཕན་ཚུན་ངོ་མ་
ཤེས། །འགའ་ཞིག་ཚེ་འདིའི་གཉེན་དུ་བཟུང་ནས་ཆགས། །འགའ་ཞིག་ཡིད་དུ་
མི་འོང་དགྲར་བཟུང་ནས། །རྣམ་པ་ཀུན་ཏུ་གནོད་ཅིང་འཚེ་བར་བྱས། །ཕལ་ཆེར་
བཏང་སྙོམས་བློ་ཡིས་ཡལ་བར་དོར། །ཐོག་མེད་དུས་ཀྱི་དྲིན་ཅན་ཕ་མ་ལ། །
གནོད་པ་ཅི་འཁྱོལ་བྱེད་པའི་ཕོ་རྒོད་པོ། །རྒྱལ་བ་སྲས་བཅས་སྤྱན་སྔར་ངོ་རེ་
གནོང་། །རང་རྨོངས་བདག་ལ་ཐུགས་རྗེས་གཟིགས་སུ་གསོལ། །ཕྱིན་ཆད་འགྲོ་
ཀུན་དྲིན་ཅན་མ་ཉིད་དུ། །གཏིང་ནས་ངེས་ཤེས་འདྲོངས་པར་བྱིན་གྱིས་རློབས། །
དྲིན་ཅན་མ་རྣམས་ཡལ་བར་བོར་བྱས་ནས། །རང་ཉིད་གཅེས་པར་འཛིན་པའི་བློ་
ངན་འདིས། །ཐོག་མེད་དུས་ནས་ད་བར་སྡུག་ལ་སྦྱར། ཁམས་གསུམ་འཁོར་བའི་
སྡུག་ བསྔལ་ཇི་སྙེད་པ། །རང་ ཉིད་ གཅེས་འཛིན་བློ་ངན་འདིས་ བྱས་ཏེ། རབ་
འབར་ དམྱལ་ བའི་ མེ་ ནང་ བསྲེག་ པའང་
། །རང ཉིད་ གཅེས་ པར་ བཟུང་ ནས་
གཞན་དག་ལ། གནོད་ པ་ བྱས་ པའི་འབྲས་ བུ་ ཉིད་དུ་གསུངས། དེ་བཞིན་ཡི་
དྭགས་གནས་ན་བཀྲེས་སྐོམ་སོགས། །བཟོད་མེད་སྡུག་བསྔལ་བརྒྱ་ཕྲག་མྱོང་བ་
- 234 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
ཡང་། གཅེས་འཛིན་དབང་གིས་གཞན་ལ་མི་སྟེར་བར། །སེར་སྣས་གསོག་ཅིང་
སྦྱིན་པའི་ཁ་འགེགས་བྱས། །མཆོག་གསུམ་དཀོར་ལ་འབགས་པ་ལ་སོགས་པ། །
གཅེས་འཛིན་བློ་ངན་འདི་ཡིས་བྱས་པར་ཟད། །དུད་འགྲོའི་གནས་ན་གཅིག་ལ་
གཅིག་ འཚེ་ ཞིང་། །གསོད་ དང་ བརྡུང་ དང༌ གླེན་ལྐུགས་ བཀོལ་ སྤྱད་ སོགས། །
བཟོད་མེད་སྡུག་བསྔལ་བརྒྱ་ཕྲག་མྱོང་བ་ཡང་། །རང་ཉིད་གཅེས་པར་བཟུང་ནས་
གཞན་དག་ལ། ཁྱད་གསོད་བློ་ཡིས་སྐྱོན་བརྗོད་ བྱས་པ་དང༌། རྩུབ་མོའི་ཚིག་
གིས་ མཚང་འབྲུ་བརྡེག་འཚོག་དང་། །ཆོས་དང་ དགེ་འདུན་ ཁྱད་དུ་བསད་ པ་
སོགས། །གཅེས་ འཛིན་ བློ་ ངན་ འདི་ ཡིས་ བྱས་ པར་ གསུངས། ཁམས་ གསུམ་
སེམས་ ཅན་ ཐམས་ ཅད་ དགྲར་ ལངས་ ཀྱང་། །ཚེ་ འདིའི་ ལུས་སྲོག་ ཙམ་ ཞིག་
འཇོམས་ནུས་ཀྱི། །རང་ཉིད་ངན་སོང་གནས་སུ་སྒྱུར་མི་ནུས། །ཐོག་མེད་དུས་
ནས་སྙིང་དུ་ཚང་བཅས་པའི། །གཅེས་འཛིན་འགོང་པོ་འདི་ཡིས་སྐད་ཅིག་ལ། །
འཇིགས་རུང་ངན་འགྲོའི་གཡང་དུ་འཕེན་པར་བྱེད། །གཅེས་འཛིན་འགོང་པོ་འདི་
ཡིས་རྒྱུད་དཀྲུགས་ནས། །ཞེ་སྡང་ ཁྲོ་བོའི་མེ་ཆེན་འབར་བའི་ཚེ། །ལོ་བརྒྱར་
བསགས་པའི་རྣམ་དཀར་དགེ་ཚོགས་ཀྱང་། །སྐད་ཅིག་ཉིད་ལ་སྲེག་ཅིང་རླག་
བྱེད་པས། །དེ་ལས་ཕུང་བར་བྱ་བ་གང་ཞིག་ཡོད། །འཁོར་བའི་གནས་ན་བདེ་བ་
གང་ཡོད་པ། །ཐམས་ཅད་གཞན་ལ་ཕན་པའི་སེམས་ལས་འབྱུང་། །སྐུ་དང་ཞིང་
དང་མཛད་པ་འཕྲིན་ལས་སོགས། །རྫོགས་སངས་རྒྱས་ཀྱི་ཡོན་ཏན་ཐམས་ཅད་
ཀྱང་། །འགྲོ་ལ་ཕན་པའི་བསམ་པ་ཉིད་ལས་འབྱུང༌། །ཐེག་ཆེན་ལམ་གྱི་གནས་
ལ་མཁས་རྣམས་ཀྱིས། །ལེགས་པར་དཔྱད་ན་མ་རྒན་འགྲོ་འདི་རྣམས། །འདོད་
དགུ་འབྱུང་བའི་བུམ་པ་བཟང་པོ་དང༌། །ཅི་འདོད་སྩོལ་བའི་དཔག་བསམ་ཤིང་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཆེན་དང་། །འདོད་དགུའི་ཆར་འབེབས་ཡིད་བཞིན་ནོར་བུ་རུ། །བཅོས་མ་མིན་
པའི་ངེས་པ་རྙེད་པར་འགྱུར། །དེ་ཕྱིར་བདག་གཞན་བརྗེ་བའི་རྣལ་འབྱོར་ལ། །
ཉམས་ལེན་སྙིང་པོར་ནུས་ པར་བྱིན་གྱིས་རློབས། །བདག་པས་ གཞན་གཅེས་
བསམ་པ་ཤུགས་དྲག་གིས། །མར་གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། །
རང་གི་རྒྱུད་སྟེང་ཉིད་དུ་བླང་བ་དང་། །རང་ལ་བདེ་དགེ་ཇི་སྙེད་ཡོད་པ་ཀུན། །
འགྲོ་བ་ཀུན་ལ་སྙོམས་པར་གཏང་བར་བྱ། །ཉམ་ཐག་མ་རྒན་དྲིན་ཅན་འདི་དག་
རྣམས། །བུ་སྡུག་ལྟ་བུར་ཤིན་ཏུ་གཅེས་པའི་བློས། །སོ་སོའི་ལས་ངན་སྡིག་སྒྲིབ་
མ་ལུས་པ། །རང་ལ་བླངས་ནས་ཐམས་ཅད་ཐར་བྱས་ཏེ། །ཀུན་གྱི་ལས་ངན་
འབྲས་བུ་སྡུག་བསྔལ་རྣམས། །བདག་ཉིད་གཅིག་པུས་འཁུར་སྙམ་གོ་ཆ་གྱོན། །
རླབས་ཆེན་བསམ་པ་དེ་ཉིད་འཕེལ་བའི་ཕྱིར། །སྣ་ལས་རླུང་གི་འགྲོ་བའི་བྱེད་པ་
དང༌། །བསྟུན་ནས་ བཏོང་ ལེན་ ཡང་ ཡང་ བསྒོམ་པར་བྱ། །བདག་ པས་ གཞན་
གཅེས་ སེམས་ མཆོག་ དེ་ ལྟ་ བུ། །བཅོས་མ་མིན་ པ་ ལན་ཅིག་ སྐྱེས་ གྱུར་ན། །
གྲངས་མེད་བསྐལ་པར་བསགས་པའི་སྡིག་སྒྲིབ་རྣམས། །མེ་ཆེན་འབར་དང་ཕྲད་
པའི་ རྩྭ་ སྦུར་ བཞིན། །སྐད་ ཅིག་ ཉིད་ ལ་ བྱང་ ཞིང་ དག་ པ་ དང༌། །བསྐལ་ པར་
མཆོད་དང་སྦྱིན་གཏོང་བྱས་པ་ལས། །ལྷག་པའི་རླབས་ཆེན་བསོད་ནམས་གསོག་
པར་གསུངས། །ཅི་ཕྱིར་ཞེ་ན་འགྲོ་འདིའི་ ཕན་བདེ་ཀུན། །རྒྱལ་བ་སྲས་བཅས་
རྣམས་ཀྱི་མཐུ་ལས་འབྱུང་། །རྒྱལ་བ་སྲས་བཅས་བསྐྲུན་པའི་ས་བོན་ནི། །རིན་
ཆེན་སེམས་མཆོག་འདི་ཉིད་ཡིན་ཕྱིར་རོ། ཁྱད་པར་རང་གི་ལུས་ལ་ན་ཚ་དང་། །
སེམས་སྟེང་གློ་བུར་སྡུག་བསྔལ་བྱུང་གྱུར་ན། །འགྲོ་བ་ཡོངས་ཀྱི་ནད་དང་སྡུག་
བསྔལ་ཀུན། །རང་གི་ལུས་སེམས་སྟེང་དུ་ལེན་བྱེད་པའི། །བསམ་པ་ཤུགས་དྲག་
- 236 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
ཡང་ཡང་བསྐྱེད་བྱ་སྟེ། །ཐེག་ཆེན་བློ་སྦྱོང་མན་ངག་ལྡན་རྣམས་ལ། །ན་ཚ་བྱུང་བ་
སྡིག་སྒྲིབ་ཕྱགས་ཤིང་དང༌། །རྐྱེན་ངན་དགེ་བའི་སྐུལ་མ་ཡིན་ནོ་ཞེས། །སྔོན་བྱོན་
དམ་པས་རྒྱ་ཆེར་བསྔགས་ཕྱིར་རོ། །བདག་གཞན་བརྗེ་བའི་ལྷག་བསམ་ཤུགས་
དྲག་གིས། །མ་རྒན་སེམས་ཅན་མ་ལུས་བསྒྲལ་བའི་ཕྱིར། །མྱུར་དུ་སངས་རྒྱས་
གོ་འཕང་ཐོབ་བྱ་ཞེས། །དམ་བཅའ་སྨོན་ལམ་རྒྱ་ཆེར་གདབ་པར་བྱ། །རིན་ཆེན་
སེམས་མཆོག་དེ་ཉིད་སྐྱེས་གྱུར་ན། །ལྷར་བཅས་འགྲོ་བ་ཡོངས་ཀྱི་མཆོད་པའི་
གནས། །རྒྱལ་བའི་སྲས་པོ་ཞེས་བྱའི་གྲངས་སུ་ཆུད། །རྒྱལ་བ་སྲས་བཅས་ཀུན་
གྱིས་བུ་གཅིག་ལྟར། །དགོངས་ཤིང་ཡུན་དུ་བྱིན་གྱིས་རློབ་པར་འགྱུར། །འདབ་
གཤོག་རྫོགས་པའི་ཁྱུང་གི་ཕྲུག་གུ་ནི། །ནམ་མཁའི་དབྱིངས་སུ་ངེས་པར་འཕུར་
བ་བཞིན། །རླབས་ཆེན་སེམས་མཆོག་བསྐྱེད་པའི་སྐྱེས་བུ་ནི། །རྒྱལ་སྲས་སྤྱོད་ལ་
ངེས་པར་སློབ་པར་འགྱུར། །རྒྱལ་སྲས་དཔའ་བོ་གཞོན་ནུ་ནོར་བཟང་གིས། །
རྒྱལ་སྲས་སྤྱོད་པ་ཇི་ལྟར་སྤྱད་པ་ལྟར། །རྒྱལ་སྲས་རྣམས་ཀྱི་རླབས་ཆེན་སྤྱོད་པ་
ལ། །རྒྱལ་བའི་བཀའ་བཞིན་བདག་གིས་བསླབ་པར་བྱ། །སྙམ་དུ་ཞེ་དམ་བརྟན་
པོ་ཡང་ཡང་བྱ། །རྒྱལ་སྲས་སྤྱོད་པ་རྒྱ་མཚོ་མཐའ་ཡས་ཀྱང་། །མ་ཕམ་མགོན་
པོས་རྒྱལ་བའི་བཀའ་བཞིན་དུ། །གནད་བསྡུས་ཕྱིན་དྲུག་བསྡུ་བཞིའི་ཉམས་ལེན་
ལ། །བརྩོན་པ་ཆེན་པོས་ཚུལ་བཞིན་བསླབ་པར་བྱ། །ལུས་དང་ལོངས་སྤྱོད་དུས་
གསུམ་དགེ་བ་རྣམས། །མཁའ་མཉམ་སེམས་ཅན་ཀུན་ལ་གང་འདོད་དུ། །ཕངས་
པ་མེད་པར་གཏང་བར་བྱ་བ་དང་། །དེ་དག་བསྲུང་ཞིང་དག་པར་བྱ་བ་དང་། །
ནམ་ཡང་མི་ཟད་རྒྱ་ཆེར་སྤེལ་བྱེད་པའི། །རླབས་ཆེན་སྤྱོད་པ་རྒྱ་མཚོར་བསླབ་
པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །རྗེས་ཀྱི་སྤྱོད་ལམ་ཀུན་
-237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏུ་ སྒོ་གསུམ་ལ། །དྲན་ཤེས་སྤྱང་ པོས་ཡང་དག་ཡང་བརྟགས་ནས། །རང་ཉིད་
གཅེས་འཛིན་དབང་དུ་མི་གཏང་བར། །སྒོ་གསུམ་བློ་སྦྱོང་སྤྱོད་ལ་སྦྱར་བར་བྱ། །
ཚོགས་དྲུག་དབང་པོའི་ཡུལ་དུ་ཡིད་འོང་གི །སྣང་བ་གང་དང་གང་ཞིག་ཤར་གྱུར་
པ། །དེ་དང་དེ་ལ་ཆགས་པ་མི་སྐྱེད་པར། །ཡིད་འོང་སྣང་བ་དེ་ཉིད་མཁའ་ཁྱབ་
ཀྱི། །སེམས་ཅན་ཀུན་ལ་བསྔོ་ཞིང་གཏང་བར་བྱ། །ཚོགས་དྲུག་ཡུལ་དུ་ཡིད་དུ་
མི་འོང་པའི། །མི་འདོད་སྣང་བ་གང་དང་གང་ཤར་ཡང་། །ཡིད་མི་བདེ་བའི་སྡུག་
བསྔལ་མི་བྱ་བར། །མ་རྒན་སེམས་ཅན་ཀུན་གྱི་མི་འདོད་པའི། །སྣང་བ་ཐམས་
ཅད་རང་ལ་ བླངས་ བྱས་ལ། །མི་འདོད་ སྣང་བ་བློ་སྦྱོང་གྲོགས་སུ་བསྒྱུར། །མ་
བརྟགས་བཏང་སྙོམས་ངང་དུ་གནས་པ་དང༌། །གཉིད་ དང་ སྙོམ་ལས་བྲེ་མོའི་
གཏམ་ལ་སོགས། །བག་མེད་སྤྱོད་པ་བྱེད་པར་མངོན་ཕྱོགས་ཚེ། །དེ་མ་ཐག་ཏུ་
དྲན་པས་བཟུང་བྱས་ལ། །གཅེས་འཛིན་འགོང་པོ་ཁྱོད་ཀྱིས་ཐོག་མེད་ནས། །ད་
ལྟའི་བར་དུ་བདག་ཅག་ཕུང་བྱས་ཤིང་། །ཐེག་ཆེན་བློ་སྦྱོང་གདམས་ངག་ཟབ་མོ་
དང་། །ལན་ཅིག་ཙམ་ཞིག་མཇལ་བའི་སྐབས་འདིར་ཡང་། །བློ་ངན་ཁྱོད་ཀྱིས་
དལ་བ་ཆུད་གཟོན་བྱེད། །ད་ནི་ཁྱོད་ཀྱི་དབང་དུ་གཏང་རི་ཞེས། །ཡང་དང་ཡང་
དུ་ཞེ་དམ་བཅས་བྱས་ལ། །སྒོ་གསུམ་བློ་སྦྱོང་སྤྱོད་ལ་སྦྱར་བར་བྱ། །ཕྱོགས་དང་
ཕྱོགས་སུ་འགྲོ་ཞིང་འཆག་པའི་ཚེ། །མཁའ་མཉམ་སེམས་ཅན་སྲིད་མཚོ་ལས་
བསྒྲལ་ཏེ། །བྱང་ཆུབ་ཆེན་པོའི་གནས་ སུ་འཁྲིད་པའི་ ཕྱིར། །ཐེག་པ་ཆེན་པོའི་
ལམ་དུ་འཇུག་སྙམ་དུ། །འགྲོ་བའི་བྱ་བ་བློ་སྦྱོང་གྲོགས་སུ་བསྒྱུར། །གཞན་ཡང་
བླ་མ་ ཡི་ དམ་ མཆོག་ གསུམ་ ལ། །སྐོར་ བ་ བྱེད་ ཅིང་ ཡང་ ཡང་ ཕྱག་ བྱས་ཏེ། །
བདག་དང་མཁའ་མཉམ་ཕ་མ་སེམས་ཅན་རྣམས། །ཐེག་མཆོག་ལམ་ལ་འཁྲིད་
- 238 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ། །
པར་མཛོད་ཅིག་ཅེས། །ཐུགས་ རྗེ་བསྐུལ་ཕྱིར་ འགྲོ་ སྙམ་ བློ་སྦྱོང་ངོ༌། །ནུབ་མོ་
ཉལ་བར་མངོན་དུ་ཕྱོགས་པའི་ཚེ། །གཉིད་ ཀྱི་ནང་དུའང་བྱམས་དང་སྙིང་ རྗེ་
ཡིས། །གཏོང་ལེན་བྱེད་ཅིང་བྱང་སེམས་སྒོམ་སྙམ་དུ། །འདུན་པ་བསྐྱེད་ཅིང་བླ་
མ་ལྷ་ཚོགས་ལ། །དེ་ལྟར་ནུས་པར་གསོལ་བ་བཏབ་བྱས་ལ། །སེམས་ཅན་ཀུན་
ལ་བྱམས་དང་སྙིང་རྗེ་ཡིས། །གཏོང་ལེན་སྒོམ་ཞིང་གཉིད་དུ་འགྲོ་བར་བྱ། །ཟས་
གོས་གནས་མལ་རྣམས་ལ་ལོངས་སྤྱོད་ཚེ། ཁུར་ཆེན་བསྐུར་ཕྱིར་གླང་པོ་གསོ་བ་
ལྟར། །མཁའ་མཉམ་སེམས་ཅན་ཐམས་ཅད་བདག་གཅིག་པུས། །བསྒྲལ་ཕྱིར་
བློ་སྦྱོང་སྒོམ་པའི་ལུས་རྟེན་འདི། །གསོ་སྙམ་བསམ་པ་ཡང་ཡང་གསལ་གདབ་
བོ། །བདག་གཞན་མཉམ་བརྗེའི་བྱང་ཆུབ་སེམས་འདི་ནི། རྒྱལ་སྲས་དཔའ་བོ་
རྣམས་ཀྱི་ཐུགས་དམ་སྟེ། བློ་ཆུང་རྣམས་ཀྱིས་ཡི་རང་ཙམ་ཡང་དཀའ། །འོན་ཀྱང་
འདི་ལྟའི་གདམས་ངག་ཟབ་མོ་དང༌། །བསྐལ་མང་སྟོང་དུ་མཇལ་བར་དཀའ་
བས་ན། །ལན་ཅིག་ཙམ་ཞིག་མཇལ་བའི་གནས་སྐབས་འདིར། །ཉིན་རེ་བཞིན་
དུ་བག་ཆགས་ཅི་ཐེབས་བྱ། །ཡང་དང་ཡང་དུ་སྨོན་ལམ་གདབ་བྱ་ཞིང་། །ཐ་ན་
ཚིག་ ཙམ་ གྱིས་ ཀྱང་ བློ་ སྦྱོང་ ཞེས། །ཨ་ ཏི་ ཤ་ དང༌ འཇམ་ མགོན་ བླ་ མས་
གསུངས། །དེ་ ཕྱིར་ གང་ མོས་ བློ་སྦྱོང་ཚིགས་བཅད་འདོན། །དེ་སླད་འདིར་ ནི་
ཚིགས་བཅད་འགའ་ཞིག་བྲི། །འཇིག་རྟེན་ཀུན་ན་སྐྱེ་བོ་གང་། །སུ་དག་འཇིགས་
པས་སྐྱོ་བ་དེ། །བདག་གི་མིང་ ཙམ་ཐོས་པས་ཀྱང་། །ཤིན་ཏུ་འཇིགས་པ་མེད་
པར་ཤོག །བདག་ནི་མཐོང་དང་དྲན་པ་དང་། མིང་ཙམ་ཐོས་པའི་སྐྱེ་བོ་རྣམས། །
རབ་ དང་ འཁྲུལ་མེད་རྣལ་མ་དང༌། །རྫོགས་ པའི་ བྱང་ ཆུབ་ ངེས་ པ་ དང༌། །ཚེ་
རབས་ཀུན་ཏུ་རྗེས་འབྲང་བའི། །མངོན་ཤེས་ལྔ་པོ་ཐོབ་པར་ཤོག །སེམས་ཅན་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཀུན་ལ་རྣམ་ཀུན་ཏུ། །རྟག་ཏུ་ཕན་བདེ་བགྱིད་པར་ཤོག །འཇིག་རྟེན་ཀུན་ན་སྐྱེ་
བོ་ གང་། །སྡིག་ པ་ བྱེད་ པར་ འདོད་ གྱུར་ པ། །དེ་ དག་ ཐམས་ ཅད་ གནོད་མེད་
པར། །རྟག་ཏུ་ཅིག་ཅར་བཟློག་གྱུར་ཅིག །ས་དང་ཆུ་དང་མེ་དང་རླུང་། སྨན་དང་
དགོན་པའི་ཤིང་བཞིན་དུ། །རྟག་ཏུ་སེམས་ཅན་ཐམས་ཅད་ཀྱིས། །རང་དགར་
དགག་མེད་སྤྱད་བྱར་ཤོག །སེམས་ཅན་རྣམས་ལ་སྲོག་བཞིན་ཕངས། །བདག་ལ་
དེ་དག་ཆེས་ཕངས་ཤོག །བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་
དེར་སྨིན་ཤོག །ཇི་སྲིད་སེམས་ཅན་འགའ་ཞིག་ཀྱང་། །གང་དུ་མ་གྲོལ་དེ་སྲིད་
དུ། །དེ་ ཕྱིར་ བླ་ན་མེད་ པ་ ཡི། །བྱང་ ཆུབ་ ཐོབ་ ཀྱང་ གནས་ གྱུར་ ཅིག །དཔལ་
མགོན་འཕགས་པ་ཀླུ་སྒྲུབ་ཞལ་སྔ་ནས། སེམས་མཆོག་སྦྱོང་ཕྱིར་ཚིགས་བཅད་
འདི་ དག་ནི། །ཡང་ཡང་བརྗོད་ནས་ སྨོན་ལམ་གདབ་བྱ་ཞེས། །གསུངས་ པའི་
ཚིགས་བཅད་དེ་དག་ཡང་དང་ཡང༌། །བཏོན་ནས་སེམས་ལ་དྲན་བསྐུལ་ སྨོན་
ལམ་གདབ། །དེ་ལྟར་བློ་སྦྱོང་གི་སྙིང་པོ་བདག་གཞན་མཉམ་བརྗེའི་བྱང་ཆུབ་ཀྱི་
སེམས་རིན་པོ་ཆེ་སྦྱོང་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་ཅིང་། དེ་ལྟ་བུའི་
བསམ་པ་རླབས་པོ་ཆེ་འཕྲལ་དུ་རྒྱུད་ལ་སྐྱེ་དཀའ་ཡང་བློས་མི་དོར་བར་ནམ་ཞིག་
ན་འདི་ལྟ་བུའི་བསམ་པ་རླབས་པོ་ཆེ་བདག་གི་རྒྱུད་ལ་སྐྱེ་བར་འགྱུར་ཞིག་གུ་
སྙམ་དུ་ཡང་དང་ཡང་དུ་སྨོན་ལམ་གདབ་ཅིང་། ལམ་འདི་རྒྱུད་ལ་སྐྱེ་བའི་གེགས་
འགལ་རྐྱེན་སྡིག་སྒྲིབ་སྦྱོང་བ་དང་མཐུན་རྐྱེན་ཚོགས་སྒོ་དུ་མ་ནས་གསོག །ཐ་ན་
ཚིག་ཙམ་གྱིས་ཀྱང་བློ་སྦྱོང་བར་གསུངས་པ་ལྟར་བློ་སྦྱོང་གི་ཚིག་རྣམས་རྒྱུན་དུ་ཁ་
ཏོན་བྱའོ། །
- 240 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
དེ་ནས་དོན་དམ་བྱང་ཆུབ་ཀྱི་སེམས་སྦྱོང་ཚུལ་ནི། སྤྱི་བོར་བླ་མ་ལྷ་སྒོམ་
བཞིན་པའི་ངང་ནས་འདི་ལྟར་བསམ་སྟེ། དེ་ལྟར་ཀུན་རྫོབ་བྱང་ཆུབ་སེམས་
སྦྱངས་ནས། །ཤེས་རབ་ཕ་རོལ་ཕྱིན་ལ་བསླབ་དགོས་ཏེ། །འབྲས་བུ་སྐུ་གཉིས་
ཟུང་འཇུག་ཐོབ་པ་ལ། །ཐབས་ཤེས་ཟུང་འབྲེལ་ལམ་ལ་སློབ་དགོས་ཀྱི། །ཤེས་
རབ་ཕ་རོལ་ཕྱིན་མེད་ཐབས་དག་དང༌། །ཐབས་དང་བྲལ་བའི་ཤེས་རབ་རྐྱང་པ་
ཡིས། །འབྲས་བུ་སྐུ་གཉིས་སྒྲུབ་པར་མི་ནུས་སོ། །ཤེས་རབ་ཕ་རོལ་ཕྱིན་པ་སྒོམ་
པ་ལ། །ཟབ་མོ་དབུ་མའི་ལྟ་བ་འཚོལ་དགོས་ཏེ། །དབུ་མའི་ལྟ་བ་མེད་པར་ཐེག་
གསུམ་གྱི། །འཕགས་ལམ་གང་ཡང་བགྲོད་པར་མི་ནུས་ན། །ཐམས་ཅན་མཁྱེན་
པ་ཐོབ་པར་ག་ལ་ནུས། །དེ་ཕྱིར་མཐའ་བྲལ་དབུ་མའི་ལྟ་བ་འདི། །ཞི་སྒོ་གཉིས་
པ་མེད་པའི་ལམ་དུ་གསུངས། །ཟམ་མོའི་ལམ་དུ་འཇུག་པའི་རིམ་པ་ནི། །ངེས་
འབྱུང་བྱང་སེམས་སྤྱོད་པ་ཕྱིན་དྲུག་གི །ཐབས་ཀྱི་ཆ་རྣམས་སེམས་ལ་བརྟན་བྱས་
ནས། །མཚན་ འཛིན་འཆིང་བ་མ་ ལུས་ གཅད་ པའི་ ཕྱིར། །ཆོས་རྣམས་ ཀུན་ གྱི་
གནས་ལུགས་བཙལ་བར་བྱ། །ལས་ཉོན་འཁོར་བའི་སྡུག་བསྔལ་མ་ལུས་པ། །
གང་ལས་འབྱུང་བའི་གཞི་རྩ་མཐར་ཐུག་པ། །གང་ཡིན་དེ་ཉིད་ལེགས་པར་ཤེས་
དགོས་ཏེ། །སྲིད་པའི་རྩ་བ་གང་ཡིན་མ་ཤེས་ན། །དེ་ཉིད་སྤོང་ཚུལ་ཤེས་པའི་
ཐབས་མེད་དོ། །ཐོག་མེད་དུས་ནས་ སྙིང་ དུ་ ཚང་ བཅས་ པའི། །ངའོ་སྙམ་པའི་
བདེན་འཛིན་བློ་ངན་འདི། །འཁོར་བའི་རྩ་བ་ཡིན་པར་གསུངས་པས་ན། །དེ་ཡི་
འཛིན་ཚུལ་ལེགས་པར་ངོས་ཟིན་བྱ། །རྒྱུད་ལྡན་བླ་མ་དམ་པའི་མན་ངག་ལ། །
བརྟེན་ནས་ངར་འཛིན་བློ་ཡི་སྣང་ཚུལ་དང་། །འཛིན་ཚུལ་འཕྱུགས་མེད་ལེགགས་
པར་ངོས་ཟིན་ནས། །དེ་དང་འཛིན་སྟངས་འགལ་བའི་གཉེན་པོའི་ལམ། །བདག་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མེད་རྟོགས་པའི་ཤེས་རབ་བསྒོམ་ བྱ་ སྟེ། །དེ་ མེད་ ལམ་ གཞན་ གང་ དང་ གང་
བསྒོམ་ཀྱང༌། །བདག་འཛིན་ལྷན་སྐྱེས་སྤོང་བར་མི་ནུས་སོ། །རྣམ་རྟོག་འཕྲོ་བ་
ཐམས་ ཅད་ ཚུར་ བསྡུས་ཏེ། །ཡིད་ བྱེད་ བཀབ་ ནས་ རྩེ་ གཅིག་ བསྒོམས་ བྱས་
ཀྱང་། །བདག་འཛིན་ཉོན་མོངས་སྤོང་བར་མི་ནུས་ཏེ། །སྡོང་པོའི་རྩ་བ་ས་ནས་མ་
བཏོན་ན། །ཡལ་ག་ལོ་མ་ཐམས་ཅད་བཅད་བྱས་ཀྱང་། །སླར་ཡང་ཆེས་ཆེར་སྐྱེ་
བ་མཐོང་ཕྱིར་རོ། །ཡིད་ཆེས་ལུང་དང་དྲི་མེད་རིགས་པ་ཡིས། །འཁོར་བའི་རྩ་བ་
མ་རིག་ངོས་ཟིན་ཅིང་། །དེ་དང་འགལ་བའི་གཉེན་པོའི་ལམ་ཤེས་ནས། །ཟབ་
མོའི་ལམ་འདི་ཡིད་ལ་གོམས་པར་བྱ། །ཆོས་རྣམས་རྨི་ལམ་ལྟ་བུར་བསམ་བྱ་
ཞིང་། །རང་སེམས་སྐྱེ་མེད་གནས་ལུགས་བསྒོམ་བྱ་ཞེས། །མགོན་པོ་ཨ་ཏི་ཤ་
ཡིས་གསུངས་པས་ན། །རྨི་ལམ་བཞིན་དུ་བདེན་མེད་བསྒོམ་པར་བྱ། །རྨི་ལམ་
ཡུལ་དུ་དགྲ་གཉེན་སྣ་ཚོགས་དང་། །མེ་ཡིས་ཚིག་དང་ཆུ་ཡིས་ཁྱེར་བ་སོགས། །
སྣ་ ཚོགས་ སྣང་བ་གང་དང་གང་ཤར་ཡང་། །རང་ བློ་ གཉིད་ ཀྱིས་བསླད་ པའི་
འཁྲུལ་སྣང་ལས། །གཞན་དུ་གང་སྣང་དེ་དག་དེ་ན་མེད། །དེ་བཞིན་བཟང་ངན་
སྣང་བ་གང་ཤར་ཡང་། །རང་བློས་བཞག་པ་ཙམ་ཞིག་མ་གཏོགས་པ། །དོན་ལ་
བདེན་ པར་ གྲུབ་ པ་ གང་ ཡང་ མེད། །ཆོས་རྣམས་ ཀུན་ གྱི་ གདོད་ མའི་ གནས་
ལུགས་དེ། །ཡང་ཡང་བསམས་ནས་ངེས་ཤེས་བསྐྱེད་པར་བྱ། །ཆོས་རྣམས་རང་
རང་ངོ་བོས་སྟོང་པ་དང་། །སྣང་བ་རྟེན་འབྲེལ་བསླུ་བ་མེད་པ་གཉིས། །ཕན་ཚུན་
འགལ་མེད་གྲོགས་སུ་མ་ཤར་ན། །མཐའ་བྲལ་ལྟ་བ་མཐར་ཐུག་མི་རྙེད་ཅེས། །
འཇམ་མགོན་ཆོས་ཀྱི་རྒྱལ་པོས་གསུངས་པས་ན། །སྣང་སྟོང་ཕན་ཚུན་གྲོགས་སུ་
འགྲོ་བ་ཡི། །རྟེན་འབྱུང་མཐའ་བྲལ་དབུ་མའི་ལམ་བཟང་ཚོལ། །ལམ་འདིར་
- 242 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
ངེས་པ་ཅུང་ཟད་རྙེད་པ་ན། །ཅུང་ཟད་ཙམ་གྱིས་ཆོག་པར་མི་འཛིན་པར། །གནད་
བཞི་རྣམ་བདུན་ རྡོ་ རྗེ་ གཟེགས་མ་དང་། །གཅིག་ དང༌ དུ་ བྲལ་རྟེན་འབྲེལ་ལ་
སོགས་པ། །དྲི་མེད་རིགས་ཚུལ་འབུམ་ཕྲག་ཤེས་བྱས་ལ། །གནས་ལུགས་རིག་
པའི་ཤེས་རབ་མཚོན་རྣོན་གྱིས། །མཐར་འཛིན་དྲ་བ་མ་ལུས་གཅད་པར་བྱ། །
དབེན་པའི་གནས་སུ་རྩེ་གཅིག་སྒོམ་པའི་ཚེ། །མཉམ་བཞག་ནམ་མཁའ་ལྟ་བུའི་
སྟོང་ཉིད་དང༌། །རྗེས་ཐོབ་སྒྱུ་མ་ལྟ་བུའི་རྣལ་འབྱོར་ གྱིས། །ཐབས་ཤེས་ཟུང་
འབྲེལ་ ལམ་ ལ་ སློབ་ པ་ ནི། །རྒྱལ་ བ་ དགྱེས་ པའི་ ལམ་ བཟང་ ཡིན་ པར་
གསུངས། །དེ་ལྟར་འཁྲུལ་མེད་ལམ་བཟང་རྙེད་པ་དང་། །རྙེད་ནས་དབེན་པའི་
གནས་སུ་སྒྲུབ་ནུས་པར། །བླ་མ་ལྷ་ཚོགས་རྣམས་ཀྱིས་བྱིན་གྱིས་རློབས། །སྔོན་
ཆད་ནམ་ཡང་མ་བསམས་མ་གོམས་པ། །ཤིན་ཏུ་རྟོགས་དཀའ་དྲང་སྲོང་ཆེན་པོའི་
ལམ། །ཡུད་ཙམ་ཞིག་ལ་རྟོགས་པར་ག་ལ་ནུས། །བླ་མ་ལྷ་ལ་རྩེ་གཅིག་གསོལ་
འདེབས་ཤིང་། །རྒྱུན་དུ་ཚོགས་གསོག་སྒྲིབ་པ་སྦྱོང་བ་དང་། །དྲི་མེད་རིགས་པའི་
ལམ་བཟང་འཚོལ་བ་དང་། །ཤེར་ཕྱིན་ཟབ་མོར་གུས་ཤིང་མཆོད་པ་དང༌། །ཀློག་
ཅིང་ཡུན་དུ་ཁ་ཏོན་བྱེད་པ་དང་། །ནམ་ཞིག་ཟབ་མོའི་ལམ་འདི་རྟོགས་འགྱུར་
ཞེས། །ཡང་དང་ཡང་དུ་སྨོན་ལམ་གདབ་པར་བྱ། །ངེས་དོན་མདོ་སྡེ་ཟབ་མོའི་
དབྱངས་ཀྱིས་ཀྱང་། །དྲན་པར་བྱ་ཞེས་འཇམ་མགོན་བླ་མས་གསུངས། །དེ་ཕྱིར་
ཟབ་མོའི་དབྱངས་འདི་བསྒྲག་པར་བྱ། །ཇི་ལྟར་སྨིག་རྒྱུ་དྲི་ཟའི་གྲོང་ཁྱེར་དང༌། །
སྒྱུ་མ་ཇི་བཞིན་རྨི་ལམ་ཇི་ལྟ་བུར། །མཚན་མ་སྒོམ་པ་ངོ་བོ་ཉིད་ཀྱིས་སྟོངས། །
ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟ་ནམ་མཁའ་དྭངས་པར་
ཟླ་ཤར་བ། །དེ་ཡིས་གཟུགས་བརྙན་དྭངས་པའི་མཚོར་སྣང་སྟེ། །ཟླ་བ་ཆུ་ཡི་ནང་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དུ་འཕོས་པ་མེད། །ཆོས་ཀུན་མཚན་ཉིད་དེ་འདྲར་ཤེས་པར་གྱིས། །ཇི་ལྟར་མི་
དག་ནགས་རིའི་ཁྲོད་འདུག་ནས། །གླུ་ལེན་སྨྲ་དང་དགོད་དང་ངུ་བ་ལས། །བྲག་
ཅ་ཐོས་ཀྱང་སྣང་བ་མེད་པ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས། །གླུ་དང་རོལ་མོ་དེ་བཞིན་ངུ་བ་ཡང་། །དེ་ལ་བརྟེན་ནས་བྲག་ཅ་འབྱུང་མོད་
ཀྱི། །སྒྲ་ལ་དབྱངས་དེ་ནམ་ཡང་ཡོད་མ་ཡིན། །ཆོས་རྣམས་ཐམས་ཅད་དེ་བཞིན་
ཤེས་ པར་ གྱིས། །ཇི་ལྟར་རྨི་ལམ་ན་ཡང་འདོད་བསྟེན་པ། །སྐྱེས་བུ་སད་པར་
གྱུར་ནས་མི་མཐོང་སྟེ། །བྱས་པ་ཤིན་ཏུ་འདོད་ལ་ཆགས་ཤིང་ཞེན། །ཆོས་རྣམས་
ཐམས་ཅད་དེ་བཞིན་ཤེས་པར་གྱིས། །སྒྱུ་མ་བྱེད་པ་དག་གིས་ གཟུགས་སྤྲུལ་
ཏེ། །རྟ་དང༌གླང་པོ་ཤིང་རྟ་སྣ་ཚོགས་ བྱས། །དེ་ལ་ ཇི་ ལྟར་ སྣང་ བ་གང་ ཡང་
མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་བུ་མོ་གཞོན་
ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་ནས་དགའ་ཞིང་ཤི་
ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་
མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་ཆུ་ནང་སྣང་། །ཆུ་ཟླ་སྟོང་
པ་གསོག་སྟེ་གཟུང་དུ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །
ཇི་ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྐོམ་པས་གདུངས་ཤིང་འགྲོ་བ་
ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །ཆོས་རྣམས་ཐམས་ཅད་དེ་བཞིན་
ཤེས་པར་གྱིས། །སྨིག་རྒྱུ་ལ་ཡང་ཆུ་ནི་ཡོང་མེད་ན། །སེམས་ཅན་རྨོངས་པ་དེ་ལ་
འཐུང་འདོད་དེ། །མི་བདེན་ཆུ་ནི་བཏུང་བར་ཡོངས་མི་ནུས། །ཆོས་རྣམས་ཐམས་
ཅད་དེ་བཞིན་ཤེས་པར་གྱིས། །ཇི་ལྟར་ཆུ་ཤིང་རློན་ པའི་ སྡོང་པོ་ལ། །སྙིང་པོ་
འདོད་ཕྱིར་སྐྱེས་བུས་དེ་གཤགས་ཀྱང་། །ནང་དང་ཕྱི་རོལ་ཀུན་ན་སྙིང་པོ་མེད། །
-244 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ། །
ཆོས་རྣམས་ཐམས་ཅད་དེ་བཞིན་ཤེས་པར་གྱིས། །དེ་ལྟར་ངེས་དོན་མདོ་སྡེ་ཟབ་
མོའི་དབྱངས། །བསྒྲགས་ན་སྔོན་བསགས་ལས་སྒྲིབ་བྱང་བ་དང༌། །སྲས་བཅས་
རྒྱལ་བས་བྱིན་གྱིས་རློབ་པ་དང་། །དཀར་ཕྱོགས་སྐྱོང་བའི་ལྷ་ཀླུ་བགྲང་ཡས་
ལ། །ཆོས་ཀྱི་སྦྱིན་པ་ཆེན་པོར་འགྱུར་བ་དང་། །ཚངས་དབང་འཇིག་རྟེན་སྐྱོང་
སོགས་སྲུང་མས་ཀྱང་། །རྟག་ཏུ་བསྲུང་ཞིང་སྐྱོང་བར་བྱེད་པ་སོགས། །ཕན་ཡོན་
མཐའ་ཡས་གསུངས་པས་དེ་དོན་བསམ། །དེ་ལྟར་ཐེག་པ་ཆེན་པོའི་གདམས་
པའི་སྙིང་པོ་བདག་གཞན་མཉམ་བརྗེའི་བྱང་ཆུབ་ཀྱི་སེམས་དང་། དོན་དམ་བྱང་
ཆུབ་ཀྱི་སེམས་སུ་གསུངས་པ་ཟབ་མོ་དབུ་མའི་ལྟ་བ་གཉིས་ལ་གཙོ་བོར་ཐུན་
དངོས་གཞི་ལ་དམིགས་རྣམ་སྐྱོང་བ་དང༌། ཐུན་མཚམས་སུ་ཡང་ཡང་ཡང་དྲན་
པར་བྱས་ཏེ་སྐྱེས་བུའི་རྩལ་ཅི་ཡོད་ཀྱིས་འབད་ནས་བྱང་ཆུབ་ཀྱི་སེམས་རྣམ་པ་
གཉིས་པོ་དེ་ཉིད་སྒོམ་པའི་ཚེ་རྐྱེན་ངན་ཅི་བྱུང་ཡང་དེའི་དབང་དུ་མི་གཏང་བར་བློ་
སྦྱོང་ གི་ སྒོ་ནས་ རྐྱེན་ངན་ལམ་དུ་བསྒྱུར་བ་དང༌། བློ་འབྱོངས་ པའི་ ཚད་དང་།
ཉམས་ལེན་ཐམས་ཅད་སྟོབས་ལྔ་དང་སྦྱར་ཏེ་ཚེ་གང་གི་ཉམས་ལེན་དུ་དྲིལ་བ་
དང༌། བློ་སྦྱོང་སྒོམ་པའི་ཚེ་ལུས་ངག་གི་སྤྱོད་པ་ཇི་ལྟར་བྱ་བ་སོགས་བློ་སྦྱོང་གི་
དམ་ཚིག་དང་། བསླབ་བྱ་བསྟན་པ་སྟེ། དོན་ཚན་ལྔ་པོ་དེ་དག་ཀྱང་མདོར་བསྡུས་
དམིགས་ཕྱེ་བ་ཙམ་ཞིག་བརྗོད་པ་ནི། རྐྱེན་ངན་བྱང་ཆུབ་ལམ་དུ་བསྒྱུར་བ་ནི། །
མི་འདོད་རྐྱེན་ངན་ཅི་དང་ཅི་བྱུང་ཡང་། །བྱང་ཆུབ་སེམས་གཉིས་སྒོམ་པའི་སྐུལ་
མ་རུ། །ཤེས་ནས་སྤྲོ་དགས་དང་དུ་ལེན་བྱེད་ཅིང་། །བྱམས་དང་སྙིང་རྗེས་གཏོང་
ལེན་བྱེད་པ་དང༌། །ཆོས་རྣམས་ངོ་བོས་གྲུབ་པ་མེད་པའི་ཚུལ། །བསམས་ནས་
གནས་ ལུགས་ ངང་ དུ་ གློད་ནས་ འཇོག །དཀོན་མཆོག་ གསུམ་ ལ་ མཆོད་ ནས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གསོལ་ བ་ གདབ། །སྔོན་བསགས་ ལས་ ངན་ སྡིག་ སྒྲིབ་ སྟོབས་ བཞིས་ སྦྱོང་། །
བཀའ་སྡོད་སྲུང་མར་གཏོར་འབུལ་འཕྲིན་ལས་འཆོལ། །གདོན་བགེགས་ལན་
ཆགས་གཏོར་མས་ཚིམ་པར་བྱ། །འཕྲལ་ལ་གང་ཐུག་གཏོང་ལེན་སྒོམ་པ་སྦྱར། །
དེ་ལྟར་ རྐྱེན་ངན་བྱང་ཆུབ་ལམ་ཉིད་དུ། །བསྒྱུར་བར་ནུས་ན་གེགས་ཀྱི་འཕྲང་
ལས་གྲོལ། །ལྟས་ངན་ཐམས་ཅད་གཡང་དུ་ལོན་པར་འགྱུར། །རང་ལུས་བདེ་བ་
ཅན་དང་མི་འཁྲུགས་ཞིང་། །གྲོང་ཁྱེར་སྐྱིད་པའི་འབྱུང་གནས་ཉིད་དུ་འགྱུར། །ཚེ་
གཅིག་ཉམས་ལེན་སྙིང་པོར་དྲིལ་བ་ནི། །ཚེ་ཐུང་འདི་ཡི་སྒོ་གསུམ་བྱ་བ་ཀུན། །
གཅེས་འཛིན་འགོང་པོའི་དབང་དུ་མི་གཏང་བར། །འཕེན་གོམས་ས་བོན་སུམ་
འབྱིན་སྨོན་ལམ་སྟེ། །སྟོབས་ལྔ་དག་དང་སྦྱར་ཏེ་ལམ་དུ་བསྒྱུར། །འཕེན་པའི་
སྟོབས་ནི་དེང་ནས་བྱང་ཆུབ་བར། །ཆེད་དུ་ཇི་སྲིད་འཚོ་དང་ལོ་ཟླ་འདི། ཁྱད་པར་
དེ་རིང་ཉིན་ཞག་ཕྲུགས་འདི་ལ། །བདག་འཛིན་འགོང་པོའི་དབང་དུ་མི་གཏང་
བར། །བྱང་ཆུབ་སེམས་གཉིས་སྒོམ་སྙམ་འཕེན་པ་གཏོང་། །གོམས་པའི་སྟོབས་
ནི་བྱང་ཆུབ་སེམས་གཉིས་པོ། །ཡང་དང་ཡང་དུ་སྦྱོང་ཞིང་གོམས་པར་བྱེད། །ས་
བོན་སྟོབས་ནི་བྱང་ཆུབ་སེམས་གཉིས་པོ། །འཕེལ་ཕྱིར་བསོད་ནམས་ཡེ་ཤེས་
ཚོགས་གཉིས་གསོག །སུན་འབྱིན་སྟོབས་ནི་བྱང་ཆུབ་སེམས་གཉིས་པོ། །འཕེལ་
བའི་འགལ་རྐྱེན་བདག་འཛིན་འདུལ་བའོ། །སྨོན་ལམ་སྟོབས་ནི་བྱང་ཆུབ་སེམས་
གཉིས་དང་། །ནམ་ཡང་མི་འབྲལ་བསྔོ་བ་སྨོན་ལམ་བྱེད། །ཚེ་གང་ཉམས་ལེན་དེ་
ལྟར་འབད་བྱས་ནས། །འཆི་ཚེ་སྟོབས་ལྔའི་སྒོ་ནས་འཕོ་བར་བྱ། །ཡུན་དུ་བློ་སྦྱོང་
བསྒོམས་ ནས་ འབྱོངས་ ཚད་ ནི། །བྱང་ ཆུབ་ ལམ་ ལ་ གེགས་ བྱེད་ དགྲ་ བོའི་
མཆོག །བདག་འཛིན་འགོང་པོ་འཇོམས་ཤིང་ཐུལ་བ་སྟེ། །མདོ་ སྔགས་ གསུང་
- 246 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ། །
རབ་ དགོངས་ འགྲེལ་ བཅས་ པ་ ཀུན། །བདག་ འཛིན་ ཉོན་མོངས་ གཉེན་ པོར་
གསུངས་ཕྱིར་རོ། །བྱ་བ་ཀུན་ལ་རང་སེམས་དཔང་པོར་གཟུང་། །རྐྱེན་ངན་བྱང་
ཆུབ་ གྲོགས་ སུ་ སྒྱུར་ བྱེད་ པས། །དུས་ རྣམས་ ཀུན་ ཏུ་ ཡིད་ བདེ་ འབའ་ ཞིག་
བསྟེན། །གློ་བུར་རྐྱེན་ངན་ཅི་དང་ཅི་བྱུང་ཡང་། །ཡེངས་ནས་ཉོན་མོངས་དབང་དུ་
མི་འགྲོ་བར། གཉེན་པོས་འཕྲལ་བུ་ཐུལ་ན་འབྱོངས་པའི་རྟགས། རྨི་ལམ་དུ་ཡང་
རང་དོན་མི་སེམས་པར། །འགྲོ་བའི་སྡུག་བསྔལ་འབའ་ཞིག་སེམས་བྱེད་ཅིང་། །
བདག་པས་གཞན་གཅེས་ངང་གིས་སྐྱེ་འགྱུར་ན། །བློ་སྦྱོང་འདི་ཡི་འབྱོངས་རྟགས་
དམ་པའོ། །བློ་སྦྱོང་ སྒོམ་པ་གལ་ཆེའི་དམ་ཚིག་ནི། །བློ་སྦྱོང་སྒོམ་ཚེ་ལུས་ངག་
སྤྱོད་པ་ཀུན། །གཞན་ངོར་ཚུལ་འཆོས་ཐོ་ཅོར་མ་ཤོར་བར། །སྡོམ་གསུམ་བཅས་
མཚམས་དག་པ་གཞིར་བཟུང་ནས། །ཕྱོགས་རེར་མ་ལྷུང་ཆ་ཚང་ལམ་ལ་སློབ། །
གཞན་སྐྱོན་མི་སེམས་རང་གི་རྒྱུད་ལ་བརྟག །ཚེ་འདིའི་སྣང་ཤས་ལ་སོགས་ཉོན་
མོངས་པ། །གང་དང་གང་སྐྱེས་དེ་དང་དེ་ཉིད་ལ། །གཉེན་པོ་བསྟེན་ནས་འབུར་
འཛོམས་བྱ་བ་སོགས། །བློ་སྦྱོང་དམ་ཚིག་ཇི་ལྟར་གསུངས་པ་རྣམས། །འཚོ་བའི་
སྲོག་ལས་ཀྱང་ནི་གཅེས་པར་བསྲུང་། །ཐེག་ཆེན་བློ་སྦྱོང་བསླབ་བྱ་བསྟན་པ་
ནི། །ཟས་གོས་གནས་མལ་འགྲོ་འཆག་ཉལ་འདུག་གི །སྤྱོད་ལམ་བྱ་བ་གང་དང་
གང་ བྱེད་ ཀྱང་། །རང་ཉིད་གཅེས་འཛིན་དབང་དུ་མི་གཏང་བར། །གཞན་ཕན་
བསམ་པ་ཁོ་ནས་བྱ་བ་དང་། །སྐྱིད་སྡུག་འབྱོར་རྒུད་མཐོ་དམའ་ཅིར་གྱུར་ཀྱང་། །
བློ་སྦྱོང་སྒོམ་ལས་ནམ་ཡང་མི་གཡེལ་དང་། །ཕྱི་ནང་རྐྱེན་ངན་གནོད་པ་ཅི་བྱུང་
ཡང་། །བྱང་ཆུབ་སེམས་གཉིས་སྒོམ་པ་འདི་ཁོ་ནས། །གེགས་སེལ་བོགས་འདོན་
བྱ་བ་ལ་སོགས་པ། །བློ་སྦྱོང་བསླབ་བྱ་ཇི་ལྟར་གསུངས་པ་རྣམས། །བསམ་དང་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སྦྱོང་ བས་ ཚུལ་ བཞིན་ བསླབ་ པར་ བྱ། །དེ་ ལྟར་ བློ་ སྦྱོང་ དམ་ ཚིག་ བསླབ་ བྱ་
རྣམས། །ཉམས་ པ་ མེད་ པར་ ཚུལ་ བཞིན་ བསྲུང་ནུས་ པར། །བླ་མ་ ལྷ་ ཚོགས་
རྣམས་ཀྱིས་བྱིན་གྱིས་རློབས། །ཐུན་གྱི་མཇུག་ཏུ་བླ་མ་ལྷག་པའི་ལྷར། །ཤུགས་
དྲག་ གསོལ་ བ་ བཏབ་ ལ་ དགེ་ བ་ བསྔོ། །ཐེག་ཆེན་ བློ་ སྦྱོང་ འདི་ དང་ནམ་ དུ་
ཡང་། །མི་འབྲལ་འདི་ཡི་ཉམས་ལེན་མཐར་ཕྱིན་པའི། །ཤུག་དྲག་སྨོན་ལམ་རྒྱ་
ཆེར་གདབ་པར་བྱ། །དེ་ལྟར་བློ་སྦྱོང་དོན་བདུན་མའི་དམིགས་སྐོར་དེ་དག་ནི་
རང་དང་སྐལ་པ་མཉམ་པའི་བློ་དམན་པ་དག་ལ་མདོར་བསྡུས་སུ་བྱས་ཏེ་གོ་བདེ་
བར་བཀོད་པ་ཡིན་གྱི། བློ་སྦྱོང་གི་དོན་ཚན་བདུན་པོ་སོ་སོའི་དམིགས་རྣམ་ཇི་
ལྟར་སྐྱོང་ཚུལ་དང་། རྒྱལ་བས་ཇི་ལྟར་གསུངས་ཚུལ་ཐེག་པ་ཆེན་པོའི་མདོ་སྡེའི་
དགོངས་པ་ཤིང་རྟ་ཆེན་པོ་རྣམས་ཀྱིས་ཇི་ལྟར་བཀྲལ་ཚུལ། ལམ་དེ་དག་ལ་ཤིང་
རྟ་ཆེན་པོའི་རིགས་ལམ་ནས་ངེས་ཤེས་འདྲེན་ཚུལ། གདམས་ངག་འདིའི་བླ་མ་
གོང་མ་རྣམས་ཀྱིས་ཉམས་བཞེས་ཇི་ལྟར་མཛད་ཚུལ་དང་། གདམས་ངག་འདིའི་
བྱུང་ཚུལ་བཅས་ཆེས་ཞིབ་པར་བློ་སྦྱོང་གི་ཁྲིད་ཡིག་ཆེན་མོ་བློ་བཟང་དགོངས་
རྒྱན་དུ་ བྲིས་ཟིན་ཅིང་། དོན་ཚན་བདུན་པོ་སོ་སོའི་དམིགས་ པའི་ རྐང་གྲངས་
རྣམས་བློ་སྦྱོང་གི་རྩ་ཚིག་ཏུ་གསལ་བར་བཀོད་ཡོད་པས་དེ་དག་ལས་ཤེས་པར་
བྱའོ། །
ཐེག་ཆེན་གསུང་རབ་ཀུན་གྱི་སྙིང་པོའི་དོན། །མགོན་པོ་ཨ་ཏི་ཤ་ཡི་ཐུགས་
ཀྱི་བཅུད། །བློ་བཟང་རྒྱལ་བ་གཉིས་པའི་སྙན་བརྒྱུད་ཀྱི། །མན་ངག་འདི་འདྲ་
མཇལ་བ་སྐལ་བ་བཟང་། །སྙིགས་མ་ལྔ་ པོ་ལྷག་པར་བདོ་དུས་འདིར། །རྐྱེན་
ངན་བྱང་ཆུབ་ལམ་དུ་སྒྱུར་བྱེད་པའི། །ཆོས་འདིས་ཕན་ཞེས་ཨ་ཏི་ཤ་གསུངས་
- 248 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
པས། །ཆོས་ ཚུལ་ འདི་ལ་བདག་གིས་ ངལ་ བ་བྱས། ཁྱུང་ཆེན་མཁའ་དབྱིངས་
བགྲོད་པའི་ཤུལ་ལམ་དུ། །ཉམ་ཆུང་སྦྲང་བུའང་གཤོག་རྩལ་འདེགས་པ་ལྟར། །
ཇོ་བོ་རྗེ་དང་འཇམ་མགོན་བླ་མ་ཡི། །མན་ངག་ལ་མོས་རྗེས་ཟློས་འདི་བྱས་སོ། །
ཐེག་ཆེན་བློ་སྦྱོང་མཁའ་ལྟར་རྒྱ་ཆེ་ཟབ། །བདག་ནི་བློ་གྲོས་ཉམ་ཆུང་སྦྱངས་པ་
དམན། །དེ་སླད་འདིར་ནི་ནོངས་པ་མཆིས་གྱུར་ན། །བླ་མ་ལྷ་ཚོགས་རྣམས་ལ་
སྙིང་ནས་བཤགས། །དགེ་བ་འདི་ཡིས་ ཚེ་ རབས་ཐམས་ཅད་དུ། །བསྟན་པའི་
སྙིང་པོ་འདི་དང་མི་འབྲལ་ཞིང་། །ཉམ་ཐག་མ་རྒན་འགྲོ་བ་འདི་ཀུན་ཀྱང་། །
ཆོས་ཚུལ་འདི་ཡིས་སྨིན་ཅིང་གྲོལ་གྱུར་ཅིག། །།
ཅེས་བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་
གདམས་སྙིང་པོ་ཞེས་བྱ་བ་འདི་ནི། མི་ཕྱེད་པའི་དད་པ་དང་ལྡན་པ་ཕྱུག་པོ་ནོར་
བུ་སྲི་ཐར་གྱིས་རྒྱང་རིང་པོ་ནས་བསྐུལ་ཞིང་། ཆོས་ཚུལ་འདི་ལ་ཉམས་ལེན་སྙིང་
པོར་མཛད་བཞེད་པ་མང་པོར་ཡང་ཕན་དུ་རེ་བའི་བསམ་པས་དགེ་སློང་ཡེ་ཤེས་
རྒྱལ་མཚན་གྱིས། བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་
གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་ནུབ་པའི་རྒྱལ་
མཚན་དུ་གྱུར་ཅིག །
༈ ན་མོ་གུ་རུ་ལོ་ཀེ་ཤྭ་རཱ་ཡ། དྲན་པ་ཡིས་ཀྱང་གདུང་བ་ཀུན་སེལ་བ། །
ཐུགས་ རྗེའི་ གཏེར་ ཆེན་ སྤྱན་ རས་ གཟིགས་ མགོན་ ལ། །འོ་ དོད་ གདུང་ བའི་
དབྱངས་ཀྱིས་གསོལ་བ་འདེབས། །བདག་དང་བདག་འདྲའི་འགྲོ་རྣམས་ཐུགས་
རྗེས་དྲོངས། །སྐྱབས་ གསུམ་ ཀུན་ འདུས་ རྩ་ བའི་ བླ་ མ་ དང་། །དབྱེར་མེད་ རྗེ་
བཙུན་སྤྱན་རས་གཟིགས་མགོན་ལ། །རྩེ་གཅིག་མོས་པའི་ཡིད་ཀྱིས་གསོལ་བ་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདེབས། །བདག་ དང་ བདག་ འདྲའི་ འགྲོ་རྣམས་ ཐུགས་ རྗེས་དྲོངས། །ལེགས་
ཚོགས་ཐམས་ཅད་གང་ལ་རག་ལས་པ། །བདེ་ལེགས་རྩ་བ་དྲིན་ཅན་བླ་མ་ཡི། །
བཀའ་བཞིན་སྒྲུབ་པས་དལ་བའི་རྟེན་བཟང་འདི། །དོན་ལྡན་སྙིང་པོ་ལེན་པར་
བྱིན་གྱིས་རློབས། །ཚེ་འདི་མི་རྟག་ཆུ་བུར་ལྟར་མཐོང་ནས། །སྣང་ཤས་གདོན་གྱི་
དབང་དུ་མ་སོང་བར། །ཕྱི་མ་ངན་སོང་གཡང་ས་སྒྲོལ་བའི་ཕྱིར། །སྡིག་སྤོང་དགེ་
སྒྲུབ་ནུས་པར་བྱིན་གྱིས་རློབས། །ཉེས་བརྒྱའི་འབྱུང་གནས་སྲིད་པའི་ཕུན་ཚོགས་
ཀྱི། །ངང་ཚུལ་མཐོང་བས་སྙིང་ནས་ཞེན་ལོག་སྟེ། །ཤུགས་དྲག་ངེས་འབྱུང་དྲག་
པོས་ཀུན་བསླངས་ནས། །བསླབ་གསུམ་སྒྲུབ་ལ་བརྩོན་པར་བྱིན་གྱིས་རློབས། །
ཐོག་མེད་དུས་ཀྱི་དྲིན་ཅན་ཕ་མ་རྣམས། །སྡུག་བསྔལ་མེ་འོབས་འབར་བའི་ནང་
ཆུད་ཀྱང་། །བླུན་རྨོངས་བདག་གིས་སྔོན་ཆད་ཡལ་བར་དོར། །བཅོས་མིན་སྙིང་
རྗེ་སྐྱེ་བར་བྱིན་གྱིས་རློབས། །བདག་ལ་ཕན་བདེ་མ་ལུས་སྟེར་བྱེད་པའི། །དྲིན་
ཅན་ཕ་མ་ཡིད་བཞིན་ནོར་བུ་རྣམས། །རྨོངས་ཆེན་བདག་གིས་སྔོན་ཆད་དགྲ་རུ་
བཟུང་། །ཕྱིན་ཆད་གཅེས་འཛིན་སྐྱེ་བར་བྱིན་གྱིས་རློབས། །བདེ་བ་ཐམས་ཅད་
ཕ་ མ་ སེམས་ ཅན་ ལས། །འབྱུང་ ཞེས་ བདེན་ པ་ གསུངས་ པའི་ བཀའ་ལས་
བཤད། །དེ་ ཕྱིར་ སེམས་ ཅན་ ཡིད་ བཞོན་ནོར་ བུ་ རྣམས། །གུས་ པས་ སྤྱི་ བོར་
བསྟེན་ པར་ བྱིན་ གྱིས་རློབས། །མི་ འདོད་ ཐམས་ ཅད་ རང་ ཉིད་ གཅེས་འཛིན་
ལས། །འབྱུང་བར་གསུངས་ཕྱིར་ངར་འཛིན་དགྲ་བོ་འདི། །སྙིང་གི་ནང་ནས་མྱུར་
དུ་ཐོན་པ་དང་། །སེམས་ཅན་གཅེས་འཛིན་སྙིང་དུ་ཆུད་པར་ཤོག །འགྲོ་བའི་སྡུག་
བསྔལ་ཇི་སྙེད་མཆིས་པ་ཀུན། །སྡིག་ཅན་བདག་ལ་ད་ལྟ་སྨིན་གྱུར་ཏེ། །བཀའ་
དྲིན་འཁོར་མེད་ ཕ་མ་རིགས་དྲུག་ཀུན། །ད་ལྟ་ཉིད་དུ་སངས་རྒྱས་ཐོབ་པར་
- 250 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
ཤོག །བདག་ལ་དུས་གསུམ་དགེ་བ་ཅི་ཡོད་ཀུན། །དྲིན་ཅན་ཕ་མ་རྣམས་ལ་ཕུལ་
བ་ཡིས། །ཐོག་མེད་དུས་ཀྱི་དྲིན་ལན་འཁོར་བ་དང་། །བྱང་ཆུབ་སྒྲུབ་པའི་མཐུན་
རྐྱེན་ ཚང་ བར་ ཤོག །བདག་ ལ་ནད་ དང་ གདོན་ དང་ སྡུག་བསྔལ་སོགས། །མི་
འདོད་ཐམས་ཅད་གཅེས་འཛིན་འདི་ཡིས་ལན། །ལེགས་པ་ཅི་བྱུང་དྲིན་ཅན་ཕ་
མའི་དྲིན། །དེ་ཕྱིར་བདག་པས་གཞན་གཅེས་འཛིན་པར་ཤོག །མདོར་ན་བདག་
གཞན་བརྗེ་ བའི་རྣལ་ འབྱོར་ འདི། །རྒྱལ་ སྲས་ དཔའ་བོ་ ཀུན་ གྱི་ཐུགས་ དམ་
མཐིལ། །ཡིན་ཞེས་དྲིན་ཅན་བླ་མ་མཆོག་རྣམས་གསུང་། །དེ་ཕྱིར་གཏོང་ལེན་
ནུས་ པར་ བྱིན་གྱིས་རློབས། །བདག་ པས་ གཞན་གཅེས་སེམས་མཆོག་ སྟོབས་
རྒྱས་ཏེ། །རང་གི་དོན་ལ་སྐད་ཅིག་མི་སེམས་པར། །འགྲོ་བའི་སྡུག་བསྔལ་སེལ་
ལ་ནམ་དུ་ཡང་། །ཞུམ་མེད་ཐུགས་རྗེ་ཆེ་དང་མཚུངས་པར་ཤོག །ཇི་སྲིད་ནམ་
མཁའ་ཟད་པར་མ་གྱུར་བར། །འགྲོ་འདི་འཁོར་བའི་གནས་ནས་སྒྲོལ་བ་ལ། །
སྒྱིད་ལུག་ ཞུམ་པ་སྐད་ཅིག་མི་སྐྱེ་བར། །སྙིང་སྟོབས་ལྷག་བསམ་དམ་བཅའ་
མཐར་ཕྱིན་ཤོག། །། །
ཅེས་པ་འདི་ནི་དད་ལྡན་དགེ་སློང་སྨོན་ལམ་རྒྱ་མཚོས་གཏོང་ལེན་གྱི་
ཚིགས་བཅད་འདི་ལྟ་བུ་ཞིག་དགོས་ཞེས་སྔ་ཕྱིར་ཡང་དང་ཡང་དུ་བསྐུལ་བ་ལ་
བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་འབི་ལུང་སྒྲུབ་སྡེར་སྦྱར་བའོ། །
༈ ན་མོ་གུ་ རུ་ བཛྲ་ དྷ་ རཱ་ ཡ། ཐུགས་ རྗེའི་བདག་ ཉིད་ རྩ་ བརྒྱུད་ བླ་ མ་
དང༌། །ཡི་དམ་མཆོག་གསུམ་བཀའ་སྡོད་བཅས་ལ་འདུད། །བདག་པས་གཞན་
གཅེས་སེམས་མཆོག་རིན་པོ་ཆེ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །སྔོན་
བསགས་ སྟོབས་ ཀྱིས་ དལ་བའི་རྟེན་ཐོབ་ ཀྱང་། །སྔོན་ཆད་འདི་ནང་ བྱ་བས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གཡེངས་ཤིང་འདས། །ད་ནི་གཏན་གྱི་མདུན་མ་བསྒྲུབ་པའི་ཕྱིར། །ཚེ་ལྷག་དོན་
ལྡན་ནུས་པར་བྱིན་གྱིས་རློབས། །སྟོན་པ་མཉམ་མེད་དེ་ཡི་བསྟན་པ་ལ། །ཞུགས་
ཀྱང་ཉེས་ལྟུང་དྲི་མས་སེམས་རྒྱུད་སྦགས། །ཕྱིན་ཆད་ངེས་འབྱུང་སེམས་ཀྱིས་རྒྱུད་
བསྐུལ་ཏེ། །ཚུལ་ཁྲིམས་ཕུང་པོ་ཡོངས་སུ་རྫོགས་པ་ཤོག །ཟབ་རྒྱས་ཐེག་ཆེན་
ཆོས་ཚུལ་མང་ཐོས་ཀྱང་། །དུད་འགྲོ་ལྟ་བུར་རང་དོན་སྤྱོད་པས་འདས། ། ཁྲེལ་
མེད་བདག་ལ་བླ་མས་ཐུགས་རྗེས་གཟིགས། །བྱམས་དང་སྙིང་རྗེ་འབྱོངས་པར་
བྱིན་གྱིས་རློབས། །སྔོན་བྱོན་རྒྱལ་བ་ཀུན་གྱིས་གཤེགས་པའི་ཤུལ། །རྒྱལ་སྲས་
དམ་པ་ཀུན་གྱི་ཐུགས་དམ་མཐིལ། །བྱམས་དང་སྙིང་རྗེ་བྱང་སེམས་རིན་པོ་ཆེ། །
མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །སྔོན་ཚེ་ཐུབ་པས་ཇི་ལྟར་མཛད་པ་
ལྟར། །འགྲོ་བའི་སྡིག་དང་སྡུག་བསྔལ་མ་ལུས་པ། །བདག་ཉིད་གཅིག་པུས་མྱོང་
བར་སྤྲོ་བྱེད་ཅིང་། །བདེ་དགེ་མ་ལུས་འགྲོ་ལ་གཏོང་བར་ཤོག །སྔོན་ཚེ་མཛའ་
བོའི་ བུ་ མོར་ འཁྲུངས་ པའི་ ཚེ། །འགྲོ་ ཀུན་ སྡུག་ བསྔལ་ རྒྱུད་ སྟེང་ བཞེས་ པ་
བཞིན། །སེམས་ཅན་ཀུན་གྱི་སྡུག་བསྔལ་མ་ལུས་པ། །གཅེས་འཛིན་བདག་གི་
སྟེང་དུ་སྨིན་གྱུར་ཅིག །དམྱལ་བའི་གྱད་དུ་འཁྲུངས་ཚེ་འགྲོ་ཀུན་གྱི། །ངན་སོང་
སྐྱེ་སྒོ་གཅོད་པའི་ཐུགས་བསྐྱེད་ལྟར། །འགྲོ་བའི་སྡིག་དང་སྡུག་བསྔལ་མ་ལུས་
པ། །བདག་ལ་སྨིན་ནས་ངན་སོང་སྟོངས་གྱུར་ཅིག །དྲང་སྲོང་བཟོད་པ་སྨྲ་བའི་
རྣམ་ཐར་ལྟར། །བདག་ལ་མི་སྙན་བརྗོད་ཅིང་མཚོན་འདེབས་ཀྱང་། །བུ་སྡུག་ཤི་
བའི་མ་བཞིན་ལྷག་པར་དུ། །དེ་ལ་བརྩེ་བས་ཕན་འདོགས་ནུས་པར་ཤོག །
བྱམས་ པའི་ སྟོབས་ ཀྱིས་ གནོད་ སྦྱིན་ སྤུན་ལྔ་ ལ། །ཇི་ ལྟར་ མཛད་ པ་ དེ་ བཞིན་
བདག་གིས་ཀྱང་། །སྡིག་ཅན་མ་ལུས་ གནས་སྐབས་མཐར་ཐུག་ཏུ། །ཕན་དང་
- 252 -



བློ་སྦྱོང་དོན་བདུན་མའི་ཁྲིད་ཡིག་མདོར་བསྡུས་སུ་བཀོད་པ་བཀའ་གདམས་སྙིང་པོ།
བདེ་བའི་ ལམ་ ལ་ འགོད་པར་ཤོག །བྱང་ སེམས་ ཟླ་བས་ སྡིག་ཅན་ སྲིན་པོའི་
ཚོགས། །དམ་པའི་ཆོས་ཀྱིས་འདུལ་བར་མཛད་པ་བཞིན། །བླུན་རྨོངས་སྡིག་ཅན་
འགྲོ་བ་མ་ལུས་པ། །བདག་ཉིད་གཅིག་པུས་འདུལ་བར་ནུས་གྱུར་ཅིག །རྒྱལ་པོ་
བསོད་ནམས་སྟོབས་ཀྱིས་ལུས་ཀྱི་ཤས། །གྲངས་མེད་འགྲོ་བ་ཚིམས་པར་མཛད་
པ་ལྟར། །བདག་གི་ལུས་ཀྱང་རྣམ་པ་ཐམས་ཅད་དུ། །འགྲོ་བ་ཀུན་གྱི་ཉེར་འཚོར་
འགྱུར་བར་ཤོག །སེམས་དཔའ་ཆེན་པོ་རུས་སྦལ་གཙོ་བོ་རུ། །གྱུར་ཚེ་ཚོང་པ་
མཚོ་ལས་བསྒྲལ་བ་ལྟར། །འགྲོ་བ་མ་ལུས་འཁོར་བའི་མཚོ་ཆེན་ལས། །སྒྲོལ་
བའི་ཟམ་སྟེགས་ཉིད་དུ་བདག་འགྱུར་ཤོག །རི་བོང་གཙོ་བོར་འཁྲུངས་ཚེ་ཐབས་
མཁས་ཀྱིས། །གྲངས་མེད་འགྲོ་བ་སྨིན་པར་མཛད་པ་ལྟར། །བདག་ཉིད་མཐོང་
ཐོས་དྲན་རེག་མ་ལུས་པ། །ཐམས་ཅད་སྨིན་གྲོལ་ལམ་ལ་འགོད་གྱུར་ཅིག །
མགོན་མེད་སྙིགས་དུས་འགྲོ་རྣམས་བསྒྲལ་བའི་ཕྱིར། །རྒྱ་མཚོའི་རྡུལ་གྱིས་སྨོན་
ལམ་ལྔ་བརྒྱ་དག །ཇི་ལྟར་མཛད་པ་དེ་བཞིན་བདག་གིས་ཀྱང་། །སྨོན་ལམ་མ་
ལུས་ཡོངས་སུ་རྫོགས་པར་ཤོག །བདེ་བ་ཅན་གྱི་ཞིང་མཆོག་འགྲུབ་པའི་ཕྱིར། །
འཁོར་ལོས་སྒྱུར་རྒྱལ་རྩིབས་ཀྱིས་མ་ཁྱུད་ཀྱིས། །རྫོགས་སྨིན་སྦྱང་གསུམ་སྤྱོད་
པ་ཅི་ མཛད་ པ། །དེ་ བཞིན་ བདག་ གི་ སྤྱོད་ པའང་ རྫོགས་ པར་ ཤོག །མི་ ཕམ་
མགོན་དང་འཇམ་དཔལ་དཔའ་བོ་དང་། །ཀུན་ཏུ་བཟང་དང་ནམ་མཁའི་སྙིང་པོ་
སོགས། །མཐུ་ཆེན་རྒྱས་སྲས་རྣམས་ཀྱི་སྦྱོར་བ་ཡི། །རྗེས་སུ་བདག་ཀྱང་སློབ་པ་
ཉིད་གྱུར་ཅིག །བདེ་གཤེགས་ཆོས་ཀྱི་སྐུ་མངའ་སྲས་བཅས་ཀྱི། །ཐུགས་རྗེ་ནུས་
པ་དཔག་ཏུ་མེད་ པ་དང༌། །རྟེན་ཅིང་འབྲེལ་འབྱུང་བསླུ་བ་མེད་ པའི་མཐུས། །
བདག་གི་སྨོན་པའི་གནས་འདི་འགྲུབ་གྱུར་ཅིག ། །
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཅེས་བྱ་བ་འདི་ནི་སྒྲུབ་པ་སྙིང་པོར་མཛད་པ་མང་པོ་ལ་ཕན་དུ་རེ་བ་དང༌།
རངཉིད་ཀྱང་ཁ་ཏོན་བྱ་ཕྱིར་དགེ་སློང་ཡེ་ཤེས་རྒྱལ་མཚན་གྱིས་ལྷ་རྩེ་འོག་མིན་
གླིང་དུ་སྦྱར་བའོ། །
- 254 -



༄༅། །དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་
རྣམ་པར་བཤད་པ་ཐུབ་བསྟན་གསལ་བའི་
སྒྲོན་མེ་ཞེས་བྱ་བ་བཞུགས་སོ། །
ན་མོ་གུ་རུ་མཉྫགྷོ་ཥཱ་ཡ། སྐྱབས་གསུམ་ཀུན་འདུས་ཀྱི་ངོ་བོ་རྗེ་བཙུན་
བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་
སུ་གཟུང་དུ་གསོལ། གདོང་བཞི་པ་དང་མིག་སྟོང་ལྡན་ལ་སོགས། །སྲིད་པ་
གསུམ་ན་ཆེར་རློམ་མཐའ་དག་གིས། །གང་གི་ཞབས་མཐིལ་གཙུག་ཏུ་གུས་
མཆོད་ པ། །ཐུབ་ དབང་ ལྷ་ ཡི་ ལྷ་ ལ་ ཕྱག་ ལཚལ་ལོ། །མཚན་དཔེའི་དཔལ་
འབར་གཟི་བརྗིད་ཕུང་པོའི་སྐུ། །ཡན་ལག་དྲུག་ཅུའི་དབྱངས་ལྡན་འགག་མེད་
གསུང་། །ཤེས་བྱ་ཀུན་ལ་ཅིག་ཅར་ཁྱབ་པའི་ཐུགས། །སྟོན་པ་མཉམ་མེད་དེ་
ལ་མགོས་ཕྱག་འཚལ། །གང་ཞིག་བཟུང་དང་ཅུང་ཟད་བསམས་པས་ཀྱང་། །
ཕན་དང་བདེ་བའི་དངོས་གྲུབ་མཆོག་སྩོལ་བ། །བསླུ་མེད་སྐྱབས་མཆོག་དམ་
ཆོས་ རིན་པོ་ཆེར། །སྙིང་ གི་ཁོང་ནས་གུས་ པས་ ཕྱག་ འཚལ་ལོ། །རང་ ཉིད་
འཆིང་ བ་ ཀུན་ ལས་རྣམ་ གྲོལ་ ཞིང་། །བདག་ པས་ གཞན་ གཅེས་ བྱང་ ཆུབ་
སེམས་མཆོག་གིས། །འགྲོ་ཀུན་སྒྲོལ་མཛད་ཕྱིར་མི་ལྡོག་པའི་ཚོགས། །རྒྱལ་
སྲས་མཐུ་ཆེན་རྣམས་ལ་སྙིང་ནས་འདུད། །བློ་ཆེར་རྒྱལ་བ་ཀུན་གྱི་ངོ་བོ་ཉིད། །
བཟང་ པོའི་ མཛད་ པས་ ཐུབ་ བསྟན་ སྤེལ་ བ་ ལ། །བྱང་ ཕྱོགས་ བསིལ་ལྡན་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ལྗོངས་ན་ཟླ་བྲལ་བ། །རྗེ་བཙུན་བླ་མ་ཙོང་ཁ་པ་ལ་འདུད། །གང་གི་ཞབས་
ཟུང་པདྨོའི་གེ་སར་རྡུལ། །སྤྱི་བོའི་གཙུག་ཏུ་གུས་པས་ལེགས་བསྟེན་ནས། །
འདི་ཕྱིའི་ལེགས་ཚོགས་འབད་མེད་འགྲུབ་མཛད་པ། །རྗེ་བཙུན་བླ་མ་རྣམས་
ལ་ཕྱག་འཚལ་ལོ། །བདེ་གཤེགས་ལམ་བཟང་ཤིན་ཏུ་རྟོགས་པར་དཀའ། །
བདག་ནི་བློ་གྲོས་ ཉམ་ཆུང་ སྦྱངས་པ་དམན། །སྐྱེ་བོ་ཕལ་ཆེར་ཕྱོགས་ལྷུང་
གདོན་ གྱིས་ དཀྲུགས། །དེ་ ཕྱིར་ བདག་ འདྲས་ གཞན་ ལ་ཕན་ མི་ནུས། །འོན་
ཀྱང་ རང་ བློ་གོམས་པ་འཕེལ་ ཕྱིར་ དང༌། །སྐལ་མཉམ་ གྲོགས་ ཀྱི་འདོད་པ་
བསྐང་བའི་ཕྱིར། །མཚུངས་མེད་རྗེ་བཙུན་བླ་མའི་མན་ངག་ལ། །བརྟེན་ནས་
མཆོག་གསུམ་ཡོན་ཏན་ཅུང་ཟད་བརྗོད། །དེ་ཡང་འཇིག་རྟེན་འདིའི་བདེ་བ་
ཙམ་གྱིས་ཆོག་པར་མི་འཛིན་པར་འཇིག་རྟེན་ཕྱི་མ་ཕན་ཆད་ཀྱི་གོང་མའི་ཁྱད་
པར་འཚོལ་བ་རྣམས་ཀྱི་འཇུག་ངོགས་ནི་ལྷ་དང་བཅས་པའི་འགྲོ་བ་ཡོངས་ཀྱི་
མགོན་སྐྱབས་དང་དཔུང་གཉེན་དམ་པ་སངས་རྒྱས་བཅོམ་ལྡན་འདས་ཞེས་
སྙན་པའི་བ་དན་འཇིག་རྟེན་གསུམ་ན་རྣམ་པར་གཡོ་བ་དེའི་བསྟན་པ་ཁོ་ན་
ཡིན་ཏེ། སྤེལ་མར་བསྟོད་པ་ལས། གཏིང་མཐའ་མེད་པའི་འཁོར་བ་ནི། །རྒྱ་
མཚོའི་ནང་ན་རྣམ་པར་གནས། །འདོད་ཆགས་ལ་སོགས་མི་བཟད་པའི། །ཆུ་
སྲིན་གྱིས་ནི་ལུས་ཟོས་པས། །དེ་རིང་གང་ལ་སྐྱབས་སུ་མཆི། །གང་ཞིག་ལ་ནི་
ཉེས་པ་ཀུན། །གཏན་ནས་ཡོང་ཡེ་མི་མངའ་ཞིང་། །གང་ལ་རྣམ་པ་ཐམས་ཅད་
དུ། །ཡོན་ཏན་ཐམས་ཅད་གནས་གྱུར་པ། །གལ་ཏེ་སེམས་ཤིག་ཡོད་ན་ནི། །
དེ་ཉིད་ལ་ནི་སྐྱབས་འགྲོ་ཞིང་། །དེ་བསྟོད་དེ་ནི་བཀུར་བ་དང་། །དེ་ཡི་བསྟན་
ལ་གནས་པའི་རིགས། །ཞེས་གསུངས་པ་ལྟར་རོ། །དེ་ཡང་རྒྱལ་བའི་སྲས་པོ་
- 256 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཞི་བ་ལྷས། །འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་
བའི་གནས། །བསྟན་པ་རྙེད་དང་བཀུར་སྟི་དང༌། །བཅས་ཏེ་ཡུན་རིང་གནས་
གྱུར་ཅིག །ཅེས་དང་། རྗེ་བླ་མས། བསྟན་པ་ཁོ་ན་ལྷར་བཅས་འགྲོ་བ་ཡི། །
བདེ་ལེགས་ཀུན་གྱི་རྩ་བར་ཡིད་ཆེས་ནས། །ལུས་སྲོག་ཡལ་བར་གྱུར་ཀྱང་མི་
གཏོང་བའི། །སྙིང་སྟོབས་ཆེན་པོས་དམ་ཆོས་འཛིན་གྱུར་ཅིག ། །
ཅེས་གསུངས་པ་ལྟར་ལུས་ཅན་ཀུན་ལ་གནས་སྐབས་དང་མཐར་ཐུག་
གི་ཕན་བདེ་གང་འབྱུང་ཐམས་ཅད་རྒྱལ་བའི་བསྟན་པ་རིན་པོ་ཆེ་ཁོ་ན་ལས་
འབྱུང་ཞིང་། དེ་ལས་གཞན་དུ་འབྱུང་བའི་ཐབས་གང་ཡང་མེད་དོ། །འོན་ཏེ་ཕྱི་
རོལ་མུ་སྟེགས་པའི་གྲུབ་མཐའ་རྣམས་ལ་ཡང་རང་རང་ནས་བཤད་པའི་དངོས་
གྲུབ་སོགས་འབྱུང་བའི་ཚུལ་མེད་དམ་སྙམ་ན། བསྔགས་འོས་བསྔགས་བསྟོད་
ལས། ཁྱོད་ཀྱི་ཆོས་ལ་མི་ཕྱོགས་པའི། །སྐྱེ་བོ་གཏི་མུག་གིས་ལྡོངས་པ། །སྲིད་
རྩེའི་བར་དུ་སོང་ནས་ཀྱང་། །སྡུག་བསྔལ་ཡང་འབྱུང་སྲིད་པ་སྒྲུབ། ཁྱོད་ཀྱི་
བསྟན་པའི་རྗེས་འགྲོ་བ། །བསམ་གཏན་དངོས་གཞི་མ་ཐོབ་ཀྱང་། །བདུད་ཀྱི་
མིག་ རས་ བཙའ་ བཞིན་དུ། །སྲིད་ པ་ དག་ནི་ཟློག་ པར་ བགྱིད། །ཅེས་ གང་
གསུངས་པ་ལྟར་རྒྱལ་བའི་བསྟན་པ་རིན་པོ་ཆེ་ལས་ཕྱི་རོལ་ཏུ་གྱུར་པ་དག་གི་
ལུགས་ལ་གནས་སྐབས་ཚེ་འདིར་ཟས་ནོར་སྒྲུབ་པ་དང་། ནད་གདོན་ཞི་བ་
སོགས་ཀྱི་ལས་ཚོགས་ཕྲ་མོ་རེ་མཆིས་ཀྱང་འཁོར་བའི་སྡུག་བསྔལ་རྩ་བ་ནས་
སྤོང་བའི་ཐབས་མ་ནོར་བ་སྒྲུབ་པ་དང་སྟོན་ཤེས་པ་ནི་སུ་ཡང་ཡོད་པ་མ་ཡིན་
ཏེ། མུ་སྟེགས་ཀྱི་རིགས་འགའ་ཞིག་ནི་མེ་ལྔ་བསྟེན་པ་དང་། མདུང་རྩེ་གསུམ་
ལ་མཆོང་བ་དང་། ཆུ་ནང་དུ་གཏན་དུ་འཇུག་ཅིང་ཁྲུས་ཁོ་ནས་དག་པར་སྨྲ་བ་
257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སོགས་ངལ་ཞིང་དུབ་པ་ཁོ་ནའི་ཐབས་སྟོན་པར་བྱེད་ཅིང་། འགའ་ཞིག་ནི་
འཇིག་རྟེན་ཕྱི་མ་མེད་པར་བཟུང་སྟེ་བག་མེད་ཀྱི་སྤྱོད་པས་རང་གཞན་ཕུང་བར་
བྱེད་ལ། དྲག་ཤོས་འགའ་ཞིག་ནི་ཞི་རགས་ཀྱི་རྣམ་པ་ཅན་གྱི་ལམ་བསྒོམས་ཏེ་
སྲིད་རྩེའི་བར་དུ་བགྲོད་པ་སྲིད་ཀྱང་། འཁོར་བའི་བདེ་འབྲས་ཤིག་ལ་ཐར་
པར་འཁྲུལ་ནས་ངལ་བར་བྱེད་པ་ཙམ་ལས་འཁོར་བ་ལས་གཏན་དུ་ཐར་བའི་
ཐབས་མ་ཤེས་པས་ངལ་བ་བརྒྱ་ཕྲག་གཅིག་བྱས་ཀྱང་འཁོར་བའི་འཁོར་ལོ་
བསྐོར་བ་དང༌། སླར་ཡང་སྲིད་པའི་སྡུག་བསྔལ་སྒྲུབ་པའི་རྒྱུ་འབའ་ཞིག་ལས་
མ་འདས་པའི་ཕྱིར་རོ། །དེས་ན་བདག་ལེགས་སུ་འདོད་པ་དག་གིས་ནི་རྒྱལ་
བའི་བསྟན་པ་རིན་པོ་ཆེ་ལ་འཇུག་དགོས་ཤིང་། བསྟན་པ་ལ་འཇུག་པའི་སྒོ་
དམ་པ་ནི་དཀོན་མཆོག་གསུམ་ལ་སྐྱབས་སུ་འགྲོ་བ་ཉིད་ཡིན་ཏེ། སློབ་དཔོན་
ཟླ་བ་གྲགས་པས། དགེ་བསྙེན་གསུམ་ལ་སྐྱབས་འགྲོ་བ། །དེ་ནི་སྡོམ་བརྒྱད་
རྩ་བ་ཡིན། །ཞེས་དང་། འདུལ་བའི་རྒྱ་ཆེར་འགྲེལ་ལས་ཀྱང་སྐྱབས་སུ་འགྲོ་བ་
ནི་སྡོམ་པ་ཐམས་ཅད་ཀྱི་རྩ་བ་ཡིན་པར་གསུངས་ལ། དེ་བཞིན་དུ་དཔལ་ལྷ་
ཅིག་དཱི་པཾ་ཀ་རས་ཕྱི་ནང་གི་ཁྱད་པར་སྐྱབས་འགྲོས་འབྱེད་པར་མཛད་ཅིང་
ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་བསྟན་པའི་འཇུག་སྒོ་སྐྱབས་འགྲོ་ཡིན་
པར་ལུང་དང་རིགས་པ་དྲི་མ་མེད་པས་གསལ་བར་མཛད་དོ། །དེ་ནི་བསྟན་པ་
ལ་འཇུག་པའི་སྒོ་དམ་པ་སྐྱབས་སུ་འགྲོ་བའི་ཚུལ་ལ་བཞི། གང་ལ་བརྟེན་ནས་
སྐྱབས་སུ་འགྲོ་བའི་རྒྱུ། དེ་ལ་བརྟེན་ནས་སྐྱབས་སུ་འགྲོ་བའི་ཡུལ། ཇི་ཙམ་
གྱིས་སྐྱབས་སུ་སོང་བའི་ཚུལ། སྐྱབས་སུ་སོང་ནས་བསླབ་པར་བྱ་བའི་ རིམ་
པའོ། །
- 258 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དང་པོ་ནི། སྤྱིར་སྐྱབས་འགྲོའི་རྒྱུ་མཐའ་ཡས་ཀྱང་། རང་ཉིད་འཁོར་བ་
དང་ངན་སོང་གི་སྡུག་བསྔལ་གྱིས་འཇིགས་པ་དང་། དཀོན་མཆོག་ལ་དེ་ལ་
སྐྱོབ་པའི་ནུས་པ་ཡོད་པར་ཡིད་ཆེས་པ་གཉིས་སྐྱབས་འགྲོའི་རྒྱུའི་གཙོ་བོ་ཡིན་
ཏེ། སྤྱོད་ འཇུག་ ལས། སུ་ཞིག་འཇིགས་ ཆེན་ འདི་ ལས་ བདག །ལེགས་ པར་
སྐྱོབ་ པར་ བྱེད་ འགྱུར་ཞེས། །བྲེད་ཤ་ འཐོན་ པའི་ མིག་བགྲད་ནས། །ཕྱོགས་
བཞིར་སྐྱབས་དག་འཚོལ་བར་བྱེད། །ཕྱོགས་བཞིར་སྐྱབས་མེད་མཐོང་ནས་
ནི། །དེ་ནས་ཀུན་ཏུ་ཡི་མུག་འགྱུར། །གནས་དེར་སྐྱབས་ཡོད་མ་ཡིན་ན། །དེ་
ཚེ་བདག་གིས་ཇི་ལྟར་བྱ། །དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབ་
པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་
སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་འཇིགས་པ་སེལ་
བ་དང་། །བྱང་ཆུབ་སེམས་དཔའི་ཚོགས་ལ་ཡང་། །དེ་བཞིན་ཡང་དག་སྐྱབས་
སུ་མཆི། །ཞེས་དང་། ལམ་རིམ་ཆེན་མོ་ལས། སྤྱིར་རྒྱུ་མང་ཡང་སྐབས་འདིར་
ནི་སྔར་བཤད་པ་ལྟར་ཚེ་འདིར་མི་སྡོད་པར་མྱུར་དུ་འཆི་བ་དང༌། ཤི་བའི་འོག་
ཏུ་ཡང་གང་དུ་སྐྱེ་བ་ལ་རང་དབང་མེད་ཀྱི། ལས་ཀྱི་གཞན་དབང་ཅན་ཡིན་ལ།
ལས་ཀྱང་སྤྱོད་འཇུག་ལས། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་
འགྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་
ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་འབྱུང༌། །དེ་ལྟས་དགེ་
བ་ཉམ་ཆུང་ཉིད་ ལ་རྟག །སྡིག་ པ་ སྟོབས་ཆེན་ཤིན་ཏུ་མི་ བཟད་པ། །ཞེས་
གསུངས་པ་ལྟར་དཀར་པོའི་ལས་ཉམ་ཆུང་ཞིང་ནག་པོའི་ལས་ཆེས་ཤིན་ཏུ་
སྟོབས་ཆེ་བས་ངན་འགྲོར་ལྟུང་བའི་ཚུལ་བསམས་པས་འཇིགས་ཤིང་སྐྲག་པ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སྐྱེས་ནས་སྐྱབས་ འཚོལ་བའི་བློ་སྐྱེ་སྟེ། བདག་ ཉིད་ཆེན་པོ་ ཕྱོགས་ ཀྱི་གླང་
པོས། །གཏིང་ མཐའ་ མེད་ པའི་ འཁོར་ བ་ ནི། །རྒྱ་ མཚོའི་ ནང་ ན་ རྣམ་ པར་
གནས། །འདོད་ཆགས་ལ་སོགས་མི་བཟད་པའི། །ཆུ་སྲིན་གྱིས་ནི་ལུས་ཟོས་
པས། །དེ་རིང་གང་ལ་སྐྱབས་སུ་མཆི། །ཞེས་གསུངས་པ་ལྟར་རོ། །མདོར་ན་
རང་ངན་འགྲོ་ལ་སོགས་པས་འཇིགས་པ་དང་། དཀོན་མཆོག་ལ་དེ་ལས་སྐྱོབ་
པའི་ནུས་པ་ཡོད་པར་ཡིད་ཆེས་པ་གཉིས་ཡིན་ནོ། །དེས་ན་དེ་གཉིས་ཚིག་ཙམ་
དུ་སོང་ནས་སྐྱབས་འགྲོ་ཡང་དེ་དང་འདྲ་ལ། དེ་གཉིས་ཤུགས་དྲག་ལ་བརྟན་པ་
ཞིག་ཡོད་ན་སྐྱབས་འགྲོ་ཡང་ཡིད་འཁུལ་བ་ཞིག་འོང་བས་རྒྱུ་གཉིས་ལ་འབད་
པར་བྱའོ། །ཞེས་གང་གསུངས་པ་ལྟར་རོ། །ཚུལ་དེ་ནི་སྐྱེས་བུ་ཆུང་ངུའི་སྐྱབས་
འགྲོའི་བསམ་པ་སྐྱེ་ཚུལ་ཡིན་ལ། སྐྱེས་བུ་ཆུང་ངུའི་རྟོགས་པ་རྒྱུད་ལ་སྐྱེས་ནས་
འབྲིང་གི་བསམ་པ་སྦྱོང་བ་ནི་སྲིད་པ་མཐའ་དག་གི་ཉེས་དམིགས་བསམས་
ནས་དེ་ལ་འཇིགས་ཤིང་ཐར་འདོད་དང༌། སྐྱེས་བུ་ཆེན་པོའི་སྐབས་སུ་རང་
ཉམས་ ལ་ དཔགས་ཏེ་མཁའ་ ཁྱབ་ ཀྱི་སེམས་ཅན་ ཐམས་ ཅད་ སྡུག་བསྔལ་
གསུམ་གྱི་མནར་བ་ལ་མི་བཟོད་པའི་སྙིང་རྗེ་ཤུགས་དྲག་བསྐྱེད་ནས་སྐྱབས་སུ་
འགྲོ་ཚུལ་གྱི་ཁྱད་པར་ཤེས་དགོས་ཏེ། རང་གི་རྒྱུད་ཚོད་དང་བསྟུན་ནས་ཇི་
སྲིད་སངས་རྒྱས་མ་ཐོབ་ཀྱི་བར་དུ་སྐྱབས་འགྲོའི་ཉམས་ལེན་ཡང་གོང་འཕེལ་
དུ་འགྲོ་བའི་ཚུལ་རྗེ་ཐམས་ཅད་མཁྱེན་པའི་མན་ངག་ལས་འབྱུང་བ་ལྟར་ཞིབ་
ཏུ་ཤེས་དགོས་པ་ཤིན་ཏུ་གལ་ཆེ་བ་ཡོད་ཀྱང་འདིར་ཡི་གེ་མང་བས་འཇིགས་
ནས་བྲི་མ་ནུས་པ་བླ་མ་དམ་པ་ཡུན་རིང་དུ་བསྟེན་པ་ལས་ཤེས་པར་བྱའོ། །
- 260 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
གཉིས་པ་དེ་ལ་བརྟེན་ནས་སྐྱབས་སུ་འགྲོ་བའི་ཡུལ་ནི། སྐྱབས་འགྲོ་
བདུན་ཅུ་ པ་ ལས། སངས་རྒྱས་ཆོས་དང་ དགེ་འདུན་ནི། །ཐར་པ་འདོད་པ་
རྣམས་ཀྱི་སྐྱབས། །ཞེས་གསུངས་པ་ལྟར་བསླུ་བ་མེད་པའི་སྐྱབས་ནི་དཀོན་
མཆོག་རིན་པོ་ཆེ་རྣམ་པ་གསུམ་ཉིད་ཡིན་ཏེ། སྐྱབས་གནས་མཐར་ཐུག་ཏུ་འོས་
པ་ལ་ རང་ཉིད་འཇིགས་པ་ཐམས་ཅད་ལས་གྲོལ། གཞན་འཇིགས་པ་ལས་
སྒྲོལ་བའི་ ཐབས་ལ་མཁས། ཀུན་ལ་ཐུགས་ རྗེ་ ཆེན་པོའི་ཉེ་རིང་མེད་པར་
འཇུག །ཕན་བཏགས་མ་བཏགས་ཐམས་ཅད་ཀྱི་དོན་མཛད་པ་ཞིག་དགོས་པ་
ལས། ཡོན་ཏན་དེ་དག་ཐམས་ཅད་ཚང་བ་སྟོན་པ་སངས་རྒྱས་ཁོ་ན་ཡིན་གྱི།
ཚངས་པ་དང་། བརྒྱ་བྱིན་དང་། དབང་ཕྱུག་ལ་སོགས་པ་འཇིག་རྟེན་འདིར་ན་
ཆེ་བར་རློམ་པ་སུ་ལ་ཡང་ཡོན་ཏན་དེ་དག་གི་ནང་ནས་སྣ་གཅིག་ཚང་བའང་
མེད་ན་ཐམས་ཅད་ཚང་བ་ལྟ་ཅི་སྨོས། དེའི་ཕྱིར་སྟོན་པ་སངས་རྒྱས་ཁོ་ན་ཐར་
འདོད་རྣམས་ལ་མི་བསླུ་བའི་སྐྱབས་སུ་འགྲུབ་ལ། དེ་གྲུབ་ན་དེས་བསྟན་པའི་
ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་དགེ་འདུན་རྣམས་ཀྱང་མི་བསླུ་བའི་
སྐྱབས་ སུ་ ཡིད་ཆེས་ པར་ འགྱུར་ རོ། །དེ་ ལྟར་ ཡང་ བསྔགས་འོས་བསྔགས་
བསྟོད་ལས། ང་ནི་མགོན་མེད་ཁྱེན་རྣམས་ཀྱི། །གྲོགས་སུ་གྱུར་པ་ཞེས་སྒྲོགས་
ཤིང་། །ཐུགས་ རྗེ་ ཆེན་ པོས་ འགྲོ་ བ་ ནི། །མཐའ་ དག་ འཁྱུད་ པ་ བཞིན་ དུ་
བཞུགས། །སྟོན་པ་ཐུགས་རྗེ་ཆེ་མངའ་བ། །བརྩེ་བར་ལྡན་ཞིང་ཐུགས་བརྩེར་
མཛད། །དེར་བརྩོན་ལེ་ལོ་མི་མངའ་བ། ཁྱོད་དང་འདྲ་བ་གཞན་ སུ་མཆིས།
ཁྱོད་ནི་སེམས་ཅན་ཀུན་གྱི་མགོན། །སྤྱི་ཡི་རྩ་ལག་བཟང་པོ་ལགས། །མགོན་
དུ་ཁྱོད་བཞུགས་མ་འཚལ་བས། །དེ་སླད་སྐྱེ་བོ་བྱིང་བར་གྱུར། །གང་ཞིག་ཡང་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དག་བླངས་ནས་ནི། །ཐ་ཤལ་བས་ཀྱང་གྲོགས་ནུས་པ། །གྲོགས་ བྱེད་པ་ཡི་
ཆོས་དག་ནི། ཁྱོད་ལས་གཞན་པ་འགས་མི་རྟོགས། །ཕྱི་ཡི་ཡན་ལག་སྟོབས་
ཀུན་ནི། ཁྱོད་ཀྱིས་ཡང་དག་བསྒྲུབས་ལགས་ཏེ། །ནང་གི་སྟོབས་དག་མ་ཚང་
བས། །བྱིས་པ་རྣམས་ནི་སྡུག་བསྔལ་བསྟེན། །ཞེས་དང༌། ལྷ་ལས་ཕུལ་བྱུང་གི་
བསྟོད་པ་ལས། །བདག་ནི་སངས་རྒྱས་ཕྱོགས་མི་འཛིན། །སེར་སྐྱ་སོགས་ལ་
མི་སྡང་ཡང་། །གང་ཞིག་རིགས་པར་ལྡན་པའི་ཚིག །དེ་ཉིད་སྟོན་པར་ཡོངས་
སུ་འཛིན། །ཅེས་ དང༌། བཅོམ་ ལྡན་ བདེ་ གཤེགས་ མངོན་ སུམ་ མ་ གྱུར་ ཁྱབ་
འཇུག་ མིན། ཚངས་ པ་ མ་ ཡིན་ ལྷ་ ཆེན་ པོ་ ཡང་ མ་ མཐོང་ སྟེ། །དེ་ དག་ གི་
གཟུགས་མཐུ་དང་སྤྱོད་དང་བསམ་པ་རྣམས། །ཐོས་ནས་སུ་ལ་ཡོན་ཏན་ཡོད་
དམ་མེད་པར་དཔྱད། ཁྱབ་འཇུག་དཔུང་དྲག་མཚོན་ཆ་དབྱུག་ཏོ་ཐོགས་པར་
བརྩོན། །ལྷ་ཆེན་མི་ཡི་ཐོད་པའི་འཕྲེང་བ་རྣམས་ཀྱིས་བརྒྱན། །སངས་རྒྱས་ཆ་
ལུགས་ཤིན་ཏུ་ཞི་བའི་ཕུལ་ཕྱིན་ན། །ཉེ་བར་ཞི་དང་མ་ཞི་གང་ལ་མཆོད་པར་
བྱ། ཁྱབ་འཇུག་གིས་ནི་འཐབ་ དཀའ་ ལ་ སོགས་ རིགས་བརྒྱུད་བརླག་པར་
བྱས། །ལྷ་ཆེན་པོས་ནི་གྲོང་ཁྱེར་སུམ་བརྩེགས་བཅོམ་པར་གྱུར་ཅེས་གྲགས། །
སྐེམ་བྱེད་ཀྱིས་ཀྱང་མདུང་ཐུང་འཇེབས་བསྣུན་ཁྲུང་ཁྲུང་བསད་པར་གྱུར། །
སངས་རྒྱས་ཉག་གཅིག་འགྲོ་ལ་སྨན་པ་ཐམས་ཅད་མཛད་པ་ལགས། །ང་ཡིས་
འདི་ལ་གནོད་བྱ་འདི་ཉིད་བསྲུང་བྱ་འདི། །གསད་བྱ་ཞེས་པ་ལྷ་ཡི་མཆོག་གི་
གཞུང་ ལུགས་ ཡིན། །སངས་ རྒྱས་ ལ་ ནི་ དགྲ་ དང་ མཛའ་ བཤེས་ མི་ མངའ་
བར། །ངེས་པར་ལེགས་དང་མངོན་པར་མཐོ་བས་ཕན་འདོགས་མཛད། །ཅེས་
གསུངས་པ་ལྟར་རོ། །
- 262 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
གསུམ་པ་ཇི་ཙམ་གྱིས་སྐྱབས་སུ་སོང་བའི་ཚུལ་ནི་གཏན་ལ་དབབ་པ་
བསྡུ་བ་ནས་འབྱུང་བ་ལྟར་བཞི་སྟེ། ཡོན་ཏན་ཤེས་པ་དང་། ཁྱད་པར་ཤེས་པ་
དང་། ཁས་བླངས་པ་དང་། གཞན་དུ་མི་སྨྲ་བས་སྐྱབས་སུ་སོང་བའོ། །དང་པོ་
ཡོན་ཏན་ཤེས་ནས་སྐྱབས་སུ་སོང་བ་ལ། དཀོན་མཆོག་གསུམ་སོ་སོའི་ཡོན་
ཏན་རྗེས་སུ་དྲན་པར་བྱེད་དགོས་པས་དེ་ནི་འོག་ཏུ་སོ་སོར་འཆད་པར་འགྱུར་
རོ། ཁྱད་ པར་ ཤེས་ པས་ སྐྱབས་ སུ་ སོང་ བ་ནི། བསྡུ་བ་ནས་ འབྱུང་ བ་ ལྟར་
དཀོན་མཆོག་གསུམ་སོ་སོའི་ངོ་བོ་ཇི་ལྟར་ཡིན་པ་དང་། འཕྲིན་ལས་ཀྱི་ཁྱད་
པར་ཇི་ལྟར་ཡོད་པ་དང་། གདུལ་བྱ་རྣམས་ཀྱིས་མོས་པ་བྱེད་ཚུལ་གྱི་ཁྱད་པར་
ཇི་ལྟར་ཡིན་པ་དང་། མཆོད་ཅིང་བསྙེན་བཀུར་བ་སོགས་སྒྲུབ་པའི་ཁྱད་པར་ཇི་
ལྟར་ ཡིན་ པ་དང་། སོ་སོའི་ཡོན་ཏན་ རྗེས་སུ་དྲན་པའི་ ཁྱད་པར་དང་། གང་
ཟག་དང་ཆོས་ཀྱི་དབང་དུ་བྱས་པའི་བསོད་ནམས་འཕེལ་ཚུལ་གྱི་ཁྱད་པར་
རྣམས་ཏེ། འདི་དག་གི་ཚུལ་ཞིབ་ཏུ་ཤེས་པར་འདོད་ན་གཏན་ལ་དབབ་པ་བསྡུ་
བ་དང་། རྗེ་ཐམས་ཅད་མཁྱེན་པའི་ལམ་རིམ་ཆེ་ཆུང་རྣམས་ཞིབ་ཏུ་བལྟས་པ་
ལས་ཤེས་པར་བྱ་ཞིང་། འདིར་ལམ་རིམ་ཆེན་མོ་ལས། རྗེས་སུ་དྲན་པའི་ཁྱད་
པར་ནི། འདི་ལྟར་བཅོམ་ལྡན་འདས་དེ་ནི་ཞེས་སོགས་ཀྱིས་གསུམ་པོའི་ཡོན་
ཏན་སོ་སོར་དྲན་པའོ་ཞེས་པ་ཙམ་ཞིག་ལས་མདོའི་ཚིག་དོན་ཞིབ་ཏུ་འགྲེལ་
བར་མ་མཛད་པས་དགོངས་པ་བསྐང་བའི་ཕྱིར། དཀོན་མཆོག་རྗེས་དྲན་གྱི་
མདོའི་ཚིག་རིས་ལྟར་དཀོན་མཆོག་གསུམ་སོ་སོའི་ཡོན་ཏན་དྲན་ཚུལ་ཅུང་ཟད་
སྤོས་ཏེ་འཆད་པ་ལ། དཀོན་མཆོག་གསུམ་ངོས་གཟུང་བ་དང་། སོ་སོའི་ཡོན་
ཏན་དྲན་ཚུལ་ལོ། དང་པོ་ལ། ཉན་ཐོས་སྡེ་པའི་ལུགས་ཀྱི་མཆོག་གསུམ་ངོས་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འཛིན་ཚུལ་དང་། ཐེག་པ་ཆེན་པོའི་ལུགས་ཀྱི་མཆོག་གསུམ་ངོས་འཛི་ཚུལ་
ལོ། །དང་ པོ་ནི། མཛོད་ལས། གང་ ཞིག་ གསུམ་ ལ་ སྐྱབས་འགྲོ་དེ། །སངས་
རྒྱས་ དགེ་ འདུན་ བྱེད་ པའི་ ཆོས། །མི་ སློབ་ པ་ དང་ གཉིས་ཀ་ དང༌། །མྱ་ངན་
འདས་ལ་སྐྱབས་སུ་འགྲོ །ཞེས་གསུངས་པ་ལྟར་ཏེ། འདི་དག་གི་རྣམ་གཞག་
ཞིབ་ཏུ་ཤེས་པར་འདོད་ན་མངོན་པ་མཛོད་རྩ་འགྲེལ་ལས་ཤེས་པར་བྱའོ། །
གཉིས་པ་ཐེག་པ་ཆེན་པོའི་ལུགས་ཀྱི་མཆོག་གསུམ་ངོས་འཛིན་ཚུལ་ནི།
སྐུ་གསུམ་སོགས་སངས་རྒྱས་ཀྱི་ཐུགས་རྒྱུད་ཀྱི་ཡོན་ཏན་མཐའ་དག་སངས་
རྒྱས་དཀོན་མཆོག་དང༌། ཐེག་པ་གསུམ་གའི་འགོག་བདེན་དང་ལམ་བདེན་
མཐའ་དག་ཆོས་དཀོན་མཆོག་དང༌། ཐེག་པ་གསུམ་གའི་འཕགས་པ་ཐམས་
ཅད་ དགེ་འདུན་དཀོན་མཆོག་ཏུ་བཤད་དེ། སྐྱབས་འགྲོ་བདུན་ཅུ་ པ་ ལས།
ཐུབ་དབང་གི་ནི་སྐུ་གསུམ་དང༌། །མྱ་ངན་འདས་དང་ཞུགས་གནས་བརྒྱད། །
ཅེས་གསུངས་པ་ལྟར་ཏེ། འཇོག་ཚུལ་དེ་ནི་ཐུན་མོང་བའི་དབང་དུ་བྱས་པ་ཡིན་
པར་ ལེགས་ བཤད་གསེར་འཕྲེང་ ལས་ བཤད་ཅིང་། ཐུན་མོང་མ་ ཡིན་ པའི་
འཇོག་ཚུལ་ནི། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་
གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་དང་ནུས་པ་ལྡན། །དོན་གཉིས་
ལྡན་པའི་སངས་རྒྱས་ཉིད། །ཅེས་ཡོན་ཏན་བརྒྱད་དང་ལྡན་པའི་སངས་རྒྱས་
དང༌། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་
ཉིད་ ཀྱིས། །གང་ཞིག་ གང་གིས་ ཆགས་ བྲལ་བ། །བདེན་གཉིས་མཚན་ཉིད་
ཅན་དེ་ཆོས། །ཆགས་བྲལ་ཉིད་ནི་འགོག་ པ་ དང༌། །ལམ་གྱི་བདེན་པ་དག་
གིས་བསྡུས། །ཞེས་ཡོན་ཏན་བརྒྱད་དང་ལྡན་པ་ཆོས་དང་། ཇི་ལྟ་ཇི་སྙེད་ནང་
- 264 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ། །
གི་ ནི། ཡེ་ ཤེས་ གཟིགས་ པ་ དག་ པའི་ ཕྱིར། ། བློ་ ལྡན་ ཕྱིར་ མི་ ལྡོག་ པའི་
ཚོགས། །བླ་མེད་ཡོན་ཏན་དང་ལྡན་ཉིད། །ཅེས་ཡོན་ཏན་བཞིའམ་རིག་གྲོལ་
གྱི་ཡོན་ཏན་བརྒྱད་དང་ལྡན་པའི་དགེ་འདུན་དཀོན་མཆོག་སྟེ་མཆོག་གསུམ་
ངོས་འཛིན་ཚུལ་ཞིབ་ཏུ་བཤད་ཅིང་། འདི་དག་གི་ནང་གསེལ་གྱི་རྣམ་གཞག་
ཞིབ་ཏུ་ཤེས་པར་འདོད་ན། རྒྱུད་བླ་ རྩ་འགྲེལ་དང་། རྗེ་བླ་མས་མཛད་ པའི་
ལེགས་བཤད་གསེར་འཕྲེང་རྣམས་ལས་ཤེས་ པར་ བྱའོ། །གསུང་ རབ་ལས་
སྐྱབས་རྣམ་པ་གསུམ་དུ་སྡུད་པའི་རྒྱུ་མཚན་ཇི་ལྟར་ཡིན་ཞེ་ན། རྒྱུད་བླ་མ་ལས།
སྟོན་པ་བསྟན་པ་སློབ་དོན་གྱིས། །ཐེག་པ་གསུམ་དང་བྱེད་གསུམ་ལ། །མོས་
པ་རྣམས་ཀྱི་དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། །ཞེས་
གང་གསུངས་པ་ལྟར་ཏེ་དགོས་པ་གང་གི་ཕྱིར་སྐྱབས་གསུམ་དུ་བསྡུས་པ་དང་།
གང་ཟག་གང་གི་དབང་དུ་བྱས་ནས་སྐྱབས་གསུམ་དུ་རྣམ་པར་བཞག་པ་དང་།
རྒྱུ་སྐྱབས་དང་འབྲས་སྐྱབས་ཀྱི་ཁྱད་པར། མཐར་ཐུག་གི་སྐྱབས་གཅིག་ཏུ་
འགྱུར་ཚུལ་སོགས་འདི་དག་གི་རྣམ་གཞག་ཞིབ་ཏུ་ཤེས་པར་འདོད་ན་ལེགས་
བཤད་གསེར་གྱི་འཕྲེང་བ་ལས་ཤེས་པར་བྱའོ། །སྐྱབས་གསུམ་པོ་དེ་ལ་དཀོན་
མཆོག་རིན་པོ་ཆེ་ཞེས་བརྗོད་པའི་ རྒྱུ་མཚན་གང་ སྙམ་ན། རྒྱུད་བླ་མ་ལས།
འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་
གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད། །ཅེས་
གསུངས་པ་ལྟར་འཇིག་རྟེན་ན་འབྱུང་བར་དཀོན་པ་དང༌། སྐྱབས་ཀྱི་མཆོག་
ཡིན་པ་དང་། དྲི་མས་མ་གོས་པ་དང་། གསོལ་བ་བཏབ་ན་འཁོར་བ་དང་ངན་
སོང་གི་སྡུག་བསྔལ་ཐམས་ཅད་སེལ་ཞིང་། མངོན་མཐོ་དང་ངེས་ལེགས་ཀྱི་གོ་
65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འཕང་སྟེར་བས་མཐུ་དང་ལྡན་པ་དང་། ཐར་འདོད་རྣམས་ཀྱི་རྒྱན་ཡིན་པ་དང༌།
བསྟོད་ སྨད་ སོགས་ ཀྱིས་ གཞན་ དུ་ མི་ འགྱུར་ ཞིང་། གདུལ་ བྱ་ མཐའ་ དག་
འཇིགས་པ་ལས་སྐྱོབ་པར་མཛད་པས་ན་དཀོན་མཆོག་རིན་པོ་ཆེ་ཞེས་བརྗོད་
པ་ཡིན་ནོ། །
གཉིས་པ་དཀོན་མཆོག་གསུམ་སོ་སོའི་ཡོན་ཏན་རྗེས་སུ་དྲན་པའི་ཚུལ་
ལ་གསུམ། སངས་རྒྱས་ཀྱི་ཡོན་ཏན་རྗེས་སུ་དྲན་ཚུལ་དང་། ཆོས་ཀྱི་ཡོན་ཏན་
རྗེས་སུ་དྲན་ཚུལ་དང་། དགེ་འདུན་གྱི་ཡོན་ཏན་རྗེས་སུ་དྲན་ཚུལ་ལོ། །དང་པོ་
ལ། ཐུན་མོང་གི་ཡོན་ཏན་དྲན་ཚུལ་མདོར་བསྡུས་ཏེ་བསྟན་པ་དང་། ཐུན་མོང་
མ་ཡིན་པ་རྒྱུ་དང་འབྲས་བུའི་སྒོ་ནས་ཡོན་ཏན་དྲན་ཚུལ་སོ་སོར་ཕྱེ་སྟེ་བཤད་པ་
དང༌། དོན་བསྡུས་ཏེ་བསྟན་པའོ། །དང་པོ་ནི། འདི་ལྟར་ སངས་རྒྱས་བཅོམ་
ལྡན་འདས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་
རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་
རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སོ། །ཞེས་གསུངས་ཏེ། དེ་ལ་
བཅོམ་ལྡན་འདས་ཞེས་བྱ་བ་ནི་བདུད་བཞི་བཅོམ་ཞིང་། དབང་ཕྱུག་ལ་སོགས་
པའི་ལེགས་པ་དྲུག་དང་ལྡན་པས་བཅོམ་ལྡན་ཞེས་བརྗོད་པ་ཡིན་ལ། འདས་
ནི་བྷ་ག་ཝཱན་ཞེས་པའི་སྐད་དོད་ལ་མེད་ཀྱང་། བྷ་ག་ཝཱན་ཞེས་པ་ལྷ་ཆེན་པོ་
རྣམས་ལ་ཡང་འཇུག་པའི་སྐབས་ཡོད་པས་འཇིག་རྟེན་གྱི་ལྷ་ཆེན་པོ་དག་ལས་
ཁྱད་པར་དུ་འཕགས་པར་བསྟན་པའི་ཕྱིར་འདས་ཞེས་སྔོན་གྱི་ལོ་ཙཱ་བ་རྣམས་
ཀྱིས་བླ་ཐབས་སུ་བསྣན་ནས་བཅོམ་ལྡན་འདས་ཞེས་སྒྱུར་བ་ཡིན་པར་སྒྲ་སྦྱོར་
- 266 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
བམ་གཉིས་སུ་བཤད་དོ། །བདུད་བཞི་ནི། ཕུང་པོའི་བདུད། ཉོན་མོངས་པའི་
བདུད། འཆི་བདག་གི་བདུད། ལྷའི་བུའི་བདུད་རྣམས་སོ། །བཅོམ་ལྡན་འདས་
ཀྱིས་ བདུད་བཞི་ ཇི་ ལྟར་ བཅོམ་ པ་ནི། ཉོན་མོངས་པའི་བདུད་ས་བརྒྱད་པ་
བརྙེས་པའི་ཚེ་བཅོམ་ལ། ལས་ཉོན་གྱི་དབང་གིས་རང་དབང་མེད་པར་སྐྱེ་ཞིང་
འཆི་བའི་འཆི་བདག་གི་བདུད་ནི་ས་དང་པོ་བསྙེས་མ་ཐག་ནས་བཅོམ་ཞིང་།
བདུད་དེ་གཉིས་ཀྱི་བག་ཆགས་དང་། ཕུང་པོའི་བདུད་དང་། ལྷའི་བུའི་བདུད་
རྣམས་བག་ཆགས་དང་བཅས་པ་ནི་རྡོ་ རྗེ་ལྟ་བུའི་ཏིང་ངེ་འཛིན་གྱིས་དངོས་
གཉེན་ བྱས་ ནས་ མངོན་ པར་ བྱང་ ཆུབ་ པ་ དང་ དུས་ མཉམ་ དུ་ བཅོམ་ པར་
གསུངས་སོ། །ལྷའི་བུའི་བདུད་ཇི་ལྟར་བཏུལ་བའི་ཚུལ་ནི། བདུད་བྱེ་བ་ཕྲག་
དུང་ཕྱུར་བྱམས་པའི་ཏིང་ངེ་འཛིན་གྱིས་ཕམ་པར་མཛད་པ་སོགས་འཕགས་པ་
རྒྱ་ཆེར་རོལ་ པ་ ལས་ ཇི་ ལྟར་ འབྱུང་ བ་ ལྟར་ རོ། ། ལེགས་ པ་དྲུག་ནི། རྣམ་
བཤད་རིགས་པ་ལས། དབང་ཕྱུག་དང་ནི་གཟུགས་བཟང་དང་། །དཔལ་དང་
གྲགས་ དང་ ཡེ་ཤེས་དང་། །བརྩོན་འགྲུས་ ཕུན་ སུམ་ཚོགས་པ་སྟེ། །དྲུག་པོ་
རྣམས་ལ་སྐལ་ཞེས་བྱ། །ཞེས་གསུངས་པ་ལྟར། དབང་ཕྱུག་ཕུན་སུམ་ཚོགས་
པ་དང། གཟུགས་བཟང་ཕུན་སུམ་ཚོགས་པ་དང་། དཔལ་ཕུན་སུམ་ཚོགས་པ་
དང༌། གྲགས་པ་ཕུན་སུམ་ཚོགས་པ་དང༌། ཡེ་ཤེས་ཕུན་སུམ་ཚོགས་པ་དང་།
བརྩོན་འགྲུས་ཕུན་སུམ་ཚོགས་པ་རྣམས་ཏེ་འདི་དག་ལ་ཡེ་ཤེས་ལྔའི་སྒོ་ནས་
བཤད་པ་མཛད་ཚུལ་ཡང་ཡོད་པས་ཤེས་པར་འདོད་ན་གསེར་འཕྲེང་ལས་
ཤེས་པར་བྱའོ། །དེ་བཞིན་གཤེགས་པ། ཞེས་བྱ་བ་ནི་ཆོས་རྣམས་ཀྱི་གནས་
ལུགས་ཇི་ལྟར་ཡིན་པ་དེ་ཁོ་ན་བཞིན་དུ་ཐུགས་སུ་ཆུད་ནས་གདུལ་བྱ་རྣམས་ལ་
267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡང་དེ་ཁོ་ན་བཞིན་དུ་ ཕྱིན་ཅི་མ་ལོག་པར་གསུང་བར་མཛད་པས་ན། དེ་
བཞིན་གཤེགས་པ་ཞེས་བརྗོད་དོ། །དགྲ་བཅོམ་པ། ཞེས་བྱ་བ་ནི་ཉོན་མོངས་
བག་ཆགས་དང་བཅས་པ་མ་ལུས་པར་སྤངས་པའི་དོན་ནོ། །ཡང་དག་པར་
རྫོགས་པའི་སངས་རྒྱས། ཞེས་བྱ་བ་ནི་ཆོས་རྣམས་ཀྱི་གནས་ལུགས་ཡང་དག་
པར་ཕྱིན་ཅི་མ་ལོག་པར་རྣམ་པ་ཀུན་ནས་མཁྱེན་པའི་ཡེ་ཤེས་ཐུགས་སུ་ཆུད་
པའི་དོན་ཏེ། ཚིག་འདི་དག་གིས་ནི་བཅོམ་ལྡན་འདས་སྟོན་པ་ཕུན་སུམ་ཚོགས་
པ་ཡིན་པར་བསྟན་ཏེ། དེ་བཞིན་གཤེགས་པ་ཞེས་བྱ་བས་ཆོས་གསུངས་པ་
ཕུན་ སུམ་ ཚོགས་ པ་དང༌། དགྲ་ བཅོམ་ པ་ཞེས་བྱ་བས་ སྤངས་པ་ཕུན་སུམ་
ཚོགས་པ་དང་། ཡང་དག་པར་རྫོགས་པའི་སངས་རྒྱས་ཞེས་བྱ་བས་ཡེ་ཤེས་
ཕུན་སུམ་ཚོགས་པ་བསྟན་ནས་བཅོམ་ལྡན་འདས་ལ་ཕུན་སུམ་ཚོགས་པ་དེ་
གསུམ་མངའ་བས་རྣམ་པ་ཀུན་ཏུ་བསླུ་བ་མེད་པའི་སྟོན་པ་ཕུན་སུམ་ཚོགས་པ་
ཡིན་པར་གྲུབ་ཅིང་། ཕྱི་རོལ་མུ་སྟེགས་པའི་སྟོན་པ་རྣམས་དང༌། ཉན་ཐོས་དང་
རང་སངས་རྒྱས་རྣམས་ལས་ཀྱང་ཁྱད་པར་དུ་འཕགས་པར་གྲུབ་པ་ཡིན་ཏེ། ཕྱི་
རོལ་མུ་སྟེགས་པའི་སྟོན་པ་རྣམས་ནི་ལོང་བ་ལ་གནོམ་བྱེད་པ་ལྟར་ཤེས་བྱའི་
གནས་ལུགས་མི་ཤེས་བཞིན་དུ་རང་རང་གི་འདོད་པས་སྒྲོ་བཏགས་ནས་ཕུང་
པོ་ལ་ལྟོས་མེད་ཀྱི་བདག་ཡན་གར་བ་དང༌། སྤྱི་གཙོ་བོ་ཆ་མེད་དང༌། དབང་
ཕྱུག་བྱེད་པ་པོར་སྨྲ་བ་སོགས་ཕྱིན་ཅི་ལོག་དང་འགལ་འདུ་ཤ་སྟག་སྨྲ་བར་བྱེད་
ཅིང༌། རང་གི་རྗེས་སུ་འབྲང་བ་རྣམས་ཀྱང་རྣམ་པ་ཀུན་ནས་ཕུང་བར་བྱེད་ལ། །
ཉན་ཐོས་དང་རང་སངས་རྒྱས་རྣམས་ནི་མུ་སྟེགས་པ་ལྟར་ཕྱིན་ཅི་ལོག་ཏུ་རྨོངས་
ཤིང་། གོལ་བ་མ་ཡིན་ཞིང་དགྲ་བཅོམ་ཐོབ་པའི་ཚེ་ཉོན་མོངས་ཐམས་ཅད་
- 268 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ངེས་པར་སྤོང་བ་ཡིན་ཡང་རང་ལམ་དེས་ཤེས་སྒྲིབ་སྤོང་མི་ནུས་ཤིང་ཆོས་
ཐམས་ཅད་ཐུགས་སུ་ཆུད་པའང་མ་ཡིན་པས། སྐྱོན་ཐམས་ཅད་དང་བྲལ་ཞིང་
ཡོན་ཏན་ཐམས་ཅད་རྫོགས་པར་མཐར་ཐུག་པ་ནི་སངས་རྒྱས་ཁོ་ནར་འཐད་
དོ། །རིག་པ་དང་ཞབས་སུ་ལྡན་པ། ཞེས་བྱ་བ་ནི་འཕགས་པའི་ལམ་ཡན་ལག་
བརྒྱད་པའི་སྒོ་ནས་གོ་འཕང་བླ་ན་མེད་པར་གཤེགས་པའི་དོན་ཏེ། གོང་གི་
སྟོན་པ་ཕུན་སུམ་ཚོགས་པ་དེ་ཉིད་ཐོབ་པའི་རྒྱུ་བསྟན་པ་ཡིན་ནོ། །དེ་ལ་རིག་
པ་ནི་ཡང་དག་པའི་ལྟ་བ་དང་། ཞབས་ནི་ཡན་ལག་ལྷག་མ་བདུན་ཏེ། ཡང་
དག་པའི་རྟོག་པ་དང་། ཡང་དག་པའི་ངག་དང་། ཡང་དག་པའི་ལས་ཀྱི་མཐའ་
དང་། ཡང་དག་པའི་འཚོ་བ་དང་། ཡང་དག་པའི་རྩོལ་བ་དང་། ཡང་དག་པའི་
དྲན་པ་དང༌། ཡང་དག་པའི་ཏིང་ངེ་འཛིན་རྣམས་སོ། །འཕགས་ལམ་ཡན་ལག་
བརྒྱད་པོ་དེ་བསླབ་པ་གསུམ་དུ་འདུ་བས་བསླབ་པ་གསུམ་ལ་སྦྱར་ན། རིག་པ་
ནི་ལྷག་པའི་ཤེས་རབ་གྱི་བསླབ་པ་དང་། ཞབས་ནི་ལྷག་པའི་ཚུལ་ཁྲིམས་དང་
ལྷག་པའི་སེམས་ཀྱི་བསླབ་པ་གཉིས་ལ་བཤད་དོ། །ཚུལ་འདི་ནི་ཡུམ་སྡུད་པ་
ལས་ཤེར་ཕྱིན་ལ་མིག་ལྟ་བུ་དང་ཕར་ཕྱིན་ལྷག་མ་ལྔ་དེས་ཟིན་ནས་བྱང་ཆུབ་
ཏུ་འགྲོ་དགོས་པར་གསུངས་པ་དང་དོན་འདྲའོ། །རིག་པ་དང་ཞབས་ཞེས་རིག་
པ་སྔར་སྨོས་པ་ནི། སོ་སོར་རྟོག་པའི་ཤེས་རབ་ཀྱིས་ལེགས་ཉེས་དཔྱོད་པ་སྔོན་
དུ་བཏང་ནས། དེའི་རྗེས་སུ་ཚུལ་ཁྲིམས་དང་ཏིང་ངེ་འཛིན་ཡོངས་སུ་དག་པར་
བྱེད་དགོས་པའི་དོན་ཏེ། ལམ་དུ་འགྲོ་བའི་ཚེ་གང་དུ་བགྲོད་པའི་ལམ་མིག་
གིས་མཐོང་བར་བྱས་ཏེ་རྐང་པས་འགྲོ་བ་ཡིན་པ་ལྟར། ཤེས་རབ་ཀྱི་མིག་གིས་
སྐྱོན་ཡོན་ལེགས་པར་ཕྱེ་བའི་རྗེས་སུ་ཚུལ་ཁྲིམས་དང་
། ཚུལ་ཁྲིམས་རྣམ་པར་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
དག་ན་ཏིང་ངེ་འཛིན་སྐྱེ་བ་རྟེན་འབྲེལ་གྱི་ཆོས་ཉིད་ཡིན་ལ། ནང་དུ་སེམས་
མཉམ་པར་བཞག་པའི་ཏིང་ངེ་འཛིན་སྐྱེས་ན་དེ་ལ་བརྟེན་ནས་གནས་ལུགས་
ཀྱི་དོན་ཇི་ལྟ་བ་བཞིན་ཤེས་པའི་ཤེས་རབ་ལྷག་མཐོང་སྐྱེ་བར་འགྱུར་ཞིང་།
ལྷག་མཐོང་གི་རྒྱུན་གོམས་པར་བྱས་པ་ལས་འཁོར་བའི་ས་བོན་རྩད་ནས་
འཐོན་པའི་ཐར་པ་ཐོབ་པར་འགྱུར་བས། མདོར་ན་གོ་འཕང་བླ་ན་མེད་པ་ཐོབ་
པ་ལ་འཕགས་ལམ་ཡན་ལག་བརྒྱད་དམ། བསླབ་པ་གསུམ་གྱིས་བསྡུས་པའི་
ལམ་ཆ་ཚང་ལ་གོ་རིམ་མ་འཆོལ་བར་བསླབས་ནས་ཐོབ་དགོས་ཞེས་པའི་དོན་
ཏེ། འདི་དག་ནི་གདུལ་བྱ་ཐུན་མོང་པའི་དབང་དུ་བྱས་པར་སློབ་དཔོན་དབྱིག་
གཉེན་གྱིས་བཤད་ཅིང་། ཐེག་ཆེན་ཐུན་མོང་མ་ཡིན་པའི་ལམ་གྱི་ཚུལ་ནི་འོག་
ཏུ་འཆད་པར་འགྱུར་རོ། །བཤད་པའི་རྣམ་གྲངས་གཞན་ཡང་རིག་པ་ནི་སྔོན་
གནས་རྗེས་སུ་དྲན་པའི་མངོན་ཤེས་དང་། འཆི་འཕོ་བ་དང་སྐྱེ་བ་ཤེས་པའི་
མངོན་ཤེས་དང་། ཟག་པ་ཟད་པ་མཁྱེན་པའི་མངོན་ཤེས་གསུམ་དང་། ཞབས་
ནི་དེའི་སྔོན་དུ་འགྲོ་བའི་ཚུལ་ཁྲིམས་སོགས་ལའང་བཤད་དེ། འདི་ནི་བཅོམ་
ལྡན་འདས་ཀྱིས་ཚུལ་ཁྲིམས་དང་ཏིང་ངེ་འཛིན་གོམས་པ་མཐར་ཕྱིན་ནས་བྱང་
ཆུབ་ཀྱི་ཞིང་དྲུང་དུ་བཞུགས་ཏེ། མངོན་ཤེས་གསུམ་བརྙེས་ནས་མངོན་པར་
རྫོགས་པར་བྱང་ཆུབ་པའི་ཚུལ་རྒྱ་ཆེར་རོལ་པ་ལས་འབྱུང་བ་དང་མཐུན་པར་
བཤད་ པ་ སྟེ། ཞིབ་ཏུ་ཤེས་ པར་ འདོད་ན་མདོ་འགྲེལ་ ཉིད་ ལས་ཤེས་པར་
བྱའོ། །དེ་ལྟར་རིག་པ་དང་ཞབས་སུ་ལྡན་པས་གང་དུ་གཤེགས་པར་བྱ་བ་སྐྱོན་
ཀུན་ཟད་ཅིང་ཡོན་ཏན་ ཐམས་ ཅད་ རྫོགས་ པའི་ གོ་ འཕང་ བླ་ན་མེད་པར་
གཤེགས་པ་དེ་སྟོན་པ་ལ། བདེ་བར་གཤེགས་པ། ཞེས་གསུངས། དེ་ཡང་ཚད་
- 270 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
མ་རྣམ་འགྲེལ་ལས། རྒྱུ་སྤངས་ཡོན་ཏན་གསུམ་བདེ་གཤེགས། །ཞེས་སོགས་
གསུངས་པ་ལྟར་ལེགས་པར་གཤེགས་པ། སླར་མི་ལྡོག་པར་གཤེགས་པ། མ་
ལུས་པར་གཤེགས་པ་སྟེ་ཡོན་ཏན་གསུམ་དང་ལྡན་པའི་སྤངས་རྟོགས་མཐར་
ཐུག་བརྙེས་པའི་དོན་ནོ། །གོ་འཕང་བླ་ན་མེད་པ་དེ་ལྟ་བུ་བརྙེས་ནས་འཕྲིན་
ལས་ཅི་ཞིག་མཛད་ཅེ་ན། ལྷ་དང་བཅས་པའི་འགྲོ་བ་ཡོངས་ཀྱི་དོན་བླ་ན་མེད་
པ་མཛད་དོ་ཞེས་སྟོན་པ་ལ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་
སྒྱུར་བ་བླ་ན་མེད་པ། ཞེས་གསུངས། དེ་ལ་སྤྱིར་འཇིག་རྟེན་གྱི་ཐ་སྙད་ནི་དོན་
མང་པོ་ལ་འཇུག་སྟེ། རྣམ་བཤད་རིགས་པ་ལས། འཇིག་རྟེན་ཞེས་བྱ་སེམས་
ཅན་དང་། །སྣོད་ དང༌ སྡུག་བསྔལ་འགྲོ་འདོད་ ལའོ། །ཞེས་གསུངས་པ་ ལྟར་
སེམས་ཅན་རྣམས་དང་། གང་དུ་སེམས་ཅན་གནས་པའི་ཡུལ་གྱི་ཕྱོགས་རྣམས་
དང༌། །སྡུག་བསྔལ་ཉེ་བར་ལེན་པའི་ཕུང་པོ་ལྔ་དང༌། ཡང་སྲིད་དུ་འགྲོ་བ་
དང་། འདོད་པའི་ཡོན་ཏན་རྣམས་ཏེ་འདི་དག་ལ་འཇིག་རྟེན་ཞེས་རྒྱལ་བའི་
གསུང་ རབ་ ལས་འབྱུང་བ་ལས། སྐབས་འདིར་ནི་སངས་རྒྱས་ཀྱི་གོ་འཕང་
བརྙེས་ནས་ཞི་བའི་དབྱིངས་ཙམ་དུ་བཞུགས་པ་མ་ཡིན་པར་མཁའ་ཁྱབ་ཀྱི་
སེམས་ཅན་ཀུན་ལ་ཡེ་ཤེས་སྒྲིབ་པ་མེད་པས་གཟིགས་ནས་སྐལ་བ་དང་ལྡན་
པ་དང་། སྐལ་བ་དང་མི་ལྡན་པ་སོ་སོར་མཁྱེན་ནས་སྐལ་ལྡན་རྣམས་ལ་མཛད་
པ་བཅུ་གཉིས་སོགས་གང་ལ་གང་འཚམ་གྱི་སྤྲུལ་པས་ཆོས་སྟོན་པར་མཛད་པ་
སོགས་སེམས་ཅན་གྱི་དོན་ལ་ནམ་ཡང་བསྙེལ་བ་མེད་པ་ནི་འཇིག་རྟེན་མཁྱེན་
པ་ཞེས་བྱ་བའི་དོན་ཏེ། མཁས་མཆོག་དབྱིག་གཉེན་གྱིས། བཅོམ་ལྡན་འདས་
ནི་སངས་ རྒྱས་ ཀྱི་ སྤྱན་ གྱིས་ ཉིན་ལན་གསུམ་མཚན་ལན་གསུམ་དུ། སུ་ནི་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཉམས། སུ་ནི་འཕེལ། སུ་ནི་ཉམ་ངར་གྱུར། སུ་ནི་ངན་སོང་ལ་གཞོལ། སུ་ནི་
ངན་སོང་ལ་འབབ། བདག་གིས་གང་ནི་ངན་སོང་ལས་དྲངས་ནས་མཐོ་རིས་
དང་ཐར་པ་ལ་དགོད་པར་བྱ། གང་གི་དགེ་བའི་རྩ་བ་མ་བསྐྱེད་པ་རྣམས་ནི་
ཡོངས་ སུ་ སྨིན་པར་བྱ། གང་ ཡོངས་ སུ་ སྨིན་པ་རྣམས་ནི་ཐར་ པར་ བྱ་ ཞེས་
འཇིག་རྟེན་ལ་རྣམ་པར་གཟིགས་པར་མཛད་དོ། །ཞེས་དང༌། འདུལ་བ་ལུང་
ལས་ཀྱང་། སྟོན་པ་ཐུགས་རྗེ་ཆེན་པོ་དང་ལྡན་པ། འཇིག་རྟེན་ལ་ཕན་པ། སྲུང་
བ་གཅིག་པུ་པ། ཉག་གཅིག་དཔའ་བ། གཉིས་པ་མེད་པ། གཉིས་སུ་མི་གསུང་
བ། ཞི་གནས་དང་ལྷག་མཐོང་གིས་བཞུགས་པ། རིག་པ་གསུམ་གསལ་བར་
མཛད་ པ། བསླབ་ པ་ གསུམ་ ལ་ ལེགས་ པར་ བསླབས་ པ། དུལ་ བའི་ གནས་
གསུམ་གྱི་གཞི་ལ་མཁས་པ། ཆུ་བོ་བཞི་ལས་བརྒལ་བ། རྫུ་འཕྲུལ་གྱི་རྐང་པ་
བཞིས་སྤྱོད་པའི་གཞི་ལ་གནས་པ། བསྡུ་བའི་དངོས་པོ་ལ་ཡུན་རིང་པོ་ནས་
སྦྱང་བ་མཛད་པ། མི་འཇིགས་པ་བཞིས་བསྙེངས་པ་མི་མངའ་བ། ཡན་ལག་ལྔ་
སྤངས་པ། འགྲོ་བ་ལྔ་ལས་ཡང་དག་པར་འདས་པ། ཡན་ལག་དྲུག་དང་ལྡན་
པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་གནས་པ་དྲུག་གིས་
གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། ལམ་གྱི་ཡན་
ལག་བརྒྱད་སྟོན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་
མཁས་པ། སྟོབས་བཅུའི་སྟོབས་དང་ལྡན་པ། ཕྱོགས་བཅུར་སྙན་པ་ཡང་དག་
པར་རྒྱས་པ། བརྒྱ་ཕྲག་བཅུར་དབང་སྒྱུར་བ་ལས་ ཁྱད་པར་དུ་འཕགས་པ་
རྣམས་ཀྱི་ཆོས་ཉིད་ནི། ཉིན་ལན་གསུམ་མཚན་ལན་གསུམ་སངས་རྒྱས་ཀྱི་
སྤྱན་ གྱིས། འཇིག་ རྟེན་ ལ་རྣམ་ པར་ གཟིགས་ནས་ གང་ ནི་ ཉམས། གང་ནི་
- 272 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
འཕེལ། ངས་ གང་ ངན་ སོང་ ནས་ བསླང་ སྟེ་ མཐོ་ རིས་ དང༌། ཐར་ པ་ དང༌། །
འབྲས་བུ་ལ་གཞག་པར་བྱ། འདོད་པའི་འདམ་དུ་བྱིང་བ་གང་གི་ལག་ནས་
དྲང་། འཕགས་པའི་ནོར་དང་བྲལ་བ་གང་འཕགས་པའི་ནོར་ལ་གཞག །གང་
སངས་རྒྱས་འབྱུང་བ་འབྲས་བུ་དང་བཅས་པར་བྱ། གང་གི་དགེ་བའི་རྩ་བ་མ་
བསྐྱེད་པ་ནི་བསྐྱེད། བསྐྱེད་པ་ནི་སྨིན། སྨིན་པ་ནི་གྲོལ་བར་བྱ་ཞེས་མཁྱེན་པ་
འཇུག་སྟེ། ཆུ་སྲིན་གནས་ཀྱི་དུག་ཅན་པ། །དུས་ལས་འདའ་བར་འགྱུར་སྲིད་
ཀྱི། །སངས་རྒྱས་ གདུལ་ ལ་ བྱམས་ པ་ནི། །དུས་ལས་འདའ་བར་མི་འགྱུར་
རོ། །ཞེས་དང་། རྒྱུད་ བླ་ མ་ ལས། ཐུགས་ རྗེ་ ཆེན་ པོས་ འཇིག་རྟེན་མཁྱེན། །
འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་
པའི་ རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །དགའ་ལྡན་
ནས་ནི་འཕོ་བ་དང་། །ལྷུམས་སུ་འཇུག་དང་བལྟམས་པ་དང་། །བཟོ་ཡི་གནས་
ལ་ མཁས་ པ་ དང༌། །བཙུན་ མོའི་ འཁོར་ དགྱེས་ རོལ་ པ་ དང༌། །ངེས་ འབྱུང་
དཀའ་ བ་ སྤྱོད་ པ་ དང༌། །བྱང་ ཆུབ་ སྙིང་ པོར་ གཤེགས་ པ་ དང༌། །བདུད་ སྡེ་
འཇོམས་ དང༌ རྫོགས་ པར་ ནི། །བྱང་ ཆུབ་ ཆོས་ ཀྱི་ འཁོར་ ལོ་ དང་། །མྱ་ ངན་
འདས་པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་
པ་ཇི་སྲིད་གནས་པར་སྟོན། །ཞེས་གསུངས་པ་ལྟར་རོ། །དེ་ལྟར་འཇིག་རྟེན་ལ་
གཟིགས་ནས་སྐལ་བ་དང་ལྡན་པ་འདུལ་བར་འོས་པ་རྣམས་འདུལ་བར་མཛད་
དེ། དེ་ཡང་ལུས་སེམས་ལ་གདུང་བ་བསྐྱེད་ནས་འདུལ་བ་མིན་གྱི། ཐབས་སླ་
ཞིང་བདེ་བ་གང་ལ་ཞུགས་པ་ཙམ་ནས་གནས་སྐབས་སུ་ལུས་སེམས་བདེ་ཞིང་
མཐར་ཐུག་བླ་ན་མེད་པའི་གོ་འཕང་སྟེར་བའི་ཐབས་མཆོག་ཏུ་གྱུར་པ་མཐའ་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གཉིས་སྤངས་པའི་དབུ་མའི་ལམ་བཟང་པོས་འདུལ་བར་མཛད་ལ། དད་པ་
ཅན་འདུལ་སླ་བ་རྣམས་ཀྱི་དོན་མཛད་པར་མ་ཟད་ཤིན་ཏུ་འདུལ་དཀའ་བ་
འདོད་ཆགས་ཅན་དགའ་བོ་ལྟ་བུ་དང་། ཞེ་སྡང་དང་ཁྲོ་གཏུམ་ལྷག་པར་ཆེ་བ་
སོར་མོའི་འཕྲེང་བ་ཅན་དང༌། དབང་པོ་ཤིན་ཏུ་བུལ་བ་ལམ་ཆུང་བ་ལྟ་བུ་
རྣམས་ཀྱང་ཐབས་མཁས་པས་བཏུལ་ནས་དགྲ་བཅོམ་པའི་གོ་འཕང་ལ་འགོད་
པར་མཛད་པས་ན་འཇིག་རྟེན་འདི་ན་སེམས་ཅན་ཀྱི་དོན་མཛད་པ་ལ་འགྲན་
པའི་ཟླ་ཐམས་ཅད་དང་བྲལ་ཞིང་བླ་ན་མེད་པ་ཡིན་ནོ་ཞེས་གོ་བའི་ཆེད་དུ།
སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ཞེས་གསུངས་སོ། །འོ་ན་སྐལ་
བ་དང་ལྡན་པ་རྣམས་ཀྱི་དོན་མཛད་ནས་མི་ལྡན་པ་རྣམས་ཡལ་བར་འདོར་
རམ་ སྙམ་ན། དེ་ལྟ་མ་ཡིན་ཏེ། བདེན་ པ་པོའི་ལེའུ་ལས། གཏི་མུག་མུན་པ་
མུན་ནག་ གིས་ རྟག་ཏུ། །སེམས་ནི་བསྒྲིབས་ པར་ གྱུར་ པའི་ སྐྱེ་དགུ་དང༌། །
འཁོར་བའི་བཙོན་རར་ཆུད་པ་རྣམས་གཟིགས་ན། །དྲང་སྲོང་དམ་ པ་དེ་ནི་
ཐུགས་རྗེ་ སྐྱེ། །ཞེས་དང༌། འདོད་པས་ཟིལ་གྱིས་ནོན་པའི་ཡིད་ལྡན་དང༌། །
སྲེད་པ་ཆེ་ཞིང་རྟག་ཏུ་ཡུལ་བརྐམ་དང་། །སྲེད་པའི་འདོད་ཆགས་རྒྱ་མཚོ་ལྷུང་
བ་རྣམས། །གཟིགས་ན་རྒྱལ་བའི་ཐུགས་རྗེ་ཆེན་པོ་སྐྱེ། །ནད་དང་མྱ་ངན་རྣམ་
པ་མང་དག་གིས། །ཤིན་ཏུ་གཅེས་པའི་སྐྱེ་དགུ་ཉོན་མོངས་རྣམས། །གཟིགས་
ན་སྡུག་བསྔལ་མ་ལུས་བསལ་སླད་དུ། །སྟོབས་བཅུ་མངའ་བའི་ཐུགས་རྗེ་རབ་
ཏུ་སྐྱེ། །ཐུབ་པའི་ཐུགས་རྗེ་ཆེན་པོ་རྟག་འབྱུང་སྟེ། །དེ་མི་འབྱུང་བ་ནམ་ཡང་
སྲིད་མི་འགྱུར། །འགྲོ་བ་ཀུན་གྱི་བསམ་པར་ གནས་པ་སྟེ། །དེ་བས་སངས་
རྒྱས་དེ་ལ་སྐྱོན་མི་མངའ། །ཞེས་དང་། བསྟོད་པ་བརྒྱ་ལྔ་བཅུ་པ་ལས། འགྲོ་བ་
-274 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
འདི་དག་ཐམས་ཅད་ནི། ཁྱད་མེད་ཉོན་མོངས་རྣམས་ཀྱིས་བཅིངས། ཁྱོད་ནི་
འགྲོ་བའི་ཉོན་མོངས་དག །དགྲོལ་སླད་ཡུན་རིང་ཐུགས་རྗེས་བསྡམས། །དང་
པོར་ཁྱོད་ལ་ཕྱག་བགྱི་འམ། །འོན་ཏེ་གང་གིས་འཁོར་བར་ཁྱོད། །སྐྱོན་མཁྱེན་
ཡུན་རིང་དེ་ལྟ་བུར། །བཞུགས་མཛད་ཐུགས་རྗེ་ཆེ་ལ་བགྱི། །ཞེས་གསུངས་པ་
ལྟར་དམྱལ་བ་པ་སོགས་སྡུག་བསྔལ་གྱིས་ཉམ་ཐག་པ་རྣམས་ལ་ཐུགས་རྗེ་
ལྷག་པར་ཆེ་ཞིང་། རེ་ཤིག་ལམ་བསྟན་པའི་སྣོད་དུ་མི་རུང་ཡང་གནས་སྐབས་
ཀྱི་སྡུག་བསྔལ་སེལ་བའི་ཕྱིར་སྐུ་ལས་འོད་ཟེར་གྱི་ཚོགས་བཀྱེ་ནས་ཚ་བས་
གདུངས་པ་རྣམས་ལ་བསིལ་བ་དང༌། གྲང་བས་ཉེན་པ་རྣམས་ལ་དྲོ་བ་དང་།
བཀྲེས་པས་ཉེན་པ་རྣམས་ལ་ཟས་སྐོམ་སོགས་ཀྱིས་ཚིམ་པར་མཛད་ནས་གང་
ལ་གང་འཚམ་གྱི་སྤྲུལ་པས་སྡུག་བསྔལ་དེ་དང་དེ་ལས་བསྒྲལ་ནས་གནས་
སྐབས་ཀྱི་བདེ་བ་ལ་བཀོད་ཅིང་དགེ་བའི་རྩ་བ་བསྐྱེད་པའི་ཐབས་དང་། དགེ་
རྩ་ཅུང་ ཟད་ བསྐྱེད་པ་རྣམས་རིམ་ གྱིས་ སྨིན་པའི་ཐབས་ལ་ སྐད་ཅིག་ ཀྱང་
ཐུགས་བསྙེལ་བ་མེད་པར་ཇི་ལྟར་མ་རང་གི་བུ་གཅིག་པ་ལ་བརྩེ་བ་ལས་ཀྱང་
རྣམ་པ་ཀུན་ནས་ལྷག་པའི་ཐུགས་བརྩེ་དང་ཕན་པ་མཛད་དེ། བསྔགས་འོས་
བསྔགས་བསྟོད་ལས། ཁྱོད་ཀྱིས་གང་ལས་འགྲོ་བ་དག །མ་དྲངས་རྒུད་པ་དེ་
གང་མཆིས། །གང་དང་འཇིག་རྟེན་མ་སྤྱད་པའི། །ཕུན་ཚོགས་དེ་ཡང་གང་ཞིག་
མཆིས། །ཞེས་ དང༌། བརྒྱ་ ལྔ་ བཅུ་ པ་ ལས། ཁྱོད་ ཀྱིས་ ཉོན་མོངས་ གཞོམ་པ་
བཤད། །བདུད་ ཀྱི་ གཡོ་ དག་ བསྟན་ པ་ མཛད། །འཁོར་ བའི་ རང་བཞིན་མི་
བཟང་ བརྗོད། །འཇིགས་ པ་ མེད་ པའི་ ཕྱོགས་ ཀྱང་ བསྟན། །ཕན་ དགོངས་
ཐུགས་རྗེ་ཅན་གྱིས་ནི། །སེམས་ཅན་རྣམས་ལ་བགྱི་འཚལ་བ། །གང་ཞིག་ཁྱོད་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱིས་མ་མཛད་ པ། །གཞན་ཀོ་ཅི་ཞིག་མཆིས་ལགས་ ཀྱེ། །ཞེས་ གསུངས་ པ་
ལྟར་རོ། །དེ་ལྟར་སེམས་ཅན་ཐམས་ཅད་ལ་ཉེ་རིང་མེད་པའི་ཐུགས་བརྩེ་བ་
ཆེན་པོས་གཟིགས་ཤིང་སྐལ་བ་དང་ལྡན་པ་རྣམས་ལ་ཆོས་སྟོན་པར་མཛད་ན།
འགྲོ་བ་རིགས་དྲུག་གི་ནང་ནས་སྐལ་བ་དང་ལྡན་པ་ཇི་ལྟ་བུ་ཞིག་ལ་སྟོན་སྙམ་
ན། ཐུབ་པའི་ཐུགས་རྗེ་ལ་ཉེ་རིང་མེད་ཀྱང་། ངན་སོང་གསུམ་དང་ལྷ་མ་ཡིན་
གྱི་རྟེན་ལ་བདེན་པ་གསར་དུ་མཐོང་བ་དང་དགེ་སྦྱོང་ཚུལ་གྱི་འབྲས་བུ་ཐོབ་
པའི་སྐལ་བ་མེད་ཅིང་། ལྷ་དང་མིའི་རྟེན་ལ་བདེན་པ་མཐོང་བའི་སྐལ་བ་ཡོད་
པས་ཐུབ་པས་ཆོས་སྟོན་པའི་སྣོད་ཀྱི་གཙོ་བོ་ལྷ་དང་མི་རྣམས་ཡིན་པས་ན། ལྷ་
དང་ མི་རྣམས་ཀྱི་སྟོན་པ། ཞེས་ གསུངས་སོ། །སླར་ཡང་སངས་རྒྱས་བཅོམ་
ལྡན་འདས་ཞེས་གསུངས་པ་ནི། གོང་དུ་བཤད་པའི་ཡོན་ཏན་མཐའ་དག་གང་
ལ་མངའ་བ་ནི་བཅོམ་ལྡན་འདས་ཉིད་ཡིན་ནོ་ཞེས་གོ་བའི་ཕྱིར་དུ་གསུངས་
སོ། །སངས་རྒྱས་ཞེས་བྱ་བ་ནི། སྐྱབས་འགྲོ་བདུན་ཅུ་པ་ལས། ཤེས་བྱ་ལ་ནི་
བློ་རྣམས་རྒྱས། །རྨོངས་པའི་ཟུམ་པ་བཅོམ་པས་ན། །སངས་ རྒྱས་པདྨ་ལྟར་
རྣམ་རྒྱས། །ཞེས་དང༌། མ་རིག་གཉིད་ནི་རྒྱུན་ཆད་ཅིང་། །ཡང་དག་ཡེ་ཤེས་
ངེས་བྱུང་བས། །གང་ཞིག་རྣམ་སད་དེ་སངས་རྒྱས། །སྐྱེས་བུ་གཉིད་སད་ཇི་
བཞིན་ནོ། །ཞེས་གསུངས་པ་ལྟར་མ་རིག་པའི་གཉིད་རྒྱུན་ཆད་པས་སངས་
ཤིང་། ཤེས་བྱ་ཐམས་ཅད་ལ་ཐོགས་པ་མེད་པའི་ཡེ་ཤེས་རྒྱས་པས་ན་སངས་
རྒྱས་ཞེས་བརྗོད་དོ། །དེ་ཡང་སངས་རྒྱས་ཀྱི་སྐད་དོད་བུདྡྷ་ཞེས་པའི་སྒྲ་གཉིད་
སད་པ་དང་པད་འདབ་རྒྱས་པ་གཉིས་ཀ་ལ་འཇུག་ས་ཡོད་པས། སྔོན་གྱི་ལོ་ཙྪ་
བ་ རྣམས་ ཀྱིས་ དེ་ གཉིས་ ཀའི་ དོན་ ཚང་ བར་ བྱས་ ནས་ སངས་ རྒྱས་ ཞེས་
-276 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ། །
བསྡོམས་ནས་བསྒྱུར་བར་སྒྲ་སྦྱོར་བམ་གཉིས་སུ་བཤད་དོ། །
གཉིས་པ་ཐུན་མོང་མ་ཡིན་པ་རྒྱུ་དང་འབྲས་བུའི་སྒོ་ནས་ཡོན་ཏན་དྲན་
ཚུལ་སོ་སོར་ཕྱེ་སྟེ་བཤད་པ་ནི། དེ་བཞིན་གཤེགས་པ་དེ་ནི་བསོད་ནམས་དག་
གི་རྒྱུ་མཐུན་པ། དགེ་བའི་རྩ་བ་རྣམས་ཆུད་མི་ཟ་བ། བཟོད་པ་རབ་ཏུ་བརྒྱན་
པ། བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་རྣམས་ཀྱིས་
སྤྱས་ པ། མཚན་ རྣམས་ ཀྱི་ མེ་ ཏོག་ རྒྱས་ པ། སྤྱོད་ ཡུལ་ རན་ པར་ མཐུན་ པ། །
མཐོང་ན་མི་མཐུན་པ་མེད་པ། དད་པས་མོས་པ་རྣམས་ལ་མངོན་པར་དགའ་
བ། ཤེས་རབ་ཟིལ་གྱིས་མི་ནོན་པ། སྟོབས་རྣམས་ལ་བརྫི་བ་མེད་པ། སེམས་
ཅན་ཐམས་ཅད་ཀྱི་སྟོན་པ། བྱང་ཆུབ་སེམས་དཔའ་རྣམས་ཀྱི་ཡབ། འཕགས་
པའི་གང་ཟག་རྣམས་ཀྱི་རྒྱལ་པོ། མྱ་ངན་ལས་འདས་པའི་གྲོང་ཁྱེར་དུ་འགྲོ་བ་
རྣམས་ ཀྱི་དེད་དཔོན། ཡེ་ཤེས་དཔག་ཏུ་མེད་པ། སྤོབས་པ་བསམ་གྱིས་མི་
ཁྱབ་པ། གསུང་རྣམ་པར་དག་པ། དབྱངས་སྙན་པ། སྐུ་བྱད་བལྟ་བས་ཆོག་མི་
ཤེས་པ། སྐུ་མཚུངས་པ་མེད་པ། འདོད་པ་དག་གིས་མ་གོས་པ། གཟུགས་དག་
གིས་ཉེ་བར་མ་གོས་པ། གཟུགས་མེད་པ་དག་དང་མ་འདྲེས་པ། སྡུག་བསྔལ་
ལས་རྣམ་པར་གྲོལ་བ། ཕུང་པོ་དག་ལས་རབ་ཏུ་རྣམ་པར་གྲོལ་བ། ཁམས་
རྣམས་དང་མི་ལྡན་པ། སྐྱེ་མཆེད་རྣམས་བསྡམས་པ། མདུད་པ་རྣམས་ཤིན་ཏུ་
བཅད་པ། ཡོངས་སུ་གདུང་བ་དག་ལས་རྣམ་པར་གྲོལ་བ། སྲིད་པ་ལས་གྲོལ་
བ། ཆུ་བོ་ལས་བརྒལ་བ། ཡེ་ཤེས་ཡོངས་སུ་རྫོགས་པ། འདས་པ་དང་མ་བྱོན་
པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ལ་
གནས་པ། མྱ་ངན་ལས་འདས་པ་ལ་མི་གནས་པ། ཡང་དག་པ་ཉིད་ཀྱི་མཐའ་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ལ་གནས་པ། ཞེས་གསུངས་ཏེ། དེ་ལ་གོང་དུ་བཤད་པའི་ཡོན་ཏན་མཐའ་ཡས་
པའི་བདག་ཉིད་ཅན་གྱི་སངས་རྒྱས་དེས་དུས་རྟག་ཏུ་སེམས་ཅན་གྱི་དོན་མཛད་
པ་འདི་རྒྱུ་གང་ལས་བྱུང་སྙམ་ན། སྔོན་སློབ་པ་ལམ་གྱི་གནས་སྐབས་སུ་བསོད་
ནམས་མཐའ་ཡས་པ་བསགས་ཤིང་། དེ་ཐམས་ཅད་ཀྱང་བྱང་ཆུབ་ཀྱི་སེམས་
ཀྱིས་ཟིན་པའི་མཐུ་ལས་བྱུང་ཞེས་ སྟོན་པ་ལ། དེ་བཞིན་གཤེགས་པ་དེ་ནི་
བསོད་ནམས་དག་གི་རྒྱུ་མཐུན་པ། དགེ་བའི་རྩ་བ་རྣམས་ཆུད་མི་ཟ་བ། ཞེས་
པ་འདི་གསུངས། དེ་ཡང་བསྐལ་བཟང་ལས། ང་ནི་སྔོན་ཚེ་དམན་པར་གྱུར་པ་
ན། །དེ་བཞིན་གཤེགས་པ་ཤཱཀྱ་ཐུབ་པ་ལ། །འཇམ་གང་ཞིག་ནི་དབུལ་བར་
བྱས་ནས་ཀྱང་། །དང་པོར་བྱང་ཆུབ་ཏུ་ནི་སེམས་བསྐྱེད་དོ། །ཞེས་གསུངས་པ་
ལྟར་སྟོན་པ་ཐུགས་རྗེ་ཅན་འདི་རྫ་མཁན་གྱི་བུ་ཁྱེའུ་སྣང་བྱེད་དུ་འཁྲུངས་པའི་
དུས་སུ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་བྱ་བ་འཇིག་རྟེན་དུ་བྱོན་པ་ལ་
མཆོད་ནས་བྱང་ཆུབ་མཆོག་ཏུ་ཐུགས་བསྐྱེད། དེ་ནས་བཟུང་སྟེ་བྱང་ཆུབ་ཀྱི་
སེམས་སྐད་ཅིག་ཀྱང་ཉམས་པ་མེད་པར་གོང་ནས་གོང་དུ་སྤེལ་ཏེ་བསྐལ་ཆེན་
གྲངས་མེད་གསུམ་དུ་ཚོགས་བསགས། དེ་ཐམས་ཅད་ཀྱང་རང་དོན་དུ་བསྔོ་བ་
སྐད་ཅིག་ཀྱང་མ་མཛད་པར། བསོད་ནམས་འདི་ཡིས་ཐམས་ཅད་གཟིགས་པ་
ཡི། །གོ་འཕང་ཐོབ་ནས་སྐྱོན་གྱི་དགྲ་བཏུལ་ཏེ། །རྒ་དང་ན་དང་འཆི་བའི་
རླབས་ འཁྲུག་ པའི། །སྲིད་ པའི་ མཚོ་ ལས་ འགྲོ་བ་ འདོན་ པར་ འདོད། །ཅེས་
དང༌། ཡོན་ཏན་མཐའ་ཡས་པར་བསྟོད་པ་ལས། རང་དོན་སྨོན་པའི་བློ་གྲོས་
ཅན་ནི་ མྱ་ ངན་ འདས་ ཀྱང་ མ་ ལགས་ ཞེས། །དེ་ སླད་ ཁྱོད་ ནི་ འཁོར་ བའི་
འཇིགས་པས་མི་ལྡོག་བརྟན་ཞིང་མི་གཡོ་བས། །འཇིག་རྟེན་སྐྱེ་ཞིང་འཆི་བས་
- 278 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཉམ་ཐག་ཡོངས་སུ་བསྐྱབ་པར་བརྩོན་པ་ལགས། །སྲིད་པའི་འགྲོ་བ་དག་ཏུ་
སྡུག་བསྔལ་རྣམས་ཀྱིས་རྨས་པའི་སེམས་ཅན་ལ། །བདག་གིས་བློ་གྲོས་རྩུབ་
པོས་སྡུག་བསྔལ་རྣམ་མང་དེ་དང་དེ་བསྒྲུབས་པས། །དེ་ཕྱིར་བདག་གིས་དེ་
དག་རྣམས་ལ་བདེ་བ་བསྐྱེད་ཕྱིར་བཟོད་བྱ་ཞེས། །དེ་སླད་ཁྱོད་ནི་འགྲོ་ལ་ཞི་
བའི་ བདེ་བ་ བསྐྱེད་ སླད་ བརྩོན་ པ་ལགས། །སེམས་ཅན་གང་ དག་ མ་ རིག་
ལྡོངས་པས་བསམ་པ་རྒུད་པའི་བློ་གྲོས་ཅན། །ཕ་དང་བུར་གྱུར་རྣམས་ཀྱིས་
བདག་ལ་གཉེན་སྙམ་བྱམས་པས་ཕན་བཏགས་པ། །དེ་དག་བཏང་ནས་གཅིག་
པུར་ཐར་བར་བྱེད་པ་བདག་གི་ཚུལ་མིན་ཞེས། །དེ་སླད་ཁྱེད་ཀྱིས་འགྲོ་བ་
མགོན་མེད་ངེས་ཐར་བགྱི་སླད་སྨོན་ལམ་བཏབ། །སྔོན་ཆད་འཁོར་བར་སྡུག་
བསྔལ་ཀུན་ཏུ་མྱོང་གྱུར་ཚེ་ན་བདག་ལ་ནི། །གང་དག་ཡུན་རིང་ངོ་ཤེས་བྱམས་
སེམས་ལྡན་པས་ལན་བརྒྱད་གྲོགས་བྱས་པ། །བདེ་བ་ཐོབ་ཚེ་དེ་དག་བཀོལ་
ནས་ཇི་ལྟར་ཡོངས་སུ་སྤྱད་བྱ་ཞེས། །དེ་སླད་ཁྱོད་ནི་བདུད་རྩིའང་སེམས་ཅན་
ཀུན་དང་ཐུན་མོང་གསོལ་བར་མཛད། །ཅེས་དང༌། རིགས་པ་དྲུག་ཅུ་པ་ལས་
ཀྱང་། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་
ཏེ། །བསོད་ནམས་ཡེ་ཤེས་ལས་བྱུང་བ། །དམ་པ་གཉིས་ནི་ཐོབ་པར་ཤོག །
ཅེས་གསུངས་པ་ལྟར་བསོད་ནམས་གང་བསགས་ཐམས་ཅད་འགྲོ་བ་སེམས་
ཅན་ཐམས་ཅད་ལ་ཕན་པའི་ཐབས་འབའ་ཞིག་ཏུ་བསྔོ་བར་མཛད་པ་དེའི་རྒྱུ་
མཐུན་གྱིས་ཇི་སྲིད་ནམ་མཁའ་མ་ཟད་ཀྱི་བར་དུ་ཐུབ་པའི་འཕྲིན་ལས་རྒྱུན་མི་
འཆད་པར་འབྱུང་བ་ཡིན་ཏེ། སྤྱོད་འཇུག་ལས། དགེ་བ་གཞན་ཀུན་ཆུ་ཤིང་
བཞིན་དུ་ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
ཀྱི་ ལྗོན་ ཤིང་ རྟག་ པར་ ཡང་། །འབྲས་ བུ་ འབྱིན་ པས་ མི་ ཟད་ འཕེལ་ བར་
འགྱུར། །ཞེས་གསུངས་པ་ལྟར་སོ་སྐྱེ་རང་དགའ་བ་རྣམས་ནི་སྦྱིན་པ་གཏོང་བ་
ན་ལོངས་སྤྱོད་འབའ་ཞིག་གི་ཕྱིར་དུ་བསྔོ་བ་སོགས་དགེ་བ་ཅི་བྱེད་རང་དོན་ཁོ་
ནའི་ཆེད་དུ་བྱས་པས་རྣམ་སྨིན་ཕྱུང་སྟེ་ཟད་པར་འགྱུར་ལ། ཐུབ་པས་ནི་སྔོན་
བསོད་ནམས་ཅི་མཛད་ཐམས་ཅད་ནམ་མཁའ་མ་ཟད་ཀྱི་བར་དུ་སེམས་ཅན་
ཐམས་ཅད་ཀྱི་ཉེར་འཚོ་འབའ་ཞིག་ཏུ་བསྔོ་བར་མཛད་པས་དགེ་བའི་རྩ་བ་
ཆུད་འཛའ་བའི་སྐབས་མེད་པས་ནམ་ཡང་ཆུད་མི་ཟ་བ་ཡིན་ནོ། །འོ་ན་བཅོམ་
ལྡན་འདས་ཀྱིས་ནམ་མཁའ་མ་ཟད་ཀྱི་བར་དུ་སེམས་ཅན་དོན་མཛད་ན་སྐུ་ཅི་
འདྲ་བ་བསྟན་ནས་སེམས་ཅན་གྱི་དོན་མཛད་པ་ཡིན་ཞེ་ན། སྤྱིར་སྐུ་གསུམ་དུ་
ཡོད་ཀྱང་གདུལ་བྱ་རྣམས་ལ་དངོས་སུ་སྣང་ནས་དོན་མཛད་པ་ནི་མཚན་དཔེས་
སྤྲས་པའི་གཟུགས་ཀྱི་སྐུ་ཡིན་ནོ། །འོ་ན་དེ་འདྲ་བའི་སྐུ་མཚན་དཔེས་སྤྲས་པ་དེ་
རྒྱུ་གང་གིས་འགྲུབ་སྙམ་ན། སྤྱིར་རྒྱུ་མཐའ་ཡས་ཀྱང་སྐུ་མཛེས་པ་དེ་གཙོ་བོར་
བཟོད་པའི་རྒྱུ་ལས་བྱུང་ཞེས་སྟོན་པ་ལ། བཟོད་པས་རབ་ཏུ་བརྒྱན་པ། ཞེས་
གསུངས། དེ་ནི་སྡུད་པ་ལས། བཟོད་ལ་གནས་པའི་ལུས་ནི་ཡོངས་སུ་དག་
གྱུར་ཏེ། །སུམ་ཅུ་རྩ་གཉིས་མཚན་དང་མཐུ་སྟོབས་ཕ་མཐའ་ཡས། །ཞེས་དང་།
བཟོད་པས་གཟུགས་བཟང་དམ་པ་རྒྱ་ཆེན་ཐོབ་འགྱུར་ཏེ། །གསེར་མདོག་སྡུག་
ཅིང་འགྲོ་བས་བལྟ་བའི་འོས་སུ་འགྱུར། །ཞེས་དང་། ཕར་ཕྱིན་བསྡུས་པ་ལས།
མཐུ་ལྡན་རྣམས་ ཀྱི་རྒྱན་གྱི་དམ་པ་སྟེ། །དཀའ་ཐུབ་ཚུལ་ འཆང་རྣམས་ལ་
སྟོབས་ཀྱི་ཕུལ། །ཞེས་དང་། ཡོན་ཏན་མཛེས་ལྡན་མཚན་རབ་བརྒྱན་པ་ཡི། །
གཟུགས་སྒྲུབ་བཟོ་ཡི་གནས་ཀྱང་བཟོད་པ་ཡིན། །ཞེས་གང་གསུངས་པ་ལྟར་
- 280 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
རོ། །འོ་ན་དེ་འདྲ་བའི་སྐུ་མཚན་དཔེས་སྤྲས་པ་དེ་རྒྱུ་གཅིག་གིས་འགྲུབ་བམ་
སྙམ་ན་མ་ཡིན་ཏེ། རྒྱུའི་གསལ་བའི་དབྱེ་བ་མཐའ་ཡས་པ་ཞིག་གིས་བསྒྲུབ་
དགོས་ཞེས་སྟོན་པ་ལ། བསོད་ནམས་ཀྱི་གཏེར་རྣམས་ཀྱི་གཞི། ཞེས་གསུངས།
འདིས་ནི་སངས་རྒྱས་ཀྱི་གོ་འཕང་ཐོབ་པ་ལ་བྱང་ཆུབ་ཀྱི་སེམས་རིན་པོ་ཆེས་
ཀུན་ ནས་ བསླངས་ ཏེ་ ཚོགས་ མཐའ་ ཡས་ པ་ ཞིག་ གསོག་ དགོས་ཤིང་། དེ་
ཐམས་ཅད་ཀྱང་ཕར་ཕྱིན་དྲུག་ལྡན་དང་། ཐབས་ཤེས་ཟུང་འབྲེལ་དུ་དགོས་པ་
དང༌། ནང་གསེས་ཀྱི་རྒྱུ་ཡང་ཕྱག་ཞབས་འཁོར་ལོས་མཚན་པ་འགྲུབ་པ་ལ་བླ་
མ་བསུ་སྐྱེལ་སོགས་མཚན་དང་དཔེ་བྱད་སོ་སོའི་རྒྱུ་ཚོགས་རྣམས་ཀྱང་མདོ་སྡེ་
ནས་བཤད་པ་ལྟར་མཐར་ཕྱིན་པ་དགོས་ཞེས་བསྟན་པ་ཡིན་ནོ། །དེ་ཡང་བློ་
གྲོས་མི་ཟད་པའི་མདོ་ལས་འབྱུང་བ་ལྟར་ཏེ་དེ་ལས་ནི་སེམས་ཅན་ཐམས་ཅད་
ཀྱི་བསོད་ནམས་ཀྱི་ཕུང་པོ་བཅུ་འགྱུར་གྱིས་དེ་བཞིན་གཤེགས་པའི་བ་སྤུའི་
ཁུང་བུ་གཅིག་མངོན་པར་འགྲུབ་པར་གསུངས་ལ། བ་སྤུའི་ཁུང་ཐམས་ཅད་
མངོན་པར་འགྲུབ་པར་གཏོགས་པའི་བསོད་ནམས་ཀྱི་ཕུང་པོ་བརྒྱ་འགྱུར་གྱིས་
ནི་དཔེ་བྱད་བཟང་པོ་གཅིག་མངོན་པར་འགྲུབ་བོ། །དཔེ་བྱད་བཟང་པོ་ཐམས་
ཅད་མངོན་པར་འགྲུབ་པར་གཏོགས་པའི་བསོད་ནམས་ཀྱི་ཕུང་པོ་སྟོང་འགྱུར་
གྱིས་ནི་མཛོད་སྤུ་དང་། གཙུག་ཏོར་དང་། ཆོས་ཀྱི་དུང་མ་གཏོགས་པ་མཚན་རེ་
རེ་ཡོངས་སུ་འགྲུབ་པར་གསུངས་ལ། མཚན་ཉི་ཤུ་རྩ་དགུ་འགྲུབ་པར་གཏོགས་
པའི་བསོད་ནམས་ཀྱི་ཕུང་པོ་ཁྲི་འགྱུར་གྱིས་ནི་མཛོད་སྤུ་འགྲུབ་བོ། །མཛོད་སྤུ་
འགྲུབ་པར་གཏོགས་པའི་བསོད་ནམས་ཀྱི་ཕུང་པོ་འབུམ་འགྱུར་གྱིས་ནི་གཙུག་
ཏོར་འགྲུབ་བོ། །གཙུག་ཏོར་འགྲུབ་པར་གཏོགས་པའི་བསོད་ནམས་ཀྱི་ཕུང་པོ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱེ་བ་ཕྲག་འབུམ་འགྱུར་གྱིས་ནི་དེ་བཞིན་གཤེགས་པའི་ཆོས་ཀྱི་དུང་མངོན་
པར་ འགྲུབ་བོ། །ཞེས་གསུངས་པ་ལྟར་དང༌། རིན་ཆེན་འཕྲེང་བ་ལས། རང་
སངས་རྒྱས་ཀུན་ལས་བྱུང་དང༌། །སློབ་དང་མི་སློབ་ལས་བྱུང་དང་། །འཇིག་
རྟེན་མ་ལུས་ཀུན་བསོད་ནམས། །འཇིག་རྟེན་བཞིན་དུ་དཔག་མེད་གང་། །དེ་
ཙམ་བཅུར་ནི་བསྒྲེས་པ་ཡིས། །བ་སྤུའི་བུ་ག་གཅིག་འགྲུབ་སྟེ། །སངས་རྒྱས་
བ་སྤུའི་བུ་ག་ནི། །ཐམས་ཅད་དེ་དང་འདྲ་བར་འགྱུར། །བ་སྤུའི་བུ་ག་ཐམས་
ཅད་ནི། །སྐྱེད་པར་བྱེད་པའི་བསོད་ནམས་གང་། །དེ་དག་བརྒྱར་ནི་བསྒྱུར་བ་
ཡིས། །དཔེ་བྱད་བཟང་ པོ་ གཅིག་ཏུ་བཞེད། །བསོད་ནམས་ དེ་ སྙེད་ དེ་ སྙེད་
ཀྱིས། །རྒྱལ་པོ་དཔེ་བྱད་བཟང་པོ་ནི། །གཅིག་མཐར་ ཕྱིན་ཏེ་དེ་ལྟ་བུར། །
བརྒྱད་ཅུའི་བར་དུ་ འབྱུང་བར་ འགྱུར། །དཔེ་བྱད་བཟང་པོ་བརྒྱད་ཅུ་དག །
འགྲུབ་ པའི་ བསོད་ ནམས་ ཚོགས་ གང་ ཡིན། །དེ་ དག་ བརྒྱར་ ནི་ བསྒྱུར་ བ་
ཡིས། །སྐྱེས་བུ་ཆེན་པོའི་མཚན་གཅིག་གོ །མཚན་ནི་སུམ་ཅུ་འགྲུབ་པའི་རྒྱུ། །
བསོད་ནམས་རྒྱ་ཆེན་གང་ཡིན་པ། །དེ་དག་སྟོང་དུ་བསྒྱུར་བ་ཡིས། །ཟླ་བ་ཉ་
འདྲའི་མཛོད་སྤུའོ། །མཛོད་ སྤུ་ཡི་ནི་བསོད་ནམས་དག །སྟོང་ཕྲག་བརྒྱར་ནི་
བསྡོམས་པ་ཡིས། །སྤྱི་གཙུག་ལྟར་ནི་མི་སྣང་བ། །སྐྱོབ་པ་གཙུག་ཏོར་སྐྱེད་པར་
བྱེད། །གཙུག་ཏོར་བསོད་ནམས་བྱེ་བ་དག །འབུམ་ཕྲག་བརྒྱར་ནི་བསྒྲེས་པ་
ཡིས། །གྲངས་མེད་རྒྱ་ཆེན་བཅུ་པོ་དག །སངས་ རྒྱས་ གསུང་ གི་ སྒྲ་དབྱངས་
ནི། །ཡན་ ལག་དྲུག་ཅུ་ བསྐྱེད་ པའི་ མཆོག །དེ་ དག་ བསོད་ ནམས་ ཚད་མེད་
ཀྱང་། །ཇི་ལྟར་འཇིག་རྟེན་ཕྱོགས་ཀུན་ཏུ། །བཅུས་བསྒྲེས་མ་ལུས་བརྗོད་པ་
ལྟར། །ཚད་དང་ལྡན་པར་བག་ཙམ་བརྗོད། །གང་ཚེ་སངས་རྒྱས་གཟུགས་སྐུ་
II
- 282 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཡི། །རྒྱུ་ཡང་ད་ལྟར་འཇིག་རྟེན་བཞིན། །གཞལ་མེད་དེ་ཚེ་ཆོས་ཀྱི་སྐུའི། །རྒྱུ་
ལ་ཇི་ལྟར་གཞལ་དུ་ཡོད། །ཅེས་དང༌། མངོན་རྟོགས་རྒྱན་ལས། བླ་མ་སྐྱེལ་ལ་
སོགས་པ་དང༌། །ཡང་དག་བླངས་པ་བརྟེན་པ་དང་། །བསྡུ་བ་བརྟེན་དང་གྱ་
ནོམ་པའི། །དངོས་པོ་སྦྱིན་དང་གསད་བྱ་བ། །ཐར་པར་བྱེད་དང་དགེ་བ་ནི། །
ཡང་དག་བླངས་པ་ སྤེལ་ལ་སོགས། །སྒྲུབ་བྱེད་རྒྱུ་ཡིན་མཚན་ཉིད་ནི། །མདོ་
ལས་ཇི་སྐད་འབྱུང་བ་བཞིན། །ཞེས་འབྱུང་བ་ལྟར་རོ། །འདི་དག་ཞིབ་ཏུ་ཤེས་
པར་འདོད་ན་མདོ་སྡེ་བསྐལ་བཟང་དང་། བྱང་ས་དང༌། རྒྱུད་བླ་ རྩ་འགྲེལ་
དང༌། རིན་ཆེན་འཕྲེང་བ་རྣམས་ལས་ཤེས་པར་བྱའོ། །འོ་ན་དེ་འདྲ་བའི་མཚན་
དཔེས་སྤྲས་པའི་སྐུའི་ངོ་བོ་ཇི་ལྟ་བུ་སྙམ་ན་དེ་སྟོན་པ་ལ། དཔེ་བྱད་བཟང་པོ་
རྣམས་ ཀྱིས་སྤྲས་པ། མཚན་རྣམས་ཀྱི་མེ་ཏོག་རྒྱས་པ། སྤྱོད་ཡུལ་རན་པར་
མཐུན་པ། མཐོང་ན་མི་མཐུན་ པ་ མེད་ པ། ཞེས་ གསུངས། དེ་ ལ་ མཚན་དང་
དཔེ་བྱད་ཀྱིས་བརྒྱན་པའི་ཚུལ་ནི་མཚན་བཟང་པོ་སུམ་ཅུ་རྩ་གཉིས་དང་དཔེ་
བྱང་བཟང་པོ་བརྒྱད་ཅུས་སྤྲས་པ་སྟེ། མཚན་བཟང་སུམ་ཅུ་རྩ་གཉིས་ནི་མངོན་
རྟོགས་རྒྱན་ལས། ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །ཕྱག་
དང་ཞབས་སོར་དྲ་བས་འབྲེལ་བ་དང༌། །ཕྱག་ནི་ཞབས་བཅས་ འཇམ་ཞིང་
གཞོན་ཞ་ཆགས། །འདི་ཡི་སྐུ་ནི་བདུན་དག་མཐོང་བ་དང་། །སོར་མོ་རིང་དང་
རྟིང་ཡངས་སྐུ་ཆེ་དྲང་། །ཞབས་འབུར་མི་མངོན་སྤུ་ནི་གྱེན་དུ་ཕྱོགས། །བྱིན་པ་
ཨེ་ ན་ ཡ་ འདྲའི་ ཕྱག་ རིང་ མཛེས། །འདོམས་ ཀྱི་ སྦ་བ་སྦུབས་ སུ་ནུབ་ པའི་
མཆོག །པགས་ པ་ གསེར་མདོག་པགས་པ་སྲབ་ པ་དང༌། །སྤུ་ནི་རེ་རེ་ནས་
གཡས་ལེགས་འཁྲུངས་དང༌། །ཞལ་མཛོད་སྤུས་བརྒྱན་རོ་སྟོད་སེང་གེ་འདྲ། །
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འདི་ཡི་དཔུང་པའི་མགོ་ཟླུམ་ཐལ་གོང་རྒྱས། །འདི་ལ་རོ་མི་ཞིམ་པའང་རོ་
མཆོག་སྣང་། །སྐུ་ནི་ནྱ་གྲོ་དྷ་ལྟར་ཆུ་ཞེང་གབ། །གཙུག་ཏོར་དབུར་ལྡན་ལྗགས་
རིང་མཛེས་པ་དང་། །ཚངས་དབྱངས་འགྲམ་པ་སེང་གེའི་འདྲ་དང་ཚེམས། །
ཤིན་ཏུ་དཀར་དང་ཚད་མཉམ་ཐགས་བཟང་དང་། །གྲངས་ནི་བཞི་བཅུ་ཐམ་པ་
ཚང་བ་དང་། །སྤྱན་ནི་མཐོན་མཐིང་སྤྱན་རྫི་བ་མཆོག་གི །འདྲ་བ་འདི་དག་
སུམ་ཅུ་རྩ་གཉིས་མཚན། །ཞེས་གསུངས་པ་ལྟར། །ཕྱག་ཞབས་འཁོར་ལོས་
མཚན་ པ་ དང༌། །ཞབས་ མཐིལ་ མཉམ་ པ་ དང་། སོར་མོ་དྲ་བས་ འབྲེལ་ བ་
དང༌། །ཕྱག་ཞབས་གཞོན་ཤ་ཆགས་ཤིང་འཇམ་པ་དང་། སྐུའི་བདུན་མཐོ་བ་
དང་། སོར་མོ་རིང་བ་དང་། རྟིང་པ་ ཡངས་ པ་དང༌། སྐུ་ཆེ་ཞིང་དྲང་བ་དང་།
ལོང་བུ་མི་མངོན་པ་དང་། བ་སྤུ་གྱེན་དུ་ཕྱོགས་པ་དང་། བྱིན་པ་རི་དྭགས་ཨེ་ན་
ཡའི་ལྟ་བུ་དང་། ཕྱག་རིང་བ་དང་། འདོམས་ཀྱི་སྦ་བ་སྦུབས་སུ་ནུབ་པ་དང༌།
པགས་པའི་མདོག་གསལ་བ་དང་། པགས་པ་འཇམ་པ་དང་། སྤུ་རེ་རེ་ནས་
སྐྱེས་ཤིང་གཡས་ཕྱོགས་སུ་འཁྱིལ་བ་དང། མཛོད་སྤུ་དང༌། རོ་སྟོད་སེང་གེའི་
འདྲ་ བ་ དང༌། དཔུང་ མགོ་ ཟླུམ་ པ་ དང༌། ཐལ་ གོང་ རྒྱས་ པ་ དང་། རོ་ བྲོ་བ་
མཆོག་དང་། སྐུ་ཆུ་ཞེང་གབ་པ་དང༌། གཙུག་ཏོར་དང་། ལྗགས་རིང་བ་དང་།
གསུང་ ཚངས་ པའི་ དབྱངས་དང་། འགྲམ་པ་སེང་གེའི་ འདྲ་བ་དང་། ཚེམས་
དཀར་བ་དང་། ཚེམས་མཉམ་པ་དང་། ཚེམས་ཐགས་བཟང་བ་དང་། གྲངས་
བཞི་བཅུ་ཐམ་པ་ཚང་བ་དང༌། སྤྱན་མཐོན་མཐིང་དང༌། སྤྱན་རྫི་ ཁྱུ་མཆོག་གི་
རྫི་མ་ལྟ་བུ་སྟེ་སུམ་ཅུ་རྩ་གཉིས་སོ། །དེ་ལ་ཕྱག་ཞབས་འཁོར་ལོས་མཚན་པ་
ནི། ཕྱག་མཐིལ་གཉིས་དང་ཞབས་མཐིལ་གཉིས་ན་འཁོར་ལོ་རྩིབས་སྟོང་པ་
- 284 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ལྟེ་བ་མུ་ཁྱུད་དང་བཅས་པའི་རི་མོ་གསལ་ལ་ཡོངས་སུ་རྫོགས་པ་ཇི་ལྟར་
མགར་བ་མཁས་པས་གསེར་ལ་བརྐོས་ པའི་ རི་མོ་ཇི་ལྟ་བ་བཞིན་དུ་ཡོད་
པའོ། །ཞབས་མཐིལ་མཉམ་པ་ནི། ཞབས་མཐིལ་ གཉིས་ ན་ གཤོང་བུ་མེད་
པར་རྟིང་པ་ནས་སོར་མོའི་བར་རྣམས་ལེགས་པར་མཉམ་པའོ། །སོར་མོ་དྲ་
བས་འབྲེལ་བ་ནི། ཕྱག་ཞབས་ཀྱི་སོར་མོ་རྣམས་ཚིགས་དང་པོ་ནས་བརྩམས་
ཏེ་སོར་མོའི་བར་རྣམས་སེང་སེང་པོ་མེད་པར་འབྲེལ་བ་དང་། སོར་གདུབ་ལ་
སོགས་པ་རྒྱན་ཡང་གཞུག་ཏུ་རུང་བའོ། །ཕྱག་ཞབས་འཇམ་པ་ནི། ཤིན་ཏུ་
གཞོན་ཤ་ཆགས་ཤིང་ཤིང་བལ་གྱི་འདམ་ག་ལྟར་འཇམ་པའོ། །སྐུའི་བདུན་མཐོ་
བ་ནི། ཕྱག་ཞབས་ཀྱི་རྒྱབ་བཞི། ཕྲག་གོང་གཉིས་དང་། ལྟག་པ་རྣམས་ཡོངས་
སུ་གང་བའོ། །སོར་མོ་རིང་བ་ནི། ཕྱག་ཞབས་ཀྱི་སོར་མོ་རྣམས་རིང་ཞིང་རྒྱས་
པའོ། །རྟིང་པ་ཡངས་པ་ནི། ཞབས་མཐིལ་གྱི་བཞི་ཆ་ཕྱིར་འཕགས་པའོ། །སྐུ་
ཆེ་ཞིང་དྲང་བ་ནི། ཁྲུ་བདུན་ཙམ་དུ་འཕགས་ཤིང་ཡ་ཡོ་མེད་པའོ། །ལོང་བུ་མི་
མངོན་པ་ནི། ཞབས་གཉིས་ཀྱི་ལོང་བུ་མི་མངོན་པའོ། །འདི་ལ་རྗེ་ཐམས་ཅད་
མཁྱེན་ པས། ཞབས་ ཀྱི་མཁྲིག་མ་ལོང་ བུའི་ འབུར་ གྱིས་ དབེན། །ཞེས་ གང་
གསུངས་པ་ལྟར་ཞབས་ གཉིས་ཀྱི་མཁྲིག་མ་ལ་ལོང་བུའི་འབུར་མེད་པར་
སྙོམས་པའི་མཛེས་པའོ། །བ་སྤུ་གྱེན་དུ་ཕྱོགས་པ་ནི། སྐུའི་བ་སྤུ་རེ་རེ་ནས་
གྱེན་དུ་ཕྱོགས་ཤིང་གཡས་སུ་འཁྱིལ་བའོ། །བྱིན་པ་རི་དྭགས་ཨེ་ན་ཡའི་ལྟ་བུ་
ནི། རི་དྭགས་བསེ་ ཁ་སྒོའི་བྱིན་པ་ལྟར་ རིམ་པར་འཚམ་ལ་ རྒྱས་ཤིང་ཟླུམ་
པའོ། །འདི་ལ་རྗེ་ཐམས་ཅད་མཁྱེན་པས། པགས་ཀྱིས་ཕྲ་ཞིང་ཟླུམ་པའི་བྱིན་
པ་ལེགས། །ཞེས་གསུངས་སོ། །ཕྱག་རིང་བ་ནི། བརླ་དྲང་པོར་བཞག་སྟེ་མ་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བཏུད་ཀྱང་ཕྱག་གིས་པུས་མོའི་ལྷ་ངར་སླེབ་པའོ། །འདོམས་ཀྱི་སྦ་སྦུབས་སུ་
ནུབ་པ་ནི། གླང་པོ་ཆེ་དང་རྟ་ཅང་ཤེས་ལྟར་འདོམས་ཀྱི་སྦ་བ་ཕྱིར་མི་མངོན་
པར་མཛེས་པར་ནུབ་པའོ། །པགས་པའི་མདོག་གསལ་བ་ནི། ཤིན་ཏུ་གཡའ་
དག་ པའི་ གསེར་ ལྟར་ གསལ་བའོ། །པགས་པ་འཇམ་པ་ནི། གསེར་ཤིན་ཏུ་
སྦྱངས་པ་ལྟར་འཇམ་ཞིང་སྙོམས་ལ་རྡུལ་གྱིས་མ་གོས་པའོ། །སྤུ་རེ་རེ་ནས་
སྐྱེས་ཤིང་གཡས་ཕྱོགས་སུ་འཁྱིལ་བ་ནི། ཚིག་གི་དངོས་ཟིན་ལྟར་རོ། །མཛོད་
སྤུ་ནི། སྨིན་མ་གཉིས་ཀྱི་བར་ཐིག་ལེའི་གནས་ན་སྤུ་དཀར་པོ་ཤིན་ཏུ་འཇམ་ལ་
མཉེན་ པ་ དྲངས་ན་ ཁྲུ་ གསུམ་ ལ་ སོགས་ པ་ འབྱུང་ ལ། བཏང་ན་ གཡས་ སུ་
འཁྱིལ་ཞིང་རྩེ་མོ་གྱེན་དུ་ཕྱོགས་པ་སྐྱ་རུ་རའི་འབྲུ་ཚད་ཙམ་པ། གསེར་གྱི་མེ་
ལོང་ངོས་ལ་དངུལ་གྱི་འབུར་བཏབ་པ་ལྟ་བུའོ། །རོ་སྟོད་སེང་གེའི་འདྲ་བ་ནི།།
སྐུ་སྟོད་འཕེལ་ཁ་ཆེ་བའོ། །འདི་ལ་རྗེ་ཐམས་ཅད་མཁྱེན་པས། གདོང་ལྔ་པ་
བཞིན་ ཀུན་ ནས་ རྒྱས་ པའི་ སྟོད། །ལྷུན་ པོའི་ ངོས་ ལྟར་ རབ་ཏུ་ ཡངས་ པའི་
བྲང་། །ཞེས་གསུངས་སོ། །དཔུང་མགོ་ཟླུམ་པ་ནི། གསེར་གྱི་བུམ་པའི་མགྲིན་
པ་ ལྟར་ རྩའི་དྲ་བ་མི་མངོན་ཞིང་ཡོངས་ སུ་ ཟླུམ་པའི་མགྲིན་པ་ལེགས་པར་
འབྲེལ་བའོ། །ཐལ་གོང་རྒྱས་པ་ནི། དཔུང་མགོ་ཕན་ཚུན་གྱི་བར་ཤིན་ཏུ་རྒྱས་
པ་གསེར་ཀྱི་གཏན་པ་ཕྱིས་པ་ལྟ་བུའི། རོ་བྲོ་བ་མཆོག་ནི། ཐུབ་པའི་ལྗགས་ལ་
རོ་ཅི་སྣང་ཐམས་ཅད་རོ་ཞིམ་པའི་མཆོག་ཁོ་ནར་སྣང་བའོ། །སྐུ་ཆུ་ཞེང་གབ་པ་
ནི། ཤིང་ནྱ་གྲོ་དྷ་དར་ལ་བབ་པ་ལྟར་འདོམས་ཀྱི་ཕན་ཚུན་གྱི་རྩེ་མོ་ནས་བཅལ་
བ་ཇི་ཙམ་པ་ཞབས་ནས་སྤྱི་བོའི་བར་ལའང་དེ་ཙམ་ཡོད་པའོ། །གཙུག་ཏོར་ནི།
ཟླུམ་ཞིང་ཀུན་ནས་མཉམ་ལ་གཡས་སུ་འཁྱིལ་བའི་དབུའི་གཙུག་ཏོར་འགྲོ་བ་
-286 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ལྷ་དང་བཅས་པ་སུས་ཀྱང་རྩེ་མོ་ལྟར་མི་མངོན་པའོ། །ལྗགས་རིང་བ་ནི། ཞལ་
གྱི་དཀྱིལ་འཁོར་ཐམས་ཅད་ཁེབས་པ་ནུས་པ་ཨུཏྤ་ལ་དམར་པོའི་མདོག་འདྲ་
བའི་ལྗགས་ རིང་བའོ། །འདི་ལ་ ཕར་ ཕྱིན་ གྱི་འགྲེལ་པ་ནས་ སྟོང་ གསུམ་ གྱི་
འཇིག་རྟེན་གྱི་ཁམས་ལྗགས་ཀྱིས་ཁེབས་པར་མཛད་པ་སོགས་ཇི་ཙམ་བཞེད་
པ་ དེ་ ཙམ་ དུ་ ལྗགས་ ཀྱིས་ ཁེབས་ པར་ ཡང་ བཤད་དོ། །གསུང་ ཚངས་ པའི་
དབྱངས་ནི། ཡན་ལག་དྲུག་ཅུ་དང་ལྡན་པའི་ཚངས་པའི་དབྱངས་སོ། །འགྲམ་
པ་སེང་གེའི་འདྲ་བ་ནི། ཞལ་དཀྱིལ་མེ་ལོང་གི་དཀྱིལ་འཁོར་ལྟར་ཟླུམ་ལ་རྒྱས་
ཤིང་ལྟ་ན་སྡུག་པའོ། །ཚེམས་དཀར་བ་དང་། ཚེམས་མཉམ་པ་དང་། ཚེམས་
ཐགས་བཟང་བ་དང་། གྲངས་བཞི་བཅུ་ཐམ་པ་ཚང་བ་རྣམས་ནི་ཚིག་གི་དངོས་
ཟིན་ ལྟར་ གོ་ སླའོ། །སྤྱན་མཐོན་མཐིང་ ནི། སྤྱན་ འབྲས་ ཀྱི་ དབུས་ སྔོ་ ཞིང་།
མཐའ་དཀར་བའི་དཀར་ནག་གི་ཆ་མ་འདྲེས་ཤིང་ཤིན་ཏུ་དག་པའི་མཛེས་
པའོ། །འདི་ ལ་ རྗེ་ ཐམས་ ཅད་མཁྱེན་པས། ཨུཏྤལ་མཐིང་ ཁའི་ འདབ་མ་ ཇི་
བཞིན་དུ། །སྤྱན་དཀྱུས་རིང་པོ་ཅུང་ཟད་ཟླུམ་པ་ཡི། །དཀར་ནག་ཆ་རྣམས་མ་
འདྲེས་མཛེས་པ་ནི། །འདམ་སྐྱེས་འདབ་མ་ཀུན་ནས་རངས་པ་བཞིན། །ཞེས་
གསུངས་སོ། །སྤྱན་རྫི་ཁྱུ་མཆོག་གི་རྫི་མ་ལྟ་བུ་ན། སྤྱན་ལྤགས་སྟེང་འོག་གི་རྫི་
མ་རྣམས་ལེགས་པར་གཞོལ་ཞིང་སོ་སོར་མ་འདྲེས་པར་གནས་པའི་ཤིན་ཏུ་
མཛེས་པའོ། །དེ་ལྟར་མཚན་བཟང་འདི་རྣམས་ཤེས་པར་བྱས་ནས་ཡང་ཡང་
ཡིད་ཡུལ་དུ་བྱས་ན་ནི་སངས་རྒྱས་ རྗེས་སུ་དྲན་པ་དང་མི་འབྲལ་བ་དང༌།
ཚོགས་གསོག་པ་དང་སྒྲིབ་པ་སྦྱོང་བའི་ཞིང་དུ་སངས་རྒྱས་ཀྱི་སྐུའི་རྣམ་པ་
གསལ་བར་འཆར་བ་དང་། རྗེས་སུ་དྲན་པའི་སངས་རྒྱས་ཀྱི་སྐུ་འདི་ལྟ་བུ་ཞིག་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བདག་གིས་ཀྱང་ཐོབ་ན་ཅི་མ་རུང་སྙམ་དུ་བྱང་ཆུབ་ཀྱི་སེམས་མྱུར་དུ་སྐྱེ་བ་
སོགས་ དགོས་ པ་ ཤིན་ཏུ་ ཆེའོ། །གཞན་ ཡང་ དེ་ བཞིན་ གཤེགས་ པས་ སྐུའི་
མཛོད་སྤུ་འགྲུབ་པའི་རྒྱུར་སྔོན་སློབ་པ་ལམ་གྱི་གནས་སྐབས་སུ་མཁན་སློབ་
དང་ཕ་མ་སོགས་བསྙེན་བཀུར་བའི་ཞིང་རྣམས་ལ་བསྙེན་བཀུར་གྱིས་མཆོད་
ཅིང་རིམ་གྲོ་མཛད་པར་བཤད་པས་མཚོན་མཚན་བཟང་རེ་རེ་ལ་ཡང་རང་རང་
གི་ཐུན་མོང་མ་ཡིན་པའི་རྒྱུ་ཚོགས་མདོ་སྡེ་ནས་བཤད་པ་ལྟར་དང༌། དེ་ཡང་
ལན་རེ་རེ་གཉིས་གཉིས་ཙམ་དང་ཚེ་རེ་གཉིས་ཙམ་མ་ཡིན་པར་བསྐལ་ཆེན་
གྲངས་མེད་པ་གསུམ་གྱི་བར་ལ་གོམས་པར་མཛད་ཅིང་། དེའི་ཚེ་རྒྱུ་ཚོགས་རེ་
རེ་ལ་ཡང་ཐབས་ཤེས་ཟུང་འབྲེལ་དང་། ཕར་ཕྱིན་དྲུག་ལྡན་ཤ་སྟག་ཏུ་གོམས་
པར་མཛད་ཅིང་། ཅི་མཛད་ཐམས་ཅད་བདག་ཅག་འགྲོ་བ་ཉམ་ཐག་རྣམས་
འབའ་ཞིག་གི་དོན་དུ་མཛད་པས་འདི་འདྲ་བའི་མཚན་དཔེས་བརྒྱན་པའི་སྐུ་
བརྙེས་པ་ཡིན་ནོ་སྙམ་དུ་སྟོན་པ་ཐུགས་རྗེ་ཅན་དེ་ཉིད་ཀྱི་སྐུ་དང་མཛད་པ་
རྣམས་ཡང་ཡང་ཡིད་ཡུལ་དུ་བྱས་ནས་སྨོན་ལམ་འདེབས་ཤིང་། རེ་ས་གཞན་
ན་མེད་པའི་བློ་ལྟོས་བཅས་ནས་ཡང་དང་ཡང་དུ་སྐྱབས་སུ་འགྲོ་ཞིང་གསོལ་བ་
འདེབས་པར་བྱེད་པ་ནི་གསུང་རབ་མང་དུ་ཐོས་པའི་གནད་དམ་པ་ཡིན་ནོ། །
མཚན་བཟང་འདི་དག་འཁོར་ལོས་བསྒྱུར་རྒྱལ་ལ་ཡང་ཡོད་པར་བཤད་པ་མ་
ཡིན་ནམ། འདི་ཐུབ་པའི་ཐུན་མོང་མ་ཡིན་པའི་ཡོན་ཏན་དྲན་ཚུལ་དུ་ཇི་ལྟར་
འགྱུར་སྙམ་ན། རིན་ཆེན་འཕྲེང་བ་ལས། འཁོར་ལོས་བསྒྱུར་བ་ཐམས་ཅད་
ལ། །འདི་དག་ཡོད་པར་འདོད་མོད་ཀྱི། དག་དང་མཛེས་དང་གསལ་བ་ནི། །
སངས་རྒྱས་རྣམས་ཀྱི་ཆར་མི་ཕོད། །ཅེས་གསུངས་པ་ལྟར་འཁོར་སྒྱུར་རྣམས་
- 288 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དང་བྱང་སེམས་སར་གནས་རྣམས་ལ་མཚན་བཟང་རྗེས་མཐུན་པ་ཡོད་མོད་
ཀྱང་། རྒྱལ་ བའི་ མཚན་དཔེ་དང་ བསྟན་ན་ཉིན་བྱེད་དབང་པོ་དང་མེ་ཁྱེར་
འགྲན་པ་བཞིན་དུ་རྣམ་པ་ཀུན་ནས་ཁྱད་ཞུགས་ཏེ་འཁོར་སྒྱུར་གྱི་མཚན་དཔེ་
རྣམས་ནི་འོལ་སྤྱི་ཙམ་ཡིན་ལ། སངས་རྒྱས་ཀྱི་མཚན་དཔེ་ནི་རྣམ་པ་ཀུན་ནས་
དྲི་མ་མེད་པའི་དག་པ་དང་། ཡིད་དུ་འོང་བའི་མཛེས་པ་དང༌། སྒྲིབ་བྱེད་མེད་
ཅིང་ཆ་ཐམས་ཅད་ནས་ཡོངས་སུ་རྫོགས་པ་དང༌། མཚན་རེ་རེས་ཀྱང་ཁམས་
གསུམ་གྱི་སེམས་ཅན་ཐམས་ཅད་ལ་གང་ལ་གང་འཚམ་གྱི་སྤྲུལ་པའི་འོད་
འགྱེད་པ་དང་ཆོས་སྟོན་པ་སོགས་མཛད་པ་མཐའ་ཡས་པ་མཛད་ཅིང་། རྒྱུའི་སྒོ་
ནས་ཀྱང་འཁོར་སྒྱུར་གྱི་མཚན་དཔེ་རྣམས་ནི་སངས་རྒྱས་ལ་སེམས་དང་བའི་
དད་པ་ལན་ཅིག་ཙམ་སྐྱེས་པ་ལས་འབྱུང་ཞིང་། སངས་རྒྱས་ཀྱི་མཚན་དཔེ་ནི་
བསྐལ་ཆེན་གྲངས་མེད་ པ་ གསུམ་དུ་བསོད་ནམས་དང༌ཡེ་ཤེས་ ཀྱི་ཚོགས་
མཐའ་ཡས་མུ་མེད་པ་ཞིག་བསགས་པ་ལས་བྱུང་བ་ཡིན་ནོ། །འདིར་མཚན་
རྣམས་ལ་མེ་ཏོག་རྒྱས་པ་ཞེས་དང་། དཔེ་བྱད་རྣམས་ལ་སྤྲས་པ་ཞེས་བརྗོད་པ་
ནི་དཔེ་བྱད་རྣམས་མཚན་བཟང་གི་འཁོར་ཡིན་པས་སྤྲས་པ་ཞེས་བརྗོད་པར་
མཁས་མཆོག་དབྱིག་གཉེན་གྱིས་གསུངས་སོ། །
དཔེ་བྱད་རྣམས་མཚན་བཟང་གི་འཁོར་དུ་ཇི་ལྟར་འགྱུར་བའི་ཚུལ་ནི།
སེན་མོ་ཟངས་ཀྱི་མདོག་ལྟ་བུ་སོགས་དྲུག་ནི་ཕྱག་སོར་རིང་བའི་མཚན་བཟང་
གི་འཁོར་དུ་འདུ་བ་སོགས་འདི་དག་གི་རྣམ་གཞག་ཞིབ་ཏུ་ཤེས་པར་འདོད་ན།
བྱང་ས་དང་། ཉི་ཁྲི་སྣང་བ་དང་། ཡུམ་གསུམ་གྱི་གནོད་འཇོམས་དང་། འགྲེལ་
པ་ དོན་ གསལ་ དང་། དེ་ དག་ཐམས་ ཅད་ ཀྱི་ དགོངས་ པ་ གུང༌ བསྒྲིགས་
- 289 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ནས་ལེགས་པར་འཆད་པ་ལེགས་བཤད་གསེར་འཕྲེང་རྣམས་ལས་ཤེས་པར་
བྱའོ། །
དཔེ་བྱད་བརྒྱད་ཅུ་ནི། ཐུབ་པའི་སེན་མོ་ཟངས་མདོག་དང་། །མདོག་
སྣུམ་མཐོ་དང་སོར་མོ་རྣམས། །ཟླུམ་རྒྱས་བྱིན་གྱིས་ཕྲ་བ་དང་། །རྩ་མི་མངོན་
དུ་མདུད་པ་མེད། །ལོང་བུ་མི་མངོན་ཞབས་མཉམ་དང་། །སེང་གེ་གླང་ཆེན་བྱ་
དང་ནི། ཁྱུ་མཆོག་སྟབས་གཤེགས་གཡས་ཕྱོགས་དང་། །མཛེས་གཤེགས་དྲང་
དང་ འཁྲིལ་ བག་ ཆགས། །བྱི་ དོར་ བྱས་ འདྲ་ རིམ་ པར་ འཚམ། །གཙང་ དང་
འཇམ་དང་དག་པའི་སྐུ། །མཚན་ནི་ཡོངས་སུ་རྫོགས་པ་དང་། །སྐུ་ཡི་ཁོ་ལག་
ཡངས་ཤིང་བཟང་། །གོམ་སྙམས་པ་དང་སྤྱན་གཉིས་ནི། །དག་དང་གཞོན་ཤ་
ཅན་ཉིད་དང༌། །སྐུ་ཞུམ་མེད་དང་རྒྱས་པ་དང་། །ཤིན་ཏུ་གྲིམས་པའི་སྐུ་ཉིད་
དང༌། །ཡན་ ལག་ ཤིན་ཏུ་རྣམ་འབྱེས་ དང༌། །གཟིགས་ པ་ སྒྲིབ་མེད་ དག་ པ་
དང༌། །དཀུ་ཟླུམ་སྐབས་ཕྱིན་མ་རྙོངས་དང་། །ཕྱང་ངེ་བ་དང་ལྟེ་བ་ནི། །ཟབ་
དང་གཡས་ཕྱོགས་འཁྱིལ་བ་དང་། །ཀུན་ནས་ལྟ་ན་སྡུག་པ་དང་། །ཀུན་སྤྱོད་
གཙང་དང་སྐུ་ལ་ནི། །སྨེ་བ་གནག་བག་མེད་པ་དང༌། །ཕྱག་ནི་ཤིང་བལ་ལྟར་
འཇམ་དང༌། །ཕྱག་རིས་མདངས་ཡོད་ཟབ་རིང་དང་། །ཞལ་ནི་ཧ་ཅང་མི་རིང་
དང༌། །མཆུ་ནི་བིམ་པ་ལྟར་དམར་དང༌། །ལྗགས་མཉེན་པ་དང་སྲབ་པ་དང་། །
དམར་དང་འབྲུག་གི་སྒྲ་ཉིད་དང་། །གསུང་མཉེན་འཇམ་དང་མཆེ་བ་ཟླུམ། །རྣོ་
དང་དཀར་དང་མཉམ་པ་དང་། །བྱིན་གྱིས་ཕྲ་དང་ཤངས་མཐོ་དང༌། །མཆོག་ཏུ་
དག་པ་དག་དང་ནི། །སྤྱན་ཡངས་པ་དང་རྫི་མ་སྟུག །པདྨའི་འདབ་མ་འདྲ་བ་
དང་། །སྨིན་ཚུགས་རིང་དང་འཇམ་པ་དང༌། །སྣུམ་དང་སྤུ་ནི་མཉམ་པ་དང་། །
- 290 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཕྱག་ རིང་རྒྱས་དང་ སྙན་མཉམ་དང་། །ཉམས་པ་རྣམ་པར་སྤངས་པ་དང་། །
དཔྲལ་བ་ལེགས་པར་འབྱེས་པ་དང༌། །དབྱེས་ཆེ་བ་དང་དབུ་རྒྱས་དང་། །དབུ་
སྒྲ་ བུང་ བ་ ལྟར་ གནག་ དང་། །སྟུག་ དང་ འཇམ་ དང་ མ་ འཛིངས་ དང༌། །མི་
གཤོར་དྲི་ཞིམ་སྐྱེས་བུ་ཡི། །ཡིད་ནི་འཕྲོག་པར་བྱེད་པ་དང་། །དཔལ་གྱི་བེའུ་
དང༌ བཀྲ་ ཤིས་ ནི། །སངས་ རྒྱས་ དཔེ་ བྱད་ བཟང་ པོར་ བཞེད། །ཅེས་ གང་
གསུངས་ པ་ལྟར་ རོ། །འདི་དག་སོ་སོའི་ངོས་འཛིན་ཞིབ་ཏུ་བཀྲལ་ན་ཡི་གེ་
མངས་སུ་དོགས་པས་བློ་གྲོས་ཀྱི་རྩལ་དང་ལྡན་པ་རྣམས་ཀྱིས་ལེགས་བཤད་
གསེར་གྱི་ཕྲེང་བ་ཞིབ་ཏུ་བལྟས་ནས་ཤེས་པར་བྱའོ། །མཚན་དཔེ་འདི་དག་ལ་
མཚན་དང་དཔེ་བྱད་ཅེས་བརྗོད་པའི་རྒྱུ་མཚན་ནི། ཕྱག་ཞབས་འཁོར་ལོས་
མཚན་པ་སོགས་སུམ་ཅུ་རྩ་གཉིས་པོ་འདི་དག་རང་གང་ལ་ལྡན་པའི་གང་ཟག་
སྐྱེས་བུ་ཆེན་པོར་མཚོན་པའི་མཚན་ཉིད་ལྟ་བུ་ཡིན་པས་མཚན་ཞེས་བརྗོད།
སེན་མོ་ཟངས་མདོག་སོགས་དཔེ་བྱད་བརྒྱད་ཅུ་པོ་འདི་དག་ནང་དུ་ཐུགས་
ཆགས་པ་དང་བྲལ་བ་སོགས་ཡོན་ཏན་ཁྱད་པར་ཅན་བརྙེས་པ་དེ་ཉིད་གཞན་
ལ་གོ་བར་བྱེད་པ་དང༌། ཕ་རོལ་ལ་སྐུའི་མཛེས་པ་སྟོན་བྱེད་ཡིན་པས་ན་དཔེ་
བྱད་ཅེས་བྱའོ། །དེ་འདྲ་བའི་སྐུ་དེས་སྤྱོད་ལམ་རྣམ་བཞི་གང་མཛད་ཀྱང་རྣམ་
པ་ཀུན་ཏུ་མཛེས་ཤིང་ཕུན་སུམ་ཚོགས་པ་དང་། དབུགས་ཕྱི་ནང་དུ་རྒྱུ་བ་ཚུན་
ཆད་ཅི་མཛད་ཀྱང་སེམས་ཅན་གྱི་དོན་དུ་མི་འགྱུར་བའི་སྐབས་མེད་དོ་ཞེས་གོ་
བའི་ཕྱིར་དུ། སྤྱོད་ཡུལ་རན་པར་མཐུན་པ་ཞེས་གསུངས། མཐོང་ན་མི་མཐུན་
པ་མེད་པ། ཞེས་བྱ་བ་འདིས་ནི་དེ་བཞིན་གཤེགས་པའི་སྐུའི་མཛེས་པ་ཕུན་
སུམ་ཚོགས་པ་བསྟན་པ་ཡིན་ཏེ། དེ་བཞིན་གཤེགས་པའི་སྐུ་དེ་ནི་འགྲོ་བ་སུས་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མཐོང་ཡང་རྣམ་པ་ཀུན་ནས་ཡིད་དང་བར་བྱེད་ཅིང་ཡིད་དུ་མི་འོང་བའི་ཆ་ཅུང་
ཟད་ ཀྱང་མེད་པས་སོ། །དད་པས་མོས་པ་རྣམས་ལ་མངོན་པར་དགའ་བ། །
ཤེས་རབ་ཟིལ་གྱིས་མི་ནོན་པ། སྟོབས་རྣམས་ལ་བརྫི་བ་མེད་པ། ཞེས་བྱ་བ་
འདིས་ནི་དེ་བཞིན་གཤེགས་པའི་དྲུང་དུ་ལྷགས་པའི་སེམས་ཅན་གྱི་རིགས་
གཉིས་དང༌། དེ་ལ་སྟོན་པས་ཇི་ལྟར་མཛད་ཚུལ་རྣམས་སྟོན་ཏེ། དེ་ཡང་དེ་
བཞིན་གཤེགས་པའི་དྲུང་དུ་ལྷགས་པའི་སེམས་ཅན་གྱི་བསམ་པ་ནི་གཉིས་ཏེ།
དད་པའི་བསམ་པ་དང་། རྩོད་པར་འདོད་པའམ་ཟིལ་གྱིས་གནོན་པའི་བསམ་
པའོ། །དད་པའི་བསམ་པས་འོང་བ་ལ་ནི་འགའ་ཞིག་སྔོན་གྱི་དགེ་བའི་རྩ་བས་
བསྐུལ་ནས་འོང་ཞིང་། འགའ་ཞིག་ལྟད་མོའི་བསམ་པས་འོང་། འགའ་ཞིག་ནི་
ཡིད་ཆེས་པའི་དད་གུས་དྲག་པོས་འོང་བ་ཡོད། དེ་ཐམས་ཅད་ཀྱང་དེ་བཞིན་
གཤེགས་པའི་སྐུའི་འོད་དང་གཟི་བརྗིད་མཐོང་བ་ཙམ་གྱིས་དད་པ་ལྷག་པར་
སྐྱེ་ཞིང་དགེ་བའི་རྩ་བ་བསྐྲུན་ནས། དབང་པོ་རྣོན་པོ་རྣམས་ནི་གསུང་གི་བདུད་
རྩི་མྱངས་ནས་ཐེག་པ་གསུམ་གྱི་ལམ་ལ་འཇུག་པ་དང་། ཞུགས་ནས་རང་རང་
གི་འབྲས་བུ་ཐོབ་པར་བྱེད། དབང་པོ་རྟུལ་པོ་རྣམས་ནི་མཐོ་རིས་དང་ཐར་པའི་
ལམ་ལ་བག་ཆགས་འཇོག་པར་འགྱུར་རོ། །ཟིལ་གྱིས་གནོན་པའི་བསམ་པས་
འོངས་པ་རྣམས་ནི། དེ་བཞིན་གཤེགས་པའི་ཤེས་རབ་དང་སྟོབས་བསམ་གྱིས་
མི་ཁྱབ་པས་དེ་མ་ཐག་རང་རང་གི་ང་རྒྱལ་བཅོམ་ནས་སྨིན་ཅིང་གྲོལ་བར་
མཛད་དོ། །སྤྱིར་སྟོབས་ལ་བཟང་པོ་སྤྱོད་པའི་མདོ་དང་ཏིང་ངེ་འཛིན་རྒྱལ་པོའི་
མདོ་སོགས་མདོ་མང་པོ་ནས་སྟོབས་ཀྱི་རྣམ་གཞག་མང་དུ་གསུངས་ཤིང་།
ཁྱད་པར་འདིའི་སྐབས་ཀྱི་སྟོབས་ནི་སློབ་དཔོན་དབྱིག་གཉེན་གྱིས་གཙོ་ཆེར་
- 292 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
སྐུའི་སྟོབས་སུ་བཤད་ཅིང་། སློབ་དཔོན་འཇམ་དཔལ་གྲགས་པས་མཁྱེན་པའི་
སྟོབས་སུ་བཤད། སྐུའི་སྟོབས་ནི། སྐུ་བལྟམས་པའི་ཚེ་ལྷ་མོ་སྒྱུ་འཕྲུལ་མའི་
རྩིབ་ལོགས་གཡས་ནས་ཇི་ལྟར་སྤྲིན་གྱི་གསེབ་ནས་ཉི་མ་གསལ་བར་ཤར་བ་
བཞིན་དུ་བལྟམས་པའི་ཚུལ་བསྟན་པའི་ཚེ། ཚངས་པ་དང་བརྒྱ་བྱིན་གཉིས་
ཀྱིས་བཟུང་། ཀླུའི་རྒྱལ་པོ་རྣམས་ཀྱིས་སྐུ་ཁྲུས་གསོལ་ཞིང་ཕྱོགས་རེ་རེར་གོམ་
པ་བདུན་བོར་ནས་ང་ནི་འཇིག་རྟེན་འདི་ན་མཆོག་གོ་ཞེས་གསུངས་པར་མཛད་
པའི་ཚེ། ཕྱོགས་བཅུའི་སངས་རྒྱས་རྣམས་ཀྱིས་འོག་གཞི་རྡོ་རྗེ་རིན་པོ་ཆེར་བྱིན་
གྱིས་རློབ་པར་མཛད་དེ། དེ་ལྟར་མཛད་ནས་འདི་རྣམ་པ་བརྒྱར་ཞིག་པར་
འགྱུར་ཞེས་རྒྱ་ཆེར་རོལ་པ་ལས་གསུངས་པ་ལྟ་བུ་དང་། གཞོན་ནུ་རོལ་རྩེད་
མཛད་སྐབས་ལྷས་བྱིན་ཕྲག་དོག་གིས་ཡིད་མྱོས་པས་གླང་པོ་ཆེ་བསད་པ་ན།
གླང་ཆེན་དེའི་རོ་དེ་བཞིན་གཤེགས་པས་ཞབས་གཡས་པའི་མཐེའུ་ཆུང་གིས་
བླངས་ཏེ་རྒྱང་གྲགས་ཙམ་གྱི་བར་དུ་འཕངས་པ་དང༌། མེས་སེང་གེ་འགྲམ་གྱི་
གནམ་རུ་སྐྱེས་བུ་སྟོབས་དང་ལྡན་པ་མང་པོས་འདེགས་དགོས་པ་དེ་དེ་བཞིན་
གཤེགས་པས་སྟན་ལས་མ་བཞེངས་པར་སྐྱིལ་ཀྲུང་ཕྱེད་བཅས་ཏེ། ཕྱག་གཡོན་
པས་བཟུང་ནས་གཡས་པའི་སོར་མོ་གཅིག་གིས་བདུངས་པའི་ཚེ་འབྲུག་སྟོང་
ལྡིར་བ་ལྟ་བུའི་སྒྲ་གྲག་པ་དང་། བྱང་ཆུབ་ཀྱི་ཤིང་དྲུང་དུ་མངོན་པར་རྫོགས་
པར་འཚང་རྒྱ་བའི་ཚུལ་སྟོན་པའི་ཚེ་འདིས་སྐུའི་གཟི་བརྗིད་དང་སྟོབས་མི་
བཟོད་པར་རྣམ་པར་བརྒྱར་ཞིག་པར་འགྱུར་བ་ལ། ཕྱོགས་བཅུའི་སངས་རྒྱས་
ཐམས་ཅད་ཀྱིས་འོག་གཞི་མི་ཞིག་པའི་ཕྱིར་རྡོ་རྗེར་བྱིན་གྱིས་བརླབས་པས་ན་
གནས་དེ་ལ་རྡོ་རྗེ་གདན་ཞེས་བརྗོད་པ་ཡིན་ནོ། །དེ་དག་ཀྱང་གདུལ་བྱ་ཐུན་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མོང་བའི་སྣང་ངོ་དང་མཐུན་པར་བསྟན་པ་ཙམ་ཡིན་གྱི། ཐུན་མོང་མ་ཡིན་པའི་
དབང་དུ་བྱས་ནས་ཕྱོགས་བཅུའི་སེམས་ཅན་ཐམས་ཅད་ཀྱི་མཐུ་སྟོབས་གཅིག་
ཏུ་བསྡོམས་ཀྱང་དེ་བཞིན་གཤེགས་པའི་སྐུའི་བ་སྤུ་གཅིག་ཀྱང་གཡོ་ཞིང་སྒུལ་
བར་མི་ནུས་པ་སོགས་སྟོབས་ཀྱི་ཚུལ་མཐའ་ཡས་སོ། །མཁྱེན་པའི་སྟོབས་ནི་
བཅུ་སྟེ། བྱང་ས་ལས། གནས་དང་གནས་མ་ཡིན་པ་མཁྱེན་པ་དང་། ལས་ཀྱི་
རྣམ་པར་སྨིན་པར་མཁྱེན་པ་དང་། བསམ་གཏན་དང་རྣམ་པར་ཐར་པ་དང་ཏིང་
ངེ་འཛིན་ལ་སྙོམས་པར་འཇུག་པ་མཁྱེན་པ་དང་། དབང་པོ་མཆོག་དང་མཆོག་
མ་ཡིན་པ་མཁྱེན་པ་དང་། མོས་པ་སྣ་ཚོགས་མཁྱེན་པ་དང་། ཁམས་སྣ་ཚོགས་
མཁྱེན་པ་དང་། ཐམས་ཅད་དུ་འགྲོ་བའི་ལམ་མཁྱེན་པ་དང། སྔོན་གྱི་གནས་
རྗེས་སུ་དྲན་པ་མཁྱེན་པ་དང་། འཆི་འཕོ་དང་སྐྱེ་བ་དྲན་པ་མཁྱེན་པ་དང༌།
ཟག་པ་ཟད་པ་མཁྱེན་པའི་སྟོབས་ཏེ། བཅུ་པོ་རྣམས་སངས་རྒྱས་པ་དང་དུས་
མཉམ་དུ་ཅིག་ཅར་དུ་བརྙེས་ཞེས་གསུངས་པ་ལྟར་རོ། །ཚུལ་འདི་དག་ལ་བློ་
གྲོས་དང་ལྡན་པ་རྣམས་ཀྱིས་ཞིབ་ཏུ་དཔྱད་ནས་རིགས་པའི་ལམ་ནས་དྲངས་
པའི་ངེས་པ་རྙེད་པ་ཞིག་བྱུང་ན་ནི་སངས་རྒྱས་ཀྱི་ཡོན་ཏན་དྲན་ཚུལ་བླ་ན་མེད་
པ་ཞིག་སྟེ། སྟོན་པ་ལ་ཤེས་ནས་དད་པ་ཐོབ་པ་ཞེས་བྱ་བའི་གྲངས་སུ་འགྲོ་
བར་འགྱུར་རོ། །ཤེས་ནས་དད་ཐོབ་འདི་ལ་མངོན་པ་མཛོད་ནས་བདེན་པ་
མཐོང་བ་ལ་བཤད་པ་སོགས་བཤད་ཚུལ་གྱི་རྣམ་གྲངས་མང་དུ་སྣང་ནའང་
འདིར་ནི་ལས་དང་པོ་པའི་སྐབས་སུ་ཚད་མས་དྲངས་པའི་ངེས་ཤེས་ཁྱད་པར་
ཅན་རྙེད་ནས་སྐྱབས་གནས་ལ་ཡིད་གཞན་དུ་མི་འགྱུར་བ་ཞིག་ལ་བྱེད་དོ། །
སེམས་ཅན་ཐམས་ཅད་ཀྱི་སྟོན་པ། བྱང་ཆུབ་སེམས་དཔའ་རྣམས་ཀྱི་ཡབ།
- 294 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ། །
འཕགས་པའི་གང་ཟག་རྣམས་ཀྱི་རྒྱལ་པོ། མྱ་ངན་ལས་འདས་པའི་གྲོང་ཁྱེར་དུ་
འགྲོ་བ་རྣམས་ཀྱི་དེད་དཔོན། ཞེས་བྱ་བའི་ཚིག་འདི་དག་གིས་ནི་བཅོམ་ལྡན་
འདས་ཀྱི་སེམས་ཅན་ཐམས་ཅད་ཀྱི་དོན་ཇི་ལྟར་མཛད་པའི་ཚུལ་སྟོན་ཏེ། དེ་
ལ་སེམས་ཅན་ཐམས་ཅད་ཀྱི་སྟོན་པ་ཞེས་བྱ་བ་ནི། བཅོམ་ལྡན་འདས་སེམས་
ཅན་ཐམས་ཅད་ལ་ཉེ་རིང་མེད་པར་བླང་དོར་གྱི་གནས་སྟོན་པར་མཛད་ཅེས་པ་
ཡིན་ ཏེ། བསྔགས་འོས་ བསྔགས་བསྟོད་ལས། ཁྱོད་ ཀྱིས་ གང་ ལས་ འགྲོ་བ་
དག །མ་དྲངས་ རྒུད་ པ་དེ་གང་མཆིས། གང་དང་འཇིག་རྟེན་མ་སྤྲད་པའི། །
ཕུན་ཚོགས་དེ་ཡང་གང་ཞིང་མཆིས། །ཞེས་གསུངས་པ་ལྟར་གདུལ་བྱའི་ངོས་
ནས་སྣོད་དུ་རུང་ན་ཐུབ་པས་བླང་དོར་གྱི་གནས་མི་སྟོན་པའི་སྐབས་མེད་དོ། །
དེ་ ཡང་ གོང་ དུ་ བཤད་ པ་ ལྟར་ ངན་ སོང་ དུ་ སྐྱེས་ པ་ རྣམས་ ཀྱང་ དེ་ བཞིན་
གཤེགས་པའི་སྐུའི་འོད་ཀྱིས་ངན་འགྲོ་ལས་བསྒྲལ་ཏེ་བདེ་འགྲོ་ལ་བགོད་པར་
མཛད། བདེ་འགྲོར་སྐྱེས་ནས་སྣོད་རུང་དུ་གྱུར་ན་གང་འཚམ་གྱི་སྐུར་བསྟན་
ནས་ཆོས་གསུངས་པ་ལྟ་བུའོ། །བྱང་ཆུབ་སེམས་དཔའ་རྣམས་ཀྱི་ཡབ་ཅེས་བྱ་
བ་ནི། ཇི་ལྟར་འཁོར་ལོས་སྒྱུར་བའི་རྒྱལ་པོས་རང་གི་བུ་ཐུ་བོ་མཚན་དང་ལྡན་
པ་ལ་འཁོར་ལོ་གཏད་ནས་རྒྱལ་སྲིད་དུ་དབང་སྐུར་བར་བྱེད་པ་ལྟར། སངས་
རྒྱས་རྣམས་ཀྱང་རང་གིས་བརྙེས་པའི་གོ་འཕང་བླ་ན་མེད་པ་དེ་ལ་བྱང་ཆུབ་
སེམས་དཔའ་རྣམས་འཁྲིད་ཅིང་འཇོག་པར་མཛད་པས་ན། བྱང་ཆུབ་སེམས་
དཔའ་རྣམས་ཀྱི་ཡབ་ཅེས་བྱ་ཞིང་། བྱང་ཆུབ་སེམས་དཔའ་རྣམས་ལ་རྒྱལ་བའི་
སྲས་ཤེས་བརྗོད་དོ། །འཕགས་པའི་གང་ཟག་རྣམས་ཀྱི་རྒྱལ་པོ་ཞེས་བྱ་བ་ནི།
མདོ་ལས། ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག །སྙིང་རྗེའི་
ཆུས་བརླན་པས་ནི་རྣམ་པར་སྐྱེ། །ཞེས་དང༌། མགོན་པོ་ཀླུ་སྒྲུབ་ཀྱིས། ཁྲིམས་
ནི་ རྒྱུ་ དང༌ མི་ རྒྱུའི་ ས་ བཞིན་དུ། །ཡོན་ཏན་ ཀུན་ གྱི་ གཞི་རྟེན་ ལགས་ པར་
གསུངས། །ཞེས་གསུངས་པ་ ལྟར་ སྤྱིར་ཡོན་ཏན་ཐམས་ཅད་ཚུལ་ ཁྲིམས་ལ་
བརྟེན་ནས་སྐྱེ་ཞིང་། ལྷག་པར་སྟོན་པའི་ཉན་ཐོས་རྣམས་ཀྱིས་ནི་སྟོན་པས་
བཅས་པའི་བསླབ་པ་སྲོག་ལྟར་སྲུང་བ་གཞིར་བྱས་ནས་ལམ་བགྲོད་དགོས་ལ།
ཤཱ་རིའི་བུ་དང་མོའུ་འགལ་གྱི་བུ་ལ་སོགས་པ་དགྲ་བཅོམ་བདག་ཉིད་ཆེན་པོ་དེ་
དག་གིས་ཀྱང་བཅས་མཚམས་ཕྲ་མོ་རེ་ཡང་སྲོག་གི་ཕྱིར་དུའང་ཉམས་པ་མེད་
པར་ གསུངས་ཤིང་། ཐུབ་ པའི་ བཀའ་ ལ་ མ་ བལྟོས་ པར་ རང་ སྟོབས་ ཀྱིས་
བསླབ་གཞི་ཕྲ་མོ་ཞིག་ཀྱང་འཆའ་བར་མི་ནུས་པས་ན། འདུལ་བ་ལུང་ལས་
བཅོམ་ལྡན་འདས་ལ་ཆོས་ཀྱི་རྒྱལ་པོ་ཞེས་ཡང་ཡང་གསུངས་པ་ཡིན་ནོ། །མྱ་
ངན་ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། ཞེས་བྱ་བ་ནི་
གདུལ་བྱ་རིགས་མ་ངེས་པ་རྐྱེན་དང་ཕྲད་ན་ཐེག་པ་གསུམ་ལ་འཇུག་ཏུ་རུང་བ་
དེ་དག་ལ་དགོངས་ནས་གསུངས་པ་ཡིན་ཞེས་སློབ་དཔོན་དབྱིག་གཉེན་གྱིས་
བཤད་དེ། དོན་ནི་བཅོམ་ལྡན་འདས་ཀྱིས་སྔོན་དགེ་བའི་རྩ་བ་མ་བསྐྱེད་པའི་
སེམས་ཅན་རྣམས་ལ་རྫུ་འཕྲུལ་དང་ཐབས་མཁས་པ་བསམ་གྱིས་མི་ཁྱབ་པས་
དགེ་བའི་རྩ་བ་བསྐྱེད་པར་མཛད། བསྐྱེད་པ་རྣམས་རང་རང་གི་ཁམས་ལྟར་
ཐེག་པ་གསུམ་གྱི་ལམ་ལ་འཁྲིད་པར་མཛད། དེ་ཐམས་ཅད་ཀྱང་བར་མ་དོར་
ཡལ་བར་མི་འདོར་བར་མཐར་མྱ་ངན་ལས་འདས་པའི་གོ་འཕང་ལ་འཁྲིད་པར་
མཛད་པས་ན་དེད་དཔོན་སྙིང་རྗེ་ཅན་དང་ཆོས་མཚུངས་པ་ཡིན་ནོ། །ཚུལ་འདི་
- 296 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ནི་མགོན་པོ་ཀླུ་སྒྲུབ་ཀྱིས། རྒྱལ་པོ་ཁྱོད་ལ་ཆོས་བསྒྲུབ་ཕྱིར། །གཅིག་ཏུ་དགེ་
བའི་ཆོས་བཤད་དེ། །དམ་པའི་ཆོས་ཀྱི་སྣོད་ལ་ནི། །ཆོས་འགྲུབ་འགྱུར་ཏེ་གང་
ཞིག་ ལ། །དང་ པོར་ མངོན་ པར་ མཐོ་བའི་ ཆོས། །ཕྱིས་ནི་ ངེས་ པར་ ལེགས་
འབྱུང་བའོ། །གང་ཕྱིར་མངོན་པར་མཐོ་ཐོབ་ནས། །རིམ་གྱིས་ངེས་པར་ལེགས་
པ་འོང་། །ཞེས་གང་གསུངས་པ་ལྟར་ཏེ། ཚུལ་འདི་ལ་རྣམ་དཔྱོད་ཅན་གྱིས་
ལེགས་པར་དཔྱོད་ཤེས་ན་ལམ་གྱི་བགྲོད་ཚུལ་ལ་ངེས་པ་ཕུལ་དུ་ཕྱིན་པ་སྟེར་
རོ། །ཡེ་ཤེས་དཔག་ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་རྣམ་
པར་དག་པ། དབྱངས་སྙན་པ། སྐུ་བྱད་བལྟ་བས་ཆོག་མི་ཤེས་པ། སྐུ་མཚུངས་
པ་མེད་པ། ཞེས་བྱ་བའི་ཚིག་འདི་དག་གིས་ནི་བཅོམ་ལྡན་འདས་ཀྱིས་སེམས་
ཅན་གྱི་དོན་བླ་ན་མེད་པ་མཛད་པ་དེ་ཐབས་གང་གི་སྒོ་ནས་མཛད་པའི་ཚུལ་
བསྟན་པ་ཡིན་ནོ། །འདིར་ཐབས་ཞེས་བྱ་བ་ནི་འཕྲིན་ལས་ཀྱི་མིང་ཡིན་པས་དེ་
ལ་དབྱེ་ན་ གསུམ་ སྟེ། ཐུགས་ ཀྱི་འཕྲིན་ ལས། གསུང་ གི་ འཕྲིན་ལས། སྐུའི་
འཕྲིན་ལས་སོ། །
དང་པོ་ཐུགས་ཀྱི་འཕྲིན་ལས་ནི། ཡེ་ཤེས་དཔག་ཏུ་མེད་པ་ཞེས་བྱ་བ་
འདིས་བསྟན་ཏེ། རྣམ་པ་ཐམས་ཅད་མཁྱེན་པའི་ཡེ་ཤེས་ལ་ཐུགས་ཀྱི་འཕྲིན་
ལས་ཞེས་བཤད་དོ། །འོ་ན་འདིར་ཐུགས་ཀྱི་འཕྲིན་ལས་སྔོན་དུ་བརྗོད་པའི་རྒྱུ་
མཚན་གང་སྙམ་ན། དེ་བཞིན་གཤེགས་པས་གདུལ་བྱ་ལ་ཆོས་སྟོན་པ་དང་
སྐུའི་རྫུ་འཕྲུལ་སོགས་འཕྲིན་ལས་གང་མཛད་པ་ཐམས་ཅད་རྣམ་པ་ཐམས་ཅད་
མཁྱེན་པའི་ཡེ་ཤེས་ལ་བརྟེན་ནས་འབྱུང་ཞིང་དེའི་མཐུས་མཛད་པ་ཡིན་ནོ་ཞེས་
གོ་བའི་ཕྱིར་དུ་ཐུགས་ཀྱི་འཕྲིན་ལས་སྔོན་དུ་གསུངས་པ་ཡིན་ནོ། །འདི་ནི་ཤེར་
- 297 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཕྱིན་གྱི་མདོ་ནས་སངས་རྒྱས་ཀྱི་མཛད་པ་ཐམས་ཅད་རྣམ་པ་ཐམས་ཅད་མཁྱེན་
པའི་ ཡེ་ཤེས་ལ་བརྟེན་པའི་ཚུལ་ རྒྱས་ པར་ གསུངས་ ཤིང༌། དེའི་དོན་མངོན་
རྟོགས་རྒྱན་ལས་ཀྱང་དེ་བཞིན་གཤེགས་པའི་འཕྲིན་ལས་ཉི་ཤུ་རྩ་བདུན་པོ་
ཐམས་ཅད་ཡེ་ཤེས་ཆོས་སྐུའི་བདག་རྐྱེན་ལས་བྱུང་བར་བཤད་པ་ལྟར་རོ། །འོ་
ན་དེ་འདྲ་བའི་ཡེ་ཤེས་དེ་ཅི་འདྲ་ཞིག་སྙམ་ན། ཤེས་བྱ་ཐམས་ཅད་ལ་ཐོགས་པ་
མེད་པར་འཇུག་པ་ཞིག་སྟེ། ཡུལ་ཤེས་བྱ་མཐའ་ཡས་ཤིང་དཔག་ཏུ་མེད་པས་
ན་ཡུལ་ཅན་ཡེ་ཤེས་ལ་ཡང་དཔག་ཏུ་མེད་པ་ཞེས་བརྗོད་དོ། །དེ་ཡང་བསྔགས་
འོས་ བསྔགས་ བསྟོད་ ལས། ཁྱོད་ འབའ་ ཞིག་ གི་ ཡེ་ ཤེས་ ཀྱིས། ། ཤེས་ བྱ་
མཐའ་དག་ཁྱབ་ལགས་ཀྱི། ཁྱོད་ལས་གཞན་པ་ཐམས་ཅད་ཀྱི། །ཤེས་བྱ་ཁོ་ན་
ལྷག་པ་ལགས། །ཞེས་དང་། བཅོམ་ལྡན་དུས་ཀུན་གཏོགས་པའི་ཆོས། །རྣམ་
ཀུན་ འབྱུང་ གནས་ ཐམས་ ཅད་ནི། །ལག་མཐིལ་ སྐྱུ་རུ་ ར་ ལྟ་ བུར། ཁྱོད་ ཀྱི་
ཐུགས་ ཀྱི་ སྤྱོད་ཡུལ་གྱུར། །ཆོས་རྣམས་གཡོ་དང་མི་གཡོར་བཅས། །གཅིག་
དང་སྣ་ཚོགས་སོ་སོ་ལ། །མཁའ་ལ་རླུང་དག་རྒྱུ་བ་བཞིན། ཁྱོད་ཀྱི་ཐུགས་དག་
ཐོགས་མི་མངའ། །ཞེས་གསུངས་པ་ལྟར་རོ། ། །
གཉིས་ པ་ གསུང་ གི་འཕྲིན་ལས་ནི། སྤོབས་པ་བསམ་གྱིས་མི་ ཁྱབ་
པ། གསུང་རྣམ་པར་དག་པ། དབྱངས་སྙན་པ་ཞེས་བྱ་བས་བསྟན་ཏོ། །དེ་ལ་
སྤོབས་པ་ནི་གཉིས་ཏེ། ཡེ་གེ་ལ་བརྟེན་པ་དང་། དོན་ལ་བརྟེན་པའོ། །ཡི་གེ་
ལ་བརྟེན་པ་ནི་ཨོ་ཞེས་པ་ལྟ་བུ་ཡི་གེ་དང་ཚིག་རེ་རེ་ལ་ཡང་ཡི་གེའི་བྱེ་བྲག་
གཞན་དང་གཞན་དག་གི་སྒོ་ནས་བསྐལ་པ་དཔག་ཏུ་མེད་པའི་བར་དུ་བཤད་
ཀྱང་དེ་བཞིན་གཤེགས་པའི་སྤོབས་པ་ལ་ཟད་པ་དང་གཏུགས་པ་མེད་པ་ལྟ་
- 298 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ། །
བུའོ། །དོན་ལ་བརྟེན་པ་ནི་ཕྱོགས་བཅུའི་སེམས་ཅན་ཐམས་ཅད་ཀྱིས་སོ་སོ་
ནས་དྲི་བ་མི་འདྲ་བ་རེ་རེ་དུས་གཅིག་ཏུ་ཞུས་ཀྱང་། ཐུགས་ཀྱིས་སྐད་ཅིག་
གཅིག་ལ་བཟུང་ནས་གསུང་གཅིག་གིས་སོ་སོའི་ལན་དུས་གཅིག་ཏུ་འདེབས་
པར་མཛད་ པ་ ལྟ་བུའོ། །དེ་ ལྟར་ ཡང་ བདེན་ པ་ པོའི་ ལེའུ་ ལས། འདི་ ལྟར་
སེམས་ཅན་ཀུན་གྱིས་ངེས་པའི་ཚིག །མང་པོ་དག་གིས་དུས་གཅིག་ཞུ་ཞུས་
ན། །སེམས་ཀྱི་སྐད་ཅིག་གཅིག་ལ་ཐུགས་ཆུད་ནས། །གསུང་དབྱངས་གཅིག་
གིས་སོ་སོར་ལན་ཀྱང་འདེབས། །དེ་ལྟ་བས་ན་འདྲེན་པ་འཇིག་རྟེན་ནས། །
ཚངས་ པའི་ སྒྲ་དབྱངས་ གསུང་ སྒྲོག་མཁྱེན་ པར་མཛོད། །དེ་ ནི་ ལྷ་ མི་སྡུག་
བསྔལ་མཐར་འབྱིན་པའི། །ཆོས་ ཀྱི་འཁོར་ལོ་རབ་ཏུ་བསྐོར་བར་མཛད། །
ཅེས་དང་། རྗེ་བླ་མས་ཐུབ་དབང་ལ་བསྟོད་པ་ལས་ཀྱང་། འཇིག་རྟེན་ཀུན་གྱི་
སེམས་ཅན་ཐམས་ཅད་ཀྱིས། །དུས་གཅིག་ཉིད་དུ་ཐེ་ཚོམ་དོན་ཞུས་ཀྱང་། །དེ་
དག་རེ་རེའི་མདུན་དུའང་དེ་སྙེད་ཀྱི། །སྐུ་དང་གསུང་གི་བཀོད་པ་དུས་གཅིག་
ཏུ། །མཛད་ པ་ མཛད་ ཀྱང་རྟོག་ པ་ ཉེར་ ཞི་བ། །ཞེས་གསུངས་ པ་ལྟར་རོ། །
གསུང་རྣམ་པར་དག་པ་ཞེས་བྱ་བ་ནི། དེ་བཞིན་གཤེགས་པའི་གསུང་རྣམ་པ་
ཀུན་ནས་སྐྱོན་དང་བྲལ་བའི་དོན་ཏེ། ངག་གི་སྐྱོན་རྫུན་དུ་སྨྲ་བ་དང་མ་འབྲེལ་
བའི་བྱུང་རྒྱལ་སྨྲ་བ་སོགས་དང་། སྨྲ་འདོད་ཀྱི་རྩོལ་བའི་སྐྱོན་ལུས་འདར་བ་
དང་སྤུ་ཟིང་ཞེས་བྱེད་པ་སོགས་དང་། ང་རོའི་སྐྱོན་སྐད་འཛེར་འཛེར་པོ་དང་
གདངས་མི་སྙན་པ་སོགས་སྐྱོན་གྱི་རིགས་རྣམ་པ་ཀུན་ནས་མེད་པའི་དོན་ཏེ།
བརྒྱ་ལྔ་བཅུ་པ་ལས། ཁྱོད་ཞལ་བལྟ་ན་རབ་སྡུག་པ། །དེ་ལས་མཉན་ན་སྙན་
པ་ཡི། །གསུང་འདི་དག་ནི་ཟླ་བ་ལས། །བདུད་རྩི་འཛག་པ་བཞིན་དུ་འབྱུང་།
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཁྱོད་ཀྱི་གསུང་ནི་འདོད་ཆགས་ཀྱི། །རྡུལ་ རབ་ཞི་མཛད་ཆར་སྤྲིན་འདྲ། །ཞེ་
སྡང་སྦྲུལ་ནི་དབྱུང་བ་ལ། །ནམ་མཁའ་ལྡིང་དང་འདྲ་བ་ལགས། །ཡང་དང་
ཡང་དུ་མི་ཤེས་པའི། །རབ་རིབ་འཇོམས་པས་གདུགས་དང་འདྲ། །ང་རྒྱལ་རི་
བོ་མངོན་འཇོམས་པས། །རྡོ་རྗེ་དང་ཡང་འདྲ་བ་ལགས། །དོན་གཟིགས་པས་
ནི་མི་བསླུ་བ། །ནོངས་མི་མངའ་ཕྱིར་རྗེས་སུ་མཐུན། །ལེགས་པར་སྦྱར་བས་གོ་
སླ་ སྟེ། ཁྱོད་ ཀྱི་ གསུང་ ནི་ ལེགས་ གསུང་ ལྡན། །རེ་ ཤིག་ དང༌ པོར་ ཁྱོད་ ཀྱི་
གསུང་། །ཉན་ པ་ རྣམས་ ཀྱི་ ཡིད་ འཕྲོག་ མཛད། །དེ་ནས་ ཡིད་ ལ་ བསམས་
བགྱིས་ན། །འདོད་ཆགས་གཏི་མུག་རྣམས་ ཀྱང་ སེལ། །ཕོངས་པ་རྣམས་ ཀྱི་
དབུགས་འབྱིན་ཞིང་། །བག་མེད་རྣམས་ཀྱི་སྐྱབས་ཀྱང་མཛད། །བདེ་བ་ཅན་
དག་སྐྱོ་བགྱིད་པས། ཁྱོད་གསུང་ཀུན་དང་འཚམ་པར་འཇུག །མཁས་པ་རྣམས་
ཀྱི་དགའ་བ་བསྐྱེད། །བར་མ་རྣམས་ཀྱི་བློ་ཡང་སྤེལ། །ཐ་མའི་རབ་རིབ་རྣམ་
འཇོམས་པས། གསུང་འདི་སྐྱེ་བོ་ཀུན་ལ་སྨན། །ཞེས་དང༌། ཚིག་བཟང་བ་དང་
དོན་ཆེ་དང་། །བདེན་པ་དང་ནི་སྙན་པ་དང༌། །ཟབ་གསལ་གཉིས་ཀའི་དོན་
ལྡན་དང༌། །བསྡུས་དང་ སྤྲོས་ པ་ དང་ ལྡན་ པས། ཁྱོད་ ཀྱི་གསུང་ནི་དེ་ ལྟ་བུ།
ཁྱོད་ཀྱི་དགྲ་བོས་ཐོས་ན་ཡང་། །ཐམས་ཅད་མཁྱེན་པ་ལགས་སོ་ཞེས། །སུ་
ཞིག་ ངེས་ པ་ སྐྱེ་ མི་ འགྱུར། །ཞེས་ གསུངས་ པ་ ལྟར་ རོ། །འོ་ ན་ དེ་ བཞིན་
གཤེགས་པའི་གསུང་དེ་ཡོན་ཏན་ཇི་ལྟ་བུ་ཞིག་དང་ལྡན་སྙམ་ན། དེ་ནི་འགྲོ་བ་
ལྷ་དང་བཅས་པ་སུའི་རྣ་བའི་ལམ་དུ་ཐོས་ཀྱང་སྙན་ཅིང་ཡིད་དུ་འོང་ལ་ཡན་
ལག་དྲུག་ཅུའི་དབྱངས་དང་ལྡན་པ་ཡིན་ཞེས་སྟོན་པ་ལ། དབྱངས་སྙན་པ་ཞེས་
གསུངས། ཡན་ལག་དྲུག་ཅུ་ནི་ཐེག་པ་ཆེན་པོའི་མདོ་སྡེ་དེ་བཞིན་གཤེགས་
- 300 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
པའི་གསང་བ་ཞེས་བྱ་བ་ལས། ཞི་བའི་བློ་གྲོས་གཞན་ཡང་དེ་བཞིན་གཤེགས་
པའི་གསུང་ནི་རྣམ་པ་དྲུག་ཅུ་དང་ལྡན་པར་འབྱུང་སྟེ། མཉེན་པ་དང༌། འཇམ་
པ་དང༌། ཡིད་དུ་འོང་བ་དང་། ཡིད་དུ་འཐད་པ་དང་། དག་པ་དང་། དྲི་མ་མེད་
པ་དང་། གསལ་བ་དང༌། སྙན་ཅིང་འཇེབས་པ་དང༌། མཉན་པར་འོས་པ་དང་།
མི་ཚུགས་པ་དང་། སྙན་པ་དང་། དུལ་བ་དང་། མི་རྩུབ་པ་དང་། མི་བརླང་བ་
དང་། རབ་ཏུ་དུལ་བ་ དང༌། རྣར་ སྙན་པ་དང༌། ལུས་ཚིམ་པར་བྱེད་པ་དང༌།
སེམས་ཚིམ་པར་བྱེད་པ་དང༌། སྙིང་དགའ་བར་བྱེད་པ་དང༌། དགའ་བ་དང་
བདེ་བ་སྐྱེད་པ་དང་། ཡོངས་སུ་གདུང་བ་མེད་པ་དང་། ཀུན་ཏུ་ཤེས་པར་བྱ་བ་
དང༌། རྣམ་པར་ རིག་པར་བྱ་བ་དང་། རྣམ་པར་གསལ་བ་དང་། དགའ་བར་
བྱེད་པ་དང་། མངོན་པར་དགའ་བར་བྱེད་པ་དང༌། ཀུན་ཤེས་པར་བྱེད་པ་དང་།
རྣམ་པར་རིག་པར་བྱེད་པ་དང་། རིགས་པ་དང༌། འབྲེལ་བ་དང་། ཟློས་པའི་
སྐྱོན་ མེད་ པ་ དང་། སེང་གེའི་སྒྲའི་ཤུགས་དང༌། གླང་ པོ་ཆེའི་ སྒྲ་ སྐད་ དང་།
འབྲུག་ གི་ སྒྲ་ དབྱངས་ དང༌། ཀླུའི་ དབང་ པོའི་ སྒྲ་དབྱངས་ དང༌། དྲི་ཟའི་ སྒྲ་
དབྱངས་དང་། ཀ་ལ་པིངྐའི་སྒྲ་དབྱངས་དང༌། ཚངས་པའི་སྒྲ་དབྱངས་བསྒྲགས་
པ་དང༌། ཤང་ཤང་ཏེའུའི་ སྒྲ་དབྱངས་ སུ་ གྲག་པ་དང༌། ལྷའི་དབང་པོའི་ སྒྲ་
དབྱངས་ལྟར་སྙན་པ་དང༌། རྔའི་སྒྲ་དང༌། མ་ཁེངས་པ་དང༌། མི་དམའ་བ་དང༌།
སྒྲ་ཐམས་ཅད་ཀྱི་རྗེས་སུ་ཞུགས་པ་དང༌། ཚིག་ཟུར་ཆག་པ་མེད་པ་དང་། མ་
ཚང་བ་མེད་པ་དང༌། མ་ཞུམ་པ་དང་། མི་ཞན་པ་དང་། རབ་ཏུ་དགའ་བ་དང་།།
ཁྱབ་པ་དང་། ཆུབ་པ་དང་། རྒྱུན་ཆགས་པ་དང་། འབྲེལ་བ་དང་། སྒྲ་ཐམས་
ཅད་རྫོགས་པར་བྱེད་པ་དང་། དབང་པོ་ཐམས་ཅད་ཚིམ་པར་བྱེད་པ་དང་། མ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སྨད་ པ་ དང༌། མི་འགྱུར་བ་དང་། མ་རྟབ་ པ་དང༌། འཁོར་ཀུན་ཏུ་གྲགས་པ་
དང༌། རྣམ་ པ་ ཐམས་ཅད་ ཀྱི་ མཆོག་ དང་ ལྡན་ པའོ། །ཞེས་ གསུངས། འདོད་
ཆགས་ཞི་བར་བྱེད་པ་དང༌། ཞེ་སྡང་འདུལ་བ་དང་། གཏི་མུག་སེལ་བ་དང་།
བདུད་དཔུང་ཚར་གཅོད་པ་བཞི་བསྣན་ནས་གསུང་དབྱངས་ཡན་ལག་དྲུག་ཅུ་
རྩ་བཞིར་ཡང་གསུངས་སོ། །འདི་དག་སོ་སོའི་ངོས་འཛིན་ཞིབ་ཏུ་ཤེས་པར་
འདོད་ན་བདག་ཉིད་ཆེན་པོ་དབྱིག་གཉེན་གྱིས་མཛད་པའི་རྣམ་བཤད་རིགས་
པ་ཞིབ་ཏུ་བལྟས་ནས་ཤེས་པར་བྱ་ཞིང་། གསུང་དབྱངས་ཀྱི་ཡོན་ཏན་འདི་དག་
གོ་བདེ་ཞིང་མདོར་བསྡུས་པ་རྗེ་བླ་མས་གསུངས་པ་ནི། བསྟོད་སྤྲིན་རྒྱ་མཚོ་
ལས། གསུང་མཉེན་འཇམ་ཞིང་ཡིད་འོང་ཡིད་དུ་འཐད། །དག་ཅིང་དྲི་མེད་
འོད་ གསལ་ སྙན་ ལ་ འཇེབས། །མཉན་ པར་ འོས་ ཤིང་ མི་ ཚུགས་ སྙན་ ཞིང་
དུལ། །མི་རྩུབ་མི་བརླང་རབ་དུལ་རྣ་བར་སྙན། ལུས་སེམས་སྙིང་ནི་ཚིམ་བྱེད་
དགའ་ བདེ་ སྐྱེད། །གདུང་ མེད་ ཀུན་ཏུ་ ཤེས་ བྱ་ རྣམ་ རིག་ བྱ། །རྣམ་ གསལ་
དགའ་བྱེད་མངོན་པར་དགའ་བྱེད་ཅིང༌། །ཀུན་ཤེས་བྱེད་ཅིང་རྣམ་པར་རིག་
པར་བྱེད། །རིགས་ཤིང་འབྲེལ་ལ་ཟློས་པའི་སྐྱོན་དང་བྲལ། །སེང་གེ་གླང་ཆེན་
འབྲུག་དང་ལག་འགྲོའི་དབང་། །དྲི་ཟ་ཀ་ལ་པིངྐ་ཚངས་པ་དང་། །ཤང་ཤང་
ཏེའུ་ དབང་ པོའི་ དབྱངས་ ལྟར་ སྙན། །རྔ་ སྒྲ་ མ་ ཁེངས་ མི་ དམའ་ ཀུན་ རྗེས་
ཞུགས། །ཚིག་ཟུར་ཕྱིན་ཅིང་མ་ཚང་མེད་པ་དང་། །མ་ཞུམ་མི་ཞན་རབ་དགའ་
ཁྱབ་ཅིང་ཆུབ། །རྒྱུན་ཆགས་འབྲེལ་ཞིང་སྒྲ་ཀུན་རྫོགས་པར་བྱེད། །དབང་པོ་
ཀུན་ཚིམ་མ་སྨད་མི་འགྱུར་ལ། །མ་རྟབ་འཁོར་གྱི་དཀྱིལ་འཁོར་ཀུན་ཏུ་གྲག །
དུག་གསུམ་སེལ་བྱེད་བདུད་དཔུང་ཚར་གཅོད་ཅིང་། །རྣམ་པ་ཀུན་གྱི་མཆོག་
- 302 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དང་ལྡན་པར་འབྱུང་། །དེ་ལྟར་བཞི་ཡིས་ལྷག་པའི་དྲུག་ཅུའི་དབྱངས། །གསུང་
གཅིག་ཉིད་ལའང་མ་ཚང་མེད་པར་ནི། །ཇི་སྲིད་ནམ་མཁའི་མཐས་ཁྱབ་དེ་
སྲིད་དུ། །སྐལ་ལྡན་རྣ་བའི་ལམ་དུ་བདེ་བ་སྟེར། །དེ་ཚེ་ཉེ་བར་གནས་ལ་ཧ་
ཅང་ཆེ་བར་མི་སྣང་རིང་ན་གནས་ལ་ཆུང་མིན་པར། །སྣ་ཚོགས་ཚོན་དང་ཕྲད་
པའི་ཤེལ་བཞིན་གྲངས་མེད་གདུལ་བྱའི་རང་རང་སྐད་དང་མཐུན་པར་ནི། །སྤྱི་
གཙུག་མཛོད་སྤུ་མགྲིན་པ་ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་
རབ་སྟོན་ཀྱང་། །དེ་དག་ཀུན་ལ་རྟོག་པ་ཉེར་ཞི་འདི་ནི་ནམ་མཁས་ཚངས་
དབྱངས་ སྒྲོག་ ན་ མཚོན་ པར་ ནུས། །ཞེས་ གསུངས་ པ་ ལྟར་ རོ། །དེ་ བཞིན་
གཤེགས་པའི་གསུང་དབྱངས་དེ་རྣ་བའི་ལམ་དུ་ཐོས་པ་ཙམ་གྱིས་ལས་ཀྱི་སྒྲིབ་
པ་མང་པོ་དག་པར་འགྱུར་ཞིང་། མཐོ་རིས་དང་ཐར་པའི་ས་བོན་ངེས་པར་
ཐེབས་པར་འགྱུར་ཏེ། མཛངས་བླུན་ནས་འབྱུང་བ་ལྟར་ངང་པ་ལྔ་བརྒྱས་དེ་
བཞིན་གཤེགས་པའི་གསུང་རྣ་བའི་ལམ་དུ་ཐོས་པ་ཙམ་གྱིས་ཚེ་འཕོས་ནས་
སུམ་ཅུ་རྩ་གསུམ་གྱི་ལྷར་སྐྱེས་ཤིང་བདེན་པ་མཐོང་བ་ལྟ་བུ་དང་། དེ་བཞིན་དུ་
གནག་རྫི་དགའ་བོའི་འཁར་བས་བརྫིས་པའི་སྦལ་པ་དང་། ཉ་དང་རུས་སྦལ་
སོགས་དུད་འགྲོ་མང་པོས་གསུང་ཐོས་པ་ཙམ་གྱིས་ཐར་པའི་ས་བོན་ཐེབས་པ་
ལུང་ལས་འབྱུང་བ་ལྟར་དང་། བྲམ་ཟེ་ལོང་བ་ཞིག་གིས་དེ་བཞིན་གཤེགས་
པའི་གསུང་ཚངས་པའི་དབྱངས་ཐོས་པ་ཙམ་གྱིས་དགའ་བ་དང་དད་པ་ཆེན་
པོས་སྐྱེས་ཤིང་མིག་གཉིས་ ཀྱང་ རང་ བྱེ་ནས་གསལ་བར་མཐོང་བ་སོགས་
མཐའ་ཡས་སོ། །
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
གསུམ་པ་སྐུའི་འཕྲིན་ལས་ནི། སྐུ་བྱད་བལྟ་བས་ཆོག་མི་ཤེས་པ། སྐུ་
མཚུངས་པ་མེད་པ་། ཞེས་བྱ་བ་འདིས་བསྟན་ཏོ། །དེ་ལ་སྐུ་བྱད་བལྟ་བས་ཆོག་
མི་ཤེས་པ་ཞེས་བྱ་བ་ནི། བཅོམ་ལྡན་འདས་ཀྱི་སྐུའི་ཡན་ལག་གང་ལ་དུས་
ཡུན་རིང་པོར་བལྟས་ཀྱང་སྔོན་མ་མཐོང་བའི་ངོ་མཚར་ཅན་གསར་དུ་མཐོང་བ་
བཞིན་དུ་བལྟ་བ་ལ་དགའ་བས་ངོམས་མི་ཤེས་པ་ཡིན་པས་ན། བལྟ་བས་ཆོག་
མི་ཤེས་པ་ཞེས་གསུངས་སོ། །དེ་འདྲ་བའི་སྐུ་དེས་འཕྲིན་ལས་ཇི་ལྟར་མཛད་པ་
ནི། སྐུ་མཚུངས་པ་མེད་པ་ཞེས་བྱ་བས་བསྟན་ཏེ། འགྲོ་བ་རིགས་དྲུག་དང་སྐྱེ་
གནས་བཞིས་བསྡུས་པའི་སེམས་ཅན་ཐམས་ཅད་ཀྱི་ཁམས་དང་བསམ་པ་དང་
བག་ལ་ཉལ་ཇི་ལྟ་བ་བཞིན་མཁྱེན་ནས་རང་རང་གི་སྐལ་བ་དང་མཐུན་པར། །
ཁ་དོག་དང་དབྱིབས་དང་སྤྱོད་པ་དང་ཚུལ་འདྲ་བར་སྤྲུལ་པ་བསྟན་ནས་རང་
རང་གི་ཁམས་དང་མཐུན་པར་ཆོས་གསུངསད་ཞིང་འདུལ་བར་མཛད་པས་ན་
སྐུ་མཚུངས་པ་མེད་པ་ཞེས་གསུངས་སོ། །དེ་ལྟར་ཡང་མདོ་ལས། སེམས་ཅན་
ཁམས་དང་མོས་པ་དང་། །སྤྱོད་ལམ་བརྟུལ་ཞུགས་མི་མཐུན་པ། །གངྒཱའི་བྱེ་
སྙེད་འདུས་གྱུར་ཀྱང་། །སོ་སོའི་ སྤྱོད་ལམ་མོས་པ་དང༌། །མཐུན་པར་སྐུ་ནི་
འཕྲུལ་མཛད་དེ། །གཅིག་ གིས་གཅིག་ནི་ཤེས་མི་ནུས། །ལྷར་བཅས་འཇིག་
རྟེན་ ཀུན་ གྱིས་ ཀྱང་། ཁྱོད་ ཀྱི་ སྤྱི་ གཙུག་ ལྟར་ མི་མཐོང་། །བྱང་ཆུབ་ སེམས་
དཔའ་ཤུགས་ འཆང་ གིས། །སེམས་ ཀྱི་ རྒྱུ་ བ་ ཙམ་ དག་ གིས། །སྟེང་དུ་ ཞིང་
ཁམས་ གངྒཱའི་ ཀླུང༌། །བྱེ་ བ་ ཕྲག་ བརྒྱའི་ བྱེ་ མ་ སྙེད། །འདས་ པར་ ཕྱིན་ ནས་
བལྟས་ ན་ ཡང་། ཁྱོད་ ཀྱི་ སྐུ་ ཡི་ མཐའ་ མ་ རྟོགས། །བསྐལ་ པ་ གངྒཱའི་ བྱེ་ མ་
སྙེད། །སྟེང་དུ་རྫུ་འཕྲུལ་འདིས་ཕྱིན་ཡང་། །སྐུ་ཡི་མཐའ་ནི་མི་རྟོགས་ཞེས། །
- 304 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
པདྨའི་ དཔལ་ གྱི་ རྒྱལ་ པོས་ གསུངས། །ནམ་ མཁས་ ཇི་ སྙེད་ ཁྱབ་ གྱུར་ པ། །
སངས་རྒྱས་ཀྱི་ནི་སྐུས་ཁྱབ་སྟེ། །ནམ་མཁའ་ལ་ནི་མཐའ་མེད་ལྟར། །སངས་
རྒྱས་སྐུའང་མཐའ་ཡོད་མིན། །ཞེས་དང་། ཡབ་སྲས་མཇལ་བ་ལས། བརྒྱ་བྱིན་
ཚངས་པའི་ཆ་བྱད་དང་། །ལ་ལར་བདུད་ཀྱི་ཆ་བྱད་ཀྱིས། །སེམས་ཅན་རྣམས་
ཀྱི་དོན་མཛད་དེ། །འཇིག་རྟེན་རྣམས་ཀྱིས་རྟོགས་མི་ནུས། །བུད་མེད་ཆ་བྱད་
སྤྱོད་པ་མཛད། །དུད་འགྲོའི་སྐྱེ་གནས་ན་ཡང་གདའ། །འཇིག་རྟེན་ཆོས་ཀྱིས་
མི་ གོས་ ཏེ། །པདྨ་ ཆུས་ མི་ ཆགས་ པ་ བཞིན། །ཞེས་ དང་། འདོད་ ཆགས་ མི་
མངའ་ཆགས་པའི་ཚུལ། །འཇིགས་པ་མི་མངའ་འཇིགས་པ་ལྟར། །རྨོངས་མེད་
རྨོངས་ པའི་ ཚུལ་ བསྟན་ ཏེ། །སྨྱོས་ པ་ མ་ ལགས་ སྨྱོས་ པའི་ཚུལ། །ཞ་ བ་ མ་
ལགས་ཞ་བ་ལྟར། །རྣམ་པར་འཕྲུལ་པ་སྣ་ཚོགས་ཀྱིས། །སེམས་ཅན་རྣམས་ནི་
འདུལ་བར་མཛད། །གར་མཁན་ རྔ་མཁན་ གྱད་དང་རོལ་མོ་མཁན། །སྒྱུ་མ་
མཁན་པོ་གཟུགས་མང་ ཀུན་ཏུ་སྟོན། །གྲོང་པ་ གྲོང་དཔོན་ ཁ་ལོ་སྒྱུར་བར་
འགྱུར། །དེ་བཞིན་དེད་དཔོན་ཚོང་དཔོན་ཁྱིམ་བདག་འགྱུར། །རྒྱལ་པོ་བློན་པོ་
མདུན་འདོན་ཕོ་ཉ་དང་། །སྨན་པ་འཇིགས་མེད་བསྟན་བཅོས་ཆོ་ག་མཁས། །
དེ་དག་ དགོན་པར་ ལྗོན་ཤིང་ཆེན་པོར་འགྱུར། །སྨན་དང་ རིན་ཆེན་མི་ཟད་
གཏེར་རྣམས་དང༌། །ཡིད་བཞིན་ནོར་བུ་འདོད་སྦྱིན་སྡོང་པོ་དང༌། །ལམ་གོལ་
དོངས་པ་རྣམས་ལ་ལམ་སྟོན་འགྱུར། །ཞེས་གསུངས་པ་ལྟར་རོ། །དེ་འདྲ་བའི་
སྐུ་དེ་ནི་མཐོང་བ་ཙམ་གྱིས་སྔོན་བསགས་པའི་ལས་ཀྱི་སྒྲིབ་པ་རྣམས་བྱང་བར་
འགྱུར་ཞིང་ཐར་པའི་ས་བོན་ཐེབས་པར་ནུས་པས་མཐོང་བ་དོན་ལྡན་ཞེས་བྱ་
བ་ཡིན་ཏེ། རྒྱལ་པོ་གསལ་རྒྱལ་གྱི་བུ་མོ་རྡོ་ རྗེའི་གཏམ་རྒྱུད་དང་། གོང་དུ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བཤད་པ་ལྟར་བྲམ་ཟེ་ལོང་བའི་བྱུང་བ་དང་། སྔོན་དགེ་བའི་རྩ་བ་བསྐྱེད་པ་
རྣམས་ཀྱིས་དེ་བཞིན་གཤེགས་པའི་སྐུ་གསར་དུ་མཐོང་བ་ན་དགའ་བ་དང་བདེ་
བ་ཇི་ལྟར་སྐྱེ་བ་ནི། དགེ་སློང་བསམ་གཏན་དང་པོ་ལ་གནས་པའི་དགའ་བདེ་
ལ་ཡང་མེད་དོ་ཞེས་མདོ་ལས་ཇི་ལྟར་འབྱུང་བ་ལྟར་རོ། །འདོད་པ་དག་གིས་མ་
གོས་པ། གཟུགས་དག་གིས་ཉེ་བར་མ་གོས་པ། གཟུགས་མེད་པ་དག་དང་མ་
འདྲེས་པ། ཞེས་བྱ་བས་ནི་བཅོམ་ལྡན་འདས་གང་དུ་བཞུགས་པའི་གནས་དང་།
གནས་གང་དུ་བཞུགས་ཀྱང་དེ་དང་དེའི་སྐྱོན་གྱིས་མ་གོས་པའི་ཚུལ་འབྱོར་ཏེ།
གང་དུ་བཞུགས་པའི་གནས་ནི་འདོད་ཁམས་དང་གཟུགས་ཁམས་གཉིས་སུ་
བཞུགས་ནས་ཆོས་གསུངས་པར་མཛད་ཀྱི། གཟུགས་མེད་ཁམས་ན་ལུས་ངག་
གི་བྱ་བ་མེད་པས་ཆོས་གསུངས་པའི་སྣོད་དུ་མ་གྱུར་ལ། དེའི་ཕྱིར་གཟུགས་
མེད་པ་དག་དང་མ་འདྲེས་པ་ཞེས་བྱའོ། །འདོད་གཟུགས་གཉིས་ཀྱི་ནང་ནས་
ཀྱང་འདོད་ཁམས་སུ་མཛད་པ་གཙོ་ཆེ་སྟེ། དགའ་ལྡན་གནས་ནས་འཕོ་བ་
སོགས་མཛད་པ་བཅུ་གཉིས་སྟོན་པའི་གནས་ནི་འདོད་ཁམས་ཁོ་ན་ཡིན་ཞིང་།
འདོད་ཁམས་ཀྱི་ནང་ནས་ཀྱང་འཛམ་བུའི་གླིང་ཁོ་ནར་མཛད་པ་བཅུ་གཉིས་
སྟོན་པར་མཛད་དེ། གླིང་གཞན་གསུམ་གྱི་མི་རྣམས་ནི་ཚེ་རིང་ཞིང་ལོངས་སྤྱོད་
ཆེ་ཡང་སོ་སོར་རྟོག་པའི་རྣམ་དཔྱོད་ཤས་ཆུང་ཞིང་དབང་པོའི་རིམ་པ་ཆེར་མེད་
ལ། འཛམ་བུ་གླིང་པ་ནི་ལས་ཀྱི་ས་པ་ཡིན་པས་ཚེ་སྟོད་ཀྱི་ལས་ཚེ་སྨད་ལ་སྨིན་
ནུས་པ་དང་། དབང་པོ་ཤིན་ཏུ་རྣོ་ཞིང་སོ་སོར་རྟོག་པའི་ཤེས་རབ་ཤས་ཆེ་བ་
མང་བས་འཛམ་བུའི་གླིང་ཁོ་ནར་མཆོག་གི་སྤྲུལ་སྐུའི་མཛད་པ་སྟོན་ལ་དེ་ཡང་
འཛམ་བུའི་གླིང་འདིར་མཛད་པ་བཅུ་གཉིས་སྟོན་པ་གཅིག་པུར་མ་ཟད་འཛམ་
- 306 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
གླིང་བྱེ་བ་ཕྲག་བརྒྱར་མཛད་པ་བཅུ་གཉིས་དུས་གཅིག་ཏུ་སྟོན་ལ། དེ་ཙམ་དུ་
མ་ཟད་མི་མཇེད་འཇིག་རྟེན་གྱི་ཁམས་འདིར་མཛད་པ་བཅུ་གཉིས་ཀྱི་ཚུལ་དེ་
དང་དེ་སྟོན་པའི་ཚེ། འཇིག་རྟེན་གྱི་ཁམས་གཞན་བྱེ་བ་གྲངས་མེད་པ་དུ་མར་
ཡང་མཛད་པ་བཅུ་གཉིས་ཀྱི་ཚུལ་སྣ་ཚོགས་སྟོན་པར་མཛད་པ་སོགས་རྒྱལ་
བའི་མཛད་པ་ནི་བསམ་ལས་འདས་པའོ། །དེ་ལྟར་ཡང་རྗེ་བླ་མས། བསོད་
ནམས་ཚོགས་རབ་རབ་འབྱམས་རྒྱུ་ལས་འཁྲུངས་ པའི་སྐུ་མཆོག་མཆོག་ཏུ་
མཛེས་པ་ཁྱོད་ཀྱི་སྐུ། །ནམ་མཁའི་མཐས་གཏུགས་གཏུགས་པ་མེད་པའི་ཞིང་
མཆོག་ཀུན་དུ་དུ་མའི་འགྲོ་ལ་མིག་འཕྲུལ་བཞིན། །ལ་ལར་བལྟམ་ཞིང་ཞིང་
གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་
འདི་འདི་ དང་ གཞན་དུ་ མ་ལུས་འགྲོ་ཀུན་ ཀུན་མཁྱེན་གྱུར་ ཀྱང་བརྗོད་མི་
ནུས། །ཞེས་ གང་ གསུངས་ པ་ལྟར་ རོ། །འདོད་ པའི་ ཁམས་ སུ་ བཞུགས་ཀྱང་
དེའི་སྐྱོན་གྱིས་མ་གོས་པ་ནི། འདོད་པའི་འདོད་ཆགས་ལ་སོགས་པ་རྣམ་པ་
ཀུན་ཏུ་མི་མངའ་ཞིང་འདོད་ཁམས་ཀྱི་སེམས་ཅན་མ་རུང་པ་ ཕ་ལ་ཕར་མི་
འཛིན་མ་ལ་མར་མི་འཛིན་སློབ་དཔོན་ལ་སློབ་དཔོན་དུ་མི་འཛིན་དྲིན་ལན་
ལོག་པར་འཇལ་བ་དག་གིས་ལོགས་སྒྲུབ་ཇི་ཙམ་བྱས་ཀྱང་ཐུགས་ལ་སྒྱིད་
ལུག་པ་དང་ཁོང་ཁྲོ་བ་དང་ཡལ་བར་འདོར་བ་སོགས་མདོར་ན་འདོད་པའི་ཉོན་
མོངས་པ་གང་གིས་ཀྱང་ཐུགས་ལ་གོས་པ་མེད་པས་ན། འདོད་པ་དག་གིས་མ་
གོས་པ་ཞེས་གསུངས་སོ། །གཟུགས་ཁམས་རྣམས་སུ་བཞུགས་ནས་ཆོས་སྟོན་
པར་མཛད་ཀྱང་ཁམས་གོང་མའི་སྙོམས་འཇུག་གི་བདེ་བ་ལ་རོ་མྱང་བའི་སྲེད་
པ་དང་། གཟུགས་དང་གནས་ལ་ཆགས་པ་སོགས་ཁམས་གོང་མའི་སྐྱོན་གང་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གིས་ཀྱང་མ་གོས་པས་ན། གཟུགས་དག་གིས་ཉེ་བར་མ་གོས་པ་ཞེས་གསུངས་
སོ། །སྡུག་བསྔལ་ལས་རྣམ་པར་གྲོལ་བ། ཕུང་པོ་དག་ལས་རབ་ཏུ་རྣམ་པར་
གྲོལ་བ། ཁམས་རྣམས་དང་མི་ལྡན་པ། སྐྱེ་མཆེད་རྣམས་བསྡམས་པ། ཞེས་བྱ་
བའི་ཚིག་འདི་དག་གིས་ནི། བཅོམ་ལྡན་འདས་ཕྱི་ནང་གི་དངོས་པོ་གང་ལ་ཡང་
ཆགས་པ་མེད་པར་སེམས་ཅན་གྱི་དོན་ཁོ་ན་མཛད་པར་སྟོན་ཏེ། ཕྱི་ནང་གི་
དངོས་པོ་ཐམས་ཅད་ཕུང་པོ་དང་ ཁམས་དང་སྐྱེ་མཆེད་དག་ཏུ་འདུས་པར་
གསུངས་ལ། དེ་དག་གི་ཚུལ་ནི་མངོན་པ་མཛོད་ནས་ཞིབ་ཏུ་བཤད་པ་ལྟར་
རོ། །དེ་ལ་ཕུང་པོ་ནི། རྣམ་འགྲེལ་ལས། སྡུག་བསྔལ་འཁོར་བ་ཅན་ཕུང་པོ། །
ཞེས་གསུངས་པ་ལྟར་ལས་ཉོན་གྱི་གཞན་དབང་ཅན་གྱི་འདུ་བྱེད་ཀྱི་ཕུང་པོ་
ཡིན་ལ། བཅོམ་ལྡན་འདས་ཀྱིས་འཁོར་བར་སྐྱེ་བའི་སྡུག་བསྔལ་རྒྱུ་དང་བཅས་
པ་རྣམ་པ་ཐམས་ཅད་དུ་སྤངས་ཤིང་ཐར་པ་བླ་ན་མེད་པའི་གོ་འཕང་མངོན་དུ་
མཛད་པས་ན། ཕུང་པོ་དག་ལས་རབ་ཏུ་རྣམ་པར་གྲོལ་བ་ཞེས་གསུངས་སོ། །
འདིར་སྡུག་བསྔལ་དག་ལས་རྣམ་པར་གྲོལ་བ་ཞེས་བྱ་བ་འདི་ཏིང་ངེ་འཛིན་
རྒྱལ་ པོའི་མདོ་དང༌། དེའི་འགྲེལ་ པ་ སློབ་དཔོན་འཇམ་དཔལ་ གྲགས་ པས་
མཛད་པ་གཉིས་ཀ་ན་མི་སྣང་ཞིང་། དབྱིག་གཉེན་གྱི་འགྲེལ་པར་ཡང་མ་བྱུང་
ངོ༌། །འོན་ཀྱང་ཚིག་གི་དངོས་ཟིན་ནི་གོ་བར་ཟད་དོ། ཁམས་རྣམས་དང་མི་
ལྡན་པ་ཞེས་བྱ་བ་ནི། དབང་པོ་དང་ཡུལ་ལ་བརྟེན་པའི་ཀུན་ནས་ཉོན་མོངས་
པ་ མཐའ་ དག་ དང༌ བྲལ་ བས་ ན་ དེ་ ལྟར་ གསུངས་ སོ། །སྐྱེ་མཆེད་རྣམས་
བསྡམས་པ་ཞེས་ བྱ་བ་ལ། སྐྱེ་མཆེད་ནི་མིག་དང་གཟུགས་ལ་སོགས་པ་སྟེ།
མཐོང་བ་དང་ཐོས་པ་ལ་སོགས་པའི་སེམས་དང་སེམས་བྱུང་སྐྱེ་ཞིང་མཆེད་པའི་
- 308 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
སྒོ་ཡིན་པས་ན་སྐྱེ་མཆེད་ཅེས་བརྗོད་དོ། །དེ་དག་ལ་བརྟེན་ནས་ཉོན་མོངས་པ་
སྐྱེ་ཚུལ་ནི། ཡིད་དུ་འོང་བ་རྣམས་ལ་འདོད་ཆགས་དང༌། ཡིད་དུ་མི་འོང་བ་
རྣམས་ལ་ཞེ་སྡང་དང་། བར་མ་རྣམས་ལ་གཏི་མུག་གི་རིགས་འདྲ་སྐྱེ་བ་ལས། །
བཅོམ་ལྡན་འདས་ཀྱིས་ནི་ཉོན་མོངས་པའི་རྩ་བ་བག་ཆགས་དང་བཅས་པ་
སྤངས་པས་ན། སྐྱེ་མཆེད་ལ་བརྟེན་ནས་ཐུགས་ལ་ཉོན་མོངས་སྐྱེ་བའི་གོ་
སྐབས་མེད་ཅེས་པའི་དོན་ནོ། །མདུད་པ་རྣམས་ཤིན་ཏུ་བཅད་པ། ཡོངས་སུ་
གདུང་བ་དག་ལས་རྣམ་པར་གྲོལ་བ། སྲིད་པ་ལས་གྲོལ་བ། ཆུ་བོ་ལས་བརྒལ་
བ། ཞེས་ བྱ་ བའི་ ཚིག་ འདི་ དག་ གིས་ ནི། བདེ་ བར་ གཤེགས་ པ་ ཞེས་ པའི་
སྐབས་སུ་བཅོམ་ལྡན་འདས་ཀྱིས་སྤངས་པ་ཕུན་ཚོགས་བརྙེས་ཚུལ་བསྟན་པ་
དེའི་རྒྱས་བཤད་ལྟ་བུར་སྤང་བྱ་ཇི་ལྟར་སྤངས་པའི་ཚུལ་སྟོན་པ་ཡིན་ནོ། །དེ་ལ་
བཅོམ་ལྡན་འདས་ཀྱིས་སྤངས་པ་ཅི་འདྲ་ཞིག་བརྙེས་པ་ཡིན་སྙམ་ན། ཐོག་མ་
མེད་པ་ནས་ཁམས་གསུམ་འཁོར་བར་འཁོར་བའི་འཆིང་བྱེད་ཀྱི་མདུད་པ་དམ་
པ་གནས་ལུགས་རྟོགས་པའི་ཤེས་རབ་ཀྱི་མཚོན་རྣོན་པོས་ལེགས་པར་བཅད་
ཅིང་། རྣམ་པ་ཀུན་ནས་ཡོངས་སུ་གདུང་ཞིང་སྡུག་བསྔལ་བར་བྱེད་པའི་ཉོན་
མོངས་པའི་ཚོགས་མཐའ་དག་བག་ཆགས་དང་བཅས་པ་ཡོངས་སུ་སྤང་བར་
མཛད་པ་ཡིན་ནོ་ཞེས་སྟོན་པ་ལ། མདུད་པ་རྣམས་ཤིན་ཏུ་བཅད་པ། ཡོངས་སུ་
གདུང་བདག་ལས་རྣམ་པར་གྲོལ་བ། ཞེས་གསུངས་སོ། །འོ་ན་དེ་འདྲ་བའི་
འཆིང་བྱེད་ཀྱི་མདུད་པ་དེ་གང༌། ཡོངས་སུ་གདུང་བར་བྱེད་པའི་ཚོགས་དེ་ཡང་
གང་སྙམ་ན། འཆིང་བྱེད་ཀྱི་མདུད་པ་ནི་སྲེད་པ་དང་། ཡོངས་སུ་གདུང་བ་ནི་
ཉོན་མོངས་པའི་ཆུ་བོ་ཡིན་ནོ་ཞེས་སྟོན་པ་ལ། སྲིད་པ་ལས་ གྲོལ་བ། ཆུ་བོ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ལས་བརྒལ་བ། ཞེས་ གསུངས་སོ། །གསུང་ འདི་ དག་ ལ་ སློབ་དཔོན་འཇམ་
དཔལ་གྲགས་པས་བཤད་ཚུལ་གཞན་སྣང་ཡང་། འདིར་ནི་ཀུན་མཁྱེན་གཉིས་
པ་དབྱིག་གཉེན་གྱི་དགོངས་པ་ལྟར་བཤད་དོ། །དེ་ལ་སྤྱིར་འཁོར་བར་འཆིང་
བྱེད་ལ་ལས་ཉོན་གཉིས་ཡོད་ཀྱང་ཉོན་མོངས་གཙོ་ཆེ་ལ། ཉོན་མོངས་མེད་ན་
ལས་སྔར་བསགས་བགྲང་ལས་འདས་པ་ཡོད་ཀྱང་འཁོར་བར་འཕེན་མི་ནུས་
ཏེ། བདེན་པ་མཐོང་ལ་འཕེན་པ་མེད། །ཅེས་དང༌། སྲིད་པའི་སྲེད་ལས་རྣམ་
བརྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་
རོ། །ཞེས་གསུངས་པ་ལྟར་རོ། །ཉོན་མོངས་ཡོད་ན་ནི་ལས་སྔར་བསགས་མེད་
ཀྱང་དེ་མ་ཐག་གསར་དུ་བསགས་ནས་འཁོར་བར་འཕེན་པར་བྱེད་པས་ཉོན་
མོངས་གཙོ་ལ། ཉོན་མོངས་རྣམས་ཀྱི་ནང་ནས་ཀྱང་འདོད་ཆགས་སྲེད་པ་གཙོ་
ཆེ་བས་འདིར་འཆིང་བྱེད་ཀྱི་མདུད་པ་ནི་སྲེད་པ་ལ་བཤད་དོ། །དེ་ནི་འཕགས་
པ་བྱམས་པའི་སྨོན་ལམ་ལས། སྲེད་པའི་སྲད་བུས་དམ་བཅིངས་པ། །འཆིང་བ་
ཀུན་ གྱིས་ བཅིངས་ དག་ ལ། །ཞེས་དང༌། རྣམ་འགྲེལ་ ལས། སྲེད་ པ་ནི། ཡོད་
ན་སླར་ཡང་ འབྱུང་ ཕྱིར་ རོ། །ཞེས་དང༌། རྒྱ་ཆེར་རོལ་བ་ལས། སྲིད་སྲེད་མ་
རིག་དབང་གིས་སྐྱེ་བོ་རྣམས། །མི་དང་ལྷ་གནས་ངན་སོང་ལམ་གསུམ་པོ། །
འགྲོ་བ་ལྔ་པོ་དག་ཏུ་མི་མཁས་འཁོར། །དཔེར་ན་རྫ་མཁན་འཁོར་ལོ་བསྐོར་བ་
བཞིན། །རྟག་ཏུ་གཟུགས་ སྡུག་མཆོག་དང་ སྒྲ་སྙན་དང༌། །དྲི་ཞིམ་རོ་མཆོག་
རེག་པ་བདེ་བྱེད་པ། །དུས་ངན་རྙི་ལ་འགྲོ་བ་འདི་དག་ཐོགས། དཔེར་ན་རྔོན་
པའི་རྙི་ལ་སྤྲེའུ་ཐོགས་བཞིན། །ཞེས་གསུངས་པ་ལྟར་རོ། །སྲེད་པ་དེ་ལ་དབྱེ་
ན་གསུམ་སྟེ། འདོད་སྲེད། འཇིག་སྲེད། སྲིད་སྲེད་གསུམ་དུ་ཡོད་དོ། །དེ་དག་
- 310 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
གི་ངོས་ འཛིན་ནི། རྣམ་འགྲེལ་ལས། སྲོག་ཆགས་བདེ་ སྡུག་ཐོབ་པ་དང་། །
འདོར་འདོད་འཇུག་པ་དེ་དག་ནི། །འདོད་དང་འཇིག་སྲེད་ཡིན་པར་འདོད། །
བདག་ཏུ་ཆགས་པའི་རྒྱུ་ཉིད་ལས། །བདེ་མིན་བདེ་བར་འདུ་ཤེས་པས། །ཀུན་
ལ་རབ་ཏུ་འཇུག་འགྱུར་བ། །དེ་ཕྱིར་སྲེད་པ་སྲིད་རྟེན་ཡིན། །ཞེས་གསུངས་པ་
ལྟར་ཏེ་ཞིབ་པར་ཤེས་འདོད་ན་ཚད་མ་རྣམ་འགྲེལ་གྱི་རྣམ་བཤད་ལས་ཤེས་
པར་བྱའོ། །ཉོན་མོངས་པ་རྣམས་ཀྱིས་ལུས་དང་སེམས་ཡོངས་སུ་གདུང་བར་
བྱེད་ཅིང་འདི་ཕྱིའི་བདེ་ལེགས་ཐམས་ཅད་འཕྲོག་པར་བྱེད་ལ། ཡང་སྲིད་ཕྱི་
མར་འཁྱེར་བར་བྱེད་པས་ན་ཆུ་བོ་ཞེས་གསུངས་སོ། །མངོན་པ་ཀུན་བཏུས་
ལས་ནི་མདུད་པ་བཞི་དང༌། ཡོངས་སུ་གདུང་བ་གསུམ་དང་། ཆུ་བོ་བཞིར་
བཤད་དེ། མདུད་པ་བཞི་ནི། བརྣབ་སེམས། གནོད་སེམས། ཚུལ་ ཁྲིམས་དང་
བརྟུལ་ཞུགས་མཆོག་འཛིན། ལྟ་ངན་མཆོག་འཛིན་བཞི་ལ་བཤད་དོ། །ཡོངས་
སུ་གདུང་བ་གསུམ་ནི། འདོད་ཆགས་ཀྱི་ཡོངས་སུ་གདུང་བ། ཞེ་སྡང་གི་ཡོངས་
སུ་གདུང་བ། གཏི་མུག་གི་ཡོངས་སུ་གདུང་བ་གསུམ་ལ་བཤད་དོ། །ཆུ་བོ་བཞི་
ནི། འདོད་ པའི་ཆུ་བོ་དང་། སྲིད་པའི་ཆུ་བོ་དང༌། མ་རིག་པའི་ཆུ་བོ་དང་། ལྟ་
བའི་ཆུ་བོ་བཞི་ལ་བཤད་ལ། དེ་བཞིན་དུ་སློབ་དཔོན་འཇམ་དཔལ་ གྲགས་
པས་ཀྱང་། ཆུ་བོ་ལས་བརྒལ་བ་ཞེས་པའི་ཆུ་བོ་དེ་འདོད་པའི་ཆུ་བོ་དང་། སྲིད་
པའི་ཆུ་བོ་དང་། མ་རིག་པའི་ཆུ་བོ་དང༌། ལྟ་བའི་ཆུ་བོ་བཞི་ལ་བཤད་དེ་དོན་
འདྲའོ། །ད་ལྟའི་དཀོན་མཆོག་རྗེས་དྲན་བར་མ་རྣམས་ལས་སྲིད་པ་ལས་གྲོལ་
པ་ཞེས་འབྱུང་བ་ལྟར་ན། གོང་དུ་བཤད་པ་དེ་ལས་བཤད་ཚུལ་གཞན་དུ་བྱ་
དགོས་པར་མངོན་ནོ། །ཇི་ལྟར་ཡང་དོན་གྱི་གནད་གཅིག་སྟེ། ཐུབ་པ་བཅོམ་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽ །
ལྡན་འདས་རྒྱུ་ལས་ཉོན་དང་འབྲས་བུ་སྡུག་བསྔལ་མཐའ་དག་ལས་གྲོལ་བའི་
དོན་ནོ། །འདི་ནི་རྗེ་ཐམས་ཅད་མཁྱེན་པས། ཀུན་འབྱུང་འཁོར་བའི་འཇུག་
རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་
ངེས་འབྱུང་སྐྱོ་ཤས་བསྟེན་པ་དང༌། །འཁོར་བར་གང་གིས་བཅིངས་པས་ཤེས་
པ་གཅེས། །ཞེས་གང་གསུངས་པ་ལྟར་སྙིང་ནས་ཐར་པ་འདོད་པ་རྣམས་ལ་
ཤིན་ཏུ་གལ་ཆེ་བའི་མན་ངག་གི་གནད་ཡིན་ཏེ། དེ་ཡང་ཐར་པ་ཐོབ་པར་
འདོད་ན་ཐར་པ་ཞེས་བྱ་བ་ནི་བཅིངས་པ་ལས་གྲོལ་བའི་མིང་ཡིན་པས་གང་
གིས་བཅིངས་པའི་ཚུལ་ཤེས་དགོས་ལ། དེ་ནི་མགོན་པོ་ཀླུ་སྒྲུབ་ཀྱིས། ཇི་སྲིད་
ཕུང་པོར་འཛིན་ཡོད་པ། །དེ་སྲིད་དེ་ལས་ངར་འཛིན་ཡོད། །ངར་འཛིན་ཡོད་ན་
ཡང་ལས་ཏེ། །དེ་ལས་ཡང་ནི་སྐྱེ་བར་འགྱུར། །ཞེས་དང་། རྣམ་འགྲེལ་ལས།
གང་ཞིག་བདག་མཐོང་དེ་ལ་ནི། །ང་ཞེས་རྟག་ཏུ་ཞེན་པར་འགྱུར། །ཞེས་པས་
བདེ་ ལ་ སྲེད་ འགྱུར་ ཏེ། །སྲེད་ པས་ སྐྱོན་ རྣམས་ སྒྲིབ་ པར་ བྱེད། །ཡོན་ཏན་
མཐོང་བས་ཡོངས་སྲེད་པ། །ང་ཡི་ཞེས་དེའི་སྒྲུབ་བྱེད་ལེན། །དེས་ན་བདག་ལ་
མངོན་ཆགས་པ། །དེ་སྲིད་དེ་ནི་འཁོར་བར་འགྱུར། །ཞེས་དང༌། བདག་ཡོད་ན་
ནི་གཞན་དུ་ཤེས། །བདག་གཞན་ཆ་ལས་འཛིན་དང་སྡང་། །འདི་དག་དང་ནི་
ཡོངས་ འབྲེལ་ ལས། །ཉེས་ པ་ ཐམས་ ཅད་ འབྱུང་ བར་ འགྱུར། །ཞེས་ གང་
གསུངས་པ་ལྟར་འཁོར་བ་འགྲུབ་པའི་རྒྱུ་ལས་ཉོན་གཉིས་དང་། དེའི་ནང་ནས་
ཀྱང་ཉོན་མོངས་གཙོ་ཆེ་ཞིང་ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་
ཚུལ་དང༌། བདག་འཛིན་སྤངས་ན་ཉོན་མོངས་ཐམས་ཅད་བཟློག་པའི་ཚུལ་
དང༌། བདག་འཛིན་བཟློག་པ་ལ་བདག་མེད་པའི་གནས་ལུགས་ཤེས་དགོས་
=
3
-



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཤིང་དེ་གོམས་པར་བྱས་ན་ཐར་པ་ཐོབ་ཚུལ་ལ་སོགས་པ་མདོར་ན་འཁོར་བར་
འཇུག་རིམ་དང་། དེ་ལས་ལྡོག་སྟེ་ཐར་པ་ཐོབ་པའི་ཚུལ་རྣམས་ལ་ལུང་ཙམ་
སྐྱབས་སུ་འཛིན་པ་མ་ཡིན་པར་དྲི་མ་མེད་པའི་རིགས་པའི་ལམ་ནས་དྲངས་ཏེ་
གཏིང་ཚུགས་པའི་ངེས་པ་རྙེད་པ་དགོས་ལ། དེ་ཡང་རང་གི་རྒྱུད་འདུལ་བའི་
ཐབས་སུ་འཁྱེར་ཤེས་པ་ཤིན་ཏུ་གལ་ཆེ་སྟེ། དེ་ལྟ་མ་ཡིན་པར་གཞན་དང་ཁ་
གཤགས་འགྱེད་པ་ཙམ་དང་གཞན་ཕྱོགས་སུན་འབྱིན་པ་དང་སྨྲ་དབབ་པར་
འདོད་པ་དང་རྙེད་པ་དང་བཀུར་སྟི་དང་གྲགས་པ་ཇི་ཙམ་ཐོབ་ན་སྙམ་པས་
བྱས་ན་ནི། མཉན་ན་ཚིག་མི་ཟིན། བསམས་ན་དོན་མི་གོ །བསྒོམས་ན་རྒྱུད་
ལ་མི་སྐྱེ་ཞེས་གསུངས་པ་ལྟར་ཤེས་རབ་འཆལ་བའི་རྒྱུར་འགྱུར་བས་ངལ་བ་
འབྲས་བུ་མེད་པ་དང་དལ་བ་ཆུད་གསོན་པར་འགྱུར་ཞིང་། ཕྱི་ཚུལ་ཇི་ལྟར་
བཅོས་ཀྱང་ནང་གི་བསམ་པའི་ཁྱད་པར་ཞིང་པ་དང་ཁྱད་མེད་པར་འགྱུར་བས་
བདག་ལེགས་སུ་འདོད་པ་དག་གིས་ནི་འདི་ལྟ་བུའི་མདོ་སྡེ་ཟབ་མོ་དང་ལན་
ཅིག་མཇལ་བ་འདི་ཆུད་མ་ཟོས་པར་རང་གི་རྒྱུད་འདུལ་བའི་མན་ངག་མཆོག་
ཏུ་འཁྱེར་ཤེས་པར་བྱེད་པ་ནི་གནད་ཀྱི་དོན་ནོ། །ཡེ་ཤེས་ཡོངས་སུ་རྫོགས་པ།
འདས་པ་དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་
རྣམས་ཀྱི་ཡེ་ཤེས་ལ་གནས་པ། མྱ་ངན་ལས་འདས་པ་ལ་མི་གནས་པ། ཡང་
དག་པ་ཉིད་ཀྱི་མཐའ་ལ་གནས་པ། ཞེས་བྱ་བའི་ཚིག་འདི་དག་གིས་ནི་བཅོམ་
ལྡན་འདས་ཀྱིས་རྟོགས་པ་ཕུན་སུམ་ཚོགས་པ་བརྙེས་ཚུལ་དེ་རྒྱས་པར་བཤད་
པ་ ཡིན་ནོ། །རྟོགས་པ་ཕུན་སུམ་ཚོགས་ པའི་ ཡེ་ཤེས་དེ་ལ་དབྱེ་ན་རྣམ་པ་
གསུམ་སྟེ། རྣམ་པ་ཐམས་ཅད་མཁྱེན་པའི་ཡེ་ཤེས་དང་། ཐ་དད་པ་མེད་པར་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མཁྱེན་པའི་ཡེ་ཤེས་དང་། མི་གནས་པའི་མཁྱེན་པའོ། །དེ་ལ་རྣམ་པ་ཐམས་
ཅད་མཁྱེན་པའི་ཡེ་ཤེས་ནི། དྲན་པ་ཉེ་བར་བཞག་པ་བཞི། ཡང་དག་པར་སྤོང་
བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་
ལག་བདུན། འཕགས་ པའི་ ལམ་ཡན་ལག་བརྒྱད་དེ་ བྱང་ ཕྱོགས་ སོ་བདུན།
ཚད་མེད་པ་བཞི། རྣམ་ པར་ཐར་པ་བརྒྱད། མཐར་གྱིས་གནས་པའི་ སྙོམས་
པར་ འཇུག་ པ་ དགུ །ཟད་ པར་ གྱི་སྐྱེ་མཆེད་བཅུ། ཟིལ་གྱིས་གནོན་པའི་སྐྱེ་
མཆེད་ བརྒྱད། ཉོན་མོངས་མེད་ པའི་ ཏིང་ ངེ་ འཛིན། སྨོན་གནས་མཁྱེན་ པ།
མངོན་པར་ཤེས་པ་དྲུག །སོ་སོར་ཡང་དག་པར་རིག་པ་བཞི། རྣམ་པ་ཐམས་
ཅད་ ཡོངས་ སུ་ དག་ པ་ བཞི། དབང་ བཅུ། སྟོབས་བཅུ། མི་འཇིགས་ པ་བཞི།
བསྲུང་བ་མེད་པ་རྣམ་པ་གསུམ། དྲན་པ་ཉེ་བར་བཞག་པ་གསུམ། བསྙེལ་བ་
མི་མངའ་བའི་ཆོས་ཉིད། བག་ཆགས་ཡང་དག་བཅོམ་པ། ཐུགས་རྗེ་ཆེན་པོ།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། མཁྱེན་པ་གསུམ་དང་བཅས་པའི་
རྟོགས་པའི་ཡོན་ཏན་བརྒྱ་དང་ཞེ་དྲུག་པོ་ཐམས་ཅད་གོང་ནས་གོང་དུ་འཕེལ་ཏེ་
ཡོངས་སུ་རྫོགས་པ་མཐར་ཐུག་ཅིང་གཟུགས་ནས་རྣམ་མཁྱེན་གྱི་བར་གྱི་ཆོས་
ཐམས་ཅད་མངོན་སུམ་དུ་མཁྱེན་པ་སྟེ། རྒྱས་པར་ཤེར་ཕྱིན་གྱི་མདོ་ལས་
བཤད་ པ་ ལྟར་ རོ། །བསྡུ་ན་ ཇི་ ལྟ་བ་མཁྱེན་པ་དང་། ཇི་ སྙེད་ པ་ མཁྱེན་པ་
གཉིས་སོ། །ཇི་ལྟ་བ་མཁྱེན་པ་ནི། ཆོས་ཐམས་ཅད་ཀྱི་གནས་ལུགས་ཇི་ལྟར་
ཡིན་པ་ཐུགས་སུ་ཆུད་པའོ། །ཇི་སྙེད་པ་མཁྱེན་པ་ནི། ཀུན་རྫོབ་ཀྱི་ཆོས་ཐམས་
ཅད་ཇི་ལྟར་ཡོད་པ་ལྟར་མཁྱེན་པ་སྟེ། མདོར་ན་ཐུབ་པས་མ་མཁྱེན་པའམ་མ་
གཟིགས་པ་གང་ཡང་མེད་པས་ན་ཡེ་ཤེས་ཡོངས་སུ་རྫོགས་པ་ཞེས་བྱའོ། །ཐ་
-314 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དད་པ་མེད་པར་མཁྱེན་པ་ནི། སྔར་འདས་པའི་དུས་སུ་བྱོན་ཟིན་པ་དང་། མ་
འོངས་པ་ན་འབྱོན་པར་འགྱུར་བ་དང་། ད་ལྟར་ཕྱོགས་བཅུའི་ཞིང་མུ་མེད་པ་ན་
བཞུགས་པའི་སངས་རྒྱས་སྐུ་ཚེ་དང་མཛད་པ་འཕྲིན་ལས་དང་ཞིང་ཁམས་ལ་
སོགས་པའི་ཁྱད་པར་ཇི་སྙེད་ཅིག་ཡོད་པ་ཐམས་ཅད་ཀྱང་ཆོས་ཀྱི་སྐུའི་ངོ་བོ་
མཉམ་པ་ཉིད་ཡིན་པས་ན། འདས་པ་དང་མ་བྱོན་པ་དང་ད་ལྟར་བྱུང་བའི་
སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ལ་གནས་པ་ཞེས་བྱའོ། །
མཉམ་ཉིད་ཀྱི་ཚུལ་འདི་ལ་བཤད་པར་བྱ་བ་མང་དུ་སྣང་ན་ཡང་མ་སྤྲོས་སོ། །
མི་ གནས་ པའི་མཁྱེན་པ་ནི། མངོན་རྟོགས་རྒྱན་ལས། ཤེས་པས་སྲིད་ལ་མི་
གནས་ཤིང་། །སྙིང་རྗེས་ཞི་ལ་མི་གནས་དང༌། །ཞེས་གསུངས་པ་ལྟར་མཁྱེན་
པ་དང་བརྩེ་བ་མཐར་ཕྱིན་པས་སྲིད་ཞི་གཉིས་ཀའི་མཐའ་ལ་མི་གནས་པར་
ནམ་མཁའ་མ་ཟད་ ཀྱི་བར་དུ་ སེམས་ཅན་གྱི་དོན་རྒྱུན་མི་འཆད་དུ་མཛད་
པའོ། །དེའི་ ཕྱིར་ སངས་རྒྱས་ ཀྱི་མྱང་འདས་ལ་མི་གནས་པའི་མྱ་ངན་ལས་
འདས་པ་ཞེས་བྱ་བ་ཡིན་ནོ། །ཡང་དག་པ་ཉིད་ཀྱི་མཐའ་ལ་གནས་པ་ཞེས་བྱ་
བ་ནི། ཉན་ཐོས་ལྟར་ཞི་བའི་དབྱིངས་སུ་བཏང་སྙོམས་སུ་བཞུགས་པ་མ་ཡིན་
ཡང་ཆོས་ཐམས་ཅད་ཀྱི་གནས་ལུགས་སྤྲོས་པའི་མཐའ་བརྒྱད་དང་བྲལ་བ་རང་
བཞིན་གྱིས་རྣམ་པར་དག་པའི་སྟེང་དུ་གློ་བུར་གྱི་དྲི་མ་མཐའ་དག་གིས་དབེན་
པའི་དག་པ་གཉིས་ལྡན་གྱི་ཆོས་ཀྱི་སྐུ་ལ་ནམ་མཁའ་མ་ཟད་ཀྱི་བར་དུ་གཡོ་བ་
མེད་པར་བཞུགས་ནས་སེམས་ཅན་གྱི་དོན་མཛད་ཅེས་བྱ་བ་ཡིན་ནོ། །དོན་
འདི་ནི་ཤིན་ཏུ་རྟོགས་པར་དཀའ་བའི་གནས་གསུང་རབ་ཐམས་ཅད་ཀྱི་སྙིང་
པོར་ གྱུར་ པ་ ཞིག་ སྟེ། མདོ་ལས། ཟབ་ཞི་སྤྲོས་བྲལ་འོད་ གསལ་ འདུས་ མ་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་
ནུས་པས། །མི་སྨྲ་ནགས་ཀྱི་ཚལ་དུ་གནས་པར་བྱ། །ཞེས་དང་། ཏིང་ངེ་འཛིན་
རྒྱལ་པོ་ལས། སྒྱུ་མ་ཆུ་བུར་སྨིག་རྒྱུ་གློག་འདྲ་ཞིང་། །ཆོས་རྣམས་ཐམས་ཅད་ཆུ་
ཡི་ཟླ་བ་བཞིན། །ཤི་ནས་འཇིག་རྟེན་ཕ་རོལ་འགྲོ་བ་ཡི། །སེམས་ཅན་ཤེད་
ལས་སྐྱེས་པ་མི་དམིགས་ཀྱང་། །ལས་རྣམས་བྱས་པ་མེད་པར་མི་འགྱུར་ཏེ། །
དཀར་ནག་ཇི་བཞིན་འབྲས་བུ་སྨོན་པར་བྱེད། །རིགས་པའི་ཚུལ་གྱི་སྒོ་འདི་
བཟང་ པོ་ སྟེ། །ཕྲ་ཞིང་ མཐོང་ དཀའ་ རྒྱལ་ བའི་ སྤྱོད་ཡུལ་ ཡིན། །ཞེས་དང༌།
འཕགས་པ་ཡུལ་འཁོར་སྐྱོང་གིས་ཞུས་པ་ལས་ཀྱང་། སྟོང་པ་ཞི་བ་སྐྱེ་བ་མེད་
པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་
བས་ཐབས་ཚུལ་དང་། །རིགས་པ་བརྒྱ་དག་གིས་ནི་འཛུད་པར་མཛད། །ཅེས་
གང་གསུངས་པ་ལྟར་རོ། །ཚུལ་འདི་ནི་དཔེ་བཀླགས་པ་ཙམ་དང་གང་བྱུང་གི་
གཏམ་གྱིས་ཤེས་པར་ནུས་པ་མ་ཡིན་གྱི། རྒྱལ་བའི་དགོངས་པ་ཤིང་རྟ་ཆེན་པོ་
ཀླུ་སྒྲུབ་ཡབ་སྲས་ཀྱིས་ལེགས་པར་བཀྲལ་བའི་དྲི་མ་མེད་པའི་རིགས་པའི་
ལམ་ལ་བརྟེན་ནས་ཤེས་དགོས་ལ། དེ་ཡང་རྒྱུད་ལྡན་མཁས་པའི་མན་ངག་ལ་
རག་ལས་པས་སྐལ་བ་དང་ལྡན་པ་རྣམས་ ཀྱིས་ རྗེ་ ཐམས་ཅད་མཁྱེན་པའི་
གསུང་རབ་རིན་པོ་ཆེ་རྣམས་ལ་མཁས་པའི་མན་ངག་བརྟེན་ནས་ཐོས་བསམ་
སྒོམ་གསུམ་གྱིས་འཇུག་པར་བྱའོ། །
གསུམ་པ་དོན་བསྡུ་བ་ནི། སེམས་ཅན་ཐམས་ཅད་ལ་གཟིགས་པའི་ས་
ལ་བཞུགས་པ་སྟེ། འདི་དག་ནི་སངས་རྒྱས་བཅོམ་ལྡན་འདས་རྣམས་ཀྱི་སྐུ་ཆེ་
བའི་ཡོན་ཏན་ཡང་དག་པ་རྣམས་སོ། །ཞེས་ བྱ་ བ་འདིས་ གོང་དུ་དེ་བཞིན་
- 316 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
གཤེགས་པའི་སྐུ་ཆེ་བའི་ཡོན་ཏན་ཇི་སྙེད་ཅིག་བཤད་པ་ཐམས་ཅད་ཀྱི་དོན་
བསྡུས་ ནས་ བསྟན་པ་ཡིན་ཏེ། སེམས་ཅན་ཐམས་ ཅད་ ལ་ གཟིགས་ པའི་ ས་
ཞེས་བྱ་བ་ནི་སྐུ་གསུམ་གྱི་གོ་འཕང་ལ་བརྗོད་པ་ཡིན་ལ། དེ་བཞིན་གཤེགས་
པའི་ཐུགས་རྒྱུད་ཀྱི་ཡོན་ཏན་རིས་བསྡུ་ན་སྐུ་གསུམ་དུ་འདུ་བ་ཡིན་ནོ། །སྐུ་
གསུམ་ནི། རང་དོན་ཆོས་སྐུ། ལོངས་སྤྱོད་རྫོགས་སྐུ། སྤྲུལ་པའི་སྐུ་རྣམས་སོ། །
རང་དོན་ཆོས་སྐུ་ལ། ངོ་བོ་ཉིད་སྐུ་དང་། ཡེ་ཤེས་ཆོས་སྐུ་གཉིས། ངོ་བོ་ཉིད་སྐུ་
ནི། དག་པ་གཉིས་དང་ལྡན་པའི་དེ་བཞིན་གཤེགས་པའི་ཐུགས་ཀྱི་ཆོས་ཉིད་
དམ་ཆོས་སྐུ་ཡིན་ནོ། །ཡེ་ཤེས་ཆོས་སྐུ་ལ་ལྡོག་པས་ཕྱེན། གོང་དུ་བཤད་པ་
ལྟར། ཇི་ལྟ་བ་དང་ཇི་སྙེད་པ་མཁྱེན་པའི་ཚུལ་གཉིས་དང་། དབུ་མ་རིན་ཆེན་
འཕྲེང་བ་ལས། སངས་རྒྱས་རྣམས་ཀྱི་ས་གཞན་ཏེ། །རྣམ་པ་ཀུན་ཏུ་གཞལ་
ཡས་པར། །རྒྱ་ཆེ་དེ་ནི་སྟོབས་བཅུ་དང༌། །ལྡན་པ་ཡིན་པ་ཙམ་ཞིག་བརྗོད། །
དེ་ཡི་སྟོབས་ནི་རེ་རེ་ཡང་། །འགྲོ་བ་ཀུན་བཞིན་དཔག་ཏུ་མེད། །ཅེས་གསུངས་
པ་ལྟར་སྟོབས་བཅུའི་ཚུལ་རྣམས་ནི་གོང་དུ་བཤད་ཟིན་ཅིང་། མེ་ལོང་ལྟ་བུའི་
ཡེ་ཤེས་ལ་སོགས་པ་ཡེ་ཤེས་བཞིའམ་ལྔར་བཤད་པའི་ཚུལ་རྣམས་ནི་རྒྱུད་བླ་
མ་དང་གསེར་འཕྲེང་ནས་བཤད་པ་ལྟར་རོ། །ལོངས་སྤྱོད་རྫོགས་པའི་སྐུ་ནི།
བཅོམ་ལྡན་འདས་ཀྱིས་བསྐལ་པ་གྲངས་མེད་གསུམ་དུ་ཚོགས་བསགས་པ་
མཐར་ཕྱིན་ནས། ས་བཅུ་རྒྱུན་གྱི་ཐ་མ་ལ་གནས་གཙང་མ་ལྔའི་སྟེང་ན་འོག་
མིན་སྟུག་པོ་བཀོད་པ་ཞེས་བྱ་བའི་ ཞིང་ ཁམས་ ཡོད་ པས་ཞིང་དེར་ཕྱོགས་
བཅུའི་སངས་རྒྱས་ཐམས་ཅད་ཀྱིས་འོད་ཟེར་ཆེན་པོའི་དབང་བསྐུར་བ་བརྙེས་
ཤིང་། ས་བཅུ་མཐར་ཕྱིན་ནས་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
འཁྲུལ་པའི་བག་ཆགས་མ་ལུས་པ་བཅོམ་ནས། ཐུགས་ཆོས་ཀྱི་སྐུར་གྱུར་པ་
དང་དུས་མཉམ་དུ་སྐུ་མཚན་དང་དཔེ་བྱད་ཀྱིས་སྤྲས་པའི་གཟུགས་ཀྱི་སྐུར་
བཞེངས་ཏེ་འཁོར་བ་ཇི་སྲིད་གནས་ཀྱི་བར་འགྱུར་བ་མེད་པར་བཞུགས་པ་དེ་
ཡིན་ནོ། །ལོངས་སྐུ་དེ་ནི་ངེས་པ་ལྔ་དང་ལྡན་ཏེ། ངེས་པ་ལྔ་ནི། གནས་ངེས་པ་
འོག་མིན་ ཁོ་ནར་བཞུགས། འཁོར་ ངེས་ པ་ སར་གནས་ཀྱི་བྱང་ ཆུབ་ སེམས་
དཔའ་འབའ་ཞིག་གིས་བསྐོར། ལོངས་སྤྱོད་ངེས་པ་ཐེག་ཆེན་གྱི་ཆོས་འབའ་
ཞིག་ལ་ལོངས་སྤྱོད། དུས་ངེས་པ་འཁོར་བ་ཇི་སྲིད་མ་སྟོང་གི་བར་དུ་བཞུགས།
ངོ་བོ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ་རྣམས་ལ་བཤད་དོ། །དེ་
ལ་མཚན་དཔེས་སྤྲས་པ་ནི་མཆོག་གི་སྤྲུལ་སྐུ་ལ་ཡང་ཡོངས་སུ་རྫོགས་པ་ཡོད་
དོ། །སྤྲུལ་ པའི་ སྐུ་ ནི་ རྣམ་ པ་ གསུམ་ སྟེ། བཟོ་ བོ་ སྤྲུལ་ སྐུ། སྐྱེ་ བ་ སྤྲུལ་ སྐུ།
མཆོག་གི་སྤྲུལ་སྐུ་གསུམ་མོ། །བཟོ་བོ་སྤྲུལ་སྐུ་ནི། དྲི་ཟའི་རྒྱལ་པོ་རབ་དགའ་
འདུལ་བའི་ཕྱིར་དྲི་ཟར་སྤྲུལ་པ་ལྟ་བུའོ། །སྐྱེ་བ་སྤྲུལ་སྐུ་ནི། ལྷའི་བུ་དམ་པ་
ཏོག་དཀར་ལྟ་བུའོ། །མཆོག་གི་སྤྲུལ་སྐུ་ནི། གཟིགས་པ་ལྔ་ལ་གཟིགས་ནས་
གླང་པོ་ཆེར་སྐུའི་རྣམ་པ་བསྒྱུར་ནས། ལྷུམས་སུ་ཞུགས་པ་དང༌། སྐུ་བལྟམས་
པ་དང་། གཞོན་ནུ་རོལ་རྩེད་དང༌། གནས་གཙང་མའི་ལྷ་དང་ཕྱོགས་བཅུའི་
སངས་རྒྱས་ཀྱིས་བསྐུལ་ནས་རབ་ཏུ་བྱུང་བ་དང་། ལོ་དྲུག་ཏུ་དཀའ་བ་སྤྱད་པ་
དང༌། དཀའ་སྤྱད་ལས་བཞེངས་ནས་བ་མཆོག་སྟོང་གི་འོ་མ་ཉིང་ཁུར་བྱས་པ་
གསོལ་བ་རྣམས་མཛད་ནས། ཨ་ཤུད་ཐ་ཞེས་བྱ་བའི་བྱང་ཆུབ་ཀྱི་ཤིང་རྩ་བ་
གསེར་གྱི་རྒྱུ་ལས་བྱུང་བ། ལྷུན་བེ་ཌཱུརྱར་འདུག་པ། ཡལ་ག་དང་ལོ་མ་རིན་པོ་
ཆེ་སྣ་བདུན་ལས་གྲུབ་པ། དྲི་ཞིམ་ པོ་ དང་འོད་བཟང་ པོས་ འཇིག་རྟེན་ གྱི་
- 318 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཁམས་རྒྱས་པར་འགེངས་པ། དགོས་འདོད་ཀུན་འབྱུང་བས་ཡིད་བཞིན་གྱི་
ནོར་བུ་དང་འདྲ་བ། ལྷུམས་སུ་ཞུགས་པ་དང་མཉམ་དུ་རྩ་བ་ཚུགས་པ། སྐུ་
བལྟམས་པ་དང་མཉམ་དུ་ཁ་འབུས་པ། བྱང་ཆུབ་པ་དང་མཉམ་དུ་སྡོང་པོ་རྒྱས་
པ་དེའི་དྲུང་དུ་ཐུན་མོང་བ་ལྟར་ན་རྩྭ་དུར་བའི་སྟེང་དང་། ཐུན་མོང་མ་ཡིན་པར་
རིན་པོ་ཆེའི་ཁྲིའི་སྟེང་དུ་སྐྱིལ་མོ་ཀྲུང་བཅས་ནས་བདུད་བྱེ་བ་ཕྲག་དུང་ཕྱུར་
བྱམས་པའི་ཏིང་ངེ་འཛིན་གྱིས་བཏུལ་ནས་མངོན་པར་རྫོགས་པར་སངས་རྒྱས་
པའི་ སྐུ་གོང་དུ་བཤད་པ་ལྟར་མཚན་བཟང་པོ་དང་དཔེ་བྱད་ ཀྱིས་སྤྲས་པ་
གསེར་གྱི་ལྷུན་པོ་ལ་ཉིན་བྱེད་བྱེ་བའི་མདངས་ཀྱིས་འཁྱུད་པ་ལྟ་བུའི་སྐུ་དེ་ཡིན་
ནོ། །སྐུ་དེ་ནི་སྟོབས་དང་ མི་འཇིགས་པ་དང་མ་འདྲེས་པ་སོགས་ཡོན་ཏན་
མཐའ་དག་རྫོགས་པ་ཞིག་གོ །དེ་ལ་སྟོབས་བཅུ་ནི་གོང་དུ་བཤད་ཅིང་། མི་
འཇིགས་པ་ནི་རྣམ་པ་བཞི་སྟེ། རྟོགས་པ་ཕུན་ཚོགས་སུ་དམ་བཅས་པ་ལ་མི་
འཇིགས་པ་དང༌། སྤངས་པ་ཕུན་ཚོགས་ལ་མི་འཇིགས་པ་དང་། བར་དུ་གཅོད་
པའི་ཆོས་ལ་མི་འཇིགས་པ་དང་། ངེས་པར་འབྱུང་བའི་ལམ་ལ་མི་འཇིགས་
པའོ། །དེ་ཡང་རྒྱུད་བླ་མ་ལས། ཆོས་ཀུན་རྫོགས་པར་བྱང་ཆུབ་དང་། །གེགས་
ནི་འགོག་པར་བྱེད་པ་དང་། །ལམ་སྟོན་པ་དང་འགོག་སྟོན་ལ། །མི་འཇིགས་པ་
ནི་རྣམ་པ་བཞི། །ཞེས་དང་། རྗེ་བླ་མས། ཕས་རྒོལ་གླང་པོ་དྲེགས་པའི་ཀླད་
འགེམས་ཤིང་། །ལེགས་བཤད་སྒྲ་ཆེན་འཁོར་དབུས་བསྒྲགས་པ་ཡིས། །སྨྲ་བ་
ངན་པའི་ཝ་སྐྱེས་མཐར་མཛད་པའི། །མི་འཇིགས་བཞི་ལྡན་མི་ཡིས་སེང་གེ་
ཁྱོད། ཁེངས་པས་མཐོ་བའི་འཇིག་རྟེན་མེས་པོ་དང་། །ཉག་ཕྲན་བདག་པོ་དགེ་
སྦྱོང་བྲམ་ཟེ་སོགས། །གང་གིས་སྨྲ་བར་མ་ནུས་འཁོར་ལོ་མཆོག །བསྐོར་བས་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འགྲོ་ལ་བྱམས་པའི་མགོན་པོ་ཁྱོད། །ཅེས་གསུངས་པ་ལྟར་རོ། །མ་འདྲེས་པ་ནི་
བཅོ་བརྒྱད་དེ། སྤྱོད་པ་མ་འདྲེས་པ་དྲུག །རྟོགས་པ་མ་འདྲེས་པ་དྲུག །འཕྲིན་
ལས་མ་འདྲེས་པ་གསུམ། ཡེ་ཤེས་མ་འདྲེས་པ་གསུམ་རྣམས་སོ། །དེ་དག་གི་
ངོས་འཛིན་ཚིག་ཉུང་ཞིང་གོ་བདེ་བར་རྗེ་ཐམས་ཅད་མཁྱེན་པས་གསུངས་པ་ནི་
འདི་ལྟར། སྐུ་དང་གསུང་ལ་འཁྲུལ་པའི་མིང་ཡང་མེད། །དྲན་པ་མ་ཉམས་རྟག་
ཏུ་ མཉམ་ པར་ བཞག །ཐ་ དད་ འཛིན་ པ་ མ་ བརྟགས་ བཏང་ སྙོམས་ ཀྱིས། །
དབེན་ཕྱིར་ཁྱོད་ཀྱི་སྤྱོད་པ་ཡོངས་སུ་དག །འདུན་པ་དང་ནི་བརྩོན་འགྲུས་དྲན་
པ་དང་། །ཏིང་འཛིན་ཤེས་རབ་རྣམ་པར་གྲོལ་བ་ལ། །ཉམས་པའི་གོ་སྐབས་
མ་ལུས་རིང་དུ་མཛད། །དེ་ཕྱིར་ཁྱོད་ཀྱི་རྟོགས་པ་བླ་ན་མེད། །དུས་ གསུམ་
ཐམས་ཅད་ཆགས་ཐོགས་མེད་པར་མཁྱེན། །སྐུ་གསུང་ཐུགས་ཀྱི་འཕྲིན་ལས་
རྣམ་པར་དག །སྲིད་པའི་ཕྱི་མཐའ་ཇི་སྲིད་འགྲོ་བའི་དོན། །མཛད་པའི་ཁུར་
གྱིས་དགྱེས་བཞིན་འཇུག་པ་ཁྱོད། །ཅེས་གང་གསུངས་པ་ལྟར་རོ། །འདི་དག་
ཞིབ་ཏུ་ཤེས་པར་འདོད་ན་རྒྱུད་བླ་རྩ་འགྲེལ་དང་ལེགས་བཤད་གསེར་ གྱི་
འཕྲེང་བ་ལས་ཤེས་པར་བྱའོ། །མི་འཇིགས་པ་དང་མ་འདྲེས་པའི་ཡོན་ཏན་
འདི་དག་ནི། སྤྱོད་ཡུལ་རན་པར་མཐུན་པ་ཞེས་བྱ་བ་དང་། གསུང་རྣམ་པར་
དག་པ་ཞེས་བྱ་བ་ལ་སོགས་པ་མདོ་རང་གི་ཚིག་ཟིན་ལ་ཡང་གསལ་བར་སྣང་
སྟེ། ཚིག་སོ་སོ་དང་བསྟུན་ནས་ཞིབ་ཏུ་བཤད་ན་ཧ་ཅང་མངས་སུ་དོགས་པས་
མ་བྲིས་སོ། །སངས་རྒྱས་རྗེས་སུ་དྲན་པའི་ཚུལ་དགེ་བའི་གཤེས་གཉེན་པོ་ཏོ་
བ་ཆེན་པོས་གསུངས་པ་ནི་བེའུ་བུམ་སྔོན་པོ་ལས། དེ་བས་དང་པོ་རྗེས་དྲན་
བསམ་བྱ། །དེ་ཡང་རྒྱུ་དང་འབྲས་བུའི་གནས་སྐབས། །རྒྱུ་ནི་བྱང་ཆུབ་སེམས་
- 320 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དཔའི་སྤྱོད་པ། །ཕ་རོལ་ཕྱིན་དྲུག་ཇི་ལྟར་སྤྱད་པས། །ཚོགས་གཉིས་ཇི་ལྟར་
བསགས་པ་ལོས་དྲན། །འབྲས་བུ་རང་དོན་གཞན་དོན་གཉིས་ལས། །རང་དོན་
སྤངས་པ་ཡེ་ཤེས་ལོས་ཡིན། །གཞན་དོན་ཐུགས་རྗེའི་བྱིན་རླབས་ལོས་ཡིན། །
དེ་ལྟར་ཡང་དང་ཡང་དུ་དྲན་པས། །དེ་ཡི་ཡོན་ཏན་དག་ལ་ཡིད་ཆེས། །དེ་ཡང་
ཏིང་འཛིན་རྒྱལ་པོ་ལོས་གསུངས། ཁྱེད་ལ་བསྒོ་ཞིང་ལ་སོགས་པ་བཞིན། །དེ་
གྲུབ་ན་ནི་ཆོས་རྣམས་ཀུན་འགྲུབ། །ཅེས་དང་། དེའི་དོན་བེའུ་བུམ་གྱི་འགྲེལ་
པ་ལྷ་འབྲི་སྒང་པས་མཛད་པ་ལས། དེ་ཡང་སངས་རྒྱས་ཀྱི་ཡོན་ཏན་མཐར་
ཐུག་པ་དེ་སངས་རྒྱས་ཁོ་ནའི་ངོ་གང་ཡིན། ས་བཅུའི་བྱང་ཆུབ་སེམས་དཔས་
སྤྲིན་གསེབ་ཀྱི་ཉི་མའི་ཚོད་ལས་མ་རྟོགས་པ་ཡིན་གསུངས། འོ་ན་འུ་ཅག་གིས་
ཇི་ ལྟར་རྟོགས་ པར་ བྱེད་སྙམ་ན། དེ་ས་ བཅུའི་ བྱང་ཆུབ་ སེམས་ དཔའི་ཡོན་
ཏན་ལ་དཔགས་ནས་ཤེས་པར་བྱེད་པ་ཡིན་ཏེ། དེའི་ཡོན་ཏན་རང་ཡང་སངས་
རྒྱས་དང་ཁྱད་མེད་པ་ལྟ་བུ་ཡོད་དེ། བཅོམ་ལྡན་འདས་ཀྱིས་ས་བཅུའི་བྱང་ཆུབ་
སེམས་དཔའི་ཡོན་ཏན་གསུངས་པས་འཁོར་རྣམས་ཀྱིས་སངས་རྒྱས་ཀྱི་ཡོན་
ཏན་དང་ཁྱད་པར་མེད་པར་རྟོགས་ནས་ཁྱད་ཅི་ཡོད་ཞུས་པས། ས་ཆེན་པོ་དང་
སེན་མོ་གང་གི་སའི་ཁྱད་ཙམ་ཡོད་གསུངས་གསུང་། ས་བཅུའི་བྱང་ཆུབ་སེམས་
དཔའི་ཡོན་ཏན་ཡང་ས་འོག་མ་འོག་མའི་ཡོན་ཏན་ལས་ཤེས་པར་བྱེད་པ་ཡིན།
དེ་ཡང་མོས་པས་སྤྱོད་པའི་བྱང་ཆུབ་སེམས་དཔའི་ཡོན་ཏན་ལ་དཔགས་ནས་
ཤེས་ པར་བྱེད་པ་ཡིན་ཏེ། དགེ་བཤེས་སྨྱུག་རུམ་པའི་ཞལ་ནས། ངས་སྦྱོར་
ལམ་ལ་གནས་པའི་བྱང་ཆུབ་སེམས་དཔའི་ཡོན་ཏན་སངས་པ་ཞིག་བཟླས་ན་
ཡང་། ཁྱེད་ཀྱིས་སངས་རྒྱས་ཀྱི་ཡོན་ཏན་དང་ཁྱད་མི་ཕྱེད་པ་ཡིན་གསུངས། འོ་
321-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ན་ཇི་ལྟར་ཤེས་པར་བྱེད་ན། བརྒྱ་བྱིན་ཏམ་པུ་རའི་ཆུང་མ་དབྱངས་ལྡན་མ་ལ་
སོགས་པ་དུག་གསུམ་མ་སྤངས་པ་འཇིག་རྟེན་པའི་ཡོན་ཏན་ཡང་དེ་འདྲ་ན།
བྱང་ཆུབ་སེམས་དཔའི་ ལྟ་ཅི་སྨོས་སྙམ་དུ་ཤེས་པར་བྱེད། བྱང་ཆུབ་སེམས་
དཔའི་ཡང་དེ་འདྲ་ན། སངས་རྒྱས་ཀྱི་ལྟ་ཅི་སྨོས་སྙམ་དུ་ཤེས་པར་བྱས་ནས་
ཡིད་ཆེས་པར་བྱེད་པ་ཡིན་གསུངས། དེ་ཡང་འོ་སྐོལ་གྱིས་སངས་རྒྱས་རྗེས་སུ་
དྲན་ པ་ བསྒོམ་ བྱས་པས། ཉ་མ་དང་བྱིས་པའི་ཆོས་ སུ་ བྱེད་དེ། མདོ་བསྟན་
བཅོས་ ཐམས་ཅད་ ཀྱིས་ སངས་ རྒྱས་ ཀྱི་ཡོན་ཏན་གཅིག་པུ་སྟོན་ བྱས་ ཀྱང་
འགལ་བ་མེད་པ་ཡིན་ཏེ། ཚན་གཅིག་ནི་རྒྱུ། ཚན་གཅིག་ནི་ལམ། ཚན་གཅིག་
ནི་འབྲས་བུ། ཚན་གཅིག་ནི་འཕྲིན་ལས། ཚན་གཅིག་ནི་དེ་དག་གི་མི་མཐུན་
ཕྱོགས་ སྤང་ བྱ་ སྟོན་ པར་ བྱེད་ པ་ ཡིན་ པས། དེ་ཐམས་ཅད་ད་ ལྟ་ རང་ གིས་
བསྒྲུབ་པར་ནུས་པ་རྣམས་སྒྲུབ། མི་ནུས་པ་རྣམས་སྨོན་ལམ་གྱི་ཡུལ་དུ་བྱས་
ནས་ཉམས་སུ་ལེན་པ་ཅིས་ཀྱང་གལ་ཆེ་བ་ཡིན། སྤྱིར་དེ་ལྟར་ཡིན་ཡང་རང་
ཅག་སེམས་པའི་དུས་ན་མང་ན་ཡང་མི་གོ །ཉུང་ན་ཡང་མི་གོ་བས། རྒྱུའི་ཡོན་
ཏན་དང་འབྲས་བུའི་ཡོན་ཏན་གཉིས་ཀྱི་ཚུལ་དུ་བསམ་གསུངས། དེ་ལ་རྒྱུའི་
གནས་སྐབས་ཀྱི་ཡོན་ཏན་ནི་དང་པོ་སེམས་ཅན་མ་བཟོད་པས་སྨོན་འཇུག་
གཉིས་ཀྱི་སེམས་བསྐྱེད་པས། ཕ་རོལ་ཏུ་ཕྱིན་པ་དྲུག་གི་སྒོ་ནས་ཚོགས་གཉིས་
རྫོགས་པར་བྱ་ཞིང་། བསྡུ་བའི་དངོས་པོ་བཞིས་སེམས་ཅན་ཡོངས་སུ་སྨིན་
པར་བྱེད་པ་སྟེ། མདོར་བསྡུས་ན་དེ་ལྟ་བུ་ཞིག་ཡིན། དེ་ཡང་ཅི་ལྟ་བུ་ཡིན་ན།
འཕགས་པ་ནོར་བཟང་གིས་དགེ་བའི་བཤེས་གཉེན་བརྒྱ་རྩ་བཅུ་བསྟེན་པ་ལ།
དེ་རྣམས་ཀྱིས་ལ་ལས་ཡོན་ཏན་ཇི་ལྟ་བུ་བསྟན། ལ་ལས་ཇི་ལྟ་བུ་བསྟན་ནས་
- 322 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
སེམས་ཅན་གྱི་དོན་བྱེད་པ་དེ་ཐམས་ཅད་རྒྱུའི་གནས་སྐབས་ཀྱི་ཡོན་ཏན་ཡིན་
གསུངས། ཞེས་གསུངས་པ་ལྟར་རོ། །འོ་ན་སངས་རྒྱས་ཀྱི་ཡོན་ཏན་ཐམས་ཅད་
བཤད་པར་ནུས་པ་ཡིན་ནམ་སྙམ་ན། བདག་ཅག་ལྟ་བུ་བྱིས་པ་སོ་སོའི་སྐྱེ་བོ་
དག་གིས་ནི་ཡོན་ཏན་ཐམས་ཅད་ལྟ་ཅི་སྨོས། སྐུའི་བ་སྤུའི་ཁུང་གཅིག་གི་ཡོན་
ཏན་ལས་བརྩམ་ན་ཡང་ཆ་ཙམ་ཞིག་ཀྱང་བརྗོད་པར་མི་ནུས་སོ། །དེར་མ་ཟད་
ཚངས་པ་དང་བརྒྱ་བྱིན་དང་དགྲ་བཅོམ་པ་བདག་ཉིད་ཆེན་པོ་རྣམས་ཀྱིས་ཀྱང་
སྐུའི་བ་སྤུ་གཅིག་གི་ཡོན་ཏན་ཀྱང་རྫོགས་པར་རྟོགས་པ་དང་བཤད་པར་ནུས་
པ་མ་ཡིན་ནོ། །དེར་ཡང་མ་ཟད་ས་བཅུ་ལ་གནས་པའི་རྒྱལ་སྲས་བདག་ཉིད་
ཆེན་པོ་དག་གིས་ཀྱང་དེ་བཞིན་གཤེགས་པའི་སྐུ་གསུང་ཐུགས་ཀྱི་གསང་བའི་
གནས་རྣམས་ཤེས་པར་ནུས་པ་མ་ཡིན་ནོ། །དེ་ལྟར་ཡང་མདོ་ལས། སྟེང་དང་
ཕྱོགས་བཞི་མཚམས་ཀྱི་ཞིང་དེར་ནི། །བཞུགས་པའི་སངས་རྒྱས་དེ་དག་གཞན་
མ་ཡིན། །ཤཱཀྱའི་རྒྱལ་པོ་ཉིད་དུ་མཁས་པས་གཟུང་། །སྔོན་ཚེ་བསྐལ་པ་དཔག་
མེད་བགྲང་འདས་ན། །བདེ་བ་ཅན་ལྟར་དག་པའི་ཞིང་ཁམས་སུ། །དབང་པོའི་
ཏོག་ཅེས་བྱ་བའི་སངས་རྒྱས་བྱུང་། །དེ་ཡང་ཤཱཀྱའི་རྒྱལ་པོ་འདི་ཡིན་ཏེ། །
སངས་རྒྱས་རྣམས་ ཀྱི་ཡོན་ཏན་བསམ་མི་ཁྱབ། །ཅེས་ དང༌། རྒྱ་མཚོ་དཔག་
ཚད་བརྒྱ་སྟོང་ཆུས་གང་བ། ཁྭ་ཏས་བཏུང་དུ་རུང་བར་ཁ་ད་ཆད། །པདྨའི་ལོ་
མས་ཁེབས་ལ་མི་ཞིག་གིས། །རླུང་གི་ཤུགས་ལས་དྲག་པའི་ཤིང་རྟ་དྲངས། །
མཚོ་ནང་དེ་ནས་སྦྲུལ་གྱིས་སྐད་ཅིག་དེར། །ཤིང་རྟ་དེ་ལ་ལན་བརྒྱ་བསྐོར་བར་
འགྱུར། །དེ་ཡིས་ལན་ཅིག་བསྐོར་བའི་སྐད་ཅིག་ལ། །ཀུན་དགའ་བོས་ནི་ཆོས་
རྣམ་བཅུ་སྟོན་ཅིང་། །དོན་ཡང་གོ་བྱེད་དེ་ཡི་ཚིག་གཅིག་ལ། །རང་རྒྱལ་རྣམས་
-323 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་
ཀྱིས་དམ་ཆོས་གྲངས་མེད་སྟོན། །རང་རྒྱལ་ཚིག་གཅིག་སྨྲ་བའི་སྐད་ཅིག་ལ། །
བྱང་ཆུབ་སེམས་དཔས་གྲངས་མེད་ཆོས་སྟོན་ཅིང་། །དོན་ཡང་གོ་བྱེད་དེ་ཡི་
ཚིག་ གཅིག་ ལ། །མོའུ་ འགལ་ གྱིས་ བརྒྱད་ ཁྲི་ ཞིང་ ཁམས་ འདའ། །དེ་ ལྟའི་
འགྲོས་ཀྱིས་ཕྱོགས་བཅུར་ངལ་མི་གསོ། །ཉིན་མཚན་བདུན་བདུན་ཕྱིན་པའི་རྒྱ་
ཁྱོན་ཏེ། །རྡོ་སོགས་མེད་ཅིང་མཐོ་དམའ་མེད་པ་ལ། །ར་བས་བསྐོར་ཏེ་ཡུངས་
འབྲུས་བྱུར་བུར་བཀང་། །ཡུངས་འབྲུ་དེ་བས་ཆེས་མང་འཇིག་རྟེན་ན། །བྱང་
ཆུབ་ལ་བཞུགས་སངས་རྒྱས་ཀྱིས་གཟིགས་ཤིང་། །དེ་བས་ཆེས་མང་སྤྱད་པ་
སྤྱོད་པ་དང་། །ཆེས་མང་དགའ་ལྡན་སྐྱེ་ཞིང་ཆེས་མང་བ། །དགའ་ལྡན་གནས་
ཤིང་ ཆེས་ མང་ འཇིག་རྟེན་ན། །དགའ་ ལྡན་ འཆི་ འཕོ་ ཆེས་ མང་ མངལ་ དུ་
འཇུག །མངལ་ནས་འབྱུང་དང་གཞོན་ནུ་རོལ་རྩེད་དང་། །རབ་བྱུང་དཀའ་སྤྱད་
བྱང་ཆུབ་སྙིང་པོར་གཤེགས། །དེ་ལ་ལྟ་དང་དེ་ལ་སྐོར་བ་བྱེད། །དེ་ལ་འདུག་
དང་བྱང་ཆུབ་ཤིང་དྲུང་འདུག །མངོན་པར་འཚང་རྒྱ་མངོན་པར་སངས་རྒྱས་
དང་། །འཁོར་ལོ་བསྐོར་དང་མྱ་ངན་འདའ་བ་སྟོན། །བཅུ་གསུམ་པོ་ལ་སྔར་
བཞིན་སྦྱར་བ་སྟེ། །ཡུངས་འབྲུ་དེ་བས་ཆེས་མང་འཇིག་རྟེན་ན། །སངས་རྒྱས་
མྱ་ངན་འདའ་བརསྟོན་པ་གཟིགས། །དེ་དག་ ཀུན་ ཀྱང་མཚན་མཐུན་གདུང་
མཐུན་པ། །ཤ་སྟག་ཡིན་ན་ཐ་དད་ལྟ་ཅི་སྨོས། །དེ་ལྟར་དཔག་མེད་གྲངས་མེད་
གཟིགས་མོད་ཀྱི། །གངྒཱའི་ ཀླུང་གི་བྱེ་མ་ ཇི་ སྙེད་དང་། །དེ་ལས་བྱེ་མ་འབྲུ་
གཅིག་ཇི་ལྟ་བས། །སངས་རྒྱས་མེད་དང་བྱང་སེམས་མེད་པ་ཡི། །འཇིག་རྟེན་
ཁམས་དང་སངས་རྒྱས་བྱང་སེམས་ཡོད། །འཇིག་རྟེན་ཁམས་ཀྱང་དེ་འདྲར་
རིག་པར་བྱ། །མོའུ་འགལ་གྱིས་སངས་རྒྱས་ཞིང་གཅིག་ནི། །འདས་པའི་སྐད་
-324 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཅིག་གཅིག་གི་དུས་ཉིད་ལ། །ནམ་མཁའི་ཁམས་ཀྱི་མཐས་གཏུགས་འཇིག་
རྟེན་ཁམས། །བསྐལ་པ་འབུམ་དུའང་བགྲང་བར་དཀའ་བ་ཡི། །འཇིག་རྟེན་
ཁམས་རེ་རེ་དང་གླིང་རེ་དང་། །སྒྲ་ཡི་ཁྱོན་ཙམ་བ་སྤུའི་ཁུང་ཙམ་རེར། །མཛད་
པ་བཅུ་གཉིས་དམ་ཆོས་ནུབ་པའི་བར། །སྐད་ཅིག་དེ་ལ་ཐམས་ཅད་ཅིག་ཅར་
སྟོན། །ཕྱོགས་བཅུ་ཀུན་ཏུ་སྐྲ་ཡི་ཁྱོན་ཙམ་རེར། །དུས་གསུམ་གཤེགས་པའི་
རྒྱལ་བ་ཐམས་ཅད་ཀྱི། །འཁོར་གྱི་དཀྱིལ་འཁོར་རྒྱ་མཚོ་ཐམས་ཅད་དང་། །
ཞིང་གི་ཡོན་ཏན་བཀོད་པ་ཇི་སྙེད་དང་། །འགྲོ་བ་ཀུན་གྱི་བཀོད་པ་ཇི་སྙེད་
ཀུན། །རྣམ་པར་མི་རྟོག་བཞིན་དུ་ཅིག་ཅར་སྟོན། །དེ་ཙམ་ཞིག་གི་ཆོ་འཕྲུལ་
བསྟན་གྱུར་ཀྱང་། །དེ་བཞིན་གཤེགས་པའི་རྫུ་ འཕྲུལ་བརྒྱ་ཆ་དང་། །སྟོང་ཆ་
འབུམ་ཆ་གྲངས་དང་བགྲང་བ་དང་། །དཔེ་ཙམ་ཕྱོགས་ཙམ་ཞིག་ཀྱང་བསྟན་མ་
ཡིན། །ཞེས་དང་། འཇུག་པ་ལས། སྦྱིན་གང་ཇི་ཙམ་དེ་དག་ལ་ཕུལ་བ། །དེ་ནི་
མ་ལུས་སྐུ་གཅིག་ལ་སྟོན་མཛད། །དེ་བཞིན་ཚུལ་ཁྲིམས་བཟོད་བརྩོན་ཏིང་
འཛིན་དང་། །ཤེས་རབ་སྤྱོད་ཚེ་སྔར་གྱི་གནས་སྐབས་གང་། །མ་ཚང་མེད་དེ་
དག་ཉིད་སྤྱོད་པ་ཀུན། །སྐུ་ཡི་བ་སྤུའི་ཁུང་བུར་གསལ་བར་སྟོན། །སངས་རྒྱས་
གང་དག་འདས་དང་འབྱུང་འགྱུར་གང་། །གང་དག་ད་ལྟར་ནམ་མཁའི་མཐར་
ཐུག་ པར། །གདངས་ མཐོན་ ཆོས་ སྟོན་ སྡུག་བསྔལ་ གྱིས་ བཟུང་ བའི། །འགྲོ་
དབུགས་འབྱིན་ཞིང་འཇིག་རྟེན་བཞུགས་པ་དང་། །དང་པོའི་ཐུགས་བཟུང་བྱང་
ཆུབ་སྙིང་ པོའི་བར། །དེ་ དག་ སྤྱོད་ཀུན་དངོས་རྣམས་མིག་འཕྲུལ་ གྱི། །རང་
བཞིན་མཁྱེན་ནས་བདག་གཞན་བ་སྤུ་ཡི། ཁུང་བུར་དུས་གཅིག་ལ་ནི་གསལ་
བར་ སྟོན། །དེ་བཞིན་ དུས་ གསུམ་ བྱང་ ཆུབ་ སེམས་ དཔའ་ དང་། །རང་རྒྱལ་
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཕགས་པ་ཉན་ཐོས་མ་ལུས་ཀྱི། །སྤྱོད་དང་དེ་ལྷག་སྐྱེ་བོའི་གནས་སྐབས་
ནི། །ཐམས་ཅད་བ་སྤུའི་ཁུང་བུར་གཅིག་ཚེ་སྟོན། །དག་པ་འདི་ནི་བཞེད་པ་
འཇུག་ པ་ ཡིས། །རྡུལ་ གཅིག་ ཡུལ་ ལ་ མཁའ་ གཏུགས་ འཇིག་ རྟེན་ དང༌། །
འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་མོད། །རྡུལ་ རགས་མི་འགྱུར་
འཇིག་ རྟེན་ ཕྲ་ མི་འགྱུར། །རྣམ་རྟོག་མི་མངའ་ ཁྱོད་ ཀྱིས་སྲིད་མཐའི་བར། །
སྐད་ཅིག་རེ་རེ་རེ་ལ་སྤྱོད་སྣ་ཚོགས། །ཇི་སྙེད་སྟོན་པ་དེ་སྙེད་འཛམ་བུ་གླིང་། །
མ་ལུས་རྡུལ་གང་དེ་སྙེད་ལ་གྲངས་མེད། །ཅེས་པ་དང༌། རྗེ་ཐམས་ཅད་མཁྱེན་
པས། ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་སྲས་རང་རྒྱལ་
ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །ཚངས་དང་དབང་
པོ་ སོགས་ ཀྱིས་ སྨོས་ ཅི་ འཚལ། །མཁའ་ ལྡིང་ དབང་ པོས་ མཁའ་ ལ་ བགྲོད་
བགྲོད་ནས། །ནམ་ཞིག་རང་སྟོབས་བྲི་བས་ལྡོག་འགྱུར་གྱི། །ནམ་མཁའ་ཟད་
པས་ ལྡོག་ པར་ མི་ འགྱུར་ བཞིན། ཁྱོད་ ཀྱི་ ཡོན་ ཏན་ བརྗོད་ པའང་ དེ་ ལྟ་
ལགས། །ཞེས་དང་། བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་
པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་མཁའི་མཐས་གཏུགས་
གཏུགས་པ་མེད་པའི་ཞིང་མཆོག་ཀུན་དུ་དུ་མའི་འགྲོ་ལ་མིག་འཕྲུལ་བཞིན། །
ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་
ནི། །བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་ཀུན་མཁྱེན་གྱུར་
ཀྱང་བརྗོད་མི་ནུས། །ཞེས་གང་གསུངས་པ་ལྟར་རོ། །འོ་ན་ཡོན་ཏན་ཐམས་
ཅད་བརྗོད་པར་མི་ནུས་ན་འདིར་ཡོན་ཏན་བརྗོད་པའི་ངལ་བས་ཅི་བྱ་སྙམ་ན།
རང་ སྟོབས་ཀྱིས་ བརྗོད་ པར་ མི་ནུས་ཀྱང་རྒྱལ་བ་རང་ཉིད་ཀྱིས་གདུལ་བྱ་
- 326 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
རྣམས་ལ་ཐུགས་བརྩེ་བས་སྐུ་གསུང་ཐུགས་ཀྱི་ཡོན་ཏན་བརྗོད་པ་རྣམས་རང་
གི་བསོད་ནམས་འཕེལ་བའི་ཕྱིར་བཟུང་ཞིང་བཟླས་པ་ལ་ཕན་ཡོན་མཐའ་
ཡས་པར་གསུངས་པས་སྐྱོན་མེད་དོ། །དེ་ལྟར་ཡང་། བྱང་ཆུབ་དོན་དུ་རང་བྱུང་
འགྱུར་བྱ་ཞེས། །ཐོག་མར་བྱང་ཆུབ་སེམས་སྐྱེས་གྱུར་པ་ཡི། །ཡོན་ཏན་བརྗོད་
པའང་མཐའ་ཡས་དཔག་ཏུ་མེད། །མཚུངས་མེད་ཀྱིས་ཀྱང་ཡོངས་སུ་བརྗོད་མི་
སྤྱོད། །ཕ་རོལ་ཕྱིན་དང་ས་ཡི་ཡོན་ཏན་རྣམས། །བསྐལ་པ་མང་པོས་སྤྱོད་པ་ཅི་
སྨོས་ཏེ། །ཕྱོགས་བཅུའི་རྒྱལ་བ་ཀུན་གྱིས་དེ་དག་གི །ཡོན་ཏན་ཆུ་བོ་ཟད་པས་
མཛད་མི་སྤྱོད། །ཅེས་དང༌། སེམས་ཅན་རྣམས་ལ་ཉིན་རེ་བཞིན། །བསྐལ་བ་
གངྒའི་བྱེ་མ་སྙེད། །ལྷ་ཡི་ཟས་གོས་བྱིན་པ་བས། །དགེ་བསྙེན་གཅིག་ལ་ཟན་
གཅིག་བྱིན། །དེ་བས་བསོད་ནམས་གྲངས་མེད་བསྐྱེད། །དགེ་སློང་དད་པའི་
རྗེས་འབྲང་དང༌། །རྒྱུན་ཞུགས་ཕྱིར་འོང་མི་འོང་། །དགྲ་བཅོམ་རང་རྒྱལ་བར་
དུ་སྦྱར། །ལ་ ལས་ ཕྱོགས་བཅུའི་རྡུལ་སྙེད་ཀྱི། །རང་རྒྱལ་རྣམས་ལ་ཉིན་རེ་
བཞིན། །བསྐལ་པ་གངྒའི་བྱེ་མ་སྙེད། །ལྷ་ཡི་ཟས་གོས་ བྱིན་པ་བས། །གང་
གིས་སངས་རྒྱས་སྒྲ་ཐོས་སམ། །སངས་རྒྱས་སྐུ་གཟུགས་བྲིས་པའམ། །འཇིམ་
པ་ལས་བྱས་མཐོང་བ་ཡང་། །དེ་བས་བསོད་ནམས་ཆེས་ལྷག་ན། །སྐུ་མཐོང་
ཐལ་མོ་སྦར་ བ འམ། །བསྔགས་པ་ ཚིག་གཅིག་ཙམ་བརྗོད་དམ། །མཆོད་པ་
བྱེད་པ་ལྟ་ཅི་སྨོས། །གང་གིས་སངས་རྒྱས་མཚན་བཟུང་སྟེ། །ཡིད་ཆེས་མོས་
ཤིང་མི་སྤོང་ན། །ཞིང་བཅུ་རིན་པོ་ཆེ་ཡིས་བཀང༌། །སངས་རྒྱས་རྣམས་ལ་ཉིན་
རེ་བཞིན། །བསྐལ་པ་གངྒའི་བྱེ་སྙེད་དུ། །ཕུལ་བའི་དགེ་བས་དཔེར་མི་ཕོད། །
གཞན་ཡང་མཚན་ཙམ་བཟུང་བ་ལའང་། །ཚེ་འདི་ཉིད་དང་ ཕྱི་མར་ཡང་། །
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཕན་ཡོན་མཐའ་ཡས་གསུངས་གྱུར་ན། །རྒྱལ་བའི་བསྔགས་པ་འདི་ལྟ་བུ། །
ཀློག་དང་ཡིད་བྱེད་སྨོས་ཅི་དགོས། །ཞེས་གསུངས་པ་ལྟར་ཏེ་ཕན་ཡོན་མཐའ་
ཡས་སོ། །
གཉིས་པ་ཆོས་ཀྱི་ཡོན་ཏན་དྲན་ཚུལ་ལ་གཉིས། ཆོས་ངོས་གཟུང་བ་
དང་། དེའི་ཡོན་ཏན་དྲན་ཚུལ་ལོ། །དང་པོ་ནི། དམ་པའི་ཆོས་ཞེས་ བྱ་བས་
བསྟན་ཏེ། རྒྱུད་བླ་མ་ལས། གང་ཞིག་དོན་ལྡན་ཆོས་དང་ཉེར་འབྲེལ་ཞིང་།
ཁམས་གསུམ་ཀུན་ནས་ཉོན་མོངས་སྤོང་བྱེད་གསུས། །ཞི་བའི་ཕན་ཡོན་སྟོན་
པར་མཛད་པ་གང་། །དེ་ནི་དྲང་སྲོང་གསུང་ཡིན་བཟློག་པ་གཞན། །གང་ཞིག་
རྒྱལ་བའི་བསྟན་པ་འབའ་ཞིག་གི །དབང་བྱས་རྣམ་གཡེང་མེད་ཡིད་ཅན་གྱིས་
བཤད། །ཐར་པ་ཐོབ་པའི་ལམ་དང་རྗེས་མཐུན་པ། །དེ་ཡང་དྲང་སྲོང་བཀའ་
བཞིན་སྤྱི་བོས་བླང་། །གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་
འདི་ན་ཡོད་མིན་ཏེ། །མ་ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་
མཁྱེན་གཞན་མིན་པ། །དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་
དེ་མི་དཀྲུག །ཅེས་དང་། ཤེས་རབ་སྒྲོན་མའི་རྒྱ་ཆེར་འགྲེལ་ལས། བསྟན་པ་
ཞེས་བྱ་བ་ནི། ལྷ་དང་མི་བདུད་རྩིའི་གོ་འཕང་ཐོབ་པར་འདོད་པ་རྣམས་ཡོངས་
སུ་ཤེས་ པར་ བྱ་ བ་ དང༌། སྤང་ བར་ བྱ་བ་ དང༌། མངོན་སུམ་དུ་ བྱ་བ་ དང༌།
བསྒོམ་པར་བྱ་བ་དག་ལ་ཕྱིན་ཅི་མ་ལོག་པར་སྟོན་པ་སྟེ། བཅོམ་ལྡན་འདས་ཀྱི་
གསུང་རབ་ཅེས་བྱ་བ་ཡིན་ནོ། །ཞེས་གང་གསུངས་པ་ལྟར་བཅོམ་ལྡན་འདས་
ཀྱིས་ལེགས་པར་བཤད་པ་ནི་དམ་པའི་ཆོས་ཡིན་ནོ། །བྱང་ཆུབ་སེམས་དཔའ་
རྣམས་དང་ཉན་ཐོས་རྣམས་ཀྱིས་གསུངས་པ་ཡོད་མོད་ཀྱང་། སྟོན་པས་བྱིན་
- 328 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ། །
གྱིས་བརླབས་ པ་ དང་ རྗེས་ སུ་ གནང་བ་བྱིན་པ་རྣམས་ནི་བཀའི་ ཁོངས་ སུ་
གཏོགས་ཏེ། ཤེས་རབ་སྙིང་པོའི་མདོ་དང་འཕགས་པ་རབ་འབྱོར་གྱིས་ཤེར་
ཕྱིན་ལས་བརྩམས་ཏེ་འདོད་གཟུགས་ཀྱི་ལྷའི་བུ་མང་པོ་ལ་གདམས་པ་བསྟན་
པ་ལྟ་བུའོ། །སྟོན་པ་མྱ་ངན་ལས་འདས་རྗེས་སུ་ཤིང་རྟ་ཆེན་པོ་རྣམས་ཀྱིས་
བསྟན་བཅོས་ཇི་སྙེད་ཅིག་མཛད་པ་ཐམས་ཅད་ནི་བཀའི་དགོངས་པ་འགྲེལ་པ་
ཤ་སྟག་ཡིན་ནོ། །དོན་འདི་ལ་དགོངས་ནས་ཡོན་ཏན་རིན་པོ་ཆེ་སྡུད་པ་ལས།
རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང༌། །འཆང་དང་རིགས་པ་དག་
དང་ལྡན་པར་བརྗོད་པ་དང་། །མཆོག་འཕགས་བདེ་བ་བྱེད་དང་དེ་ཡི་འབྲས་
ཐོབ་པ། །དེ་དག་ཀུན་ཀྱང་དེ་བཞིན་གཤེགས་པ་སྐྱེས་བུའི་མཐུ། །ཅི་ཕྱིར་ཞེ་ན་
རྒྱལ་བས་ཆོས་ཚུལ་གང་བསྟན་པ། །དེ་ལ་མི་མཆོག་སློབ་མར་བཅས་པས་
མངོན་བསླབས་ཤིང༌། །མངོན་སུམ་བྱས་ནས་བསླབ་པ་ཇི་བཞིན་སྟོན་བྱེད་
དེ། །སངས་རྒྱས་མཐུས་བྱེད་རང་གི་སྟོབས་ཀྱི་མཐུས་མ་ཡིན། །ཞེས་གསུངས་
སོ། །འདིར་དམ་པ་ནི་སངས་རྒྱས་དང༌། ཆོས་ནི་དེས་ལེགས་པར་བཤད་པ་ལ་
བྱ་བ་ཡིན་ཏེ། ལམ་རིན་ཆེན་མོ་ལས། དམ་པའི་ཆོས་ཉན་པ་དང་ཚུལ་བཞིན་
ཡིད་ལ་བྱེད་པ་ནི། དམ་ པ་ སངས་རྒྱས་དང་ སངས་ རྒྱས་ ཀྱི་ ཉན་ཐོས་ ཀྱིས་
བཤད་པའི་ཆོས་མདོ་སྡེ་ལ་སོགས་པ་ཅི་འོས་སུ་ཉན་ཅིང་གང་ཡིད་ལ་བྱས་ན་
ཉོན་མོངས་པ་ཟློག་པའི་དམིགས་པ་ཡིད་ལ་བྱེད་པ་སྟེ། ཞེས་གསུངས་པས་
སོ། །ཆོས་ཞེས་བྱ་བ་ནི་རྣམ་བཤད་རིགས་པ་ལས། ཉོན་མོངས་དགྲ་རྣམས་མ་
ལུས་འཆོས་པ་དང་། །ངན་འགྲོའི་སྲིད་ལས་སྐྱོབ་པ་གང་ཡིན་པ། །འཆོས་སྐྱོབ་
ཡོན་ཏན་ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་
-329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
མེད། །ཅེས་གསུངས་པ་ལྟར་འཆོས་སྐྱོབ་ཀྱི་ཡོན་ཏན་གཉིས་དང་ལྡན་པ་སྟེ།
འདི་ནི་ཆོས་ཀྱི་སྐད་དོད་དྷརྨ་ཞེས་པ་ལ་ངེས་ཚིག་གི་བཤད་པ་མཛད་པའི་དོན་
ནོ། །དམ་པའི་ཆོས་དེ་ལ་དབྱེ་ན་ལུང་གི་ཆོས་དང་། རྟོགས་པའི་ཆོས་གཉིས་སུ་
ཡོད་དེ། མཛོད་ལས། སྟོན་ པའི་ དམ་ཆོས་རྣམ་གཉིས་ཏེ། །ལུང་དང་རྟོགས་
པའི་བདག་ཉིད་དོ། །ཞེས་གསུངས་པས་སོ། །ལུང་གི་ཆོས་ཇི་ལྟར་བྱུང་ཚུལ་ནི།
སྟོན་པ་མངོན་པར་རྫོགས་པར་སངས་རྒྱས་པའི་ཚུལ་བསྟན་ནས་བདུན་ཕྲག་
བདུན་གྱི་རིང་ཐ་མལ་པའི་སྣང་ངོར་ཆོས་མི་གསུང་བར་བྱང་ཆུབ་ཀྱི་ཤིང་དྲུང་
དུ་བཞུགས་པ་དང་། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་
རྒྱང་རིང་དུ་འཆག་པར་མཛད་ནས། ཟབ་ཞི་སྤྲོས་བྲལ་འོད་གསལ་འདུས་མ་
བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་ལ་བསྟན་ཀྱང་གོ་བར་མི་
ནུས་པས། །མི་སྨྲ་ནགས་ཀྱི་ཚལ་དུ་གནས་པར་བྱ། །ཞེས་གསུངས་ནས་ཆོས་
གསུང་བ་མི་དགྱེས་པ་ལྟར་མཛད་པ་ན། ཕྱོགས་བཅུའི་སངས་རྒྱས་ཐམས་ཅད་
ཀྱིས་ བསྐུལ་ཞིང་། མི་མཇེད་ ཀྱི་བདག་པོ་ ཚངས་པས་གསེར་ གྱི་ འཁོར་ ལོ་
རྩིབས་སྟོང་དང་ལྡན་པ་ཕུལ་ནས། ཆོས་ཀྱི་འཁོར་ལོ་བསྐོར་བར་ནན་གྱིས་
གསོལ་བ་བཏབ་པ་ན་དུས་ལ་བབ་པར་མཁྱེན་ནས་ཞལ་གྱིས་བཞེས་ཏེ། ཝཱ་ར་
ཎཱ་སི་དྲང་སོང་སྨྲ་བ་རི་དྭགས་ཀྱི་ནགས་སུ་ཀོའུ་དི་རྒྱ་སོགས་ལྔ་སྡེ་རྣམས་དང་
ལྷའི་སྲས་པོ་བརྒྱད་ཁྲི་ ཙམ་ལ་བཀའ་ དང༌ པོ་བདེན་པ་བཞིའི་ཆོས་འཁོར་
བསྐོར། དེ་ནས་རིམ་གྱིས་ཡུལ་སྣ་ཚོགས་དང༌། སུམ་ཅུ་རྩ་གསུམ་ལ་སོགས་པ་
ལྷའི་གནས་དང༌། ཀླུའི་གནས་ལ་སོགས་པ་གནས་དུ་མར་ཆོས་ཀྱི་འཁོར་ལོ་
བསམ་ལས་འདས་པ་བསྐོར་རོ། །འདི་དག་གི་བྱུང་ཚུལ་ཞིབ་པར་ནི་མདོ་སྡེ་
-330 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
རིན་པོ་ཆེ་རྣམས་དང༌། སྔོན་གྱི་མཁས་པ་དག་གིས་ཆོས་འབྱུང་གི་ཡི་གེ་ཞིབ་ཏུ་
བྲིས་པ་དག་ལས་ཤེས་པར་བྱའོ། །ཆོས་ཀྱི་འཁོར་ལོ་ཞེས་ བྱ་བ་ནི་ཐེག་པ་
དམན་པའི་ལུགས་ལ་མངོན་པ་མཛོད་ནས་བཤད་པ་ལྟར་མཐོང་ལམ་ལ་འདོད་
ལ། ཐེག་པ་ཆེན་པོ་པ་རྣམས་ནི་ལུང་དང་རྟོགས་པ་གཉིས་ཀ་ལ་ཆོས་འཁོར་དུ་
བྱེད་དོ། །འཁོར་ལོ་ཞེས་བརྗོད་པ་ནི། འཁོར་ལོ་དང་ཆོས་མཚུངས་པས་ན་དེ་
ལྟར་བརྗོད་དོ། །འདི་ལ་བཤད་པར་བྱ་བ་མང་དུ་སྣང་ན་ཡང་མ་སྤྲོས་སོ། །དེ་
ལྟར་ཐུབ་པས་ཆོས་ཀྱི་ཕུང་པོ་བརྒྱད་ཁྲི་དང་བཞི་སྟོང་བཀའ་སྩལ་བ་ནི་གདུལ་
བྱའི་ཉོན་མོངས་འཇོམས་པའི་ཐབས་འབའ་ཞིག་ཏུ་གསུངས་ཏེ། འདོད་ཆགས་
ལ་སྤྱོད་པའི་གཉེན་པོར་ཆོས་ཀྱི་ཕུང་པོ་ཉི་ཁྲི་ཆིག་སྟོང་། ཞེ་སྡང་གི་གཉེན་པོར་
ཉི་ ཁྲི་ ཆིག་སྟོང་། གཏི་མུག་གི་གཉེན་པོར་ཉི་ཁྲི་ཆིག་སྟོང་། དུག་གསུམ་ཆ་
མཉམ་པའི་གཉེན་པོར་ཉི་ཁྲི་ཆིག་སྟོང་སྟེ། ཉོན་མོངས་པ་བརྒྱད་ཁྲི་བཞི་སྟོང་
གི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་སོ། །ཆོས་ཀྱི་ཕུང་པོ་
རེའི་ཚད་ནི། ཐེག་པ་ཐུན་མོང་བའི་དབང་དུ་བྱས་ན་ཆོས་ཕུང་རེ་ལ་བློ་ཀ་སྟོང་
ཕྲག་རེའི་ཚད་དུ་བཤད་པ་ཡང་ཡོད་ལ། ཉོན་མོངས་སྣ་རེའི་གཉེན་པོ་ཆ་ཚང་
རེ་སྟོན་པ་ལ་ཆོས་ཕུང་རེའི་ཚད་དུ་བཤད་པའང་ཡོད་དོ། །ཐེག་ཆེན་ཐུན་མོང་
མ་ཡིན་པའི་དབང་དུ་བྱས་ན་གླང་པོ་ཆེ་ས་ལ་རབ་བརྟན་གྱིས་ཇི་ཙམ་ཐེག་པའི་
སྣག་ཚས་ནི་ཆོས་ཀྱི་ཕུང་པོ་གཅིག་འབྲི་ནུས་པར་གསུངས་ལ། དེ་ལྟར་ན་ཆོས་
ཕུང་གཅིག་གི་ཚད་ཀྱང་བསམ་ལས་འདས་སོ། །འོ་ན་ཐུབ་པས་ཞིང་འདིར་ལོ་
བརྒྱད་ཅུ་ཙམ་ལས་མ་བཞུགས་པས་ཆོས་ཕུང་དེ་ཙམ་ཇི་ལྟར་གསུང་ནུས་སྙམ་
ན། རྗེ་བླ་མས། དེ་ཚེ་ཉེ་བར་གནས་ལ་ཧ་ཅང་ཆེ་བར་མི་སྣང་རིང་ན་གནས་ལ་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཆུང་མིན་པས། །སྣ་ཚོགས་ཚོན་དང་ཕྲད་པའི་ཤེལ་བཞིན་གྲངས་མེད་གདུལ་
བྱའི་ རང་ རང་ སྐད་ དང་ མཐུན་ པར་ནི། །སྤྱི་གཙུག་མཛོད་ སྤུ་ མགྲིན་ པ་ ལ་
སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་ཀྱང་། །དེ་དག་ཀུན་ལ་
རྟོག་པ་ཉེར་ཞི་འདི་ནི་ནམ་མཁས་ཚངས་དབྱངས་སྒྲོག་ན་མཚོན་པར་ནུས། །
ཞེས་གང་གསུངས་པ་ལྟར། དེ་བཞིན་གཤེགས་པའི་གསུང་གི་གསང་བ་བསམ་
གྱིས་མི་ཁྱབ་པ་ཡིན་པས་ཞལ་གཅིག་པུ་ནས་གསུང་དགོས་པའི་ངེས་པ་མེད་
ཅིང་། དབུའི་གཙུག་ཏོར་སོགས་སྐུའི་ཆ་ཤས་ཐམས་ཅད་ནས་ཆོས་ཀྱི་དབྱངས་
འབྱུང་བ་དང༌། སྐད་ཅིག་རེ་རེ་ལ་ཡང་ཆོས་ཀྱི་སྒོ་བསམ་གྱིས་མི་ཁྱབ་པ་སྟོན་
པར་མཛད་པས་ན་བསམ་གྱིས་མི་ཁྱབ་པ་ཡིན་ནོ། །འཛམ་བུའི་གླིང་འདི་ན་
ཆོས་དེ་ཙམ་མི་སྣང་ན་ཆོས་ཕུང་རྒྱ་ཆེན་པོ་དེ་དག་གང་ན་མཆིས་སྙམ་ན། སློབ་
སྤྲིང་ལས། བསྟན་པ་རིན་ཆེན་མཆོག་ལྟར་བཟང་ལ་འཕན་མེད་པ། །རྣམ་པར་
དག་ཚུལ་གང་ཡིན་ཀླུ་མགོའི་གདེངས་ཀ་ཅན། །ཆེན་པོ་རྣམས་ཀྱིས་གཙུག་གི་
རྒྱན་བཞིན་གུས་མནོས་ནས། །ས་ཡི་གཏིང་ན་གནས་པའི་རབ་རིབ་སེལ་བར་
མཛད། །ཅེས་གསུངས་པ་ལྟར་སུམ་ཅུ་རྩ་གསུམ་སོགས་ལྷ་གནས་རྣམས་དང་།
གླིང་གཞན་དང་གླིང་ཕྲན་དག་དང༌། འཇིག་རྟེན་ཀྱི་ཁམས་གཞན་དག་དང་། །
ཕལ་ཆེ་བ་ནི་ཀླུ་རྣམས་ཀྱི་གནས་ན་ཡོད་པར་གསུངས་སོ། །ཆོས་ཕུང་བརྒྱད་ཁྲི་
བཞི་སྟོང་པོ་དེ་ཡང་བསྡུ་ན་གསུང་རབ་ཡན་ལག་བཅུ་གཉིས་སུ་འདུ་སྟེ། འདི་
ལྟར། མདོའི་སྡེ་དང་། དབྱངས་ ཀྱིས་བསྙད་ པ་དང་། ལུང་དུ་བསྟན་པ་དང་།
ཚིགས་སུ་བཅད་པ་དང་། ཆེད་དུ་བརྗོད་པའི་སྡེ་དང༌། གླེང་གཞི་དང་། རྟོགས་
བརྗོད་དང་། དེ་ལྟ་བུ་བྱུང་དང་། སྐྱེས་རབས་ཀྱི་སྡེ་དང་། རྨད་དུ་བྱུང་བ་དང་།
- 332 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཤིན་ཏུ་ རྒྱས་པའི་སྡེ་དང་། གཏན་ལ་དབབ་པའི་སྡེ་རྣམས་སོ། །གསུང་རབ་
ཡན་ལག་དགུར་སྡུད་པའི་ཚུལ་ནི། གླེང་གཞི་གཙོ་འཁོར་བཞི་གཅིག་ཏུ་བྱས་
པའོ། །དེ་ལྟར་དགུའམ་བཅུ་གཉིས་པོ་དེ་ཡང་བསྡུ་ན་སྡེ་སྣོད་རིན་པོ་ཆེ་གསུམ་
དུ་འདུ་བ་ཡིན་ནོ། །སྡེ་སྣོད་གསུམ་ནི། འདུལ་བའི་སྡེ་སྣོད། མདོ་སྡེའི་སྡེ་སྣོད།
མངོན་པའི་སྡེ་སྣོད་གསུམ་མོ། །དེ་ལྟར་ལུང་གི་ཆོས་བཤད་ནས། རྟོགས་པའི་
ཆོས་ནི་ཐེག་པ་ཐུན་མོང་བ་ལྟར་ན་བྱང་ཕྱོགས་སོ་བདུན་དང་། ཐུན་མོང་མ་
ཡིན་པ་ནི། དེ་ཡང་ས་གསེར་ཟླ་བ་མེ། །ཞེས་སོགས་གསུངས་པ་ལྟར་སེམས་
བསྐྱེད་ཉེར་གཉིས་ལམ་ལྔ་ས་བཅུས་བསྡུས་པའི་ཐེག་པ་ཆེན་པོའི་ས་ལམ་གྱི་
ཡོན་ཏན་མཐའ་དག་དང༌། སྟོབས་དང་མ་འདྲེས་ པ་སོགས་སངས་རྒྱས་ ཀྱི་
རྟོགས་པ་མཐའ་དག་གོ །དེ་དག་རེ་རེ་ནས་རྒྱས་པར་བཤད་ན་ནི་གསུང་རབ་
མཐའ་དག་འཆད་དགོས་པར་འགྱུར་བས་འདིར་མིང་གི་སྒོ་ནས་སྡོམ་ཙམ་ཞིག་
བསྟན་པ་ཡིན་ནོ། །མདོར་ན་བཤེས་གཉེན་བསྟེན་ཚུལ་ནས་བཟུང་འབྲས་བུ་
སངས་རྒྱས་ཀྱི་བར་གྱི་ལམ་གྱི་རིམ་པའི་ཉམས་ལེན་རྣམས་ཆོས་སུ་བཟུང་ནས་
སྙིང་ཐག་པ་ནས་སྐྱབས་སུ་འཛིན་པར་བྱེད་པ་ནི་གནད་ཀྱི་དོན་ནོ། །
གཉིས་པ་ཆོས་ཀྱི་ཡོན་ཏན་དྲན་ཚུལ་ནི། དམ་པའི་ཆོས་ནི་ཐོག་མར་
དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ།
མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། ཡང་
དག་པར་མཐོང་བ། ནད་མེད་པ། དུས་ཆད་པ་མེད་པ། ཉེ་བར་སྟོན་པ། འདི་
མཐོང་བ་ལ་དོན་ཡོད་པ། མཁས་པ་རྣམས་ཀྱིས་སོ་སོར་རང་གིས་རིག་པར་བྱ་
བ། བཅོམ་ ལྡན་ འདས་ ཀྱིས་ ལེགས་ པར་ གསུངས་ པའི་ ཆོས་ འདུལ་ བ་ ལ་
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ལེགས་པར་རྟོན་པ། ངེས་པར་འབྱུང་བ། རྫོགས་པའི་བྱང་ཆུབ་ཏུ་འགྲོ་བར་
བྱེད་པ། མི་མཐུན་པ་མེད་ཅིང་འདུས་པ་དང་ལྡན་པ། བརྟེན་པ་ཡོད་པ་རྒྱུ་བ་
བཅད་པའོ། །ཞེས་བྱ་བ་འདིས་བསྟན་ཏོ། །དེ་ལ་ཐོག་མར་དགེ་བ་ནི་ཚུལ་
ཁྲིམས་ཀྱི་བསླབ་པ་དང༌། བར་དུ་དགེ་བ་ནི་ཏིང་ངེ་འཛིན་གྱི་བསླབ་པ་དང་།
ཐ་མར་དགེ་བ་ནི་ཤེས་རབ་ཀྱི་བསླབ་པ་ལ་བརྗོད་པ་ཡིན་ཏེ། མདོ་ལས་དགེ་
སློང་ དག་ ཁྱེད་ལ་ ངས་ གང་ ཆོས་ ཐོག་ མར་ དགེ་བ་ དག་བསྟན་ པ་ ཡིན་ཏེ།
ཚངས་པར་སྤྱོད་པའི་ཐོག་མ་གང་ཞེ་ན། ཚུལ་ཁྲིམས་དང་ལྡན་པར་གནས་པ་
ཞེས་སོགས་སོ་སོའི་ཁུངས་རྒྱས་པར་གསུངས་སོ། །ཚུལ་འདི་ལ་རྣམ་དཔྱོད་
ཅན་གྱིས་དཔྱོད་ཤེས་ན་ཉམས་ལེན་གྱི་གོ་རིམ་ཤིན་ཏུ་གལ་ཆེ་བ་ཞིག་སྟེ།
བསྟན་པ་ལ་ཞུགས་པ་རྣམས་ཀྱི་ཐོབ་བྱའི་གནས་མཐར་ཐུག་པ་ནི་ཐར་པ་དང་
ཐམས་ ཅད་ མཁྱེན་ པ་ ཡིན་ལ། དེ་ཐོབ་ པ་ ལ་ རང་ རྒྱུད་ ཀྱི་ཉོན་མོངས་ སྤོང་
དགོས་ཤིང༌། ཉོན་མོངས་སྤོང་བ་ལ་བདག་མེད་པའི་གནས་ལུགས་མངོན་སུམ་
དུ་ཤེས་ནས་གོམས་དགོས་ལ། དེ་ལ་གནས་ལུགས་ཕུ་ཐག་ཆོད་པ་ལ་ངེས་པ་
ལྷག་པར་ཐོབ་པའི་ལྷག་མཐོང་གི་ཏིང་ངེ་འཛིན་སྐྱེ་དགོས། ལྷག་མཐོང་ཐོབ་པ་
ལ་ཞི་གནས་སྔོན་དུ་འགྲོ་དགོས། ཞི་གནས་ཐོབ་པ་ལ་སེམས་རྟ་དམུ་རྒོད་ལྟ་བུ་
འདི་དྲན་ཤེས་ཀྱིས་འདུལ་བའི་ཚུལ་ཁྲིམས་རྣམ་པར་དག་པར་སྔོན་དུ་འགྲོ་
དགོས་ཞེས་པའི་དོན་ནོ། །དོན་བཟང་པོ། ཚིག་འབྲུ་བཟང་པོ་ཞེས་བྱ་བ་འདིས་
ནི། རྒྱལ་བའི་གསུང་རབ་ཀྱི་བརྗོད་བྱའི་དོན་ཕྱིན་ཅི་མ་ལོག་པ་དང་རྗོད་བྱེད་
ཀྱི་ཚིག་རྣམ་པ་ཀུན་ནས་སྐྱོན་དང་བྲལ་བས་བརྗོད་བྱ་རྗོད་བྱེད་གཉིས་ཀ་ཕུན་
སུམ་ཚོགས་ཞེས་སྟོན་ནོ། །མ་འདྲེས་པ། ཡོངས་སུ་རྫོགས་པ། ཡོངས་སུ་དག་
- 334 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
པ། ཡོངས་སུ་བྱང་བ། ཞེས་བྱ་བ་འདི་དག་གིས་ནི་ཐུབ་པའི་བསྟན་པ་རྣམ་པ་
ཀུན་ནས་ཁྱད་པར་དུ་འཕགས་པར་བསྟན་ཏེ། ཕྱི་རོལ་མུ་སྟེགས་པའི་བསྟན་པ་
ནི་ཕྱིན་ཅི་ལོག་དང་། འགལ་བ་འདུ་བ་དང་། གཞན་བསླུ་བར་བྱེད་པ་ཡིན་ལ།
ཐུབ་པའི་བསྟན་པ་ནི་དེ་ལས་ལྡོག་སྟེ་འཇིག་རྟེན་དག་དང་ཐུན་མོང་མ་ཡིན་
པས་ན། མ་འདྲེས་པ་ཞེས་བྱའོ། །ཡོངས་སུ་རྫོགས་པ་ཞེས་བྱ་བ་ནི། ཕྱི་རོལ་མུ་
སྟེགས་པའི་བསྟན་པ་རྣམས་ནི་ཕལ་ཆེར་ཉོན་མོངས་པའི་གྲོགས་སུ་འགྱུར་
ཞིང་། ཞི་རགས་ཀྱི་རྣམ་པ་ཅན་གྱི་ལམ་སྒོམ་པ་རེ་གཉིས་ཡོད་ཀྱང་། གནས་
སྐབས་ཀྱི་ཉོན་མོངས་ཉི་ཚེའི་གཉེན་པོ་ལས་ཉོན་མོངས་མཐའ་དག་གི་གཉེན་
པོ་ཤེས་པ་དང་སྟོན་པར་བྱེད་པ་སུའང་མེད་ལ། ཐུབ་པའི་གསུང་རབ་རྣམས་ནི་
ཉོན་མོངས་པ་མཐའ་དག་གི་གཉེན་པོ་སྟོན་པ་ཡིན་པས། ཡོངས་སུ་རྫོགས་པ་
ཞེས་བྱའོ། །ཚུལ་འདི་ནི་མན་ངག་བླ་ན་མེད་པ་ཞིག་སྟེ། དེང་སང་སྙིགས་མའི་
སྐྱེ་བོ་ཤེས་རབ་ཀྱི་སྟོབས་དམན་ཞིང་བསོད་ནམས་ཀྱི་བསགས་རྒྱབ་ཆུང་བ་
ཕལ་མོ་ཆེ་ནི་བསྲུང་སྡོམ་སོགས་ཡལ་བར་དོར་ནས་ཅི་ཡང་ཡིད་ལ་མི་བྱེད་པ་
ལྟ་བུའི་དམིགས་པ་ཐུན་རེ་ལ་སེམས་རྩོམ་འཇོག་ཏུ་འཇོག་པའི་མན་ངག་རེ་ལ་
བརྟེན་ནས་ཚེ་གཅིག་ལུས་གཅིག་ལ་འཚང་རྒྱ་བའི་ངེས་དོན་མཐར་ཐུག་ཡིན་
པས་འདི་གཅིག་པུས་ཆོག་གི །ཕྱག་མཆོད་དང་ཚུལ་ཁྲིམས་བསྲུང་བ་སོགས་ནི་
དགོས་པ་མེད་དོ་ཞེས་བསྟན་པ་ན་སྙིང་ཐག་པ་ནས་མགུ་ཞིང་སྐྱབས་སུ་འཛིན་
ལ། ལམ་གྱི་ལུས་ཡོངས་སུ་རྫོགས་པ་ལ་བསླབ་དགོས་ཞེས་གདམས་ན་བོང་
བུའི་མགོར་དབྱུག་པ་བསྣུན་པ་ལྟར་རྣམ་པ་ཀུན་ནས་འཐོམས་ཤིང་གུ་དོག་པ་
དང་བག་ཚ་བར་བཟུང་ནས་སྙིང་མི་དགའ་བར་བྱེད་ལ། དེའི་ཕྱིར་བསྲུང་སྡོམ་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཁྱད་དུ་གསོད་ཅིང་མང་པོ་བསླབ་མི་དགོས་ཞེས་བྱ་བ་ནི་ཐུབ་པའི་བསྟན་པ་
ནུབ་པའི་རྐྱེན་ཆེ་ཤོས་སུ་སྣང་བས། བདག་ལེགས་སུ་འདོད་པ་དག་གིས་ནི།།
སྟོན་པ་ཉིད་ཀྱིས་ཉོན་མོངས་པའི་གཉེན་པོ་ཕྱོགས་རེས་མི་ཆོག་གིས་ཡོངས་སུ་
རྫོགས་པ་དགོས་སོ་ཞེས་གསུངས་པ་འདི་གནད་ཤིན་ཏུ་ཆེ་བར་གཟུང་ངོ༌། །
ཡོངས་སུ་དག་པ་ཞེས་བྱ་བ་ནི། ཉོན་མོངས་ཀུན་ཏུ་སྤྱོད་པ་དང་རྣམ་པ་ཀུན་
ནས་འགལ་ཞིང་དེའི་གཉེན་པོ་སྟོན་པའི་དོན་ནོ། །ཡོངས་སུ་བྱང་བ་ཞེས་བྱ་བ་
ནི། ཉོན་མོངས་པ་ཀུན་ཏུ་སྤྱོད་པའི་གཉེན་པོ་སྟོན་པར་མ་ཟད་ཉོན་མོངས་པའི་
བག་ཆགས་ཀྱང་འཇོམས་པར་བྱེད་པའི་དོན་ནོ། །ཡང་དག་པར་མཐོང་བ་ཞེས་
བྱ་བ་ནི་ཚིག་ཙམ་གྱིས་ཁོང་དུ་ཆུད་པ་མ་ཡིན་གྱི་སོ་སོར་རྟོགས་པའི་ཤེས་རབ་
ཀྱིས་ལེགས་པར་དཔྱད་ནས་དོན་ལ་ངེས་པ་ཐོབ་པ་དགོས་ཞེས་པའི་དོན་ནོ། །
དེ་ ལྟར་ ཡང་ མདོ་ལས། དགེ་སློང་དག་གམ་མཁས་རྣམས་ ཀྱིས། །བསྲེགས་
བཅད་བརྡར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །
བླང་བར་བྱ་ཡི་གུས་ཕྱིར་མིན། །ཞེས་གསུངས་པ་ལྟར་རོ། །ནད་མེད་པ། ཞེས་
བྱ་བ་ནི་ཉོན་མོངས་པའི་བག་ལ་ཉལ་ གྱི་གཉེན་པོར་གྱུར་ པ་ ཡིན་པས་ན་
རིམས་ནད་ཀྱི་བག་མེད་པ་ལྟ་བུའོ། །དུས་ཆད་པ་མེད་པ་ཞེས་བྱ་བ་ནི། ཡོངས་
སུ་ཉམས་པ་མེད་པའི་དོན་ཏེ། དུས་སྐབས་ཀུན་ཏུ་སྤང་དུ་མི་རུང་ཞིང་ངེས་པར་
བསྟེན་དགོས་ཞེས་པའི་དོན་ནོ། །ཉེ་བར་གཏོད་པ། ཞེས་བྱ་བ་ནི་ཐོས་བསམ་
སྒོམ་གསུམ་གྱི་འཇུག་པ་ཐམས་ཅད་མཐར་མྱ་ངན་ལས་འདས་པའི་འབྲས་བུ་
ལ་སྦྱོར་བའི་དོན་ནོ། །ད་ལྟའི་དཀོན་མཆོག་རྗེས་དྲན་བར་མ་རྣམས་ལས་ཉེ་
བར་སྟོན་པ་ཞེས་འབྱུང་ཡང་། མཁས་མཆོག་དབྱིག་གཉེན་གྱིས་རྣམ་བཤད་
-336 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
རིགས་པའི་ནང་དུ། ཉེ་བར་གཏོད་པ་ཞེས་གསུངས་ནས་དོན་ཡང་གོང་ལྟར་
བཤད་དོ། །འདི་མཐོང་བ་ལ་དོན་ཡོད་པ། ཞེས་བྱ་བ་ནི་ཐུབ་པའི་གསུང་རབ་
རིན་པོ་ཆེ་རྣམས་ནི་སུའི་རྣ་བའི་ལམ་དུ་སོང་ཡང་འདི་ཕྱིའི་དོན་ཆེན་པོ་བླ་ན་
མེད་ པ་བསྟེར་བ་ཡིན་གྱི། འདི་ཞེས་པའི་ཚིག་གི་རྣམ་བཅད་ལ་ ཕྱི་རོལ་མུ་
སྟེགས་པའི་བསྟན་པ་ནི་མཐོང་བ་ལ་དོན་མེད་པའི་ཁར་ཕུང་པའི་རྒྱུར་འགྱུར་
ཞེས་པའོ། །དེ་ལྟར་ཡང་ལམ་རིམ་ཆེན་མོ་ལས། རྒྱལ་བའི་བསྟན་པ་ནི་ལམ་
བདེ་བས་འབྲས་བུ་བདེ་བ་འཐོབ་པ་དང་། འཁོར་བའི་རྒྱུན་ལས་ལྡོག་པ་དང༌།
ཉོན་མོངས་རྣམ་ པར་ བྱང་ བར་ བྱེད་ པ་ དང༌། ཐར་ འདོད་ མི་ བསླ་ བ་ དང་།
གཅིག་ཏུ་དགེ་བ་དང༌། ཉེས་པ་དག་པར་བྱེད་ལ། ཕྱི་རོལ་བའི་བསྟན་པ་ནི་དེ་
དག་ལས་བཟློག་པ་ སྟེ། ཁྱད་ པར་འཕགས་བསྟོད་ལས། གང་ སླད་ ཁྱོད་ ཀྱི་
བསྟན་པ་ནི། །བདེ་ བས་བདེ་བ་ཐོབ་བགྱིད་པ། །དེ་སླད་སྨྲ་བའི་ སེང་ཁྱོད་
ཀྱི། །གཞུང་ལུགས་ལ་ནི་འགྲོ་འདི་དང་། །ཅེས་དང་། བསྔགས་འོས་བསྔགས་
བསྟོད་ ལས་ ཀྱང་། འཇུག་ དང༌ ལྡོག་ པ་ གང་ ལགས་ དང༌། །ཀུན་ ནས་ ཉོན་
མོངས་རྣམ་བྱང་གང་། །དེ་ཉིད་དཔའ་བོ་ཁྱོད་བཀའ་དང་། །གཞན་གྱི་ཚིག་གི་
ཁྱད་པར་ལགས། །འདི་ནི་གཅིག་པུ་དེ་བཞིན་ཉིད། །དེ་ནི་བསླུ་ཆོས་འབའ་
ཞིག་ན། ཁྱོད་ཀྱི་བཀའ་ དང་ གཞན་ གྱི་ཚིག །དེ་ ལས་ ཁྱད་ ཞུགས་ གཞན་ ཅི་
འཚལ། །འདི་ནི་གཅིག་ཏུ་དགེ་ལ་དེ། །གཅིག་ཏུ་བར་ཆད་བགྱིད་ལགས་ན།
ཁྱོད་ཀྱི་བཀའ་དང་གཞན་གྱི་ཚིག །དེ་ལས་མི་འདྲ་ཅི་ཞིག་མཆིས། །དེ་ཡིས་
བསྒོས་ཤིང་ ཉེར་བསྒོས་པ། །འདི་ཡིས་དག་པར་བགྱིད་འགྱུར་བ། །དེ་ཉིད་
མགོན་ པོ་ ཁྱོད་ བཀའ་ དང༌། །གཞན་ གྱི་ ཚིག་ གི་ ཁྱད་ པར་ ལགས། །ཞེས་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གསུངས་ཏེ། དེས་དགེ་འདུན་གྱི་ཁྱད་པར་ཡང་ཤེས་པར་ནུས་སོ། །ཞེས་དང་།
ཐུབ་པའི་དབང་པོ་ལ་བསྟོད་པ་ལེགས་པར་བཤད་པའི་ སྙིང་ པོ་ ལས། དོན་
བཞིན་གཟིགས་ནས་ལེགས་གསུང་བ། ཁྱོད་ཀྱི་རྗེས་སུ་སློབ་པ་ལ། །རྒུད་པ་
ཐམས་ཅད་རིང་དུ་གྱུར། །ཉེས་ཀུན་རྩ་བ་ལྡོག་ཕྱིར་རོ། ཁྱོད་ཀྱི་བསྟན་ལས་
ཕྱིར་ཕྱོགས་པས། །ཡུན་རིང་ངལ་བ་བསྟེན་བྱས་ཀྱང་། །ཕྱི་ཕྱིར་སྐྱོན་རྣམས་
བོས་པ་བཞིན། །བདག་ཏུ་ལྟ་བ་བརྟན་ ཕྱིར་རོ། །ཨེ་མ་ཧོ་མཁས་པས་འདི་
གཉིས་ཀྱི། ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་ཁོང་ནས་ནི། ཁྱོད་ལ་
ཅི་ཕྱིར་གུས་མི་འགྱུར། ཁྱོད་གསུང་དུ་མ་ཅི་ཞིག་སྨོས། །ཆ་ཤས་རེ་ཡི་དོན་ཙམ་
ལའང་། །འོལ་སྤྱི་ཙམ་གྱི་ངེས་རྙེད་དང་། །དེ་ལའང་མཆོག་གི་བདེ་བ་སྟེར། །
ཞེས་གསུངས་པ་ལྟར་རོ། །མཁས་པ་རྣམས་ཀྱིས་སོ་སོ་རང་གིས་རིག་པར་བྱ་
བ། ཞེས་བྱ་བ་ནི། ཡོན་ཏན་རིན་པོ་ཆེ་སྡུད་པ་ལས། སློབ་མ་བཟང་པོ་བླ་མར་
གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བརྟེན་པར་བྱ། །ཅི་
ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །དེ་དག་ཤེས་རབ་ཕ་རོལ་ཕྱིན་
པ་རྗེས་སུ་སྟོན། །སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །
ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས། །ཞེས་གསུངས་པ་
ལྟར་མཁས་པའི་མན་ངག་ལ་བརྟེན་ནས་ཕྲ་ཞིང་མཛངས་པའི་བློ་གྲོས་ཀྱིས་
ཐུབ་པའི་གསུང་རབ་རྣམས་ལ་ཞིབ་ཏུ་སྦྱངས་ནས་དགོངས་པ་ཤེས་པར་བྱེད་
དགོས་ཀྱི། སྲོག་འཚོའི་ཆེད་དང་འཇིགས་སྐྱོབ་ཀྱི་ཆེད་དུ་རྟགས་ཙམ་འཛིན་
ཅིང་ཐོས་བསམ་སྒོམ་པའི་ཚུལ་ལ་བརྩོན་པ་དོར་ནས་བག་ཡངས་ཀྱི་སྤྱོད་པས་
ཅི་བདེར་གནས་པ་དག་གིས་ནི་ལམ་གྱི་གནད་རྣམས་ཤེས་པར་མི་ནུས་པའི་
- 338 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དོན་ནོ། །དེས་ན་རྒྱལ་བའི་དགོངས་པ་འཁྲུལ་མེད་ཤེས་པར་འདོད་ན། གསུང་
རབ་ལ་དྲང་དོན་དང་ངེས་དོན་མང་དུ་ཡོད་པས་དྲང་ངེས་ལེགས་པར་ཕྱེ་ནས་
དོན་གྱི་གནད་མ་ནོར་བ་དགོས་ལ། དེ་ནི་ཤིན་ཏུ་རྟོགས་ པར་ དཀའ་ བའི་
གནས་ཡིན་པས། གཟུ་བོར་གནས་ཤིང་བློ་གྲོས་ཀྱི་རྩལ་དང་ལྡན་པ་རྣམས་
ཀྱིས་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་སྐུ་མཆེད་རྣམས་ཀྱིས་གསུང་རབ་
གྱི་དྲང་ངེས་ཕྱེ་ནས་རྒྱལ་བའི་དགོངས་པ་གཏན་ལ་ཕབ་པ་དེ་ཉིད། རྗེ་བཙུན་
ཆོས་ཀྱི་རྒྱལ་པོ་ཙོང་ཁ་པ་ཆེན་པོས་མགོན་པོ་འཇམ་པའི་དབྱངས་ཀྱིས་མན་
ངག་ལ་བརྟེན་ནས་ལུང་དང་རིགས་པ་དྲི་མ་མེད་པས་ཕྱོགས་འདིར་ཤིང་རྟ་ཆེན་
པོའི་སྲོལ་གསར་དུ་ཕྱེ་བའི་མན་ངག་ལེགས་པར་བཤད་པའི་སྙིང་པོ་ཞིབ་ཏུ་
བལྟས་ནས་ཤེས་ པར་ བྱའོ། །བཅོམ་ལྡན་འདས་ཀྱིས་ལེགས་པར་གསུངས་
པའི་ཆོས་འདུལ་བ་ལ་ལེགས་པར་རྟོན་པ། ཞེས་བྱ་བ་འདིས་ནི། རྒྱལ་བའི་
བསྟན་པ་ལ་ཞུགས་པ་རྣམས་ཀྱིས་ནི་འདུལ་བའི་བཅས་མཚམས་བསྲུང་བ་
གཞིར་བཞག་ནས་ལམ་ལ་སློབ་དགོས་སོ་ཞེས་པའམ། ནད་པ་རྣམས་སྨན་པ་
ལ་རྟོན་ཅེས་པ་ལྟར་ཕྱི་རོལ་མུ་སྟེགས་ཀྱི་ལུགས་ལ་མི་རྟོན་པར་ཐུབ་པའི་
བསྟན་པ་ཁོ་ན་ལ་ཡིད་ཆེས་པ་དགོས་ཤིང་། བསྟན་པའི་ནང་མཛོད་འདུལ་བ་
ཡིན་པས་འདུལ་བ་ལ་རྟོན་པ་གཞིར་གཟུང་དགོས་ཞེས་པའི་དོན་ནོ། །དེ་ལྟར་
ཆོས་འདུལ་བ་ལ་ཚུལ་བཞིན་དུ་བསླབས་པ་དེས་ནི་ཁམས་གསུམ་གྱི་འཁོར་བ་
ལས་ངེས་པར་འབྱུང་ཞིང་ལམ་བསླབ་པ་གསུམ་ལ་ཚུལ་བཞིན་བསླབས་ན་
ཐར་པའི་གོ་འཕང་ཐོབ་ནུས་མོད་ཀྱང་། འཁོར་བ་ལས་ཐར་པ་ཙམ་གྱིས་མི་
ཆོག་སྟེ། རང་ཉིད་ཐར་པ་ཙམ་དོན་དུ་གཉེར་བ་ནི་ཐེག་པ་དམན་པའི་བསམ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པ་ ཡིན་ ཞིང་ ཐེག་ དམན་ གྱི་དགྲ་བཅོམ་ཐོབ་ ཀྱང་ སངས་ རྒྱས་རྣམས་ ཀྱིས་
བསྐུལ་ནས་མཐར་རྫོགས་པའི་བྱང་ཆུབ་ལ་འཁྲིད་དགོས་པར་གསུངས་སོ། །
དེའི་ཕྱིར་ཐུབ་པའི་གསུང་རབ་རྣམས་ནི་སེམས་ཅན་ཐམས་ཅད་རྫོགས་པའི་
བྱང་ཆུབ་ཏུ་འཁྲིད་པར་མཛད་པའི་ཐབས་ཤ་སྟག་ཡིན་ཞེས་གོ་བའི་ཕྱིར་དུ།
ངེས་པར་འབྱུང་བ། རྫོགས་པའི་བྱང་ཆུབ་ཏུ་འགྲོ་བར་བྱེད་པ་ཞེས་གསུངས་
སོ། །རྒྱལ་བས་མདོ་སྡེ་དུ་མར་མཐར་ཐུག་ཐེག་པ་གསུམ་དུ་བཤད་པ་མ་ཡིན་
ན་ཐེག་དམན་དགྲ་བཅོམ་རྣམས་ཐེག་ཆེན་དུ་ཇི་ལྟར་འཁྲིད་ཅེ་ན། ཐུབ་པས་
མཐར་ཐུག་ཐེག་པ་གསུམ་དུ་གསུངས་པའི་ གསུང་ རབ་རྣམས་ནི་དྲང་དོན་
དགོངས་པ་ཅན་ཡིན་ གྱི། ངེས་པའི་དོན་དུ་ནི་མཐར་ཐུག་ཐེག་པ་གཅིག་ཏུ་
གསུངས་ཏེ། དམ་པའི་ཆོས་པདྨ་དཀར་པོ་ལས་ཐེག་པ་གཅིག་ཏུ་འགྱུར་ཚུལ་
མང་དུ་གསུངས་ཤིང་འཕགས་པ་ཤཱ་རིའི་བུ་ཡང་མ་འོངས་པ་ན་སངས་རྒྱས་སུ་
འགྱུར་བའི་ཚུལ་གསུངས་ལ། མཚན་ཡང་དག་པར་བརྗོད་པ་ལས་ཀྱང་། ཐེག་
པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་གང་
གསུངས་པ་ལྟར་རོ། །མི་མཐུན་པ་མེད་ཅིང་འདུས་པ་དང་ལྡན་པ། ཞེས་བྱ་བ་
འདིས་ནི་རྒྱལ་བའི་བསྟན་པ་ནི་ཉོན་མོངས་པ་མཐའ་དག་གི་གཉེན་པོ་ཚང་
བར་སྟོན་ཅིང༌། ཐམས་ཅད་མཁྱེན་པ་འཐོབ་པའི་རྒྱུ་ཚོགས་མཐའ་དག་སྟོན་པ་
ཡིན་པས་ན་རྣམ་པ་ཀུན་ནས་ཕུན་སུམ་ཚོགས་པ་དང་། ཕྱི་རོལ་མུ་སྟེགས་པའི་
བསྟན་པ་ནི་དེ་ལས་ལྡོག་པར་བསྟན་པ་ཡིན་ནོ། །བརྟེན་པ་ཡོད་པ། ཞེས་བྱ་བ་
འདིས་ནི། རྒྱལ་བའི་བསྟན་པ་ལ་ཞུགས་པ་རྣམས་ནི་སྐྱོན་ཐམས་ཅད་དང་བྲལ་
ཞིང་ཡོན་ཏན་ཐམས་ཅད་རྫོགས་པ་ལྷ་དང་བཅས་པའི་འགྲོ་བའི་མགོན་པོ་སྟོན་
- 340 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
པ་བླ་ན་མེད་པ་ལ་བརྟེན་པ་ཡིན་པས། གདུལ་བྱ་རང་ངོས་ནས་བློ་འགེལ་བ་
མ་འགྱུར་ན་སྟོན་པའི་ངོས་ནས་ནམ་ཡང་བསླུ་བ་མེད་ཅིང་སུས་ཀྱང་བརྫི་བར་
མི་ནུས་པ་ཡིན་ལ། སྟོན་པའི་བསྟན་པ་ལས་ཕྱི་རོལ་ཏུ་གྱུར་ན་ནི་མགོན་སྐྱབས་
དང༌བྲལ་བ་ཡིན་ཞེས་བསྟན་པ་ཡིན་ནོ། །རྒྱུ་བ་བཅད་པའོ། །ཞེས་པའི་དོན་
ལ། སློབ་ དཔོན་ དབྱིག་ གཉེན་ གྱིས། ཆེས་ཤིན་ཏུ་ མཆོག་ ཏུ་ འགྲོ་བ་ ནི་ རྒྱུ་
བའོ། །དེ་འདིར་ཡང་དག་པར་ཆད་པས་ན་རྒྱུ་བ་བཅད་པའོ། །ཞེས་གསུངས་
ལ། དེའི་དོན་ནི་རྒྱལ་བའི་བསྟན་པ་ལ་ཞུགས་ཏེ་ཐེག་པ་ཆེན་པོའི་ས་ལམ་རིམ་
གྱིས་བགྲོད་ནས་མཐར་བྱང་ཆུབ་ཆེན་པོའི་གོ་འཕང་འཐོབ་པའི་ཚེ། དེ་ལས་
ལྷག་པའི་གོང་དུ་བགྲོད་དགོས་པ་གང་ཡང་མེད་ཅིང་ནམ་མཁའ་མ་ཟད་བར་
དུ་ཡོན་ཏན་དེ་ལས་ཉམས་པ་མེད་ཅེས་པའི་དོན་ནོ། །མདོར་ན་སྐྱེ་འཕགས་
ཐམས་ཅད་ཀྱི་ལེགས་ཚོགས་ཇི་སྙེད་ཡོད་པ་ཐམས་ཅད་དམ་པའི་ཆོས་ཁོ་ན་
ལས་འབྱུང་བས་ཆོས་ཀྱི་ཡོན་ཏན་ནི་ནམ་མཁའ་ལྟར་མཐའ་ཡས་སོ། །
གསུམ་པ་དགེ་འདུན་གྱི་ཡོན་ཏན་དྲན་ཚུལ་ལ། དགེ་འདུན་གྱི་ཆོས་
ངོས་བཟུང་བ་དང་། དེའི་ཡོན་ཏན་དྲན་ཚུལ་ལོ། །དང་པོ་ནི། ཐེག་པ་ཆེན་པོའི་
དགེ་འདུན་ཞེས་བྱ་བ་འདིས་བསྟན་ཏེ། དེ་ལ་ཐེག་པ་དམན་པའི་དགེ་འདུན་ནི་
མངོན་པ་མཛོད་ནས་བཤད་པ་ལྟར་སྐྱེས་བུ་ཟུང་བཞིའམ། གང་ཟག་ཡ་བརྒྱད་
དོ། །དེ་ནི་མདོ་ལས། དགེ་འདུན་གྱི་ནང་ན་རྒྱུན་དུ་ཞུགས་པའང་ཡོད། དགེ་
འདུན་གྱི་ནང་ན་རྒྱུན་དུ་ཞུགས་པའི་འབྲས་བུ་མངོན་དུ་བྱས་པའང་ཡོད། དགེ་
འདུན་གྱི་ནང་ན་ལན་ཅིག་ཕྱིར་འོང་བ་ལ་ཞུགས་པ་ཡང་ཡོད། དགེ་འདུན་གྱི་
ནང་ན་ལན་ཅིག་ཕྱིར་འོང་བའི་འབྲས་བུ་མངོན་དུ་བྱས་པ་ཡང་ཡོད། དགེ་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འདུན་གྱི་ནང་ན་ཕྱིར་མི་འོང་བ་ལ་ཞུགས་པའང་ཡོད། དགེ་འདུན་གྱི་ནང་ན་
ཕྱིར་མི་འོང་བའི་འབྲས་བུ་མངོན་དུ་བྱས་པ་ཡང་ཡོད། དགེ་འདུན་གྱི་ནང་ན་
དགྲ་བཅོམ་པའི་འབྲས་བུ་མངོན་དུ་བྱས་པ་ཡང་ཡོད། དགེ་འདུན་གྱི་ནང་ན་
དགྲ་བཅོམ་པ་ལ་ཞུགས་པ་ཡང་ཡོད་དོ། །དེ་རྣམས་ནི་སྐྱེས་བུ་ཟུང་བཞིའམ་
གང་ཟག་ཡ་བརྒྱད་དེ། དེ་དག་ནི་བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་
ཏེ། ཚུལ་ཁྲིམས་ཕུན་སུམ་ཚོགས་པ། ཏིང་ངེ་འཛིན་ཕུན་སུམ་ཚོགས་པ། ཤེས་
རབ་ཕུན་སུམ་ཚོགས་པ། དད་པ་ཕུན་སུམ་ཚོགས་པ། ཐོས་པ་ཕུན་སུམ་ཚོགས་
པ། རྣམ་པར་གྲོལ་བ་ཕུན་སུམ་ཚོགས་པ། རྣམ་པར་གྲོལ་བའི་ཡེ་ཤེས་མཐོང་
བ་ཕུན་སུམ་ཚོགས་པའོ། །ཞེས་གང་གསུངས་པ་ལྟར་རོ། །དེ་ལྟར་རྒྱུན་ཞུགས་
སོགས་དགེ་འདུན་བརྒྱད་དམ། དགེ་འདུན་ཉི་ཤུར་བྱེད་པའི་ཚུལ་ཡང་ཡོད་དེ།
དེ་དག་གི་རྣམ་གཞག་ཞིབ་ཏུ་ཤེས་པར་འདོད་ན་མངོན་པ་མཛོད་རྩ་འགྲེལ་
དང་ཕ་རོལ་ཏུ་ཕྱིན་པའི་གཞུང་ལུགས་རྣམས་ལས་ཤེས་པར་བྱའོ། །དེ་དག་ལ་
དགེ་འདུན་ཞེས་བརྗོད་པའི་རྒྱུ་མཚན་ནི། འཕགས་པ་ཐོགས་མེད་ཀྱིས། མི་
ཕྱེད་པའི་དད་པ་བརྟན་པོ་དང་ལྡན་པའི་ཕྱིར་དགེ་འདུན་ཏེ། སློབ་པ་དང་མི་
སློབ་པ་གྱུར་པའི་གང་ཟག་སྟེ། ལམ་ལས་བདུན་ལ་སོགས་པ་ཕྱིར་རྒོལ་བ་
རྣམས་ཀྱིས་དབྱེ་བར་མི་ནུས་པའི་ཕྱིར་རོ། །ཞེས་དང་། སྐྱབས་འགྲོ་བདུན་ཅུ་
པ་ལས། འཕགས་པའི་བདེན་པ་རྣམ་པ་བཞི། །རྟོགས་ཏེ་ཤེས་ནས་དད་གྱུར་
པ། །སྐྱེས་བུ་གང་ཟག་ཡ་བརྒྱད་པོ། །མི་ཕྱེད་དགེ་འདུན་ཞེས་བཤད་དོ། །ཞེས་
དང༌། སྟོན་ པའི་ སློབ་ མའི་ ཚོགས་ འདི་ ནི། །གྲོལ་ དང༌ གྲོལ་ བའི་ ལམ་ ལ་
གནས། །སངས་རྒྱས་ཆོས་དང་དགེ་འདུན་ནི། །བདུད་རྣམས་བྱེ་བ་བརྒྱ་ཡིས་
- 342 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ཀྱང་། །གང་ཕྱིར་དབྱེ་བར་མི་ནུས་པས། །དེ་ཕྱིར་དགེ་འདུན་ཞེས་བཤད་དོ། །
ཞེས་ གང་ གསུངས་ པ་ ལྟར་ རོ། །ཐེག་ པ་ ཆེན་པོ་ ཞེས་ བྱ་བ་ནི། རྒྱན་ ལས།
དམིགས་པ་ཆེ་བ་ཉིད་དང་ནི། །དེ་བཞིན་སྒྲུབ་པ་གཉིས་དག་དང་། །ཡེ་ཤེས་
བརྩོན་འགྲུས་རྩོམ་པ་དང་། །ཐབས་ལ་མཁས་པར་གྱུར་བ་དང༌། །ཡང་དག་
འགྲུབ་པ་ཆེན་པོ་དང་། །སངས་རྒྱས་འཕྲིན་ལས་ཆེན་པོ་སྟེ། །ཆེན་པོ་འདི་དང་
ལྡན་ པའི་ ཕྱིར། །ཐེག་ཆེན་ཞེས་ནི་ངེས་ པར་ བརྗོད། །ཅེས་ གསུངས་ པ་ལྟར་
དམིགས་པ་ཆེ་བ་སོགས་ཆེན་པོ་བདུན་དང་ལྡན་པ་ལ་བཤད་དོ། །འདི་དག་གི་
ཚུལ་ཞིབ་པར་ཤེར་ ཕྱིན་ གྱི་མདོ་ན་ གསལ་ལོ། །མདོར་ན་མཁའ་ ཁྱབ་ ཀྱི་
སེམས་ཅན་མ་ལུས་པ་སྡུག་བསྔལ་གསུམ་གྱིས་མནར་བ་ལ་མ་བཟོད་ནས་
འགྲོ་བ་མ་ལུས་པ་སྒྲོལ་བའི་ཁུར་འཁྱེར་ནས་ཅི་བྱེད་སེམས་ཅན་གྱི་དོན་དུ་བྱེད་
པ་ཞིག་ལ་ཐེག་ཆེན་པ་ཞེས་བརྗོད་དོ། །ཐེག་ཆེན་དགེ་འདུན་གྱི་ཚུལ་ལ། ཕྱིར་
མི་ལྡོག་པའི་རྟགས་ཐོབ་པ་དབང་པོ་རྣོན་པོ་ལ་སྦྱོར་ལམ་ནས་འབྱུང་བའི་ཚུལ་
དང་མཐོང་ལམ་ནས་འཇོག་ཚུལ་སོགས་ཞིབ་པར་ཤེར་ཕྱིན་གྱི་མདོ་སྡེ་རིན་པོ་
ཆེའི་དོན་རྒྱལ་ཚབ་མ་ཕམ་པས་མན་ངག་ཏུ་བཀྲལ་བ་མངོན་པར་རྟོགས་པའི་
རྒྱན་ ན་ གསལ་ ལོ། །མདོར་ན་བདག་ པས་ གཞན་གཅེས་ པའི་ བྱང་ ཆུབ་ ཀྱི་
སེམས་དང་། དེས་ཀུན་ནས་བསླངས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་
མཐའ་དག་ལ་སློབ་པར་ཁས་བླངས་པའི་རྗེས་སུ་འགྲོ་བའི་འཇུག་པ་སེམས་
བསྐྱེད་གཉིས་ཀྱི་སྒོ་ནས་ཕར་ཕྱིན་དྲུག་ཏུ་རྒྱལ་སྲས་ཀྱི་སྤྱོད་པ་མཐའ་དག་
བསྡུས་ཏེ་སྐུ་གཉིས་འགྲུབ་བྱེད་ཀྱི་རྒྱུ་ཐབས་ཤེས་ཟུང་འབྲེལ་གྱི་ཉམས་ལེན་ལ་
གོམས་པ་དར་དྲག་ལ་ཡུན་རིང་བར་མཛད་པས་གནས་ལུགས་མངོན་སུམ་དུ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གཟིགས་པའི་སེམས་དཔའ་ཆེན་པོ་རྣམས་ལ་ཐེག་པ་ཆེན་པོའི་དགེ་འདུན་ཞེས་
གསུངས་སོ། ། །
གཉིས་པ་དགེ་འདུན་གྱི་ཡོན་ཏན་དྲན་ཚུལ་སྟོན་པ་ལ། ཐེག་པ་ཆེན་
པོའི་དགེ་འདུན་ནི་ལེགས་པར་ཞུགས་པ། རིགས་པར་ཞུགས་པ། དྲང་པོར་
ཞུགས་པ། མཐུན་པར་ཞུགས་པ། ཐལ་མོ་སྦྱར་བའི་འོས་སུ་གྱུར་པ། ཕྱག་བྱ་
བའི་འོས་སུ་གྱུར་པ། བསོད་ནམས་ཀྱི་དཔལ་གྱི་ཞིང་། ཡོན་ཡོངས་སུ་སྦྱོང་བ་
ཆེན་པོ། སྦྱིན་པའི་གནས་སུ་གྱུར་པ། ཀུན་ཏུའང་སྦྱིན་པའི་གནས་སུ་གྱུར་པ་
ཆེན་པོའོ། །ཞེས་བྱ་བ་འདི་གསུངས་སོ། །དེ་ལ་ལེགས་པར་ཞུགས་པ་ཞེས་བྱ་
བ་འདིས་ནི་འོག་ནས་འཆད་པའི་ཡོན་ཏན་ཐམས་ཅད་མདོར་བསྡུས་པའི་ཚུལ་
གྱིས་བསྟན་པ་ཡིན་ཞེས་ཐོགས་མེད་སྐུ་མཆེད་བཞེད་དོ། །ཞུགས་པ་ཞེས་བྱ་བ་
ནི་དགེ་སྦྱོང་གི་ཚུལ་ལ་ཞུགས་པའི་དོན་ནོ། །དགེ་སྦྱོང་གི་ཚུལ་ནི། མཛོད་ལས།
དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་བྱས་འདུས་མ་བྱས། །ཞེས་
གང་ གསུངས་ པ་ལྟར་ རོ། །ལེགས་ པར་ཞུགས་པ་ཞེས་ བྱ་བ་ནི་ ཕྱི་རོལ་མུ་
སྟེགས་པའི་རྗེས་འབྲང་རྣམས་ནི་ལམ་ལོག་པ་ལ་ཞུགས་པ་ཡིན་པས་ན་ཉེས་
པར་ཞུགས་པ་ཞེས་བྱ། ཐུབ་པའི་ཉན་ཐོས་རྣམས་ནི་གཏན་དུ་བདེ་ཞིང་ཕུན་
སུམ་ཚོགས་པའི་ལམ་ལ་ཞུགས་པ་ཡིན་པས་ན་ལེགས་པར་ཞུགས་པ་ཞེས་
བྱའོ། །རིགས་པར་ ཞུགས་པ་ཞེས་ བྱ་ བ་ནི། ལམ་ལ་ཞུགས་པ་དེ་ཡང་རྙེད་
བཀུར་དང༌། གྲགས་པ་འདོད་པ་དང་གཡམ་ལ་རྒྱུག་དང་། རྨོངས་ཞེན་ཙམ་
གྱིས་ཞུགས་ པ་ མ་ ཡིན་ ཞིང་། ཇི་ སྐད་ དུ། བདག་ནི་ སངས་ རྒྱས་ ཕྱོགས་ མི་
འཛིན། །སེར་སྐྱ་སོགས་ལ་མི་སྡང་ཡང་། །གང་ཞིག་རིགས་པ་ལྡན་པའི་ཚིག །
- 344 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དེ་ཉིད་སྟོན་པར་ཡོངས་སུ་འཛིན། །ཞེས་གང་གསུངས་པ་ལྟར་ལེགས་ཉེས་
འབྱེད་པའི་བློ་གྲོས་ཀྱིས་གང་ནི་སྐྱོན་དང་བཅས་གང་ནི་ཡོན་ཏན་དང་བཅས།
གང་ལ་ཞུགས་ན་གནས་སྐབས་དང་མཐར་ཐུག་གི་དོན་ཐམས་ཅད་འགྲུབ་པར་
འགྱུར། གང་ལ་ཞུགས་ན་ཕུང་པོར་འགྱུར་སྙམ་དུ་གཟུ་བོའི་བློས་དཔྱད་པ་ན།།
ཐུབ་པའི་བསྟན་པ་ཉག་གཅིག་བསླུ་བ་མེད་པ་དང་ཕན་བདེ་སྟེར་བའི་ཐབས་
མཆོག་ཏུ་ཡིད་ཆེས་རྙེད་ནས། རིགས་པའི་ལམ་ནས་དྲངས་ཏེ་ཆོས་དང་མཐུན་
པར་ཞུགས་པ་ཡིན་པས་ན། རིགས་པར་ཞུགས་པ་ཞེས་བྱའོ། །བསྟན་པ་འདི་
ལས་ཕྱི་རོལ་ཏུ་གྱུར་པ་རྣམས་ནི་རིགས་པར་ཞུགས་པ་མ་ཡིན་ཏེ། སེར་སྐྱ་ལ་
སོགས་པའི་སྟོན་པ་ངན་པ་ནི་ཤེས་བཞིན་དུ་ཤེས་པར་རློམ་པའི་ང་རྒྱལ་ཅན་
རྣམས་ཀྱིས་བསླུས་ཤིང་། རྙེད་བཀུར་ལ་ཆགས་པ་དང་། རྙེད་བཀུར་གྱི་ཕྱིར་
ཚུལ་འཆོས་པ་དང་། རང་གི་ལྟ་བ་མཆོག་འཛིན་དང་། གནས་ལུགས་ལ་རྨོངས་
པའི་མུན་པ་འཐུག་པོས་བསྒྲིབས་ནས་རྨོངས་ཞེན་གྱིས་འཇུག་པ་ཡིན་པས་
སོ། །དྲང་པོར་ཞུགས་པ། ཞེས་ བྱ་བ་ནི། འཕགས་ལམ་ཡན་ལག་བརྒྱད་ལ་
ཞུགས་པའི་དོན་ཏེ། ཇི་སྐད་དུ། བདུད་རྩིའི་སྒོ་ནས་ཕྱེ་མཛད་ཅིང་། །དྲང་པོའི་
ལམ་ནི་རབ་ཏུ་བསྟན། །ཅེས་དང་། དྲང་པོ་ཅི་ཞེ་ན། འཕགས་པའི་ལམ་མོ།
གྱ་གྱུ་བ་ཅི་ཞེ་ན། ལྟ་བ་སྡིག་པ་ཅན་ནོ། །ཞེས་གསུངས་ཤིང་། འདོད་པ་བསོད་
ཉམས་ ཀྱི་མཐའ་དང་ངལ་ཞིང་དུབ་པའི་མཐའ་ སྤངས་ནས་དབུ་མའི་ལམ་
འཕགས་ལམ་ཡན་ལག་བརྒྱད་ལ་གནས་དགོས་ཚུལ་འདུལ་བ་ལུང་ནས་ཡང་
ཡང་འབྱུང་བ་ལྟར་རོ། །འདི་དག་ལ་འཕགས་པ་ཐོགས་མེད་ཀྱིས་ལེགས་པར་
ཞུགས་པ་ཞེས་བྱ་བས་ལམ་ལ་ཞུགས་ཚུལ་མདོར་བསྟན་ནས། དེ་མན་ཆད་
345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྒྱུན་ཞུགས་སོགས་ལ་སྦྱར་ནས་བཤད་པ་མཛད་སྣང་སྟེ། འདིར་ནི་རྣམ་བཤད་
རིགས་པ་དང་མཐུན་པར་བཤད་དོ། །མཐུན་པར་ཞུགས་པ། ཞེས་བྱ་བ་ནི།
ཐུབ་པའི་བསྟན་པ་ལ་ཞུགས་པའི་དགེ་སྦྱོར་རྣམས་ནི་ལུས་ངག་གི་སྤྱོད་པ་དང་།
ལོངས་སྤྱོད་དང༌། ཚུལ་ཁྲིམས་དང༌། ལྟ་བ་མཉམ་པ འམ་མཐུན་པ་ཞིག་ངེས་
པར་དགོས་ པའི་དོན་ཏེ། འདུལ་བ་ལུང་ལས་བསྙེན་པར་རྫོགས་མ་ཐག་ཏུ་
གདམས་ངག་བཅུ་གཅིག་བརྗོད་དགོས་པར་གསུངས་པའི་ནང་དུ་ཚུལ་ཁྲིམས་
མཉམ་པ་སོགས་འདི་དག་འབྱུང་ལ། དེ་ཡང་བསྙེན་པར་རྫོགས་ནས་ལོ་བརྒྱ་
ལོན་པའི་དགེ་སློང་གིས་གང་ལ་བསླབ་པར་བྱ་བ་དག་ལ་དེ་རིང་བསྙེན་པར་
རྫོགས་པས་ཀྱང་བསླབ་དགོས་ཤིང་། དེས་གང་ལ་བསླབ་པར་བྱ་བ་རྣམས་ལ་
ལོ་བརྒྱ་ལོན་པས་ཀྱང་བསླབ་དགོས་ཞེས་པ་ལ་སོགས་པའི་དོན་ནོ། །འདི་དག་
གི་རྣམ་གཞག་རྒྱས་པ་འདུལ་བ་ལུང་ལས་འབྱུང་ཞིང་། ལམ་རིམ་ཆེན་མོ་ལས་
ཀྱང་། ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་ནི། ཆོས་མྱ་ངན་ལས་འདས་
པའི་རྗེས་སུ་མཐུན་པར་སྒྲུབ་པ་སྟེ། དགེ་འདུན་ལ་སྐྱབས་སུ་སོང་བས་ནི་མྱང་
འདས་སུ་བགྲོད་པའི་གང་ཟག་ལ་གྲོགས་སུ་འཛིན་པ་ཡིན་ལ། དེ་དང་རྗེས་སུ་
མཐུན་པའི་བསྒྲུབ་པར་བྱ་བ་ནི་ཐར་པའི་ཕྱིར་དུ་ཞུགས་པ་རྣམས་དང་མཐུན་
པར་སློབ་པ་ཡིན་པའི་ཕྱིར་རོ། །ཞེས་གསུངས། མདོར་ན་དགེ་འདུན་མཐུན་པ་
འདི་ཤིན་ཏུ་གལ་ཆེ་བ་ཞིག་སྟེ། སོ་སོ་ཐར་པ་ལས། དགེ་འདུན་མཐུན་པ་བདེ་
བ་སྟེ། །མཐུན་པ་རྣམས་ཀྱི་དཀའ་ཐུབ་བདེ། །འཕགས་པ་རྣམས་ནི་མཐོང་བ་
བདེ། །དམ་པ་དག་དང་འགྲོགས་པ་བདེ། །ཞེས་གང་གསུངས་པ་ ལྟར་ དགེ་
འདུན་རྣམས་ཐུགས་མཐུན་པར་གྱུར་ན་ལུང་རྟོགས་ཀྱི་ཡོན་ཏན་ཐམས་ཅད་ཆུ་
- 346 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ནང་གི་པདྨ་བཞིན་དུ་སྐྱེ་སླ་ཞིང་གོང་ནས་གོང་དུ་འཕེལ་ལ། དགེ་འདུན་ཐུགས་
མ་མཐུན་པར་གྱུར་ན་ནི་ཡོན་ཏན་གྱི་ཚོགས་རྣམས་མ་ཐོབ་པ་གསར་དུ་མི་
འཐོབ་ཅིང་ཐོབ་པ་རྣམས་ཉམས་ནས་འགྲོ་བར་གསུངས་པས། སྙིང་ནས་ཆོས་
བཞིན་སྤྱོད་པར་འདོད་པ་རྣམས་ཀྱིས་རང་ཉིད་དམན་ས་བཟུང་ཞིང་གཞན་ལ་
དག་སྣང་སྦྱོང་བ་ཤིན་ཏུ་གལ་ཆེ་སྟེ། མདོ་ལས། ངའམ་ང་དང་འདྲ་བས་གང་
ཟག་གི་ཚོད་བཟུང་གི །གང་ཟག་གིས་གང་ཟག་གི་ཚོད་མི་གཟུང་སྟེ། དེ་ལྟར་
ན་ཉམས་པར་འགྱུར་རོ་ཞེས་གང་གསུངས་པ་ལྟར་གཞན་གྱི་རྒྱུད་ཚོད་མི་ཤེས་
པར་སྐྱོན་ནས་བརྗོད་པ་དང་། དོན་མེད་པར་ཁོང་ཁྲོ་བ་དང་། ཚིག་རྩུབ་སྨྲ་བར་
བྱེད་པ་སོགས་ནི་རང་གཞན་ཐམས་ཅད་ཕུང་བར་བྱེད་ཅིང་། དམྱལ་བ་མི་
བཟད་པར་འཕེན་པའི་རྒྱུ་བླ་ན་མེད་པ་ཡིན་པས། གནས་འདི་ལ་ཐལ་བས་
གཡོགས་པའི་མེ་དོང་བཞིན་དུ་ཤིན་ཏུ་བག་དང་ལྡན་པར་བྱ་དགོས་སོ། །དེ་
ཡང་འབྲོམ་རིན་པོ་ཆེས། འོ་སྐོལ་དགེ་བ་འདྲ་བ་བྲད་བྲུད་བྱེད་པར་འདུག་ཀྱང་
འཕེལ་རྟགས་མེད་པར་ཟད་རྟོགས་མེད་པ་བྱང་སེམས་དང་གྲོགས་ལ་ཞེ་སྡང་
དང་བརྙས་པ་བྱས་ཤིང་རྨ་ཕྱུང་བས་ཟད། དེས་ན་འདི་དང་བྱང་སེམས་ལ་རྨ་
འབྱིན་པ་སྡོང་བ་གཉིས་ཐུབ་ན་བསླབ་བཏུས་ནས་གང་ཟག་ལ་བརྟེན་པའི་
གནོད་འགྱུར་གསུངས་པ་ཐམས་ཅད་མི་འོང་ཞེས་གསུངས་སོ། །འདི་འདྲའི་
ཉེས་པ་ཚབས་པོ་ཆེ་འགོག་པའི་ཐབས་སུ་དཀོན་མཆོག་བརྩེགས་པ་སོགས་
མདོ་སྡེ་དུ་མར་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་དགོས་
པར་གསུངས་ལ། ཇོ་བོ་ རྗེས་ ཀྱང་། གང་ཟག་ཆོས་ཀྱི་མིག་ཅན་དང༌། །ལས་
དང་པོ་པའི་སེམས་ཅན་ལ། །སྟོན་པའི་འདུ་ཤེས་བསྐྱེད་པར་བྱ། །སེམས་ཅན་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ཐམས་ཅད་མཐོང་བའི་ཚེ། །ཕ་མ་བུ་ཚའི་འདུ་ཤེས་བསྐྱེད། །ཅེས་གསུངས་པ་
ལྟར་སྤྱིར་ན་སེམས་ཅན་ཐམས་ཅད་ལ་ཕ་མའི་འདུ་ཤེས་དང༌། སྒོས་སུ་རང་
དང་སྐལ་བ་མཉམ་པའི་ཆོས་སྒོར་ཞུགས་པ་རྣམས་ལ་སྟོན་པའི་འདུ་ཤེས་སྐྱེད་
པ་སོགས་དག་སྣང་སྦྱོང་བ་ཤིན་ཏུ་གལ་ཆེ་ལ། གལ་ཏེ་ཅིས་ཀྱང་དག་སྣང་སྦྱོང་
བར་མ་ནུས་ནའང་སྐྱོན་རྗོད་ཀྱི་སྨྲ་བ་ཉུང་བར་བྱེད་པ་ཤིན་ཏུ་གལ་ཆེའོ། །ཐལ་
མོ་སྦྱར་བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་
དཔལ་གྱི་ཞིང་། ཡོན་ཡོངས་སུ་སྦྱོང་བ་ཆེན་པོ། སྦྱིན་པའི་གནས་སུ་གྱུར་པ།
ཀུན་ཏུའང་སྦྱིན་པའི་གནས་སུ་གྱུར་པ་ཆེན་པོའོ། །ཞེས་བྱ་བ་འདི་དག་གིས་ནི།
སྟོན་པའི་ཉན་ཐོས་རྣམས་བསོད་ནམས་གསོག་པའི་ཞིང་བླ་ན་མེད་པར་བསྟན་
ཏེ། ཚིག་གི་དངོས་ཟིན་ནི་གོ་བར་ཟད་དོ། །དེ་ཡང་མདོ་ལས། འཛམ་བུའི་གླིང་
གི་སེམས་ཅན་ཐམས་ཅད་ལ་སྦྱིན་པ་བཏང་བ་ལས་དགེ་བསྙེན་བསླབ་པའི་
གཞི་ལྔ་དང་ལྡན་པ་གཅིག་ལ་མཆོད་པ་ ཕན་ཡོན་ཆེ་བ་དང་། དགེ་བསྙེན་
གྲངས་མེད་པ་ལ་སྦྱིན་པ་བྱས་པ་བས་དགེ་སློང་གཅིག་ལ་མཆོད་པ་ཕན་ཡོན་ཆེ་
ཞིང་། དེ་ལ་ཡང་ལམ་ལ་མ་ཞུགས་པ་གྲངས་མེད་པ་མཆོད་པ་ལས་ལམ་ལ་
ཞུགས་པ་གཅིག་ལ་མཆོད་པ་ཕན་ཡོན་ཆེ་བར་གསུངས་ཤིང་། ལམ་ལ་ཡང་
ཚོགས་ལམ། སྦྱོར་ ལམ། རྒྱུན་ཞུགས། ཕྱིར་འོང་། ཕྱིར་ མི་འོང་། དགྲ་བཅོམ་
པའི་བར་ལ་ཕན་ཡོན་གྱི་འགྱུར་ཁྱད་གསུངས་ལ། མདོར་ན་དཔུང་བཟང་གིས་
ཞུས་པ་ལས། ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་
ནི་སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག །སྙིང་རྗེའི་
ཆུས་བརླན་པས་ནི་རྣམ་པར་སྐྱེ། །ཞེས་དང༌། མགོན་པོ་ཀླུ་སྒྲུབ་ཀྱིས། ཁྲིམས་
- 348 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
ནི་ རྒྱུ་ དང་ མི་ རྒྱུའི་ས་བཞིན་དུ། །ཡོན་ཏན་ཀུན་ གྱི་ གཞི་རྟེན་ ལགས་ པར་
གསུངས། །ཞེས་དང་། དགྲ་བཅོམ་ཆོས་ཀྱི་ཚོང་དཔོན་གྱིས་ཀྱང་། ཇི་ལྟར་ས་
ནི་སྐྱེ་ དགུ་ ཀུན་ གྱི་ གཞི། །དེ་ ལས་ འབྲུ་རྣམས་སྐྱེ་བར་ འགྱུར་ བ་ ལྟར། །དེ་
བཞིན་འདུལ་བ་སྡོམ་བརྩོན་རྣམས་ཀྱི་གཞི། །དེ་བཞིན་དེ་ལས་བསོད་ནམས་
རྣམས་ ཀྱང་སྐྱེ། །ཚུལ་ ཁྲིམས་ ཡོན་ཏན་ཀུན་ གྱི་གནས་སུ་དགོ ངས། །དེ་ཡི་
གནས་ནི་འདུལ་བ་ཡིན་པར་གསུངས། །འདི་ལ་གནས་པར་གྱུར་ན་མཐར་
ཕྱིན་ འགྱུར། །འདི་ལ་མི་གནས་མཐར་ ཕྱིན་ག་ལ་འགྱུར། །ཞེས་དང༌། དགེ་
སློང་ལ་རབ་ཏུ་གཅེས་པའི་མདོ་ལས་ཀྱང་། ཤིན་ཏུ་ལེགས་པར་ཚུལ་ཁྲིམས་
གང༌། །བསྡམས་པའི་ མི་དེ་མཛེས་ པའི་ གཟུགས། །འདུལ་བ་ལ་ནི་ཉེ་བར་
གནས། །ཚུལ་ཁྲིམས་བསླབ་ལ་རང་ཡིད་ཆེས། །མི་དེ་ཉི་མ་གཅིག་ལ་ཡང་། །
བསོད་ ནམས་ ཕུང་ པོ་ དཔག་ མེད་ པ། །གསོག་ཅིང་ སངས་ རྒྱས་ འབྲས་ བུ་
བསྐྲུན། །ཞེས་དང་། ཚུལ་ཁྲིམས་འདི་ནི་བདེ་བའི་མཆོག །ཚུལ་ཁྲིམས་འདི་ནི་
ཐར་ པའི་ ལམ། །ཚུལ་ ཁྲིམས་ འདི་ནི་ཡོན་ཏན་ གཞི། །ཚུལ་ ཁྲིམས་ འདི་ནི་
སངས་ རྒྱས་ རྒྱུ། །ཞེས་དང་། མཁས་མཆོག་ དཔའ་ བོས། །ཚུལ་ ཁྲིམས་ དེ་ནི་
ཁྱད་པར་ཐོབ་པའི་ལམ། །སྙིང་རྗེའི་དད་ཅན་རྣམས་དང་མཉམ་པར་སྒྲུབ། ཡེ་
ཤེས་གཙང་མ་ཕུལ་གྱི་རང་བཞིན་ཏེ། །སྐྱོན་བྲལ་རྒྱན་དུ་གྱུར་པས་མཆོག་ཅེས་
བྱ། ཁམས་གསུམ་ཀུན་ཏུ་ཡིད་འོང་དྲི་བསུང་སྟེ། །རབ་ཏུ་བྱུང་དང་མི་འགལ་
བྱུག་པ་ཡིན། །ཆ་ལུགས་མཐུན་ཡང་ཚུལ་ཁྲིམས་ལྡན་གྱུར་ན། །མི་ཡི་ནང་ན་དེ་
ཉིད་འཕགས་པར་འགྱུར། །ཚིག་ཏུ་མ་བརྗོད་ཚེགས་སུ་མ་གྱུར་ཀྱང་། །ཉམས་
སུ་མཁོ་བའི་ལོངས་སྤྱོད་རིམ་གྲོ་འདུ། །བསྡིགས་པ་མེད་པར་འཇིག་རྟེན་ཀུན་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འདུད་དེ། །ཚེགས་མེད་མ་བསྒྲུབས་དབང་ཕྱུག་འཐོབ་པར་འགྱུར། །བརྗོད་དུ་
མ་འོས་རིགས་སུ་འབྱུང་བ་དང་། །ཕན་ཞིང་དབེན་པ་གང་ཡང་མ་བྱས་ཤིང་། །
སྔོན་ཆད་མི་ཤེས་སྐྱེ་བ་ཐམས་ཅད་ཀྱང་། །ཚུལ་ཁྲིམས་ལྡན་པའི་སྐྱེ་བོ་དེ་ལ་
འདུད། །རྐང་ པས་བཀྲ་ཤིས་གྱུར་པའི་རྡུལ་དག་ཀྱང་། །སྤྱི་གཙུག་དམ་པས་
བླངས་ ཤིང་ ལྷ་ དང༌ མིས། །ཕྱག་ འཚལ་ མགོས་ གཏུགས་ ཐོབ་ པ་ ཀུན་ ཏུ་
འཁྱེར། །དེ་ཕྱིར་ཚུལ་ཁྲིམས་དང་ལྡན་རིགས་མཆོག་ཡིན། །ཞེས་དང༌། རྗེ་བླ་
མས། ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་སེལ་
བའི་ཟླ་བའི་འོད། །སྐྱེ་དགུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་
བསྡིགས་པ་མེད་པར་འགྲོ་ཀུན་འདུད། །དེ་ལྟར་ཤེས་ནས་ཡང་དག་ བླངས་
པའི་ཁྲིམས། །དམ་པ་རྣམས་ཀྱིས་མིག་བཞིན་སྲུང་བར་མཛད། །རྣལ་འབྱོར་
ངས་ཀྱང་ཉམས་ལེན་དེ་ ལྟར་ བྱས། །ཐར་འདོད་ཁྱེད་ ཀྱང་དེ་བཞིན་བསྐྱང་
འཚལ་ལོ། །ཞེས་གང་གསུངས་པ་ལྟར་ཚུལ་ཁྲིམས་རྣམ་པར་དག་པ་ཞིག་བྱུང་
ན་རྒྱལ་བ་སྲས་དང་བཅས་པས་ཡང་དང་ཡང་དུ་བསྔགས་པའི་གནས་ཡིན་ཞིང་
འགྲོ་བ་ལྷ་དང་བཅས་པའི་ཡོན་གནས་ཆེན་པོར་འགྱུར་རོ། །དེ་ལྟར་ཡང་མདོ་
ལས། ཤཱ་རིའི་བུ་ངའི་བསྟན་པ་འདི་ལ་ཉེས་པ་ཐོབ་པར་མི་འགྱུར་ལ། ངའི་
ཉན་ཐོས་རྣམས་ནི་ཆོས་གོས་དང་བསོད་སྙོམས་གྱིས་དུབ་པར་མི་འགྱུར་བས།
ཤཱ་རིའི་བུ། སངས་རྒྱས་ཀྱི་ས་ལ་མངོན་པར་བརྩོན་པར་གྱིས་ཤིག །ཤཱ་རིའི་བུ་
འཇིག་རྟེན་ཟང་ཟིང་ལ་གཅེས་པར་མ་བྱེད་ཅིག །ཤཱ་རིའི་བུ་ལྟོས་ཤིག །ང་ནི་
འདི་སྐད་དུ། རྣལ་འབྱོར་སྤྱོད་པའི་དགེ་སློང་རྣམས་ལ་ལྷ་བྱེ་བ་སྟོང་ཕྲག་དག་
བདེ་བ་ཐམས་ཅད་ཀྱིས་སྟོབས་པས་བརྩོན་པར་གནས་ཏེ། ཤཱ་རིའི་བུ་མིས་ནི་
- 350 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དེ་ལྟ་བུའི་མཆོད་པ་དང་བསྙེན་བཀུར་བྱེད་པར་མི་ནུས་སོ། །ཞེས་དང་། ཤཱ་
རིའི་བུ་གང་གིས་དེ་བཞིན་གཤེགས་པའི་རིགས་སུ་བྱུང་ནས་ཆོས་དེ་ལ་བརྩོན་
འགྲུས་ཀྱིས་གནས་ན། འདོད་པ་ཆུང་བའི་ལྷ་རྣམས་དང་
། འདོད་པ་ཆུང་བའི་
མི་རྣམས་དང་། འདོད་པ་ཆུང་བའི་སེམས་ཅན་ཐམས་ཅད་ལས་དགེ་སློང་རྣལ་
འབྱོར་སྤྱོད་པའི་ལྷུང་བཟེད་དང་ཆོས་གོས་འབྱུང་བར་འགྱུར་རོ། །ཞེས་དང༌།
ཁྱིམ་པའི་སྐྱེ་བོ་ཐམས་ཅད་ནི། །སེན་མོའི་སྟེང་དུ་ཞིང་རྨོད་ཀྱང་། །ང་ཡི་རབ་ཏུ་
བྱུང་ བ་ རྣམས། །འཚོ་ བས་ ཕོངས་ པར་ མི་ འགྱུར་ རོ། །ཞེས་ སོགས་ རྒྱ་ ཆེར་
གསུངས་པ་ལྟར་རོ། །གོང་དུ་བཤད་པའི་དགེ་འདུན་གྱི་ཡོན་ཏན་དྲན་ཚུལ་དེ་
དག་ནི་ཐེག་པ་ཐུན་མོང་བའི་དབང་དུ་བྱས་པ་སྟེ། ཐེག་ཆེན་ཐུན་མོང་མ་ཡིན་
པའི་དགེ་འདུན་གྱི་དབང་དུ་བྱས་ན་ནི། སྤྱོད་འཇུག་ལས། བྱང་ཆུབ་སེམས་
སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་
རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་
མིར་བཅས་པའི་ཕྱག་བྱར་འགྱུར། །ཞེས་གསུངས་པ་ལྟར་བྱང་ཆུབ་ཀྱི་སེམས་
རིན་པོ་ཆེ་སྐྱེས་ཙམ་ཉིད་ནས་ལྷ་དང་བཅས་པའི་འགྲོ་བ་ཡོངས་ཀྱི་ཕྱག་གི་
གནས་སུ་འགྱུར་ཞིང་སངས་རྒྱས་ཐམས་ཅད་ཀྱིས་བུ་གཅིག་པུ་ལྟར་དགོངས་པ་
སོགས་ཕན་ཡོན་མཐའ་ཡས་ཤིང་། ཚོགས་ལམ་ཆེན་པོ་ཐོབ་པ་ན་ཆོས་ཀྱི་རྒྱུན་
གྱི་ཏིང་ངེ་འཛིན་ཐོབ་ནས་མཆོག་གི་སྤྲུལ་སྐུའི་ཞལ་དངོས་སུ་མཐོང་ཞིང་ཆོས་
ཉན་པར་ནུས་པ་དང་། ཤའི་མིག་གི་མངོན་ཤེས་ཐོབ་སྟེ་དཔག་ཚད་བརྒྱ་ལ་
སོགས་པའི་གཟུགས་ཕྲ་རགས་ཐམས་ཅད་གསལ་བར་མཐོང་བ་དང་། སྒྲ་ཕྲ་
རགས་ཐམས་ཅད་དངོས་སུ་ཐོས་པ་སོགས་ཏིང་ངེ་འཛིན་གྱི་ནུས་པ་བསམ་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གྱིས་མི་ཁྱབ་པ་ཐོབ་ཅིང་ཚོགས་ལམ་གྱི་སྐབས་སུ་ཐོས་བསམ་སྒོམ་གསུམ་
དང་། གཙོ་ཆེར་ཚོགས་གསོག་པ་གཙོ་བོར་བྱས་པས་སྦྱོར་ལམ་དྲོད་དུ་གནས་
ལུགས་མཐར་ཐུག་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་
ཅིང་རིམ་གྱིས་སྦྱོར་ལམ་རྩེ་མོ་བཟོད་པ་ཆོས་མཆོག་རྣམས་མཐར་ཕྱིན་ནས་ས་
དང་པོ་ཐོབ་པ་ན་ཡོན་ཏན་བརྒྱ་ཕྲག་བཅུ་གཉིས་སྐད་ཅིག་ལ་ཐོབ་སྟེ། ཏིང་ངེ་
འཛིན་བརྒྱ་ཐོབ་ཅིང་དེ་དག་ལ་འཇུག་པ་དང་། སངས་རྒྱས་བརྒྱ་མཐོང་བ་དང་།
དེ་རྣམས་ཀྱི་བྱིན་བརླབས་ཀྱང་ཤེས་པ་དང་། འཇིག་རྟེན་གྱི་ཁམས་བརྒྱ་གཡོ་
བར་བྱེད་པ་དང་། ཞིང་བརྒྱར་ཡང་འགྲོ་བ་དང་། འཇིག་རྟེན་གྱི་ཁམས་བརྒྱ་
སྣང་བར་བྱེད་པ་དང་། སེམས་ཅན་བརྒྱ་སྨོན་པར་བྱེད་པ་དང་། བསྐལ་པ་
བརྒྱར་གནས་པར་བྱེད་པ་དང་། བསྐལ་པ་བརྒྱ་ལ་སྔོན་དང་ཕྱི་མའི་མཐའ་
འཇུག་ཅིང་ལྡང་བ་དང་། ཆོས་ཀྱི་སྒོ་བརྒྱ་འབྱེད་པ་དང་། ལུས་བརྒྱ་ཀུན་ཏུ་
སྟོན་པ་དང་། ལུས་རེ་རེ་ལ་འཁོར་བྱང་ཆུབ་སེམས་དཔའ་བརྒྱ་བརྒྱ་དང་ལྡན་
པར་སྟོན་པའོ། །དེ་བཞིན་དུ་ས་གཉིས་པ་ལ་ཡོན་ཏན་དེ་དག་སྟོང་འགྱུར་དང་
གསུམ་པ་ལ་འབུམ་དང་། བཞི་པ་ལ་བྱེ་བ་ཕྲག་བརྒྱ་དང་། ལྔ་པ་ལ་བྱེ་བ་ཕྲག་
སྟོང་དང་། དྲུག་པ་ལ་བྱེ་བ་བརྒྱ་ཕྲག་སྟོང་དང་། བདུན་པ་ལ་བྱེ་བ་ཁྲག་ཁྲིག་
འབུམ་ འཐོབ་བོ། །ས་ལྷག་མ་རྣམས་ ཀྱི་ཡོན་ཏན་ནི་བྱེ་བ་ ལ་སོགས་ པའི་
གྲངས་ཀྱིས་མི་ཆོད་པས་འཇིག་རྟེན་ཁམས་ཀྱི་རྡུལ་ཕྲ་རབ་ཀྱི་གྲངས་ཀྱིས་
བསྟན་ཏེ། བརྒྱད་པ་ལ་སྟོང་གསུམ་གྱི་འཇིག་རྟེན་གྱི་ཁམས་འབུམ་གྱི་རྡུལ་ཕྲ་
རབ་གྱི་གྲངས་དང་མཉམ་པ་དང་། དགུ་པ་ལ་སྟོང་གསུམ་གྱི་འཇིག་རྟེན་ཀྱི་
ཁམས་གྲངས་མེད་པ་འབུམ་ཕྲག་བཅུའི་རྡུལ་ཕྲ་རབ་གྱི་རྡུལ་ཇི་སྙེད་པ་དེ་སྙེད་
- 352 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དང༌། བཅུ་པ་ལ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་
རྡུལ་ཕྲ་རབ་ཀྱི་རྡུལ་སྙེད་དང་མཉམ་པའི་ཡོན་ཏན་འཐོབ་པར་དབུ་མ་ལ་
འཇུག་པ་ལས་གསུངས་སོ། །དེ་ལྟར་དཀོན་མཆོག་རིན་པོ་ཆེ་གསུམ་གྱི་ཡོན་
ཏན་རྗེས་སུ་དྲན་པའི་ཚུལ་བསྟན་པ་དེས་ནི། བསྟན་པ་ལ་འཇུག་པའི་སྒོ་དམ་
པ་སྐྱབས་སུ་འགྲོ་བའི་ཚུལ་མཐའ་དག་པར་བསྟན་པ་ཡིན་ཏེ། དེ་ཡང་རང་དང་
གཞན་གྱི་སྟོན་པའི་ཁྱད་པར་དང་བསྟན་པའི་ཁྱད་པར་རྣམས་ལེགས་པར་ཤེས་
ནས་སྟོན་པ་སངས་རྒྱས་ཉིད་ལ་རྣམ་པ་ཀུན་ནས་ཡིད་ཆེས་པ་ཞིག་དང་། དེས་
གསུངས་པའི་བླང་དོར་གྱི་གནས་རྣམས་ལ་རིགས་པའི་ལམ་ནས་དྲངས་པའི་
ངེས་པ་ཐོབ་པ་ཞིག་ཤིན་ཏུ་གལ་ཆེ་ལ། ངེས་པ་དེ་ལྟར་ཐོབ་པ་ནི་གོང་དུ་
བཤད་པ་ལྟར་སྐྱོན་ཡོན་ལེགས་པར་ཤེས་པ་ལ་རག་ལས་སོ། །དེ་ལྟར་ཡང་རྗེ་
ཐམས་ཅད་མཁྱེན་པས། དེ་ལྟ་ནའང་རྣམ་པར་གྲོལ་བའི་ལམ་མི་ཤེས་བཞིན་
དུ་ཤེས་པར་རློམ་པའི་ང་རྒྱལ་གྱི་དུག་ཆུས་མྱོས་པའི་སྟོན་པར་རློམ་པ་སེར་སྐྱ་
ལ་ སོགས། བདེ་བར་གཤེགས་པ་རྣམས་ ཀྱིས་ཉེ་བར་བསྟན་ པ་ ལས་ ཚུལ་
གཞན་དུ་དངོས་པོའི་དེ་ཁོ་ན་ཉིད་བསྟན་པར་འདོད་ནས་ཡང་དག་པའི་ལམ་
ལྟར་བཅོས་པའི་གཞུང་མི་འདྲ་བ་དུ་མ་ཞིག་སྦྱར་ནས་ཐར་འདོད་རྣམས་ལ་
འདོམས་པར་བྱེད་དོ། །དེའི་ཕྱིར་ཡང་དག་པར་རྫོགས་པའི་སངས་རྒྱས་དང་།
དེས་ཉེ་བར་བསྟན་པ་དང༌། དེ་ལ་ཚུལ་བཞིན་དུ་སློབ་པ་རྣམས་ཁོ་ན་ཐར་པ་
འདོད་པ་རྣམས་ཀྱི་སྟོན་པ་དང་ལམ་དང་ཐར་པར་བགྲོད་པའི་གྲོགས་ཡིན་གྱི།
ཆོས་འདི་ལས་གཞན་དུ་གྱུར་པའི་སྟོན་པ་དང་བསྟན་པ་དང་དེ་ལ་སློབ་པ་
རྣམས་ནི་དེ་ལྟ་མ་ཡིན་ནོ། །ཞེས་སྐྱབས་གནས་ལ་ཡིད་གཞན་དུ་མི་གཡོ་བའི་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ངེས་པ་རྙེད་དགོས་ལ། དེ་ལྟ་ན་ཐུབ་པའི་བསྟན་པ་ཁོ་ན་ཐར་པ་འདོད་པ་
རྣམས་ཀྱི་འཇུག་ངོགས་སུ་རྟོགས་པར་འགྱུར་རོ། །ངེས་པ་དེའང་བློའི་མཐུ་ཆུང་
བས་ནི་ཡིད་དཔྱོད་ཙམ་གྱིས་ཡིན་ལ། བློའི་མཐུ་ཆེ་བས་ནི་ཚད་མས་དྲངས་
བའི་ངེས་པ་བརྟན་པོ་བཙལ་བར་བྱ་སྟེ། དེ་ལྟ་མ་ཡིན་ན་དམ་བཅའ་བ་ཙམ་དུ་
ཟད་པས་སོ། །དེ་ཡང་ལྷ་ལས་ཕུལ་བྱུང་གི་བསྟོད་པ་ལས། །བདག་ནི་སངས་
རྒྱས་ ཕྱོགས་མི་འཛིན། །སེར་སྐྱ་སོགས་ལ་མི་སྡང་ཡང་། །གང་ཞིག་རིགས་
པར་ལྡན་པའི་ཚིག །དེ་ཉིད་སྟོན་པ་ཡོངས་སུ་འཛིན། །ཅེས་གསུངས་པ་ལྟར།
རང་དང་གཞན་གྱི་སྟོན་པའི་ལུགས་ལ་ཕྱོགས་ལྷུང་དང་སྡང་ཞུགས་དོར་ནས་
འདི་ གཉིས་ ལས་ གང་ནི་ལེགས་ པར་ བཤད་ པ་ ཡིན་ལ། གང་ནི་ཉེས་ པར་
བཤད་པ་ཡིན་སྙམ་དུ་དཔྱད་པ་ན། གདུལ་བྱའི་དོན་གཉིས་འགྲུབ་པའི་ཐབས་
སྟོན་པ་གང་ལ་སྒྲུབ་བྱེད་ཡང་དག་ཡོད་པ་དེ་ཉིད་ནི་བླང་བར་བྱ་བ་ཡིན་ནོ། །
དེའི་ཚེ་ལུང་གཉིས་ནི་བདེན་པའི་དོན་ཅན་ཡིན་མིན་དཔྱོད་པའི་གཞི་ཡིན་པས་
རྩོད་གཞི་སྒྲུབ་བྱེད་དུ་མི་རུང་བའི་ཕྱིར་རིགས་པ་ཉིད་ཀྱིས་བདེན་པའི་དོན་ཅན་
ཡིན་མིན་དབྱེ་བར་བྱའོ། །དེའི་ཚུལ་ནི་གང་ཟག་གི་རྒྱུད་ལ་སྐྱེ་བ་ན་གནས་
སྐབས་ཀྱི་ཐོབ་བྱ་མངོན་མཐོ་སྔོན་དུ་ཐོབ་ནས་ཕྱི་ནས་ངེས་ལེགས་ཐོབ་པར་བྱ་
བ་ཡིན་མོད་ཀྱང་། ལུང་གང་སྐྱེས་བུའི་དོན་གཉིས་སྟོན་པ་རྣམས་དེ་ལ་བསླུ་མི་
བསླུ་དཔྱོད་པའི་ཚེ་ནི། གཙོ་བོའི་དོན་ངེས་ལེགས་ལ་མི་བསླུ་བར་རིགས་པས་
གྲུབ་པ་སྔོན་དུ་བཏང་ནས་ཐོབ་བྱ་ཕལ་པ་མངོན་མཐོ་ལ་མི་བསླུ་བར་དཔོག་པ་
ནི་མཁས་པའི་དབང་པོ་རྣམས་ཀྱི་བཞེད་པ་ཡིན་ཏེ། རྣམ་འགྲེལ་ལས། གཙོ་
བོའི་དོན་ལ་མི་བསླུའི་ ཕྱིར། །གཞན་ལ་ རྗེས་སུ་དཔག་པ་ཡིན། །ཞེས་དང༌།
-354-



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
བཞི་བརྒྱ་པ་ལས་ཀྱང་། སངས་རྒྱས་ཀྱིས་གསུངས་ལྐོག་གྱུར་ལ། །གང་ཞིག་ཐེ་
ཚོམ་སྐྱེ་འགྱུར་བ། །དེ་ཡིས་སྟོང་པ་ཉིད་བརྟེན་ཏེ། །འདི་ཉིད་ཁོ་ནར་ཡིད་ཆེས་
བྱ། །ཞེས་གསུངས་པ་བཞིན་ནོ། །དེས་ན་བདག་ཏུ་འཛིན་པའི་ཀུན་འབྱུང་ལས་
སྡུག་བསྔལ་ གྱི་ཕུང་པོ་ཉིང་མཚམས་སྦྱོར་བའི་འཁོར་བ་དང༌། བདག་མེད་
རྟོགས་པའི་ཤེས་རབ་ཀྱིས་རྣམ་པར་གྲོལ་བའི་གོ་འཕང་སྒྲུབ་པའི་ཐར་པར་
བགྲོད་པའི་ རིམ་པ་རྣམས་རིགས་ པའི་ གཞུང་ལུགས་རྣམས་ སུ་རིགས་པས་
བསྒྲུབས་པ་ལྟར་རིགས་པས་གྲུབ་པ་དགོས་ཀྱི། དེ་དག་ཚུར་མཐོང་ལ་ཤིན་ཏུ་
ལྐོག་གྱུར་ཡིན་པས་སྒྲུབ་བྱེད་ལུང་ཙམ་དུ་ཟད་དོ་ཞེས་སྨྲ་བ་ནི། བདག་ནི་སྟོན་
པ་གཞན་སྤངས་ནས་བཅོམ་ལྡན་ཁྱོད་ལ་སྐྱབས་སུ་སོང་བ་འདི་ནི་རང་ གི་
འདོད་པ་ཙམ་དུ་ཟད་ཀྱི་སྒྲུབ་བྱེད་ཡང་དག་པ་ཅི་ཡང་མེད་དོ་ཞེས་རང་གི་
སྐྱབས་འགྲོའི་མཚང་སྒྲོག་པ་སྟེ། དེའི་ཚེ་ལུང་སྒྲུབ་བྱེད་དུ་མི་རུང་ལ་རིགས་
པའི་སྒྲུབ་བྱེད་ཀྱང་མེད་པར་འདོད་པའི་ཕྱིར་རོ། །གཞན་ཡང་རང་གཞན་གྱི་
སྟོན་པས་སྐྱེ་བ་སྔ་ཕྱི་ཡོད་མེད་དང་། ཕུང་པོ་རྟག་མི་རྟག་དང་བདག་ཡོད་མེད་
སོགས་མི་མཐུན་པ་བསྟན་པའི་ལུང་རྣམས་ལ་གང་འཐད་ལ་གང་མི་འཐད་ཅེས་
རང་གི་སྡེ་པ་ཆེན་པོ་རྣམས་དང་གཞན་སྡེ་རྣམས་རྩོད་པ་ན་རང་གི་སྟོན་པའི་
ལུང་དེ་རྣམས་རྣམ་དག་ཏུ་སྒྲུབ་མི་ནུས་པར་ཡང་འགྱུར་རོ། །དངོས་སྟོབས་ཀྱི་
ཚད་མས་མི་འགྲུབ་པའི་ཤིན་ཏུ་ལྐོག་གྱུར་སྟོན་པའི་ ལུང་རྣམས་ནི་རང་གི་
བསྟན་བྱའི་དོན་ལ་མི་བསླུ་བར་དཔྱད་པ་གསུམ་གྱིས་དག་པའི་གཏན་ཚིགས་
ཀྱིས་འགྲུབ་ལ། དེའི་ཚུལ་སྒྲུབ་པ་ཡང་རིགས་པས་འགྲུབ་ཀྱི་ལུང་སྒྲུབ་བྱེད་དུ་
ཁས་ལེན་པ་ལ་མི་ལྟོས་ཏེ། འདིར་ནི་སྒོ་ཙམ་ཞིག་བསྟན་གྱིས་རྒྱས་པར་གཞན་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དུ་བྱའོ། །གཞན་སྡེའི་ལུང་སྐྱེས་བུའི་དོན་གྱི་གཙོ་བོ་སྟོན་པ་རྣམས་ནི་སྔ་ཕྱི་
འགལ་བ་ཉིད་ཡིན་ཏེ། དཔེར་ན་གཙོ་བོ་དང་དབང་ཕྱུག་ལ་སོགས་པའི་རྟག་པ་
འཁོར་ བའི་ བྱེད་ པ་ པོར་ སྨྲ་ ཞིང་། ཡང་ གྲོལ་ བ་ དོན་ གཉེར་ གྱིས་ ལམ་ པ་
བསྒོམས་པའི་མཐར་འཁོར་བ་ལྡོག་པར་ཡང་འདོད་པ་ལྟ་བུ་སྟེ། འཁོར་བའི་
རྒྱུའི་གཙོ་བོ་མ་ལོག་ན་འཁོར་བ་མི་ལྡོག་པའི་ཕྱིར་དང་རྟག་པའི་རྒྱུ་ཡིན་ན་
དུས་ནམ་ཡང་ལྡོག་པར་མི་རུང་བའི་ཕྱིར་རོ། །དེ་བཞིན་དུ་བདག་མེད་པའི་ལྟ་
བ་སུན་འབྱིན་ཞིང་འཁོར་བར་འཆིང་པ་ཆད་པའི་གྲོལ་བ་ཐོབ་བྱར་བྱེད་པ་ཡང་
འགལ་བའོ། །སྔར་བཤད་པ་ལྟར་རང་གི་སྟོན་པ་ལ་སོགས་པའི་སྐྱབས་གསུམ་
ཐར་འདོད་ ཀྱི་སྐྱབས་ཡིན་གྱི། དེ་དང་མི་མཐུན་པའི་སྟོན་པ་ལ་སོགས་ པ་
སྐྱབས་གཏན་མིན་ནོ་སྙམ་པའི་ངེས་པ་མ་དྲངས་ན་རང་གི་སྐྱབས་གནས་ལ་རྩེ་
གཅིག་པའི་བློ་བརྟན་པོ་མི་འབྱུང་ལ། དེ་འབྱུང་བ་ཡང་ལུགས་གཉིས་ཀྱི་སྐྱོན་
ཡོན་རིགས་པས་མཐོང་བ་ལ་རག་ལས་པས། མུ་སྟེགས་བྱེད་དངོས་སུ་ཡོད་
དམ་མེད་ཀྱང་བླའི་བློ་གྲོས་ཆེ་བ་རྣམས་ཀྱིས་སྐྱབས་འགྲོའི་བློ་ཁྱད་པར་ཅན་
སྐྱེད་པར་འདོད་ན་སྔར་ལྟར་བྱའོ། །དེས་ན་སྡེ་བདུན་ལ་སོགས་པ་རིགས་པའི་
བསྟན་བཅོས་རྣམས་ནི་རང་གི་སྟོན་པ་སངས་རྒྱས་དང་། དེའི་བསྟན་པ་ལུང་
རྟོགས་གཉིས་དང་། དེ་དག་ཚུལ་བཞིན་དུ་ཉམས་སུ་ལེན་པ་ལ་ཚིག་ཙམ་མིན་
པའི་གུས་པ་ཆེན་པོ་སྐྱེད་པའི་ཐབས་མཆོག་ཏུ་ཤེས་པར་བྱོས་ཤིག །ཅེས་གང་
གསུངས་པ་ལྟར་རོ། ། །
གསུམ་པ་ཁས་བླངས་པས་སྐྱབས་སུ་སོང་བའི་ཚུལ་ནི། སངས་རྒྱས་ལ་
སྐྱབས་སྟོན་པ་པོ་དང་། ཆོས་མྱང་འདས་ལ་སྐྱབས་དངོས་དང་། དགེ་འདུན་ལ་
- 356 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
སྐྱབས་སྒྲུབ་པའི་གྲོགས་སུ་བཟུང་བའི་སྒོ་ནས་སྐྱབས་སུ་འགྲོ་བ་སྟེ། འདུལ་བ་
རྒྱ་ཆེར་འགྲེལ་ནས་འབྱུང་བ་ལྟར་རོ། ། །
བཞི་པ་གཞན་དུ་མི་སྨྲ་བས་སྐྱབས་སུ་སོང་བ་ནི། ནང་པ་དང་ཕྱི་པའི་
སྟོན་པ་དང་། བསྟན་པ་དང་། དེ་ལ་སློབ་པ་རྣམས་ཀྱི་མཆོག་དམན་ཤེས་ནས་
དཀོན་མཆོག་གསུམ་ཁོ་ན་ལ་སྐྱབས་སུ་འཛིན་གྱི། དེ་དག་དང་མི་མཐུན་པའི་
སྟོན་པ་སོགས་ལ་སྐྱབས་སུ་མི་འཛིན་པའོ། ། །
རྩ་བའི་བཞི་པ་སྐྱབས་ སུ་སོང་ནས་བསླབ་པར་བྱ་བའི་རིམ་པ་ནི།
སངས་རྒྱས་ལ་སྐྱབས་སུ་སོང་ནས་འཇིག་རྟེན་གྱི་ལྷ་ལ་ཕྱག་མཆོད་དང་སྐྱབས་
འགྲོ་མི་བྱེད། སེམས་ཅན་ལ་གནོད་འཚེ་སྤོང་། གྲོགས་མུ་སྟེགས་པ་སོགས་
སྡིག་གྲོགས་དང་མི་འགྲོགས། སངས་རྒྱས་ཀྱི་སྐུ་གཟུགས་བྲིས་འབུར་ཅི་འདྲ་
ཞིག་མཐོང་ཡང་སྙད་འདོགས་མི་བྱེད་ཅིང་འོ་བརྒྱལ་སར་མི་གཞག །སྟོན་པ་
དངོས་ལྟར་བཟུང་ནས་གུས་མཆོད་བྱེད། ཆོས་ཚིག་བཞི་པ་ཡན་ཆད་ལ་འགོམ་
ཡུག་སོགས་མ་གུས་པ་ཐམས་ཅད་སྤངས་ཏེ་ཆོས་དཀོན་མཆོག་དངོས་ལྟར་
གུས་པར་བྱེད། དགེ་འདུན་གྱི་སྡེ་རྣམས་ལ་ཕྱོགས་རིས་དང་སྙད་འདོགས་
སོགས་མི་བྱེད་ཅིང་དགེ་སྦྱོང་གི་རྟགས་ཙམ་འཛིན་པ་ལ་ཡང་མི་གཤེ་ཞིང་མི་
བརྙས་པ་དང་། རིས་སུ་བཅད་ནས་དགྲར་ལྟ་བ་རྣམ་པ་ཐམས་ཅད་དུ་མི་བྱ་
བར་དགེ་འདུན་དཀོན་མཆོག་ལྟར་གུས་པར་བྱེད་པའོ། །དེ་ལྟར་ཡང་མྱ་ངན་
ལས་འདས་པ་ལས། གང་ཞིག་གསུམ་ལ་སྐྱབས་འགྲོ་བ། །དེ་ནི་ཡང་དག་དགེ་
བསྙེན་ཏེ། །ནམ་དུའང་ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་ནོ། །
དམ་པའི་ཆོས་ལ་སྐྱབས་འགྲོ་བ། །འཚེ་ཞིང་གསོད་པའི་སེམས་དང་བྲལ། །
-357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༦༽
དགེ་འདུན་ལ་ཡང་སྐྱབས་འགྲོ་བ། །མུ་སྟེགས་ཅན་དང་འགྲོགས་པ་མིན། །
ཞེས་ དང་། བཤེས་སྤྲིང་ལས། ཇི་ ལྟར་བདེ་ གཤེགས་ སྐུ་གཟུགས་ཤིང་ལས་
ཀྱང་། །བགྱིས་པ་ཅི་འདྲའང་རུང་ སྟེ་མཁས་པས་མཆོད། །ཅེས་ གསུངས་ པ་
ལྟར་རོ། །བསླབ་བྱ་འདི་དག་ནི་འདིར་ས་བཅད་ཙམ་ཞིག་བཀོད་པ་ཡིན་གྱི།
ཡི་གེ་འདི་ཙམ་གྱིས་ཆོག་པ་མ་ཡིན་པས། རྗེ་ཐམས་ཅད་མཁྱེན་པས་གཏན་ལ་
དབབ་པ་བསྡུ་བ་སོགས། ཤིང་རྟ་ཆེན་པོའི་གཞུང་རྣམས་དང་མན་ངག་ལས་ཇི་
ལྟར་འགྱུར་བའི་ཚུལ་ཐམས་ཅད་ཞིབ་པར་བྱང་ཆུབ་ལམ་རིམ་དུ་བཀའ་སྩལ་
པས་བློ་གྲོས་དང་ལྡན་པ་རྣམས་ཀྱིས་ཞིབ་ཏུ་བལྟས་ནས་ཤེས་པར་བྱའོ། །དེ་
ལྟར་དཀོན་མཆོག་གསུམ་ལ་སྐྱབས་སུ་འགྲོ་བ་ནི་བསྟན་པ་ལ་འཇུག་པའི་སྒོ་
གཅིག་པུ་ཡིན་པས་འདི་ལ་ཐོག་མར་འབད་དགོས་ཏེ། གསུམ་ལ་སྐྱབས་སུ་
འགྲོ་བ་འདི་མེད་པར་ནང་པའི་གྲས་སུ་མི་ཆུད་ལ། ཚེ་ཧྲིལ་པོར་ཆོས་བྱེད་ཚུལ་
བྱས་ཀྱང་ལམ་གྱི་གནད་འགག་འདི་འདྲ་བས་མ་ཟིན་ན་བསྟན་པའི་སྒོར་ཆུད་
པ་ཙམ་ཡང་མི་འབྱུང་ན་ལམ་གྱི་ཡོན་ཏན་གོང་མ་སྐྱེ་བའི་གོ་སྐབས་ག་ལ་ཡོད།
སྐྱབས་འགྲོའི་ཉམས་ལེན་རྣམ་པར་དག་པ་ཞིག་ཡོད་ན་ནི་མཐུ་ཕུལ་དུ་བྱུང་བ་
ལ་བརྟེན་པ་ཡིན་པས་ཕྱི་དང་། ནང་གི་བར་ཆད་ཀྱིས་མི་བརྫི་བ་དང་། ཡོན་
ཏན་གྱི་ཁྱད་པར་རྣམས་སྐྱེ་སླ་ཞིང་ཉམས་དཀའ་བས་གོང་ནས་གོང་དུ་འཕེལ་
བར་འགྱུར་བས། སྔར་བཤད་པ་ལྟར་འཇིགས་པ་དང་ཡོན་ཏན་དྲན་པ་སོགས་
ཀྱི་སྒོ་ནས་སྐྱབས་སུ་གཟུང་ཞིང་དེའི་བསླབ་བྱ་ལས་མི་འདའ་བ་ལ་འབད་པ་
གནད་དུ་ཆེའོ་ཞེས་ རྗེ་ཐམས་ཅད་མཁྱེན་པས་གང་གསུངས་པ་ལྟར་དཀོན་
མཆོག་གསུམ་ལ་ཡིད་ཆེས་ཀྱི་དད་པ་བརྟན་པོ་ཐོབ་ནས་སྐྱབས་སུ་འགྲོ་ཞིང་།
- 358 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
སྐྱབས་འགྲོའི་བསླབ་བྱ་རྣམས་ལ་ཚུལ་བཞིན་དུ་སློབ་ནུས་པ་ཞིག་བྱུང་ན་རྒྱལ་
བས་བསྔགས་པའི་ཡོན་ཏན་ཁྱད་པར་ཅན་ཐོབ་པ་ཡིན་པས་དལ་བའི་རྟེན་ལ་
སྙིང་པོ་ལོན་པ་ཡིན་ནོ། །གང་གི་འཕྲིན་ལས་ཀུན་ཏུ་བཟང་པོའི་འོད་ཟེར་དག་
གིས་འཇིག་རྟེན་མ་ལུས་སྣང་བས་ཁྱབ་མཛད་ཅིང་། །གྲགས་པ་མཐའ་ཡས་
འཇིག་རྟེན་སྒྲོན་མ་ཀུན་གྱི་ནང་ན་སྙིགས་དུས་འགྲོ་ལ་ཐུགས་རྗེ་ཆེས་ཆེ་བ། །
སྙིང་སྟོབས་ཕུལ་ཕྱིན་ཟླ་མེད་སྟོན་པ་ལྷ་ཡི་བླ་མ་ཟས་གཙང་སྲས་ཞེས་སྙན་
པར་གྲགས་དེ་ཡི། །ཞབས་ཀྱི་པདྨོའི་རྡུལ་ལ་གུས་པས་འདུད་ཀྱིས་དུས་རྣམས་
ཀུན་ཏུ་ཐུགས་རྗེས་གཡེལ་མེད་འཛིན་གྱུར་ཅིག །མཁྱེན་རབ་སྟོབས་བཅུའི་གོ་
འཕང་མངོན་མཛད་ཀྱང་། །བརྩེ་བས་རྒྱལ་བའང་སྐྱེས་མཛད་ཐུགས་རྗེ་ཅན། །
བཀའ་དྲིན་མཚུངས་མེད་རྗེ་བཙུན་བླ་མ་ཡིས། །སླར་ཡང་བྱང་ཆུབ་བར་དུ་
བདག་སྐྱོངས་ཤིག །བདེ་ གཤེགས་ ཆོས་ ཀྱི་སྐུ་མངའ་ ཐུགས་ རྗེ་ཅན། །ཕན་
བདེའི་འབྱུང་གནས་ལུང་རྟོགས་དམ་པའི་ཆོས། །ཚུལ་བཞིན་སྒྲུབ་མཛད་ཐེག་
གསུམ་འཕགས་པའི་ཚོགས། །སྐྱབས་གསུམ་ཡིད་བཞིན་ནོར་བུ་རིན་པོ་ཆེ། །
བདེན་གསུང་ཡིད་བཞིན་མཚོ་ཡི་གཏིང་གནས་པ། །མཚུངས་མེད་དེད་དཔོན་
རྗེ་བཙུན་བླ་མ་ཡི། །མཐུ་དང་འཇམ་མགོན་ལེགས་བཤད་གྲུ་ཆེན་ལ། །བརྟེན་
ནས་བདག་གིས་བརྩོན་པ་ ཆེན་པོས་བླངས། །འོན་ ཀྱང་བདེ་བར་གཤེགས་
པའི་ གསུང་ རབ་ དོན། །རྣམ་ དག་ཐུགས་མངའ་རྣམས་ ཀྱི་ཡུལ་ ཡིན་ པས། །
བྱིས་པའི་འདོམ་གྱིས་ནམ་མཁའ་འཇལ་བ་ལྟར། །ཉམ་ཆུང་བདག་འདྲས་ཁོང་
དུ་ག་ལ་ཆུད། །དེ་ཕྱིར་མ་བཤད་ལོག་པར་བཤད་པ་སོགས། །བདག་གི་ཉེས་
པར་གྱུར་པ་ཅི་མཆིས་པ། །ཆོས་ཀྱི་སྤྱན་ལྡན་རྣམས་ལ་སྙིང་ནས་བཤགས། །
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནོངས་པ་རྒྱུ་བཅས་དག་པར་མཛད་དུ་གསོལ། །ཕྲག་དོག་དུག་ཆུས་བློ་ཡི་མིག་
བསླད་ཅིང་། །ཆགས་སྡང་འབྱུང་པོའི་གདོན་གྱིས་སྙིང་དཀྲུགས་ནས། །བསྟན་
འཛིན་རྣམས་ལ་སྨོད་པ་ལྷུར་ལེན་པ། །དེ་འདྲ་རྣམས་ལ་སུ་ཡིས་ཅི་ཞིག་བྱ། །
ཐུབ་བསྟན་ཉིན་བྱེད་ནུབ་རིར་ཕྱོགས་ཉེ་ཞིང་། །དམ་པའི་ལེགས་བཤད་པད་
ཚལ་ཕལ་ཆེར་ཟུམ། །བདུད་ཀྱི་གཉེན་གྱུར་འབྱུང་པོའི་བྱ་རྣམས་ལངས། །ཆོས་
ལྟར་བཅོས་པས་ས་ཡི་སྟེང་འདི་ཁྱབ། །མི་བཟད་སྙིགས་མའི་དུས་མཐའ་འདི་
འདྲ་བར། །བདག་འདྲས་གཞན་ལ་འཆད་པ་ཅོལ་རེ་ཆུང་། །སྔོན་ཆད་ལུས་
སེམས་མ་བྲལ་བླ་མའི་དྲིན། །ད་ནི་དབེན་པར་རང་སེམས་འདུལ་བར་སྨོན། །
དགེ་བ་འདི་ཡིས་ཚེ་རབས་ཐམས་ཅད་དུ། །ཐུབ་པའི་བརྟུལ་ཞུགས་མཆོག་དང་
མི་འབྲལ་ཞིང་། །ཐོས་བསམ་སྒོམ་པའི་ཚུལ་ལ་བརྩོན་པ་ཡིས། །རྒྱལ་བའི་
དམ་ཆོས་མ་ལུས་འཛིན་གྱུར་ཅིག །བདེ་བ་འདོད་ཀྱང་བླང་དོར་གོ་ལོག་སྟེ། །
སྡུག་བསྔལ་རྒྱུ་ཚོགས་སྒྲུབ་པ་ལྷུར་ལེན་པ། །ཉམ་ཐག་མཁའ་མཉམ་ཡིད་ཅན་
མ་ལུས་པ། །ལམ་བཟང་འདི་ཡིས་སྨིན་ཅིང་གྲོལ་གྱུར་ཅིག། །། །
ཅེས་དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་
བཤད་པ་ཐུབ་བསྟན་གསལ་བའི་སྒྲོན་མེ་ཞེས་བྱ་བ་འདི་ནི། རང་གི་ཉེ་འཁོར་
བ་དཀའ་ཆེན་བློ་བཟང་སྐལ་བཟང་གིས་དཀོན་མཆོག་རྗེས་དྲན་གྱི་མདོ་འདི་
རིས་སུ་མ་ཆད་པའི་ཆོས་བྱེད་ཐམས་ཅད་ཀྱིས་འདོན་ཞིང་ཤིན་ཏུ་གལ་ཆེ་བ་
དང་། གོ་ཤིན་ཏུ་དཀའ་བ་བཅས་འདི་ལ་འགྲེལ་བ་གོ་བདེ་ཞིང་། རྒྱས་པ་ཞིག་
དགོས་ཞེས་ལོ་མང་པོའི་བར་དུ་ཡང་དང་ཡང་དུ་བསྐུལ་བ་ལ་བརྟེན་ནས། ཕྱི་
ནང་གི་ཆོས་ཐམས་ཅད་སྨིག་རྒྱུ་དང་ཆུ་ཟླ་ལྟར་གཟིགས་ཤིང་གྲུབ་མཆོག་
- 360 -



དཀོན་མཆོག་གསུམ་གྱི་ཡོན་ཏན་རྗེས་སུ་དྲན་པའི་ཚུལ་རྣམ་པར་བཤད་པ་ཐུབ་བསྟན་གསལ་བའི་སྒྲོན་མེ།
དབེན་ས་ པའི་མན་ངག་ལ་ཉམས་ ལེན་ སྙིང་ པོར་ མཛད་ པས་ གྲུབ་པའི་གོ་
འཕང་མཐོན་པོར་གཤེགས་པ་མཚན་བརྗོད་པར་དཀའ་བ་རྗེ་བཙུན་བླ་མ་བློ་
བཟང་རྣམ་རྒྱལ་དཔལ་བཟང་པོ་དང༌། རྒྱལ་བའི་དམ་ཆོས་འཛིན་པའི་སྨོན་
ལམ་རླབས་པོ་ཆེའི་མཐུ་གྲུབ་ཅིང་
། གཅིག་ཏུ་འགྲོ་ལ་བརྩེ་བའི་གཞན་དབང་
གིས་སྙིགས་མའི་དུས་འདིར་ཐུབ་བསྟན་སྤེལ་བ་ལ་འགྲན་པའི་ཟླ་ཐམས་ཅད་
དང་བྲལ་བ་རྗེ་བཙུན་བླ་མ་བྱམས་པའི་མཚན་ཅན་གཉིས་ཀྱི་སྐུ་དྲིན་ལས་
སྐྱབས་འགྲོའི་ཆོས་སྐོར་གྱི་མན་ངག་དང་བཤད་པ་མཐའ་དག་པར་ཐོབ་པ་ཡེ་
ཤེས་རྒྱལ་མཚན་གྱིས། ཐོགས་མེད་སྐུ་མཆེད་ཀྱི་གཞུང་ལ་གཞི་བྱས། རྗེ་བླ་
མའི་མན་ངག་གིས་ཀྱང་བརྒྱན་ཏེ་ཡུལ་སྐྱིད་གྲོང་གི་རི་ཁྲོད་མ་ཎི་ལ་ཁར་གླང་
ལོ་ཆུ་སྟོད་ཟླ་བའི་ཆོས་འཁོར་བསྐོར་བའི་དུས་ཆེན་གྱི་ཉིན་གྲུབ་པར་སྦྱར་
བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་ཀུན་ནས་འཕེལ་ཞིང་རྒྱས་
པར་གྱུར་ཅིག །
- 361 -



༄༅། །བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་
ཀུན་འབྱུང་བཞུགས་སོ། །
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་
ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་
གསོལ། དེ་ལ་འདིར་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ།
གསུང་རབ་ཐམས་ཅད་ཀྱི་སྙིང་པོ་གཅིག་ཏུ་བསྡུས་པ། སྐལ་བ་དང་ལྡན་པའི་
གདུལ་བྱ་སངས་རྒྱས་ཀྱི་སར་བགྲོད་པའི་ཐབས་ཚང་ལ་མ་ནོར་བ་བྱང་ཆུབ་ལམ་
གྱི་རིམ་པའི་ཁྲིད་མདོར་བསྡུས་སྙིང་པོར་དྲིལ་ཏེ་ཉམས་སུ་ལེན་ཚུལ་ལ་གཉིས།
ཐུན་གྱི་ངོ་བོ་ལ་ཇི་ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །
དང་པོ་ལ་སྦྱོར་དངོས་མཇུག་གསུམ། དང་པོ་སྦྱོར་བ་ལ་སྦྱོར་བའི་ཆོས་དྲུག་ཡོད་
པ་ལས་སྦྱོར་བའི་ཆོས་དང་པོ་ནི། གནས་ཁང་བྱི་དོར་བྱས་ལ་སྟོན་པ་ཐུབ་པའི་
དབང་པོ་ཇོ་བོ་རྗེ་རྒྱལ་བ་ཙོང་ཁ་པ་རྣམས་ཀྱི་སྐུ་སོགས་དང་། བྱང་ཆུབ་ལམ་གྱི་
རིམ་པའི་གླེགས་བམ་སོགས་སྐུ་གསུང་ཐུགས་རྟེན་རྣམས་ སྲི་ཞུ་ཆེན་པོ་དང་
བཅས་ལེགས་པར་དགྲམ། སྦྱོར་བའི་ཆོས་གཉིས་པ་ནི། ཡོན་ཆབ་དང་། མེ་ཏོག་
དང་། བདུག་སྤོས་དང་། མར་མེ་སོགས་མཆོད་པ་ཅི་འབྱོར་གཡོ་སྒྱུས་མ་བསླད་
པར་བཙལ་ལ་བཀོད་པ་མཛེས་པར་བཤམ། སྦྱོར་བའི་ཆོས་གསུམ་པ་ནི། སྟན་
བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་ནས་རང་རྒྱུད་ལ་བརྟགས་
ཏེ། ཉོན་མོངས་པའི་བསམ་པ་སྐྱེ་བར་སྣང་ན། བློ་ངན་འདིས་བདག་ཐོག་མེད་
- 362 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
ནས་ད་བར་བསླུས་ཤིང་དལ་འབྱོར་ལན་ཅིག་ཐོབ་པ་འདི་ཡང་ཆུད་ཟོས་པར་
བྱས་ཏེ་སླར་ཡང་སྡུག་བསྔལ་མཐའ་མེད་ལ་སྦྱོར་རོ་སྙམ་དུ་དགྲར་བལྟས་ཏེ་བློ་
ངན་དེ་ཡུལ་བཏོན། རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་རྣམས་རང་
རྒྱུད་ལ་ཚུར་བསྡུ་ཞིང་། དབུགས་འགྲོ་འོང་རང་བབས་སུ་དལ་བུས་རྒྱུར་བཅུག་
ནས་རླུང་ཆམ་ལ་ཕབ། སེམས་གསལ་ཞིང་དྭངས་པའི་ངང་ནས། ཐོག་མ་མེད་པ་
ནས་ད་བར་ཁམས་གསུམ་འཁོར་བར་འཁོར་ནས་སྡུག་བསྔལ་བརྒྱུད་མར་མྱོང་
ཞིང་། སླར་ཡང་འཁོར་བའི་མཐའ་མི་མངོན་པའི་ཚུལ་བསམས་པས་ཡིད་འབྱུང་
སྐྱོ་ཤས་དང༌། མཐའ་སྐོར་དུ་ཕ་མ་སེམས་ཅན་རྣམས་གསལ་བཏབ་སྟེ། དེ་དག་
ལས་ཉོན་གྱིས་དབང་མེད་དུ་བཅིངས་ཤིང་སྡུག་བསྔལ་གསུམ་གྱིས་མནར་ཚུལ་
བསམས་ནས་བྱམས་སྙིང་རྗེ་ཤུགས་དྲག་ཏུ་བསྐྱེད་ཅིང་། དེས་ཀུན་ནས་བསླངས་
ཏེ་མ་སེམས་ཅན་འདི་དག་ཐམས་ཅད་ཀྱི་དོན་དུ་བདག་གིས་སངས་རྒྱས་ཀྱི་གོ་
འཕང་ཅི་ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་ཡིད་འགྱུར་མ་ཐོན་
བར་དུ་ཡང་ཡང་གསལ་བཏབ་ལ་ཤུགས་དྲག་བསྐྱེད། དགེ་སེམས་ཁྱད་པར་ཅན་
དེའི་ངང་ནས་སྐྱབས་ཡུལ་གསལ་བཏབ་སྟེ། སྐྱབས་འགྲོ་སེམས་བསྐྱེད་རྒྱུད་དང་
འདྲེས་ངེས་བྱ་བ་སོགས་དངོས་གཞི་རྣམས་ཚིགས་སུ་བཅད་པའི་སྒོ་ནས་བརྗོད་ན་
འཇུག་པ་བདེ་བས་འདི་ལྟར། མདུན་གྱི་ནམ་མཁར་སེར་ཁྲི་པད་ཟླའི་སྟེང་། །
བཀའ་དྲིན་མཚུངས་མེད་རྩ་བའི་བླ་མ་དང་། །དབྱེར་མེད་བཅོམ་ལྡན་ཐུབ་པའི་
དབང་པོ་ནི། །གསེར་གྱི་ལྷུན་པོ་ལྟ་བུ་རབ་བརྗིད་ཅིང་། །མཚན་དཔེའི་དཔལ་
འབར་ཆོས་གོས་རྣམ་གསུམ་གསོལ། །ཕྱག་གཡས་ས་གནོན་གཡོན་པ་མཉམ་
བཞག་སྟེང་། །བདུད་རྩིས་རབ་ཏུ་གང་བའི་ལྷུང་བཟེད་བསྣམས། །བལྟ་བས་མི་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ངོམས་ གཟི་ བརྗིད་ ཕུང་ པོའི་ སྐུ། །འོད་ ཀྱི་ ཕུང་ པོའི་ དབུས་ ན་ ལྷམ་ མེར་
བཞུགས། །དེ་ ཡི་ གཡས་ སུ་ བྱམས་མགོན་ནས་ བཟུང་ སྟེ། །རྒྱ་ཆེར་ སྤྱོད་ པའི་
བརྒྱུད་ཀྱི་བླ་མ་རྣམས། །གཡོན་དུ་རྗེ་བཙུན་འཇམ་དབྱངས་ནས་བཟུང་སྟེ། །ཟབ་
མོ་ལྟ་བའི་བརྒྱུད་ཀྱི་བླ་མ་རྣམས། །རྒྱབ་ཏུ་ཁྱབ་བདག་རྡོ་རྗེ་འཆང་ཆེན་ལ། །
ཉམས་ལེན་བྱིན་རླབས་བརྒྱུད་པ་རྣམས་ཀྱིས་བསྐོར། །མདུན་དུ་དྲིན་ཅན་རྩ་བའི་
བླ་མ་ལ། །ཆོས་འབྲེལ་དངོས་ཐོབ་བླ་མ་རྣམས་ཀྱིས་བསྐོར། །དངོས་དང་བརྒྱུད་
པའི་བླ་མ་དེ་རྣམས་ཀྱི། །མཐའ་སྐོར་ཡི་དམ་སངས་རྒྱས་བྱང་སེམས་དང་། །རང་
རྒྱལ་ཉན་ཐོས་དཔའ་བོ་དཔའ་མོ་དང་། །བཀའ་སྡོད་ཆོས་སྐྱོང་སྲུང་མ་རྣམས་
ཀྱིས་བསྐོར། །སོ་སོའི་མདུན་དུ་ལུང་གི་གླེགས་བམ་རྣམས། །ཡིག་འབྲུ་རྣམས་
ལས་འོད་ཟེར་འཕྲོ་བཞིན་བཞུགས། །སྐྱབས་ཡུལ་དེ་དག་རྣམས་ ཀྱི་ སྐུའི་ཆ་
ལས། །འོད་ཟེར་ཕྱོགས་བཅུ་ཀུན་ཏུ་འཕྲོ་བྱེད་ཅིང་། །འོད་ཟེར་རེ་རེའི་སྣེ་ལས་
གྲངས་མེད་པའི། །སྤྲུལ་པ་འགྱེད་ཅིང་སེམས་ཅན་སྨིན་པར་མཛད། །སྡུག་པའི་
བུ་ལ་བརྩེ་ལྡན་མ་ཡིས་བཞིན། །ཐུགས་རྗེའི་སྤྱན་གྱིས་རང་ལ་གཟིགས་མཛད་
ཅིང་། །རིགས་ཀྱི་བུ་ཁྱོད་འཁོར་བའི་སྡུག་བསྔལ་ལས། །ཐར་བར་འདོད་ན་ང་
ཡིས་བསྐྱབ་བོ་ཞེས། །འཛུམ་ལྡན་ཞལ་གྱིས་དགྱེས་པའི་དབུགས་དབྱུང་མཛད། །
རང་གི་མཐའ་སྐོར་ཕ་མ་སེམས་ཅན་རྣམས། །སོ་སོའི་སྡུག་བསྔལ་མྱོང་ཞིང་ཉམ་
ཐག་པའི། །ངང་ཚུལ་བསམས་ནས་དེ་དག་ཐམས་ཅད་དང་། །ལྷན་ཅིག་སྐྱབས་
འགྲོའི་ བསམ་ པ་ འདི་ ལྟར་ སྦྱང་། །བདག་ དང་ ཕ་མ་རིགས་དྲུག་ སེམས་ཅན་
རྣམས། །ཐོག་མེད་དུས་ནས་ཁམས་གསུམ་འཁོར་བ་འདིར། །མ་རིག་ལས་ཉོན་
རླུང་ ཤུགས་ དྲག་ པོའི་ མཐུས། །སྐད་ ཅིག་ ངལ་ གསོ་ མེད་ པར་ འཁོར་ ཞིང་
- 364 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་།
འཁྱམས། །སྡུག་བསྔལ་ གསུམ་ གྱིས་ བར་མཚམས་ མེད་ པར་མནར། །ད་དུང་
གར་སྐྱེའི་ རང་དབང་མ་མཆིས་ཤིང་། །ངན་སོང་གནས་ན་ཚ་གྲང་བཀྲེས་སྐོམ་
དང་། །གླེན་ཞིང་སྐྱུགས་དང༌ གཅིག་ལ་གཅིག་ཟ་སོགས། །བཟོད་དཀའི་སྡུག་
བསྔལ་ དཔག་ མེད་ ཡོད་ པར་ གསུངས། །མྱོང་ བ་ ལྟ་ ཞོག་ ཐོས་ ནའང་ སྐྱི་ རེ་
གཡའ། །མཐོ་རིས་ནའང་སྐྱེ་རྒ་ན་འཆི་དང་། །འཆི་འཕོ་ལྟུང་སོགས་སྡུག་བསྔལ་
མཐའ་ཡས་ཤིང་། །ཀུན་ཀྱང་ལས་ཉོན་འཆིང་བས་རབ་བཅིངས་ནས། །འདུ་བྱེད་
སྡུག་བསྔལ་ཟུག་ངུས་ ཡུན་ དུ་ མནར། །དལ་བའི་རྟེན་ཐོབ་ལམ་ སྟོན་བཤེས་
གཉེན་དང་། །མཇལ་བའི་སྐབས་འདིར་རང་གིས་མ་འབད་ན། །འཁོར་བའི་མཚོ་
ཆེན་འདི་ལས་སུ་ཡིས་སྒྲོལ། ཁྱད་པར་ཉོན་མོངས་ལས་ངན་དབང་བཙན་པས། །
ངན་སོང་གནས་སུ་ལྷུང་ན་ཅི་ཙུག་བྱེད། །དེ་ཚེ་བདག་ལ་མགོན་སྐྱབས་སུ་ཞིག་
ཡོད། །དེས་ན་བསླུ་མེད་བླ་མ་མཆོག་གསུམ་ལ། །ད་ལྟ་ཉིད་ནས་སྐྱབས་ སུ་
གཟུང་བར་བགྱི། །བདག་དང་མཁའ་མཉམ་འགྲོ་བ་མ་ལུས་པ། །ཇི་སྲིད་བྱང་
ཆུབ་ སྙིང་པོར་མཆིས་ཀྱི་བར། །བླ་མ་རིན་པོ་ཆེ་ལ་སྐྱབས་ སུ་མཆི། །སྟོན་པ་
སངས་རྒྱས་རྣམས་ལ་སྐྱབས་སུ་མཆི། །ལུང་རྟོགས་དམ་པའི་ཆོས་ལ་སྐྱབས་སུ་
མཆི། །འཕགས་མཆོག་དགེ་འདུན་རྣམས་ལ་སྐྱབས་སུ་མཆི། །དེ་ ལྟར་ སྐྱབས་
འགྲོའི་ ཚིག་ དངོས་ གཞི་རྣམས་རེ་རེ་ནས་ལན་མང་དུ་བརྗོད་ཅིང་། བླ་མ་ལ་
སྐྱབས་འགྲོ་བྱེད་པའི་ཚེ་བླ་མ་ཐུབ་པའི་དབང་པོ་དང་དེའི་མཐའ་སྐོར་གྱི་དངོས་
བརྒྱུད་ཀྱི་བླ་མ་རྣམས་ ཀྱི་སྐུ་ལས་བདུད་རྩིའི་རྒྱུན་བབས་ནས། རང་དང་ ཕ་
མ་སེམས་ ཅན་ ཐམས་ ཅད་ ཀྱི་ ལུས་ སེམས་ ལ་ ཞུགས་ པས། ཐོག་མེད་ ནས་
བསགས་པའི་སྡིག་སྒྲིབ་ཐམས་ཅད་དང་། ཁྱད་པར་བླ་མའི་དམ་ཚིག་དང་འགལ་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
བའི་ཉེས་ལྟུང་ཐམས་ཅད་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་
གྱུར། བླ་མའི་སྐུ་གསུང་ཐུགས་ཀྱི་བྱིན་རླབས་ལུས་སེམས་ལ་ཞུགས་པས་བླ་མའི་
སྐྱབས་འོག་ཏུ་ཆུད་དེ་ཕྱིན་ཆད་རང་ངོས་ནས་བླ་མའི་བཀའ་དང་འགལ་བ་མ་
བྱས་ན་བླ་མའི་ཐུགས་རྗེས་ངེས་པར་སྐྱོབ་ནུས་སོ་སྙམ་དུ་བློའི་གདེང་དང་ལྡན་
པར་བྱ། དེ་བཞིན་དུ་སངས་རྒྱས་དང་ཆོས་དང་དགེ་འདུན་རྣམས་ལ་ཡང་སྐྱབས་
འགྲོའི་ཚིག་དང་བསྟུན་ནས་བདུད་རྩི་འབེབ་སྦྱང་དང་སྐྱབས་འོག་ཏུ་ཆུད་པའི་
མོས་པ་གོང་ལྟར་བྱ། དེ་ཙམ་གྱི་རྒྱས་པ་བྱ་བའི་ལོང་སྐབས་མེད་ན། བླ་མ་ནས་
དགེ་འདུན་གྱི་བར་སྐྱབས་འགྲོའི་ཚིག་རྣམས་ཐར་ཆགས་སུ་ལན་གསུམ་ཙམ་བྱ་
ཞིང་བདུད་རྩི་འབེབ་སྦྱང་གི་དམིགས་པ་བྱ། དེ་ནས་སེམས་བསྐྱེད་སྒོམ་ཚུལ་ནི།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་
སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་བརྗོད་ཅིང་བྱང་ཆུབ་
མ་ ཐོབ་ བར་ དུ་ ཐུན་མོང་མིན་པའི་སྐྱབས་འགྲོ་ནམ་ ཡང་མི་གཏོང་ པ་ དང༌།
སེམས་ཅན་འདི་ཐམས་ཅད་ཀྱི་དོན་དུ་བདག་གིས་སངས་རྒྱས་ཀྱི་གོ་འཕང་ངེས་
པར་བསྒྲུབ་པར་བྱའོ་སྙམ་དུ་དམ་འཆའ་ཞིང་འདུན་པ་ཤུགས་དྲག་བྱ། དེ་ལྟར་
སེམས་བསྐྱེད་ཤུགས་དྲག་བསྒོམས་པའི་མཐུས། །བླ་མ་ལྷ་ཚོགས་ཐམས་ཅད་
ཐུགས་དགྱེས་ནས། །ཐུབ་པའི་དབང་པོའི་སྐུ་ལས་རང་འདྲ་ཞིག །རང་ལ་ཐིམ་
པས་སྡིག་སྒྲིབ་ཀུན་དག་ནས། །རང་ཉིད་བཅོམ་ལྡན་ཐུབ་པའི་དབང་པོར་གྱུར། །
རང་གི་སྐུ་ལས་འོད་ཟེར་ཕྱོགས་བཅུར་འཕྲོས། །མཁའ་མཉམ་སེམས་ཅན་རྣམས་
ཀྱི་སྣོད་བཅུད་ཀུན། །སྦྱངས་ནས་དག་པ་རབ་འབྱམས་ཉིད་དུ་གྱུར། །དེ་ལྟར་
- 366 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
གྱུར་ལ་དགའ་བ་སྒོམ་བྱེད་ཅིང་། །མཉམ་བཞག་དེ་ཡི་ངང་དུ་ཅི་ནུས་འཇོག །དེ་
ནི་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་སྒོམ་པ། རྒྱལ་བ་ཙོང་ཁ་པ་ཆེན་
པོ་ནས་གྲུབ་ཆེན་དབེན་ས་པ་ཡབ་སྲས་ལ་བརྒྱུད་པའི་སྙན་བརྒྱུད་ཀྱི་མན་ངག་
ཁྱད་པར་ཅན་ཞིག་སྟེ། འདི་ལྟ་བུ་ལན་རེ་བསམས་ནའང་མདོ་སྔགས་གཉིས་ཀའི་
ལམ་གྱི་གནད་ལ་བག་ཆགས་ཆེན་པོ་ཐེབས་པར་འགྱུར་བས་ཤིན་ཏུ་གནད་
ཆེའོ། །དེ་ནས་ཚད་མེད་བཞི་སྒོམ་ཚུལ་ནི། བདག་དང་ ཕ་མ་སེམས་ཅན་འདི་
དག་རྣམས། །ཆགས་སྡང་དབང་གིས་སྡུག་ལ་སྦྱར་བས་ན། །ཆགས་སྡང་མེད་
པའི་བཏང་སྙོམས་ ལྡན་ གྱུར་ཅིག །སེམས་ཅན་ཐམས་ཅད་རྟག་ཏུ་བདེ་གྱུར་
ཅིག །འགྲོ་བའི་སྡུག་བསྔལ་མ་ལུས་ཞི་གྱུར་ཅིག །འགྲོ་ཀུན་བདེ་བ་མཆོག་དང་
བྲལ་མ་གྱུར། །དེ་དང་དེ་ལྟར་འགྱུར་བར་བདག་གིས་བྱ། །དེ་ལྟར་བླ་མ་ལྷ་ཡིས་
བྱིན་གྱིས་རློབས། །
དེ་ལྟར་ཚད་མེད་བཞི་བདུད་རྩི་འབེབ་སྦྱང་དང་བཅས་པ་བསྒོམས་ནས།
ཁྱད་པར་གྱི་སེམས་བསྐྱེད་སྒོམ་ཚུལ་ནི། ཁྱད་པར་མཁའ་མཉམ་སེམས་ཅན་
ཐམས་ཅད་ཀྱི། །དོན་དུ་མྱུར་བ་མྱུར་བར་སངས་རྒྱས་ཀྱི། །གོ་འཕང་ཐོབ་ཕྱིར་བླ་
མའི་རྣལ་འབྱོར་གྱི། །སྒོ་ནས་བྱང་ཆུབ་ལམ་རིམ་བསྒོམ་པར་བྱ། ཁྱད་པར་གྱི་
སེམས་བསྐྱེད་སྒོམ་ཚུལ་འདི་གནད་ཤིན་ཏུ་ཆེ་བས་ལན་མང་དུ་བརྗོད་ཅིང་འདུན་
པ་ཤུགས་དྲག་བྱ། སྦྱོར་བའི་ཆོས་བཞི་པ་ཚོགས་ཞིང་གསལ་གདབ་པ་ནི། བྱང་
ཆུབ་ལམ་རིམ་ལ་ཆིག་སྒྲིལ་དུ་བྱས་ནས་སྐྱོང་ཞིང་། ལྷག་པར་སྦྱོར་བའི་ཆོས་དྲུག་
ལ་ནན་ཏན་དུ་བྱས་ནས་དལ་བུས་བྱ་བའི་ལོང་ཡོད་པ་ཡིན་ན། སྐྱབས་ཡུལ་
རྣམས་འོད་དུ་ཞུ་ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་དང༌།
༡67



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་ནས་ཚོགས་ཞིང་གོང་ལྟར་དལ་བུས་གསལ་གདབ་ཅིང་མོས་པ་ཤུགས་དྲག་
བྱེད། དེ་ཙམ་གྱི་ལོང་མེད་ན་སྔར་གྱི་སྐྱབས་ཡུལ་རྣམས་མ་བསྡུས་པར་དེ་ག་
ཚོགས་ཞིང་དུ་གསལ་བར་དམིགས་ནས་བསྐྱང་ཆོག་པར་གསུངས། སྤྱན་འདྲེན་
ཁྲུས་གསོལ་རེ་བྱས་ན་མོས་པ་བརྟན་པ་དང་གྲིབ་དང་ནད་གདོན་ཉེར་འཚེ་ཞི་བ་
དང༌། ལམ་རིམ་གྱི་དམིགས་རྣམ་སྐྱོང་བ་ལ་བློ་གསལ་བ་སོགས་ཁྱད་ཆེ་བས།
འདི་ལྟར། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་
མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་གྱུར་པའི། །
བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་
བ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམ་སྦྱངས་ཤིང་། །སྨོན་
ལམ་རྒྱ་ཆེན་དགོངས་པ་ཡོངས་རྫོགས་པ། ཁྱེད་བཞེད་འགྲོ་དོན་མཛད་དུས་འདི་
ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་
སྣ་ཚོགས་སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བྱའི་
ཕྱིར། །ཡོངས་དག་འཁོར་བཅས་གནས་འདིར་གཤེགས་སུ་གསོལ། ཁྲུས་ཀྱི་ཁང་
པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་
འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར། །དེ་
བཞིན་གཤེགས་དང་དེ་ཡིས་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་
ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་
ཁྲུས་གསོལ། །རྒྱལ་བའི་སྐུ་ལ་འགྱུར་བ་མི་མངའ་ཡང་། །སེམས་ཅན་ལུས་ཀྱི་
སྒྲིབ་པ་སྦྱང་སླད་དུ། །རྒྱལ་བའི་སྐུ་ལ་ཁྲུས་ཆབ་འདི་གསོལ་བས། །སེམས་ཅན་
ལུས་ཀྱི་སྒྲིབ་པ་དག་གྱུར་ཅིག །རྒྱལ་བའི་གསུང་ལ་འགག་པ་མི་མངའ་ཡང་། །
- 368 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌། །
སེམས་ཅན་ངག་གི་སྒྲིབ་པ་སྦྱང་སླད་དུ། །རྒྱལ་བའི་གསུང་ལ་ཁྲུས་ཆབ་འདི་
གསོལ་བས། །སེམས་ཅན་ངག་གི་སྒྲིབ་པ་དག་གྱུར་ཅིག །རྒྱལ་བའི་ཐུགས་ལ་
འཁྲུལ་པ་མི་མངའ་ཡང་། །སེམས་ཅན་ཡིད་ཀྱི་སྒྲིབ་པ་སྦྱང་སླད་དུ། །རྒྱལ་བའི་
ཐུགས་ལ་ཁྲུས་ཆབ་འདི་གསོལ་བས། །སེམས་ཅན་ཡིད་ཀྱི་སྒྲིབ་པ་དག་གྱུར་
ཅིག །དེ་དག་སྐུ་ལ་མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་
ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་
པ་འབུལ། །བཅོམ་ ལྡན་ འདིར་ནི་བྱོན་པ་ལེགས། །བདག་ཅག་བསོད་ནམས་
སྐལ་ བར་ ལྡན། །ཇི་ སྲིད་ མཆོད་ པ་ བདག་ བགྱིད་ན། །དེ་ སྲིད་ བཅོམ་ ལྡན་
བཞུགས་སུ་གསོལ། ། །
སྦྱོར་བའི་ཆོས་ལྔ་པ་བསག་སྦྱང་གི་གནད་བསྡུས་པ་ཡན་ལག་བདུན་པ་
མཎྜལ་དང་བཅས་པ་འབུལ་བ་ནི། རྒྱས་པར་བྱ་བའི་ལོང་ཡོད་ཚེ་བྱང་ཆུབ་ལམ་
གྱི་རིམ་པའི་བླ་མ་བརྒྱུད་པ་རྣམས་ལ་ཕྱག་འཚལ་ཞིང་། ཁྱད་པར་ཇི་སྙེད་སུ་དག་
ནས་བྱང་ཆུབ་ཕྱིར་བསྔོའོ། །ཞེས་པའི་བར་བཟང་སྤྱོད་ནས་འབྱུང་བའི་ཡན་ལག་
བདུན་ པ་ དང༌། བཤགས་ པའི་ མཚམས་ སུ་ ལྟུང་བཤགས་ དང་། སྤྱི་ བཤགས་
སོགས་འདོན་ཞིང་ཕྱག་འཚལ། དེ་ཙམ་གྱི་ལོང་མེད་ན་མདོར་བསྡུས་བྱ་ཚུལ་ནི།
རབ་འབྱམས་གསུང་རབ་ཀུན་ལ་བལྟ་བའི་མིག །སྐལ་བཟང་ཐར་པར་བགྲོད་
པའི་འཇུག་ངོགས་མཆོག །བརྩེ་བས་བསྐྱོད་པའི་ཐབས་མཁས་མཛད་པ་ཡིས། །
གསལ་མཛད་བཤེས་ གཉེན་རྣམས་ ལ་ གུས་ ཕྱག་ འཚལ། །རྒྱ་ཆེན་ སྤྱོད་ པའི་
བརྒྱུད་ལ་ཕྱག་འཚལ་ལོ། །ཟབ་མོ་ལྟ་བའི་བརྒྱུད་ལ་ཕྱག་འཚལ་ལོ། །ཉམས་
ལེན་བྱིན་རླབས་བརྒྱུད་ལ་ཕྱག་འཚལ་ལོ། །བརྒྱུད་པའི་བླ་མ་རྣམས་ལ་ཕྱག་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
འཚལ་ལོ། །རིན་ཆེན་མཆོག་གསུམ་ཕྱག་འོས་ཐམས་ཅད་ལ། །དེ་ཡི་གྲངས་དང་
མཉམ་ པའི་ ལུས་ སྤྲུལ་ ཏེ། །དད་ མོས་ བསྟོད་ དབྱངས་ དང་ བཅས་ གུས་ ཕྱག་
འཚལ། །དངོས་བཤམས་ཡིད་སྤྲུལ་མཆོད་ཚོགས་ མ་ ལུས་ འབུལ། །ནོངས་ པ་
ཀུན་བཤགས་དགེ་ལ་རྗེས་ཡི་རང་། །ཟབ་རྒྱས་ཆོས་འཁོར་བསྐོར་ཞིང་བརྟན་
པར་ བཞུགས། །དུས་ གསུམ་ རྣམ་ དཀར་ བྱང་ ཆུབ་ ཆེན་ པོར་ བསྔོ། །དེ་ ནས་
དམིགས་པ་གསལ་བར་བྱས་ནས་མཎྜལ་རྒྱས་པ་འབུལ། བསྡུ་ན། ས་གཞི་སྤོས་
ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །
སངས་རྒྱས་ཞིང་དུ་དམིགས་ཏེ་དབུལ་བར་བགྱི། །འགྲོ་ཀུན་རྣམ་དག་ཞིང་ལ་
སྤྱོད་པར་ཤོག །བཤེས་གཉེན་ལ་མ་གུས་པ་ནས་བཟུང་སྟེ་བདག་གཉིས་ སུ་
མཚན་མར་འཛིན་པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང་།
བཤེས་གཉེན་ལ་གུས་པ་སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་
ཏུ་སྐྱེ་བ་དང་། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་
བརླབ་ཏུ་གསོལ། ཞེས་ལན་གསུམ་གསོལ་གདབ་བོ། ། །
སྦྱོར་བའི་ཆོས་དྲུག་པ་གསོལ་བ་འདེབས་པ་མན་ངག་བཞིན་རྒྱུད་དང་
འདྲེས་ངེས་པར་བྱ་བ་ནི། རྒྱས་པར་ན་ལམ་རིམ་གསོལ་འདེབས་ལམ་མཆོག་སྒོ་
འབྱེད་ཡོངས་རྫོགས་འདོན་ཞིང་གསོལ་འདེབས་ལན་གཉིས་གཉིས་བདུད་རྩི་
འབེབ་སྦྱང་དང་དལ་བུས་བྱ། མདོར་བསྡུས་བྱ་ཚུལ་ནི། དཔལ་ལྡན་རྩ་བའི་བླ་མ་
རིན་པོ་ཆེ། །བདག་གི་སྤྱི་བོར་པདྨོའི་གདན་བཞུགས་ལ། །བཀའ་དྲིན་ཆེན་པོའི་
སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཐུབ་
པའི་ དབང་ པོ་ མི་ ཕམ་འཇམ་པའི་དབྱངས། །རྒྱ་ཆེན་སྤྱོད་དང་ཟབ་མོ་ལྟ་བ་
-370 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
དང༌། །ཉམས་ལེན་སྙན་བརྒྱུད་གདམས་པ་སྩོལ་མཛད་པའི། །རྒྱུད་ལྡན་བླ་མ་
རྣམས་ལ་གསོལ་བ་འདེབས། །བཤད་སྒྲུབ་གདམས་པའི་མཆོག་མངའ་ཨ་ཏི་
ཤ །བཀའ་གདམས་བསྟན་པའི་མེས་པོ་འབྲོམ་སྟོན་རྗེ། །རྣལ་འབྱོར་རྣམ་བཞི་སྐུ་
མཆེད་གསུམ་ལ་སོགས། །བཀའ་གདམས་བླ་མ་རྣམས་ལ་གསོལ་བ་འདེབས། །
རྒྱལ་བ་ཀུན་དངོས་རྗེ་བཙུན་ཙོང་ཁ་པ། །འཇམ་དཔལ་རྒྱ་མཚོ་མཁས་གྲུབ་སྐུ་
མཆེད་དང༌། །དྷརྨ་བཛྲ་དབེན་ས་ཡབ་སྲས་དང་། །བློ་བཟང་ཆོས་རྒྱན་རྣམས་ལ་
གསོལ་བ་འདེབས། །དྲུང་པ་ཡབ་སྲས་དགེ་ལེགས་རྒྱ་མཚོའི་དཔལ། །བྱ་བྲལ་
གྲུབ་པའི་དབང་ཕྱུག་དམ་པ་དང༌། །ལམ་བཟང་གསལ་མཛད་བྱམས་མགོན་བླ་
མ་རྗེ། །ཐུབ་བསྟན་གསལ་མཛད་རྣམས་ལ་གསོལ་བ་འདེབས། །སྐྱབས་གསུམ་
ཀུན་འདུས་བླ་མ་རྡོ་རྗེ་འཆང་། །གང་ལ་གང་འདུལ་བཤེས་གཉེན་ཚུལ་བཟུང་
ནས། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །དྲིན་ཅན་བླ་མ་རྣམས་
ལ་ གསོལ་བ་འདེབས། །དེ་ལྟར་བདུད་ རྩི་ འབེབ་སྦྱང་དང་བཅས་གསོལ་བ་
ཤུགས་དྲག་ཏུ་གདབ། ལོང་ཡོད་ཅིང་སྤྲོ་ན་ཡོན་ཏན་གཞི་གྱུར་མ་འདོན། དེ་ནས་
ཚོགས་ཞིང་རྣམས་རིམ་གྱིས་ཐུབ་པའི་དབང་པོ་ལ་བསྡུས། ཐུབ་པའི་དབང་པོ་སྤྱི་
བོའི་དྲིན་ཅན་རྩ་བའི་བླ་མ་ལ་ཐིམ་པས་རང་གི་སྤྱི་བོར་བླ་མ་ཐུབ་དབང་རྡོ་རྗེ་
འཆང་གི་རྣམ་པར་བཞུགས་པ་ལ་དམིགས་ནས། བླ་མ་ཐུབ་པའི་དབང་པོ་ལ་
ཕྱག་འཚལ། དངོས་བཤམས་ཡིད་སྤྲུལ་མཆོད་ཚོགས་མ་ལུས་འབུལ། །ནོངས་པ་
ཀུན་བཤགས་དགེ་ལ་རྗེས་ཡི་རང་། །ཟབ་རྒྱས་ཆོས་འཁོར་བསྐོར་ཞིང་བརྟན་
པར་བཞུགས། །དུས་གསུམ་རྣམ་དཀར་བྱང་ཆུབ་ཆེན་པོར་བསྔོ། །ས་གཞི་སྤོས་
ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
སངས་རྒྱས་ཞིང་དུ་དམིགས་ཏེ་དབུལ་བར་བགྱི། །འགྲོ་ཀུན་རྣམ་དག་ཞིང་ལ་
སྤྱོད་པར་ཤོག །
དེ་ནས་ཕུར་ཚུགས་གསོལ་འདེབས་རྒྱས་པའམ། བསྡུ་ན། སྐྱབས་གནས་
ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་
དྲག་ པའི་ སྡུག་ བསྔལ་ སྣ་ ཚོགས་ ཤིག་ མྱོང་ བ་ འདི། དགེ་བའི་བཤེས་ གཉེན་
བསམ་སྦྱོར་གཉིས་ཀྱིས་ཚུལ་བཞིན་དུ་མ་བསྟེན་པས་ལན་པར་འདུག་པས། ད་
བདག་དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་གཉེན་བསམ་སྦྱོར་
གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་བདུད་རྩི་འབེབ་སྦྱང་དང་བཅས་གསོལ་བ་ཤུགས་དྲག་ཏུ་གདབ། །
གཉིས་པ་དངོས་གཞི་ལ་ལམ་གྱི་རྩ་བ་བཤེས་གཉེན་བསྟེན་པའི་ཚུལ་
དང་། བསྟེན་ནས་བློ་ཇི་ལྟར་སྦྱོང་བའི་ཚུལ་ལོ། །དང་པོ་ནི། སྤྱི་བོར་བླ་མ་ལྷ་
སྒོམ་བཞིན་པའི་ངང་ནས་འདི་ལྟར་བསམ་སྟེ། གནས་སྐབས་མཐར་ཐུག་ཡོན་
ཏན་མ་ལུས་པའི། །རྩ་བ་བླ་མ་ཡིན་ཞེས་རྒྱལ་བས་གསུངས། །དེ་ཕྱིར་མ་ནོར་
ལམ་སྟོན་ བླ་ མ་མཆོག །སྲོག་ ལས་ གཅེས་ པར་ ཚུལ་བཞིན་བསྟེན་པར་ བྱ། །
བཤེས་གཉེན་དམ་པ་ཚུལ་བཞིན་ལེགས་བསྟེན་ན། །གནས་སྐབས་མཐར་ཐུག་
འདོད་དོན་མ་ལུས་པ། །འབད་པ་མེད་པར་མྱུར་དུ་འགྲུབ་བོ་ཞེས། །བསླུ་མེད་
བདེན་པ་གསུང་བས་ཞལ་གྱིས་བཞེས། །ལམ་སྟོན་བཤེས་གཉེན་དམ་པར་སྨད་
བྱས་ན། །མཚམས་མེད་ལས་ཀྱང་རྣམ་སྨིན་ཆེས་འཇིགས་ཤིང་། །རྒྱལ་བ་སྲས་
བཅས་ ཀུན་ གྱིས་ མི་ སྐྱོབ་ པར། །ངེས་ པར་ དམྱལ་ བར་ ལྟུང་ ཞེས་ རྒྱལ་ བས་
- 372 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
གསུངས། །དམ་ཆོས་བདུད་རྩིའི་བཀའ་དྲིན་སྩོལ་མཛད་པའི། །བདག་གི་དགེ་
བའི་བཤེས་གཉེན་འདི་རྣམས་ནི། །སྐུ་ཡི་རྣམ་པ་ཇི་ལྟར་སྣང་གྱུར་ཀྱང་། །དོན་དུ་
ཐུབ་དབང་རྡོ་རྗེ་འཆང་ཆེན་ཉིད། །སྙིགས་དུས་སངས་རྒྱས་མཐོང་བའི་སྐལ་མེད་
རྣམས། །གཟུང་ཕྱིར་རྒྱལ་རྣམས་ཐ་མལ་གཟུགས་འཛིན་པར། ཁྱབ་བདག་རྡོ་རྗེ་
འཆང་གི་བཀའ་ལས་འབྱུང། །བླ་མའི་སྐུ་ནི་སངས་རྒྱས་འདུས་པའི་སྐུ། །གསུང་
ནི་རྒྱལ་བ་ཀུན་གྱི་འཕྲིན་ལས་ཏེ། །ཐུགས་ནི་བདག་ལ་ཐུགས་རྗེའི་རང་བཞིན་
ཉིད། །དེ་ཕྱིར་བཅོས་མིན་དད་པ་ཤུགས་དྲག་བསྐྱེད། །དེ་ལྟར་རྒྱུད་ལ་སྐྱེ་བར་
བྱིན་གྱིས་རློབས། །བདག་གི་བཤེས་གཉེན་དམ་པ་འདི་རྣམས་ནི། །རྒྱལ་ཀུན་
ཐུགས་ རྗེའི་ངོ་བོ་ཉིད་ཡིན་ཞིང་། །དྲིན་ནི་ རྒྱལ་བ་ཀུན་ ལས་ ལྷག་ པས་ན། །
བཀའ་དྲིན་ཆེན་པོ་རྗེས་སུ་དྲན་པར་བྱ། །ཐོག་མེད་དུས་ནས་འཁོར་བའི་གནས་
འདི་རུ། །ཕ་མ་གཉེན་བཤེས་རྩ་ལག་མཛའ་གྲོགས་སོགས། །སུས་ཀྱང་སྟོན་པར་
མ་ནུས་དམ་པའི་ཆོས། །མཐོ་རིས་ཐར་པའི་ལམ་བཟང་སྟོན་མཛད་པ། །འདི་ཡི་
བཀའ་དྲིན་ཇི་ལྟར་ གཞལ་བར་ནུས། །བདག་གི་རྒྱུད་ལ་ཡོན་ཏན་ སྣ་ གཅིག་
ཙམ། །སྐྱེ་བ་ནས་བཟུང་སངས་རྒྱས་ཐོབ་ཀྱི་བར། །ལེགས་ཚོགས་ཐམས་ཅད་བླ་
མ་ཁོ་ནའི་དྲིན། །བསམས་ཤིང་བསམས་ཤིང་བཀའ་དྲིན་དྲན་པར་བྱ། །དེ་ལྟར་
དྲན་པར་བྱིན་གྱིས་བརླབ་ཏུ་གསོལ། །ཕྱོགས་བཅུའི་རྒྱལ་བ་ཐམས་ཅད་མཆོད་
པ་ལས། །བླ་མའི་བ་སྤུའི་ཁུང་གཅིག་མཆོད་པ་མཆོག །རྒྱལ་བ་ཀུན་ཀྱང་བླ་མའི་
སྐུ་ལུས་ལ། །བཞུགས་ནས་སློབ་མའི་མཆོད་པ་བཞེས་པར་གསུངས། །དེ་ཕྱིར་
དད་ཅིང་གུས་པ་ཆེན་པོ་ཡིས། །སྒོ་གསུམ་སྒོ་ནས་མཉེས་པ་ལྷུར་ལེན་ཅིང་། ཁྱད་
པར་བཀའ་བཞིན་སྒྲུབ་པ་ལྷུར་བླངས་ཏེ། །བྱང་ཆུབ་ལམ་རིམ་འདི་ལ་འབད་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་བཤེས་གཉེན་
བསྟེན་པའི་ཕན་ཡོན། །མ་བསྟེན་པའི་ཉེས་དམིགས། བསམ་པས་བསྟེན་ཚུལ།
སྦྱོར་བས་བསྟེན་ཚུལ་རྣམས་བླ་མའི་མན་ངག་དང་ལུང་རིགས་དྲི་མ་མེད་པའི་
ལམ་ནས་དྲངས་ཏེ་ཡང་དང་ཡང་དུ་གསམས་ཤིང་བློའི་འགྱུར་བ་ཅི་ཐོན་དང༌།
དམིགས་སྐོར་རེ་རེའི་མཐར་སྤྱི་བོའི་བླ་མ་ཐུབ་པའི་དབང་པོ་ལ་གསོལ་བ་ཤུགས་
དྲག་ཏུ་གདབ་ཅིང་བདུད་རྩི་འབེབ་སྦྱང་ཡང་བྱ། བཤེས་གཉེན་བསྟེན་ཚུལ་གྱི་
དམིགས་སྐོར་ཙམ་བསྐྱངས་ནས་ཐུན་བསྡུ་བར་འདོད་ན་འོག་ནས་འབྱུང་བ་ལྟར་
གྱི་གསོལ་འདེབས་དང་བསྔོ་སྨོན་བྱས་ཏེ་ཐུན་མཚམས་ལ་འཇུག་གོ ། །
གཉིས་པ་བསྟེན་ནས་བློ་ཇི་ལྟར་སྦྱོང་བའི་ཚུལ་ལ་གཉིས། དལ་འབྱོར་ལ་
སྙིང་པོ་བླང་བའི་ཕྱིར་བསྐུལ་བ་དང་། སྙིང་པོ་ཇི་ལྟར་ལེན་པའི་ཚུལ་ལོ། །དང་པོ་
ནི། སྤྱི་བོར་བླ་མ་ལྷ་ སྒོམ་བཞིན་པའི་ངང་ནས་འདི་ལྟར་བསམ་སྟེ། དལ་བའི་
རྟེན་འདི་ཤིན་ཏུ་དོན་ཆེ་ཞིང་། །ཕྱིས་ནས་འདི་འདྲ་རྙེད་པད་དཀའ་བའི་ཚུལ། །
ཡང་ཡང་སེམས་པ་མན་ངག་དམ་པ་སྟེ། །ཚུལ་འདི་བསམས་ནས་སྒྲུབ་ལ་བསྐུལ་
བར་ བྱ། །ཐོག་མེད་དུས་ནས་ ཁམས་གསུམ་འཁོར་བ་འདིར། །ངལ་གསོ་མེད་
པར་ཡུན་དུ་འཁོར་འཁོར་ཞིང་། །ཕལ་ཆེར་མི་ཁོམ་མུན་པའི་གླིང་དུ་འཁྱམས། །
རྒྱལ་བསྟན་སྙིང་པོར་འདི་འདྲ་དང་མ་མཇལ། །བླ་མ་མཆོག་གི་ཐུགས་རྗེའི་ནུས་
མཐུ་ཡིས། །དེ་རེས་སྟབས་ལེགས་དལ་འབྱོར་མི་ལུས་ཐོབ། །མཐོ་རིས་ཐར་པའི་
ལམ་བཟང་གང་སྒྲུབ་ཀྱང་། །རྟེན་བཟང་འདི་ཡིས་ངེས་པར་སྒྲུབ་པར་ནུས། །དེ་
ཕྱིར་ཡིད་བཞིན་ནོར་བུ་ལས་ལྷག་པའི། །དལ་བའི་རྟེན་འདི་དོན་མེད་མི་གཏང་
བར། །དོན་ཆེན་སྙིང་པོ་ངེས་པར་ལེན་དགོས་པས། །བྱང་ཆུབ་ལམ་རིམ་འདི་ལ་
- 374 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌། །
འབད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །རྟེན་བཟང་འདི་
ལ་སྙིང་པོ་མ་བླངས་ན། །ཕྱིས་ནས་འདི་འདྲ་རྙེད་པ་ཆེས་དཀའ་སྟེ། །ངན་སོང་
གསུམ་གྱི་སེམས་ཅན་ལ་བལྟོས་ན། །མི་ལུས་ཐོབ་པ་ཉིན་མོའི་སྐར་མ་ཙམ། །མི་
ཡི་ནང་ནའང་དམ་ཆོས་ཚུལ་བཞིན་དུ། །སྒྲུབ་པ་ཨུ་དུམ་ཝ་ར་ལས་ཀྱང་དཀོན། །
དལ་འབྱོར་རྒྱུ་ཚོགས་སྒྲུབ་པ་ཆེས་དཀོན་པ། །རང་གི་རྒྱུད་ལ་བརྟགས་ན་ཤིན་ཏུ་
གསལ། །ཡིད་བཞིན་ནོར་བུའི་གླིང་ནས་ལག་སྟོང་དུ། །ལོག་པ་ཇི་བཞིན་དལ་
འབྱོར་ཐོབ་དུས་སུ། །དམ་ཆོས་མི་སྒྲུབ་ངན་སོང་གནས་ལྷུང་ན། །དེ་ལས་བསླུས་
དང་རྨོངས་པ་གང་ཞིག་ཡོད། །དེ་ཕྱིར་དལ་འབྱོར་ལན་ཅིག་ཐོབ་དུས་འདིར། །
ཚེ་འདིའི་བྱ་བ་བྱིས་པའི་རོལ་རྩེད་དང་། །སྨྱོན་པའི་ཟློས་གར་ལྟ་བུར་མི་ཆགས་
པར། །དོན་ཆེན་སྙིང་པོ་བྱང་ཆུབ་ལམ་རིམ་ལ། །བློ་རྩེ་གཅིག་ཏུ་དྲིལ་ནས་འབད་
པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། ། །
གཉིས་པ་སྙིང་པོ་ཇི་ལྟར་ལེན་པའི་ཚུལ་ལ་གསུམ། སྐྱེས་བུ་ཆུང་ངུ་དང་
ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་མོང་བའི་
ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་
བའོ། །དང་པོ་ལ་དམིགས་སྐོར་བཞི་ཡོད་པ་ལས། དང་པོ་འཆི་བ་མི་རྟག་པའི་
སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ།
ལུས་ངག་ཡིད་ཀྱི་ཉེས་སྤྱོད་ཅི་མཆིས་པ། །ཐམས་ཅད་རྟག་འཛིན་བློ་ངན་འདི་
ལས་འབྱུང་། །ཕྱི་མའི་དོན་དུ་དགེ་བ་ཅི་གསོག་པ། །ཐམས་ཅད་མི་རྟག་དྲན་པའི་
མཐུ་ལས་འབྱུང༌། །སྤྱིར་ཡང་འདུས་བྱས་ཐམས་ཅད་མི་རྟག་ཅིང་། ཁྱད་པར་རང་
ཉིད་མྱུར་དུ་འཆི་བའི་ཚུལ། །ཉིན་མཚན་ཀུན་ཏུ་ཡང་དང་ཡང་བསམས་ནས། །
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
རྣམ་དག་ལམ་བཟང་སྒྲུབ་ལ་བསྐུལ་བར་བྱ། །རྙེད་དཀའ་དོན་ཆེ་དལ་བའི་རྟེན་
བཟང་འདི། །ཡུན་རིང་མི་གནས་མྱུར་དུ་འཇིགས་འགྱུར་ཏེ། །བྲག་གཡང་མཐོན་
པོའི་རྩེ་ནས་རྡོ་ལྟུང་བ། །སྐད་ཅིག་ ངལ་ གསོ་མེད་པར་རྒྱུག་ པ་བཞིན། །འཆི་
བདག་གཤིན་རྗེས་གཟུང་བར་མི་ནུས་པའི། །ས་ཕྱོགས་དེ་ནི་གང་ནའང་ཡོད་མ་
ཡིན། །རྫས་དང་སྨན་དང་སྟོབས་འབྱོར་མངའ་ཐང་གིས། །འཆི་བདག་གཤིན་རྗེ་
བཟློག་པར་ནུས་མ་ཡིན། །ཅུང་ཟད་གསོན་པའི་གནས་སྐབས་འདི་ཉིད་ཀྱང་། །
གཉིད་དང་གྲེ་མོའི་གཏམ་དང་བཟའ་བཏུང་སོགས། །དོན་མེད་བྱ་བ་མང་པོས་
གཡེངས་གཡེངས་ནས། །དམ་པའི་ཆོས་ལ་སེམས་པའི་གོ་སྐབས་བྲལ། །དམ་པ་
རྣམས་ ཀྱང་ གཤེགས་ པའི་ ཚུལ་སྟོན་ན། །ཆུ་བུར་ལུས་ཅན་བདག་ལྟ་ཅིས་མི་
འཆི། །དེ་ཕྱིར་ངེས་པར་འཆི་བའི་ཚུལ་བསམས་ནས། །ཉིན་མཚན་ཀུན་ཏུ་དགེ་
ལ་སྦྱར་བར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །འཆི་བར་མ་ཟད་
ནམ་འཆི་ཆ་མེད་དེ། །འཆི་རྐྱེན་ཤིན་ཏུ་མང་ཞིང་གསོན་རྐྱེན་ཉུང་། །སྐྱེ་བོ་ཕལ་
ཆེར་དུས་མིན་འཆི་འགྱུར་ཞིང་། །བདག་ལུས་ཉམ་ཆུང་ཆུ་ཡི་ཆུ་ལྦུར་འདྲ། །དེ་
རིང་ཙམ་ཡང་མི་འཆིའི་གདེང་མེད་ཅིང་། །ད་ལྟར་ཤི་ན་གནས་སྐབས་ཇི་ལྟར་
འགྱུར། །དེས་ན་ལོང་ཡོད་ངང་ རིང་མི་བྱ་བར། །འཕྲལ་དང་འཕྲལ་དུ་དགེ་ལ་
སྦར་བར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །འཆི་ཚེ་ཆོས་མིན་
ཅིས་ཀྱང་མི་ཕན་ཏེ། །འཛམ་གླིང་མི་རྣམས་བདག་གི་གཉེན་བཤེས་སུ། །གྱུར་ཏེ་
ཀུན་གྱིས་བསྐོར་ནས་བསྡད་བྱས་ཀྱང་། །འཆི་བའི་ཚེ་ན་བདག་ལ་ཅི་ཞིག་ཕན། །
སྟོང་གསུམ་ཁྱོན་ལ་དབང་བའི་དཔལ་ཐོབ་ཀྱང་། །ཕྱི་མའི་གནས་སུ་རྡུལ་ཙམ་
འཁྱེར་དབང་མེད། །གཅེས་པར་བསྐྱངས་ཤིང་གསོས་པའི་ལུས་འདིས་ཀྱང་། །
- 376 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
འཇིགས་རུང་འཆི་བདག་བྱུང་ཚེ་ངེས་པར་བསླུ། །དེས་ན་འཇིག་རྟེན་ཕ་རོལ་འགྲོ་
བའི་ཚེ། །བསླུ་བ་མེད་པ་བླ་མ་དཀོན་མཆོག་དང་། །ཕན་པར་ངེས་པར་དམ་ཆོས་
ཉིད་ཡིན་པས། །ཆོས་ཀྱི་སྙིང་པོ་བྱང་ཆུབ་ལམ་རིམ་ལ། །བློ་རྩེ་གཅིག་ཏུ་དྲིལ་
ནས་འབད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ནས་ངན་
སོང་གི་སྡུག་བསྔལ་སྒོམ་ཚུལ་ནི། །སྤྱི་བོར་བླ་མ་ལྷ་སྒོམ་བཞིན་པའི་ངང་ནས་
འདི་ལྟར་བསམ་སྟེ། ནམ་ཞིག་ལུས་རྟེན་འདི་དང་བྲལ་བའི་ཚེ། །བདག་ལ་གར་
སྐྱེའི་ རང་ དབང་མ་མཆིས་ཤིང༌། །ལས་ ཀྱི་ དབང་ གིས་སྐྱེ་བ་ལེན་དགོས་ན།
ལས་ངན་རླུང་གིས་གང་དུ་འཁྱེར་བར་འགྱུར། །ཐོག་མེད་དུས་ནས་བསགས་པའི་
ལས་ངན་ནི། །ཚད་མེད་བགྲང་ལས་འདས་པ་ཡོད་བཞིན་དུ། །ཚེ་འདིར་བསམ་
རྒྱུ་ཉོན་མོངས་དུག་གསུམ་དང༌། །བྱ་རྒྱུ་ལས་ངན་ཉེས་སྤྱོད་ཁོ་ན་ཉིད། །ཉེས་སྤྱོད་
ཕྲ་མོ་ རེས་ ཀྱང་ ངན་ སོང་ དུ། །བཟོད་ མེད་ སྡུག་ བསྔལ་ བརྒྱ་ ཕྲག་ མྱོང་ བར་
གསུངས། །དེ་ཕྱིར་ངན་སོང་སྐྱེ་སྒོ་འགོགས་འདོད་ན། །སྡིག་སྤོང་དགེ་བ་སྒྲུབ་ལ་
འབད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །ད་ལྟར་མེ་ལྕེས་
རེག་པའང་མི་བཟོད་ན། །རབ་འབར་ལྕགས་བསྲེགས་ས་གཞིར་ཁྲོ་ཆུའི་ནང་། །
བདག་ལུས་བསྲེགས་ན་གནས་སྐབས་ཅི་འདྲར་འགྱུར། །མཐོང་བ་ལྟ་ཞོག་ཐོས་
ནའང་སྐྱི་རེ་གཡའ། །ད་ལྟ་ཅུང་ཟད་འཁྱགས་པའང་མི་བཟོད་ན། །བུ་ཡུག་འཚུབ་
པའི་ འཁྱག་ རོམ་ནང་ ཉིད་དུ། །གྲང་ བས་ གདུངས་ནས་བདག་ ལུས་ ཚལ་ བ་
བརྒྱར། །འགས་ན་དེ་ཚེ་བདག་ལ་སུ་ཡིས་སྐྱོབ། །ད་ལྟ་ཉིན་གཅིག་ལྟོགས་པའང་
མི་བཟོད་ན། །ལོ་བརྒྱར་ཟས་ཀྱི་མིང་ཡང་མི་ཐོས་པའི། །ཡི་དྭགས་གནས་སུ་
སྐྱེས་ན་ཅི་ཙུག་བྱེད། །གནས་དེར་མི་སྐྱེའི་རང་དབང་བདག་ལ་མེད། །ད་ལྟ་ཚིག་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
ངན་ཅུང་ཟད་མི་བཟོད་ན། །ཉམ་ཐག་དུད་འགྲོའི་ལུས་སུ་སྐྱེས་གྱུར་ན། །བརྡེག་
ཅིང་བཀོལ་ལ་གཏུབ་ཅིང་བསད་གྱུར་ཀྱང་། །དེ་ཚེ་བདག་ལས་སུ་ཡིས་སྐྱོབ་པར་
བྱེད། །ད་ལྟ་རང་དབང་རང་ལ་ཡོད་དུས་འདིར། །ངན་འགྲོའི་སྐྱེ་སྒོ་ཁེགས་པར་
མ་བྱས་ན། །བདག་ལ་སེམས་མེད་གྱུར་པ་གདོན་མི་ཟ། །དེ་ཕྱིར་སྡིག་སྤོང་དགེ་
སྒྲུབ་ལ་འབད་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ནས་སྐྱབས་
འགྲོའི་ཉམས་ལེན་བྱ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་
ལྟར་བསམ་སྟེ། དེ་ལྟར་ངན་སོང་སྡུག་བསྔལ་མི་བཟོད་ན། །གཡང་ས་དེ་ལས་
སྐྱོབ་པའི་སྐྱབས་གཅིག་པུ། །བསླུ་མེད་བླ་མ་རིན་ཆེན་རྣམ་གསུམ་ལ། །སྙིང་ཁོང་
རུས་པའི་གཏིང་ནས་སྐྱབས་འགྲོ་བྱ། །སྐྱབས་གནས་དཀོན་མཆོག་གསུམ་ལ་མ་
བརྟེན་པར། ཁམས་ གསུམ་ རིགས་དྲུག་འཁོར་ བའི་ གནས་ འདི་ན། །ངན་སོང་
གཡང་ལས་སྐྱོབ་པའི་སྐྱབས་མེད་དེ། །ཀུན་ཀྱང་ལས་ཉོན་ཞགས་པས་བཅིངས་
ཕྱིར་རོ། །དཀོན་མཆོག་ཐུགས་རྗེ་ནུས་པ་ཆེ་གྱུར་ཀྱང་། །རང་ལ་དད་པ་མེད་ན་
སྐྱོབ་མི་ནུས། །ལྕགས་ཀྱུ་རྣོན་པོ་ཇི་སྙེད་བཏབ་གྱུར་ཀྱང་། །རྡོ་བ་རིལ་མོ་འཛིན་
པར་མི་ནུས་བཞིན། །དེ་ ཕྱིར་ དཀོན་མཆོག་ རིན་ཆེན་རྣམ་གསུམ་གྱི། །དཔག་
མེད་ཡོན་ཏན་ཡང་དང་ཡང་བསམས་ཏེ། །སྙིང་ནས་ཡིད་ཆེས་དད་གུས་ཆེན་པོ་
ཡིས། །བློ་འགེལ་ཐག་ཆོད་འདུན་པ་ཤུགས་དྲག་བྱ། །རྒྱལ་བའི་སྐུ་ཡི་རྣམ་པ་དྲན་
པ་དང༌། །གསུང་དབྱངས་རྣ་བའི་ལམ་དུ་ཐོས་པ་དང་། །ཐུགས་རྗེ་བསྐུལ་བའི་
དད་མོས་ཅུང་ཟད་ཅིག །སྐྱེས་ནའང་ངན་འགྲོའི་གནས་ལས་ངེས་ཐར་ཞེས། །
བསླུ་མེད་བདེན་པ་གསུང་བས་ཞལ་གྱིས་བཞེས། །རང་ཉིད་འཁོར་བ་ངན་སོང་
ལ་འཇིགས་ཤིང་། །དཀོན་མཆོག་གསུམ་གྱིས་དེ་ལས་སྐྱོབ་ནུས་པར། །ཡིད་ཆེས་
- 378 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
གུས་པས་རྩེ་གཅིག་བློ་འགེལ་བ། །སྐྱབས་འགྲོའི་ཉམས་ལེན་སྙིང་པོ་ཡིན་པར་
གསུངས། །དེ་ ལྟར་ བདག་ གིས་ནུས་ པར་ བྱིན་ གྱིས་རློབས། །དེ་ ལྟར་ སྐྱབས་
འགྲོའི་རྒྱུ་ཚོགས་བསྒྲུབས་ནས། སྐྱབས་འགྲོ་དངོས་གཞི་བྱ་ཚུལ་ནི། བདག་དང་
ཕ་མ་སེམས་ཅན་མ་ལུས་པ། །བླ་མ་དཀོན་མཆོག་གསུམ་ལ་སྐྱབས་སུ་མཆི། །རེ་
ས་གཞན་ན་མེད་དོ་ཐུགས་རྗེས་ཟུངས། །སྲིད་ཞིའི་འཇིགས་པ་ཀུན་ལས་བསྐྱབ་
ཏུ་གསོལ། །ཞེས་ལན་གང་མང་བརྗོད་ཅིང་བདུད་རྩི་འབེབ་སྦྱང་དང་། དཀོན་
མཆོག་གསུམ་གྱི་སྐྱབས་འོག་ཏུ་ཆུད་པའི་མོས་པ་བྱ་ཚུལ་སྔར་སྦྱོར་བའི་སྐབས་སུ་
བཤད་པ་ལྟར་བྱའོ། །དེ་ནས་སྐྱབས་འགྲོའི་བསླབ་བྱ་ལ་སློབ་ཚུལ་ནི། དཀོན་
མཆོག་གསུམ་ལ་སྙིང་ནས་སྐྱབས་བཅོལ་ཏེ། དེ་ཡི་བཀའ་བཞིན་སྒྲུབ་པར་བྱེད་
དགོས་པས། །སྐྱབས་འགྲོའི་བསླབ་བྱ་སྲོག་ལས་གཅེས་པར་བསྲུང་། །དེ་ལྟར་
ནུས་པར་བྱིན་གྱིས་བརླབ་ཏུ་གསོལ། །སྟོན་པ་སངས་རྒྱས་སྐྱབས་སུ་བཟུང་བ་
ཡིས། །འཇིག་ རྟེན་ ལྷ་ འདྲེས་ སུ་ ལའང་ སྐྱབས་ མི་ འཆོལ། །སངས་ རྒྱས་ སྐུ་
གཟུགས་རྣམ་པ་ཅི་འདྲ་ཡང་། །བརྙས་སྨོད་ཁ་གཏོགས་མི་བྱ་སྤྱི་བོས་མཆོད། །
དམ་པའི་ཆོས་ལ་སྐྱབས་སུ་བཟུང་བ་ཡིས། །ཆོས་མིན་རྣམས་ལ་ཡིད་བརྟན་མི་བྱ་
ཞིང་། །ཆོས་ཀྱི་ཡི་གེར་འགོམ་ཡུག་བརྙས་སྨོད་སོགས། །མ་གུས་ ཁྱད་གསོད་
སྤོང་ཞིང་སྤྱི་བོས་མཆོད། །འཕགས་པའི་དགེ་འདུན་སྐྱབས་སུ་བཟུང་བ་ཡིས། །
གྲོགས་ན་ལོག་ལྟ་ཅན་དང་མི་འགྲོགས་ཤིང་། །ངུར་སྨྲིག་རྟགས་ཙམ་འཛིན་པ་
ཡན་ཆད་ལ། །བསོད་ནམས་ཞིང་དུ་བཟུང་སྟེ་གུས་པས་མཆོད། །དཀོན་མཆོག་
གསུམ་ལ་སྙིང་ནས་སྐྱབས་སོང་ན། །སྡོམ་པ་གསུམ་སོགས་ཡོན་ཏན་ཀུན་སྐྱེ་
ཞིང་། །མི་དང་མི་མིན་གནོད་པས་མི་བརྫི་ལ། །གནས་སྐབས་མཐར་ཐུག་འདོད་
379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
དོན་མ་ལུས་འགྲུབ། །ནང་པ་སངས་རྒྱས་པ་ཡི་གྲངས་སུ་ཆུད། །རྒྱལ་བ་སྲས་
བཅས་ཀུན་གྱིས་བུ་བཞིན་སྐྱོང་
། །དེ་ལྟར་སྐྱབས་འགྲོའི་ཕན་ཡོན་མཐའ་ཡས་
པ། །རྒྱལ་བས་ གསུངས་ པའི་ ཚུལ་ ལ་ ཡིད་ཆེས་ནས། །ཉིན་མཚན་དུས་དྲུག་
སྐྱབས་སུ་འགྲོ་བྱ་ཞིང་། །དུས་སྐབས་ཀུན་ཏུ་བྱ་བ་ཅི་བྱེད་ཀྱང་། །དཀོན་མཆོག་
གསུམ་ལ་གསོལ་བ་བཏབ་ནས་བྱ། །སྲོག་གི་ཕྱིར་ཡང་དཀོན་མཆོག་མི་གཏོང་
ཞིང་། །བདེ་སྐྱིད་ཐམས་ཅད་དཀོན་མཆོག་ཁོ་ན་ཡི། །དྲིན་དུ་ཤེས་ནས་དཀོན་
མཆོག་མཆོད་པ་ལ། །དུས་རྣམས་ཀུན་ཏུ་བརྩོན་པར་ལྷུར་ལེན་བྱ། །དེ་ལྟར་ནུས་
པར་བྱིན་གྱིས་བརླབ་ཏུ་གསོལ། །དེ་ནས་བདེ་ལེགས་ཐམས་ཅད་ཀྱི་རྩ་བ་ལས་
འབྲས་ལ་ཡིད་ཆེས་ཀྱི་དད་པ་སྒོམ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་
ནས་འདི་ལྟར་བསམ་སྟེ། བདེ་ལེགས་ཀུན་གྱི་རྩ་བ་ལས་འབྲས་ལ། །ཡིད་ཆེས་
དད་པ་སྐྱེད་པ་ཉིད་ཡིན་ཞེས། །རྒྱལ་བས་གསུང་དབྱངས་མཐོན་པོས་རྒྱ་ཆེར་
བསྔགས། །དེ་ ཕྱིར་ དཀར་ནག་ལས་ འབྲས་བསམ་པར་བྱ། །དཀར་ནག་ ལས་
འབྲས་ བླང་ དོར་ སྟོན་ནུས་པ། །སྟོན་ པ་ ཐུགས་ རྗེ་ ཅན་ ཉིད་ མ་ གཏོགས་ པ།
ཁམས་གསུམ་འཁོར་བ་འདི་ན་སུ་ཡང་མེད། །དེ་ཕྱིར་རྒྱལ་བའི་བཀའ་ལ་ཡིད་
ཆེས་བྱ། །ས་འདི་རིར་བཅས་གནམ་དུ་འཕྱོ་ཡང་སྲིད། །ཉི་ཟླ་སྐར་བཅས་ས་ལ་
ལྟུང་སྲིད་ཀྱང་། །རྒྱལ་བས་རྫུན་གསུང་ནམ་ཡང་མི་སྲིད་པས། །རྒྱལ་བའི་བཀའ་
ལ་ཡིད་ཆེས་རྙེད་པར་བྱ། །སྡུག་བསྔལ་མི་འདོད་དེ་རྒྱུ་སྡིག་ལ་རྔམས། །བདེ་བ་
འདོད་ཀྱང་དེ་རྒྱུ་དགེ་མི་སྒྲུབ། །བླང་དོར་གོ་ལོག་རང་གིས་རང་ཉིད་བསླུ། །ལས་
འབྲས་བསམས་ཏེ་སྡིག་སྤོང་དགེ་སྒྲུབ་བྱ། །དེ་ལྟར་ནུས་པར་བྱིན་གྱིས་བརླབ་ཏུ་
གསོལ། །དགེ་བ་ལས་ནི་བདེ་བ་ཁོ་ན་དང་། །མི་དགེ་བ་ལས་སྡུག་བསྔལ་ཁོ་ན་
- 380 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌། །
འབྱུང་། །ལས་དེ་མ་བསགས་འབྲས་བུ་དེ་མི་འབྱུང་། །བསགས་པའི་ལས་ནི་ནམ་
ཡང་ཆུད་མི་ཟ། །གཉེན་དང་ཉེ་དུ་འཁོར་གཡོག་དོན་དག་ཏུ། །སྡིག་པ་བྱས་པའི་
ལས་ཀྱི་རྣམ་སྨིན་ནི། །རང་ཉིད་གཅིག་པུས་མྱོང་བ་མ་གཏོགས་པ། །གཞན་ལ་
སྤྱོར་མེད་བགོ་བཤའ་བྱ་སའང་མེད། །དགེ་སྡིག་ཕྲ་མོས་རྣམ་སྨིན་ཆེར་འབྱིན་
ཏེ། །གཞན་ལ་སྤྲེའུ་འདྲ་ཞེས་སྨད་བྱས་པས། །ཚེ་རབས་ལྔ་བརྒྱར་སྤྲེའུར་སྐྱེས་པ་
སོགས། །རྣམ་སྨིན་ཆེན་པོ་རྒྱལ་བས་གསུངས་ཕྱིར་རོ། །དེ་ལྟར་ལས་དང་འབྲས་
བུའི་ཚུལ་བསམས་ཏེ། །དུས་སྐབས་ཀུན་ཏུ་རང་གི་སྒོ་གསུམ་ལ། །ཡང་ཡང་རྟོག་
ཅིང་འདྲ་ཤེས་བརྟན་པོ་ཡིས། །སྡིག་སྤོང་དགེ་བ་སྒྲུབ་ལ་འབད་པར་བྱ། །དེ་ལྟར་
ནུས་ པར་བྱིན་གྱིས་བརླབ་ཏུ་གསོལ། །དེ་ལྟར་འབད་ ཀྱང་ཉོན་མོངས་དབང་
བཙན་པས། །ལུས་ངག་ཡིད་ཀྱི་ཉེས་སྤྱོད་ཅི་བྱུང་བ། །བང་དུ་དུག་སྦྲུལ་བྱུང་བ་ཇི་
བཞིན་དུ། །འཕྲལ་དང་འཕྲལ་དུ་བཤགས་པས་དག་པར་བྱ། །དེ་ལྟར་ནུས་པར་
བྱིན་གྱིས་བརླབ་ཏུ་གསོལ། །དེ་ལྟར་བཤེས་གཉེན་བསྟེན་ཚུལ་དང་། དལ་འབྱོར་
དང་། སྐྱེས་བུ་ཆུང་ངུའི་དམིགས་སྐོར་དེ་རྣམས་ནི་ལམ་གོང་མ་ཐམས་ཅད་ཀྱི་
གཞི་དང་རྩ་བ་ལྟ་བུ་ཡིན་པས་རེ་རེ་ནས་ནན་ཏན་དུ་བྱས་ཏེ། ལུང་དང་མན་ངག་
དང་རིགས་པ་གསུམ་གྱི་སྒོ་ནས་བློ་ནུས་ཅི་ཡོད་ཀྱིས་ཡང་དང་ཡང་དུ་དཔྱད་ཅིང་
བསྐྱངས་ལ་ཡིད་འགྱུར་གྱི་མྱོང་བ་ཅི་ཐོན་བྱ། ལམ་གྱི་གཞི་དེ་དག་ལ་མ་འབད་
པར་ས་ལམ་མཐོན་པོ་ཅི་འདྲ་ཞིག་ལ་འབད་ཁུལ་བྱས་ཀྱང་། ཚིག་ཙམ་ལས་ཡིད་
འགྱུར་གྱི་མྱོང་བ་ཐོན་པ་མི་ཡོང་ཞིང་། འཁྱག་སྟེང་དུ་ཁང་པབ་བརྩིགས་པ་ལྟར་
གཞི་མི་བརྟན་པར་གསུངས་ལ། ལམ་གྱི་གཞི་དེ་དག་ལ་འབད་ནས་མྱོང་བ་ཐོན་
པ་ཞིག་བྱུང་ན་ནི་ཡོན་ཏན་གོང་མ་ཐམས་ཅད་ཀྱང་བདེ་བླག་ཏུ་སྐྱེ་ཞིང་། མྱོང་བ་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༦༽
གང་སྐྱེས་པ་དེ་ཡང་གཞི་བརྟན་པས་མཐར་ཕྱིན་པ་ཞིག་འོང་གསུངས། སྐྱེས་བུ་
ཆུང་ངུའི་དམིགས་སྐོར་ལ་ཡིད་འགྱུར་གྱི་མྱོང་བ་སྐྱེས་པའི་ཚད་ནི། སྔར་ཚེ་འདིའི་
བསམ་པ་འབའ་ཞིག་ངམ་ངམ་ཤུགས་ཀྱིས་སྐྱེ་ཞིང་། འཇིག་རྟེན་ཕྱི་མའི་དོན་ཚིག་
ཙམ་དང་ཞར་བྱུང་ཙམ་ལས་མི་འོང་བ་ལ། དམིགས་སྐོར་དེ་དག་ལ་རྒྱུན་རིང་དུ་
འབད་པས་ནམ་ཞིག་ན་འཇིག་རྟེན་ཕྱི་མའི་དོན་འབའ་ཞིག་དྲན་ཞིང་ཚེ་འདི་ཞར་
བྱུང་ཙམ་དུ་འགྲོ་བ་ཞིག་འོང་གསུངས། བསམ་པ་དེ་འདྲ་བ་ཞིག་སྐྱེས་ནས་ཀྱང་
ད་དུང་རྒྱུན་བསྲིངས་ནས་བསྐྱང་དགོས་གསུངས་སོ། །
གཉིས་པ་སྐྱེས་བུ་འབྲིང་དང་ཐུན་མོང་པའི་ལམ་གྱི་རིམ་པ་ལ་བློ་སྦྱང་བ་
ལ་དམིགས་སྐོར་གཉིས་ཡོད་པ་ལས། དང་པོར་འཁོར་བ་ལས་ཐར་འདོད་ཀྱི་བློ་
བསྐྱེད་པ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་ལྟར་བསམ་སྟེ།
ཁམས་གསུམ་འཁོར་བ་སྡུག་བསྔལ་རང་བཞིན་དུ། །ཤེས་ནས་ཞེན་ལོག་སྐྱོ་ཤས་
མ་སྐྱེས་ན། །ཅི་ བྱས་ འཁོར་ བའི་ འཁོར་ ལོ་ ཉིད་ འགྱུར་བས། །རྣམ་དག་ངེས་
འབྱུང་བསམ་པ་བསྐྱེད་པར་ བྱ། །སྲིད་རྩེ་ནས་ བཟུང་ མནར་མེད་དམྱལ་བའི་
བར། །གང་དུ་སྐྱེས་ཀྱང་སྡུག་བསྔལ་རང་བཞིན་ཏེ། །དབང་མེད་ལས་ཉོན་འཆིང་
བས་དམ་བཅིངས་ནས། །སྡུག་བསྔལ་གསུམ་གྱིས་བར་མེད་མནར་ཕྱིར་རོ། །སྐྱེ་
རྒ་ན་འཆི་མི་སྡུག་ཕྲད་པ་དང་། །སྡུག་དང་བྲལ་དང་འདོད་པ་མ་རྙེད་དང་། །ལས་
ཉོན་ཞགས་པས་ཕུང་པོར་བཅིངས་པ་སྟེ། །སྡུག་བསྔལ་བརྒྱད་ཀྱིས་བར་མཚམས་
མེད་པར་མནར། །འདུས་པ་འབྲལ་ཞིང་བསགས་པ་མ་ལུས་འཛད། །མཐོན་པོའི་
མཐའ་རྒུད་སྐྱེས་པའི་ཐ་མ་འཆི། །དགྲ་གཉེན་སྐད་ཅིག་སྐད་ཅིག་གིས་འགྱུར་
བས། །འཁོར་བའི་གནས་ན་ཡིད་བརྟན་ཅང་མ་མཆིས། །ལ་ལར་སྡུག་བསྔལ་
- 382 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌
།
དྲག་པོས་ངུ་བཞིན་མནར། །བདེ་བར་རློམ་རྣམས་འགྱུར་བའི་སྡུག་བསྔལ་ཉིད། །
རྟག་ཏུ་འདུ་བྱེད་སྡུག་བསྔལ་རང་བཞིན་ཅན། །འཁོར་བའི་བཙོན་ཁང་འདི་ལས་
ནམ་ ཞིག་ ཐར། །ཐར་ འདོད་ ཤུགས་དྲག་ སྐྱེ་ བར་ བྱིན་གྱིས་རློབས། །དེ་ ལྟར་
འཁོར་བ་སྡུག་བསྔལ་གྱི་རང་བཞིན་དུ་ཤེས་ནས་དེ་ལས་ཐར་འདོད་ཀྱི་བློ་ཤུགས་
དྲག་སྐྱེས་པ་ན་འཁོར་བ་ལས་ཐར་པའི་ཐབས་འཚོལ་དགོས་པས། ཐར་པར་
འགྲོ་བའི་ལམ་ལ་སློབ་ཚུལ་ནི། སྤྱི་བོར་བླ་མ་ལྷ་སྒོམ་བཞིན་པའི་ངང་ནས་འདི་
ལྟར་བསམ་སྟེ། སྲིད་པའི་ས་བོན་གང་ཡིན་མ་ཤེས་ན། །སྡུག་བསྔལ་སྤོང་བར་
འདོད་ཀྱང་མི་ནུས་ཏེ། །སྡོང་པོའི་རྩ་བ་ས་འོག་ལུས་བཞིན་ནོ། །དེ་ཕྱིར་འཁོར་
བའི་རྩ་བ་ཆོད་པར་བྱ། །ཐོག་མ་མེད་ནས་སྙིང་གི་ཕུགས་ གནས་པའི། །ང་ང་
སྙམ་པའི་བདག་འཛིན་གདོན་ཆེན་འདིས། །བདག་གཞན་རིས་སུ་བཅད་ནས་
ཆགས་ སྣང་ བསྐྱེད། །དེ་ ཡིས་ ལས་ བསགས་ ལས་ དེས་ འཁོར་ བར་ འཁོར། །
འཁོར་བའི་རྩ་བ་བདག་འཛིན་བཟློག་པ་ལ། །གནས་ལུགས་རྟོགས་པའི་ཤེས་
རབ་ མིག་ དགོས་ པས། །བསམ་ གཏན་བདུད་རྩིས་ བློ་མིག་ སྦྱང་བར་བྱ། །རྩེ་
གཅིག་བསམ་གཏན་བདུད་རྩི་གནས་པ་ལ། །ཚུལ་ཁྲིམས་རྣམ་པར་དག་པའི་
སྣོད་དགོས་པས། །ཡོན་ཏན་ཀུན་གྱི་རྩ་བ་ཚུལ་ཁྲིམས་ནི། །རང་གི་སྲོག་ལས་
གཅེས་པར་བསྲུང་བར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་
ལྟར་སྐྱེས་བུ་འབྲིང་གི་ལམ་ལ་འབད་པ་དུ་མས་སྦྱངས་ནས་ཡིད་འགྱུར་གྱི་མྱོང་བ་
ཅི་ཐོན་བྱ། སྐྱེས་བུ་འབྲིང་གི་བསམ་པ་སྐྱེས་པའི་ཚད་ནི་འཁོར་བའི་གནས་གང་
ལའང་མཚོ་འཁྱགས་པའི་བྱ་ལྟར་གཏིང་ནས་ཡིད་འབྱུང་ཞིང་ཞེན་ལོག་ངང་གིས་
སྐྱེ་བ་དང་། ཉིན་མཚན་ཀུན་ཏུ་འཁོར་བའི་བཙོན་ཁང་འདི་ལས་ནམ་ཞིག་ན་ཐར་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྙམ་དུ་ཐར་འདོད་ཀྱི་བློ་ངང་གིས་སྐྱེ་བ་ཞིག་འོང་གསུངས། བསམ་པ་དེ་འདྲ་བ་
ཞིག་སྐྱེས་ནས་ཀྱང་ད་དུང་རྒྱུན་བསྲིངས་ནས་བསམ་པ་དེ་གོང་འཕེལ་དུ་གཏང་
དགོས་གསུངས་སོ། །
གསུམ་པ་སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བ་ལ། ཐེག་པ་ཆེན་
པོ་སྤྱི་ལ་སློབ་ཚུལ་དང་། ཁྱད་པར་རྡོ་རྗེ་ཐེག་པ་ལ་སློབ་ཚུལ་ལོ། །དང་པོ་ལ་བྱང་
ཆུབ་ཏུ་སེམས་སྐྱེད་ཚུལ་དང་། སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་
ཚུལ་གཉིས་ལས། དང་པོ་ནི། སྤྱི་བོར་བླ་མ་ལྷ་ སྒོམ་བཞིན་པའི་ངང་ནས་འདི་
ལྟར་བསམ་སྟེ། ཉམ་ཐག་མ་རྣམས་སྲིད་མཚོ་ཉམ་ང་རུ། །བསྐྱར་ནས་རང་ཉིད་
ཅི་ཐར་ བྱས་གྱུར་ན། །དེ་ལས་ ཁྲེལ་མེད་མ་ རབས་ སུ་ཞིག་ཡོད། །དེ་ཕྱིར་མ་
རྣམས་སྒྲོལ་ཕྱིར་སེམས་བསྐྱེད་བྱ། །རང་བློ་ཆགས་སྡང་གདོན་གྱིས་བསྐྱོད་པའི་
མཐུས། །དགྲ་མཉེན་ བར་ མ་ སྣ་ ཚོགས་ སྣང་ མོད་ ཀྱང༌། །དོན་ དུ་ ཐམས་ ཅད་
བདག་གི་གཉེན་ཡིན་ཕྱིར། །ཀུན་ལ་ཉེ་རིང་མེད་པར་སེམས་སྙོམས་བྱ། །འགྲོ་
འདི་ཐམས་ཅད་ཐོག་མ་མེད་པ་ནས། །ཡང་ཡང་དྲིན་གྱིས་བསྐྱངས་པའི་མ་ཡིན་
པར། །ཐུབ་པས་གསུངས་ ཕྱིར་ཚེ་འདིའི་མ་བཞིན་དུ། །དྲིན་ཅན་ཤ་སྟག་ཡིན་
པར་ བསམ་ པར་ བྱ། །ཐོག་མེད་དུས་ནས་དྲིན་ཅན་མ་རྣམས་ ཀྱིས། །ནུ་ཞོས་
བསྐྱངས་ཤིང་གསོས་པའི་དྲིན་བསམས་ཏེ། །མ་རྣམས་སྲིད་མཚོ་ཉམ་ངའི་གནས་
འདི་ ལས། །མྱུར་དུ་སྒྲོལ་ཕྱིར་བདག་གིས་ འབད་ པར་ བྱ། །གཅེས་ཤིང་ ཕངས་
པའི་མ་རྒན་འགྲོ་འདི་རྣམས། །བདེ་བས་ཕོངས་ཤིང་སྡུག་བསྔལ་བརྒྱས་མནར་
བའི། །ངང་ཚུལ་འདི་ཉིད་བསམ་ ཚེ་ཇི་ལྟར་བཟོད། །བྱམས་དང་སྙིང་ རྗེ་ ལྷག་
བསམ་བསྐྱེད་པར་བྱ། །འགྲོ་འདིའི་སྡུག་བསྔལ་མ་ལུས་བདག་ལ་ལེན། །བདག་
- 384 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌། །
གི་བདེ་དགེ་འགྲོ་བ་ཡོངས་ལ་གཏོང་། །འགྲོ་བའི་དོན་དུ་དམྱལ་བར་གནས་
དགོས་ཀྱང༌། །ཞུམ་པ་མེད་པའི་སྙིང་སྟོབས་བསྐྱེད་པར་བྱ། །ཉམ་ཐག་མ་རྒན་
འགྲོ་བ་སྒྲོལ་བའི་ཕྱིར། །རྫོགས་པའི་བྱང་ཆུབ་ངེས་པར་བསྒྲུབ་པར་བྱ། །ཇི་སྲིད་
སངས་རྒྱས་གོ་འཕང་མ་ཐོབ་བར། །རིན་ཆེན་སེམས་འདི་ནམ་ཡང་མི་གཏང་
ངོ༌། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །དེ་ལྟར་བྱང་ཆུབ་ཀྱི་སེམས་
རིན་པོ་ཆེ་བསྐྱེད་པ་ནི་ཐེག་པ་ཆེན་པོའི་ལམ་གྱི་འཇུག་སྒོ་དང་། ལམ་གྱི་གཞུང་
ཤིང་དང་། འབྲས་བུ་སངས་རྒྱས་ཀྱི་རྒྱུ་གྲུང་པོ་ས་བོན་ལྟ་བུ་ཡིན་པར་གསུངས་
པས། སྐྱེས་བུའི་རྩལ་ཅི་ཡོད་ཀྱིས་སེམས་རིན་པོ་ཆེ་དེ་བསྐྱེད་པ་ལ་འབད་པར་བྱ་
ཞིང་། ཐ་ན་ཚིག་ཙམ་གྱིས་ཀྱང་བློ་སྦྱོང་ཞིང་ནམ་ཞིག་ན་འདི་ལྟ་བུའི་བསམ་པ་
སྐྱེད་པར་ནུས་སྙམ་དུ་སྨོན་ལམ་དུ་བྱའོ། །དེ་ལྟར་སྦྱངས་པས་ཡིད་འགྱུར་གྱི་མྱོང་
བ་སྐྱེས་པའི་ཚད་ནི་སྔར་རང་དོན་འབའ་ཞིག་སེམས་པ་ལས་གཞན་དོན་གྱི་
བསམ་པ་བཅོས་མའང་སྐྱེ་དཀའ་བ་ལ། བྱམས་སྙིང་རྗེ་བྱང་ཆུབ་ཀྱི་སེམས་ཀྱི་
དམིགས་རྣམ་ལ་རྒྱུན་བསྲིངས་ནས་བསྐྱངས་པས། ནམ་ཞིག་ན་བུ་གཅིག་པུ་སྡུག་
པ་ཡིད་དུ་འོང་བ་ཞིག་ལ་མ་དེ་ ཇི་ཙམ་གཅེས་ཤིང་པང་བ་དང་། བུ་དེ་ སྡུག་
བསྔལ་གྱི་མནར་བ་ན་མ་དེས་ཤས་མི་བཟོད་ཅིང་བརྩེ་སེམས་ཇི་ཙམ་སྐྱེ་བ་དེ་
འདྲ་བར་སེམས་ཅན་ཐམས་ཅད་ལ་གཅེས་ཤིང་ཕངས་པ་དང་ཤས་མི་བཟོད་པའི་
བརྩེ་སེམས་རང་གི་ངང་གིས་སྐྱེ་བ་དང་། དེའི་མཐུས་སེམས་ཅན་འདི་ཐམས་ཅད་
བདག་གིས་ངེས་པར་སྒྲོལ་སྙམ་པ་དང་། དེའི་ཕྱིར་དུ་སངས་རྒྱས་ཀྱི་གོ་འཕང་
ངེས་པར་བསྒྲུབ་པར་བྱ་སྙམ་པ་རྒྱུན་དུ་ངང་གིས་སྐྱེ་བ་ཞིག་འོང་གསུངས། དེ་
ལྟར་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་ནི། སྤྱི་བོར་བླ་མ་ལྷ་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྒོམ་བཞིན་པའི་ངང་ནས་འདི་ལྟར་བསམ་སྟེ། རྫོགས་པའི་སངས་རྒྱས་གོ་འཕང་
ཐོབ་པ་ལ། །དེ་ཡི་རྒྱུ་ཚོགས་ཚང་བར་སྒྲུབ་དགོས་པས། །ཐེག་མཆོག་ལམ་གྱི་
གནད་བསྡུས་ཕྱིན་དྲུག་ཅེས། །རྒྱལ་སྲས་ གཞུང་ལམ་མཆོག་ དེར་བསླབ་པར་
བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །ལུས་དང་ལོངས་སྤྱོད་དུས་
གསུམ་དགེ་བ་རྣམས། །སེམས་ཅན་ཀུན་ལ་གང་ འདོད་གཏང་བར་བྱ། །དུས་
གསུམ་རྒྱལ་སྲས་ ཀུན་ གྱི་བསླབ་པའི་གནས། །ཚུལ་ཁྲིམས་རྣམ་པ་གསུམ་ལ་
བསླབ་པར་བྱ། །ལས་དང་རྐྱེན་གྱིས་བསྐུལ་བའི་གནོད་བྱེད་དང༌། །སྡུག་བསྔལ་
མ་ལུས་དང་དུ་བླང་བར་བྱ། །སངས་རྒྱས་བསྒྲུབ་ཕྱིར་དཀའ་བ་ཅི་དགོས་ཀྱང་། །
ཞུམ་ པ་ མེད་ པར་ སྤོ་ དགས་ འཇུག་ པར་ བྱ། །བྱིང་ རྒོད་ སྤངས་ ཏེ་ དགེ་བའི་
དམིགས་པ་ལ། །རྩེ་གཅིག་གནས་པའི་ཏིང་འཛིན་བསྒྲུབ་པར་བྱ། །བླ་མའི་མན་
ངག་ལུང་དང་རིགས་པ་ལ། །བརྟེན་ནས་ཤེས་རབ་རྣམ་གསུམ་བསྒྲུབ་པར་བྱ། །
ཅི་བྱེད་བྱང་ཆུབ་སེམས་ཀྱིས་ཟིན་པ་སོགས། །དམ་པ་དྲུག་ལྡན་ཉིད་དུ་བྱ་བ་
དང༌། །ཕར་ཕྱིན་རེ་རེའང་ཕར་ཕྱིན་དྲུག་ལྡན་དུ། །བྱས་ཏེ་རླབས་ཆེན་རྒྱལ་སྲས་
སྤྱོད་ ལ་བསླབ། །ད་ ལྟར་ རྒྱལ་ སྲས་ ཀུན་ གྱི་བཟོད་ གཅིག་ ལམ། །ཐེག་མཆོག་
གསུང་རབ་ཀུན་ཀྱི་སྙིང་པོའི་དོན། །སྦྱིན་སོགས་ཕ་རོལ་ཕྱིན་པ་དྲུག་པོ་དེ། །མྱུར་
དུ་རྒྱུད་ལ་སྐྱེ་བར་བྱིན་གྱིས་རློབས། །ཕར་ཕྱིན་དྲུག་གིས་ རང་གི་རྒྱུད་སྦྱངས་
ནས། །བསྡུ་བ་བཞི་ཡིས་གཞན་གྱི་དོན་བྱེད་ཅིང་། །རྫོགས་སྨིན་སྦྱང་གསུམ་སྤྱོད་
པ་མཐར་ཕྱིན་ཏེ། །འགྲོ་འདི་མ་ལུས་བདག་གིས་བསྒྲལ་བར་བྱ། །དེ་ལྟར་ནུས་
པར་བྱིན་གྱིས་བརླབ་ཏུ་གསོལ། །ལྷག་པར་རྟེན་འབྲེལ་ཟབ་མོའི་གནས་ལུགས་
ལ། །དོན་འགྱུར་ཐེ་ཚོམ་ཙམ་ཞིག་ཞུགས་པས་ཀྱང་། །སྲིད་པའི་ཚང་ཚིང་ཧྲུལ་
- 386 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
པོར་བྱེད་དོ་ཞེས། །རྒྱལ་དང་ རྒྱལ་སྲས་ཀུན་གྱིས་ རྒྱ་ཆེར་བསྔགས། །ཀླུ་སྒྲུབ་
ཞབས་ དང༌ འཇམ་ མགོན་ བླ་ མ་ ཡིས། །རྒྱལ་ བའི་ དགོངས་ ཟབ་ མཐར་ ཐུག་
བཀྲལ་བའི་དོན། །འཁྲུལ་མེད་ཟབ་མོ་དབུ་མའི་ལྟ་བ་དེ། །འབད་པ་ཀུན་གྱིས་
བཙལ་ཏེ་རྙེད་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ། །གྲིབ་མིའི་
གཟུགས་ལ་འདྲེ་རུ་འཁྲུལ་བ་ཡིས། །འཇིགས་སྐྲག་སྡུག་བསྔལ་སྣ་ཚོགས་སྐྱེད་པ་
ལྟར། །བདེན་མེད་བདེན་པར་བཟུང་པའི་འཁྲུལ་སྣང་འདིས། །ཐོག་མེད་དུས་
ནས་ད་བར་སྡུག་ལ་སྦྱར། །བླ་མ་ལྷ་ལ་རྩེ་གཅིག་གསོལ་བཏབ་ཅིང་། །དྲི་མེད་
རིགས་པའི་མིག་གིས་ལེགས་བརྟགས་ནས། །མ་རིག་འཁྲུལ་པའི་རྫུན་ཕུགས་
ཀུན་བཤིག་སྟེ། །མཐའ་བྲལ་གནས་ལུགས་འཁྲུལ་མེད་ངེས་པར་བྱ། །ཚོགས་
དྲུག་དབང་པོའི་ཡུལ་དུ་གང་སྣང་བ། །ཐམས་ཅད་རང་བློས་བཏགས་པ་ཙམ་ཞིག་
ལས། །བདེན་པར་གྲུབ་པར་གང་ཡང་མེད་དོ་ཞེས། །བློ་བཟང་རྒྱལ་བའི་དབང་
པོས་གསལ་བར་གསུངས། །རྣམ་བདུན་རྡོ་ རྗེ་ གཟེགས་མའི་རིགས་པ་དང་། །
གནང་བཞི་རྟེན་འབྲེལ་རིགས་པའི་རྒྱལ་པོ་སོགས། །དྲི་མེད་རིགས་པའི་མཚོན་
རྣོན་བརྒྱ་ཕྲག་གིས། །བདག་འཛིན་དགྲ་བོ་ཐལ་བར་བརླག་པར་བྱ། །དེ་ལྟར་
ནུས་པར་བྱིན་གྱིས་བརླབ་ཏུ་གསོལ། །ཟབ་མོའི་དོན་དེར་རྩེ་གཅིག་གནས་པ་
དང༌། །དཔྱད་པས་ངེས་པ་ཡང་ཡང་དྲངས་པ་ལས། །ཞི་ལྷག་ཟུང་དུ་འབྲེལ་བའི་
ཏིང་ངེ་འཛིན། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །
གཉིས་པ་ཁྱད་པར་རྡོ་རྗེ་ཐེག་པ་ལ་སློབ་ཚུལ་ནི། སྤྱི་བོར་བླ་མ་ལྷ་སྒོམ་
བཞིན་པའི་ངང་ནས་འདི་ལྟར་བསམ་སྟེ། དེ་ལྟར་ལམ་གྱི་རིམ་པར་བློ་སྦྱངས་
པས་བྱམས་དང་སྙིང་རྗེ་བྱང་སེམས་ཤུགས་དྲག་གིས། །མྱུར་བ་མྱུར་བར་སངས་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྒྱས་ཐོབ་འདོད་ན། །དེ་ཡི་ཉེ་ལམ་ཟབ་མོ་བཅལ་བར་བྱ། །ཐབས་མཁས་ཐུགས་
རྗེ་ལྡན་པའི་བླ་མ་མཆོག །མཉེས་པ་གསུམ་གྱིས་ཆེས་ཆེར་མཉེས་བྱས་པས། །
དགྱེས་བཞིན་བསྐུལ་བའི་རྣམ་དག་དབང་བཞི་ཡིས། །སྐུ་བཞིའི་ས་བོན་སེམས་
ལ་ཐེབས་པར་ཤོག །དེ་ཚེ་ལྷ་དང་བླ་མའི་སྤྱན་སྔ་རུ། །ཇི་ལྟར་ཁས་བླངས་དམ་
ཚིག་ སྡོམ་པ་རྣམས། །སྲོག་གི་ཕྱིར་ཡང་གཏོང་བར་མི་བྱེད་པར། །མཆོག་ཐུན་
དངོས་གྲུབ་རྩ་བ་ཚུགས་པར་བྱ། །དེ་ལྟར་ནུས་པའི་བྱིན་གྱིས་བརླབ་ཏུ་གསོལ། །
འཇམ་དཔལ་དཔའ་བོས་དགྱེས་བཞིན་རྗེས་བཟུང་སྟེ། །རིམ་པ་དང་པོས་བདག་
རྒྱུད་ སྨིན་ བྱས་ནས། །ཟབ་ ལམ་ རིམ་ པ་ གཉིས་ པའི་ རྣལ་ འབྱོར་ གྱིས། །ཟུང་
འཇུག་གོ་འཕང་མྱུར་དུ་བསྒྲུབ་པར་བྱ། །དེ་ལྟར་ནུས་པར་བྱིན་གྱིས་བརླབ་ཏུ་
གསོལ། ། །
གསུམ་པ་མཇུག་ཏུ་ཇི་ལྟར་བྱ་བ་ནི། ཐུན་དངོས་གཞི་ལ་ལམ་གྱི་རིམ་
པའི་ལུས་ཡོངས་སུ་རྫོགས་པའི་དམིགས་རྣམ་བསྐྱངས་ནས། ཐུན་བསྡུ་བའི་ཚེ་སྤྱི་
བོའི་བླ་མ་ལྷ་ལ་ལམ་གྱི་རིམ་པ་དེ་དག་མྱུར་དུ་རྒྱུད་ལ་སྐྱེ་བའི་གསོལ་འདེབས་
ཤུགས་དྲག་ཏུ་བྱ་བ་གནད་ཆེ་བར་གསུངས་པས། དེའི་ཚུལ་ནི། དུས་ གསུམ་
སྐྱབས་ གནས་ ཀུན་ འདུས་ བླ་ མ་ མཆོག །ཐུབ་དབང་ རྡོ་ རྗེ་ འཆང་ ལ་ གསོལ་
འདེབས། །རྒྱལ་བ་དགྱེས་པའི་ལམ་བཟང་དེ་དག་རྣམས། །མྱུར་དུ་རྒྱུད་ལ་སྐྱེ་
བར་བྱིན་གྱིས་རློབས། །ཞེས་ལན་མང་དུ་བརྗོད་ཅིང་གསོལ་བ་ཤུགས་དྲག་ཏུ་
བཏབ་པས། སྤྱི་བོའི་བླ་མ་ཐུབ་པའི་དབང་པོའི་སྐུ་ལས་རང་འདྲ་གཉིས་པ་ཞིག་
ཆད་ནས་རང་ཉིད་ལ་ཐིམ་པས་རང་ཉིད་ཀྱང་ཐུབ་པའི་དབང་པོར་གྱུར། རང་
ཐུབ་དབང་དུ་གསལ་བའི་སྐུ་ལས་འོད་ཟེར་འཕྲོས། མཐའ་སྐོར་གྱི་ཕ་མ་སེམས་
388 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང༌། །
ཅན་ཐམས་ཅད་ལ་ཕོག་པས། སྒྲིབ་གཉིས་སྦྱངས་ཏེ་ཐམས་ཅད་ཀྱང་ཐུབ་པའི་
དབང་པོའི་གོ་འཕང་ལ་བཀོད། རང་དང་སེམས་ཅན་ཐམས་ཅད་ཐུབ་པའི་དབང་
པོར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་མུ་
ནེའི་སྔགས་ཕྲེང་བཀོད་ལ། ཨོཾ་མུ་ནེ་མུ་ནེ་མཧཱ་མུ་ནེ་ཡེ་སྭཱཧཱ། ཞེས་ཅི་མང་བཟླ།
དེ་ནས་དགེ་བ་འདི་ཡིས་མྱུར་དུ་བདག །བླ་མ་སངས་རྒྱས་འགྲུབ་གྱུར་ནས། །
འགྲོ་བ་ གཅིག་ ཀྱང་མ་ལུས་པ། །དེ་ཡི་ ས་ ལ་ འགོད་ པར་ཤོག །ཅེས་ སོགས་
གནས་སྐབས་དང་མཐར་ཐུག་གི་དོན་ལ་དམིགས་པའི་བསྔོ་བ་དང་སྨོན་ལམ་
བྱའོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། དེ་ལྟར་ཐུན་དངོས་
གཞི་ལ་ལམ་གྱི་རིམ་པའི་དམིགས་རྣམ་བསྐྱངས་ནས་ཐུན་བཏང་བའི་ཚེ་རིག་པ་
རྒྱ་ཡན་དུ་བཏང་ནས་དངོས་གཞིའི་དམིགས་རྣམ་ཡལ་བར་དོར་ན་བོགས་ཤིན་ཏུ་
ཆུང་བར་གསུངས་པས། ཐུན་མཚམས་སུ་ཡང་ལམ་གྱི་རིམ་པའི་དམིགས་རྣམ་
ཡང་ཡང་གསལ་བཏབ་སྟེ་བསམ་པ་དེའི་རྩིས་ཟིན་པར་བྱ། དྲན་ཤེས་དང་ལྡན་
པས་དབང་པོའི་སྒོ་བསྡམས་ཏེ་ཉོན་མོངས་པའི་དབང་ཏུ་མི་གཏང་བར་སྒོ་གསུམ་
དགེ་བའི་ཕྱོགས་སུ་བཀོལ་ཅི་ཐུབ་བྱ་བ་དང་། ལྷག་པར་བྱང་ཆུབ་ལམ་གྱི་རིམ་
པའི་ཉམས་ལེན་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་
དང༌། བྱང་ཆུབ་ལམ་གྱི་རིམ་པ་རྒྱུད་ལ་སྐྱེ་བའི་འགལ་རྐྱེན་ཞི་ཞིང་མཐུན་རྐྱེན་
བསྒྲུབ་ཕྱིར་ཕྱག་དང་སྐོར་བ་སོགས་བསག་སྦྱང་ལ་འབད་པ་དང་། ཟས་ཀྱི་ཚོད་
རིག་པར་བྱ་བ་དང་། ཉིན་པར་དང་ནམ་གྱི་ཆ་སྟོད་སྨད་རྣམས་ལམ་གྱི་རིམ་པ་ལ་
བློ་སྦྱོང་བས་དུས་འདའ་ ཞིང་། ནམ་ གྱི་ ཆ་ བར་ པ་ ལ་ ཉལ་བའི་ཚེ་དེ་བཞིན་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཤེགས་པའི་མཛད་པ་བཟང་པོ་རྗེས་སུ་དྲན་ཞིང་ཉལ་བའི་ཀུན་སྤྱོད་ཇི་ལྟར་
གསུངས་པ་ལྟར་བྱེད་པ་དང་། ལམ་གྱི་རིམ་པའི་དམིགས་རྣམ་དྲན་བཞིན་པའི་སྒོ་
ནས་གཉིད་དུ་འགྲོ་བར་བྱས་ལ་གཉིད་ཀྱི་དུས་ཀྱང་དགེ་བའི་བྱ་བས་དོན་དང་
ལྡན་པར་བྱ། ཁྲུས་དང་གཙང་སྦྲ་ལ་གནས་པར་བྱ་བ་དང་། བཟའ་བཏུང་བྱེད་
པའི་ཚེ་སྲེད་ཞེན་ཆེན་པོ་དགག་པའི་ཕྱིར་ཟས་ལ་སྨན་གྱི་འདུ་ཤེས་དང་། སྦྱིན་པ་
པོ་དང་སྦྱིན་བདག་རྣམས་ལ་ཕན་གདགས་པའི་འདུ་ཤེས་དང་། ཆོས་སྒྲུབ་པའི་
རྟེན་ལུས་འདི་གསོ་བའི་ཕྱིར་དུ་བཟའ་བཏུང་འདི་དག་བསྟེན་སྙམ་པ་དང་། ལུས་
ཀྱི་སྲིན་བུ་རྣམས་ལ་ད་ལྟ་བཟང་བཏུང་འདི་སྦྱིན་ནས་གསོས་ལ་ཕན་གདགས།
མ་འོངས་པ་ནི་ཆོས་ཀྱིས་ཕན་གདགས་པར་བྱའོ་སྙམ་པ་དང་། ཕ་མ་སེམས་ཅན་
ཐམས་ཅད་ཀྱི་དོན་དུ་བྱང་ཆུབ་ལམ་གྱི་རིམ་པ་བསྒོམ་ཕྱིར་རྟེན་འདི་གསོ་སྙམ་པ་
སོགས་དགེ་སྦྱོར་གང་བྱེད་པར་དེའི་དམིགས་རྣམ་དང་མཐུན་པའི་ཟས་ཀྱི་རྣལ་
འབྱོར་རྣམས་བྱའོ། །དེ་ལྟར་ལམ་གྱི་རིམ་པ་ལ་བློ་སྦྱོང་བའི་ཚེ་སྒོམ་པ་ལ་དཔྱད་
སྒོམ་དང་འཇོག་སྒོམ་གཉིས་ལས། ཞི་གནས་ཀྱི་དམིགས་པ་སྐྱོང་བའི་ཚེ་འཇོག་
སྒོམ་གཙོ་བོར་བྱ་སྟེ། ཐུབ་པའི་དབང་པོའི་སྐུ་ལྟ་བུ་དགེ་བའི་དམིགས་པ་གང་
ཡང་རུང་བ་ཞིག་ལ་རྣམ་རྟོག་གཞན་གང་གིའང་དབང་དུ་མ་སོང་བར་སེམས་རྩེ་
གཅིག་ཏུ་འཛིན་དགོས་པར་གསུངས། དམིགས་སྐོར་དེ་མ་གཏོགས་པ་བཤེས་
གཉེན་བསྟེན་ཚུལ་ནས་ལྷག་མཐོང་གི་བར་ཐམས་ཅད་ལ་དཔྱད་སྒོམ་གཙོ་བོར་
བྱ་སྟེ། བླ་མའི་མན་ངག་གཞིར་བཟུང་ནས་རྒྱལ་བའི་བཀའ་དང་དེའི་དགོངས་པ་
འགྲེལ་བའི་ཤིང་རྟ་ཆེན་པོ་རྣམས་ཀྱིས་རིགས་པའི་སྒོ་མང་དུ་གསུངས་པ་རྣམས་
ལ་བརྟེན་ནས་རང་གི་བློ་ནུས་དང་བསྟུན་པའི་རིགས་པ་སྣ་ཚོགས་ཀྱི་སྒོ་ནས་ཡང་
- 390 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
དང་ཡང་དུ་དཔྱད་ཅིང་ངེས་ཤེས་ཆེན་པོ་བསྐྱེད། ངེས་པའི་དོན་ལ་འཇོག་སྒོམ་
ཅུང་ཟད་རེ་ཡང་བྱ། དེ་ལྟར་བསྐྱངས་པས་ངེས་ཤེས་ཆེར་སྐྱེ་ཞིང་ཡིད་འགྱུར་གྱི་
མྱོང་བ་ཇེ་འཕེལ་དུ་འགྲོ་བ་ཞིག་དགོས་གསུངས། དེ་དག་གི་ཚེ་ཡང་རང་གི་རྒྱུད་
ཚོད་དང་མཐུན་པའི་ཉམས་ལེན་ཤེས་པ་ཤིན་ཏུ་གལ་ཆེ་བས། རྟོག་པ་སྤྱང་པོས་
རང་རྒྱུད་ལ་བརྟགས་ནས་བཤེས་གཉེན་ལ་གུས་པ་ཆུང་བར་སྣང་ན་ལེགས་
ཚོགས་ཀྱི་རྩ་བ་ཆད་པས་རེ་ཤིག་བཤེས་གཉེན་བསྟེན་ཚུལ་ལ་རྩལ་དུ་བཏོན་ནས་
སྐྱོང་། ཡང་བླ་མ་རྣམས་ལ་དད་གུས་ཆེ་ཡང་ཚེ་འདི་ལ་ཞེན་ཆགས་ཆེ་བས་དགེ་
སྦྱོར་གནད་དུ་མི་འགྲོ་བར་སྣང་ན་དལ་འབྱོར་དང་མི་རྟག་པའི་སྐོར་ལ་གཙོ་བོར་
འབད། ཡང་ལས་འབྲས་ལ་གཙིགས་ཆུང་ཞིང་སྡིག་སྤོང་དགེ་སྒྲུབ་ལ་གཡེལ་བར་
སྣང་ན་ལམ་ཐམས་ཅད་ཀྱི་རྩ་བ་ཆད་པར་འགྱུར་བས། དཀོན་མཆོག་ལ་གསོལ་
བ་འདེབས་ཤིང་རྒྱལ་བའི་བཀའ་ཚད་མར་བཟུང་སྟེ་ལས་འབྲས་ལ་ཡིད་ཆེས་
སྒོམ་པ་ལ་གཙོ་བོར་འབད། དེ་དག་གིས་མཚོན་ནས་རང་རྒྱུད་ལ་ཉོན་མོངས་གང་
ཆེ་བ་དེའི་གཉེན་པོ་གཙོ་བོར་བསྟེན་པ་དང་། ལམ་གྱི་གནད་གང་དང་གང་ལ་
གཙོ་བོར་འབད་དགོས་པ་སོགས་ཞིབ་པར་རྒྱུད་ལྡན་བླ་མ་དམ་པའི་ཞལ་ལས་
ཤེས་པར་བྱ་ཞིང་། དམིགས་སྐོར་གཅིག་ལ་གཙོ་བོར་བྱེད་པའི་ཚེ་ནའང་དམིགས་
སྐོར་གཞན་རྣམས་ཀྱང་ཡལ་བར་མི་འདོར་བར་ཤར་སྒོམ་རེ་བྱས་ཏེ་ནམ་ཞིག་ན་
འདི་ལྟ་བུའི་ལམ་བཟང་པོ་རྣམས་རྒྱུད་ལ་སྐྱེ་བར་འགྱུར་ཞིག་གུ་སྙམ་དུ་སྨོན་ལམ་
གྱི་ཡུལ་དུ་བྱེད་པ་ཤིན་ཏུ་གནད་ཆེ་བར་གསུངས། དེ་ལྟར་སྐྱོང་བའི་ཚེ་དམིགས་
སྐོར་འོག་མ་འོག་མ་བསྐྱངས་པས་དམིགས་སྐོར་གོང་མ་གོང་མ་ལ་ཐོབ་འདོད་
ཆེར་འགྲོ་བ་དང་། ལམ་གོང་མ་གོང་མ་རྣམས་ཉན་ཅིང་དེ་དག་གི་དོན་བསམས་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༦༽
པ་ན་དམིགས་སྐོར་འོག་མ་འོག་མ་རྣམས་ལ་སྒྲུབ་འདོད་ཆེར་འགྲོ་བ་ཞིག་དགོས་
གསུངས། དེ་ལྟ་བུའི་ཚུལ་གྱིས་ཉིན་རེ་བཞིན་ཐུན་བཞིའམ་མ་མཐའ་ཐུན་གཅིག་
ཏུ་བྱས་ཏེ་ལམ་གྱི་རིམ་པ་ལ་ཡིད་འགྱུར་གྱི་མྱོང་བ་འདོན་པར་བྱས་ན་མདོ་སྔགས་
གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བག་ཆགས་ཐེབས་པར་འགྱུར་
བས་དལ་བ་ཐོབ་པ་དོན་དང་ལྡན་ཞིང་རྒྱལ་བའི་བསྟན་པ་རིན་པོ་ཆེ་རང་གཞན་
གྱི་རྒྱུད་ལ་རྒྱས་པར་བྱེད་ནུས་པ་ཡིན་གསུངས་སོ། ། །
སྨྲས་པ། རབ་འབྱམས་ཞིང་དུ་བཙལ་ཀྱང་རྙེད་དཀའ་བ། །མདོ་སྔགས་
གསུང་རབ་ཀུན་གྱི་སྙིང་པོའི་དོན། ། ཚང་ལ་མ་ནོར་ལམ་བཟང་འདི་འདྲ་དང་། །
མཇལ་བ་ཨེ་མ་ཤིན་ཏུ་སྐལ་བ་བཟང་། །ཡིད་བཞིན་མཚོ་ཡི་ངོགས་སུ་བགྲོད་
པའི་ ལམ། །བྱིས་ པའི་ ཆུང་དུས་ མཚོན་ པ་ མིན་ པ་ ལྟར། །བདེ་ གཤེགས་ ལམ་
བཟང་ཤིན་ཏུ་རྒྱ་ཆེ་བ། །བླུན་རྨོངས་བདག་འདྲས་སྟོན་པར་ག་ལ་ནུས། །འོན་
ཀྱང་མཚུངས་མེད་རྗེ་བཙུན་བླ་མ་ཡི། ། དྲིན་ལས་འཇམ་མགོན་སྙན་བརྒྱུད་མན་
ངག་ཐོབ། །དེ་ཕྱིར་སྙན་བརྒྱུད་མན་ངག་ལ་བརྟེན་ནས། །ཚུལ་འདི་ དད་ལྡན་
སློབ་མས་བསྐུལ་ཕྱིར་སྦྱར། །རང་ལ་ཕན་པར་འདོད་པའི་གྲོགས་པོ་དག །རྒྱལ་
བ་དགྱེས་པའི་ལམ་དུ་འཇུག་འདོད་ན། །འཇམ་མགོན་སྙན་བརྒྱུད་མན་ངག་འདི་
ལྟོས་ཞེས། །དགེ་སྦྱོང་ རྒན་ པོས་ ཀུན་ ལ་ ཕན་ པར་ སྨྲ། །དགེ་ བ་འདི་ ཡིས་ ཚེ་
རབས་ ཐམས་ཅད་དུ། །ཐེག་མཆོག་དམ་པའི་མགོན་གྱིས་ རྗེས་བཟུང་ནས། །
ལམ་བཟང་འདི་དང་ནམ་ཡང་མི་འབྲལ་ཞིང་། །འགྲོ་བ་ཀུན་ཀྱང་ལམ་འདིས་
གྲོལ་གྱུར་ཅིག །ཨ་ཏི་ཤ་དང་ འཇམ་མགོན་བླ་མ་ཡིས། ། དཔག་མེད་དཀའ་
བས་བསྒྲུབས་པའི་གདམས་པ་མཆོག །མདོ་སྔགས་ཡོངས་རྫོགས་ལམ་གྱི་རིམ་
- 392 -



བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་། །
པ་འདི། །ནམ་ཡང་མི་ནུབ་ཕྱོགས་བཅུར་རྒྱས་གྱུར་ཅིག །ཇི་སྲིད་ས་ཆེན་འདབ་
མ་བཅུ་གཉིས་ཀྱི། །ཟེའུ་འབྲུར་ལྷུན་པོ་གནས་པ་དེ་སྲིད་དུ། །མན་ངག་འདིས་
ཀྱང་མཐའ་ཡས་འགྲོ་བ་ལ། །ལམ་བཟང་བལྟ་བའི་སྣང་བ་སྟེར་གྱུར་ཅིག །མྱུར་
མཛད་མགོན་དང་དམ་ཅན་ཆོས་ཀྱི་རྒྱལ། །ལྷ་ཆེན་རྣམ་མང་ཐོས་སྲས་འཁོར་
བཅས་ཀྱིས། །སྟོན་པ་མཆོག་དང་འཇམ་མགོན་བླ་མ་ཡི། །བཀའ་བཞིན་ཆོས་
འདི་སྒྲུབ་ལ་གྲོགས་མཛོད་ཅིག། །།
ཅེས་བྱང་ཆུབ་ལམ་གྱི་རིམ་པའི་སྙིང་པོ་བསྡུས་པ་དངོས་གྲུབ་ཀུན་འབྱུང་
ཞེས་བྱ་བ་འདི་ནི། སྔ་མོ་ནས་དགེ་བའི་བཤེས་གཉེན་མང་པོས་བསྐུལ་མ་ཡང་
ཡང་བྱུང་ཞིང་། ཉེ་ཆར་འཇམ་མགོན་བསྟན་པའི་སྙིང་པོ་ལ་མི་ཕྱེད་པའི་དད་པ་
ཅན་ལྷ་ལྕམ་རིན་ཆེན་སྐྱིད་འཛོམ་གྱིས་བྱང་ཆུབ་ལམ་གྱི་རིམ་པའི་ཁྲིད་མདོར་
བསྡུས་ སྙིང་ པོར་དྲིལ་ བ་ རྒྱུན་དུ་ བསྐྱང་ཆོག་པ་ཞིག་ དགོས་ཞེས། ནན་གྱིས་
བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་
འཛིན་པ་དགེ་སློང་ཡེ་ཤེས་རྒྱལ་མཚན་གྱིས། ཡུལ་སྐྱིད་གྲོང་གི་ནགས་ཁྲོད་བཀྲ་
ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་
ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
-393 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ར#
#
e #
2% 2 A{༔ +
% རྒྱུ ཆ་ +}
# # % $ # % @ #
*# གg # % @ # #f



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས་པོ འི ་ རྒྱུ ལ ་བ ན ག།
དེབ་བརྒྱ་དང་དོན་དགུ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས། །
(༡༦/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
ས་ཅན་གྱི་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨༨༠ X ༡ ༢ ༣°mm ༡/༣ ༢
དཔར་གྲངས། ༠༠༠༡༡ ༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠
ནང་གང



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… 1.0雍… 2百…0喇嘛教
- 文集 - 藏语 V.DB946.6 - 53
中国版本图书馆CIP数据核字(2011)第260029号
先哲遗书
(第179卷)
雍增·益西坚赞文集
| 第16/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册):1050.00元



ISBN 978-7-80253-436-0
978780zlls 34360
本文集总定价(1-32 卷): 1050.00 元
