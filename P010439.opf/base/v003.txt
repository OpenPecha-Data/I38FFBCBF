༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2636
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
LQ
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༦༦
པ་ཁས
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༣/༣༢)
166
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



།
#aso
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
ཙ་
(༣/༣༢)
གས། ཋཆཔ
twདབབ་བདདs，
PACZEXS
རམ
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
་
བར་ནས་བསུབས།
ཀྲུང་གོའི་བོད་རིག་པ་དཔེ་སྐྲུན་ཁང་།
9
Pa
བoog



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



و
هم
ماله



དཀར་ཆག
，，，，， (15)
，，，，
(35)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ། ལེའུ་བཅོ་ལྔ་པ་ནས་ཉེར་གསུམ་པའི་བར། …
༡༥ ཉའི་སྐྱེས་པའི་རབས། .
༡༦ བྱ་སྲེག་པའི་སྐྱེས་པའི་རབས།
༡༧ བུམ་པའི་སྐྱེས་པའི་རབས། །
༡༨ རྒྱལ་རིགས་ཕྱུག་པོའི་སྐྱེས་པའི་རབས། … ……
༡༩ པདྨའི་རྩ་བའི་སྐྱེས་པའི་རབས། …
༢༠ ཚོང་དཔོན་གྱི་སྐྱེས་པའི་རབས།…
༢༡ གཙུད་ཕུད་བྱང་ཆུབ་ཀྱི་སྐྱེས་པའི་རབས། …
༢༢ ངང་པའི་སྐྱེས་པའི་རབས། .……………
༢༣ བྱང་ཆུབ་ཆེན་པོའི་སྐྱེས་པའི་རབས།…
。。。、，
(92)
•，，，，，(132)
• • •，，，，，，，，，，(173)
，。。。、， (224)



ਜਨ ਨਾਨਕ
ਨਾਮ



༄༅། །སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ཞེས་བྱ་བ་བཞུགས་སོ། །
ལེའུ་བཅོ་ལྔ་པ་ནས་ཉེར་གསུམ་པའི་བར། །
༈ གཉིས་ པ་ ཕྲ་མ་ སྤོང་ བའི་ ཚུལ་ ཁྲིམས་ ལ་ སློབ་ ཚུལ་ དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ་དང་། ཉའི་རྒྱལ་པོར་འཁྲུགས་
པའི་རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་
བསྟན་པའོ། །དང་པོ་ནི། ཚུལ་ཁྲིམས་དང་ལྡན་པ་རྣམས་ནི་ཞེས་པ་ནས། འབད་
པར་བྱའོ། །ཞེས་པའི་བར་ཏེ། རྟོགས་བརྗོད་སྔ་མས་སེམས་དཔའ་ཆེན་པོ་འདིས་
རྫུན་སྤངས་པའི་ཚུལ་ཁྲིམས་རྣམ་པར་དག་པ་མཐར་ཕྱིན་པའི་མཐུ་གྲུབ་ཚུལ་
བསྟན་ནས། རྟོགས་བརྗོད་འདིར་ཕྲ་མ་སྤོང་བའི་ཚུལ་ཁྲིམས་ལ་ཇི་ལྟར་སློབ་
ཚུལ་དང༌། ཚུལ་ ཁྲིམས་དེ་མཐར་ཕྱིན་པའི་མཐུ་གྲུབ་ཚུལ་སྟོན་པ་ཡིན་ལ། དེ་
ཡང་སྒོ་གསུམ་གྱི་ཉེས་སྤྱོད་སྤངས་པའི་ཚུལ་ཁྲིམས་དང་ལྡན་པ་རྣམས་ནི་ཚེ་འདི་
ཉིད་ལ་ཡང་ཚུལ་ཁྲིམས་རྣམ་པར་དག་པའི་མཐོང་ཆོས་ཀྱི་འབྲས་བུ་རང་དང་
གཞན་ལ་ཕན་པའི་དགེ་བའི་བསམ་པ་འགྲུབ་པར་འགྱུར་ན། ཚུལ་ཁྲིམས་རྣམ་
པར་དག་པ་དེའི་རྒྱུ་མཐུན་དང་། རྣམ་སྨིན་གྱི་འབྲས་བུ་ཚེ་རབས་གཞན་ལ་གང་
བསམས་པ་རྣམས་གྲུབ་པ་ལྟ་སྨོས་ཀྱང་ཅི་དགོས། དེ་བས་ན་སྟོན་པ་ཐུགས་རྗེ་
ཅན་འདིས་སྔོན་སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པའི་ཚེ་ཚུལ་ཁྲིམས་རྣམ་པར་དག་པ་ལ་ཇི་ལྟར་སློབ་པར་མཛད་པ་དེ་བཞིན་དུ་
སྟོན་པའི་རྣམ་ཐར་དྲན་ཏེ་ཚུལ་ཁྲིམས་རྣམ་པར་དག་པ་ལ་འབད་པར་བྱའོ། ། །
གཉིས་པ་ཉའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ། བྱེ་བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་
པར་དག་པའི་བདེན་ཚིག་གི་མཐུས་སེམས་ཅན་རྣམས་སྐྱོབ་པར་མཛད་པའི་ཚུལ་
ལོ། །དང་པོ་ནི། དེ་ཡང་འདི་ལྟར་ཞེས་པ་ནས། ཉའི་རྒྱལ་པོ་ཞིག་ཏུ་གྱུར་ཏོ་ཞེས་
གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་འདི་ཉིད་ཀྱིས་སྔོན་སློབ་པ་
ལམ་གྱི་གནས་སྐབས་སུ་སྒོ་གསུམ་གྱི་ཉེས་སྤྱོད་མཐའ་དག་སྤོང་བའི་ཚུལ་ཁྲིམས་
རྣམ་པར་དག་པར་མཛད་པའི་ཚུལ་དེ་ཡང་འདི་ལྟར་ཐོས་ཏེ། སྟོན་པ་ཐུགས་རྗེ་
ཅན་འདིའི་སྔོན་གྱི་འཁྲུངས་རབས་བྱང་ཆུབ་སེམས་དཔའ་སེམས་དཔའ་ཆེན་པོ་
དེ་ནམ་མཁའི་མཐས་ཁྱབ་པའི་སེམས་ཅན་ཐམས་ཅད་ཀྱི་དོན་མཛད་པ་ལས།
དུས་རེ་ཤིག་ཅིག་ན་མཚོ་ཧ་ཅང་མི་ཆེ་བ་མེ་ཏོག་ཀལྷ་ར་དང་། པདྨ་དམར་པོ་དར།
པདྨ་དཀར་པོ་དང་། ཨུཏྤལ་སོགས་པ་མེ་ཏོག་མང་པོ་རྣམས་ཀྱིས་མཚོའི་མཐའ་
སྐོར་བརྒྱན་པ། ཆུ་བཟང་པོ་གཙང་ཞིང་ཡིད་དུ་འོང་བ་དང་ལྡན་པ། བྱ་ངང་པ་
དང༌། བྱ་ཀ་རན་ད་བ་དང་། བྱ་ངུར་པ་ཁྱོ་ཤུག་ཏུ་འགྲོགས་པ་སེམས་ཅན་གཞན་
ལ་འཚེ་བ་མི་བྱེད་ཅིང་། ཡིད་དུ་འོང་བའི་ཁ་དོག་དང་ལྡན་ལ་སྐད་སྙན་པར་
སྒྲོགས་པ་རྣམས་ཀྱིས་མཛེས་པར་བྱས་པ། ཆུ་འགྲམ་ཁོ་ར་ཁོར་ཡུག་ན་ཤིང་ལྗོན་
པ་ཡལ་ག་དང་ལོ་མ་དང་ལྡན་ཞིང་མེ་ཏོག་མང་པོ་ཡོད་པ་དག་གིས་བསྐོར་བ་
ཞིག་ན་སྙིང་རྗེ་དང་སྨོན་ལམ་གྱི་དབང་གིས་མཚོ་དེའི་ཉ་སོགས་དངོས་ཀྱི་གདུལ་
-
2
-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱ་མང་པོ་ཞིག་སྨིན་པར་བྱ་བ་དང༌། ཕྱི་རབས་ཀྱི་གདུལ་བྱ་རྣམས་ལ་མཛད་པ་
རྣམ་ཐར་བཟང་པོ་བསྟན་པར་བྱ་བའི་ཕྱིར་ཉའི་རྒྱལ་པོ་ཞིག་ཏུ་སྐྱེ་བ་ཡོངས་སུ་
བཟུང་བར་གྱུར་ཏོ་ཞེས་བླ་མ་རྣམས་ཀྱི་ཞལ་ལས་ཐོས་སོ། །གཉིས་པ་སེམས་
དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཡོན་ཏན་མདོར་བསྟན་པ་
དང༌། བསྡུ་བ་བཞིའི་སྒོ་ནས་སེམས་ཅན་གྱི་དོན་མཛད་ཚུལ་རྒྱས་པར་བཤད་
པའོ། །དང་པོ་ལ་གཉིས། ཚིག་ལྷུག་པའི་ སྒོ་ནས་བསྔགས་པ་དང་། ཚིགས་སུ་
བཅད་པའི་སྒོ་ནས་བསྔགས་པའོ། །དང་པོ་ནི། ཚེ་རབས་མང་པོར་ཞེས་པ་ནས།
གྱུར་ཏོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་སྔོན་ཐུགས་བསྐྱེད་
པ་ནས་བཟུང་ཚེ་རབས་མང་པོ་སྟེ་བསྐལ་པ་བགྲང་བ་ལས་འདས་པར་བདག་
པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ། ཅི་
བྱེད་ཕ་རོལ་ཏུ་ཕྱིན་པ་དྲུག་ལྡན་དུ་སྤྱོད་པ་དང༌། དེ་ཐམས་ཅད་ཀྱང་གཞན་གྱི་
དོན་ འབའ་ཞིག་ཏུ་ སྤྱོད་ པ་ ལ་ གོམས་ པས། ཇི་ ལྟར་ འབྱུང་བ་ཆེན་པོ་བཞིས་
སེམས་ཅན་རྣམས་ཀྱི་ཉེ་བར་འཚོ་བའི་རྟེན་བྱེད་པ་ཇི་ལྟ་བར་སེམས་ཅན་ཐམས་
ཅད་ལ་རང་རང་གི་བསམ་པ་དང་མཐུན་པར་གང་ལ་གང་འདུལ་གྱི་གཟུགས་
བསྟན་ཏེ། སེམས་ཅན་དེ་དང་དེ་དག་གནས་སྐབས་སུ་བདེ་བས་ཚིམ་པར་བྱེད་པ་
དང༌། དེ་ཡང་རྒྱུད་སྨིན་པའི་རྐྱེན་དུ་འགྱུར་བར་བྱས་ཏེ་རིམ་གྱིས་ལམ་ལ་འཁྲིད་
པར་མཛད་པ་ལས། སྐུ་ཚེ་འདིར་བསམས་བཞིན་དུ་ཉར་འཁྲུངས་པའི་གནས་
སྐབས་དེ་ན་ཡང་དབུགས་ཕྱི་ནང་དུ་རྒྱུ་བ་ཚུན་ཆད་སྒོ་གསུམ་གྱི་སྤྱོད་པ་ཐམས་
ཅད་སེམས་ཅན་གཞན་ལ་ཕན་པ་དང་བདེ་བ་འབའ་ཞིག་གི་བྱེད་པ་ཞིག་ཏུ་གྱུར་
ཏོ། །ཕན་པ་དང་བདེན་པའི་ཁྱད་པར་ནི་སྔར་བཤད་ཟིན་ཏོ། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འདི་ལ་འགྱུར་གསར་དུ་ཕན་པ་དང་བདེ་བ་འབའ་ཞིག་བྱེད་པར་གྱུར་ཏོ་
ཞེས་པ་འགྱུར་ལེགས་སོ། །གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི་
དགེ་དང་ཞེས་པ་ནས། བཞིན་དུ་སྤྱོད། ཅེས་པའི་བར་ཏེ། བྱང་སེམས་བདག་ཉིད་
ཆེན་པོ་འདི་བསྐལ་བ་གྲངས་མེད་པར་བྱང་ཆུབ་ཀྱི་སེམས་རིན་པོ་ཆེ་དང་དེས་
འཕངས་པའི་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་ལ་རྒྱུན་མི་འཆད་དུ་
བསླབས་ཏེ་ཕྱིར་མི་ལྡོག་པའི་གདེང་དང་ལྡན་པ་ཡིན་པས། ཚེ་རབས་ཐམས་ཅད་
དུ་སེམས་ཉོན་མོངས་པའི་དབང་དུ་ནམ་ཡང་མི་འགྲོ་ཞིང་རང་ཉིད་ཞི་བ་དོན་དུ་
གཉེར་བའི་བསམ་པའི་དབང་དུའང་མི་འགྲོ་བར་མི་བྱེད་གཞན་དོན་ཉིད་དུ་སྤྱོད་
པ་ཞིག་འབྱུང་བ་འདི་ནི་རྟེན་འབྲེལ་གྱི་ཆོས་ཉིད་ཡིན་ཏེ། མི་ལ་སོགས་པའི་
སེམས་ཅན་རྣམས་ཀྱིས་དགེ་བ་དང་མི་དགེ་བའི་ལས་གང་དང་གང་གོམས་པར་
བྱས་པ་དེ་དང་དེ་རྣམས་སེམས་ལ་འདྲིས་ཏེ་འཕེལ་བ་ཉིད་དུ་འགྱུར་བས། དེ་ལྟ་
བུའི་དགེ་བ་དང་མི་དགེ་བ་དག་ཚེ་རབས་གཞན་དང་གཞན་ལ་ཡང་བྱེད་པ་རྒྱུ་
མཐུན་གྱིས་ལས་དེ་ལ་ཆེད་དུ་མ་བསྒྲིམས་ཀྱང་། ཉིན་པར་གང་གོམས་པ་ཆེ་བ་དེ་
མཚན་མོ་རྨི་ལམ་དུ་འཆར་བ་བཞིན་དུ་སེམས་ལ་ཤར་ནས་ལས་དེ་སྤྱོད་དོ། །
སེམས་ཡུལ་གང་དང་གང་ལ་གོམས་པ་ཆེ་བ་དེ་དང་དེའི་རྣམ་པ་ཅན་དུ་འགྱུར་བ་
ནི། རྣམ་འགྲེལ་ལས། གང་གང་ཤིན་ཏུ་བསྒོམས་གྱུར་པ། །སྒོམ་པ་ཡོངས་སུ་
རྫོགས་པ་ན། །དེ་གསལ་མི་རྟོག་ བློ་འབྲས་ཅན། །ཞེས་གསུངས་ པ་ལྟར་ རོ། །
སེམས་དཔའ་ཆེན་པོ་པོ་ཏོ་བའི་ཞལ་ནས། རང་ཅག་སྔོན་ཐོག་མ་མེད་པ་ནས་
ཉོན་མོངས་པ་འབའ་ཞིག་ལ་གོམས་པས་ད་ལྟ་བསྒྲིམ་མི་དགོས་པར་ཆུང་ཐུར་དུ་
རྒྱུག་པ་དང་། ལྕགས་ཀྱི་ཕ་བོང་རི་རྩེ་ནས་ཐུར་དུ་རྒྱུག་པ་ལྟར་ངམ་ངམ་ཤུགས་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱིས་སྐྱེ་ལ། དགེ་བའི་ཕྱོགས་ལ་ནི་སྔོན་མ་གོམས་པས་ཆུ་གྱེན་དུ་འདྲེན་པ་དང་།
ཕ་བོང་རི་རྩེར་གྱེན་དུ་འདྲེན་པ་ལྟར་ཇི་ཙམ་འབད་ཀྱང་རྒྱུད་ལ་སྐྱེ་དཀའ་བ་མྱོང་
བས་གྲུབ་པ་ལྟར། ད་ལྟ་དགེ་བའི་ཕྱོགས་ལ་གོམས་ན་སེམས་ལ་འདྲིས་ནས་ཚེ་
ཕྱི་མར་ངང་གིས་སྐྱེ་བ་ཕ་བོང་ཐུར་དུ་འགྲོ་བ་སླ་བ་ལྟར་འོང་བས་གོམས་པ་གལ་
ཆེ་གསུང་ངོ༌། །གཉིས་པ་བསྡུ་བ་བཞིའི་སྒོ་ནས་སེམས་ཅན་གྱི་དོན་མཛད་ཚུལ་
རྒྱས་པར་བཤད་པ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་
། ཚིགས་
སུ་བཅད་པའི་སྒོ་ནས་བསྔགས་པའོ། །
དང་པོ་ནི། སེམས་དཔའ་ཆེན་པོ་ཞེས་པ་ནས། ཕན་འདོགས་པར་གྱུར་
ཏོ། །ཞེས་པའི་བར་ཏེ། སེམས་དཔའ་ཆེན་པོ་དེ་དངོས་ཀྱི་གདུལ་བྱ་ཉ་དེ་རྣམས་
ཀྱིས་གཙོས་སེམས་ཅན་ཐམས་ཅད་ལ་རང་གི་བུ་སྡུག་པ་ཡིད་དུ་འོང་བ་ཤིན་ཏུ་
གཅེས་པ་ལ་བྱམས་པ་ཇི་ལྟར་སྐྱེ་བ་བཞིན་དུ་ཡིད་འོང་གི་བྱམས་པ་དང་། དེས་
དྲངས་པའི་སྙིང་རྗེ་ཆེན་པོ་དང་། དེས་དྲངས་པའི་ལྷག་བསམ་དང༌། དེས་དྲངས་
པའི་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་སེམས་ཅན་གྱི་དོན་
མཛད་པ་ན་བསྡུ་བའི་དངོས་པོ་བཞིའི་སྒོ་ནས་དོན་མཛད་དོ། །དེ་ལ་བསྡུ་བའི་
དངོས་པོ་བཞི་ནི། སྦྱིན་པ་དང་། ཚིག་འཇམ་པོས་སྙན་པར་སྨྲ་བ་དང་། དོན་སྤྱོད་
པ་དང༌། དོན་མཐུན་པ་བཞིའོ། །སྦྱིན་པ་ནི། རང་གི་འཁོར་དུ་འདུས་པའི་སེམས་
ཅན་རྣམས་སྦྱིན་པས་ཚིམ་པར་བྱས་ཏེ་ཆོས་ཀྱི་སྣོད་རུང་དུ་བྱེད་པའོ། །སྙན་པར་
སྨྲ་བ་ལ་གཉིས་ལས། འཇིག་རྟེན་གྱི་ཚུལ་དང་ལྡན་པའི་སྙན་པར་སྨྲ་བ་ནི། རང་
གི་འཁོར་དུ་འདུས་པའི་གདུལ་བྱ་དེ་རྣམས་ལ་ཁྲོ་གཉེར་མེད་ཅིང་བཞིན་གྱི་
མདངས་གསལ་བར་འཛུམ་པ་སྔོན་དུ་བཏང་སྟེ་ཁམས་འདྲི་བ་ལ་སོགས་པས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སེམས་དགའ་བར་བྱེད་པའོ། །དེ་ལྟར་སེམས་དགའ་བར་བྱས་ནས་གདུལ་བྱ་དེ་
དག་ཆོས་སྟོན་པའི་སྣོད་རུང་དུ་གྱུར་པ་ན་ཆོས་བསྟན་པའི་སྙན་པར་སྨྲ་བ་ནི།
གདུལ་ བྱ་ དེ་ དག་ གི་ ཁམས་ དང༌། བསམ་ པ་ དང་། དབང་ པོའི་ རིམ་ པ་ ལ་
བརྟགས་ནས་དེ་དང་མཐུན་པར་དད་པ་དང་། ཚུལ་ཁྲིམས་དང་། ཐོས་པ་དང་།
གཏོང་བ་དང་། ངོ་ཚ་ཁྲེལ་ཡོད་དང་། ཤེས་རབ་རྣམ་པ་གསུམ་བསྐྱེད་པ་སོགས་
ལས་བརྩམས་ཏེ་ཕྱི་མར་བདེ་འགྲོའི་རྟེན་ཐོབ་པའི་ཐབས་དང་། ཐར་པ་ཐོབ་པའི་
ཐབས་དང་། ཐམས་ཅད་མཁྱེན་པ་ཐོབ་པའི་ཐབས་རྣམས་རིམ་གྱིས་བསྟན་ཏེ་
དོན་དེ་དང་དེ་དག་ལ་ངེས་ཤེས་སྐྱེད་པར་བྱེད་པའོ། །དོན་སྤྱོད་པ་ནི། གདུལ་བྱ་
དེ་དག་ཐོག་མར་རྒྱུད་མ་སྨིན་པ་རྣམས་སྨིན་པར་བྱེད་པ་དང༌། རྒྱུད་སྨིན་པ་
རྣམས་རིམ་གྱིས་གྲོལ་བར་བྱེད་པའོ། །དོན་སྤྱོད་པ་འདི་ལའང་ཚེ་འདིར་བདེ་བའི་
ཐབས་ལ་སྦྱོར་བ་ནས་ཐམས་ཅད་མཁྱེན་པ་ཐོབ་པའི་ཐབས་ལ་སྦྱོར་པའི་བར་རྒྱ་
ཆེ་བར་ཡོད་དོ། །དོན་མཐུན་པ་ནི། རང་གིས་གདུལ་བྱ་དེ་རྣམས་ཉམས་ལེན་
གང་དང་གང་ལ་བཀོད་པ་དེ་དང་མཚུངས་པའམ་དེ་ལས་ལྷག་པར་རང་ཉམས་
ལེན་བྱེད་པ་སྟེ། དེ་ལྟར་བྱས་ན་གདུལ་བྱ་ལ་ཕན་འདོགས་ནུས་པར་འགྱུར་རོ། །
གཞུང་འདི་ནི་དོན་ཤིན་ཏུ་རྒྱ་ཆེ་སྟེ། རྒྱལ་སྲས་བདག་ཉིད་ཆེན་པོ་རྣམས་ཀྱིས་
གདུལ་བྱའི་དོན་བྱེད་ཚུལ་གྱི་གནད་ཚང་བར་བསྟན་པ་ཡིན་པས་ཐེག་པ་ཆེན་
པོའི་ལམ་ལ་སློབ་པར་འདོད་པ་རྣམས་ཀྱིས་མན་ངག་གི་གནད་འདི་གཅེས་པར་
བཟུང་ངོ༌། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། ཕན་ཚུན་ཞེས་པ་
ནས། གནོད་པ་མེད་པ་བཞིན། ཞེས་པའི་བར་ཏེ། བྱང་སེམས་བདག་ཉིད་ཆེན་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་འདིས་རང་གི་འཁོར་དུ་འདུས་པའི་གདུལ་བྱ་དེ་རྣམས་ཟང་ཟིང་གི་སྦྱིན་པས་
བཀྲེས་སྐོམ་ གྱི་ གནོད་ པ་ ལས་ བཟློག་ པར་མཛད། མི་འཇིགས་ པའི་ སྦྱིན་ པ་
བཀའ་ཁྲིམས་བཙན་པོས་ཕན་ཚུན་གཅིག་ལ་གཅིག་གནོད་པ་བྱེད་པ་ལས་རབ་
ཏུ་བཟློག་ པར་ མཛད། སེམས་ དཔའ་ ཆེན་ པོ་ དེའི་ཐུགས་བྱམས་ པའི་ ངང་དུ་
གནས་པའི་བྱིན་རླབས་ཀྱི་མཚོ་དེ་ན་གནས་པའི་ཉ་དེ་དག་ཀྱང་གཅིག་ལ་གཅིག་
འཚེ་བ་མི་བྱེད་པར་ཕུ་ནུ་ལྟར་ཡིད་འོང་གི་བྱམས་པ་རབ་ཏུ་སྐྱེད་པར་བྱེད་དོ། །
སེམས་དཔའ་ཆེན་པོ་དེ་གདུལ་བྱ་འདུལ་བའི་ཐབས་ལ་མཁས་ཤིང་སོ་སོའི་ཉོན་
མོངས་འདུལ་བའི་གཉེན་པོ་དང་མཐུན་པར་སྟོན་པའི་སྙན་པར་སྨྲ་བའི་རིགས་
པས་མཚོ་དེ་ན་གནས་པའི་ཉ་དེ་དག་ལ་ཉའི་སྤྱོད་པ་དང་མཐུན་པའི་ཆོས་གཅིག་
ལ་གཅིག་འཚེ་བ་མི་བྱེད་པ་དང་། གཅིག་ལ་གཅིག་རྐུ་བ་དང་འཕྲོག་པ་སོགས་མ་
བྱིན་པར་ལེན་པ་མི་བྱེད་པ་དང༌། ལོག་གཡེམ་མི་བྱ་བ་སོགས་དགེ་བའི་ཆོས་
ཚུལ་རབ་ཏུ་བརྗོད་ཅིང་དོན་དེ་དེ་དག་ཉམས་སུ་ལེན་པར་ལ་སྦྱོར་བར་བྱེད་དོ། །
དེ་ལྟར་སེམས་དཔའ་ཆེན་པོ་དེ་ཡིས་མཚོ་དེ་ན་གནས་པའི་ཉ་དེ་དག་བསྡུ་བའི་
དངོས་ པོ་ བཞིས་ ལེགས་ པར་ བསྐྱངས་ པས། བདག་ ཉིད་ཆེན་པོའི་ འཁོར་དུ་
འདུས་པའི་ཉ་རིགས་དེ་དག་ཆོས་དང་ཟང་ཟིང་གཉིས་ཀས་རབ་ཏུ་དར་བ་ནི་
ལུགས་གཉིས་ཚུལ་བཞིན་སྤྱོད་པའི་མིའི་བདག་པོས་རང་གི་འབངས་རྣམས་ཆོས་
བཞིན་བསྐྱངས་པས་ཕན་ཚུན་གནོད་པ་མེད་ཅིང་དར་བ་བཞིན་དུ་གྱུར་ཏོ། །
གསུམ་པ་བྱེ་བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་དག་
པའི་ བདེན་ཚིག་གི་མཐུས་ སེམས་ ཅན་རྣམས་སྐྱོབ་ པར་ མཛད་ པ་ ལ་ བདུན།
སེམས་ཅན་སྤྱི་མཐུན་གྱི་ལས་ཀྱི་ཉེས་པས་ཆར་མ་བབས་པས་མཚོ་དེ་བྲི་བར་
-1-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གྱུར་པ། ཐན་པ་ཆེས་པས་མཚོ་དེ་རིམ་གྱི་བྲི་སྟེ་སྐམ་པ་ལ་ཉེ་བར་གྱུར་པ། མཚོ་
དེ་ཕལ་ཆེར་བསྐམས་པས་ཉ་རྣམས་རང་བཞིན་གྱིས་འཆི་བ་ལ་ཉེ་ཞིང་བྱ་རྣམ་པ་
མང་པོས་ཀྱང་གཙེས་པས་སེམས་དཔའ་ཆེན་པོ་དེ་བཟོད་གླགས་མེད་པའི་སྙིང་
རྗེ་སྐྱེས་པ། སེམས་དཔའ་ཆེན་པོ་དེ་ཐུགས་སྙིང་རྗེས་གདུངས་ནས་སེམས་ཅན་
རྣམས་ སྐྱོབ་ པའི་ ཕྱིར་ བདེན་ ཚིག་ བརྗོད་ པའི་ ཐུགས་ དམ་ བཅས་ པ། སེམས་
དཔའ་ཆེན་པོ་དེས་ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུ་བརྗོད་པས་
ཆར་བབས་ཏེ་ཉ་རྣམས་གསོས་པར་མཛད་པ། སེམས་དཔའ་ཆེན་པོ་དེས་སླར་
ཡང་ཆར་ཆད་དུ་དོགས་ནས་ཆར་སྤྲིན་ལ་གཟིགས་ཏེ་བདེན་ཚིག་གི་མཐུ་བརྗོད་
པ། སེམས་དཔའ་ཆེན་པོ་དེས་བདེན་ཚིག་བརྗོད་པ་དེ་དག་ལྷའི་དབང་པོ་བརྒྱ་
བྱིན་གྱིས་ཐོས་ནས་ངོ་མཚར་ཡ་མཚན་དུ་གྱུར་ནས་སེམས་དཔའ་ཆེན་པོའི་མདུན་
དུ་འོངས་ཏེ་མཆོད་ཅིང་བསྔགས་པའོ། །དང་པོ་ནི། དེ་ནས་རེ་ཤིག་ཅིག་ཅེས་པ་
ནས། གང་བར་མ་གྱུར་ཏོ། །ཞེས་པའི་བར་ཏེ། དེ་ལྟར་ཉ་དབང་སེམས་དཔའ་
ཆེན་པོ་དེས་མཚོ་དེ་ན་གནས་པའི་ཉ་རྣམས་བསྡུ་བའི་དངོས་པོ་བཞིས་བསྐྱངས་ཏེ་
ཆོས་དང་མཐུན་པར་གནས་གནས་པ་ལས། དུས་རེ་ཤིག་ཅིག་ན་སེམས་ཅན་
རྣམས་སྐལ་པ་མེད་པ་སྟེ་བསོད་ནམས་དམན་ཞིང་སྤྱི་མཐུན་གྱི་བསོད་ནམས་
མིན་པའི་ལས་སྨིན་པར་གྱུར་པ་དང་། ཆར་འབེབས་པའི་ལྷའི་བུ་རྣམས་གཡེངས་
ཤིང་བག་མེད་པར་གྱུར་ཏེ་ཆར་འོང་བའི་རྒྱུ་རྐྱེན་གཉིས་ཀ་མ་ཚང་བས་ཆར་
ལེགས་པར་མ་བབས་པར་གྱུར་ཏོ། །དེ་ལྟར་ཆར་ལེགས་པར་མ་བབས་པས་མེ་
ཏོག་དཀར་པོ་རྒྱས་པ་དང་ལྡན་པའི་མཚོ་དེ་ཡང་སྔོན་བཞིན་དུ་ཆུ་གཙང་མས་གང་
བར་མ་གྱུར་པར་ཁ་བྲི་བར་གྱུར་ཏོ། །གཉིས་པ་ཐན་པ་ཆེས་པས་མཚོ་དེ་རིམ་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱིས་བྲི་སྟེ་སྐམ་པ་ལ་ཉེ་བར་གྱུར་པ་ལ་གཉིས། དོན་དེ་ཚིག་ལྷུག་པའི་སྒོ་ནས་
བརྗོད་པ་དང་། ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་
རིམ་གྱིས་ཞེས་པ་ནས། ལྟེང་ཀ་བཞིན་དུ་གྱུར་ཏོ། །ཞེས་པའི་བར་ཏེ། དེ་ནས་
རིམ་གྱིས་དཔྱིད་ཀྱི་དུས་ལ་བབ་པ་ན་ཉི་མ་བྱང་བགྲོད་དུ་སོང་སྟེ། ལུག་ཁྱིམ་
དང༌། གླང་ཁྱིམ་དང་། འཁྲིག་ཁྱིམ་རྣམས་སུ་རིམ་གྱིས་སླེབས་ནས་རྒྱུན་དུ་ངལ་
བསོ་མེད་པར་འགྲོ་དགོས་པས་ངལ་ཞིང་ལེ་ལོའི་དབང་གིས་བགྲོད་པ་བུལ་བར་
གྱུར་པ་འདྲ་བར་ཉི་མ་ཆེས་རིང་ཞིང་ཉི་མའི་འོད་ཟེར་རྣོ་ཞིང་ཚ་བས་ས་གཞི་
མངོན་པར་གདུངས་ཏེ་འབར་བར་གྱུར་ལ། ཉི་མའི་འོད་ཚ་བ་འབར་བར་གྱུར་པ་
དེའི་རྗེས་སུ་འབྲང་བའི་དཔྱིད་དུས་ཀྱི་རླུང་དྲག་པོ་རྒྱུ་བ་དེ་ཡང་ཉི་འོད་ཀྱིས་
གདུངས་ནས་སྐོམ་པའི་དབང་གིས་ཆུ་བསིལ་བ་འཐུང་བར་འདོད་པས། མཚོ་དེ་
ནས་ཉིན་རེ་བཞིན་འཐུངས་པ་བཞིན་དུ་མཚོ་དེ་རིམ་གྱིས་བསྐམས་ཏེ་ཆུ་ཉུང་དུ་
གནས་ པའི་ལྟེང་ཀ་བཞིན་དུ་གཏིང་ན་ཆུ་ཅུང་ཟད་གནས་ པ་ལས་ ཕལ་ཆེར་
བསྐམས་པར་གྱུར་ཏོ། ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། དཔྱིད་ཀྱི་ཞེས་པ་
ནས། བསྐམས་པར་བྱས། ཞེས་པའི་བར་ཏེ། དེ་ལྟར་དཔྱིད་ཀྱི་དུས་ཀྱི་ཉི་མ་འོད་
ཚ་བ་རབ་ཏུ་འབར་བ་དང་། ཉི་འོད་ཚ་བ་འབར་བའི་རྗེས་སུ་འབྲངས་ཏེ་འོངས་
པའི་དཔྱིད་ཀྱི་རླུང་དྲག་པོ་དང་། ཚད་རིམས་ཀྱི་ནད་དྲག་པོས་གདུངས་པ་འདྲ་
བའི་ས་གཞི་དྲོད་ཚ་བ་འབར་བས་ཁྲོས་པ་བཞིན་དུ་ཆུ་རྣམས་བསྐམས་པར་བྱས་
སོ། །དེ་ལྟར་བཅད་ལྷུག་གཉིས་ཀྱི་སྒོ་ནས་དཔྱིད་དུས་ཀྱི་ཉི་འོད་ཚ་བ་དང་། རླུང་
དྲག་པོ་ལངས་པ་དང་། ས་གཞི་ལ་དྲོད་ཚ་བ་རྒྱས་པ་རྣམས་ཀྱི་མཐུས་ཆུ་རྣམས་
-9-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྐམ་པར་འགྱུར་བ་རབ་རྟོག་གི་ཚིག་རྒྱན་ངོ་མཚར་བས་བརྗོད་པའོ། །གསུམ་པ་
མཚོ་དེ་ཕར་ཆེར་བསྐམས་པས་ཉ་རྣམས་རང་བཞིན་གྱིས་འཆི་བ་ལ་ཉེ་ཞིང་བྱ་
རྣམ་པ་མང་པོས་ཀྱང་གཙེས་པའི་སེམས་དཔའ་ཆེན་པོ་དེ་བཟོད་གླགས་མེད་པའི་
སྙིང་ རྗེ་ སྐྱེས་པ་ལ་གཉིས། ཚིག་ལྷུག་པའི་སྒོ་ནས་བརྗོད་ པ་དང༌། ཚིགས་ སུ་
བཅད་པའི་སྒོ་ནས་བརྗོད་པའོ། ། །
དང༌ པོ་ནི། དེ་ནས་བྱང་ཆུབ་སེམས་དཔས་ཞེས་པ་ནས། མེད་དོ་སྙམ་
ནས། ཞེས་པའི་བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
དེས་མཚོ་དེ་ཕལ་ཆེར་བསྐམས་པས། དེ་ན་གནས་པའི་ཉ་མང་པོ་རྣམས་ལ་བྱ་ཁྭ་
ཏ་རྣམས་ཀྱིས་ཀྱང་གླགས་ལྟ་བར་གྱུར་ན། ཆུ་སྐྱར་ལ་སོགས་པ་ཆུ་འགྲམ་ན་
གནས་པའི་བྱ་རྣམས་ཀྱིས་ལྟ་སྨོས་ཀྱང་ཅི་དགོས་ཏེ། བྱ་མང་པོས་གཙེས་པས་ཉ་
དེ་རྣམས་འཇིགས་སྐྲག་ནས་སྤ་གོང་ཞིང་མི་དགའ་བའི་དབང་དུ་ནི་གྱུར། ལུས་
ཅུང་ཟད་འགུལ་ནུས་པ་ཙམ་དུ་ལུས་པ་དེ་དག་ལ་བལྟས་ནས་སྙིང་རྗེ་བཞིན་དུ་
བསམས་པ། ཀྱི་ཧུད་ཀྱེ་ཞེས་མྱ་ངན་གྱི་ཚིག་བརྗོད་ནས། ཉ་འདི་ནི་གསོན་པའི་
རྐྱེན་དང་ནི་བྲལ། མགོན་སྐྱབས་གཞན་ནི་མེད། འཇིགས་སྐྲག་བཞིན་དུ་མྱུར་དུ་
འཆི་བས་མ་རུང་བར་གྱུར་གྱི། ད་མད་དོ་སྙམ་ནས་བཟོད་གླགས་མེད་པའི་སྙིང་
རྗེ་ འཁྲུངས་ནས་ ད་ འདི་ དག་ ཐབས་ གང་ ཞིག་ གིས་ སྐྱོབ་ པར་ ནུས་ སྙམ་ དུ་
བསམས་སོ། །གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། ཆུ་ཡང་ཞེས་
པ་ནས། ཟོས་ཡང་དག །ཅེས་པའི་བར་ཏེ། སེམས་དཔའ་ཆེན་པོ་དེས་མཚོ་དེ་ན་
གནས་པའི་ཉ་དེ་རྣམས་ལ་གཟིགས་ནས་འདི་ལྟར་དགོངས་ཏེ། ཆར་མ་བབས་
པས་ཆུ་གཞན་ནས་འབབ་པའི་རྒྱུན་ཆད་ཅིང་དཔྱིད་ ཀྱི་ ཚ་ བ་དང་ རླུང་གིས་
10 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྐམས་ཏེ། ཆུ་ཉིན་རེས་ བྲི་སྟེ་ཟད་པ་ནི་ཉ་རྣམས་ཚེ་ཟད་པ་དང་འགྲན་པ་
བཞིན་དུ་གྱུར་ལ། ཆུ་འཕེལ་བའི་རྐྱེན་ཆར་སྤྲིན་འདུ་བར་འགྱུར་བ་ཡང་ད་དུང་རེ་
ཤིག་འོང་བར་རབ་ཏུ་དཀའ་བ་འདྲའོ། །ཉ་འདི་རྣམས་བྲོས་ཏེ་འདོང་བའི་ལམ་
ཡང་མེད་དེ་སྐམ་ས་ལ་ནི་འགྲོ་མི་ནུས། ཉའི་མཆོངས་པས་སླེབས་པའི་ས་ན་ཆུ་
མེད་པས་སོ། །མཚོ་གཞན་དུ་འཁྱེར་བར་བྱེད་པའང་སུ་ཡང་མེད་པས་འདི་དག་
ལ་མགོན་སྐྱབས་བྱེད་པ་གཞན་སུ་ཡང་མེད་དོ། །བདག་ཅག་ཉའི་ཚོགས་རྣམས་
བརླག་པར་དགའ་བའི་ཉ་རྣམས་ཀྱི་དགྲ་ཆུ་བྱ་ལ་སོགས་པ་དང་། མི་ཉ་ཤ་ཟ་
བར་འདོད་པ་རྣམས་ཀྱང་དེའུ་རེ་འོང་ངོ༌། །ཆུའི་ལྷག་མ་ཅུང་ཟད་ཡོད་པ་འདི་
བསྐམས་ན་ཉ་རྣམས་ཀྱི་དགྲ་ཤ་ཟ་བའི་བྱ་རྣམ་པ་མང་པོ་དང་། མི་སྡིག་ཅན་
རྣམས་ཀྱིས་གནོན་མི་ཟ་བར་བདག་གིས་མངོན་སུམ་དུ་མཐོང་བཞིན་དུ་ཉ་འདི་
རྣམས་གཡོ་བཞིན་དུ་ཟོས་ ཡང་ དག་ སྟེ་ངེས་ པར་ཟ་བར་འགྱུར་རོ། །དེས་ན་
བདག་གིས་ཉ་འདི་རྣམས་ཐབས་གང་གིས་བསྐྱབ་པར་བྱ་སྙམ་དུ་དགོངས་སོ། །
འདི་ལ་འགྱུར་གསར་དུ། ཚེ་ཟད་པ་དང་འགྲན་པ་བཞིན། ཆུ་ཡང་ཉིན་རེས་བྲི་
བར་གྱུར། །ཅེས་བསྒྱུར་བ་འགྱུར་ལེགས་ཤིང་། ཚིག་ལྷག་མ་རྣམས་ལའང་འགྱུར་
མི་འདྲ་བ་འགའ་ཡར་སྣང་སྟེ་དོན་ལ་ཁྱད་ཆེར་མི་སྣང་ངོ༌། །
བཞི་པ་སེམས་དཔའ་ཆེན་པོ་དེ་ཐུགས་སྙིང་ རྗེས་གདུངས་ནས་སེམས་
ཅན་རྣམས་སྐྱོབ་པའི་ཕྱིར་བདེན་ཚིག་བརྗོད་པའི་ཐུགས་དམ་བཅས་པ་ནི། དེ་ལ་
འདིར་ཞེས་པ་ནས། མཐོང་ངོ༌། །ཞེས་པའི་བར་ཏེ། དེ་ལ་འདིར་ཐབས་ཇི་ལྟར་
བྱས་ན་རུང་སྙམ་དུ་བྱང་སེམས་བདག་ཉིད་ཆེན་པོ་དེས་རྣམ་པར་བརྟགས་པ་ན།
ཚུལ་ཁྲིམས་རྣམ་པར་དག་པའི་བདེན་པའི་བྱིན་རླབས་འབའ་ཞིག་གིས་དུས་མ་
-11-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཡིན་པར་འཆི་བའི་རྐྱེན་གྱིས་ཟིན་ཏེ་ཕོངས་པའི་ཉ་དེ་རྣམས་ལ་ཕན་ཐོགས་པར་
མཐོང་ སྟེ། རང་ཉིད་ བསྐལ་ པ་ གྲངས་མེད་དུ་ཚོགས་བསགས་ནས་བདེན་པ་
མངོན་སུམ་དུ་མཐོང་ཞིང་ནམ་མཁའ་མཛོད་ཀྱི་ཏིང་ངེ་འཛིན་ཐོབ་པ་ཡིན་པས།
འདོད་ན་བདེན་པའི་མཐུས་མཁའ་ལས་ཟས་གོས་གནས་མལ་རིན་པོ་ཆེ་སོགས་
ཅི་འདོད་འབབས་ནུས་པས་ན་བདེན་ཚིག་གི་མཐུས་ཆར་ཕབ་སྟེ་སྲོག་ཆགས་འདི་
རྣམས་བསྐྱབ་པར་བྱའོ་སྙམ་དུ་དམ་བཅས་སོ། །ལྔ་པ་སེམས་དཔའ་ཆེན་པོ་དེས་
ཚུལ་ཁྲིམས་རྣམ་པ་དག་པའི་བདེན་ཚིག་གི་མཐུ་བརྗོད་པས་ཆར་བབས་ཏེ་ཉ་
རྣམས་གསོས་པར་མཛད་པ་ལ་གསུམ། སེམས་དཔའ་ཆེན་པོ་དེས་ཚུལ་ཁྲིམས་
རྣམ་པར་དག་པའི་བདེན་ཚིག་བརྗོད་པ། བདེན་ཚིག་གི་མཐུས་ཆར་བབས་པ།
མཚོ་དེ་ཆུས་གང་བས་ཉ་རྣམས་གསོས་ཏེ་རབ་ཏུ་དགའ་གྱུར་པའོ། ། །
དང་པོ་ནི། སྙིང་རྗེས་ཀྱང་སེམས་གདུངས་པས་ཤུགས་ནར་ཞེས་ཕྱུང་སྟེ་
གནམ་དུ་བལྟས་ནས་སྨྲས་པ། རབ་ཏུ་ཕོངས་པར་གྱུར་ཀྱང་བདག་གིས་ནི། །
བསམས་བཞིན་སྲོག་ཆགས་བསད་པར་མི་དྲན་ཏེ། །བདེན་པ་འདིས་ནི་ལྷ་ཡི་
རྒྱལ་པོ་རྣམས། །ཆར་པ་འབེབས་ཤིང་མཚོ་ནི་གང་བར་གྱུར། །ཅེས་བདེན་ཚིག་
བརྗོད་དོ། །འདི་ལ་འགྱུར་ གསར་དུ། མཚོ་འདི་གང་གྱུར་ཅིག །ཅེས་འབྱུང་བ་
ལེགས་སོ། །རྟོགས་བརྗོད་འདིས་སེམས་དཔའ་ཆེན་པོས་སེམས་ཅན་སུ་ལའང་
ཕན་ཚུན་དབྱེ་བའི་ཕྲ་མ་བྱེད་པ་སོགས་ངག་གི་ཉེས་པ་སྤོང་བའི་ཚུལ་ཁྲིམས་དག་
པར་མཛད་ཚུལ་གཙོ་བོར་སྟོན་པ་ཡིན་ཡང་། བདེན་ཚིག་བརྗོད་པའི་ཚེ་སྲོག་
གཅོད་སྤངས་པའི་བདེ་ཚིག་བརྗོད་པ་ནི་སྐབས་ཀྱི་དགོས་པ་ཉ་རྣམས་དུས་མ་
ཡིན་པ་འཆི་བ་ལས་སྐྱོབ་པའི་ཕྱིར་དུ་མཛད་པ་ཡིན་ཏེ། འདིའི་རྒྱུ་མཚན་ཞིབ་
- 12 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པར་རྟོགས་བརྗོད་སྔར་མར་བཤད་ཟིན་ཏོ། །གཉིས་པ་བདེན་ཚིག་གི་མཐུས་ཆར་
བབས་པ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་། ཚིགས་བཅད་ཀྱི་
སྒོ་ནས་བསྔགས་པའོ། །དང་པོ་ནི། དེ་ནས་བདག་ཉིད་ཆེན་པོ་ཞེས་པ་ནས། བྱུང་
བར་གྱུར་ཏོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོ་དེས་
སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོས་ཀུན་ནས་བསླངས་ཏེ་
ཚུལ་ཁྲིམས་རྣམ་པར་དག་པའི་བདེན་ཚིག་དེ་བརྗོད་པ་ན། བྱང་སེམས་བདག་
ཉིད་ཆེན་པོ་དེའི་བསོད་ནམས་བསགས་པའི་ཡོན་ཏན་གྱི་མཐུ་དང་། བདེན་པའི་
བྱིན་རླབས་ཀྱི་མཐུ་དང་། སེམས་དཔའ་ཆེན་པོ་དེ་ལ་དད་ཅིང་དགའ་བར་གྱུར་
པའི་ལྷ་དང་ཀླུ་དང་གནོད་སྦྱིན་པ་རྣམས་ཀྱི་མཐུས་དུས་མ་ཡིན་པར་གློ་བུར་དུ་
སྤྲིན་ཆུས་གང་བའི་གཟུགས་ཅན་རྣམས་ཆར་བབས་པའི་སྔ་ལྟས་སམ་ཆར་མྱུར་དུ་
བསྐུལ་བའི་རྐྱེན་འབྲུག་སྒྲ་སྙན་པ་ཟབ་མོ་ནི་སྒྲོགས། གློག་འགྱུ་བས་ནི་བརྒྱན།
སྤྲིན་མགོ་སྔོན་པོ་རྒྱ་ཆེན་པོ་ནི་ཁ་གླལ་པ་བཞིན་དུ་རབ་ཏུ་འཕྲོ། སྤྲིན་གྱི་རྩེ་མོ་
ཕན་ཚུན་དུ་འདུས་པ་ནི་ལག་པ་ཕན་ཚུན་དུ་འཁྱུད་པ་འདྲ་བར་ཕྱོགས་ཀུན་ནས་
སྤྲིན་ནག་པོ་རྣམས་འདུས་ཏེ་མཁའ་ལ་འཁྲིགས་ནས་ཆར་གྱི་རྒྱུན་བབས་ཏེ་བྱུང་
བས་མཚོ་དེ་རབ་ཏུ་གང་ནས་ཉ་རྣམས་གསོས་པར་གྱུར་ཏོ། །
གཉིས་པ་ཚིགས་བཅད་ ཀྱི་སྒོ་ནས་བསྔགས་པ་ལ་ལྔ། བདེན་ཚིག་གི་
མཐུས་ཆར་སྤྲིན་འདུས་པའི་ཚུལ་ལ་བསྔགས་པ། སྤྲིན་གྱི་སྒྲ་དབྱངས་བསྒྲགས་
པའི་ཚུལ་ལ་བསྔགས་པ། ཆར་བབས་ཏེ་ས་གཞི་བརླན་པར་བྱས་པའི་ཚུལ་ལ་
བསྔགས་པ། ཆར་བབས་པས་ཕྱོགས་ཕྱོགས་ནས་ཆུ་རྒྱུན་བབས་ཏེ་མཚོ་དེ་གང་
བར་གྱུར་པའི་ཚུལ་ལ་བསྔགས་པ། གློག་གི་འོད་ཟེར་འཕྲོ་བའི་ཚུལ་ལ་བསྔགས་
-13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པའོ། །དང་པོ་ནི། ནག་པོའི་ སྤྲིན་རྣམས་ཞེས་པ་ནས། དཀྱིལ་ན་མཛེས། ཞེས་
པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོ་དེས་འགྲོ་བ་ཉམ་ཐག་པ་
ཐུགས་རྗེས་མ་བཟོད་ནས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་པ་
ན། བདེན་ཚིག་དེའི་མཐུས་དེ་མ་ཐག་མཁའ་ལ་སྤྲིན་ནག་པོའི་ཚོགས་རྣམས་
འདུས་པ་ནི་རི་བོ་མཐོན་པོའི་གྲིབ་མ་བཞིན་ནོ། །སྤྲིན་དེ་རྣམས་ཕྱོགས་ཕྱོགས་སུ་
མགྱོགས་པར་འགྲོ་བ་ནི་ནུབ་ནས་ཤར་གྱི་བར་ལ་སོགས་པ་ཕྱོགས་དང་ཕྱོགས་
མཚམས་རྣམས་ཀྱི་ཐ་གྲུའི་ཚད་འཇལ་བ་འདྲའོ། །སྤྲིན་མགོ་ནག་འཐུག་པོས་ནམ་
མཁའ་བསྒྲིབས་པ་ནི་མུན་ནག་སྤེལ་བ་བཞིན་ནོ། །ཆར་སྤྲིན་ནམ་མཁའི་དཀྱིལ་
ན་མཛེས་པ་ནི་ཨིནྡྲ་ནི་ལའི་མེ་ལོང་ཆེན་པོའི་ནང་དུ་ཤར་བ་བཞིན་ནོ། །ཚིགས་
བཅད་འདི་ནི་སྙན་ངག་གི་རྒྱན་ཕུན་སུམ་ཚོགས་པའི་ཚིག་སྦྱོར་ངོ་མཚར་བ་ཞིག་
སྟེ། འདིའི་འདྲ་ཞེས་པ་རབ་རྟོག་གི་གསལ་བྱེད་དང་། བཞིན་ཞེས་པ་རྣམས་ཀྱང་
རབ་རྟོག་གི་རྒྱན་ཏེ། འདི་འདྲ་བའི་ཚིག་སྦྱོར་ལ་སྙན་ངག་པ་རྣམས་རབ་རྟོག་
བཞིན་སྒྲ་ཅན་གྱི་ཚིག་རྒྱན་ཞེས་བསྔགས་པ་ཆེ་བར་བྱེད་དོ། །
གཉིས་པ་སྤྲིན་གྱི་སྒྲ་དབྱངས་བསྒྲགས་པའི་ཚུལ་ལ་བསྔགས་པ་ནི། རྨ་བྱ་
ཞེས་པ་ནས། རྣམ་པར་མཛེས་ཞེས་པའི་བར་ཏེ། དེ་ལྟར་སྤྲིན་འདུས་ནས་ཆར་
མྱུར་དུ་འབབ་པའི་སྔ་ལྟས་འབྲུག་སྒྲ་བསྒྲགས་པ་ན། རྨ་བྱའི་ཚོགས་རྣམས་རབ་ཏུ་
དགའ་སྟེ་འདབ་གཤོག་གཉིས་དང་འཇུག་སྒྲོ་བརྒྱངས། གཙུག་ཕུད་དང་གཟེ་བ་
རྣམས་ཀྱང་འདབ་གཤོག་དང་འབྲེལ་བ་གདུགས་ཐུབ་པ་ལྟར་བྱས་ཏེ་གླུ་དབྱངས་
ལེན་ཅིང་མཛེས་པའི་གར་བྱེད་པ་ནི་ཆར་སྤྲིན་ལ་རབ་ཏུ་བསྟོད་པ་བཞིན་ནོ། །
ཡང་ན་རྨ་བྱ་རྣམས་ཀྱིས་འབྲུག་སྒྲ་ཐོས་པ་ན་སྒྲ་གདུགས་ཟླུམ་པོར་བསྐོར་ཞིང་
- 14 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དགའ་བའི་གླུ་དབྱངས་དང་བཅས་གར་མཛེས་པར་བྱེད་པ་ནི་སེམས་དཔའ་ཆེན་
པོ་ཁྱོད་ཀྱི་བཀའ་དྲིན་གྱིས་སྤྲིན་གྱི་སྒྲ་དབྱངས་སྙན་པོ་ད་གདོད་ཐོས་སོ་ཞེས་
སེམས་དཔའ་ཆེན་པོ་ལ་རབ་ཏུ་བསྟོད་པ་བཞིན་ནོ། །སྤྲིན་ཚོགས་དེ་དག་འབྲུག་
སྒྲ་བརྒྱུད་མར་བསྒྲགས་ཏེ་རྒྱུན་ཆགས་ཟབ་མོའི་སྒྲ་འབྱིན་པས་རྣམ་པར་མཛེས་
པ་ནི་དཔའ་བོ་དགོད་པའི་གད་མོ་བཞིན་ནོ། །འདིའི་སྙན་ངག་གི་རྒྱན་སྦྱོར་ཚུལ་
ཡང་སྔ་མ་དང་མཐུན་ནོ། །ཚིགས་བཅད་འདི་ལ་འགྱུར་གསར་དུ། རྒྱུན་ཆགས་
ཟབ་མོའི་སྒྲ་འབྱིན་རྣམ་མཛེས་པའི། །སྤྲིན་ཚོགས་དེ་རྣམས་དཔའ་བོ་དགོད་པ་
བཞིན། །ཞེས་ཚིག་རྐང་ ཕྱི་ མ་ གཉིས་ སྔ་ཕྱི་བསྒྱུར་བ་ ཚིག་རྒྱན་ སྦྱོར་ སླ་བས་
ལེགས་སོ། །རྒྱུན་ཆགས་ཞེས་པ་ནི་སྙན་ངག་གི་ཚིག་རྒྱན་ལ་ཚིགས་བཅད་དང་།
ལྷུག་པ་དང༌། རྒྱུན་ཆགས་གསུམ་ཡོད་པའི་ནང་ཚན་ཏེ། གང་བརྗོད་པར་འདོད་
པའི་དོན་དེ་མ་རྫོགས་ཀྱི་བར་རྫོགས་ཚིག་སོགས་ཀྱིས་བར་མ་ཆད་པར་ཚིག་
མཛེས་ཤིང་རྒྱུན་ཆགས་པར་བརྗོད་པའི་ཚིག་རྒྱན་ནོ། །གསུམ་པ་ཆར་བབས་ཏེ་
ས་གཞི་བརླན་པར་བྱས་པའི་ཚུལ་ལ་བསྔགས་པ་ནི། དེ་ཡིས་ཆར་ཕབ་ཅེས་པ་
ནས། ཁྱབ་པར་གྱུར། ཅེས་པའི་བར་ཏེ། དེ་ལྟར་མཁའ་ལ་ཆར་སྤྲིན་འཁྲིགས་པ་
དེ་ཡིས་ཆར་ཕབ་པ་ནི་མཁའ་ལས་མུ་ཏིག་གཏོར་བ་བཞིན་ནོ། །དེ་ལྟར་ཆར་ཆུའི་
རྒྱུན་ཕྱོགས་ཀུན་ཏུ་བབས་པས་སའི་རྡུལ་རྣམས་རབ་ཏུ་ཞི་བ་ནི་ས་རྡུལ་འདི་དག་
སེམས་དཔའ་ཆེན་པོ་འཁོར་བཅས་ལ་ཕོག་ན་མི་རུང་ངོ་ཞེས་ཆག་ཆག་བཏབ་པ་
འདྲའོ། །ཆར་སྤྲིན་ལངས་པ་དང་མཉམ་དུ་ཆར་གྱི་རྒྱུན་མྱུར་དུ་བསྐུལ་བའི་རླུང་
ལངས་ཏེ་རླུང་དེས་ས་གཞི་རི་དང་ནགས་ཚལ་བཅས་པ་ཐམས་ཅད་ཆར་གྱི་རྒྱུན་
གྱིས་བརླན་པས། དྲི་ཞིམ་པོའི་ངད་ལྡང་བ་དེ་རྣམ་པར་བསྐྱོད་པས་ཕྱོགས་ཐམས་
-15-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཅད་དྲི་ཞིམ་པོའི་ངད་ཀྱིས་ཁྱབ་པར་གྱུར་བ་ནི་འབྱུང་བ་རྣམས་ཀྱང་སེམས་དཔའ་
ཆེན་པོ་ལ་དགའ་ཞིང་དད་ནས་མཆོད་པ་བྱེད་པ་འདྲའོ། །བཞི་པ་ཆར་བབས་
པས་ཕྱོགས་ཕྱོགས་ནས་ཆུ་རྒྱུན་བབས་ཏེ་མཚོ་དེ་གང་བར་གྱུར་བའི་ཚུལ་ལ་
བསྔགས་པ་ནི། དཔྱིད་ཀྱི་དུས་ལ་ཞེས་པ་ནས། འབབ་པར་གྱུར། ཅེས་པའི་བར་
ཏེ། དེ་ལྟར་ཆར་སྤྲིན་འདུས་ཏེ་ནམ་མཁའ་ཁྱབ་པ་ན་དཔྱིད་ཀྱི་དུས་ལ་བབ་པས་
ཉི་མའི་འོད་རྣམ་པར་སྤེལ་ཞིང་རྒྱས་པའི་དུས་ཡིན་ཡང་སེམས་དཔའ་ཆེན་པོའི་
བདེན་ཚིག་གི་མཐུས་གློ་བུར་དུ་ཆར་སྤྲིན་འདུས་ཏེ་ནམ་མཁའ་ཁྱབ་པས་ཉི་མའི་
འོད་ཟེར་སྣང་བ་མེད་པར་གྱུར་པ་ནི། སྔར་ཉི་འོད་ཚ་བས་མཚོ་དེ་བསྐམས་ནས་
ཉ་རྣམས་ཉམ་ཐག་པར་གྱུར་པས་ན་ཉི་འོད་ལ་འཁོན་ལན་དུ་སྣང་བ་མེད་པར་
བྱས་པ་འདྲའོ། །ཆར་རྒྱུན་ཕྱོགས་ཀུན་ཏུ་བབས་པས་ཕྱོགས་ཕྱོགས་ནས་དབུ་བ་
དཀར་པོའི་ཕྲེང་བ་འཁྲིགས་པས་བསྐོར་བའི་ཆུ་རྒྱུན་རྣམས་གཤོང་བུ་དམའ་བའི་
མཚོ་དེར་བབས་ནས་རབ་ཏུ་གང་བར་གྱུར་ཏོ། །
ལྔ་པ་གློག་གི་འོད་ཟེར་འཕྲོ་བའི་ཚུལ་ལ་བསྔགས་པ་ནི། འབྲུག་གི་རྔ་
སྒྲས་ཞེས་ པ་ནས། ཁྱབ་ པར་གྱུར། ཅེས་པའི་བར་ཏེ། དེ་ལྟར་མཁའ་ལ་སྤྲིན་
འཐུག་པོ་འཁྲིགས་ནས་ཆར་བབས་པའི་ཚེ་དབྱར་གྱི་རྔ་ཆེན་ཞེས་བྱ་བ་འབྲུག་སྒྲ་
བརྒྱུད་མར་བསྒྲགས་པས་རབ་ཏུ་དགའ་བར་གྱུར་ནས་གློག་ཕྲེང་གཞོན་ནུའི་
ཚོགས་རྣམས་ཕྱོགས་ཀུན་ཏུ་རྒྱུ་བ་ནི་བྲོ་གར་བྱེད་པ་བཞིན་ནོ། །གློག་ཡང་དང་
ཡང་དུ་འགྱུ་བའི་འོད་དམར་སེར་རབ་ཏུ་འཕྲོ་བས་ཕྱོགས་རྣམས་སྣང་བ་གསལ་
བས་ཁྱབ་པར་གྱུར་པ་ནི་གསེར་འོད་འབར་བས་ཕྱོགས་རྣམས་ཁྱབ་པ་འདྲའོ་ཞེས་
བྱང་སེམས་བདག་ཉིད་ཆེན་པོས་བདེན་ཚིག་བརྗོད་པས་ཆར་བབས་ཏེ་མཚོ་
- 16 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྣམས་གང་བར་གྱུར་པའི་ཚུལ་ལ་བདག་ཉིད་ཆེན་པོ་མཁས་མཆོག་དཔའ་བོས་
སྙན་ངག་གི་རྒྱན་ངོ་མཚར་རྨད་དུ་བྱུང་བ་སྦྱོར་བར་མཛད་དོ། །གསུམ་པ་མཚོ་དེ་
ཆུས་གང་བས་ཉ་རྣམས་གསོས་ཏེ་རབ་ཏུ་དགའ་བར་གྱུར་པ་ནི། དེ་ནས་ཆར་པའི་
རྒྱུན་ཞེས་པ་ནས། དགའ་བར་གྱུར་པ་དང་། ཞེས་པའི་བར་ཏེ། དེ་ནས་ཆར་པའི་
རྒྱུན་མདོག་སྐྱ་བོ་མུ་ཏིག་གི་གྲུ་ཆར་ལྟ་བུ་ཕྱོགས་ཀུན་ཏུ་ཁྱབ་པར་བབས་པས་
མཚོ་དེ་ཆུས་རབ་ཏུ་གང་བར་གྱུར་མ་ཐག་ཏུ་ཁྭ་ཏ་ལ་སོགས་པའི་ཉ་ཟ་བར་འདོད་
པའི་བྱ་མང་པོ་རྣམས་ནི་བྱེར། དེ་ན་གནས་པའི་ཉ་མང་པོ་དེ་རྣམས་ནི་གསོན་དུ་
རེ་བའི་བསམ་པ་གྲུབ་ཅིང་ཆུའི་ནང་ན་རབ་ཏུ་དགའ་བར་གྱུར་ཏོ། ། ན་
དྲུག་པ་སེམས་དཔའ་ཆེན་པོ་དེས་སླར་ཡང་ཆར་ཆད་དུ་དོགས་ནས་ཆར་
སྤྲིན་ལ་གཟིགས་ཏེ་བདེན་ཚིག་གི་མཐུ་བརྗོད་པ་ནི། བྱང་ཆུབ་སེམས་དཔའ་སྙིང་
རབ་ཏུ་དགའ་བར་གྱུར་ཀྱང་ཆར་ཆད་དུ་དོགས་ནས། ཡང་ཆར་སྤྲིན་ལ་སྨྲས་པ།
ཆར་སྤྲིན་འབྲུག་སྒྲ་ཟབ་ཅིང་བརྟན་པར་སྒྲོགས། ཁུ་རྣམས་རབ་ཏུ་དགའ་བ་མེད་
པར་མཛོད། །གློག་རྒྱུན་འབར་བ་འགྱུ་བའི་འོད་ཟེར་ཅན། །ཆར་པའི་རྒྱུན་རྣམས་
རིན་ཆེན་ འདྲ་ བ་ ཕོབ། །ཅེས་བདེན་ཚིག་བརྗོད་དོ། ། བདེན་ཚིག་ གི་ ཚིགས་
བཅད་འདིའི་གཞན་རྣམས་གོ་སླ་ལ། འགོའི་ཆར་སྤྲིན་ཞེས་པ་ནི་ཆར་པ་འབེབས་
བཞིན་པའི་སྤྲིན་དེ་ལ་བོས་པའོ། །རིན་ཆེན་འདྲ་བ་ཞེས་པ་ནི་ཡིད་བཞིན་གྱི་ནོར་
བུ་རིན་པོ་ཆེ་ནི་འབད་རྩོལ་དང་རྣམ་རྟོག་མེད་པར་ཅི་འདོད་ཡིད་བཞིན་དུ་ཆར་
འབེབས་པར་བྱེད་པ་ཡིན་པ་བཞིན་དུ་ཆར་སྤྲིན་གྱིས་ཀྱང་ཆར་རྒྱུན་མ་ཆད་པར་
རེ་ཞིག་ཕོབ་ཅིག་ཅེས་བརྗོད་པའོ། །ཆར་སྤྲིན་སེམས་མེད་ལ་ཚིག་བརྗོད་པ་ཅི་
ཡིན་ཞེ་ན། ཁམས་གསུམ་གྱི་སྣོད་བཅུད་འདི་ཐམས་ཅད་ཀྱི་བྱེད་པ་པོ་ནི་སེམས་
-17-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཡིན་ལ། བྱང་སེམས་བདག་ཉིད་ཆེན་པོ་འདི་ནི་སེམས་ལ་དབང་ཐོབ་པ་ཡིན་
པས། ཇི་ལྟར་རྒྱལ་པོ་དབང་དུ་འདུས་ན་དེའི་འབངས་རྣམས་དབང་མེད་དུ་འདུ་
བ་བཞིན་དུ། སྣོད་བཅུད་ཐམས་ཅད་ཀྱི་རྩ་བ་སེམས་དབང་དུ་འདུས་པ་ན་སྣོད་
བཅུད་ཐམས་ཅད་དབང་དུ་འདུས་པས་འབྱུང་བ་ལ་ཡང་དབང་བསྒྱུར་ནུས་པས་
དེ་ལྟར་བརྗོད་པར་མཛད་པ་ཡིན་ནོ། །
བདུན་པ་སེམས་དཔའ་ཆེན་པོ་དེས་བདེན་ཚིག་བརྗོད་པ་དེ་དག་ལྷའི་
དབང་པོ་བརྒྱ་བྱིན་གྱིས་ཐོས་ནས་ངོ་མཚར་ཡ་མཚན་དུ་གྱུར་ནས་སེམས་དཔའ་
ཆེན་པོ་དེའི་མདུན་དུ་འོངས་ཏེ་མཆོད་ཅིང་བསྔགས་པ་ནི། ལྷའི་དབང་པོ་བརྒྱ་
བྱིན་གྱིས་ཞེས་པ་ནས། རབ་ཏུ་འབྱོར་པར་གྱུར་ཏོ། །ཞེས་པའི་བར་ཏེ། དེ་ལྟར་
བྱང་སེམས་བདག་ཉིད་ཆེན་པོས་བདེན་ཚིག་བརྗོད་པ་དེ་དག་ལྷའི་དབང་པོ་བརྒྱ་
བྱིན་གྱིས་ཐོས་ནས་ཡིད་ལ་ཡ་མཚན་རབ་ཏུ་ཆེ་བར་གྱུར་ཏེ། སྐད་ཅིག་དེ་ལ་ལག་
པ་བསྐུམས་པ་ལས་བརྐྱངས་པ་བཞིན་དུ་སུམ་ཅུ་རྩ་གསུམ་ནས་ཡུད་ཀྱི་སེམས་
དཔའ་ཆེན་པོ་དེའི་དྲུང་དུ་མངོན་སུམ་དུ་འོངས་ནས། ཕྱག་འཚལ་ཞིང་མཆོད་པ་
མང་པོ་ཕུལ་ནས་ མགུ་བར་བྱས་ཏེ་སྨྲས་པ། གློ་བུར་དུ་ཆར་སྤྲིན་འདུས་ནས་
འབྲུག་སྒྲ་སྙན་པ་རབ་ཏུ་སྒྲོགས་ཤིང་བུམ་པ་ཆུས་གང་བ་ཁ་ཐུར་དུ་བཏུད་པ་
བཞིན་དུ་ཆར་ཆེན་པོ་གང་འབབ་པ་འདི་ནི་སེམས་དཔའ་ཆེན་པོ་ཉིད་དང་མཐུ་
ཆེན་ཁྱོད་ཀྱི་བྱང་ཆུབ་ཀྱི་སེམས་དང་། དེས་ཀུན་ནས་བསླངས་ཏེ་ཚུལ་ཁྲིམས་
རྣམ་པར་དག་པའི་བདེན་ཚིག་ཁྱད་པར་ཅན་གྱི་མཐུ་ཡིན་ཏེ། རང་དོན་ཡིད་བྱེད་
ཀྱི་བསམ་པ་མེད་པར་བདག་པས་གཞན་གཅེས་པའི་ཡིད་ཀྱིས་སྲིད་ན་འཁྱམས་
པའི་འཇིག་རྟེན་རྣམས་ཀྱི་དོན་འབའ་ཞིག་མཛད་པ་ལ་བརྩོན་པར་གྱུར་པའི་སྐྱེས་
- 18 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བུ་དམ་པ་ཁྱོད་ལྟ་བུའི་སྤྱོད་པ་ལ་བདག་གིས་དུས་རྟག་ཏུ་གྲོགས་བྱ་དགོས་པ་ལ།
སྔོན་དུ་བདག་གིས་དོན་གྲོགས་མ་བྱས་པ་དེ་ནི་བདག་གིས་འགོ་མེད་འཁྲུལ་པ་
མཚར་ཅིག་སྟེ་ཤིན་ཏུ་འགྱོད་པ་ཞིག་བྱས་སོ། །ད་ནི་དེ་རིང་སླན་ཆད་བདག་གིས་
སྐྱེས་བུ་དམ་པ་ཁྱོད་ཀྱི་གྲོགས་གང་དང་གང་བགྱི་དགོས་པ་རྣམས་ཁྱོད་ཀྱིས་
བསྐལ་མི་དགོས་པར་བགྱིད་ཀྱི། དེ་རིང་སླན་ཆད་སྐྱེས་བུ་དམ་པ་ཁྱོད་ཆར་མ་
བབས་ པས་ ཉ་ རྣམས་ ཤིར་ དོགས་ པ་ དེ་ ལྟར་མ་དགོངས་ཤིག །རྐང་ པ་ འདི་
གཉིས་ལ་འགྱུར་གསར་དུ། །དེ་རིང་ཕྱིན་ཆད་སྐྱེས་བུ་དམ་པའི་གྲོགས། །བདག་
གིས་བགྱི་ཡིས་དེ་ལྟར་ཁྱོད་ཀྱིས་དགོངས། །ཞེས་འགྱུར་བཅོས་འདུག་པ་དངོས་
ཟིན་ལ་འགྱུར་རྙིང་དང་དོན་འགལ་བ་ལྟ་བུར་སྣང་ཡང་ལེགས་པར་བརྟགས་ན་
དོན་གྱི་གནད་གཅིག་ཏུ་སྣང་ཞིང་། སྔར་ཆར་ཆད་དུ་དོགས་པ་ཐུགས་ལ་ཡོད་པར་
བཤད་པ་དང་བསྟུན་ན་འགྱུར་རྙིང་ལྟར་བྱས་ན་གོ་བ་ཆེའོ། །དེ་སླན་ཆད་ཡུལ་
ཕྱོགས་འདིར་ཡང་སྐྱེས་བུ་དམ་པ་ཁྱོད་ཀྱི་ཡོན་ཏན་གྱི་གཞི་སྟེ་མཐུས་འདི་ལྟར་
ཆར་མ་བབས་པས་ཕོངས་པར་ཡོང་མི་འགྱུར་ཞིང་། སྐྱེས་བུ་དམ་པ་ཁྱོད་ཕྱོགས་
འདིར་བཞུགས་རིང་ཆར་དུས་སུ་ངེས་པར་འབབ་བོ་ཞེས་ཆར་འབབ་པའི་མཆོག་
ཕུལ་ཞིང་ཚིག་སྙན་པས་མགུ་བར་བྱས་ནས་དེ་ཉིད་དུ་མི་སྣང་བར་གྱུར་ཏེ་སུམ་ཅུ་
རྩ་གསུམ་དུ་སོང་ངོ༌། །དེ་ནས་བཟུང་སྟེ་མཚོ་དེ་ཡང་དུས་རྟག་ཏུ་ཆུས་གང་ཞིང་
རབ་ཏུ་འབྱོར་པར་གྱུར་ཏོ། །གཞུང་འདིའི་དོན་ལ་སེམས་དཔའ་ཆེན་པོ་པོ་ཏོ་བའི་
ཞལ་ནས། ཚུལ་ ཁྲིམས་རྣམ་ པར་ དག་ པ་ ལ་ གནས་ན་ཆོས་སྐྱོང་རྣམས་ ཀྱང་
བསྐུལ་མི་དགོས་པར་ཚུར་འོངས་ཏེ་གྲོགས་བྱེད་པ་བརྒྱ་བྱིན་དབང་མེད་དུ་འོངས་
པ་འདིས་ཤེས་ཤིང༌། བདག་ཉིད་ཆེན་པོ་འདི་ས་ལ་གནས་པའི་རྒྱལ་སྲས་མཐུ་
-19-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆེན་ཡིན་པའང་གཞུང་འདིས་ཤེས་གསུངས་སོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་ན་ཚུལ་ཁྲིམས་དང་ལྡན་
པ་རྣམས་ནི། ཚེ་འདི་ཉིད་ལ་ཡང་དགེ་བའི་བསམ་པ་འགྲུབ་པར་འགྱུར་ན། ཚེ་
རབས་གཞན་ལ་ལྟ་སྨོས་ཀྱང་ཅི་དགོས། དེ་བས་ན་ཚུལ་ཁྲིམས་རྣམ་པར་དག་པ་
ལ་འབད་པར་བྱའོ། །ཞེས་པ་སྟེ། བྱང་སེམས་བདག་ཉིད་ཆེན་པོ་ཉའི་རྒྱལ་པོར་
འཁྲུངས་པའི་མཛད་པ་རྣམ་ཐར་ཇི་ལྟར་བཤད་པ་དེ་ལྟར་ཚུལ་ཁྲིམས་རྣམ་པར་
དག་པ་དང་ལྡན་པ་རྣམས་ནི་ཚེ་འདི་ཉིད་ལའང་མཐོང་ཆོས་ཀྱི་འབྲས་བུ་ཇི་ལྟར་
འདོད་ པའི་དགེ་བའི་བསམས་པ་ཐམས་ཅད་འགྲུབ་པར་འགྱུར་ན། ཚེ་རབས་
གཞན་ལ་རྣམ་སྨིན་གྱི་འབྲས་བུ་དང༌། རྒྱུ་མཐུན་གྱི་འབྲས་བུ་དང་། དབང་གི་
འབྲས་བུས་རང་དང་། རང་གང་དུ་གནས་པའི་ཡུལ་ཕྱོགས་སུ་ཕུན་སུམ་ཚོགས་པ་
ཐམས་ཅད་བྱུང་བ་ལྟ་སྨོས་ཀྱང་ཅི་དགོས། དེ་བས་ན་སྟོན་པ་ཐུགས་ རྗེ་ཅན་
འདིས་སྔོན་སློབ་པ་ལམ་གྱི་གནས་སྐབས་སུ་ཚུལ་ཁྲིམས་ཇི་ལྟར་བསྲུང་བར་
མཛད་པའི་མཛད་པ་རྣམ་ཐར་བཟང་པོ་རྣམས་དྲན་ནས་དེའི་རྗེས་སུ་ཞུགས་ཏེ་
ཚུལ་ཁྲིམས་རྣམ་པར་དག་པ་ལ་འབད་པར་བྱའོ། །རྟོགས་བརྗོད་འདིས་ནི་ཐེག་
པ་ཆེན་པོའི་ལམ་གྱི་རྩ་བ་སྙིང་རྗེ་ཆེན་པོ་ལ་ཐུག་པ་དང༌། དེའི་ཡང་རྩ་བ་ཡིད་
འོང་གི་བྱམས་པ་ཡིན་པ་དང༌། སྙིང་རྗེ་ཀུན་ནས་བསླངས་ཏེ་སྒོ་གསུམ་གྱི་སྤྱོད་པ་
ཅི་བྱེད་སེམས་ཅན་ཁོ་ནའི་དོན་དུ་བྱ་བ་དང་། སེམས་ཅན་གྱི་དོན་བྱེད་པ་ལ་བསྡུ་
བ་བཞི་དགོས་པ་དང་། དེ་ལའང་རང་ཉོན་མོངས་ཀྱི་དབང་དུ་མི་འགྲོ་བ་ལ་མི་
རྟག་པ་དང་། སྡུག་བསྔལ་བ་དང་། བདག་མེད་པ་རྣམས་བསམ་དགོས་པ་དང་།
ལེགས་ཚོགས་ཐམས་ཅད་ཀྱི་རྩ་བ་དགེ་བའི་བཤེས་གཉེན་ལ་ཐུག་པར་བསྟན་ཏེ།
- 20 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལེགས་པར་དཔྱོད་ཤེས་ན་ཐེག་པ་ཆེན་པོའི་ལམ་གྱི་གནད་ཁྱད་པར་ཅན་རྣམས་
ལ་ངེས་པ་བརྟན་པོ་སྐྱེའོ། །བཞི་པ་ལེའུའི་མཚན་བསྟན་པ་ནི། ཉའི་སྐྱེས་ པའི་
རབས་ཏེ་བཅོ་ལྔ་པའོ། །ཞེས་པའོ། །བདག་ཉིད་ཆེན་པོ་མཁན་མཆོག་དཔའ་
བོས་མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ལས། རྟོགས་བརྗོད་བཅོ་ལྔ་པའི་བཤད་པའོ།། །།
༈ གསུམ་ པ་ ཚིག་རྩུབ་ སྤོང་བའི་ ཚུལ་ ཁྲིམས་ ལ་ སློབ་ ཚུལ་ དེ་ བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། བྱ་སྲེག་པའི་ཕྲུག་གུར་འཁྲུངས་
པའི་རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་
བསྟན་པའོ། །དང་པོ་ནི། བདེན་པའི་ཚིག་གོམས་ན་མེ་ཡང་འདའ་བར་བྱེད་མི་
ནུས་སོ། །དེ་བས་ན་བདེན་པའི་ཚིག་ལ་བརྩོན་པར་བྱའོ། །ཞེས་པ་སྟེ། བྱང་ཆུབ་
ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ཚུལ་ཁྲིམས་རྣམ་པར་
དག་པ་ལ་གནས་ཤིང་ངག་གི་ཉེས་སྤྱོད་མཐའ་དག་སྤངས་ཏེ་བདེན་པ་ཡོངས་སུ་
གོམས་པར་བྱས་ན། དེའི་ཚིག་ལས་མེ་ལ་སོགས་པའི་འབྱུང་བ་རྣམས་ཀྱིས་ཀྱང་
འདའ་བར་བྱེད་མི་ནུས་ན། སེམས་དང་ལྡན་པ་རྣམས་ཀྱིས་ལྟ་ཅི་སྨོས། དེ་བས་
ན་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་ཚིག་རྩུབ་
སོགས་ངག་གི་ཉེས་སྤྱོད་མཐའ་དག་སྤོང་བའི་ཚུལ་ཁྲིམས་ཇི་ལྟར་བསྲུང་བར་
མཛད་པའི་རྣམ་ཐར་བཟང་པོ་དེའི་རྗེས་སུ་ཞུགས་ཏེ་བདེན་པའི་ཚིག་སྨྲ་བ་ལ་
བརྩོན་པར་བྱའོ། །
གཉིས་པ་བྱ་སྲེག་པའི་ཕྲུག་གུར་འཁྲུངས་པའི་རྟོགས་བརྗོད་རྒྱས་པར་
-21-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཤད་པ་ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་
ཏན་སྤྱིར་བསྟན་པ། བྱེ་བྲག་ཏུ་སེམས་དཔའ་ཆེན་པོ་དེས་ཚུལ་ཁྲིམས་རྣམ་པར་
དག་པའི་བདེན་ཚིག་གི་མཐུས་སྲོག་ཆགས་གྲངས་མེད་པ་ཞིག་སྐྱོབ་པར་མཛད་
པའི་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས། གྱུར་ཏོ་ཞེས་གྲག་གོ །
ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་རྒྱལ་སྲས་ཀྱི་སྤྱོད་པ་ལ་སློབ་
པའི་ཚེ་ཚིག་རྩུབ་སོགས་ངག་གི་ཉེས་སྤྱོད་མཐའ་དག་སྤོང་བའི་ཚུལ་ཁྲིམས་རྣམ་
པར་དག་པར་མཛད་པའི་ཚུལ་དེ་ཡང་བླ་མ་རྣམས་ཀྱི་ཞལ་ལས་འདི་ལྟར་ཐོས་ཏེ།
སྟོན་པའི་སྔོན་གྱི་འཁྲུངས་རབས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་
སྔོན་སློབ་པ་ལམ་གྱི་གནས་སྐབས་སུ་བདག་པས་གཞན་གཅེས་པའི་བྱང་ཆུབ་ཀྱི་
སེམས་རིན་པོ་ཆེས་ཀུན་ནས་བསླངས་ཏེ་སེམས་ཅན་གྱི་དོན་དུ་མ་ངེས་པའི་ཕུང་
པོ་སྣ་ཚོགས་ཤིག་འཛིན་པར་མཛད་པ་ལས། དུས་རེ་ཤིག་ཅིག་ན་སྲོག་ཆགས་
གྲངས་མེད་པ་ཞིག་མེའི་འཇིགས་པ་ལས་བསྐྱབ་པའི་ཕྱིར་མི་མེད་པའི་དགོན་
པའི་ གནས་ནགས་ཚལ་སྟུག་པོ་ཡོད་པའི་ རི་ཆུ་དྭངས་ཤིང་བསིལ་བ་ ཕྱོགས་
ཕྱོགས་སུ་འབབ་པ། རྩྭ་སྔོན་པོས་ཕྱོགས་ཀུན་ཁྱབ་པ། གེལ་བ་དང་། ཤིང་སཱ་ལ་
དང༌། བླ་ལ་ཤ་དང་། མེ་ཏོག་གི་ཤིང་རྣམ་པ་སྣ་ཚོགས་ཀྱིས་མཛེས་པར་བྱས་པ་
ཞིག་གིས་ ཚལ་ འཐུག་པོའི་ནང་ན་ བྱའི་ ཚོགས་ བགྲང་བ་ལས་འདས་པ་ཞིག་
གནས་པའི་ས་དེར་སྙིང་རྗེ་དང་སྨོན་ལམ་གྱི་དབང་གིས་བྱ་སྲེག་པའི་ཕྲུག་གུ་ཞིག་
ཏུ་སྐྱེ་བ་ཡོངས་སུ་བཞེས་པར་གྱུར་ཏོ་ཞེས་ཐོས་སོ། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་བཞི། སྲེག་པའི་ཕྲུག་གུ་
སོགས་སྐལ་པ་མཉམ་པའི་གདུལ་བྱ་མང་པོ་ཞིག་དང་ལྷན་ཅིག་ཏུ་འཁོད་པ། བྱ་
- 22 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྲེག་པར་འཁྲུངས་པའི་གནས་སྐབས་དེར་ཡང་ལུས་ཇི་ཙམ་རྒུད་ཀྱང་ལོག་པའི་
འཚོ་བ་སྤོང་བར་མཛད་པ། ལོག་འཚོ་སྤངས་པ་དང་མ་སྤངས་པའི་ཁྱད་པར་
བསྟན་པ། ཚུལ་དེ་འདུལ་བ་ལུང་ལས་གསུངས་ཚུལ་བསྟན་པའོ། །དང་པོ་ནི། དེ་
ཡང་ཞེས་པ་ནས། འཁོད་དོ། །ཞེས་པའི་བར་ཏེ། དེ་ལྟར་བསམས་བཞིན་དུ་སྐྱེ་
བ་བཞེས་པའི་བདག་ཉིད་ཆེན་པོ་དེ་སྔོན་ཡུན་རིང་པོ་ནས་ས་ཐོབ་པ་ཡིན་པས་
མཚན་དཔེ་རྗེས་མཐུན་པས་བརྒྱན་པའི་སྐུ་ལ་རྟག་ཏུ་གནས་པར་བྱར་ཡོད་ཀྱང་།
གདུལ་བྱའི་དོན་དུ་མ་ངེས་པའི་ཕུང་པོ་གདུལ་བྱ་རང་དང་འདྲ་བར་འཛིན་པར་
མཛད་དེ། དུས་འདིར་ཡང་སྒོ་ངའི་སྦུབས་ནས་བྱུང་བའི་བྱའི་ལུས་ཤིག་བཟུང་སྟེ་
སྒོ་ངའི་སྦུབས་ནས་བྱུང་ནས་ཞག་གྲངས་མང་པོ་ནི་མ་ལོན། སྤུ་གསར་པ་ནི་ད་
གདོད་སྐྱེ་དགོས་པས་སྤུ་མེད་པར་ལུས་རབ་ཏུ་རིད་པས་ཡན་ལག་དང་ཉིང་ལག་
གི་ཕྱོགས་རྣམས་ནི་གསལ་བར་མངོན། སྲེག་པ་ཕ་མ་གཉིས་ཀྱིས་རྩྭ་དང་ལྡུམ་བུ་
མང་པོ་བསགས་བསགས་ཏེ་ཚང་བཅས་པའི་རྩྭའི་སྦུབས་སྟུག་པོའི་ནང་ན་སྲེག་
པའི་ཕྲུག་གུ་སྤུན་ཟླ་གཞན་མང་པོ་དང་། ཉེ་འཁོར་ན་བྱ་གཞན་དང་གཞན་གྱི་
ཕྲུག་གུ་ལུས་མ་འཚར་བ་བགྲང་བ་ལས་འདས་པ་ཞིག་ཡོད་པ་དེ་དག་དང་ལྷན་
ཅིག་ཏུ་འཁོད་དོ། །
གཉིས་པ་བྱ་སྲེག་པར་འཁྲུངས་པའི་གནས་སྐབས་དེར་ཡང་ལུས་ཇི་ཙམ་
རྒུད་ཀྱང་ལོག་པའི་འཚོ་བ་སྤོང་བར་མཛད་པ་ནི། དེ་ལྟ་བུའི་གནས་སྐབས་ན་
ཡང་ཞེས་པ་ནས། རྒྱས་པར་གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་
དེ་སྲེག་པའི་ཕྲུག་གུར་འཁྲུངས་པ་དེ་ལྟ་བུའི་གནས་སྐབས་ན་ཡང་སྔོན་ཡུན་རིང་
པོ་ནས་གོམས་པའི་མཐུས་དྲན་ཞེས་བག་ཡོད་བརྟན་པོས་ཚུལ་ཁྲིམས་དག་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཆོས་ཀྱི་འདུ་ཤེས་མ་ཉམས་པས་ཕ་མ་གཉིས་ཀྱིས་ཟས་སུ་སྲོག་ཆགས་འབུ་སྲིན་
ཁྱེར་ཏེ་འོངས་པ་ནི་ཟར་མི་བཏུབ་སྟེ་ཟ་བར་མི་བྱེད་ལ། གང་རྩྭའི་ས་བོན་དང་
ཤིང་ནྱ་གྲོ་དྷའི་འབྲས་བུ་ཁྱེར་ཏེ་འོངས་པ་དེ་འབའ་ཞིག་ཟ་སྟེ། ཕ་མ་གཉིས་ཀྱིས་
ཀྱང་རྩྭ་དང་ཤིང་གི་འབྲས་བུ་འབའ་ཞིག་གིས་གསོས་སོ། །སེམས་དཔའ་ཆེན་པོ་
སྲེག་པའི་ཕྲུག་གུར་འཁྲུངས་པ་དེ་ཁ་ཟས་རྩུབ་ཅིང་ཆུང་བ་དེས་ལུས་བརྟས་པར་
མ་གྱུར་ཅིང་འདབ་གཤོག་ཀྱང་མ་རྫོགས་སོ། །བྱ་སྲེག་པའི་ཕྲུག་གུ་གཞན་རྣམས་
ནི་བླང་དོར་ལ་རྨོངས་ཤིང་། ཡུན་རིང་པོ་ནས་གོམས་པའི་ཆགས་པས་འབུ་སྲིན་
སོགས་ ཁ་ཟས་མདུན་དུ་ཅི་འོངས་པ་ཐམས་ཅད་ཟོས་པས་ལུས་མཐུ་ཆེ་ཞིང་
འདབ་གཤོག་ རྣམས་ ཀྱང་ རྒྱས་ པར་ གྱུར་ཏོ། །སེམས་དཔའ་ཆེན་པོ་ དེ་ སྲོག་
ཆགས་མི་ཟ་བ་ནི་སྔོན་ཡུན་རིང་པོ་ནས་སྲོག་གཅོད་པ་སོགས་ངན་སོང་དུ་སྐྱེ་བའི་
རྒྱུ་སྤངས་པ་ ཡིན་པས་སྲོག་ཆགས་མ་ཤི་བ་ནི་ཟ་བའི་ གནས་མེད་ལ། སྲོག་
ཆགས་ཤི་བའི་ཤ་ཡང་མི་ཟ་སྟེ། དེའི་ཚེ་ཕ་མ་གཉིས་ཀྱིས་ཤ་གང་ཁྱེར་འོང་ཀྱང་
དེའི་དོན་དུ་དམིགས་ནས་ཁྱེར་འོངས་པ་ཡིན་པས་དམིགས་ཤ་ནི་འདུལ་བ་ལུང་
ལས་ཀྱང་ཟར་མི་རུང་བར་གསུངས་ན། བྱང་ཆུབ་སེམས་དཔའི་སྡེ་སྣོད་ལས་མི་
རུང་བར་གསུངས་པ་ལྟ་ཅི་སྨོས་སོ། །
གསུམ་པ་ལོག་འཚོ་སྤངས་པ་དང་མ་སྤངས་པའི་ཁྱད་པར་བསྟན་པ་ནི།
འདི་ནི་ཞེས་པ་ན། བཞིན་དུ་སྡུག །ཅེས་པའི་བར་ཏེ། འཚོ་བ་སྟོབས་ཆེ་ཆུང་གིས་
ལུས་སྟོབས་ཆེ་ཆུང་དུ་འབྱུང་བ་འདི་ནི་ཆོས་ཉིད་ཡིན་ཏེ། འདི་ལྟར་གང་བྱར་རུང་
བའི་ཆོས་དང་གང་བྱར་མི་རུང་བའི་ཆོས་མིན་གྱི་ལས་ལ་མི་འཛེམ་ཞིང་། ཁའི་
སྒོར་གང་འོངས་པ་ཐམས་ཅད་ཟ་བ། ལོག་པའི་འཚོ་བས་འཚོ་བར་བྱེད་པ་དེ་
-24-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དག་ནི་ལུས་སྟོབས་རྒྱས་ཏེ་ཚེ་འདིར་བདེ་བར་གནས། རྒྱལ་བའི་བཀའ་ལ་ཡིད་
ཆེས་ནས་ལས་དཀར་ནག་གི་བླང་དོར་ལ་འཛེམ་ཞིང་ཆོས་དང་ལྡན་པའི་ཚུལ་ལ་
གནས་པར་འདོད་ན་ནི་ཆོ་གའི་ཟས་ཟ་བ་བཞིན་དུ་ཚེ་འདིར་ལུས་ཅུང་ཟད་རིད་
ཅིང་སྡུག་གོ །ཆོ་གའི་ཟས་ནི་ནད་དྲག་པོས་གདུངས་པ་རྣམས་སྨན་པ་མཁས་པ་
བསྟེན་ཏེ། དེས་བཤད་པའི་ནད་གསོ་བའི་ཆོ་ག་དང་མཐུན་པར་བྱེད་པ་ན་ཤ་དང་
མར་ལ་སོགས་པའི་ཟས་བཅུད་ཅན་རྣམས་ནི་སྤོང་དགོས་ལ། ཟས་བཅུད་ཆུང་བ་
ངན་ངོན་རེ་བསྟེན་དགོས་པའོ། །འདི་ལ་བཀའ་གདམས་གོང་མ་འགའ་ཞིག་གིས་
ཆོ་གའི་ཟས་ནི་ཡི་དྭགས་ཟས་ཀྱི་མིང་ཡང་མི་ཐོས་པ་རྣམས་ལ་ཟན་རིལ་ཆུ་དང་
བཅས་པ་ཆོ་གས་བྱིན་གྱིས་བརླབས་ཏེ་སྟེར་བ་ལྟ་བུ་ཡིན་གསུངས། ཡང་འགའ་
ཞིག་ནི་སྨྱུང་གནས་སོགས་རྒྱུད་ནས་བཤད་པའི་ཆོ་ག་དང་མཐུན་པའི་ཟས་ཟ་བ་
ལ་བྱེད་གསུངས། སེམས་དཔའ་ཆེན་པོ་པོ་ཏོ་བའི་གསུང་སྒྲོས་ལས། ཆོ་གའི་ཟས་
ནི་འདུལ་བ་ནས་གསུངས་པ་ལྟར་ཟས་བསོད་སྙོམས་ལ་བརྟེན་ཏེ་སང་གིར་མི་
བྱེད་པར་ཉི་མ་གཅིག་པོ་དེའི་ཟས་འཚོལ་ཞིང་། དེ་ཡང་ངན་ངོན་ཙམ་རེས་ཆོག་
པ་སྟེ། བཅོམ་ལྡན་འདས་ཁྱིམ་དུ་བཞུགས་ན་འཁོར་ལོས་བསྒྱུར་བའི་རྒྱལ་པོར་
འགྱུར་བ་ལ། ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་འདུལ་བའི་ཆོ་ག་ལ་གནས་
ནས་ ལྷུང་བཟེད་བསྣམས་ཏེ་ལྷད་ཟན་ གྱི་བསོད་སྙོམས་མཛད་ པ་ ལྟ་བུ་ཡིན་
གསུང་ངོ༌། །ལོག་འཚོ་ལ་རིན་ཆེན་ཕྲེང་བར་རྣམ་པ་ལྔ་གསུངས་ཏེ། ཚུལ་འཆོས་
དང༌། ཁ་ གསག་ དང་། གཞོགས་ སློང་ དང༌། ཐོབ་ ཀྱིས་ འཇལ་ དང་། རྙེད་ པས་
རྙེད་པ་འཚོལ་བ་སྟེ་དེ་ ལྔའི་སྒོ་ནས་འཚོ་བ་ཅི་བྱུང་ཐམས་ཅད་ལོག་འཚོའོ། །
གཞན་ཡང་བསམས་བཞིན་དུ་སྲོག་ཆགས་གཞན་ལ་གནོད་པ་བྱས་པ་དང༌། མ་
-25-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱིན་པར་བླངས་པ་དང་། རྫུན་བྱས་ཏེ་བླངས་པ་དང་། ཆང་དང་ཕྱི་དྲོའི་ཁ་ཟས་
དང༌། རྣམ་གསུམ་མ་དག་པའི་ཤ་ལ་སོགས་པ་སྡོམ་པ་གསུམ་གྱི་བཅས་པ་དང་
འགལ་པའི་བཟའ་བཏུང་ཐམས་ཅད་ནི་ལོག་པའི་འཚོ་བ་ཤ་སྟག་གོ ། །
བཞི་པ་ཚུལ་དེ་འདུལ་བ་ལུང་ལས་གསུངས་ཚུལ་བསྟན་པ་ནི། བཅོམ་
ལྡན་འདས་ཀྱིས་ཀྱང་ངོ་ཚ་མི་ཤེས་པ་ནི་བདེ་བར་འཚོ་ཞེས་ཚིགས་སུ་བཅད་པ་
གཉིས་གསུངས་ཏེ། དེ་ཡང་འཕགས་པ་གནས་བརྟན་པའི་གཞུང་ལས་འབྱུང་བ།
བརྐམ་ཞིང་བྱ་རོག་ལྟར་དཔའ་བ། །ངོ་ཚ་མེད་པ་ལེགས་པར་འཚོ། །བརྣབ་ཅིང་
སྤྱི་བརྟོལ་ཆེ་བ་ཡི། །འཚོ་བ་ཤིན་ཏུ་ཉོན་མོངས་ལྡན། །རྟག་ཏུ་སྐྱོན་མེད་འཚོལ་
བ་དང་། །ཞུམ་ཞིང་བག་དང་བཅས་པ་དང་། །འཚོ་བ་སྐྱོན་མེད་ལྟ་བ་དང་། །ངོ་
ཚ་ཤེས་ པའི་ འཚོ་ མི་བདེ། །ཞེས་གསུངས་སོ། །འདིའི་ བརྐམ་ཞིང་ཞེས་ པ་ནི།
བརྐམ་ཆགས་ཏེ་འདོད་ཞེན་ཆེ་བའོ། །དཔའ་བ་ཞེས་པ་ནི་ཟས་འཚོལ་བ་ལ་རེམ་
ཞིང་སྤྱི་བརྟོལ་ཆེ་བའོ། །གཞན་རྣམས་གོ་སླ་ལ། འདི་ལྟ་བུའི་ལོག་འཚོ་འབྱུང་
བའི་རྒྱུ་ནི་ངོ་ཚ་མེད་པ་དང་། ཁྲེལ་མེད་པ་གཉིས་ཡིན་ཏེ། ངོ་ཚ་མེད་པ་དང༌།
ཁྲེལ་མེད་པ་ནི་ཉེས་པ་ཐམས་ཅད་འབྱུང་བའི་རྒྱུར་གསུངས་ལ། ངོ་ཚ་ཤེས་པ་
དང་། ཁྲེལ་ཡོད་པ་ནི་ཚུལ་ཁྲིམས་དག་པའི་རྒྱུར་གསུངས་པས་སོ། །ངོ་ཚ་དང་
ཁྲེལ་ཡོད་ཀྱི་ཁྱད་པར་དང༌། ངོ་ཚ་མེད་པ་དང་ཁྲེལ་མེད་པའི་ཁྱད་པར་ནི་སྔར་
བཤད་ཟིན་ཏོ། །སེམས་དཔའ་ཆེན་པོ་པོ་ཏོ་བའི་ ཞལ་ནས། གཞུང་འདི་ནས་
གསུངས་པ་ལྟར་འཚོ་བ་དག་པ་ཞིག་འོང་བ་ལ་དགེ་བཤེས་སྟོན་པའི་རྣམ་ཐར་
ལྟར་བསླབ་དགོས། འཚོ་བ་དག་པ་འདི་ཤིན་ཏུ་དཀའ་སྟེ། རབ་ཏུ་བྱུང་བས་ཚོང་
དང་སོ་ནམ་སོགས་གཡོ་སྒྱུས་བསྒྲུབས་པ་ཐམས་ཅད་དང་། དམ་ཉམས་ཁྲིམས་
- 26 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཉམས་འདྲེ་ཅན་གྱི་ཟས་རྣམས་ཀྱང་མ་དག་པའི་འཚོ་བ་སྟེ། དམ་ཉམས་ཁྲིམས་
ཉམས་འདྲེ་ཅན་གྱི་ཟས་ཟོས་ན་དགེ་སྦྱོར་འཕྲལ་དུ་ཉམས་འགྲོ །གནོད་པ་ཆེན་
པོ་འོང་གསུངས། གཞུང་འདིས་ཚུལ་ཁྲིམས་རྣམ་པར་དག་པ་ཞིག་འོང་བ་ལ།
ཉམས་པ་རྣམ་པ་བཞི་ སྤང་དགོས་པར་བསྟན་ཏེ། ཉམས་པ་བཞི་ནི། འཚོ་བ་
ཉམས་ པ། ཚུལ་ ཁྲིམས་ ཉམས་པ། ཆོ་ག་ཉམས་ པ། ལྟ་བ་ ཉམས་པ་བཞིའོ། །
ཉམས་པ་བཞི་པོ་དེ་སྤངས་ནས་འཚོ་བ་དག་པ་སོགས་རྣམ་པར་དག་པ་བཞི་དང་
ལྡན་པ་ཞིག་བྱ་དགོས་པར་བསྟན་ཏོ། །གསུམ་པ་བྱེ་བྲག་ཏུ་སེམས་དཔའ་ཆེན་པོ་
དེས་ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུས་སྲོག་ཆགས་གྲངས་མེད་
པ་ཞིག་སྐྱོབ་པར་མཛད་པའི་ཚུལ་ལ་བཞི། ནགས་ཚལ་དེར་མེའི་གནོད་པ་བྱུང་
བ། ནགས་ཚལ་ལ་མེ་མཆེད་པ་ན་བྱ་གཞན་རྣམས་འཕུར་ཏེ་བྲོས་པ། བྱང་ཆུབ་
སེམས་དཔའ་ནི་སེམས་ཅན་རྣམས་ལ་སྙིང་བརྩེ་བའི་ཕྱིར་བཞུགས་པ། སེམས་
དཔའ་ཆེན་པོ་དེས་མེ་ལ་བདེན་ཚིག་བརྗོད་པས་ཞི་བར་མཛད་དེ་ནགས་ཚལ་
དེའི་སྲོག་ཆགས་ གྲངས་མེད་ པ་ཞིག་བསྐྱབས་པའོ། །དང་པོ་ལ་གསུམ། ཚིག་
ལྷུག་ པའི་ སྒོ་ནས་ བརྗོད་ པ། ཚིགས་སུ་བཅད་ པའི་ སྒོ་ནས་ བརྗོད་ པ། མེ་ དེ་
སེམས་དཔའ་ཆེན་པོ་གང་ན་བཞུགས་པའི་མདུན་དེར་འོངས་པའོ། །
དང་པོ་ནི། དེ་དག་གི་གནས་དང་ཞེས་པ་ནས། བྱུང་བར་གྱུར་ཏོ། །ཞེས་
པའི་བར་ཏེ། སེམས་དཔའ་ཆེན་པོ་སོགས་བྱ་སྲེག་པ་དེ་དག་གི་གནས་དང་མི་
རིང་བ་ཞིག་ན་ནགས་ཚལ་དེ་ན་གནས་པའི་སྲོག་ཆགས་གྲངས་མེད་པ་ཞིག་གི་སྤྱི་
མཐུན་གྱི་ལས་ཀྱི་མཐུས་ཤིང་གཉིས་རླུང་གིས་བསྐྱོད་དེ་དྲུད་པ་ལས་མེ་བྱུང་སྟེ།
ནགས་ཚལ་ལ་མཆེད་པས་མེ་ཆེན་པོར་གྱུར་ནས་ནགས་ཚལ་རྣམས་རིམ་གྱིས་
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚིག་སྟེ་འཇིགས་སུ་རུང་བའི་སྒྲ་ནི་འུར་འུར་ཟེར། དུད་པའི་ཚོགས་ནི་འཁྱིལ། མེ་
ལྕེ་གཡོ་བ་འཁྲུགས་ཤིང་མེ་སྟག་ནི་རྣམ་པར་འཕྲོ། ནགས་ཚལ་ན་རྒྱུ་བའི་སེམས་
ཅན་རྣམས་ནི་སྐྲག་པར་བྱེད། ཉེ་འཁོར་གྱི་ནགས་ཚལ་སྟུག་པོ་རྣམས་ནི་མེས་
ཚིག་ཏུ་ཉེ་བས་འཇིགས་པར་བྱེད་པ་ཞིག་བྱུང་བར་གྱུར་ཏོ། །གཉིས་པ་ཚིགས་སུ་
བཅད་པའི་སྒོ་ནས་བརྗོད་པ་ནི། དེ་ནི་རླུང་གིས་ཞེས་པ་ནས། ངུ་བ་འདྲ། ཞེས་
པའི་བར་ཏེ། ནགས་ལ་མཆེད་པའི་མེ་དེ་ནི་རླུང་གིས་བསྐྱོད་པས་ཕྱོགས་ཀུན་ཏུ་
རྣམ་པར་འཕྲོ་མེ་རབ་ཏུ་འབར་བའི་མེ་ལྕེ་འཁྱུག་པའི་ལག་པ་མཛེས་པའི་གར་
བྱེད་ཅིང་། དུད་པ་འཁྲིགས་པའི་སྒྲའི་ཚོགས་ནི་གཅིག་པ་བཞིན་དུ་འཇིགས་སུ་
རུང་བའི་སྒྲ་དང་བཅས་པས་ནགས་ཚལ་དེ་ན་གནས་པའི་སྲོག་ཆགས་དེ་དག་ལ་
འཇིགས་པ་བསྐྱེད་དོ། །དེའི་ཚེ་རླུང་དྲག་པོས་མེ་འབར་བ་དེ་ཆེས་ཆེར་བསྐྱོད་
པས་རབ་ཏུ་གཡོ་ཞིང་འབར་བའི་མེ་དེ་རྔམ་པ་བཞིན་དུ་མངོན་པར་འོངས་ནས་
འཇིགས་པས་ཉེན་པ་འདྲ་བའི་ནགས་ཚལ་དེའི་རྩ་རྣམས་ཕྱོགས་ཀུན་ཏུ་འཕྲོ་བའི་
མེ་སྟག་འཕྲོ་ བ་ མང་ པོས་ ཁྱབ་ པར་ བསྲེག་གོ །ཚིགས་བཅད་འདི་ལ་འགྱུར་
གསར་དུ། དྲག་པོའི་རླུང་གིས་བསྐྱོད་པས་རབ་གཡོ་བའི། །མེ་དེ་རྔམ་པ་བཞིན་
དུ་མངོན་པར་འོངས། །འཇིགས་པས་ཉེན་པ་འདྲ་བའི་ནགས་ཚལ་རྩྭ། །མེ་སྟག་
འཕྲོ་ བ་ མང་ པོས་ ཁྱབ་ པར་ བསྲེགས། །ཞེས་ འགྱུར་ བཅོས་ པ་ གོ་ བདེའོ། །
འཇིགས་པས་ཉེན་པ་འདྲ་བ་ནི་མེ་ཆེན་པོ་འོངས་པ་ན་ནགས་ཚལ་དེའི་རྩྭ་རྣམས་
འཇིགས་ཤིང་སྐག་ནས་འགུལ་མ་ནུས་པར་ཉལ་ཏེ་གནས་པ་ནི་འཇིགས་པས་
ཉེན་པ་འདྲ་བའོ། །དེའི་ཚེ་ནགས་ཚལ་དེ་ན་གནས་པའི་བྱའི་ཚོགས་མང་པོ་དེ་
དག་སྐྲག་ནས་ཕྱོགས་ཕྱོགས་སུ་རབ་ཏུ་འབྱེར་རོ། །ནགས་ཚལ་དེ་ན་གནས་པའི་
-28 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རི་དྭགས་རྣམས་ཀྱང་འཇིགས་ནས་ཕྱོགས་ཕྱོགས་སུ་དཀྱུ་ཞིང་ཀུན་ཏུ་འབྲོས་
སོ། །དུད་སྤྲིན་འཁྲིགས་པའི་ནང་ན་མེ་འབར་བའི་སྒྲ་དྲག་པོ་གྲག་པ་ནི་མེ་ཆེན་པོ་
འབར་བ་དེས་སྐྲག་ནས་ནགས་ཚལ་དུ་བ་འདྲའོ། །ཞེས་ནགས་ཚལ་མེས་ཚིག་པ་
ལ་འཇིགས་རུང་གི་ཉམས་ལྡན་དུ་སྙན་ངག་གི་ཚིག་རྒྱན་ངོ་མཚར་སྦྱར་བའོ། ། །
གསུམ་པ་མེ་དེ་སེམས་དཔའ་ཆེན་པོ་གང་ན་བཞུགས་པའི་མདུན་དེར་
འོངས་པ་ནི། མེ་དེ་རླུང་དྲག་པོས་བདས་པས་གནོད་པ་བཞིན་དུ་རྩྭ་སྟུག་པོ་ལ་
མཆེད་ནས་དེ་དག་གི་ཚང་དང་ཉེ་བར་འོངས་སོ། །ཞེས་པ་སྟེ། དོན་ནི་དངོས་ཟིན་
ལྟར་རོ། །གནོད་པ་ཞེས་པ་འདི་ལ་འགྱུར་གསར་དུ་གནོད་པར་སེམས་པ་ཞེས་པ་
འབྱུང་བ་གོ་སླའོ། །གཉིས་པ་ནགས་ཚལ་ལ་མེ་མཆེད་པ་ན་བྱ་གཞན་རྣམས་
འཕུར་ཏེ་བྲོས་པ་ནི། དེ་ནས་སྲེག་པའི་ཕྲུག་གུ་དེ་རྣམས་འཇིགས་ཤིང་སྐྲག་པས་
འཁྲུགས་པའི་སྒྲ་མི་སྙན་པ་འབྱིན་ཅིང་གཅིག་ལ་གཅིག་མི་ལྟ་བར་བརྟབས་
བཞིན་དུ་འཕུར་ཏེ་དོང་ངོ་། །ཞེས་པ་སྟེ། དོན་ནི་དངོས་ཟིན་ལྟར་རོ། ། ། །
གསུམ་པ་བྱང་ཆུབ་སེམས་དཔའ་ནི་སེམས་ཅན་རྣམས་ལ་སྙིང་བརྩེ་བའི་
ཕྱིར་བཞུགས་པ་ནི། བྱང་ཆུབ་སེམས་དཔའ་ནི་ཉམ་ཆུང་བ་དང་། འདབ་གཤོག་
མ་རྫོགས་པས་འཕུར་བར་མ་རྩལ་ཏོ། །ཞེས་པ་སྟེ། སེམས་དཔའ་ཆེན་པོ་དེ་ནི་
འཇིག་རྟེན་གྱི་ཁམས་བརྒྱ་ཕྲག་མང་པོར་སྐད་ཅིག་རེ་རེར་ཡང་བགྲོད་ནུས་པའི་
རྫུ་འཕྲུལ་ཆེན་པོ་དང་ལྡན་པ་ཡིན་ཡང་། དུས་དེར་ནགས་ཚལ་དེ་ན་གནས་པའི་
སྲོག་ཆགས་གྲངས་མེད་པ་དེ་དག་ལ་ཐུགས་བརྩེ་བ་དང་། རང་དོན་ཡིད་བྱེད་རྨི་
ལམ་དུ་ཡང་མེད་དོ་ཞེས་བསྟན་པར་བྱ་བ་དང་། བདེན་ཚིག་གི་མཐུ་བསྟན་པར་
བྱ་བ་དང༌། མ་འོངས་པའི་གདུལ་བྱ་རྣམས་ལ་སྣང་བར་བྱ་བའི་ཕྱིར་དངོས་སུ་
-29-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འཕུར་མི་ནུས་པ་ལྟར་མཛད་ནས་མེ་དེ་ལ་མ་བྲོས་པར་བཞུགས་སོ། །བཞི་པ་
སེམས་དཔའ་ཆེན་པོ་དེས་མེ་ལ་བདེན་ཚིག་བརྗོད་པས་ཞི་བར་མཛད་དེ་ནགས་
ཚལ་དེའི་སྲོག་ཆགས་གྲངས་མེད་པ་ཞིག་སྐྱོབ་པར་མཛད་པ་ལ་གསུམ། ཁྲོ་བ་
དང་གཞན་ལ་སྐྱོན་བརྗོད་པའི་ཚིག་རྩུབ་སྤངས་ཏེ་ཚིག་འཇམ་པོས་མེ་ལ་བདེན་
ཚིག་བརྗོད་པ། ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུ་གྲུབ་པར་
བསྟན་པ། རྟོགས་བརྗོད་འདིས་བརྡ་ཆོས་བསྟན་ཚུལ་ལོ། །དང་པོ་ནི། བྱང་ཆུབ་
སེམས་ དཔའ་ ཞེས་ པ་ ནས། ལྡོག་ པའི་ རིགས། ཞེས་ པའི་ བར་ ཏེ། བྱང་ ཆུབ་
སེམས་དཔའ་སེམས་དཔའ་ཆེན་པོ་དེ་ས་ལམ་མཐོན་པོར་བྱོན་ཞིང་མངོན་ཤེས་
དང་རྫུ་འཕྲུལ་ལ་སོགས་པའི་ཡོན་ཏན་ཚད་མེད་པ་དང་ལྡན་པས་མེའི་འཇིགས་
པས་གནོད་པའི་གནས་མེད་པས། བདག་གི་མཐུ་སྟོབས་དང་ནུས་པ་ཞེས་པས་
འཇིགས་པ་མེད་ཅིང་མ་འཁྲུལ་བ་ཉིད་དུ་གནས་དེའི་སྲོག་ཆགས་གྲངས་མེད་པ་
དེ་དག་ལ་བལྟས་ཏེ། མ་རྒན་སེམས་ཅན་ཉམ་ཐག་པ་འདི་དག་གི་དོན་ལ་བརྩོན་
པར་མ་བྱས་པར་འདི་དག་ཡལ་བར་དོར་ཏེ་རང་ཅི་ཐར་བྱས་ན་བདག་གསོན་
ཡང་ཅི་ཞིག་རུང་། བདག་གིས་མཁའ་ཁྱབ་ཀྱི་སེམས་ཅན་ཐམས་ཅད་འཁོར་བའི་
འབྲོག་དགོན་པ་སྡུག་བསྔལ་གྱི་མེ་རབ་ཏུ་འབར་བའི་ནང་ནས་འདོན་པར་དམ་
བཅས་པ་ཡིན་ན། དངོས་སུ་རང་གི་གམ་དུ་གནས་པའི་སེམས་ཅན་འདི་དག་མེའི་
འཇིགས་པ་འདི་ལས་མི་སྒྲོལ་དུ་མི་རུང་ངོ་སྙམ་དུ་བྱམས་པ་དང་སྙིང་རྗེས་ཀུན་
ནས་བླངས་ཏེ། ནགས་ཚལ་དེར་མཆེད་པའི་མེ་དེ་སེམས་དཔའ་ཆེན་པོ་གང་ན་
གནས་པའི་ཕྱོགས་སུ་རྔམ་ཞིང་བཙན་ཐབས་སུ་འོངས་པ་འདྲ་བ་དེ་ལ་ཁྲོ་བ་མེད་
ཅིང་སྐྱོན་མ་བརྗོད་པར་ཚིག་འཇམ་པོས་སྨྲས་པ། བདག་གི་རྐང་པ་མིང་དོན་མེད་
- 30 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅིང་འདབ་མ་མེད། །བདག་གི་ཕ་མ་གཉིས་ཀྱང་ཁྱོད་ཀྱིས་སྐྲག་ནས་བྱེར། ཁྱོད་
ལ་མགྲོན་བྱར་རུང་བའང་འདི་ན་ཅི་ཡང་མེད། །དེ་བས་མེ་ཁྱོད་འདི་ནས་སླར་ནི་
ལྡོག་པའི་རིགས། །ཞེས་བདེན་ཚིག་བརྗོད་དོ། །རྐང་པ་མིང་དོན་མེད་པ་ནི་དེའི་
ཚེ་བདག་ཉིད་ཆེན་པོ་སྲེག་པའི་ཕྲུག་གུར་འཁྲུངས་ནས་རིང་པོ་མ་ལོན་པ་དེ་ལ་
རྐང་པའི་གཟུགས་འདོད་པ་ཙམ་ཡོད་ཀྱང་འགྲོ་མི་ནུས་པས་རྐང་པའི་མིང་ཙམ་
ལས་ དོན་ མེད་ པའོ། །འདབ་ མ་ མིང་ དོན་མེད་ པ་ནི་དེ་ ལ་ འདབ་ གཤོག་ གི་
གཟུགས་ཙམ་ཞིག་ཡོད་ཀྱང་སྤུ་མ་སྐྱེས་པས་འཕུར་བའི་ནུས་པ་མེད་པས་ན་
འདབ་མའི་མིང་ ཙམ་ལས་དོན་མེད་པའོ། །གཞན་རྣམས་གོ་སླའོ། །འདུལ་བ་
འདི་དག་འཕུར་བར་མི་ནུས་སོ། །འདི་དག་རྐང་པ་ཡོད་མོད་ཀྱི། །འདི་དག་འགྲོ་
བར་མི་ནུས་སོ། །འདི་དག་ ཕ་མ་ འཕུར་ཏེ་དོང༌། །མེ་ནི་མ་ གཡོ་བར་འདུག་
ཅིག །བྱམས་ པ་ ཤིན་ ཏུ་ བསྒོམས་ པ་ ཡི། །བདེན་ པའི་ ཚིག་ནི་ གང་ ཡིན་ པ། །
བདེན་པའི་ཚིག་ནི་དེ་ཡིས་སུ། །མེ་ནི་མ་གཡོ་བར་འདུག་ཅིག །ཅེས་བདེན་ཚིག་
བརྗོད་པར་གསུངས་སོ། །
གཉིས་པ་ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུ་གྲུབ་པར་
བསྟན་པ་ནི། སེམས་དཔའ་ཆེན་པོ་དེས་ཞེས་པ་ནས། འགྱུར་ཞེས་གྲག །ཅེས་
པའི་ བར་ཏེ། དེ་ ལྟར་ སེམས་ དཔའ་ཆེན་པོ་དེས་ བྱམས་ སྙིང་ རྗེ་ བྱང་ཆུབ་ཀྱི་
སེམས་ཀྱིས་ཀུན་ནས་བསླངས་ཏེ་བདེན་ཚིག་དེ་སྐད་སྨྲས་པ་ན། མེ་དེ་སྐྲག་པ་
བཞིན་ དང༌། འཇིགས་ པ་བཞིན་དང་། ཆུ་ ཀླུང་ཆེན་པོ་ དང༌ ཕྲད་ པ་བཞིན་དུ་
སེམས་དཔའ་ཆེན་པོའི་མདུན་དེ་ཉིད་ནས་འབྲོས་པ་ལྟར་དུ་ཕྱིར་ལོག་ཅིང་དེ་མ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཐག་ཏུ་ཞིའོ། །དེ་ཡང་ནགས་ཚལ་དེས་རྩ་རྣམ་པ་མང་པོ་དང་། ཤིང་གི་ལོ་མ་རྣམ་
པ་མང་པོ་དང་། ནགས་ཚང་ཚིང་སྐམ་པོ་འདབ་ཆགས་པར་གནས་པ་ལ་མེ་དེ་
རླུང་གིས་རབ་ཏུ་སྦར་ཏེ་མེ་འབར་བའི་རྒྱུ་རྐྱེན་གཉིས་ཀ་ཚང་བར་གྱུར་ཀྱང་། རི་
བོའི་ངོས་ནས་འབབ་པའི་ཆུ་རླུང་ཆེན་པོ་བྲུག་པ་སྟེ་རབ་ཏུ་འབབ་པ་དང་ཕྲད་པ་
བཞིན་དུ་སེམས་དཔའ་ཆེན་པོ་དེའི་བདེན་ཚིག་ཐོས་མ་ཐག་ཏུ་ཞི་བར་གྱུར་ཏོ། །
དེའི་ཚེ་ལྷའི་དབང་པོ་བརྒྱ་བྱིན་གྱིས་ཀྱང་སེམས་དཔའ་ཆེན་པོ་དེས་བདེན་ཚིག་
བརྗོད་པ་དེ་ཐོས་ཤིང་། སེམས་དཔའ་ཆེན་པོ་དེ་སེམས་ཅན་རྣམས་ལ་ཕན་པར་
མཛད་པ་དེ་མཐོང་ནས་དད་ཅིང་དགའ་བར་གྱུར་ཏེ། སེམས་དཔའ་ཆེན་པོ་འདིས་
རང་ཡལ་བར་དོར་ནས་སེམས་ཅན་གྱི་དོན་ལ་བརྩོན་པ་འདི་ཙམ་མཛད་ཅིང་།
སེམས་དཔའ་ཆེན་པོ་འདི་ནི་བསྐལ་པ་བཟང་པོ་འདི་ལ་ཞིང་འདིར་འགྲོ་བའི་
མགོན་དུ་འབྱོན་པར་འགྱུར་བས་བདག་ཉིད་ཆེན་པོ་འདི་ལ་བདག་གིས་ཀྱང་
གྲོགས་བྱའོ་སྙམ་ནས་ལྷའི་བུ་ཆར་འབེབས་པའི་ལས་ལ་བསྐོས་པ་རྣམས་ལ་བསྒོ་
སྟེ། སྐད་ཅིག་དེ་ཉིད་ལ་ཆར་ཆེན་པོ་ཕབ་སྟེ་དགོན་པའི་མེ་དེ་ལྷག་མ་མ་ལུས་པ་
ཞི་བར་གྱུར་ཏོ། །དེང་སང་དུ་ཡང་སེམས་དཔའ་ཆེན་པོ་དེ་གང་དུ་བཞུགས་པའི་
ས་ཕྱོགས་གངས་རིའི་ཁྲོད་ཀྱི་གནས་དེར་དགོན་པའི་ནགས་དེ་ལ་མེ་ལྕེ་རླུང་གིས་
བསྐྱོད་དེ་རྒོད་པ་སྟེ་འབར་བ་བྱུང་ཡང་། ཡུན་རིང་མི་གནས་པར་དུག་སྦྲུལ་མགོ་
མང་སྔགས་ཀྱིས་བཏབ་སྟེ་བཟློག་པ་བཞིན་དུ་མེ་ལྕེ་གཡོ་བ་དལ་ཞིང་མྱུར་དུ་ཞི་
བར་འགྱུར་ཞེས་གྲག་གོ །འདིའི་དེང་སང་ཞེས་པ་མཁན་མཆོག་དཔའ་བོ་ཞལ་
བཞུགས་པའི་དུས་ལ་བརྗོད་པ་ཡིན་ཡང་སེམས་དཔའ་ཆེན་པོ་དེའི་བྱིན་རླབས་
ཀྱི་མཐུས་བསྐལ་པ་ནམ་གནས་བར་དུ་གནས་དེར་མེའི་འཇིགས་པ་མི་འབྱུང་
- 32 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ངོ༌། །འདི་ནི་ཆོས་ཉིད་ཡིན་ཏེ། བྱང་སེམས་བདག་ཉིད་ཆེན་པོ་འདིས་བྱམས་པའི་
ཆུས་ཞེ་སྡང་གི་མེ་ཞི་བར་མཛད་ན། འཇིག་རྟེན་གྱི་མེ་ཕལ་པས་གནོད་པའི་
སྐབས་མེད་དེ། རྒྱལ་སྲས་ཆེན་པོ་ཉོན་མོངས་དུག་གསུམ་སྤངས་པ་རྣམས་ལ་
མེའི་གནོད་པས་མི་ཚུགས་པར་ཤེར་ཕྱིན་གྱི་མདོ་དང་ཏིང་ངེ་འཛིན་རྒྱལ་པོའི་མདོ་
སོགས་ཐེག་པ་ཆེན་པོའི་མདོ་སྡེ་མང་པོ་ནས་གསུངས་པ་ལྟར་རོ། །དེ་ལྟར་མཛད་
པ་བསྟན་པའི་གནས་དེ་ནི་དབུ་རུ་བྱང་ཕྱོགས་ཀྱི་གནས་འདི་ཡིན་པ་བཀའ་
གདམས་གོང་མའི་གསུང་སྒྲོས་དག་ལས་འབྱུང་ངོ༌། །
གསུམ་པ་རྟོགས་བརྗོད་འདིས་བརྡ་ཆོས་བསྟན་ཚུལ་ནི། དེ་ཅིའི་ཕྱིར་ཞེས་
པ་ནས། མི་གཏང་ངོ༌། །ཞེས་པའི་བར་ཏེ། སེམས་དཔའ་ཆེན་པོ་སྲེག་པའི་ཕྲུག་
གུར་འཁྲུངས་པ་དེས་མེ་ལ་བདེན་ཚིག་བརྗོད་པས་ཞི་བ་དེ་ཅིའི་ཕྱིར་བསྟན་ཞེ་ན།
དེའི་རྒྱུ་མཚན་སྨྲས་པ། རྒྱ་མཚོ་ཆེན་པོའི་རླབས་རབ་ཏུ་གཡོ་བའི་གདེངས་ཅན་
ནམ་ཡང་དུས་ལས་མི་འདའ་བ་དང་། རང་ལ་ཕན་པར་འདོད་པའི་གདུལ་བྱ་
རྣམས་ཀྱིས་ཐུབ་པའི་དབང་པོས་བསྟན་པའི་བསླབ་པ་རྣམས་ནམ་ཡང་དེ་ལས་མི་
འདའ་བ་བཞིན་དུ་བདེན་པའི་བདག་ཉིད་ཅན་རྣམས་ཀྱིས་གང་དང་གང་དག་
བསྒོ་བ་ནི་སེམས་མེད་པའི་འབྱུང་བ་མེ་ལ་སོགས་པས་ཀྱང་འདའ་བར་མི་བྱེད་
དོ། །དེ་བས་ན་བདེན་པ་ཡོངས་སུ་མི་གཏང་ངོ༌། །བདེན་པ་ཞེས་པ་ནི་དོན་ཤིན་
ཏུ་རྒྱ་ཆེ་སྟེ། ཐོག་མར་དམ་པའི་བཤེས་དང་ཕྲད་ནས་དེས་བསྟན་པ་ལྟར་རྒྱལ་
བའི་བཀའ་ལ་ཡིད་ཆེས་ནས་ལས་འབྲས་བསླུ་བ་མེད་པའི་བདེན་པ་བསྒོམ་པ་
དང་། དེ་ནས་འཁོར་བ་མཐའ་དག་ལ་ཞེན་པ་ལྡོག་པའི་ཐབས་བདེན་པ་བཞི་
སྒོམ་པ་དང་། དེ་ནས་ཐེག་པ་ཆེན་པོར་ཞུགས་ཏེ་སྟོང་ཉིད་སྙིང་རྗེའི་སྙིང་པོ་ཅན་
-33-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྒོམ་ཞིང་དོན་དམ་པའི་བདེན་པ་སྤོས་པའི་མཐའ་ཐམས་ཅད་དང་བྲལ་བ་སྒོམ་པ་
དང༌། དེ་ནས་སྲིད་ཞི་གཉིས་ཀའི་མཐའ་ལས་འདས་པའི་དོན་དམ་པའི་བདེན་པ་
མི་གནས་པའི་མྱང་འདས་སྒོམ་པའི་བར་ཐེག་པ་ཆེན་པོའི་ལམ་གྱི་ལུས་ཡོངས་སུ་
རྫོགས་པ་ཤེས་དགོས་སོ་ཞེས་སྟོན་པ་དང་། མེ་ལ་སྐྱོན་བརྗོད་མ་བྱས་པར་ཚིག་
འཇམ་པོས་རང་ལ་སྨད་ཅིང་མེ་ལ་བསྟོད་པ་ལྟར་དུ་བདེན་ཚིག་བརྗོད་པ་ནི་དོན་
ལ་ སེམས་ ཅན་ སུ་ལའང་སྐྱོན་བརྗོད་མི་བྱ་བར་ ཕན་ པར་སེམས་ཤིང་། ཚིག་
འཇམ་པོ་འབའ་ཞིག་བརྗོད་དགོས་པ་སོགས་སྡོམ་པ་གསུམ་གྱི་བསླབ་བྱ་རྣམས་
རྒྱ་མཚོའི་རླབས་ལྟར་ནམ་ཡང་མི་འདའ་བར་བསྲུང་དགོས་སོ་ཞེས་སྟོན་པ་དང༌།
ལས་ཀྱི་དབང་ གིས་འགྲོ་བ་རིགས་དྲུག་ཏུ་འཁྱམ་དགོས་པའི་ངང་ཚུལ་དང༌།
འཁོར་བའི་འབྲོག་དགོན་པ་སྡུག་བསྔལ་གསུམ་གྱི་མེ་རབ་ཏུ་འབར་བའི་ནང་དུ་
ཆུད་པ་ལ་འཇིགས་ཤིང་སྐྲག་པར་བྱ་དགོས་པ་དང་། སྡུག་བསྔལ་གསུམ་གྱི་མེ་
རབ་ཏུ་འབར་བ་ཞི་བ་ནི་དགེ་བའི་བཤེས་གཉེན་གྱི་མཐུ་ལ་རག་ལས་པ་དང་།
བྱང་ཆུབ་སེམས་དཔའ་གང་ན་ཡོད་མི་ཤེས་པས་ཐམས་ཅད་ལ་དག་སྣང་སྦྱང་
དགོས་པ་སོགས་ཐེག་པ་ཆེན་པོའི་ལམ་གྱི་གནད་མང་པོ་ཞིག་དཔེ་དང་བརྡའི་སྒོ་
ནས་བསྟན་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་ན་ཞེས་པ་ནས། བརྗོད་
པར་བྱའོ། །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་
གནས་སྐབས་སུ་སུ་ལའང་སྐྱོན་བརྗོད་མ་མཛད་པར་ཚིག་རྩུབ་སྤོང་བའི་ཚུལ་
ཁྲིམས་རྣམ་པར་དག་པ་བསྐལ་པ་བགྲང་བ་ལས་ འདས་ པར་བསྲུངས་ཤིང༌།
བདེན་པའི་མཐུ་གྲུབ་པ་དེ་ལྟར་བདེན་པ་ཡོངས་སུ་གོམས་པ་རྣམས་ཀྱི་ཚིག་ནི་
- 34-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མེས་ཀྱང་འདའ་བར་མི་ནུས་ཏེ། དེས་བས་ན་སྟོན་པའི་རྣམ་ཐར་རང་གི་ཉམས་
ལེན་དུ་ཁྱེར་ཏེ་ཚིག་རྩུབ་སོགས་ངག་གི་ཉེས་པ་མཐའ་དག་སྤོང་བའི་བདེན་པའི་
ཚིག་ལ་བརྩོན་པར་བྱའོ། །སྟོན་པ་ཐུགས་རྗེ་ཅན་དེས་བདག་ཅག་རྣམས་ཀྱི་དོན་
དུ་ འདི་ ལྟ་ བུའི་ དཀའ་ བ་མཛད་དོ། །ཞེས་དེ་ བཞིན་ གཤེགས་ པའི་ ཡོན་ཏན་
བསྔགས་པ་ལ་ཡང་སྦྱར་ཏེ་རྟོགས་བརྗོད་འདིའི་དོན་རྒྱས་པར་བརྗོད་པར་བྱའོ། །
བཞི་ པ་ ལེའུའི་མཚན་ བསྟན་ པ་ ནི། བྱ་སྲེག་པའི་ ཕྲུག་གུའི་ སྐྱེས་ པའི་
རབས་ཏེ་བཅུ་དྲུག་པའོ། །ཞེས་པའོ། །བདག་ཉིད་ཆེན་པོ་མཁན་མཆོག་དཔའ་
བོས་མཛད་པའི་སྐྱེས་རབས་སོ་བཞི་པའི་དོན་རྣམས་པ་བཤད་པ་ཐེག་པ་ཆེན་
གསལ་བའི་སྒྲོན་མེ་ལས། རྟོགས་བརྗོད་བཅུ་དྲུག་པའི་བཤད་པའོ།། །།
༈ བཞི་ པ་ ངག་ འཁྱལ་ སྤོང་ བའི་ ཚུལ་ ཁྲིམས་ བསྲུང་ ཚུལ་ དེ་ བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང༌ སྦྱར་ཏེ་བཤད་ པ་ ལ་ བཞི། མཚམས་སྦྱར་བ། བརྒྱ་བྱིན་དུ་འཁྲུངས་ པའི་
རྟོགས་བརྗོད་རྒྱས་པ་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་
པའོ། །
དང་པོ་ནི། ཆང་འཐུང་བ་ནི་ཞེས་པ་ནས། སྨོས་ཀྱང་ཅི་དགོས། ཞེས་པའི་
བར་ཏེ། བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་སྤྱོད་
པ་ཐམས་ཅད་ཕར་ཕྱིན་དྲུག་ཏུ་བསྡུས་ནས་སློབ་པ་ལས་ཚུལ་ཁྲིམས་ལ་སློབ་པའི་
ཚེ་ཚུལ་ཁྲིམས་རྣམ་པ་གསུམ་ལས། སྡོམ་པའི་ཚུལ་ཁྲིམས་དག་པར་བསྲུངས་ན་
ཚུལ་ཁྲིམས་གཞན་གཉིས་ཀྱང་དག་པར་འགྱུར་ལ། དེ་མ་དག་ན་གཞན་གཉིས་
ཀྱང་དག་པར་མི་འགྱུར་བས་བྱང་སེམས་ལས་དང་པོ་པ་རྣམས་ཀྱིས་སྡོམ་པའི་
-35-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚུལ་ཁྲིམས་དག་པ་ལ་གཙོ་བོར་འབད་དགོས་ཤིང་། དེ་ལ་བྱང་སེམས་ཁྱིམ་པ་
དང་རབ་ཏུ་བྱུང་བ་གང་ཡིན་ཡང་མི་དགེ་བཅུ་སྤོང་གི་ཚུལ་ཁྲིམས་ངེས་པར་བསྲུང་
དགོས་པས། དེ་ལ་ལུས་ངག་གི་མི་དགེ་བ་དྲུག་སྤོང་ཚུལ་སྔར་བསྟན་ཟིན་ནས།
བདུན་པ་ ངག་ འཁྱལ་ སྤོང་བའི་ ཚུལ་ ཁྲིམས་བསྲུང་ཚུལ་འདིར་སྟོན་ལ། ངག་
འཁྱལ་སོགས་ཉེས་སྤྱོད་ལ་དབང་མེད་དུ་འཇུག་པའི་རྒྱུ་ཆང་འཐུང་བ་སྤོང་ཚུལ་
ནི། ཆང་འཐུང་བ་ནི་ལུས་ངག་ཡིད་གསུམ་གྱི་ཉེས་པར་སྤྱོད་པ་དུ་མ་འབྱུང་བའི་
རྒྱུ་ ཡིན་ ཞིང་། ཆང་ འཐུངས་ པ་ ལས་ འདི་ ཕྱི་ གཉིས་ ཀར་ ཤིན་ ཏུ་ མ་ རུང་
བར་འགྱུར་བའི་ཕྱིར་དགེ་བ་སྟེ་སྐྱེས་བུ་དམ་པ་རྣམས་ནི་གདུལ་བྱ་གཞན་དག་
ཀྱང་བག་མེད་པའི་གནས་ཆང་འཐུང་བ་འདི་ལས་ཟློག་པར་བྱེད་ན། བདག་ཉིད་
མི་འཐུང་བ་ལྟ་སྨོས་ཀྱང་ཅི་དགོས། དེ་བས་ན་སྟོན་པ་ཐུགས་རྗེ་ཅན་འདིས་སྔོན་
སློབ་པ་ལམ་གྱི་གནས་སྐབས་སུ་ངག་འཁྱལ་སོགས་བག་མེད་པའི་གནས་ཆང་
སྤོང་བའི་ ཚུལ་ ཁྲིམས་ ཇི་ ལྟར་བསྲུང་བར་མཛད་ པ་དེ་བཞིན་དུ་བསླབ་པར་
བྱའོ། །
གཉིས་པ་བརྒྱ་བྱིན་དུ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམས་ བཞིན་དུ་ སྐྱེ་བ་ བཞེས་ པའི་ ཚུལ། རྟེན་ དེའི་ ཡོན་ཏན་ སྤྱིར་
བསྟན་པ། ཁྱད་པར་སེམས་དཔའ་ཆེན་པོ་དེས་བག་མེད་པའི་གནས་ཆང་སྤོང་
བའི་ཚུལ་ཁྲིམས་བསྲུང་ཚུལ་རྒྱས་པར་བསྟན་པའོ། །དང་པོ་ནི། དེ་ཡང་འདི་ལྟར་
ཞེས་ པ་ནས། བརྒྱ་བྱིན་དུ་ གྱུར་ ཏོ་ཞེས་ གྲག་གོ །ཞེས་ པའི་ བར་ཏེ། སྟོན་ པ་
ཐུགས་རྗེ་ཅན་འདི་ཉིད་སྔོན་སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་
པ་ལ་སློབ་པའི་ཚེ་བག་མེད་པའི་གནས་ཆང་སྤོང་བའི་ ཚུལ་ ཁྲིམས་ རང་གིས་
- 36 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྲུངས་ཤིང་། གདུལ་བྱ་གཞན་དག་ཀྱང་ཆང་འཐུང་བ་ལས་བཟློག་པར་མཛད་
པའི་ཚུལ་དེ་ཡང་བླ་མ་རྣམས་ཀྱི་ཞལ་ལས་འདི་ལྟར་ཐོས་ཏེ། སྟོན་པ་ཐུགས་རྗེ་
ཅན་འདིའི་སྔོན་གྱི་འཁྲུངས་རབས་བྱང་ཆུབ་སེམས་དཔའ་སེམས་དཔའ་ཆེན་པོ་
འགྲོ་བ་ཉམ་ཐག་པ་འབའ་ཞིག་ཐུགས་ལ་བརྣགས་ནས་བྱམས་པ་དང་སྙིང་རྗེ་
ཆེན་པོ་བསྒོམས་པའི་བློ་ཅན་ཏེ་ཐུགས་བྱམས་པ་དང་སྙིང་རྗེ་ཆེན་པོའི་གཞན་
དབང་དུ་སོང་བ་རང་ཡལ་བར་དོར་ནས་སེམས་ཅན་གཞན་རྣམས་ལ་ཕུགས་སུ་
ཕན་ཞིང་འཕྲལ་དུའང་བདེ་བར་བྱེད་པ་ལ་དགའ་བའི་བསམ་པ་ཕུན་ཚོགས་དང་།
སྦྱོར་བ་ཕུན་ཚོགས་སྦྱིན་པ་དང་། སྒོ་གསུམ་ལེགས་པར་དུལ་བའི་ཚུལ་ཁྲིམས་
དང༌། གནོད་སེམས་ཞི་བའི་བཟོད་པ་དང་། རྣམ་གཡེང་ལ་སོགས་པ་ཉེ་ཉོན་
རྣམས་ཞི་བའི་བསམ་ གཏན་དང་། སོགས་པས་བསྡུས་པ་བརྩོན་འགྲུས་དང༌།
ཐུན་མོང་མིན་པའི་བསམ་གཏན་དང༌། ཤེས་རབ་སྟེ་ཕར་ཕྱིན་དྲུག་གིས་བསྡུས་
པའི་བསོད་ནམས་རྟག་སྦྱོར་དང་གུས་སྦྱོར་གཉིས་ཀྱིས་སྤེལ་བ་ཉམས་སུ་ལེན་
པར་མཛད་པ་དེ་མཁའ་ཁྱབ་ཀྱི་སེམས་ཅན་རྣམས་སྨིན་ཅིང་གྲོལ་བར་མཛད་པ་
ལ་ནམ་ཡང་ལྷོད་པ་མེད་པར་བཞུགས་པ་ལས་དུས་རེ་ཤིག་ཅིག་ན་ལྷ་དང་མིའི་
འགྲོ་བ་མཐའ་ཡས་པ་ཞིག་འདུལ་བར་དགོངས་ནས་ལྷ་རྣམས་ཀྱི་དབང་པོ་བརྒྱ་
བྱིན་དུ་གྱུར་ཏོ་ཞེས་གྲག་གོ །གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་
གཉིས། ཚིག་ལྷུག་པའི་སྒོ་ནས་བསྔགས་པ་དང༌། ཚིགས་སུ་བཅད་པའི་སྒོ་ནས་
བསྔགས་པའོ། །དང་པོ་ནི། དེ་ལྷའི་ལོངས་སྤྱོད་ཅེས་པ་ནས། མ་གྱུར་ཏོ། །ཞེས་
པའི་བར་ཏེ། བྱང་སེམས་བདག་ཉིད་ཆེན་པོ་དེ་སེམས་ཅན་གྱི་དོན་དུ་སུམ་ཅུ་རྩ་
གསུམ་གྱི་ལྷའི་གནས་སུ་སྙིང་རྗེ་དང་སྨོན་ལམ་གྱི་དབང་གིས་ལྷའི་དབང་པོ་བརྒྱ་
-37-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱིན་དུ་སྐྱེ་བ་བཞེས་ཏེ། ལྷའི་ལོངས་སྤྱོད་ཀྱི་བདེ་བ་ཕུན་སུམ་ཚོགས་པ་རྣམས་
དང་ལྡན་ཡང་ཐུགས་སྙིང་རྗེའི་དབང་དུ་གྱུར་པས་འཇིགས་ཚོགས་ཀྱི་ཕུང་པོ་ལྔ་
ལ་རྣམ་ཤེས་བརྟེན་པ་ལས་ཀྱིས་བཅིངས་པའི་སེམས་ཅན་རྣམས་ཀྱི་དོན་བྱ་བ་ལ་
བརྩོན་པ་ནམ་ཡང་ལྷོད་པར་མ་གྱུར་ཏོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། འཇིག་རྟེན་ཡོངས་
ཀྱི་ཞེས་པ་ནས། ཡོང་མི་བརྗེད། ཅེས་པའི་བར་ཏེ། འཇིག་རྟེན་འདི་ན་སྐྱེ་བོ་ཕལ་
ཆེར་ལས་དང་ཉོན་མོངས་པས་བཅིངས་ཏེ་སྒོ་གསུམ་གྱི་བྱ་བ་ཅི་བྱེད་སླར་རང་
ཉིད་འཆིང་བའི་རྒྱུ་འབའ་ཞིག་ཏུ་གྱུར་ཏེ། གནས་དང་ལུས་དང་ལོངས་སྤྱོད་ཕུན་
སུམ་ཚོགས་པའི་དཔལ་དང་ལྡན་པ་ཞིག་བྱུང་ན་ནི་ཕུན་ཚོགས་དེ་ཉིད་ལ་ཆགས་
ཏེ་ཆང་གིས་མྱོས་པ་བཞིན་དུ་རང་གི་ཚེ་འདི་དང་ཕྱི་མའི་དོན་རྣམས་ཀྱང་འདོར་
བར་བྱེད་ན། སྐྱེ་བོ་གཞན་ལ་ཕན་པའི་ཐབས་མི་བྱེད་པ་ལྟ་ཅི་སྨོས། འབྱོར་བ་
ཕུན་སུམ་ཚོགས་པ་ལ་ཆགས་པས་འདི་དང་ཕྱི་མའི་དོན་གཉིས་ཀ་འདོར་ཏེ། ཚེ་
འདིར་འབྱོར་པ་ཡོད་ན་དེ་ཉིད་བསྲུང་བ་དང་སླར་ཡང་སྤེལ་བའི་ཕྱིར་སྡུག་བསྔལ་
བརྒྱ་ཕྲག་མང་པོས་གཟིར་ཏེ་འབྱོར་པ་དེ་ཉིད་སྡུག་བསྔལ་གྱི་རྒྱུར་འགྲོ་བར་བྱེད་
ལ། འབྱོར་པ་དེ་ལ་ཆགས་པ་དང་། དེའི་ཕྱིར་དུ་འཐབ་པ་དང་རྩོད་པ་ལ་སོགས་
པ་ཞེ་སྡང་གིས་ཀུན་ནས་བསླངས་པའི་ལས་ངན་མང་པོ་བསགས་ཏེ། འབྱོར་པ་
རྣམས་འདིར་བཞག་ནས་མྱུར་དུ་ཤི་སྟེ་ངན་སོང་མུ་མཐའ་མེད་པར་འཁྱམས་ནས་
སྡུག་བསྔལ་བརྒྱུད་མར་མྱོང་དགོས་པས་ན། འབྱོར་པ་དེ་ཉིད་ཀྱིས་ཕྱི་མར་ཕུང་
བའི་རྒྱུ་བྱེད་དོ། །བྱང་སེམས་བདག་ཉིད་ཆེན་པོ་འདི་སོགས་སྐྱེས་བུ་དམ་པ་བག་
ཡོད་ལ་གནས་པ་རྣམས་ནི་འབྱོར་པ་ཕུན་སུམ་ཚོགས་པའི་མཆོག་ལྷའི་དབང་པོ་
- 38 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྒྱ་བྱིན་གྱི་དཔལ་འབྱོར་མངའ་ཐང་དང་ལྡན་ཡང་། དཔལ་འབྱོར་ དེ་ལ་མ་
ཆགས་པས་དེས་ཡིད་མི་མྱོས་པར་བདེ་བ་དེ་ཉིད་སྔོན་གྱི་ལས་བཟང་པོའི་འབྲས་
བུར་ཤེས་ནས་དཀོན་མཆོག་མཆོད་པ་སོགས་སླར་ཡང་དགེ་བའི་ལས་སྤེལ་བ་
དང༌། སྲིད་པའི་ཕུན་ཚོགས་ཐམས་ཅད་བསླུ་བའི་རང་བཞིན་དུ་ཤེས་ནས་དེས་
སྐྲག་ཅིང་སྐྱོ་བ་དང་། ཆགས་པས་བཅིངས་པའི་གདུལ་བྱ་གཞན་རྣམས་ཀྱི་དོན་
ལ་ལྷག་པར་བརྩོན་ཏེ། མདོར་ན་ངེས་འབྱུང་དང་། བྱང་ཆུབ་ཀྱི་སེམས་དང༌།
ཡང་དག་པའི་ལྟ་བ་རྣམས་རྒྱུད་ལ་བསྐྱེད་པ་དང༌། སྐྱེས་པ་རྣམས་འཕེལ་བའི་
རྐྱེན་དུ་བསྒྱུར་ཏེ་འབྱོར་པ་ཐོབ་པ་དོན་ཡོད་པར་མཛད་དོ། །བྱང་སེམས་བདག་
ཉིད་ཆེན་པོ་དེ་ནི་སྔོན་ཡུན་རིང་པོ་ནས་ཐེག་པ་ཆེན་པོའི་ལམ་ལ་གོམས་པ་རབ་
ཀྱི་མཐར་ཕྱིན་པ་ཡིན་པས་གནས་སྐབས་ཀུན་ཏུ་སེམས་ཅན་གྱི་དོན་སྤྱོད་པ་ཡོང་
མི་བརྗེད་དོ། །བདག་ཉིད་ཆེན་པོ་དེ་སེམས་ཅན་གྱི་དོན་འབའ་ཞིག་སྤྱོད་པའི་རྒྱུ་
ནི་བྱམས་པ་དང་སྙིང་རྗེ་གཉིས་ཡིན་ཏེ། བདག་ཉིད་ཆེན་པོ་དེ་ནི་སེམས་ཅན་སུ་
མཐོང་ཡང་ཕ་མ་རྣམས་རང་གི་གཉེན་བཤེས་ཏེ་བུ་སྡུག་པ་རྣམས་ལ་ཇི་ལྟར་
བྱམས་ པ་བཞིན་དུ། བདག་ ཉིད་ཆེན་པོ་འདི་ཡང་མཁའ་ཁྱབ་ཀྱི་སེམས་ཅན་
རྣམས་ལ་བུ་སྡུག་པ་གཅེས་པ་བཞིན་དུ་ཡིད་འོང་གི་བྱམས་པ་ནམ་ཡང་འགྱུར་བ་
མེད་པར་བརྟན་པོར་ཡོད་ལ། མཁའ་ཁྱབ་ཀྱི་སེམས་ཅན་རྣམས་སྡུག་བསྔལ་རྣམ་
པ་མང་པོས་དུས་ཀུན་ཏུ་གདུངས་པའི་ཚུལ་ལ་གཟིགས་ནས་བུ་གཅིག་པུ་མེའི་
དོང་དུ་ལྷུང་བ་མཐོང་བ་ལྟར་བཟོད་གླགས་མེད་པའི་སྙིང་རྗེ་ནམ་ཡང་མི་འགྱུར་
བར་བརྟན་པར་ཡོད་དོ། །བྱམས་དང་སྙིང་རྗེ་དེ་ལྟར་ཆེ་བ་ཙམ་དུ་ཡོད་པར་མ་
ཟད། ལྷ་དབང་གི་དཔལ་སོགས་འཁོར་བའི་ཕུན་ཚོགས་མཐའ་དག་མི་རྟག་པ།
-39-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མི་བརྟན་པ། འགྱུར་བ། བསླུ་བ་དང་། བདག་མེད་པའི་རང་བཞིན་ཅན་དུ་ཤེས་
པས་ན། སྲིད་པ་དང་ཞི་བའི་མཐའ་གང་ལའང་མི་གནས་པར་ས་ནས་སར་འཕར་
ཏེ་རྣམ་པ་ཐམས་ཅད་མཁྱེན་པའི་ཡེ་ཤེས་མྱུར་དུ་སྒྲུབ་པར་བྱེད་དོ། །དེས་ན་
གཞུང་འདིས་ཐེག་པ་ཆེན་པོའི་ལམ་གྱི་ལུས་རྫོགས་པའི་ཉམས་ལེན་བསྟན་པར་
ཤེས་པར་བྱའོ། །གཞུང་འདིའི་ཚིགས་བཅད་སྔ་མ་ལ་འགྱུར་གསར་དུ། འཇིག་
རྟེན་ཕལ་ཆེར་ཕུན་ཚོགས་ལྡན་གྱུར་ན། །ཆང་གིས་མྱོས་བཞིན་རང་ལ་ཕན་པའང་
འདོར། །ཞེས་འབྱུང་ངོ༌། །
གསུམ་པ་ཁྱད་པར་སེམས་དཔའ་ཆེན་པོ་དེས་བག་མེད་པའི་གནས་ཆང་
སྤོང་བའི་ཚུལ་ཁྲིམས་སྲུང་ཚུལ་རྒྱས་པར་བསྟན་པ་ལ་ལྔ། བདག་ཉིད་ཆེན་པོ་
དེས་སྐྱེ་བོ་མང་པོ་ཆང་གིས་མྱོས་ནས་ཕུང་བར་གཟིགས་པ། འདི་ཕྱིར་ཕུང་བའི་
ཉེས་སྤྱོད་དེ་འགོག་པའི་ཐབས་ཇི་ལྟར་བྱ་སྙམ་དུ་དགོངས་པ། རྒྱལ་བློན་འབངས་
དང་བཅས་པ་རྫུ་འཕྲུལ་གྱིས་འདུན་པར་བྱས་པ། ཆང་འཐུང་བའི་ཉེས་དམིགས་
རྒྱས་པར་བསྟན་པ། རྒྱལ་བློན་འབངས་དང་བཅས་པ་དད་ནས་བཀའ་བཞིན་དུ་
བསྒྲུབས་པའོ། །དང་ པོ་ནི། དེ་ ནས་ རེ་ཤིག་ ཅིག་ ཅེས་ པ་ ནས། སྐྱོན་ཆེ་བར་
མཐོང་ནས། ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་ལྷའི་དབང་པོར་
འཁྲུངས་པ་དེས་སུམ་ཅུ་རྩ་གསུམ་དུ་ལྷ་རྣམས་ཐབས་མཁས་ཀྱི་སྤྲུལ་པས་མཐོ་
རིས་དང་ཐར་པའི་ལམ་ལ་འགོད་པར་མཛད་དེ། སུམ་ཅུ་རྩ་གསུམ་ན་ལྷ་གྲངས་
མེད་པ་ཡོད་པ་དེ་དག་ཐམས་ཅད་ ཀྱིས་ལྷའི་དབང་པོ་བརྒྱ་བྱིན་ རང་ རང་གི་
མདུན་ན་ཞུགས་ཏེ་ཆོས་སྟོན་པར་མཐོང་ཞིང་ལྷའི་དབང་པོའི་གཟུགས་བརྙན་
ཁང་བཟང་རྣམ་པར་རྒྱལ་བྱེད་ཀྱི་ངོས་ལ་ཤར་བ་ཕྱོགས་ཀུན་ནས་མཐོང་བས།
- 40 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྷ་ཕལ་པ་རྣམས་ཀྱིས་ལྷའི་དབང་པོ་བརྒྱ་བྱིན་གང་ན་བཞུགས་མི་ཤེས་པར་
ཕྱོགས་ཐམས་ཅད་བརྒྱ་བྱིན་གྱི་གཟུགས་ཀྱི་གང་བ་ལྟ་བུར་སྣང་བ་དང་། ལྷ་སྤྱི་
མཐུན་གྱི་བསོད་ནམས་ཀྱི་ལས་དང་བརྒྱ་བྱིན་སེམས་དཔའ་ཆེན་པོའི་མཐུས་ལྷ་
རྣམས་ལ་དུས་དུས་སུ་ནམ་མཁའ་ལས་རྔའི་སྒྲ་ལས་མི་རྟག་པ་དང་། སྡུག་བསྔལ་
བ་དང༌། བདག་མེད་པ་དང་། མྱ་ངན་ལས་འདས་པ་འབའ་ཞིག་ཞི་བ་སྟེ་ཆོས་
ཀྱི་སྡོམ་བཞིའི་སྒྲ་བསྒྲགས་པས་ལྷ་རྣམས་ཆོས་ལ་སྐུལ་བར་བྱེད་དོ། །དེ་ལྟར་
སེམས་དཔའ་ཆེན་པོ་དེ་ལྷ་རྣམས་ཀྱི་དོན་མཛད་ཅིང་བཞུགས་པ་ལས་དུས་རེ་
ཤིག་ཅིག་ན་ལྷ་དབང་བདག་ཉིད་ཆེན་པོ་དེས་འཛམ་བུ་གླིང་ལ་སོགས་པའི་མིའི་
འཇིག་རྟེན་དུ་དམ་པའི་ཆོས་སྤྱོད་པ་མཆིས་སམ་མ་མཆིས་བལྟ་བའི་ཕྱིར་མྱུལ་
བའི་ཚེ། སེམས་ཅན་རྣམས་ལ་སྙིང་བརྩེ་བ་དང་བུ་སྡུག་པ་ལྟར་བྱམས་ཤིང་དུས་
ཀུན་ཏུ་སེམས་ཅན་རྣམས་ཀྱི་ངང་ཚུལ་ལ་གཟིགས་པར་མཛད་པ་ན། མཐུ་ཆེ་བ་
སྟེ་ཐོགས་པ་མེད་པའི་ལྷའི་མིག་གིས་འཛམ་བུ་གླིང་གི་མི་རྣམས་ལ་གཟིགས་
པས་ཇི་ལྟར་མཐོང་བ་ནི་ཐམས་ཅད་ཀྱི་མཛའ་བོ་ཞེས་བྱ་བའི་རྒྱལ་པོ་ཞིག་མི་
དགེ་བའི་བཤེས་གཉེན་ཞིག་ལ་བརྟེན་པས། མི་དགེ་བའི་བཤེས་གཉེན་དེས་
ལམ་ལོག་པར་ཁྲིད་དེ་ཆང་འཐུང་བ་སྐྱོན་མེད་པར་བསྟན་པ་ན་དེའི་སྐྱོན་གྱིས་
རྒྱལ་པོ་དེ་དང་དེའི་བློན་པོ་རྣམས་དང་འབངས་སུ་བཅས་པ་ཐམས་ཅད་ཆང་
འཐུང་པ་ལ་དགའ་བར་གྱུར་ཏེ། ཆང་འཐུང་བ་དེ་ལ་སྐྱོན་དུ་ཡང་མི་ལྟ་བར་བག་
མེད་པར་སྤྱོད་པར་གྱུར་པ་མཐོང་ལ། ཆང་འཐུང་བ་ནི་སྐྱོན་ཆེ་བར་ཡང་མཐོང་
ངོ༌། །ཆང་འཐུང་བ་སྐྱོན་ཆེ་བ་ནི། མདོ་ལས། ཆང་འཐུང་བ་ལ་སྐྱོན་སུམ་ཅུ་རྩ་ལྔ་
གསུངས་ཏེ། ཆང་འཐུང་བའི་སྐྱོན་སུམ་ཅུ་རྩ་ལྔ་ནི། ནོར་ཟད་པར་འགྱུར་བ་དང་།
-4-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ནད་མང་བར་འགྱུར་བ་དང་། འཐབ་མོ་དང་རྩོད་པ་མང་བར་འགྱུར་བ་དང༌། མི་
སྙན་པར་གྲག་པར་འགྱུར་བ་དང་། སྦ་བ་སྟོན་པ་དང༌། ཤེས་རབ་ཉམ་ཆུང་བར་
བྱེད་པ་དང༌། ལོངས་སྤྱོད་མ་ཐོབ་པ་མི་ཐོབ་པ་དང༌། དེའི་ལོངས་སྤྱོད་ཐོབ་པ་
ཟད་པར་འགྱུར་བ་དང་། གསང་བའི་ཚིག་མི་ཐུབ་པར་འགྱུར་བ་དང༌། དེའི་ལས་
ཀྱི་མཐའ་ཉམས་པར་འགྱུར་བ་དང་། ལུས་ཉམ་ཆུང་བར་འགྱུར་བ་དང་། མར་མི་
འཛིན་པར་འགྱུར་བ་དང་། ཕར་མི་འཛིན་པར་འགྱུར་བ་དང་། རྒན་རབས་ལ་
རིམ་གྲོ་མི་བྱེད་པར་འགྱུར་བ་དང་། སངས་རྒྱས་ལ་མི་གུས་པར་འགྱུར་བ་དང་།
ཆོས་ལ་མི་གུས་པར་འགྱུར་བ་དང་། དགེ་འདུན་ལ་མི་གུས་པར་འགྱུར་བ་དང་།
བསླབ་པ་ལ་མི་གུས་པར་འགྱུར་བ་དང༌། དབང་པོ་མི་སྡོམ་པར་འགྱུར་བ་དང༌།
བུད་མེད་ལ་བག་མེད་པར་སྤྱོད་པར་འགྱུར་བ་དང༌། མཛའ་བཤེས་ལ་སོགས་
པས་སྤོང་བར་འགྱུར་བ་དང༌། སྐྱེ་བོ་མང་པོའི་ཡིད་དུ་འོང་བར་འགྱུར་བ་དང༌།
དགོས་པ་ཞིག་ཡོད་ནའང་དེ་ལ་མི་འདྲི་བ་དང་། མྱོས་པར་འགྱུར་བ་དང་། ཚུལ་
ཁྲིམས་འཆལ་བར་འགྱུར་བ་དང་། དགེ་བའི་བཤེས་གཉེན་གྱི་ཡོངས་སུ་སྤོང་བ་
དང༌། དེའི་མི་དགེ་བའི་ཆོས་ཡོངས་སུ་འཕེལ་བར་འགྱུར་བ་དང་། དགེ་བའི་ཆོས་
ཉམས་པར་འགྱུར་བ་དང་། མཁས་པ་རྣམས་ཀྱིས་དེ་ལ་ཡིད་ཆེས་པའི་གནས་སུ་
མི་བྱེད་པ་དང་། མྱང་ངན་ལས་འདས་པའི་ལམ་ཐག་རིང་དུ་འགྱུར་བ་དང་། བབ་
ཅོལ་ཅན་དུ་འགྱུར་པ་དང༌། སྨྱོན་པར་འགྱུར་བའི་ལས་བྱེད་ཅིང་གསོག་པ་དང་།
མྱོས་བཞིན་དུ་འཆི་བའི་དུས་བྱེད་པར་འགྱུར་བ་དང་། ཤི་ནས་ངན་སོང་ངན་འགྲོ་
ལོག་པར་ལྟུང་བ་སེམས་ཅན་དམྱལ་བར་སྐྱེ་བ་དང་། མིར་སྐྱེས་ཀྱང་སྨྱོ་བའང་
རྗེད་ངས་པར་འགྱུར་བའོ། །གཞན་ཡང་ཆང་འཐུང་བའི་ཉེས་དམིགས་རྒྱས་པ་
- 42 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འོག་ནས་འབྱུང་བ་ལྟར་རོ། །
གཉིས་པ་འདི་ཕྱིར་ཕུང་བའི་ཉེས་སྤྱོད་དེ་འགོག་པའི་ཐབས་ཇི་ལྟར་བྱ་
སྙམ་དུ་དགོངས་པ་ནི། བདག་ཉིད་ཆེན་པོ་ཞེས་པ་ནས། དེ་ལས་འབྱུང་། ཞེས་
པའི་བར་ཏེ། དེ་ལྟར་གཟིགས་པ་ན་བྱང་སེམས་བདག་ཉིད་ཆེན་པོ་དེ་སྙིང་རྗེ་
ཆེན་པོས་སྙིང་མི་དགའ་བར་གྱུར་ཏོ་བསམས་པ། ཀྱེ་མའོ་ཞེས་མྱ་ངན་གྱི་ཚིག་
བརྗོད་ནས། ཁམས་གསུམ་གྱི་འཁོར་བ་འདིར་སེམས་ཅན་ཕལ་ཆེར་ངན་སོང་དུ་
གནས་ནས་བདེ་འགྲོའི་རྟེན་ཐོབ་པ་ཤིན་ཏུ་དཀོན་ལ། སྔོན་གྱི་བསོད་ནམས་ཀྱི་
མཐུས་བདེ་འགྲོའི་རྟེན་ཐོབ་ཀྱང་ཉོན་མོངས་དབང་བཙན་པ་དང་གྲོགས་ངན་པའི་
མཐུས་དལ་བ་ཆུད་གསོན་པར་བྱེད་པ་མིའི་འཇིག་རྟེན་རྒྱལ་པོ་བློན་འབངས་དང་
བཅས་པ་འདི་དག་ནི་རབ་ཏུ་མ་རུང་བར་གྱུར་ཅིང་འཁོར་དོ། །གྲོགས་ངན་པ་ནི་
ལེགས་ཚོགས་ཐམས་ཅད་འཇོམས་པར་བྱེད་པའི་དགྲ་མ་རུང་པ་སྟེ། འདི་ལྟར་
ཆང་ནི་ཉེས་པ་ཐམས་ཅད་ཀྱི་གཞི། ལེགས་ཚོགས་ཐམས་ཅད་ཉམས་པར་བྱེད་
པའི་དུག་ལྟ་བུ་ཡིན་པ་ལ་ལོག་པའི་ལམ་ནི་ལམ་བཟང་པོ་ཡིན་པ་བཞིན་དུ་བྱས་
ཏེ་དེ་ལ་དགའ་བཞིན་དུ་འཇུག་ལ། ཐོག་མར་འཐུངས་པ་ན་རབ་ཏུ་ཞིམ་པར་སྣང་
ཡང་ཆང་འདི་ ཁོང་དུ་སོང་བ་ན་དེས་ལུས་སེམས་གཉིས་ཀ་བསླད་དེ་སེམས་
རྨོངས་པར་གྱུར་ནས་ཆང་དེ་ལ་སྐྱོན་དུ་ལྟ་བ་བོར་ཏེ་ཡོན་ཏན་དུ་ལྟ་བར་འགྱུར་ཏེ།
རང་ལ་ཕན་པ་དང་མི་ཕན་པའི་བླང་དོར་ལ་ཆེས་རྨོངས་པ་ན་རང་ལ་ཕན་པ་དང་
ལེགས་པར་འགྱུར་བ་རྣམས་མེད་པར་བྱེད་དོ། །དེ་ལྟར་རྨོངས་པ་འདི་དག་ལ་
དུས་འདིར་ཇི་ལྟར་བྱས་ན་རུང་སྙམ་དུ་དགོངས་པ་ན། ཆང་གིས་མྱོས་པར་གྱུར་པ་
དེ་དག་ལ་ཕན་པའི་ཐབས་མཐོང་བ། རྫུ་འཕྲུལ་མངོན་པར་འདུ་བྱས་ནས་དེ་དག་
-43-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གི་མདུན་དུ་སོང་ནས་ཆང་གི་ཉེས་དམིགས་རྒྱ་ཆེར་བཤད་ན། དེ་དག་ལོག་པའི་
ལམ་ལས་ཟློག་པར་བྱེད་ནུས་པས་ན་དེ་དག་ལ་ཕན་པའི་དོན་ཡོད་དོ་སྙམ་དུ་
དགོངས་ཏེ། དེ་ཡང་འཇིག་རྟེན་འདི་ན་སྐྱེ་བོ་ཕལ་ཆེར་རྒྱལ་པོའི་རྗེས་སུ་འཇུག་
པས། རྒྱལ་པོ་སོགས་གཙོ་བོར་གྱུར་པ་རྣམས་བྱ་བ་གང་དང་གང་རྣམ་པར་སྤྱོད་
པ་དེ་དང་དེའི་རྗེས་སུ་སྐྱེ་བོ་ཕལ་པ་རྣམས་འཇུག་གོ །དེ་བས་ན་རྒྱལ་པོ་ཉིད་
བཅོས་ན་འབངས་ཐམས་ཅད་དབང་མེད་དུ་འཆོས་ནུས་ཏེ། འཇིག་རྟེན་དག་ན་
དགེ་སྡིག་གང་དང་གང་སྤྱོད་པ་རྒྱལ་པོ་ཇི་ལྟར་སྤྱོད་པ་དེ་དང་དེ་ལས་འབྱུང་བས་
སོ་སྙམ་དུ་དགོངས་སོ། ། །
གསུམ་པ་རྒྱལ་བློན་འབངས་དང་བཅས་པ་རྫུ་འཕྲུལ་གྱིས་འདུན་པར་
བྱས་པ་ལ་བཞི། དེ་དག་འདུལ་བར་ནུས་པའི་གཟུགས་བསྟན་པ། རྒྱལ་བློན་
འབངས་དང་བཅས་པ་ངོ་མཚར་ནས་གུས་པས་བཏུད་པ་ན་བུམ་པ་ཞིག་བསྟན་
ནས་ཉོས་ཤིག་པར་བསྐུལ་བ། རྒྱལ་བློན་འབངས་དང་བཅས་པས་བདག་ཉིད་
ཆེན་པོ་དེ་ལ་སུ་ཡིན་དྲིས་པ། བྱང་སེམས་བདག་ཉིད་ཆེན་པོས་ཆང་གི་ཉེས་
དམིགས་མདོར་བསྟན་པའོ། །དང་པོ་ནི། དེ་ལྟར་ཞེས་པ་ནས། འདུག་པར་གྱུར་
ཏོ། །ཞེས་པའི་བར་ཏེ། སེམས་དཔའ་ཆེན་པོ་དེས་དེ་ལྟར་རྒྱལ་པོ་འཁོར་བཅས་
འདུལ་བའི་དོན་དུ་སྤྲུལ་པ་བསྟན་ཏེ་ཆང་གི་ཉེས་དམིགས་སྟོན་པར་རྣམ་པར་ངེས་
པར་བྱས་ནས་ལྷའི་དབང་པོའི་རང་བཞིན་གྱི་ལུས་མི་སྣང་བར་བྱས་ཏེ། ལུས་
གསེར་བཙོ་མའི་མདོག་ལྟར་ཡིད་དུ་འོང་བ་རིན་པོ་ཆེའི་རྒྱན་མེད་པར་སྐྲའི་ཐོར་
ཚུགས་ཅུང་ཟད་རྩུབ་པ་འཁྱིལ་བ་ཅན། ལྷའི་གོས་པཉྩལི་ཀ་སོགས་མེད་པར་
དྲང་སྲོང་གི་ཆ་ལུགས་བྱས་ཏེ། གོས་སུ་ཤིང་གི་ཤུན་ལྤགས་དང་རི་དྭགས་ཨ་ཛི་
44 -



A
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནའི་པགས་པ་གྱོན་པ། ཚངས་པའི་བུར་གྲགས་པ་བྲམ་ཟེའི་ལུས་གཟི་བརྗིད་དང་
ལྡན་པ་ཞིག་ཏུ་མངོན་པར་སྤྲུལ་ནས་ཆང་གིས་གང་བའི་བུམ་པ་ཧ་ཅང་མི་ཆེ་བ་
རྒྱན་གྱིས་བརྒྱན་པ་ཞིག་ལག་པ་གཡོན་པ་ན་ཐོགས་ཏེ་འོངས་ནས། ཐམས་ཅད་
ཀྱི་མཛའ་བོའི་རྒྱལ་པོ་འཁོར་གྱི་ནང་དུ་འདུས་ཏེ། འབྲུའི་ཆང་དང་། སྦྲང་ཆང་
དང་། བུ་རམ་ཤིང་གི་ཆང་དང༌། བཅོས་པའི་ཆང་དང༌། རྒུན་ཆང་རྣམས་ལས།
ཆང་འདི་དང་འདི་ནི་དངར་རོ། །འདི་དང་འདི་ནི་ཞིམ་མོ་ཞེས་ཆང་གི་གཏམ་རྣམ་
པ་མང་པོའི་སྐབས་གླེང་ལངས་པའི་ཚེ་དེ་དག་གིས་མཐོང་བའི་མདུན་གྱི་ནམ་
མཁའ་ལ་བྱུང་སྟེ་འདུག་པར་གྱུར་ཏོ། །དྲང་སྲོང་གི་ཆ་ལུགས་ཤིང་གི་ཤུན་ལྤགས་
དང་། རི་དྭགས་ཨ་ཛི་ནའི་པགས་པ་གྱོན་པའི་དགོས་པ་དང་། དེ་དག་གི་ངོས་
འཛིན་སོགས་ནི་སྔར་བཤད་ཟིན་ཏོ། ། །
གཉིས་པ་རྒྱལ་པོ་འབངས་དང་བཅས་པ་ངོ་མཚར་ནས་གུས་པས་བཏུད་
པ་ན་བུམ་པ་ཞིག་བསྟན་ནས་ཉོས་ཤིག་པར་བསྐུལ་བ་ནི། དེ་ནས་སྐྱེ་བོ་དེ་དག་
ཅེས་པ་ནས། སུ་ཉོ་འདོད། ཅེས་པའི་བར་ཏེ། དེ་ལྟར་སེམས་དཔའ་ཆེན་པོ་དེས་
རྒྱལ་བློན་འབངས་དང་བཅས་པ་དེ་དག་གིས་མཐོང་བའི་ལམ་དུ་དྲང་སྲོང་གི་ཆ་
ལུགས་ཅན་གྱི་སྐུ་བསྟན་པ་དེ་མཐོང་ནས། རྒྱལ་བློན་འབངས་དང་བཅས་པའི་སྐྱེ་
བོ་དེ་དག་ངོ་མཚར་ཆེ་ཞིང་རབ་ཏུ་གུས་པར་གྱུར་པས་དེ་མ་ཐག་ལངས་ཏེ་ཐལ་མོ་
སྦྱར་ནས་སྟན་བཤམ་པ་སོགས་བཀུར་སྟི་དང་། རྙེད་པས་མཆོད་པ་སོགས་རིམ་
གྲོ་ཆེར་བསྐྱེད་དོ། །དེ་ནས་སེམས་དཔའ་ཆེན་པོ་དེས་སྐྱེ་བོ་དེ་དག་དད་ཅིང་
འདུན་པར་གྱུར་པར་གཟིགས་ནས། ཆར་སྤྲིན་འབྲུག་སྒྲ་ཟབ་མོའི་སྒྲ་འབྱིན་པ་
བཞིན་དུ་གསང་གཏོད་དེ་སྨྲས་པ། མེ་ཏོག་ཕྲེང་བ་མགུལ་ན་བཀོད་ཅིང་མགྲིན་པ་
-45-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མན་ཆད་རབ་ཏུ་གང་ལ་བུམ་པའི་རྒྱན་ཤིང་ལོ་དང༌། མེ་ཏོག་གི་ཕྲེང་བ་དང༌།
མགུལ་ཆིངས་དར་གསར་པའི་རྒྱན་གྱིས་བརྒྱན་པའི་བུམ་པ་འདི་སུས་ཉོ་བར་
འདོད་ཅེས་དྲིས་སོ། །བུམ་པ་རྒྱན་གྱིས་བརྒྱན་ཚུལ་ནི་ལག་པ་ལ་གདུ་བུ་བཏགས་
པ་བཞིན་དུ་མགུལ་བ་མེ་ཏོག་གི་ཕྲེང་བ་དང་། དར་གསར་པ་སྣ་ཚོགས་ཀྱིས་
བཅིངས་ཤིང་། བུམ་པའི་ཁ་རྒྱན་ལོ་མ་མེ་ཏོག་འབྲས་བུར་ལྡན་པའི་ལྡུམ་བུས་
བརྒྱན་པ། རླུང་གིས་བསྐྱོད་པ་ན་ཤིང་གི་ལོ་མ་དང་མགུལ་ནས་འཕྱང་བའི་དར་
ལྕེ་རྣམས་རབ་ཏུ་གཡོ་བ་མཛེས་ཤིང་ཡིད་དུ་འོང་བའོ། །དེ་འདྲ་བའི་བུམ་པ་དེ་སྐྱེ་
བོ་དེ་དག་ལ་བསྟན་ནས་བུམ་པ་འདི་སུ་ཉོ་བར་འདོད། ཉོ་བར་འདོད་པ་ཡོད་ན་
རིན་བྱིན་ཅིག་ངས་འཚོང་ངོ་ཞེས་བརྗོད་དོ། །
གསུམ་པ་རྒྱལ་བློན་འབངས་དང་བཅས་པས་བདག་ཉིད་ཆེན་པོ་དེ་ལ་སུ་
ཡིན་དྲིས་པ་ནི། དེ་ནས་དེ་ལ་ཞེས་པ་ནས། བདག་ཅག་རེ། ཞེས་པའི་བར་ཏེ།
སེམས་དཔའ་ཆེན་པོས་དེ་ལྟར་གསུངས་པ་ན། སེམས་དཔའ་ཆེན་པོ་དེ་ལ་རྒྱལ་
པོ་བློན་འབངས་དང་བཅས་པ་དེ་དག་ཡ་མཚན་དང་ངོ་མཚར་ཆེ་བར་གྱུར་ཏེ་རབ་
ཏུ་གུས་པར་ལྟ་ཞིང་ཐལ་མོ་སྦྱར་ནས་སྨྲས་པ། བདག་ཉིད་ཆེན་པོ་ཁྱོད་སུ་ཞིག་
ལགས། སྐུའི་གཟི་བྱིན་ལ་བལྟས་ན་ཉི་མ་ཤར་བ་འདྲ་ལ། མཛེས་པ་ལ་བལྟས་
ན་ ཟླ་བ་བཞིན་དུ་སྣང་། ཁྱོད་ ཀྱི་སྐུ་ཤུན་ལྤགས་དང་ རི་དྭགས་ཀྱི་པགས་ པ་
གསོལ་བ་རབ་ཏུ་མཛེས་པ་ལ་བལྟས་ན་བདག་ཉིད་ཆེན་པོ་ཐུབ་པ་ཞིག་འདིར་
བྱོན་པ་ལགས་པར་གདའོ། །དེ་བས་ན་བདག་ཅག་འཇིག་རྟེན་ཀུན་གྱིས་བདག་
ཉིད་ཆེན་པོ་ཁྱོད་ཇི་ལྟར་ཡིན་འཚལ་བར་གསལ་པོར་གསུངས་བའི་རིགས་སོ། །
བདག་ཉིད་ཆེན་པོ་ཁྱོད་ཀྱི་ཡོན་ཏན་ངོ་མཚར་རྨད་དུ་བྱུང་བ་ཞིག་མཆིས་པར་
- 46 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་ཅག་རྣམས་རེ་བས་གང་ཞུས་པའི་དོན་དེ་གསལ་བར་གསུང་དུ་གསོལ་
ཞེས་ཞུས་སོ། །
བཞི་པ་བྱང་སེམས་བདག་ཉིད་ཆེན་པོས་ཆང་གི་ཉེས་དམིགས་མདོར་
བསྟན་པ་ནི། བརྒྱ་བྱིན་གྱིས་སྨྲས་པ། ཞེས་པ་ནས་ཉོ་བར་གྱིས། ཞེས་པའི་བར་
ཏེ། ཐམས་ཅད་ཀྱི་མཛའ་བོ་ཞེས་བྱ་བའི་རྒྱལ་པོ་དེས་དེ་ལྟར་ཞུས་པ་ན། བརྒྱ་
བྱིན་སེམས་དཔའ་ཆེན་པོས་དེ་ལ་ལན་སྨྲས་པ། ཁྱེད་ཅག་ང་སུ་ཡིན་ཟེར་བ་ང་སུ་
ཡིན་ཕྱིས་ཤེས་པར་འགྱུར་གྱི། ཁྱེད་ཅག་འཇིག་རྟེན་གཞན་ཚེ་ཕྱི་མ་ངན་སོང་དུ་
ལྟུང་བ་ལ་མི་འཇིགས་ཤིང་། ཚེ་འདི་ལ་ཡང་རང་གཞན་གཉིས་ཀའི་དོན་ཉམས་
ཏེ་རླག་པར་འགྱུར་བ་ལ་མི་འཇིགས་ན་བུམ་པ་འདི་ང་ལས་ཉོ་བར་གྱིས་ཤིག་
ཅེས་གསུངས་ཏེ། དངོས་སུ་རྒྱལ་པོ་དེ་ལ་བུམ་པ་དེའི་ནང་ན་ཆང་ཡོད་ཅེས་མ་
བརྗོད་ཀྱང་དོན་དུ་ཆང་གི་ཉེས་དམིགས་མདོར་བསྡུས་ནས་བརྗོད་པ་སྟེ། ཆང་
འཐུངས་ན་ཚེ་འདིར་ཡང་ནད་དང་གདོན་དང་ཕན་ཚུན་འཐབ་རྩོད་སོགས་བཀྲ་མི་
ཤིས་པ་མཐའ་དག་བྱུང་ཞིང་། ཚེ་དང་བསོད་ནམས་དང་ཡོན་ཏན་སོགས་ལེགས་
ཚོགས་མཐའ་དག་ཉམས་པར་ འགྱུར་ ལ། ཆང་གིས་ཡིད་མྱོས་ཏེ་ལས་ངན་སྣ་
ཚོགས་བསགས་པས་ཕྱི་མར་ངན་སོང་དུ་ལྟུང་ཚེ་འདི་ཕྱི་གཉིས་ཀར་ཕུང་བར་
བྱེད་དོ་ཞེས་བསྟན་པ་ཡིན་ནོ། ། །
བཞི་པ་ཆང་འཐུང་བའི་ཉེས་དམིགས་རྒྱས་པར་བསྟན་པ་ལ་གཉིས། ཆང་
གི་ཉེས་དམིགས་ཉན་པར་བསྐུལ་བ་དང་། ཆང་འཐུང་བའི་ཉེས་དམིགས་བཤད་
པ་དངོས་སོ། །དང་པོ་ནི། རྒྱལ་པོས་སྨྲས་པ་ཞེས་པ་ནས། འདི་ཡི་ཡོན་ཏན་ཉོན།
ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་རྒྱལ་ པོ་ བློན་འབངས་དང་
-47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཅས་པ་ལ་ཁྱེད་ཅག་ཚེ་འདི་ཕྱི་གཉིས་ཀ་ཕུང་བ་ལ་མི་འཛེམ་ན་བུམ་པ་འདི་ཉོ་
བར་གྱིས་ཞེས་གསུངས་པ་དེ་ལ། ཐམས་ཅད་ཀྱི་མཛའ་བོ་ཞེས་བྱ་བའི་རྒྱལ་པོ་
དེས་ལན་སྨྲས་པ། ཨེ་མའོ་ཞེས་སྔོན་མ་ཐོས་པའི་ཚིག་ཡ་མཚན་ཅན་དེ་ཐོས་པ་
ལ་ངོ་མཚར་བའི་ཚིག་བརྗོད་ནས་སེམས་དཔའ་ཆེན་པོ་ལ་བོས་ཏེ། ཁྱོད་ཀྱིས་
ཚོང་ཟོང་བཙོང་པའི་ཚུལ་འདི་འདྲ་བ་ནི་སྔོན་མ་བྱུང་བ་ཞིག་སྟེ། འཇིག་རྟེན་ན་
ཟོང་འཚོང་བ་རྣམས་ནི་ཚོང་ཟོང་དེ་ངན་ཡང་ཡོན་ཏན་སྒོ་དུ་མ་ནས་བརྗོད་ལ། །
དེའི་ཉེས་སྐྱོན་རྣམས་བཅབས་ནས་གཞན་གྱིས་མི་ཤེས་པར་བྱེད་པ་ཡིན་ཏེ། ཟོང་
འཚོང་བ་ཐམས་ཅད་ཀྱི་ལུགས་ནི་དེ་ལྟར་ཡིན་པ་གྲགས་སོ། །བསླབ་པའི་གཞི་
ལྔ་བླངས་པ་སོགས་རྫུན་སྨྲ་བས་འཇིགས་པ་རྣམས་ནི་བདག་ཉིད་ཆེན་པོ་ཁྱོད་ལྟ་
བུའི་ སྤྱོད་ཚུལ་འཛིན་ཏེ། དགེ་བ་སྐྱེས་བུ་དམ་པ་རྣམས་ནི་རྫུན་ནམ་ཡང་མི་
གསུང་ཞིང་ཕོངས་པར་གྱུར་ཀྱང་བདེན་པ་མི་གཏོང་བ་ཡིན་ན། བདག་ཉིད་ཆེན་
པོ་ཁྱོད་ཀྱིས་ང་ལ་བདེན་པ་སྨྲ་དགོས་པས་བུམ་པ་འདི་ཅི་ཡིས་གང་བ་ཡིན། བུམ་
པ་འདི་བཙོངས་པ་ལ་ཁེ་སྤོགས་ཆེན་པོ་ཅི་ཞིག་ཡོད་ནས་བདག་ཉིད་ཆེན་པོ་ཁྱོད་
ལྟ་བུ་ཡང་བུམ་པ་འདི་ངེད་ལ་འཚོང་། བདག་ཉིད་ཆེན་པོ་ཞེས་བོས་ནས་གང་
ཞུས་པའི་དོན་དེ་དག་དྲང་པོར་གསལ་བར་སྨོས་ཤིག་ཅེས་ཞུས་སོ། །དེ་ལ་བརྒྱ་
བྱིན་སེམས་དཔའ་ཆེན་པོས་ལན་སྨྲས་པ། རྒྱལ་པོ་ཆེན་པོ་གསོན་ཅིག །བུམ་པ་
འདི་ནི་ཆུས་གང་བའང་མིན། ཞེས་གང་བའང་མིན། དར་བས་གང་བའང་མིན།
མུ་སྟེགས་ཆུ་ཡིས་གང་བའང་མིན། པདྨའི་གེ་སར་དྲི་ཞིམ་པོའི་ཁུ་བའི་ཆུས་གང་
བའང་མིན། མར་གྱིས་གང་བའང་མ་ཡིན་ལ། ཀུ་མུ་ད་དང་སྤྲིན་མེད་པའི་ཟླ་འོད་
འདྲ་བའི་འོ་མས་གང་བའང་མ་ཡིན་ནོ། །གང་གིས་གང་བ་ཡིན་ཞེ་ན། སྡིག་པའི་
- A8-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རང་བཞིན་ཅན་གྱི་ཆང་གིས་གང་བ་ཡིན་ནོ། །བུམ་པ་འདི་བཙོངས་པ་ལ་ཁེ་
སྤོགས་ཅི་ཡོད་ཟེར་བ་བུམ་པ་འདིའི་ནང་ན་ཡོད་པའི་ཆང་འདིའི་ཁེ་སྤོགས་ཡོན་
ཏན་གང་ཡོད་ཉོན་ཅིག །ངས་བཤད་དོ་ཞེས་གསུངས་སོ། །འདིའི་གཞན་རྣམས་
གོ་སླ་ལ། མུ་སྟེགས་ཆུ་ཞེས་པ་ནི་སྔོན་གྱི་དམ་པ་མང་པོས་གངྒཱའི་ཆུ་ལ་བརྗོད་པ་
ཡིན་གསུངས་ཏེ། གངྒཱའི་ཆུ་ལ་མུ་སྟེགས་ཆུ་ཞེས་བརྗོད་པའི་རྒྱུ་མཚན་མུ་སྟེགས་
པ་རྣམས་གངྒཱའི་ཆུས་ལུས་བཀྲུས་ན་སྡིག་པ་འདག་གོ་ཟེར་ནས་གངྒཱའི་ཆུས་ལུས་
བཀྲུ་བ་ལ་བརྩོན་པ་ཆེར་བྱེད་པས། ཆུ་དེ་ལ་མུ་སྟེགས་ཆུ་ཞེས་བཤད་ཟེར་ཏེ་དོན་
ཧ་ཅང་ལེགས་པ་མི་འདྲ་ལ། མུ་སྟེགས་དང་འཇུག་ངོགས་གཉིས་ལ་སྐད་དོད་ཐུན་
མོང་བ་ཡོད་པས་འདིར་ལོ་ཙཱ་བས་མུ་སྟེགས་སུ་བསྒྱུར་པ་ཡིན་ནམ་སྙམ་སྟེ་དཔྱད་
དོ། །ཆང་གི་སྐྱོན་བརྗོད་རྒྱུ་ལ་འདིར་ཡོན་ཏན་ཉོན་ཅེས་གསུངས་པ་ནི་འཇིག་
རྟེན་མི་ངན་པ་འགའ་ཞིག་གི་སྤྱོད་པ་ལ་འདི་འདྲ་དེ་ ཁོའི་ཡོན་ཏན་ཡིན་ཞེས་
བརྗོད་པ་ལྟར་ཡང་ཡིན་ལ། སྔོན་དུ་རྒྱལ་པོ་དེས་འདི་ལ་ཡོན་ཏན་ཅི་ཡོད་དྲིས་པ་
ན་ཆང་འདི་ལ་ཡོན་ཏན་འདི་ཕྱི་གཉིས་ཀར་ཕུང་བར་བྱེད་པ་འདི་ལྟ་བུ་ཡོད་དོ་
ཞེས་བརྗོད་པ་ཡིན་པས་དོན་དུ་ཆང་གི་ཉེས་དམིགས་ཉོན་ཅིག་ངས་བཤད་དོ་
ཞེས་པ་ཡིན་ནོ། །གཉིས་པ་ཆང་འཐུང་བའི་ཉེས་དམིགས་བཤད་པ་དངོས་ལ་
གསུམ། ཚེ་འདིར་འབྱུང་བའི་ཉེས་དམིགས་བཤད་པ། ཕྱི་མར་འབྱུང་བའི་ཉེས་
དམིགས་བཤད་པ། ཉེས་དམིགས་རྒྱ་ཆེར་བཤད་པ་དེ་དག་བསམས་ནས་ཆང་
འཐུང་བར་མི་རིགས་སོ་ཞེས་མདོར་བསྡུས་ཏེ་གདམས་པའོ། །དང་པོ་ལ་གཉིས།
རྒྱས་པར་བཤད་པ་དང་། དོན་བསྡུས་ཏེ་བསྟན་པའོ། །
དང་པོ་རྒྱས་པར་བཤད་པ་ལ་བཅུ་གཅིག །ཆང་འཐུངས་ན་ལུས་ཉམས་
-49-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཤིང་དྲན་ པ་ ཉམས་ པར་ འགྱུར་བར་ བསྟན་ པ། ཆང་ འཐུངས་ན་དགེ་ལེགས་
ཉམས་ཤིང་ཕྱུགས་དང་འདྲ་བར་འགྱུར་བར་བསྟན་པ། ཆང་འཐུངས་ན་ངོ་ཚ་
ཁྲེལ་ཡོད་ཉམས་པར་འགྱུར་པར་བསྟན་པ། ཆང་འཐུངས་ན་ཁྱི་དང་མཚུངས་པར་
འགྱུར་བར་བསྟན་པ། ཆང་འཐུངས་ན་ཕན་བདེ་ཐམས་ཅད་རླག་པར་འགྱུར་བར་
བསྟན་པ། ཆང་འཐུངས་པས་དམེ་བྱུང་བ་སོགས་ཕུང་ཀྲོལ་ཆེན་པོར་གྱུར་པའི་
སྔོན་གྱི་བྱུང་བ་བསྟན་པ། ཆང་འཐུངས་ན་ནོར་དང་རིགས་ཉམས་པར་འགྱུར་
བར་བསྟན་པ། ཆང་འཐུངས་ན་བློ་གྲོས་ཉམས་ཤིང་གཏམ་ངན་གྱི་གཞིར་འགྱུར་
བར་བསྟན་པ། ཆང་འཐུངས་ན་ངག་འཁྱལ་ངེས་པར་འབྱུང་བར་བསྟན་པ། ཆང་
འཐུངས་ པས་ ལྷའི་ དཔལ་ ལས་ ཉམས་ པའི་ སྔོན་ གྱི་ བྱུང་ བ་ བསྟན་ པ། ཆང་
འཐུངས་པ་སྨོན་པ་དང་མཚུངས་པར་འགྱུར་བར་བསྟན་པའོ། །དང་པོ་ནི། གང་
ཞིག་འཐུངས་ན་ཞེས་པ་ནས། ཐ་ཤལ་འདི་ཉོས་ཤིག །ཅེས་པའི་བར་ཏེ། བརྒྱ་
བྱིན་སེམས་དཔའ་ཆེན་པོས་ཆང་གི་ཉེས་དམིགས་གསུངས་པ་ནི། ཆང་གང་ཞིག་
འཐུངས་ན་ར་རོ་སློང་ནས་སྤྱོད་ལམ་ལ་རང་དབང་མ་འདུས་པར་གོམ་པ་གྱ་ཚོམ་
དུ་དབང་མེད་འདོར་ཞིང་འགྲོ་ལ། འགྲོ་བའི་ཡུལ་ཡང་ངེས་གཟུང་མེད་པར་སྔར་
མ་འདྲིས་པའི་ཡུལ་ཕྱོགས་སུ་ཡང་འཁྱམ་ཞིང་གོམ་པ་བརྡེག་འཆོས་ནས་གཡང་
དུ་ལྷུང་བ་དང་། ཡན་ལག་དང་ཉིང་ལག་ཆག་པ་སོགས་ཉེས་སྐྱོན་མང་དུ་འབྱུང་
ཞིང་དྲན་པ་ཉམས་པར་འགྱུར་ལ། བློ་གྲོས་ཉམས་པས་གང་བཟའ་བར་བྱ་བ་
དང། གང་མི་བཟའ་བར་བྱ་བའི་དཔྱད་པ་མེད་པར་ཁའི་སྒོར་གང་བྱུང་བའི་ཟས་
དེ་དང་དེ་དག་ཟ་བར་འགྱུར་བ་སོགས་ཉེས་སྐྱོན་གྱི་གཞི་དེ་དང་དེ་ཡིས་རབ་ཏུ་
གང་བའི་བུམ་པ་ཐ་ཤལ་འདི་ཉོས་ཤིག་ཅེས་གདམས་སོ། ། །
- 50 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གཉིས་པ་ཆང་འཐུངས་ན་དགེ་ལེགས་ཉམས་ཤིང་ཕྱུགས་དང་འདྲ་བར་
འགྱུར་བར་བསྟན་པ་ནི། གང་གིས་ཞེས་པ་ནས། ཉོ་བའི་རིགས། ཞེས་པའི་བར་
ཏེ། ཆང་གི་སྐྱོན་གཞན་ཡང་བཤད་པ། ཆང་འཐུངས་ན་ཆང་དེའི་མཐུས་རང་གི་
སེམས་ལ་དབང་མེད་པར་མྱོས་ནས་བློ་གྲོས་ཉམས་ཤིང་རྣམ་པར་འཁྱམ་པར་
འགྱུར་ལ། བྱ་བ་དང་བྱ་བ་མ་ཡིན་བའི་ཚུལ་ལ་རྨོངས་པ་ཕྱུགས་དང་འདྲ་བར་
བླུན་ཞིང། སྒོ་གསུམ་གྱི་སྤྱོད་པ་ཤིན་ཏུ་ངན་པ་བྱེད་པས་རང་ལ་ཉེ་བའི་གཉེན་
རྣམས་མྱ་ངན་སྐྱེ་ཞིང་དགྲ་བོ་རྣམས་དགའ་སྟེ་འཕྱས་སྨོད་བྱེད་པར་འགྱུར་རོ། །
གཞན་ཡང་ཆང་གིས་མྱོས་པས་སྐྱེ་བོ་མང་པོ་ཚོགས་པའི་མདུན་སར་གར་བྱེད་
པར་འགྱུར་ཞིང། རང་གི་ཁ་རྔ་བརྡུངས་ཏེ་གར་མཁན་རྣམས་ལུས་ཀྱིས་གར་བྱེད་
པ་དང་མཉམ་དུ་ཁ་ནས་བཞད་གད་ཀྱི་གཏམ་སྣ་ཚོགས་སྨྲ་བ་བཞིན་དུ་ཆང་གིས་
མྱོས་པ་དེ་ཡང་ངོ་ཚ་མེད་པར་ལུས་ཀྱིས་གར་བྱེད་པ་དང་མཉམ་དུ་ཁ་ནས་ཅི་ཐོད་
ཐོད་སྨྲ་བར་བྱེད་དོ། །དེ་ལྟར་དགེ་ལེགས་ཐམས་ཅད་ཉམས་པར་བྱེད་པའི་བུམ་
པའི་ཆང་འདི་ཁྱེད་ ཀྱིས་ ཉོ་བའི་ རིགས་སོ་ཞེས་ གདམས་སོ། །གསུམ་པ་ཆང་
འཐུངས་ན་ངོ་ཚ་ཁྲེལ་ཡོད་ཉམས་པར་འགྱུར་བར་བསྟན་པ་ནི། འཐུངས་ན་ཞེས་
པ་ནས། དེ་ བླུགས་སོ། །ཞེས་ པའི་ བར་ ཏེ། ཆང་ གི་ ཉེས་དམིགས་ གཞན་ཡང་
བཤད་པ། ཆང་འཐུངས་ན་ཆང་གང་གིས་མྱོས་ནས་རང་གི་རྒྱན་དུ་འོས་པའི་ངོ་ཚ་
དང་ཁྲེལ་ཡོད་གཉིས་ཀ་འདོར་རོ། །ངོ་ཚ་འདོར་ཏེ་ཆང་གིས་མྱོས་ནས་ལུས་གོས་
དང་བྲལ་ཞིང་། གཅེར་བུར་ཕྱུང་ཡང་ངོ་ཚ་བ་དང་མི་དགའ་བ་གང་ཡང་མེད་པར་
འགྱུར་རོ། ཁྲེལ་ཡོད་འདོར་ཏེ་ལུས་གཅེར་བུར་ཕྱུང་ནས་གསང་བའི་གནས་མི་སྦ་
བར་གྲོང་ཁྱེར་གྱི་སྐྱེ་བོ་མང་པོའི་ལམ་དུ་ཡིད་རྟོན་པར་འགྲོ་བར་བྱེད་དོ། །བུམ་
51-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་འདིར་ནི་བཙོང་བར་འོས་པ་ངོ་ཚ་ཁྲེལ་ཡོད་འདོར་བའི་རྒྱུ་ཆང་དེ་བླུགས་སོ།
ཁྱེད་ཅག་རྒྱལ་བློན་འབངས་དང་བཅས་པ་རྣམས་ངོ་ཚ་ཁྲེལ་ཡོད་ཉམས་པ་ལ་མི་
ལྟ་ན་བུམ་པའི་ཆང་འདི་ཉོས་ཤིག་ཅེས་གདམས་སོ། །བཙོང་བར་འོས་པ་ཞེས་པ་
ནི། སྔར་ཐམས་ཅད་ཀྱི་མཛའ་བོ་ཞེས་བྱ་བའི་རྒྱལ་པོ་དེས་བརྒྱ་བྱིན་སེམས་
དཔའ་ཆེན་པོ་ལ་ཁྱོད་ཀྱི་ཕྱག་ན་བསྣམས་པའི་བུམ་པ་དེའི་ནང་ན་བཙོང་བར་
འོས་པ་གང་ཡོད་ཅེས་དྲིས་པ་དེའི་ལན་དུ་གསུངས་པའོ། ། །
བཞི་པ་ཆང་འཐུངས་ན་ཁྱི་དང་མཚུངས་པར་འགྱུར་བར་བསྟན་པ་ནི།
གང་འཐུངས་ན་ནི་ཞེས་པ་ནས། འདིར་བླུགས་སོ། །ཞེས་པའི་བར་ཏེ། ཆང་གི་
ཉེས་དམིགས་ གཞན་ཡང་བཤད་པ། ཆང་གང་བག་མེད་པར་འཐུངས་ན་ཁོང་
པའི་ནང་ནས་ཟས་གཞན་དང་བཅས་པ་བསྐྱུགས་པས་ལུས་གོས་པར་འགྱུར་
ཞིང་། དྲན་པ་ཉམས་ཏེ་ཕྱི་རོལ་ཏུ་འཁྱམས་ནས་སྐྱུགས་པས་ལུས་གོས་བཞིན་དུ་
འགྱེལ་བ་ན། ཁྱིས་ལུས་ལ་གོས་པའི་སྐྱུགས་པ་རྣམས་བལྡག་ཅིང་དེའི་ཁ་ཡང་
དོགས་པ་མེད་པར་བལྡག་པར་གྱུར། དྲན་པ་མེད་པར་སྐྱེ་བོ་ཀུན་རྒྱུ་བའི་ལམ་པོ་
ཆེ་ནའང་རོ་ལྟར་ཉལ་བར་འགྱུར་རོ། །ཆང་འཐུངས་པས་མྱོས་ཏེ་ལས་པོ་ཆེར་
ཉལ་བར་འགྱུར་བར་བཤད་པ་འདི་ལ་བླ་མ་གོང་མ་རྣམས་འཕགས་པ་ལེགས་
འོངས་ཀྱི་བྱུང་བ་སྦྱར་བར་གསུང་བས། དེའི་ཚུལ་ནི་འཕགས་པ་ལེགས་འོངས་
ཞེས་བྱ་བ་སྲིད་པ་ལས་གྲོལ་བ། གསེར་དང་བོང་བར་མཉམ་པ། ནམ་མཁའ་དང་
ལག་མཐིལ་དུ་མཉམ་པའི་རྟོགས་པ་བརྙེས་པ་དེས་ཀླུ་ཨ་མའི་ཆུ་ངོགས་པ་ཞེས་
བྱ་བའི་གདུག་པ་ཅན་དེ་བྱམས་པའི་ཏིང་ངེ་འཛིན་གྱིས་བཏུལ་བ་ན། འཕགས་པ་
ལེགས་འོངས་ལ་སྐྱེ་བོ་ཀུན་གྱིས་བསྙེན་བཀུར་ཆེན་པོ་བྱས་ཤིང་། མཉམ་ཡོད་དུ་
- 52 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྲམ་ཟེ་ ཞིག་ གིས་ནན་ གྱིས་ སྤྱན་དྲངས་ཏེ་ གདུགས་ཚོད་གསོལ། ཞལ་ཟས་
བསོད་པ་མང་དུ་ཕུལ་ནས་མ་ཞུ་དོགས་ནས་གླང་པོ་ཆེའི་ཆང་ཅུང་ཟད་བླུགས་
པའི་སྐོམ་ཞིག་ཕུལ་བ་ན་ཉན་ཐོས་དགྲ་བཅོམ་པ་རྣམས་མ་བསམས་པར་ཤེས་པ་
མི་འཇུག་པས། ལེགས་འོངས་ཀྱིས་མ་བསམས་པར་ཆང་ཡིན་པ་མ་ཤེས་པར་དེ་
འཐུངས། དེ་ནས་བསྔོ་བ་ཡོན་བཤད་བྱས་ཏེ་བྱོན་པ་ན། དེ་མཉན་ཡོད་ཀྱི་སྲང་རེ་
ལྡེས་གཡོགས་པ་ལས་ཐལ་ནས་ཉི་མས་ལུས་ལ་ཕོག་པ་དང་ར་རོ་ནས་ཆང་གིས་
མྱོས་པའི་ཤུགས་ཀྱིས་ས་ལ་འགྱེལ་ལོ། །སྟོན་པ་མཉེལ་བ་མི་མངའ་བའི་ཆོས་
ཉིད་ཅན་ཡིན་པས་ལོ་མ་མ་ཡིན་པའི་སྤྱིལ་པོ་ཞིག་སྤྲུལ་ནས་དེ་ལ་བཀབ་བོ། །
སངས་རྒྱས་དགེ་འདུན་དང་བཅས་པ་བསོད་སྙོམས་གསོལ་ཡོན་བཤད་ནས་དེར་
བྱོན་པ་དང༌། དགེ་སློང་དག་འདི་ཀླུ་ཨ་མའི་ཆུ་ངོགས་པ་བཏུལ་བ་དེ་ཡིན་ན།
འདིས་ ད་ ལྟ་ སྦྲུལ་ ཕྲུག་ གུ་ ཞིག་ ཀྱང་ འདུལ་ནུས་ སམ། རྔོ་ མི་ ཐོག་ གོ །ཉེས་
དམིགས་འདི་དང་གཞན་ཡང་མྱོས་པར་འགྱུར་བ་འཐུང་བ་ལས་འབྱུང་བས། ང་
ལ་སྟོན་པའོ་ཟེར་བ་རྣམས་ཀྱིས་མྱོས་པར་འགྱུར་བ་ཐ་ན་རྩྭའི་རྩེ་མོས་ཀྱང་མི་
བཏུང་བླུད་པར་མི་བྱའོ་ཞེས་བཀའ་སྩལ་ཏོ། །ཚུལ་འདི་བསམས་ནས་སྟོན་པའི་
རྗེས་སུ་སློབ་པར་འདོད་པ་རྣམས་ཀྱིས་ཆང་སྲོག་གི་ཕྱིར་ཡང་མི་བཏུང་བ་ལ་
བསླབ་པར་བྱའོ། །དེ་ལྟར་ཆང་འཐུང་བ་ནི་ཉེས་སྐྱོན་མང་པོའི་རྒྱུ་ཡིན་ཡང་སྐྱེ་བོ་
ཕལ་ཆེར་ཆང་འཐུང་འདོད་པས་བཙོངས་ན་བྲིན་པའི་ཆང་དེ་ནི་བུམ་པ་འདིར་
བླུགས་སོ། །དེས་ན་ཁྱེད་ཅག་ཁྱི་དང་མཚུངས་པར་བྱེད་འདོད་ན་བུམ་པའི་ཆང་
འདི་ཉོས་ཤིག་ཅེས་གདམས་སོ། །ལྔ་པ་ཆང་འཐུངས་ན་ཕན་བདེ་ཐམས་ཅད་
རླག་པར་འགྱུར་བར་བསྟན་པ་ནི། གང་ཞིག་འཐུངས་ན་ཞེས་པ་ནས། ཕན་རླག་
-53-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེ་ནི་བུམ་པ་འདིར་བླགས་སོ། །ཞེས་པའི་བར་ཏེ། ཆང་གི་ཉེས་དམིགས་གཞན་
ཡང་ བཤད་ པ་ ཆང་ གང་ ཞིག་ འཐུངས་ ན་ མྱོས་ ཏེ་ རང་ དབང་ མེད་ པར་ རྒྱུད་
འཁྲུགས་ནས་ཕ་མ་དྲིན་ཅན་དག་ཀྱང་ཤིང་ལ་འཆིང་བ་དང༌། ཁྱིམ་ནས་འདོན་པ་
དང༌། ཚིག་ངན་མང་པོས་ཁྱད་དུ་གསོད་པ་སོགས་ཤིན་ཏུ་ཡ་ང་བའི་ལས་དག་
ཀྱང་བྱེད་ལ། རང་ལ་དྲིན་ཆེ་བའི་ནོར་གྱི་བདག་པོ་དག་ཀྱང་ཁྱད་དུ་གསོད་པ་
སོགས་ཕན་པ་དང་བདེ་བ་ཐམས་ཅད་རླག་པར་བྱེད་པའི་ཆང་དེ་ནི་བུམ་པ་འདིར་
བླུགས་སོ། ཁྱེད་ཅག་ཕན་བདེ་ཐམས་ཅད་བརླག་པར་འདོད་ན་བུམ་པའི་ཆང་
འདི་ཉོས་ཤིག་ཅེས་གདམས་སོ། །
དྲུག་པ་ཆང་འཐུངས་པས་དམེ་བྱུང་བ་སོགས་ཕུང་ཀྲོལ་ཆེན་པོར་གྱུར་
པའི་སྔོན་གྱི་བྱུང་བ་བསྟན་པ་ནི། གང་ཞིག་འཐུངས་ན་ཞེས་པ་ནས། མྱོས་འགྱུར་
དེ་ནི་བུམ་པ་འདིར་བླུགས་སོ། །ཞེས་པའི་བར་ཏེ། ཆང་གི་ཉེས་དམིགས་གཞན་
ཡང་བཤད་པ། ཆང་འཐུངས་ པས་ མྱོས་ཏེ་ རང་གི་ཕ་མ་དང་ཕུ་ནུ་སོགས་ཉེ་
འབྲེལ་རྣམས་ཀྱང་གསོད་པ་སོགས་འཇིག་རྟེན་ཀུན་གྱིས་སྨད་པའི་གནས་སུ་
འགྱུར་བ་སྔོན་གྱི་བྱུང་བས་ཤེས་ཏེ། སྔོན་བྲྀཥྛ་དང་ཨན་དྷ་ཞེས་བྱ་བའི་སྐྱེས་བུ་
གཉིས་ཤིན་ཏུ་མཛའ་བར་གནས་པ་ལ་ནམ་ཞིག་ཆང་འཐུངས་པ་ན་མྱོས་པས་དྲན་
པ་བརླག་སྟེ་ཕན་ཚུལ་དགྲར་བཟུང་ནས་དབྱིག་པ་ཆེན་པོ་ཐོགས་ཏེ་ཕན་ཚུན་
འཐབ་ཅིང་ཉེ་འབྲེལ་མང་པོའང་བསད་པས་དམེ་བྱུང་སྟེ་ཕན་ཚུན་གཉིས་ཀ་ཉེ་
འབྲེལ་དང་བཅས་པ་ཐལ་མར་ཕྱུང་སྟེ་ཕུང་བར་བྱས་སོ་ཞེས་སྔོན་གྱི་གཏམ་རྒྱུད་
ལས་འབྱུང་ངོ༌། །དེ་ ལྟར་ ཕུང་བར་བྱེད་པའི་མྱོས་འགྱུར་དེ་ནི་བུམ་པ་འདིར་
བླུགས་སོ། ཁྱེད་ཅག་དེ་ལྟར་ཕུང་བར་འདོད་ན་བུམ་པའི་ཆང་འདི་ཉོས་ཤིག་ཅེས་
- 54 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གདམས་སོ། །བྲིཥྛ་དང་ཨན་དྷ་ནི་སྔོན་གྱི་ལོ་ཙཱ་བ་རྣམས་ཀྱིས་བོད་སྐད་དུ་བསྒྱུར་
མ་བདེ་བར་རྒྱ་སྐད་སོར་བཞག་ཏུ་བྱས་པ་སྟེ། གཞུང་འདིའི་འགྱུར་གསར་རྙིང་
གཉིས་ཀ་ལས་རྒྱ་སྐད་འདི་བཞིན་འབྱུང་ངོ༌། །འདིར་ལོག་འདྲེན་གྱིས་སྔོན་ཆང་
འཐུངས་ཏེ་སྤྱོད་པ་ཉམས་པའི་གཏམ་རྒྱུད་ཀྱང་སྦྱར་བར་བྱའོ། ། །
བདུན་པ་ཆང་འཐུངས་ན་ནོར་དང་རིགས་ཉམས་པར་འགྱུར་བར་བསྟན་
པ་ནི། གང་ལ་ཆགས་ན་ཞེས་པ་ནས། འདི་ན་འདུག །ཅེས་པའི་བར་ཏེ། ཆང་གི་
ཉེས་དམིགས་གཞན་ཡང་བཤད་པ། ཆང་གང་ལ་ཆགས་ན་ཕུན་སུམ་ཚོགས་པའི་
དཔལ་གྱི་གཞིར་གྱུར་པའི་རིགས་ཇེ་མཐོ་ཇེ་མཐོར་འགྱུར་པའང་རླག་པར་འགྱུར་
ཏེ། ཆང་གི་མྱོས་པས་ཆེས་རྨོངས་ཏེ་བྱ་བ་དང་བྱ་བ་མ་ཡིན་པ་མི་དྲན་པར་རྒྱལ་
རིགས་དང་། བྲམ་ཟེའི་རིགས་དང་། རྗེ་ རིགས་ སོགས་ རང་ རང་གི་རིགས་དང་
མཐུན་པའི་བྱ་བ་མི་བྱེད་པར་རིགས་དམན་པའི་བུད་མེད་གཞན་ལ་བྱིའོ་བྱེད་པ་
སོགས་སྤྱོད་པ་ངན་པ་བྱས་པས་རིགས་འཆོལ་བར་གྱུར་ཏེ། རང་རིགས་བཟང་པོ་
ཉམས་པར་འགྱུར་རོ། །ནོར་གྱི་དབྱིག་རྣམས་ཀྱང་ཉམས་པར་འགྱུར་ཏེ། ཆང་ལ་
ངོམས་པ་མེད་པར་སྤྱོད་འདོད་ནས་དེའི་རིན་དུ་ནོར་དབྱིག་འཛད་པ་དང་། ཆང་
གིས་མྱོས་ནས་ལོངས་སྤྱོད་སྲུང་མ་ཐུབ་པས་ཆུད་འཛའ་བར་འགྱུར་བ་སོགས་སྒོ་
ཀུན་ནས་ཟད་པར་འགྱུར་རོ། །དེས་ན་ཆང་འཐུང་བ་ནི་ནོར་དང་རིགས་ཐམས་
ཅད་ཉམས་ཏེ་ཕུང་བའི་རྒྱུར་འགྱུར་བ་ཡིན་ལ། དེ་ལྟར་ཕུང་བར་འགྱུར་བའི་
བཙོང་རྒྱུ་དེ་ནི་བུམ་པ་འདི་ན་འདུག་གོ ཁྱེད་ཅག་ནོར་དང་ རིགས་རླག་པར་
འགྱུར་བར་འདོད་ན་བུམ་པའི་ཆང་འདི་ཉོས་ཤིག་ཅེས་གདམས་སོ། །
བརྒྱད་པ་ཆང་འཐུངས་ན་བློ་གྲོས་ཉམས་ཤིང་གཏམ་ངན་གྱི་གཞིར་འགྱུར་
5.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བར་བསྟན་པ་ནི། གློ་བུར་ངུ་ཞིང་ཞེས་པ་ནས། འདི་ན་ཡོད། ཅེས་པའི་བར་ཏེ།
ཆང་གི་སྐྱོན་གཞན་ཡང་བཤད་པ། ཆང་འཐུངས་ན་དེས་སེམས་མྱོས་ཏེ་གདོན་
གྱིས་ཟིན་པ་བཞིན་དུ་གློ་བུར་དུ་ངུ་ཞིང་འདུག་ལ། དེ་མ་ཐག་ཡང་དགོད་ཅིང་
མིག་མཆི་མས་གང་ལ་མ་ངེས་མ་འབྲེལ་བའི་གཏམ་སྣ་ཚོགས་སྨྲ་སྟེ། སྐྱེ་བོ་ཀུན་
གྱིས་སྨད་ཅིང་བརྙས་པར་འགྱུར་བའི་གནས་སུ་ངེས་པར་འགྱུར་རོ། །བློ་གྲོས་
ཉམས་པས་གདོན་གྱིས་ཟིན་པ་ལྟ་བུར་འགྱུར་བའི་རྒྱུ་ཆང་དེ་ནི་བུམ་པ་འདི་ན་
ཡོད་དོ། ཁྱེད་ཅག་གདོན་གྱིས་ཟིན་པ་ལྟ་བུའི་བྱ་བ་བྱེད་འདོད་ན་ཆང་འདི་ཉོས་
ཤིག་ཅེས་གདམས་སོ། ། །
དགུ་པ་ཆང་འཐུངས་ན་ངག་འཁྱལ་ངེས་པར་འབྱུང་བར་བསྟན་པ་ནི།།
རྒས་པར་གྱུར་ཀྱང་ཞེས་པ་ནས། འདི་ན་ཡོད། ཅེས་པའི་བར་ཏེ། ཆང་གི་སྐྱོན་
གཞན་ཡང་བཤད་པ། ལང་ཚོ་ཡོལ་ཏེ་རྒས་པ་ནི་ཚེ་རིང་པོ་བྱ་བ་གང་དང་གང་
ལས་བདེ་བ་དང་སྡུག་བསྔལ་འབྱུང་བ་རང་ལ་ཉམས་མྱོང་ཡོད་པས་རང་ལ་ཕན་
མི་ཕན་ཤེས་དགོས་མོད་ཀྱང་། ཆང་འཐུངས་ན་དེས་སེམས་ཉམས་ཤིང་མྱོས་ནས་
རྒས་པར་གྱུར་ཀྱང་ཕན་གནོད་ལ་རྨོངས་ཏེ་རང་ལ་ཕན་པའི་ལམ་དུ་མི་འཇུག་ལ།
འདི་ཕྱི་གཉིས་ཀར་གནོད་པའི་ལམ་དུ་ཞུགས་ཏེ་མ་བརྟགས་པར་ངག་འཁྱལ་
མང་དུ་སྨྲ་བར་ངེས་པར་འགྱུར་རོ། །དེ་ལྟ་བུའི་སྐྱོན་དང་ལྡན་པའི་བཙོང་རྒྱུ་དེ་ནི་
བུམ་པ་འདི་ན་ཡོད་དོ། ཁྱེད་ཅག་རང་ལ་ཕན་པ་དོར་ནས་དགོས་མེད་དུ་ངག་
འཁྱལ་སྨྲ་བར་འདོད་ན་ཆང་འདི་ཉོས་ཤིག་ཅེས་གདམས་སོ། །གཞུང་འདི་དག་
གི་བཙོང་རྒྱུ་ཞེས་པའི་དོན་ནི་སྔར་བཤད་ཟིན་ཏོ། ། །
བཅུ་པ་ཆང་འཐུངས་པས་ལྷའི་དཔལ་ལས་ཉམས་པའི་སྔོན་གྱི་བྱུང་བ་
- 56 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བསྟན་པ་ནི། གང་གི་ཉེས་པས་ཞེས་པ་ནས། འདི་ཉོས་ཤིག །ཅེས་བའི་བར་ཏེ།
ཆང་གི་ཉེས་དམིགས་གཞན་ཡང་བཤད་པ། ཆང་འཐུངས་ན་དཔལ་འབྱོར་མངའ་
ཐང་ཐམས་ཅད་ཉམས་པར་འགྱུར་བ་སྔོན་གྱི་ལྷའི་གཏམ་རྒྱུད་ཀྱིས་ཤེས་ཏེ། སྔོན་
གྱི་ལྷ་ཞེས་བྱ་བ་ནི་ལྷ་མ་ཡིན་གྱི་མིང་གི་རྣམ་གྲངས་སུ་མངོན་བརྗོད་དག་ལས་
བཤད་ལ། དེའི་གཏམ་རྒྱུད་ནི་སྔོན་བསྐལ་བ་ཆགས་ནས་རིང་པོ་མ་ལོན་པའི་
དུས་ལྷ་མ་ཡིན་རྣམས་རི་རབ་ཀྱི་རྩེ་ན་ཡོད་པ་ལ། དེ་དག་གིས་ཆང་འཐུངས་ཏེ་
གཞན་ལ་སྐྱོན་བརྗོད་དང་འཐབ་རྩོད་སོགས་སྤྱོད་པ་ངན་པ་བྱས་པས་ལྷ་རྣམས་
ཀྱིས་བསྐྱད་དེ་ལྷའི་རྒྱལ་པོའི་དཔལ་ལས་ཉམས་པར་བྱས་པ་ན། སྐྱབས་འདོད་
པའི་ཕྱིར་རྒྱ་མཚོའི་ནང་དུ་ཞུགས་ཏེ་སའི་འོག་ཏུ་གབ་ཅེས་འབྱུང་ངོ༌། །དེ་ལྟར་
ལྷའི་དཔལ་འབྱོར་ཡང་ཉམས་པར་བྱེད་པ་ཕུང་བྱེད་ཆང་དེ་ཡིས་གང་བའི་བུམ་པ་
འདི་ཉོས་ཤིག་ཅེས་གདམས་སོ། ། །
བཅུ་ གཅིག་པ་ ཆང་ འཐུངས་ན་སྨོན་པ་དང་མཚུངས་ པར་ འགྱུར་བར་
བསྟན་པ་ནི། མི་བདེན་པ་ཡང་ཞེས་པ་ནས། འདི་ན་འདུག །ཅེས་པའི་བར་ཏེ།
ཆང་གི་ཉེས་དམིགས་གཞན་ཡང་བཤད་པ། ཆང་འཐུངས་ན་སྨྱོ་བ་བཞིན་དུ་ལུས་
ངག་ཡིད་གསུམ་ཕྱིན་ཅི་ལོག་ཏུ་སྤྱོད་ལ། དྲང་སྲོང་གི་དམོད་པ་ཟུག་པ་བཞིན་དུ་
རང་དབང་མེད་པར་འགྱུར་རོ། །ཆང་འཐུངས་ན་སྒོ་གསུམ་ཕྱིན་ཅི་ལོག་ཏུ་སྤྱོད་དེ།
ངག་གི་སྒོ་ནས་མི་བདེན་པ་ཡང་བདེན་པ་བཞིན་དུ་འཛེམ་པ་མེད་པར་ངོ་མཐོན་
དུ་སྨྲའོ། །ལུས་ཀྱི་སྒོ་ནས་བྱར་མི་རུང་བ་རྣམས་ཀྱང་བྱར་རུང་བ་བཞིན་དུ་དགའ་
བཞིན་བྱེད་དོ། །ཡིད་ཀྱི་སྒོ་ནས་ཆང་གིས་མྱོས་པའི་མཐུས་རྨོངས་ཏེ་སྐྱོན་ཡོད་པ་
ལ་སྐྱོན་མེད་པར་ཤེས། སྐྱོན་མེད་པ་ལ་སྐྱོན་ཡོད་པར་ཕྱིན་ཅི་ལོག་ཏུ་ཤེས་སོ། །
-57-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དོན་ གྱི་དབང་ འདི་ གཟིགས་ནས། མདོ་སྡེ་རྒྱན་དུའང་། གང་ ཕྱིར་ ཡོད་ པ་ མི་
མཐོང་མེད་མཐོང་བ། །འདི་འདྲའི་མུན་ནག་རྣམ་པ་འདི་གང་ཞིག །ཅེས་གསུངས་
པ་ཡིན་ནོ། །ཆང་འཐུང་བ་དེ་ནི་དྲང་སྲོང་གི་དམོད་པ་ཟུག་པའི་ལུས་བཞིན་དུ་མི་
འདོད་པ་མཐའ་དག་འབྱུང་བར་འགྱུར་རོ། །གཞུང་འདིའི་རྐང་བ་ཐ་མ་གཉིས་ལ་
འགྱུར་གསར་དུ། གང་གི་མཐུ་ཡིས་ཡོད་མེད་ཕྱིན་ཅི་ལོག་ཏུ་ཤེས། །དེ་ནི་སྡིག་
པའི་གཟུགས་བཞིན་བུམ་པ་འདི་ན་འདུག །ཅེས་འབྱུང་ངོ༌། །དེ་ལྟར་སྒོ་གསུམ་
ཕྱིན་ཅི་ལོག་ཏུ་སྤྱོད་པར་འགྱུར་བའི་ཉེས་དམིགས་ཅན་ཆང་དེ་ནི་བུམ་པ་འདི་ན་
འདུག་གོ ཁྱེད་ཅག་སྨྱོན་པ་དང་དམོད་པ་ཟུག་པ་ལྟར་དུ་སྒོ་གསུམ་ཕྱིན་ཅི་ལོག་
ཏུ་སྤྱོད་ཅིང་ཕུང་བར་འདོད་ན་ཆང་འདི་ཉོས་ཤིག་ཅེས་གདམས་སོ། །
གཉིས་པ་དོན་བསྡུས་ཏེ་གདམས་པ་ལ་གཉིས། ཆང་འཐུང་བ་སྡིག་སྡུག་
གཏམ་ངན་ཐམས་ཅད་འབྱུང་བའི་གཞི་ཡིན་པར་བསྟན་པ་དང་། ཆང་འཐུང་བ་
ཕུང་ ཀྲོལ་ཀུན་གྱི་གཞི་ཡིན་པར་བསྟན་པའོ། །དང་པོ་ནི། མྱོས་འགྱུར་ རིགས་
སྔགས་ཞེས་པ་ནས། དེ་ཉོས་ཤིག །ཅེས་པའི་བར་ཏེ། ཆང་གི་ཉེས་དམིགས་རྒྱས་
པར་བཤད་པ་དེ་དག་གི་དོན་བསྡུ་ན། ཆང་ནི་སྡིག་སྡུག་གཏམ་ངན་ཐམས་ཅད་
འབྱུང་བའི་གཞི་ཡིན་ཏེ། ཆང་ནི་སེམས་རྣལ་དུ་མི་གནས་པར་སྨྱོ་བར་བྱེད་པའི་
རིག་སྔགས་ཀྱང་ཡིན་ནོ། །དེའི་ཕྱིར་ཆང་ལ་མྱོས་འགྱུར་ཞེས་བརྗོད་དོ། །ཆང་ནི་
འདི་ཕྱིར་སྡུག་བསྔལ་མ་ལུས་འབྱུང་བའི་རྒྱུ་ཡིན་ཏེ། ཚེ་འདིར་སྡུག་བསྔལ་འབྱུང་
བའི་རྒྱུར་འགྱུར་བ་ནི་སྔར་རྒྱས་པར་བཤད་ཟིན་ལ། ཕྱི་མའི་སྡུག་བསྔལ་འབྱུང་
བའི་རྒྱུར་འགྱུར་པ་ནི་འཇིག་རྟེན་ཕྱི་མར་སྡུག་བསྔལ་ཅི་འབྱུང་ཐམས་ཅད་སྡིག་
པའི་ལས་ལས་འབྱུང་ལ། ཆང་འཐུང་བ་ནི་སྡིག་པའི་མ་མོ་ཡིན་པས་སོ། །ཆང་
58-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཐུང་བ་ནི་ཚེ་འདིར་གཏམ་ངན་དང་མི་འདོད་པ་ཐམས་ཅད་འབྱུང་བའི་རྒྱུ་བྱུར་
ངན་མངོན་སུམ་དུ་འོངས་པ་བཞིན་ནོ། །ཆང་འཐུང་བ་ནི་རྩོད་པའི་ལམ་དང་ཐ་
དད་མ་ཡིན་པར་འཁྲུག་རྩོད་མཐའ་དག་འབྱུང་བའི་ལམ་ཉིད་ཡིན་ནོ། །སྡིག་སྡུག་
གཏམ་ངན་ཐམས་ཅད་འབྱུང་ཡང་དེ་མི་ཤེས་པར་ཆང་ཉིད་ལ་དགའ་བ་ནི་སེམས་
རྨོངས་པའི་མུན་པས་བསྒྲིབས་པ་ཡིན་པས་སྙིང་གི་མུན་པ་མི་བཟད་པ་ཆང་དེ་
ཉོས་ཤིག་ཅེས་གདམས་སོ། །
གཉིས་པ་ཆང་འཐུང་བ་ཕུང་ཀྲོལ་ཀུན་གྱི་གཞི་ཡིན་པར་བསྟན་པ་ནི།
གང་གི་བློ་ནི་ཞེས་པ་ནས། འབད་པར་གྱིས། ཞེས་པའི་བར་ཏེ། ཆང་འཐུང་བ་ནི་
ཕུང་ཀྲོལ་ཀུན་གྱི་གཞི་ཡིན་ཏེ། ཆང་གིས་མྱོས་ཏེ་ལེགས་ཉེས་འབྱེད་པའི་བློ་རབ་
ཏུ་ཉམས་པར་གྱུར་ནས་མཚམས་མེད་ཀྱི་ལས་ཀྱང་བྱེད་དེ། རང་གི་ཕ་མ་ཉེས་པ་
མེད་པའང་གསོད་པར་འགྱུར་ཞིང་། འཁོར་བའི་བདེ་ལ་མ་ཆགས་པའི་འཕགས་
པ་དགྲ་བཅོམ་པ་དཀའ་ཐུབ་ཅན་ཡང་གསོད་པ་སོགས་མཚམས་མེད་ཀྱི་ལས་
གསོག་པའང་འབྱུང་བས། དེ་ལྟར་དུ་ཕུང་བར་བྱེད་པའི་ཉེས་སྐྱོན་ཅན་ཆང་འདི་
བཙོང་བའི་ཆོ་གས་རྒྱལ་པོ་ཁྱོད་ལ་འབུལ་གྱི། རྒྱལ་པོ་ཁྱོད་འདི་ཕྱི་གཉིས་ཀར་
ཕུང་བར་འདོད་ན་ཆང་ཕུལ་བ་འདི་བཞེས་ཤིག །མིའི་བདག་པོ་ཞེས་རྒྱལ་པོ་ལ་
བོས་ནས། ཆང་ནི་རྣམ་པ་ཀུན་ཏུ་ཕུང་བར་བྱེད་པའི་ཉེས་སྐྱོན་ཅན་དེ་འདྲ་ཡིན་
ཡང་འཇིག་རྟེན་ན་ནི་ལྷ་ཞེས་རབ་ཏུ་གྲགས་ལ། སྐྱེ་བོ་གང་དག་ཡོན་ཏན་ལ་མི་
དགའ་ཞིང་སྐྱོན་ལ་དགའ་བ་དེ་དག་ཆང་འདི་ཉོ་བ་ལ་འབད་པར་གྱིས་ཤིག་ཅེས་
ཆང་གི་ཉེས་སྐྱོན་མདོར་བསྡུས་ཏེ་ གདམས་སོ། །འཇིག་རྟེན་ན་ཆང་ ལ་ ལྷར་
གྲགས་པ་ནི་ལྷ་ལ་འཆི་མེད་ཅེས་བརྗོད་པར་བཤད་ལ། འཆི་མེད་ཀྱི་སྐད་དོད་ལ་
-59-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཨ་ མྲྀ་ཏ་ཞེས་འབྱུང་། ཨ་མྲྀ་ཏ་བདུད་རྩི་ལ་འཇུག་ལ། འཇིག་རྟེན་ན་ཆང་ལ་
བདུད་རྩི་ཞེས་བརྗོད་པས་ཨ་མྲྀ་ཏའི་སྒྲ་ཆང་དང་ལྷ་གཉིས་ཀ་ལ་ཞུགས་པས་ན་
དོན་གྱིས་ཆང་ལ་ལྷར་གྲགས་པའོ། །ཡང་ན་ཆང་ལ་འཇིག་རྟེན་ན་ལྷའི་ཟས་ཞེས་
གྲགས་ཏེ་དེའི་རྒྱུ་མཚན་ལྷའི་ཟས་སུ་གྲགས་པ་ནི་ལྷ་རྣམས་ལ་བདུད་རྩིའི་ཟས་
ཅན་ཞེས་བརྗོད་ལ། འཇིག་རྟེན་ན་ཆང་ལའང་བདུད་རྩི་ཞེས་བརྗོད་དོ། །ཡང་ན་
འཇིག་རྟེན་ན་ལེགས་པར་བྱེད་པ་ལ་ལྷ་དང་། ཉེས་པར་བྱེད་པ་ལ་འདྲེ་ཞེས་
བརྗོད་པ་ཡོད་ལ། དོན་ལེགས་པར་གྲུབ་སྟེ་དགའ་སྟོན་བྱེད་པ་ན་ཆང་གི་བཏུང་
བའི་སྒོ་ནས་བྱེད་པས་ཆང་ནི་ལེགས་པར་གྲགས་ལ། དེས་ན་དོན་གྱི་ལྷར་གྲགས་
པའོ། །ཡང་འགའ་ཞིག་སུ་རའི་སྒྲ་ལྷ་དང་ཆང་གཉིས་ཀ་ལ་འཇུག་པས་ལྷ་ཞེས་
གྲགས་པར་བཤད་དེ་དཔྱད་དོ། །
གཉིས་པ་ཕྱི་མར་འབྱུང་བའི་ཉེས་དམིགས་བཤད་པ་ནི་གང་ཞིག་བསྟེན་
ན་ཞེས་པ་ནས། གནས་པར་འགྱུར། ཞེས་པའི་བར་ཏེ། ཆང་འཐུངས་པ་ལས་ཚེ་
ཕྱི་མར་རྣམ་སྨིན་དང་རྒྱུ་མཐུན་གྱི་འབྲས་བུ་ཡིད་དུ་མི་འོང་བ་བཟོད་པར་དཀའ་
བ་འབྱུང་སྟེ། ཆང་གང་ཞིག་བསྟེན་ན་ཚེ་འདིར་ངན་སོང་དུ་སྐྱེ་བའི་རྒྱུ་སྡིག་པ་
ཚབས་ཆེན་པོ་སྤྱོད་པར་འགྱུར་ལ། སྡིག་པའི་ལས་དེའི་འབྲས་བུ་ཚེ་ཕྱི་མར་མྱོང་
བར་འགྱུར་བ་ལ་གཉིས་ལས། རྣམ་སྨིན་གྱི་འབྲས་བུ་མྱོང་ཚུལ་ནི་ཆང་འཐུངས་
པ་ལས་ཚེ་ཕྱི་མར་རབ་ཏུ་འཇིགས་པའི་སེམས་ཅན་དམྱལ་བར་ལྟུང་། དུད་འགྲོའི་
གནས་སུ་ལྟུང་། དབུལ་ཞིང་ཕོངས་བའི་ཡི་དྭགས་ཀྱི་གནས་སུ་ལྟུང་བར་འགྱུར་
རོ། །ངན་སོང་གསུམ་གྱི་གནས་དེ་ན་ སྡུག་བསྔལ་དྲག་པ། རྩུབ་པ། ཡིད་དུ་མི་
འོང་བ་དཔེ་བྱ་བར་དཀའ་བ་ཡོད་པས་དེར་སྐྱེ་བ་ལྟ་ཞོག །འཇིགས་ཤིང་ཡ་ང་
-60-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བའི་ གནས་དེ་དག་མཐོང་བར་ འདོད་ པའང་སུ་ཞིག་ཡོད། རང་ ལ་ ཕན་པར་
འདོད་པའི་བློ་གྲོས་ཅན་རྣམས་ཀྱིས་ནི་ངན་སོང་གསུམ་དུ་མི་ལྟུང་བ་ལ་སྐྱེས་བུའི་
རྩལ་ཅི་ཡོད་ཀྱིས་བསྒྲིམ་དགོས་ལ། དེ་འོང་བ་ལ་མྱོས་འགྱུར་སྤོང་དགོས་སོ། །
ཆང་འཐུང་བའི་རྒྱུ་མཐུན་གྱི་འབྲས་བུ་ནི། ཆང་ཉུང་ངུ་ཞིག་འཐུངས་ཀྱང་རྣམ་པར་
སྨིན་པའི་འབྲས་བུ་ངན་སོང་དུ་སྐྱེས་ནས་སྡུག་བསྔལ་རྒྱུན་རིང་པོར་མྱོང་བར་
འགྱུར་ལ། རྒྱ་ལ་དེ་ནས་ཐར་ཏེ་མིའི་གནས་སུ་སྐྱེས་ཀྱང་བྱེད་པ་རྒྱུ་མཐུན་དང་
མྱོང་བ་རྒྱུ་མཐུན་གྱི་འབྲས་བུས་ཆང་འཐུང་བ་ལ་དགའ་བར་འགྱུར། དེས་སེམས་
འཁྲུལ་ པར་ འགྱུར། ནོར་ གྱིས་ དབུལ་ བར་ འགྱུར། སྐྱེ་བོ་ཀུན་གྱིས་ སྨད་ པའི་
གནས་སུ་འགྱུར། བཞིན་མི་སྡུག་པར་འགྱུར། བཀྲེས་ཤིང་སྐོམ་པས་གདུང་བར་
འགྱུར། སེམས་མི་བརྟན་པར་འགྱུར། དྲན་པ་ཉམས་པར་འགྱུར། གཉེན་བཤེས་
རྣམས་ཀྱིས་ཀྱང་སྤོང་བར་འགྱུར། སྡོམ་པ་གང་བླངས་པ་རྣམས་མཐར་མི་ཕྱིན་
པར་འགྱུར་བ་སོགས་ཉེས་སྐྱོན་མཐའ་ཡས་པ་འབྱུང་སྟེ། རྒྱས་པར་དྲན་པ་ཉེར་
བཞག་སོགས་མདོ་སྡེ་རྣམས་ལས་འབྱུང་བས་བློ་གྲོས་ཅན་རྣམས་ཀྱིས་མདོ་སྡེ་
བལྟས་ནས་ཤེས་པར་བྱའོ། །དེ་ལྟར་མིར་སྐྱེས་པའི་ཚེ་ན་ཡང་བྱེད་པ་རྒྱུ་མཐུན་
དང་མྱོང་བ་རྒྱུ་མཐུན་གྱིས་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། ཆོ་
ག་ཉམས་པ་དང༌། སྤྱོད་པ་ཉམས་པར་བྱས་པས་ཕྱིས་ཀྱང་མནར་མེད་དུ་སྐྱེས་
ནས་མེ་ལྕེ་འབར་བས་སྲེག་པར་འགྱུར། ཡི་དྭགས་ཀྱི་ཡུལ་དུ་སྐྱེས་ནས་ལོ་བརྒྱར་
བཟའ་བ་དང་བཏུང་བའི་མིང་ཙམ་ཡང་མི་མཐོས་པར་བཀྲེས་ཤིང་སྐོམ་པས་
གདུང་བར་འགྱུར། དུད་འགྲོ་དམན་པའི་གནས་སུ་སྐྱེས་ཏེ་གླེན་ཞིང་གཏི་མུག་པ་
དང༌། ཕན་ཚུན་གཅིག་ལ་གཅིག་ཟ་བ་སོགས་སྡུག་བསྔལ་བརྗོད་ལས་འདས་པ་
-61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མྱོང་བར་འགྱུར་རོ། །
གསུམ་པ་ཉེས་དམིགས་རྒྱ་ཆེར་བཤད་པ་དེ་དག་བསམས་ནས་ཆང་
འཐུང་བར་མི་རིགས་སོ་ཞེས་མདོར་བསྡུས་ཏེ་གདམས་པ་ནི། ཚུལ་ཁྲིམས་ཞེས་
པ་ནས། ག་ ལ་ རིགས། ཞེས་ པའི་བར་ཏེ། བརྒྱ་བྱིན་ སེམས་དཔའ་ཆེན་པོས་
ཐམས་ཅད་ཀྱི་མཛའ་བོ་ཞེས་ བྱ་བའི་རྒྱལ་པོ་བློན་འབངས་དང་བཅས་པ་ལ་
ཐུགས་བརྩེ་བས་ཆང་འཐུང་བའི་འདི་ ཕྱིའི་ཉེས་དམིགས་རྒྱ་ཆེར་བཤད་ནས།
མདོར་བསྡུས་ཏེ་གདམས་པ་ནི། ཆང་གང་ཞིག་འཐུངས་ན་ཡོན་ཏན་ཐམས་ཅད་
ཀྱི་རྩ་བ་ཚུལ་ཁྲིམས་ཉམས་པར་འགྱུར་ཞིང་། སྐྱེ་བོ་ཀུན་གྱིས་གཏམ་ངན་བརྗོད་
པ་མངོན་སུམ་དུ་འབྱུང་ལ། ངོ་ཚ་མེད་ཅིང་ཁྲེལ་མེད་པ་དང་། ལེགས་ཉེས་དཔྱོད་
པའི་བློ་གྲོས་ཉམས་ཏེ་ སེམས་དྲི་མ་ཅན་དུ་འགྱུར། རྒྱལ་བ་སྲས་བཅས་ཀྱིས་
བསྔགས་པའི་ཡོན་ཏན་དེ་དང་དེ་དག་ཐམས་ཅད་ཉམས་པར་འགྱུར། མདོར་ན་
ལེགས་ཚོགས་ཐམས་ཅད་ཉམས་ཤིང་ཚེ་འདི་ཕྱི་གཉིས་ཀ་ལ་ཉེས་དམིགས་རྒྱ་
ཆེར་འབྱུང་བ་དེ་བས་ན་རྒྱལ་པོ་ཁྱོད་ཀྱིས་ད་ཕྱིན་ཆད་ཆང་འཐུང་བ་ག་ལ་རིགས་
ཞེས་གདམས་སོ། །འདི་དག་ལ་སེམས་དཔའ་ཆེན་པོ་པོ་ཏོ་བའི་ཞལ་ནས། རྒྱལ་
བློན་སོགས་ཁྱིམ་པ་རྣམས་ལའང་ཆང་འཐུང་བ་དེ་ལྟར་སྐྱོན་ཆེ་བར་གསུངས་ན།
རབ་ཏུ་བྱུང་བ་རྣམས་ཀྱིས་ཆང་འཐུང་བར་ག་ལ་རིགས། རྒྱལ་པོ་འདི་མི་དགེ་
བའི་བཤེས་གཉེན་གྱིས་བསླུས་ནས་ཆང་འཐུང་བར་བྱེད་གསུངས་པ་འདིས་ད་ལྟ་
རང་ཅག་རྣམས་ལ་ཇི་ལྟར་འབྱུང་བ་འདི་སྟོན་པ་ཡིན་ཏེ། ད་ལྟ་སྔགས་པར་རློམ་
པ་མང་པོས་ཆང་དམ་རྫས་ཡིན་པས་བསྟེན་དགོས་ཟེར་ནས་བསྟན་པའི་རྩ་བ་
ཚངས་པར་སྤྱོད་པ་ཉམས་པར་བྱེད་པ་འདི་བཞིན་ཡིན་གསུངས་སོ། །མཁས་
- 62 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཆོག་དཔའ་བོས་རྟོགས་བརྗོད་གཞན་རྣམས་ལ་བཅད་ལྷུག་སྤེལ་བའི་རྒྱན་དང་།།
བཅད་ལྷུག་གཉིས་ཀ་ལ་གཟུགས་ཅན་གྱི་རྒྱན་སོགས་ཚིག་རྒྱན་ཆེས་ངོ་མཚར་བ་
དག་གིས་བརྒྱན་པ་དང་། འགའ་ཞིག་ཏུ་བརྡས་བཅིངས་པ་སོགས་ཚིག་གི་སྦྱོར་
བ་ངོ་མཚར་བ་དག་མཛད་པ་ལས། རྟོགས་བརྗོད་འདིར་ཆང་གི་ཉེས་དམིགས་རྒྱ་
ཆེར་སྟོན་པའི་ཚིགས་བཅད་འདི་དག་ལ་གཟུགས་ཅན་སོགས་རྒྱན་གཞན་དང་
བརྡས་བཅིངས་པའི་ཚིག་སྦྱོར་མ་མཛད་པར་སྐྱེ་བོ་ཀུན་གྱིས་གོ་བར་བྱ་བའི་ཕྱིར་
རང་བཞིན་བརྗོད་པ་ཁོ་ན་མཛད་དེ། འདི་ཡང་དགོས་པ་ཤིན་ཏུ་ཆེའོ། །
ལྔ་པ་རྒྱལ་བློན་འབངས་དང་བཅས་པ་དད་ནས་བཀའ་བཞིན་དུ་བསྒྲུབས་
པ་ལ་གཉིས། སེམས་དཔའ་ཆེན་པོས་ཆོས་བསྟན་པ་དེ་ལ་ཡིད་ཆེས་རྙེད་ནས་
རྒྱལ་པོས་མཆོད་པ་ཕུལ་བ་དང༌། སེམས་དཔའ་ཆེན་པོས་རྒྱལ་བློན་འབངས་དང་
བཅས་པ་ལ་སླར་ཡང་གདམས་པའོ། །དང་པོ་ནི། དེ་ནས་རྒྱལ་པོ་ཞེས་པ་ནས།
སྤྱན་རས་ ཀྱིས་བཙའ་བར་གསོལ། ཞེས་པའི་བར་ཏེ། སེམས་དཔའ་ཆེན་པོས་
རྒྱལ་བློན་འབངས་དང་བཅས་པ་དེ་རྣམས་སྙིང་ལ་འབབ་པའི་ཚིག་རྣམས་ཀྱིས་
ཆང་འཐུང་བའི་ཉེས་པ་ཁོང་དུ་ཆུད་པར་བྱས་པ་ན། ཆང་འཐུང་བ་ལ་ཆགས་ཞེན་
མེད་པར་གྱུར་ནས་འདི་སྐད་ཅེས་གསོལ་ཏོ། །ཡང་ན་དེ་ལྟར་ལྷ་དབང་སེམས་
དཔའ་ཆེན་པོས་ཆང་འཐུང་བའི་ཉེས་དམིགས་རྒྱས་པར་བཤད་པ་དེ་དག་ཐམས་
ཅད་ཀྱི་མཛའ་བོ་ཞེས་བྱ་བའི་རྒྱལ་པོ་དེའི་སྙིང་ལ་འབབ་པར་གྱུར་ནས་སེམས་
དཔའ་ཆེན་པོའི་ཚིག་རྣམས་ཀྱིས་ཆང་འཐུང་བའི་ཉེས་པ་ཁོང་དུ་ཆུད་པ་ན། རྒྱལ་
པོ་དེ་ཆང་འཐུང་བ་ལ་ཆགས་ཤིང་ཞེན་པ་མེད་པར་གྱུར་ནས་བརྒྱ་བྱིན་སེམས་
དཔའ་ཆེན་པོ་ལ་འདི་སྐད་ཅེས་སྨྲས་སོ། །སེམས་དཔའ་ཆེན་པོ་ཁྱོད་ནི་བདག་མི་
-63-



་བ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དགེ་བའི་བཤེས་གཉེན་གི་དབང་དུ་སོང་སྟེ་སྒོ་གསུམ་ཉེས་པར་སྤྱོད་པ་དང་།
དེའི་དབང་གིས་འདི་ཕྱིར་ཕུང་བར་འགྱུར་བ་དེ་ཐུགས་ཀྱིས་མ་བཟོད་ནས་བདག་
རྗེས་སུ་གཟུང་བའི་ཕྱིར་འདིར་བྱོན་པས་བྱམས་པའི་ཕ་ལྟ་བུ་ཡིན་ལ། ཟང་ཟིང་
ལ་མི་གཟིགས་པར་འདུལ་བས་མཉེས་པར་མཛད་པའི་བླ་མ་དང་། ཚུལ་དང་
ཚུལ་མ་ཡིན་པ་ལ་མཁས་པའི་ཐུབ་པའང་ཡིན་ནོ། །འདི་དག་གིས་ནི་སྡོང་པོ་
བཀོད་པ་ལས། འདི་དག་བསྐྱེད་པས་བདག་གི་ཕ་ལྟ་བུ། །ཞེས་སོགས་གསུངས་
པ་ལྟར་ཆོས་བསྟན་པའི་བཀའ་དྲིན་དྲན་ནས་དགེ་བའི་བཤེས་གཉེན་འདི་ནི་
བདག་གི་ཆོས་ཀྱི་ལུས་བསྐྱེད་པའི་ཕ་ཡང་ཡིན་ལ། སྒོ་གསུམ་གྱི་ཉེས་སྤྱོད་འདུལ་
བས་བླ་མའང་ཡིན། བླང་དོར་གསལ་བར་སྟོན་པས་སངས་རྒྱས་ཀྱང་ཡིན་ཞེས་
དད་གུས་བཅོས་མིན་རྙེད་པའི་ཚིག་གོ །བདག་ཉིད་ཆེན་པོ་ཁྱོད་ཀྱིས་ཇི་ལྟར་
སྨྲས་པ་བཞིན་དུ་བསྒྲུབ་པར་བགྱིའོ། །བདག་ཉིད་ཆེན་པོ་ཁྱོད་ཀྱིས་བདག་ལ་
ལེགས་པར་གདམས་པ་དེ་དག་ནི་བདག་ལ་ཕན་པའི་ཕྱིར་གསུངས་པ་ཁོ་ན་
ལགས་ པས། ཇི་ལྟར་ གསུངས་ པ་དེ་ ལྟར་ སྤྱོད་ པས་ ཉམས་ སུ་ བླངས་ཏེ་ཚུལ་
བཞིན་དུ་སྒྲུབ་པས་མཉེས་པར་བགྱིའོ། །དེ་དག་གིས་ནི་ལུས་ངག་གི་བསྙེན་
བཀུར་བ་དང་། བཀའ་བཞིན་དུ་སྒྲུབ་པ་བསྟན་པ་ཡིན་ནོ། །ཟང་ཟིང་གི་མཆོད་
པ་ནི་བདག་ཉིད་ཆེན་པོ་ཁྱོད་ཀྱིས་ཆོས་ལེགས་པར་སྨྲས་པའི་ལན་དུ་མཆོད་པ་
འབུལ་བ་འདི་དག་ཐུགས་བརྩེ་བའི་སླད་དུ་ཁྱོད་ཀྱིས་བཞེས་སུ་གསོལ། ཟང་
ཟིང་གི་མཆོད་པ་གང་འབུལ་བ་ནི་ཡུལ་གྲུ་བཟང་པོ་ལྔ་དང་། བྲན་མོ་བརྒྱ་དང་།
བ་བཞོན་ལྔ་བརྒྱ་དང་། རྟ་མཆོག་གི་དྲངས་པའི་ཤིང་རྟ་བཅུ་རྣམས་འབུལ་བས་
བཞེས་སུ་གསོལ། ད་ཕྱིན་ཆད་བདག་ཉིད་ཆེན་པོ་ཁྱོད་ནི་བདག་གི་བླ་མ་ལགས་
- 64.



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས། བདག་གིས་མཆོད་པ་ཕུལ་བ་འདི་དག་བཞེས་ན་བདག་གི་ཚོགས་རྫོགས་
པར་འགྱུར་ལ། བདག་ལ་ཕན་པ་སྟོན་པར་བྱེད་པ་ནི་བདག་ཉིད་ཆེན་པོ་ཁྱོད་
ལས་ གཞན་ དུ་མེད་ པས་ བཀའ་བཞིན་ དུ་ སྒྲུབ་ པའི་ མཆོད་ པས་ མཉེས་ པར་
བགྱིའོ། །ཇི་སྲིད་བྱང་ཆུབ་མ་ཐོབ་བར་དུ་བདག་ལ་སྤྱན་རས་ཀྱིས་གཟིགས་ནས་
བདག་གིས་གང་དང་གང་བགྱི་དགོས་པ་རྣམས་འདི་དང་འདི་ལྟར་གྱིས་ཞེས་སྤྲིང་
ཞིང་བསྟན་དུ་གསོལ། སླན་ཆད་ཀྱང་བདག་རྗེས་སུ་གཟུང་བའི་ཕྱིར་འདིར་བྱོན་
ནས་སྤྱན་རས་ གཟིགས་གྱིས་བཙའ་བར་མཛད་དུ་གསོལ་ཞེས་ཞུས་སོ། །འདི་
དག་གིས་ནི་བཤེས་གཉེན་བསྟེན་ཚུལ་གྱི་གནད་རྣམས་ཚང་བར་བསྟན་ཏེ། ཡོན་
ཏན་ མཐོང་ བའི་ དད་ པ་ དང་། བཀའ་དྲིན་དྲན་ པའི་ གུས་ པ་ དང་། མཉེས་ པ་
གསུམ་གྱི་སྒོ་ནས་མཉེས་པས་ བྱེད་པ་སྦྱོར་བས་བསྟེན་ཚུལ་རྣམས་ཚང་བར་
བསྟན་ཏོ། །
གཉིས་པ་སེམས་དཔའ་ཆེན་པོས་རྒྱལ་བློན་འབངས་དང་བཅས་པ་ལ་
སླར་ཡང་གདམས་པ་ནི། བརྒྱ་བྱིན་གྱིས་སྨྲས་པ། ཞེས་པ་ནས། ཆང་མི་འཐུང་
བར་གྱུར་ཏོ། །ཞེས་པའི་བར་ཏེ། དེ་ལྟར་ཐམས་ཅད་ཀྱི་མཛའ་བོ་ཞེས་བྱ་བའི་
རྒྱལ་པོ་དེས་བརྒྱ་བྱིན་སེམས་དཔའ་ཆེན་པོ་ལ་ཆོས་བསྟན་པའི་ཡོན་དུ་ཡུལ་གྲུ་
བཟང་པོ་ལྔ་ལ་སོགས་པ་ཟང་ཟིང་གི་དངོས་པོ་ཚད་མེད་པ་ཕུལ་བ་དེ་ལ་བརྒྱ་
བྱིན་སེམས་དཔའ་ཆེན་པོས་སྨྲས་པ། རྒྱལ་པོ་ཁྱོད་ཆོས་བསྟན་པའི་བཀའ་དྲིན་
དྲན་ནས་ཟང་ཟིང་གི་དངོས་པོ་ཕུལ་བ་དེ་ལྟར་ཁྱོད་རང་ཚོགས་ རྫོགས་ པའི་
ཐབས་སུ་འགྱུར་མོད། ཡུལ་གྲུ་མཆོག་ལ་སོགས་པ་ང་མི་འདོད་དོ། །སྔར་རྒྱལ་པོ་
ཁྱོད་ཀྱིས་བདག་ཉིད་ཆེན་པོ་ཁྱོད་སུ་ཡིན་བཤད་དུ་གསོལ་ཟེར་བ་དེའི་ལན་ང་ནི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྷའིདབང་པོ་བརྒྱ་བྱིན་ཡིན་པར་རྒྱལ་པོ་ཁྱོད་ཀྱིས་ཤེས་པར་བྱོས་ཤོག །ངས་
ཁྱོད་ལ་འདི་ལྟར་ཕན་པའི་ཕྱིར་ཆོས་སྨྲས་པ་དེ་ལ་མཆོད་པ་བྱ་བར་འདོད་ན་ངས་
གང་བསྒོ་བའི་ཚིག་གང་དང་གང་སྨྲས་པ་དེ་དང་དེ་བཞིན་དུ་ཉམས་སུ་ལོངས་
ཤིང༌། བླ་མ་ལ་མཆོད་པ་བྱེད་པའི་མཆོག་ནི་བཀའ་བཞིན་དུ་སྒྲུབ་པས་ཉམས་སུ་
ལེན་པ་ཉིད་ཡིན་ནོ། །གཞུང་འདིས་ནི་བཤེས་གཉེས་དམ་པ་སྦྱོར་བས་བསྟེན་
པའི་ཚེ་མཉེས་པ་གསུམ་གྱི་ནང་ནས་བཀའ་བཞིན་དུ་སྒྲུབ་པས་མཉེས་པར་བྱེད་
པ་ཉིད་མཆོག་ཡིན་པར་བསྟན་ལ། ཆོས་སྟོན་པའི་བླ་མའང་ཟང་ཟིང་ལ་མི་ལྟ་
བར་སྒྲུབ་པའི་མཆོད་པས་མཉེས་པ་ཞིག་དགོས་པར་བསྟན་པ་ཡིན་ནོ། །དེ་ལྟར་
གང་བསྟན་པའི་ཆོས་དེ་དག་ཉམས་སུ་བླངས་ན་ཚེ་འདི་དང་ཕྱི་མ་གཉིས་ཀ་ལ་
ཕན་པ་དང་བདེ་བ་ཆེན་པོ་ཐོན་པར་འགྱུར་ཏེ། ཚེ་འདིར་ཆང་འཐུང་བ་སྤངས་ཏེ་
དྲན་ཤེས་བག་ཡོད་བརྟན་པོས་ཚུལ་ཁྲིམས་བསྲུངས་ནས་སྙན་པའི་གྲགས་པ་དང་
འཁོར་དང་ལོངས་སྤྱོད་ཕུན་སུམ་ཚོགས་པའི་དཔལ་ཐོབ་ཅིང་། ཐོབ་པ་དེ་ཡང་མི་
ཉམས་པར་རྒྱས་པར་འགྱུར་རོ། །དེས་ན་ཚེ་འདིར་གྲགས་པ་དང་དཔལ་འབྱུང་
བའི་ལམ་ནི་ཚུལ་ཁྲིམས་བསྲུང་བ་འདི་ཡིན་ནོ། །ཚེ་རབས་གཞན་ལའང་ཕན་པ་
དང་བདེ་བ་ཐམས་ཅད་ཚུལ་ཁྲིམས་ལ་བརྟེན་ནས་འཐོབ་སྟེ། ཚུལ་ཁྲིམས་རྣམ་
པར་དག་པ་བསྲུངས་པ་ལས་ཕྱི་མར་བདེ་འགྲོའི་རྟེན་ཐོབ་ཅིང་། རྟེན་དེ་ལ་ཕུན་
སུམ་ཚོགས་པ་ཐམས་ཅད་འབྱུང་བར་འགྱུར་རོ། །རྒྱུ་མཚན་དེ་བས་ན་ཆང་ལ་
ཆགས་པ་རབ་ཏུ་སྤོངས་ལ་ཚུལ་ཁྲིམས་རྣམ་པར་དག་པའི་ཆོས་ལ་གནས་པ་དང་།
དེ་ལ་གནས་ནས་ངའི་སྤྱོད་ཡུལ་ལ་སྟེན་ཅིག །སེམས་དཔའ་ཆེན་པོའི་སྤྱོད་ཡུལ་
ནི་ཐེག་པ་ཆེན་པོའི་ལམ་འབྲས་བུ་དང་བཅས་པ་ཡིན་པས། ཚུལ་ཁྲིམས་རྣམ་
- 66-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པར་དག་པ་ལ་གནས་ནས་ཐེག་པ་ཆེན་པོའི་ལམ་ལ་རིམ་གྱིས་བསླབས་ཏེ་སངས་
རྒྱས་ཀྱི་གོ་འཕང་ཐོབ་པར་གྱིས་ཤིག་ཅེས་ལམ་གྱི་ལུས་ཡོངས་སུ་རྫོགས་པ་ལ་
འཁྲིད་པར་མཛད་དོ། །དེ་སྐད་ཅེས་སྨྲས་ནས་བརྒྱ་བྱིན་སེམས་དཔའ་ཆེན་པོ་དེ་
ཉིད་དུ་མི་སྣང་བ་གྱུར་ཏོ། །ཐམས་ཅད་ཀྱི་མཛའ་བོ་ཞེས་བྱ་བའི་རྒྱལ་པོ་དེ་ཡང་
བློན་པོ་དང་འབངས་སུ་བཅས་པ་སེམས་དཔའ་ཆེན་པོའི་བཀའ་བཞིན་དུ་ཆང་མི་
འཐུང་ བ་ གྱུར་ཏོ། །གཞུང་ འདིས་ནི་བཤེས་ གཉེན་ ཇི་ ལྟར་བསྟེན་ ཚུལ་ དང་།
བཤེས་གཉེན་དམ་པ་ཚུལ་བཞིན་དུ་བསྟེན་ནས་སྐྱེས་བུ་གསུམ་གྱི་ལམ་ལ་རིམ་
གྱིས་སློབ་ཚུལ་བསྟན་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་ན་ཞེས་པ་ནས། བརྗོད་
པར་བྱའོ། །ཞེས་པའི་བར་ཏེ། རྟོགས་བརྗོད་འདིར་བརྒྱ་བྱིན་སེམས་དཔའ་ཆེན་
པོས་རྒྱ་ཆེར་བཤད་པ་དེ་ལྟར་ཆང་འཐུང་བ་ནི་ཚེ་འདིར་ཉེས་པ་དུ་མ་འབྱུང་ཞིང་།
ཚེ་ཕྱི་མར་ངན་སོང་དུ་ལྟུང་བས་ཤིན་ཏུ་མ་རུང་བར་འགྱུར་བའི་ཕྱིར་དགེ་བ་སྐྱེས་
བུ་དམ་པ་རྣམས་ནི་གདུལ་བྱ་གཞན་དག་ཀྱང་མྱོས་འགྱུར་འཐུང་བ་འདི་ལས་
ཟློག་པར་བྱེད་ན། བདག་ཉིད་མི་འཐུང་བ་ལྟ་སྨོས་ཀྱང་ཅི་དགོས། དེས་ན་སྟོན་པ་
ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པ་དེ་
རྗེས་སུ་དྲན་ཏེ་ཆང་སྲོག་གི་ཕྱིར་ཡང་མི་བཏུང་ཞིང་། དེས་མཚོན་ནས་མྱོས་འགྱུར་
གྱི་རིགས་མཐའ་དག་སྤངས་ཏེ་ཚུལ་ཁྲིམས་བསྲུང་བ་ལ་སྐྱེས་བུའི་རྩལ་ཅི་ཡོད་ཀྱི་
འབད་པར་བྱའོ། །རྟོགས་བརྗོད་འདིར་ཇི་ལྟར་བཤད་པ་ལྟར་བཅོམ་ལྡན་འདས་
དེ་སྐུ་ཚེ་སྔ་མ་ལ་ཡང་འཇིག་རྟེན་ལ་ཕན་པ་འབའ་ཞིག་མཛད་པའོ་ཞེས་དེ་བཞིན་
གཤེགས་པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །
-67-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཞི་པ་ལེའུའི་མཚན་བསྟན་པ་ནི། བུམ་པའི་སྐྱེས་པའི་རབས་ཏེ་བཅུ་
བདུན་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་བཅུ་བདུན་པའི་བཤད་པའོ།། །། །
༈ གསུམ་པ་ཡིད་ཀྱི་ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ་ལ་
གསུམ། འདོད་ཆགས་སྤོང་བའི་ཚུལ་ཁྲིམས་ལ་སློབ་ཚུལ། ཞེ་སྡང་སྤོང་བའི་ཚུལ་
ཁྲིམས་ལ་སློབ་ཚུལ། གཏི་མུག་སྤོང་བའི་ཚུལ་ཁྲིམས་ལ་སློབ་ཚུལ་ལོ། །དང་པོ་
འདོད་ཆགས་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་པས་སྔོན་
སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། རྒྱལ་ རིགས་ ཕྱུག་པོའི་ རིགས་ སུ་འཁྲུངས་ པའི་
རྟོགས་བརྗོད་རྒྱས་པར་བཤད་པ། དོན་བསྡུས་ཏེ་ གདམས་ པ། ལེའུའི་མཚན་
བསྟན་པའོ། །
དང་པོ་ནི། ཁྱིམ་ན་གནས་པ་ནི་ཚུལ་ཁྲིམས་ཀྱི་གཉེན་པོར་འགྱུར་ཞིང་
གནོད་པའི་ཕྱིར་བདག་ལ་ཕན་པར་འདོད་པ་རྣམས་ཁྱིམ་ན་གནས་པ་ཡོངས་སུ་
གཏོང་ངོ༌། །ཞེས་པ་སྟེ། ཚུལ་ཁྲིམས་ཀྱི་ཕར་ཕྱིན་ལ་སློབ་ཚུལ་སྟོན་པ་ལ་རྟོགས་
བརྗོད་བཅུ་གསུངས་པ་ལས་རྟོགས་བརྗོད་དང་པོ་བདུན་གྱིས་ཁྱིམ་པ་དང་ཐུན་
མོང་བའི་ཚུལ་ཁྲིམས་ལ་སློབ་ཚུལ་བསྟན་ནས། རབ་ཏུ་བྱུང་བའི་ཐུན་མོང་མིན་
པའི་ཚུལ་ཁྲིམས་ལ་སློབ་ཚུལ་སྟོན་པ་ལ་རྟོགས་བརྗོད་ཕྱི་མ་གསུམ་མཛད་དོ། །
དེ་ཡང་བྱང་ཆུབ་སེམས་དཔའ་ལ་ཁྱིམ་པའི་རྟེན་ཅན་དང་། རབ་ཏུ་བྱུང་བའི་རྟེན་
ཅན་གཉིས་ལས། བྱང་སེམས་ཁྱིམ་པའི་རྟེན་ཅན་རྣམས་ཀྱིས་ཀྱང་བསླབ་པའི་
- 68-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གཞི་ལྔ་ངེས་པར་བསྲུང་དགོས་པས། བཅུ་ཚན་འདིའི་རྟོགས་བརྗོད་སྔ་མ་བདུན་
གྱིས་བསླབ་པའི་གཞི་ལྔ་གཙོ་བོར་བསྟན་ཏེ། བསླབ་གཞི་ལྔ་ནི་རྩ་བ་བཞི་དང་
ཆང་སྤོང་བའོ། །རྩ་ བ་ བཞིའི་ནང་ནས་ རྫུན་སྤོང་བ་ལ་རྟོགས་བརྗོད་གསུམ་
མཛད་དོ། །བདུན་དུ་ཕྱེ་བ་ནི་ཚུལ་ཁྲིམས་ཀྱི་རྟོགས་བརྗོད་བཅུ་ཚན་འདི་མི་དགེ་
བཅུ་སྤོང་ཚུལ་དང་སྦྱར་བ་སྟེ། དེ་ལྟར་བྱས་ན་ལུས་ཀྱི་རྣམ་པ་གསུམ་དང་། ངག་
གི་བཞི་སྟེ་ལུས་ངག་གི་ཉེས་སྤྱོད་སྤོང་བ་ལ་རྟོགས་བརྗོད་བདུན་མཛད་པ་ཡིན་
ནོ། །དེ་ལྟར་སྤྱི་དོན་བཤད་ནས་ཡན་ལག་གཞུང་གི་ཚིག་དོན་ནི། ཁྱིམ་ན་གནས་
པ་ནི་ཚུལ་ཁྲིམས་ཀྱི་གཉེན་པོ་སྟེ་ཚུལ་ཁྲིམས་རྣམ་དག་སྲུང་པའི་གེགས་སུ་གྱུར་
པ་ཡིན་ཞིང་། ཁྱིམ་ན་གནས་པ་ནི་བྱ་བ་མང་བས་སྒོ་གསུམ་ལ་དྲན་པ་ཉེ་བར་
བཞག་པའི་ཚུལ་ཁྲིམས་ལ་གནོད་པའི་ཕྱིར་བདག་ལ་ཕན་པར་འདོད་པ་རྣམས་
ཁྱིམ་ན་གནས་པ་ཡོངས་སུ་བཏང་སྟེ། ཁྱིམ་ནས་ཁྱིམ་མེད་པར་རབ་ཏུ་འབྱུང་བ་
བྱེད་དོ། །དེས་ན་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་
སུ་འཁོར་ལོས་བསྒྱུར་བའི་རྒྱལ་པོའི་དཔལ་ཡང་སྤངས་ཏེ་རབ་ཏུ་འབྱུང་བར་
མཛད་པ་དེ་ལྟར་རབ་ཏུ་བྱུང་ནས་ཚུལ་ཁྲིམས་མཐར་ཕྱིན་པར་བསྲུང་བ་ལ་འབད་
པར་བྱའོ། །མཚམས་སྦྱར་གྱི་གཞུང་འདི་ལ་འགྱུར་གསར་དུ། ཁྱིམ་ན་གནས་པ་
ནི་ཚུལ་ཁྲིམས་ཀྱི་མི་མཐུན་ཕྱོགས་སུ་གྱུར་པས་གནོད་པའི་ཕྱིར་རང་ལ་ཕན་པར་
འདོད་པ་རྣམས་ཁྱིམ་ན་གནས་པ་ཡོངས་སུ་སྤོང་ངོ༌། །ཞེས་འབྱུང་ངོ༌། །
གཉིས་པ་རྒྱལ་རིགས་ཕྱུག་པོའི་རིགས་སུ་འཁྲུངས་པའི་རྟོགས་བརྗོད་
རྒྱས་པར་བཤད་པ་ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ། རྟེན་
དེའི་ཡོན་ཏན་སྤྱིར་བསྟན་པ། ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚུལ་ ཁྲིམས་རྣམ་པར་དག་པར་མཛད་ ཚུལ་ ལོ། །དང་པོ་ནི། དེ་ཡང་འདི་ལྟར་
ཞེས་པ་ནས། སྐྱེས་པར་གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་པ་ཐུགས་
རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་ཁྱིམ་ནས་ཁྱིམ་མེད་པར་རབ་
ཏུ་བྱུང་བར་མཛད་པའི་ཚུལ་དེ་ཡང་འདི་ལྟར་ཐོས་ཏེ། སྟོན་པའི་སྔོན་གྱི་འཁྲུངས་
རབས་ བྱང་ ཆུབ་ སེམས་ དཔའ་ སེམས་དཔའ་ཆེན་པོ་དེ་ དུས་རེ་ཤིག་ཅིག་ན།
རིགས་བཞི་ལས་རྒྱལ་རིགས་ཕྱུག་པོ་ཆེན་པོའི་རིགས་ལོག་འཚོས་མ་སྦགས་པར་
སྔོན་གྱི་སྦྱིན་པའི་འབྲས་བུ་གྲུབ་སྟེ་འཚོ་བའི་ཚུལ་ཕུན་སུམ་ཚོགས་པ། སྤྱོད་པ་
ངན་པ་མཐའ་དག་སྤངས་ཏེ་ཡ་རབས་ཀྱི་སྤྱོད་པ་ཕུན་སུམ་ཚོགས་པ། ཕ་མེས་
དང་མ་མེས་གཉིས་ཀའི་རིགས་བརྒྱུད་སྐྱོན་མེད་པ་དང་ལྡན་པས་ཆོ་རིགས་མཐོན་
པོ་ ལ་ དགའ་བ་རྣམས་ ཀྱིས་ གཉེན་ ཟླ་ བྱ་བར་གསོལ་བ་འདེབས་པ། བསོད་
ནམས་ཀྱི་ཞིང་ཐམས་ཅད་མཆོད་པར་བྱེད་པས་དགེ་སྦྱོང་དང་བྲམ་ཟེ་རྣམས་ཀྱིས་
རེ་བའི་གནས་སུ་གྱུར་བ། རྣམ་ཐོས་ཀྱི་བུའི་ནོར་ལ་འགྲན་པའི་ལོངས་སྤྱོད་ཡོད་
ཅིང་སེར་སྣས་བཅིངས་ཏེ་གཏོང་མི་ནུས་པ་མེད་པར་གཉེན་བཤེས་རྣམས་ལ་
བགོ་བཤའ་བྱེད་པས་ན་བང་མཛོད་རྣམས་ནི་གཉེན་བཤེས་དང་ཐུན་མོང་དུ་སྤྱོད་
པ། སློང་བ་སུ་བྱུང་ཡང་ངོ་མི་ཟློག་པར་གང་འདོད་པ་སྟེར་བས་ཕོངས་ཤིང་སློང་
བ་རྣམས་ནི་མངོན་པར་འཁོར་བ། ཁྱིམ་རྒྱ་ཆེ་ཞིང་ཚོང་དང་སོ་ནམ་སོགས་ལས་
ཀྱི་མཐའ་རྒྱ་ཆེ་ལ་མང་བས་དེ་དང་དེ་ལ་དགོས་པའི་ཡོ་བྱད་རྣམ་པ་མང་པོའི་བཟོ་
རྒྱུན་མི་འཆད་པས་མགར་བ་སོགས་ལག་བཟོ་བ་རྣམས་ཀྱི་འཚོ་བའི་གནས་སུ་
གྱུར་པ། འཇིག་རྟེན་གྱི་ཕུན་ཚོགས་ཐམས་ཅད་འདུས་པ་ལྟ་བུར་ཡོད་པས་དཔལ་
གྱི་གཞིར་གྱུར་པ། རྒྱལ་པོར་དབང་མ་བསྐུར་ཡང་རྒྱལ་པོས་ཀྱང་བཀུར་སྟི་བྱ་
- 70 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིང་གནོད་པ་མེད་པར་ཕན་གདགས་པར་གྱུར་པ། འཇིག་རྟེན་པ་ཐམས་ཅད་
ཀྱིས་མངོན་པར་བཀུར་བའི་ཁྱིམ་ཞིག་ཏུ་སྙིང་རྗེ་དང་སྨོན་ལམ་གྱི་དབང་གིས་
བསམས་བཞིན་དུ་སྐྱེ་བ་བཞེས་པར་གྱུར་ཏོ་ཞེས་གྲག་གོ ། སེམས་དཔའ་ཆེན་པོ་
འདི་ལ་མཚན་ནོར་གྱི་ལྷ་ཞེས་བརྗོད་པ་ཡིན་ཞེས་དཔེ་སྙིང་འགའ་ཞིག་ལས་
འབྱུང་ལ། སེམས་དཔའ་ཆེན་པོ་པོ་ཏོ་བའི་གསུང་སྒྲོས་ལས། སེམས་དཔའ་ཆེན་
པོ་འདིའི་མཚན་ལ་རྒྱལ་པོ་ཀུན་ཏུ་དགེ་བ་ཞེས་བརྗོད་པ་ཡིན་ཞིང་། རྟོགས་
བརྗོད་འདིའི་མདོ་རྒྱ་ནག་ཏུ་འགྱུར་བ་ཞིག་ཡོད་གསུང་ངོ༌། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས་ཚིག་ལྷུག་པའི་སྒོ་
ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི།
དེ་རིམ་གྱིས་ཞེས་པ་ནས། སྙིང་ལ་ཆགས་པར་གྱུར་ཏོ། །ཞེས་པའི་བར་ཏེ། བྱང་
སེམས་བདག་ཉིད་ཆེན་པོ་དེ་རྒྱལ་རིགས་སུ་འཁྲུངས་ནས་རིམ་གྱིས་ནར་སོན་
པར་གྱུར་པ་ན། འཇིག་རྟེན་ཁྱིམ་པ་རྣམས་ཀྱིས་སློབ་ཅིང་བསྔགས་པའི་གནས་སུ་
གྱུར་ པ་ རིག་པའི་གནས་ཆེ་བ་ལྔ་དང་ཆུང་བ་ལྔ་སོགས་རིག་གནས་རྣམས་ནི་
ལེགས་པར་བསླབས། མདའ་འཕང་བ་དང༌། རལ་གྲི་སྐོར་བ་དང་། ཕུབ་བཟུང་
བ་སོགས་རྒྱལ་རིགས་དང་མཐུན་པའི་སྒྱུ་རྩལ་གྱི་ཐབས་རྣམ་པ་སྣ་ཚོགས་ལ་ནི་
བློ་གྲོས་རབ་ཏུ་གསལ་ བར་གྱུར། སྔོན་ཡུན་རིང་ པོ་ནས་གོམས་ པའི་བསོད་
ནམས་ཀྱི་མཐུ་གྲུབ་པའི་ལུས་བྱད་བཟང་པོ་སྐྱེ་བོ་སུས་མཐོང་ཡང་མཐོང་བ་ཙམ་
གྱིས་མིག་ཏུ་སྡུག་ཅིང་ཡིད་ལ་དགའ་བ་སྐྱེ་བར་བྱེད། སྔོན་ཡུན་རིང་པོ་ནས་ཆོས་
ལ་གོམས་པར་བྱས་པའི་མཐུས་སྒོ་གསུམ་གྱི་སྤྱོད་པ་ཅི་བྱེད་ཀྱང་ཆོས་དང་མི་
འགལ་བར་བྱེད་ཅིང་། ཆོས་དང་མཐུན་པར་འཇིག་རྟེན་གྱི་ཚུལ་ལུགས་ལ་མཁས་
-71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པས་སེམས་དཔའ་ཆེན་པོ་འདི་མཐོང་བ་དང་། འདིའི་མཚན་ཐོས་པའི་འཇིག་
རྟེན་པ་རྣམས་རང་རང་གི་ནང་མི་བཞིན་དུ་སྙིང་ལ་ཆགས་པ་སྟེ་དགའ་ཞིང་དད་
པར་གྱུར་ཏོ། །གཞུང་འདིས་ནི་སེམས་དཔའ་ཆེན་པོ་འདིས་སྔོན་ཡུན་རིང་པོ་ནས་
སེམས་ཅན་རྣམས་ལ་བྱམས་པ་བསྒོམས་ཤིང་སྤྱོད་པ་ཕ་རོལ་ཏུ་ཕྱིན་པ་དྲུག་ལ་
བསླབས་པའི་མཐུ་གྲུབ་པ་འབྲས་བུའི་རྟགས་ཀྱི་སྒོ་ནས་བསྟན་པ་ཡིན་ནོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། ནང་མི་ཞེས་པ་
ནས། གནས་སུ་འགྱུར། ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ནི་
སྔོན་ཡུན་རིང་པོ་ནས་ཐེག་པ་ཆེན་པོའི་ལམ་ལ་སྦྱངས་པའི་མཐུ་གྲུབ་པ་ཡིན་པས།
སེམས་ ཅན་ཐམས་ཅད་ལ་ཉེ་རིང་མེད་པར་ སེམས་ སྙོམས་ཤིང་། དེ་ ཡང་ མ་
བརྟགས་པའི་བཏང་སྙོམས་མིན་པར་སེམས་ཅན་ཐམས་ཅད་ལ་རང་གི་བུ་སྡུག་པ་
ལྟར་ གཅེས་ཤིང་ ཕངས་ པའི་བསམ་ པ་བཅོས་མ་མིན་པས་ཉེ་རིང་མེད་པར་
ཐམས་ཅད་ལ་ཕན་བདེའི་ཐབས་འབའ་ཞིག་མཛད་པས། སེམས་དཔའ་ཆེན་པོ་
དེའི་ཕ་མ་དང་ཕུ་ནུ་སོགས་ནང་གི་མི་རྣམས་ནི་སེམས་དཔའ་ཆེན་པོ་འདི་ནི་
སེམས་ཅན་ཐམས་ཅད་ལ་སེམས་སྙོམས་པར་ཀུན་གྱི་ཕ་མ་ལྟ་བུའོ་ཞེས་དང་
བསྒོམ་པ་ལས་འདི་བདག་ཅག་གི་ནང་མི་ཡིན་ཞེས་ལྷག་ པར་ དགའ་བ་དང་
ཆགས་པར་གྱུར་པ་མེད་དོ། །སེམས་དཔའ་ཆེན་པོ་དེ་དང་ཉེ་འབྲེལ་དུ་མ་གྱུར་
པའི་ཕྱི་མི་རྣམས་ཀྱང་འདི་ཕྱི་མི་ཡིན་ཞེས་མི་དགའ་བ་མེད་པར། རང་རང་གི་
ནང་མི་དག་ལས་གཞན་དུ་མིན་པར་རང་རང་གི་ཕ་མ་ལྟ་བུར་གཅེས་ཤིང་ཕངས་
པའི་ཡིད་དུ་འོང་བ་དང་གུས་པ་བྱེད་དོ། །འདི་ནི་ཆོས་ཉིད་ཡིན་ཏེ། འཇིག་རྟེན་
ན་སྐྱེ་བོ་ཀུན་གྱིས་བརྟགས་ནས་ཡོན་ཏན་མཐོང་ན་ཡོན་ཏན་ཅན་དེ་ལ་ནང་
- 72 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མིའམ་ཕྱི་མི་སུ་ཡིན་ཡང་རུང་ཀུན་གྱིས་བཀུར་སྟི་བྱེད་ལ། ཀུན་གྱིས་བརྟགས་
ནས་སྐྱོན་མཐོང་ན་ནང་མིའམ་ཕྱི་མི་སུ་ཡིན་ཡང་རུང་ཀུན་གྱིས་སྨད་པའི་གནས་
སུ་འགྱུར་རོ། །དཔེར་ན་བཤང་གཅི་ནི་དྲི་ང་བའི་རང་བཞིན་ཅན་ཡིན་པས་སུས་
མཐོང་ཡང་སྐྱོན་དུ་འཛིན་ལ། གུར་ཀུམ་དང་སྣ་མའི་མེ་ཏོག་ནི་དྲི་བཟང་བའི་རང་
བཞིན་ཅན་ཡིན་པས་སུས་མཐོང་ཡང་བསྔགས་པ་བྱེད་པ་བཞིན་ནོ། །གཞུང་འདི་
ལ་ འགྱུར་ གསར་དུ། ནང་ མི་རྣམས་ ལ་ནང་ མི་ཞེས། །ལྷག་ པར་ དགའ་ བར་
འགྱུར་བ་མེད། །ཕྱི་མི་རྣམས་ལའང་ཕྱི་མི་ཞེས། །ནང་མི་དགའ་ལས་གཞན་དུ་
མིན། །ཡོན་ཏན་སྐྱོན་ལ་བརྟགས་ནས་ནི། །ནང་མི་དང་ནི་ཕྱི་མི་ལ། །འཇིག་རྟེན་
ན་ནི་བཀུར་སྟི་དང་། །སྨོད་པར་བྱེད་པའི་གནས་སུ་འགྱུར། །ཞེས་འགྱུར་བཅོས་
པ་འགྱུར་བཟང་དུ་མ་སོང་ངམ་སྙམ་སྟེ། གཞུང་སྔ་ཕྱི་འདི་དག་ནི་སེམས་དཔའ་
ཆེན་པོ་དེ་ལ་བཅད་ལྷུག་སྤེལ་མས་བསྔགས་པ་ཡིན་པས། སྔར་ལྷུག་པའི་སྐབས་
སུ་སེམས་དཔའ་ཆེན་པོ་དེ་སེམས་ཅན་ཀུན་ལ་སེམས་སྙོམས་ཤིང་ཐུགས་བྱམས་
པའི་རང་བཞིན་དུ་གྱུར་པས་འཇིག་རྟེན་སྐྱེ་བོ་ཐམས་ཅད་ཀྱིས་རང་རང་གི་ནང་མི་
བཞིན་དུ་དགའ་ཞིང་སྙིང་ལ་ཆགས་པར་བྱེད། ཅེས་པ་དེ་སླར་ཡང་སྙན་ངག་གི་
ཚིག་རྒྱན་ངོ་མཚར་བའི་སྦྱོར་བས་ཚིགས་སུ་བཅད་དེ་བསྔགས་པ་ཡིན་པས།
གཞུང་སྔ་ཕྱིའི་དོན་མཚུངས་དགོས་པ་ལ་འགྱུར་གསར་ལྟར་ན་གཞུང་སྔ་མ་སྔར་
བཞིན་ལ། གཞུང་ཕྱི་མས་སེམས་དཔའ་ཆེན་པོ་འདི་ཕྱི་མི་དང་ནང་མི་གཉིས་ཀ་
ལ་འདྲ་བར་དགའ་བར་མཛད་ཅེས་པར་སོང་ཞིང་། གཞུང་ཕྱིར་མའི་ཡང་ཚིགས་
བཅད་སྔ་ཕྱི་གཉིས་དོན་འབྲེལ་དཀའ་བར་སྣང་ངོ་། །དེས་ན་བློ་གྲོས་ཅན་རྣམས་
ཀྱིས་ཚིག་ཙམ་ལ་འཆེལ་བ་མིན་པར་དོན་གྱི་གནད་ལ་ཞིབ་ཏུ་དཔྱད་པར་བྱའོ། །
-73-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གསུམ་པ་ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ཚུལ་ཁྲིམས་
རྣམ་པར་དག་པར་མཛད་ཚུལ་ལ་ལྔ། ཁྱིམ་གྱི་བདེ་བ་ལ་མ་ཆགས་པར་རབ་ཏུ་
བྱུང་བའི་ཚུལ། རབ་ཏུ་བྱུང་ནས་རང་ཡུལ་སྤངས་ཏེ་དབེན་པའི་ནགས་སུ་གནས་
པ། སེམས་དཔའ་ཆེན་པོ་དེ་རབ་ཏུ་བྱུང་བའི་ཡོན་ཏན་ཐམས་ཅད་དང་ལྡན་པས་
སྙན་པའི་གྲགས་པ་རྒྱས་པ། གཟུར་གནས་བློ་ལྡན་ཀུན་གྱིས་མཆོད་ཅིང་བཀུར་
བ། སྡིག་པའི་གྲོགས་པོས་བཀྲི་བར་མ་ནུས་པར་དབེན་པར་ཚུལ་ཁྲིམས་མཐར་
ཕྱིན་པར་མཛད་པའོ། །དང་པོ་ལ་གཉིས། ཁྱིམ་ན་གནས་པའི་སྐྱོན་དང་རབ་ཏུ་
བྱུང་བའི་ཕན་ཡོན་མཐོང་ནས་འདོད་པའི་བདེ་བ་ལ་ཞེན་པ་ལོག་པའི་ངེས་འབྱུང་
སྐྱེས་པ། ངེས་འབྱུང་རྣམ་པར་དག་པས་ཀུན་ནས་བསླངས་ཏེ་རབ་ཏུ་བྱུང་བའི་
ཚུལ་ལོ། །
དང་པོ་ནི། སེམས་དཔའ་ཆེན་པོ་ཞེས་པ་ནས། ཆགས་མ་གྱུར། ཅེས་པའི་
བར་ཏེ། སེམས་དཔའ་ཆེན་པོ་དེ་སྔོན་ཡུན་རིང་པོ་ནས་འཁོར་བ་མཐའ་དག་ལ་
ཞེན་པ་ལོག་ཅིང་། འཁོར་ལོས་བསྒྱུར་བའི་རྒྱལ་སྲིད་ཀྱི་དཔལ་སྤངས་ཏེ་རབ་ཏུ་
བྱུང་བ་ལ་སྐྱེས་རབས་མང་པོར་གོམས་པར་བྱས་པས། སྐུ་ཚེ་འདིར་ཡང་གཞན་
གྱིས་བསྐལ་བ་ལ་མི་ལྟོས་པར་ལྷན་ཅིག་སྐྱེས་པའི་བློ་གྲོས་ཀྱིས་ཁྱིམ་ན་གནས་པ་
ནི་ཚོང་དང་སོ་ནམ་སོགས་ལོངས་སྤྱོད་འཚོལ་བའི་ ཕྱིར་དུ་ སྡིག་ པ་དང་སྡུག་
བསྔལ་མང་པོས་མནར་ཞིང་། ལོངས་སྤྱོད་རྙེད་པ་རྣམས་བསྲུང་བའི་ཕྱིར་འཐབ་
རྩོད་སོགས་སྡིག་པ་དང་སྡུག་བསྔལ་དུ་མའི་གནས་སུ་གྱུར་པ་ཡིན་པས་ཆོས་དང་
འགལ་བར་རབ་ཏུ་ཤེས་པར་གྱུར་ཅིང་། རབ་ཏུ་བྱུང་ནས་དཀའ་ཐུབ་ཀྱི་ནགས་
ཚལ་དུ་གནས་པ་ནི་ཕན་བདེ་ཐམས་ཅད་འབྱུང་བའི་གནས་ཡིན་པར་རིག་ནས་
- 74 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱིམ་གྱི་བདེ་བས་མཚོན་འཁོར་བའི་བདེ་བ་མཐའ་དག་ལ་ཡིད་མ་ཆགས་པར་
ཞེན་པ་གཏིང་ནས་ལོག་སྟེ། སྲིན་མོའི་གླིང་དུ་ཆུད་པའི་མི་དང་། བཙོན་རར་ཆུད་
པའི་མི་དག་གནས་དེ་དག་ལས་ཐར་བར་འདོད་པ་ཇི་ལྟ་བར་ཁྱིམ་ནས་ཁྱིམ་མེད་
པར་རབ་ཏུ་འབྱུང་བར་འདོད་པར་གྱུར་ཏོ། །གཉིས་པ་ངེས་འབྱུང་རྣམ་པར་དག་
པ་ཀུན་ནས་བསླངས་ཏེ་རབ་ཏུ་བྱུང་བའི་ཚུལ་ནི། དེ་ཕ་མ་གཉིས་ཞེས་པ་ནས།
རབ་ཏུ་བྱུང་བར་གྱུར་ཏོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ཕ་
མ་གཉིས་གསོན་གྱི་བར་དུ་ཕ་མ་གཉིས་ལ་སྲི་ཞུ་ལེགས་པར་བྱས་ཏེ། ནམ་ཞིག་
ཕ་མ་གཉིས་ཚེ་འདས་པ་ན་སྔར་ནས་ངེས་འབྱུང་ཤུགས་དྲག་ཡོད་པའི་སྟེང་དུ་ཕ་
མ་གཉིས་འདས་པ་གཟིགས་པས་སྙིང་མི་དགའ་བར་གྱུར་ཏེ་ཁྱིམ་དེའི་རྫས་དང་
ནོར་དབྱིག་བརྒྱ་སྟོང་དུ་མ་ཡོད་པ་དེ་དག་གཟིགས་པ་ན། གསོད་སར་ཁྲིད་པ་ལ་
རྒྱན་བཏགས་པ་ལྟར་ལྷག་པར་ཡང་ངེས་འབྱུང་སྐྱེ་བའི་རྐྱེན་དུ་གྱུར་ཏེ། ནོར་རྫས་
དེ་དག་གཉེན་བཤེས་བགོ་བཤའ་བྱ་དགོས་པ་རྣམས་ལ་བགོ་བཤའ་བྱས། དགེ་
སྦྱོང་དང་བྲམ་ཟེ་མཆོད་པའི་འོས་སུ་གྱུར་པ་རྣམས་ལ་མཆོད་པ་བྱས། ཕོངས་པ་
དང་སློང་བ་སྙིང་རྗེའི་ཡུལ་དུ་གྱུར་པ་རྣམས་ལ་རང་རང་ཇི་ལྟར་འདོད་པ་རྣམས་
རིགས་པར་ བྱིན་ནས། བསམ་པ་བརྗེ་བ་དང་། རྟགས་ཆ་ལུགས་བརྗེ་བ་དང༌། །
མིང་བརྗེ་བ་རྣམས་བྱས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་བར་གྱུར་ཏོ། ། །
གཉིས་ པ་ རབ་ཏུ་བྱུང་ནས་ རང་ ཡུལ་ སྤངས་ཏེ་དབེན་ པའི་གནས་ སུ་
གནས་པ་ནི། དེ་རིམ་གྱིས་གྲོང་དང་ལྗོངས་དང་ཕོ་བྲང་འཁོར་དུ་རྒྱུ་ཞིང་སོང་སོང་
བ་ལས། གྲོང་ཁྱེར་ཞིག་ཏུ་བརྟེན་ནས་ནགས་ཚལ་གྱི་གནས་ཤིག་ཏུ་གནས་པར་
གྱུར་ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །
ར



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གསུམ་པ་སེམས་དཔའ་ཆེན་པོ་དེ་རབ་ཏུ་བྱུང་བའི་ཡོན་ཏན་ཐམས་ཅད་
དང་ལྡན་པས་སྙན་པའི་གྲགས་པ་རྒྱས་པ་ནི། དེ་བསམ་གཏན་གྱི་ཡོན་ཏན་ཞེས་
པ་ནས། རབ་ཏུ་གྲགས་པར་གྱུར་ཏོ། །ཞེས་པའི་བར་ཏེ། བྱང་སེམས་བདག་ཉིད་
ཆེན་པོ་དེ་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་འདུ་འཛི་ཐམས་ཅད་སྤངས་ནས་
ནགས་ཚལ་དབེན་པའི་གནས་སུ་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་
པ་ལ་དཔྱད་ནས་སྒོམ་པ་དང་། རྩེ་གཅིག་ཏུ་འཇོག་པའི་བསམ་གཏན་གྱི་ཡོན་
ཏན་ལ་གོམས་པས་ཤིན་ཏུ་སྦྱངས་པ་ཞེས་བྱ་བ་བསམ་གཏན་གྱི་དགའ་བདེས་
ཚིམ་པ་ན། ཚུལ་འཆོས་པ་མ་ཡིན་པར་ནང་གི་ཏིང་ངེ་འཛིན་གྱི་མདངས་ཕྱིར་ཤར་
བ་ལྟར་དུ་དབང་པོ་རང་བཞིན་གྱིས་དང་བ་དང་། ཤེས་བྱའི་གནས་མཐའ་དག་ལ་
མཁས་ཀྱང་དེས་མ་ཁེངས་པ་དང་། ཟས་ཕྱིར་སྐྱགས་པ་ལ་ཆགས་པ་མི་བྱེད་པ་
ལྟར་འཁོར་བའི་ཕུན་ཚོགས་མཐའ་དག་ལ་ཞེན་པ་ལོག་པས་རྙེད་པ་ལ་རེ་བའི་
བརྐམ་པ་མེད་པ་དང༌། རྙེད་པ་མ་ཐོབ་ཀྱང་དེས་ཞུམ་པ་མེད་པ་དང་། དབང་པོ་
དུལ་ཞིང་གཟི་བྱིན་ཆེ་བ་དང༌། རང་གི་འཁོར་དུ་འདུས་པའི་གདུལ་བྱ་རྣམས་ལ་
རང་རང་གི་དབང་པོ་དང་འཚམ་པར་ཆོས་ཇི་ལྟར་རིགས་པར་འཇམ་པོར་སྨྲ་ཞིང་
ཚིག་གསལ་བར་སྟོན་པ་དང་། ཆོས་གང་དང་གང་སྟོན་པ་དེ་ཡང་ལུང་ཙམ་སྐྱབས་
སུ་གྱུར་པ་མིན་པར་དྲི་མ་མེད་པའི་རིགས་པས་ཆོས་དང་ཆོས་མ་ཡིན་པ་རབ་ཏུ་
འབྱེད་པ་ལ་མཁས་པ་དང་། ཆོས་སྟོན་པའི་ཚེ་མ་ངེས་པ་དང་། མ་འབྲེལ་བ་དང་།
གྲོང་པའི་ཚིག་གི་ལྷད་ཞུགས་པ་སོགས་སྐྱོན་གང་ཡང་མེད་པར་དོན་བཟང་ཞིང་།
ཚིག་འབྲུ་བཟང་པོ། ཐོག་མར་དགེ་བ་དང༌། བར་དུ་དགེ་བ། ཐ་མར་དགེ་བ།
ཚིག་སྙན་པས་རྣ་བ་ཚིམ་པར་བྱེད་ཅིང་། དོན་བཟང་བས་སྙིང་ཚིམ་པར་བྱེད་པའི་
- 76 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚིག་མངོན་པར་སྨྲ་བ་ལ་ཤིན་ཏུ་མཁས་པ་ཡིན་པ་དང་། འགྲོ་ན་གཉའ་ཞིང་གང་
ཙམ་དུ་ལྟ་བ་སོགས་རབ་ཏུ་བྱུང་བའི་སྤྱོད་ཚུལ་བཟང་པོ་དང་། ཡ་རབས་སྐྱེས་བུ་
དམ་པ་རྣམས་དགའ་བའི་སྤྱོད་པས་གང་དུ་བྱོན་པའི་ཕྱོགས་དེ་ན་ཡང་རབ་ཏུ་
གྲགས་པར་གྱུར་ཏོ། །བཞི་པ་གཟུར་གནས་བློ་ལྡན་ཀུན་གྱིས་མཆོད་ཅིང་བཀུར་
བ་ལ་གཉིས། མཆོད་ཅིང་བཀུར་བ་ལ་དངོས་དང་། སྔར་བཤད་པའི་ཡོན་ཏན་
ཕུན་སུམ་ཚོགས་པ་དེ་དག་ལ་ཚིགས་སུ་བཅད་པའི་སྒོ་ནས་བསྔགས་པའོ། །དང་
པོ་ནི། སྐྱེ་བོ་ཞེས་པ་ནས། བྱས་ པར་གྱུར་ཏོ། །ཞེས་པའི་བར་ཏེ། དེ་ལྟར་སྙན་
པའི་གྲགས་པ་རྒྱས་པ་ན་བློ་གཟུ་བོར་གནས་ཤིང་། བློ་གྲོས་དང་ལྡན་པའི་སྐྱེ་བོ་
རྟོག་དཔྱོད་ཅན་རྣམས་ཀྱིས་སེམས་དཔའ་ཆེན་པོ་དེ་ཆོ་རིགས་བཙུན་པ་དང་།
རྣམ་ཐོས་ཀྱི་བུའི་ནོར་ལ་འགྲན་པའི་ལོངས་སྤྱོད་ཐམས་ཅད་སྤངས་ནས་རབ་ཏུ་
བྱུང་བ་ཡིན་པར་ཤེས་ནས། ཡུལ་ཕྱོགས་དེ་ན་གནས་པའི་འཇིག་རྟེན་པ་རྣམས་
ཀྱི་ཆོ་རིགས་བཙུན་པའི་ཆེ་བ་དང་། ཡོན་ཏན་ཆེར་གྲགས་པ་ལ་དད་ནས་བཀུར་
སྟི་ཆེར་བྱས་པར་གྱུར་ཏོ། །
གཉིས་པ་སྔར་བཤད་པའི་ཡོན་ཏན་ཕུན་སུམ་ཚོགས་པ་དེ་དག་ལ་ཚིགས་
སུ་བཅད་པའི་སྒོ་ནས་བསྔགས་པ་ནི། རིག་དང་ཞེས་པ་ནས། ཤར་བ་བཞིན།
ཞེས་པའི་བར་ཏེ། སེམས་དཔའ་ཆེན་པོ་དེ་ཆོ་རིགས་བཙུན་པ་དང་གཟུགས་
བཟང་ཞིང་གཟི་བྱིན་ཆེ་བ་སོགས་སྐྱེ་བོ་ཀུན་གྱི་སྙིང་དུ་སྡུག་པའི་ཡོན་ཏན་ཆེན་པོ་
སྔར་ཁྱིམ་ན་བཞུགས་པའི་སྐབས་ཉིད་ནས་ཡོད་པ་ལས། རབ་ཏུ་བྱུང་ནས་བསམ་
གཏན་གྱི་བདེ་བས་ཐུགས་ཚིམ་པ་དང་། ཤེས་བྱའི་གནས་ཐམས་ཅད་མཁྱེན་པ་
དང༌། ཆོས་སྟོན་པ་ལ་ཤིན་ཏུ་མཁས་པ་སོགས་དམ་པ་རྣམས་ཀྱིས་བསྔགས་པའི་
-77-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཡོན་ཏན་ལྷག་པར་རབ་ཏུ་བརྗིད་པར་གྱུར་པ་ནི་ས་གཞིའམ་ཁང་བཟང་རྡོ་ཐལ་
གྱིས་བྱུགས་པ་རང་བཞིན་གྱི་རབ་ཏུ་བཟང་པོ་ལ་ཟླ་བའི་འོད་ཟེར་ཤར་བ་ན་ལྷག་
པར་ཡང་མཛེས་པར་འགྱུར་བ་བཞིན་ནོ། །ལྔ་པ་སྡིག་པའི་གྲོགས་པོས་བཀྲི་བར་
མ་ནུས་པར་ དབེན་པར་ ཚུལ་ ཁྲིམས་བསྲུང་བ་མཐར་ ཕྱིན་ པར་ མཛད་ པ་ ལ་
གཉིས། ཕའི་མཛའ་བོས་ཁྱིམ་དུ་གནས་ན་ལེགས་པར་གསོལ་བ་དང་། སེམས་
དཔའ་ཆེན་པོས་དེ་ལ་ཁྱིམ་ན་གནས་པའི་སྐྱོན་དང་རབ་ཏུ་བྱུང་ནས་དབེན་པར་
གནས་པའི་ཡོན་ཏན་བཤད་པའོ། ། །
དང༌ པོ་ ལ་ གཉིས། ཚིག་ ལྷུག་ པའི་ སྒོ་ ནས་བརྗོད་ པ་དང་། ཚིགས་སུ་
བཅད་ པའི་ སྒོ་ནས་བརྗོད་པའོ། །དང་པོ་ནི། དེ་ནས་ཞེས་པ་ནས། བྱས་སོ། །
ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེ་དབེན་པའི་ནགས་
ཚལ་དེར་འོང་པ་སེམས་དཔའ་ཆེན་པོ་དེའི་ཕའི་མཛའ་བོ་ཞིག་ཡུལ་ཕྱོགས་དེ་ན་
ཡོད་པ་དེས་ཤེས་ནས། དེ་སེམས་དཔའ་ཆེན་པོ་དེའི་དྲུང་དུ་འོངས་ཏེ། སེམས་
དཔའ་ཆེན་པོ་དེ་ལ་རིགས་དང་མཐུན་པའི་ཡོན་ཏན་བརྗོད་ཅིང་གུས་པར་བྱས་ཏེ་
སྙན་མི་མངའ་འམ་ཞེས་ནད་དྲིས་ནས། སེམས་དཔའ་ཆེན་པོ་དེ་ལ་རང་སེམས་
དཔའ་ཆེན་པོ་དེའི་ཕའི་མཛའ་བོ་ཡིན་པར་ཤེས་པར་བྱས་ཏེ་དལ་གུས་གཏམ་གྱི་
གླེང་བསླངས་ནས་སེམས་དཔའ་ཆེན་པོ་དེ་ལ་ཚིག་འཇམ་པོས་སྨྲས་པ། ན་ཚོད་
དར་མ་འདི་ཙམ་ལ་རང་གི་ཆོ་རིགས་བཙུན་པ་དང་འབྱོར་པ་ཕུལ་དུ་བྱུང་བ་དེ་ལྟ་
བུ་གང་ལའང་མི་ལྟ་བར་འདི་ལྟར་རབ་ཏུ་བྱུང་སྟེ་མི་མེད་དབེན་པའི་ནགས་ན་
གནས་པ་ནི་བཙུན་པ་ཁྱོད་ཀྱིས་བློ་མི་བརྟན་པ་བཞིན་དུ་བྱས་སོ། །ད་སླར་ཡང་
འདི་ལྟར་མ་བྱས་པར་རང་གི་ཁྱིམ་ཉིད་དུ་བྱོན་ན་ལེགས་སོ་ཞེས་སོགས་ཁྱིམ་དུ་
78 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འབྱོན་དགོས་པའི་རྒྱུ་མཚན་རྒྱ་ཆེར་ཞུས་སོ། །གཉིས་པ་ཚིགས་སུ་བཅད་པའི་སྒོ་
ནས་བརྗོད་པ་ནི། ཁྱིམ་ན་ཞེས་པ་ནས། སྨོས་ཅི་དགོས། ཞེས་པའི་བར་ཏེ། ཕའི་
མཛའ་བོ་ཁྱིམ་བདག་དེས་སེམས་དཔའ་ཆེན་པོ་ལ་རང་གི་ཁྱིམ་དུ་འབྱོན་དགོས་
པའི་རྒྱུ་མཚན་ཞིབ་ཏུ་གསོལ་བ་ནི་སེམས་དཔའ་ཆེན་པོ་ལ་བོས་ནས། ཁྱོད་ཁྱིམ་
བཟང་པོ་དཔལ་འབྱོར་དང་ལྡན་པ་དེ་བོར་ནས་ཅིའི་ཕྱིར་དགོན་པ་ལ་བློ་དགའ་
བར་གྱུར། ཆོས་བསྒྲུབ་པའི་ཕྱིར་དུ་ཡིན་ནོ་ཟེར་ན་ཆོས་ནི་ཁྱིམ་དུ་བསྒྲུབས་པས་
ཆོག་སྟེ། ཁྱིམ་ན་འདུག་གམ་དགོན་པར་སོང་ཡང་རུང་དཀོན་མཆོག་མཆོད་པ་
དང༌། དབུལ་ཕོངས་ལ་སྦྱིན་པ་སོགས་བསོད་ནམས་ཀྱི་ཚོགས་དང་། སེམས་ཅན་
ལ་བྱམས་སྙིང་རྗེ་བསྐྱེད་དེ་རྒྱལ་སྲས་ཀྱི་སྤྱོད་པ་སྤྱི་ལ་བསླབ་པ་དང་ཁྱད་པར་
གནས་ལུགས་ཀྱི་དོན་བསམས་ཏེ་དེ་ཚུལ་བཞིན་དུ་ཡིད་ལ་བྱས་ནས་ཡེ་ཤེས་ཀྱི་
ཚོགས་ལེགས་པར་བསྒྲུབ་པས་ཆོག་ཅིང་། དེ་ལྟར་བསྒྲུབས་པ་ཉིད་ཆོས་བརྙེས་
པར་འགྱུར་བ་སྟེ་ཆོས་བྱས་པ་ཡིན་ན། ཁྱིམ་དུ་མཐུན་རྐྱེན་ཕུན་སུམ་ཚོགས་པ་
དང་ལྡན་པ་བཞག་ནས་ཅིའི་ཕྱིར་ངལ་ཞིང་དུབ་པའི་མཐའ་ལ་བརྟེན། རབ་ཏུ་
བྱུང་ནས་དགོན་པར་གནས་པ་ནི་གནས་མལ་ཤིང་དྲུང་དང་། ཟས་བསོད་སྙོམས་
དང་། སྨན་བཀུས་ཏེ་བོར་བ་དང་། གོས་ཕྱག་དར་ཁྲོད་ལ་བརྟེན་དགོས་ན། ཁྱོད་
རང་ལ་འབྱོར་པ་ཡོད་པ་བཞག་ནས་ཅིའི་ཕྱིར་གཞན་གྱི་དྲིང་ལ་ལྟོས་ཤིང་སློང་མོ་
སྤྱོད། སྐྱེ་བོ་ཀུན་གྱིས་བཀུར་ཞིང་བསྔགས་པའི་གནས་སུ་ཡོད་པ་དེ་བཞག་ནས་
ཅིའི་ཕྱིར་ངན་པ་བཞིན་དུ་སྐྱེ་བོ་རྣམས་ཀྱིས་སྨད་པའི་གནས་བྱེད། ཁྱིམ་ན་གོས་
བཟང་པོ་ཅི་འདོད་དུ་གྱོན་དུ་ཡོད་བཞིན་དུ་དེ་བཞག་ནས་ཅིའི་ཕྱིར་མུ་ཏོ་བ་
བཞིན་དུ་ངན་པའི་གོས་གྱོན། ཁྱིམ་ན་གཉེན་བཤེས་རྣམས་ཀྱིས་མཐའ་བསྐོར་ཏེ་
-79-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྐྱེ་བོ་གཞན་གྱི་འཚེ་བ་མེད་པར་བདེ་བར་གནས་པ་དེ་བཞག་ནས་ཅིའི་ཕྱིར་
གཉེན་བཤེས་རྣམས་དང་བྲལ་ཏེ་བས་མཐའི་ས་ན་ལུས་བསྐྱར་ཏེ་བོར། ལེགས་
པར་བརྟགས་ན་ཁྱོད་སྔར་རྒྱལ་རིགས་ཕྱུག་པོ་ཞེས་ཀུན་ཏུ་གྲགས་ཤིང་རྣམ་ཐོས་
ཀྱི་བུའི་ལོངས་སྤྱོད་ལ་འགྲན་པ་ཞིག་ཡིན་པ་ལ། ད་ནི་སྐྱེ་བ་འཕོས་ཏེ་དབུལ་
པོའི་ལུས་ཉེ་བར་བླངས་པ་བཞིན་དུ་གྱུར་ཏོ། ཁྱོད་ལུས་ལ་གོས་ངན་གྱོན། ཟས་
སུ་གཞན་གྱི་ལྷག་མ་ངན་ངོན་ཟ། གཉེན་བཤེས་རྣམས་དང་བྲལ། གྲོགས་བྱེད་པ་
སུ་ཡང་མེད། དགོན་པའི་གནས་ན་བདག་པོ་མེད་པར་གནས་པ་ཁྱོད་ཀྱི་གནས་
སྐབས་འདི་ལ་བལྟས་ན་ནི་དགྲ་བོ་རྣམས་ཀྱིས་མཐོང་ཡང་མིག་མཆི་མས་གང་
བར་འགྱུར་ན་གཉེན་བཤེས་རྣམས་ལྟ་ཅི་སྨོས། ད་ཁྱོད་མྱ་ངན་གྱི་དབང་དུ་ཇི་
ལྟར་མ་གྱུར་ཀྱེ། དེ་བས་ན་ང་ཁྱོད་རང་གི་པའི་ཁྱིམ་དུ་འདོང་ངོ༌། །ཕའི་ཁྱིམ་དུ་
སླེབ་ནས་གང་ཐོས་པའི་དོན་རྣམས་ཉམས་སུ་ལོངས་ལ་ཐོས་པ་དོན་ཡོད་པར་
བྱོས་ཤིག །བུ་ མཆོག་ ཁྱོད་ ཀྱིས་ རང་ གི་ ཁྱིམ་ དེར་ གནས་ བཅས་ནས་ གནས་
སྐབས་སུ་ཡིད་ལ་གང་བསམས་པ་ཐམས་ཅད་དང་ཕྱི་མར་ཕན་པའི་ཆོས་གཉིས་
ཀ་གྲུབ་པར་གྱིས་ཤིག་ཅེས་བསྐུལ་ཏེ། མདོར་ན་ཁྱིམ་དུ་བསྡད་ནས་མཐུན་རྐྱེན་
གཞན་ལ་རེ་མི་དགོས་པར་འབྱོར་བ་ཕུན་སུམ་ཚོགས་པས་རང་འཚོ་བར་མ་ཟད།
རང་ལ་བློ་གཏད་པ་གཞན་ཡང་གསོས་ཏེ་བདེ་བར་གནས་ནས་ཆོས་བྱས་པས་
ཆོག་ཅེས་དེང་སང་སྐྱེ་བོ་རྣམས་ཀྱིས་ཇི་ལྟར་ཟེར་བ་ལྟར་བྱས་སོ། ཁྱིམ་བདག་
དེས་སླར་ཡང་འཇིག་རྟེན་ན་གྲགས་པའི་དཔེས་ཀྱང་བསྐུལ་ཏེ། དེ་ཡང་འཇིག་
རྟེན་ན་འདི་སྐད་དུ་གྲགས་ཏེ། གཞན་གྱི་ལས་བྱེད་པ་དག་ཀྱང་། །བདག་གིས་
ཁྱིམ་ནི་རེ་གནས་བདེ། །འབྱོར་བའི་དཔལ་ནི་འབར་འགྱུར་བ། །བདེ་བ་འཐོབ་
- 80 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་སྨོས་ཅི་དགོས། །ཞེས་འབྱུང་ངོ༌། །དེའི་དོན་ནི་འཇིག་རྟེན་ན་གཞན་གྱི་ལས་
བྱས་ཏེ་འཚོ་བའི་གླ་མི་དག་ཀྱང་གླ་བསགས་ཏེ་རང་གི་ཁྱིམ་དུ་སླར་འབྱོར་པ་དང་
ལྡན་པར་གནས་པ་ཞིག་རེ་བས། འཕྲལ་དུ་ངལ་བ་ཅི་བྱུང་ཡང་ནམ་ཞིག་འབྱོར་
པ་འཕེལ་ནས་རང་གི་ཁྱིམ་དུ་རང་དབང་ཡོད་པར་བདེ་བར་འཚོ་བ་ཞིག་ཁོ་ན་
འདོད་ཅེས་པའོ། །འདི་ལ་འགྱུར་གསར་དུ། གཞན་གྱི་ལས་ཀ་བྱེད་ན་ཡང་། །
རང་གི་ཁྱིམ་ནི་བཟུང་ན་བདེ། །འབྱོར་པའི་དཔལ་ནི་འབར་བ་ཡིས། །སླར་ཡང་
བདེ་བ་ཅིས་མི་ཐོབ། །ཅེས་འབྱུང་བ་གོ་བདེའོ། ། །
གཉིས་པ་སེམས་དཔའ་ཆེན་པོ་དེ་ལ་ཁྱིམ་ན་གནས་པའི་སྐྱོན་དང་རབ་ཏུ་
བྱུང་ནས་དབེན་པར་གནས་པའི་ཡོན་ཏན་བཤད་པ་ལ་གསུམ། ཁྱིམ་ན་གནས་
པའི་སྐྱོན་བཤད་པ། རབ་ཏུ་བྱུང་ནས་དབེན་པར་གནས་པའི་ཡོན་ཏན་བཤད་པ།
ཕའི་མཛའ་བོ་དེ་དད་ནས་རྗེས་སུ་ཡི་རང་བྱས་པའོ། །དང་པོ་ལ་གཉིས། མདོར་
བསྟན་པ་དང་། རྒྱས་པར་བཤད་པའོ། །དང༌ པོ་ ནི། དེ་ ནས་ བྱང་ ཆུབ་ སེམས་
དཔའ་ཞེས་པ་ནས། མ་སེམས་ཤིག །ཅེས་པའི་བར་ཏེ། དེ་ལྟར་ཕའི་མཛའ་བོ་
ཁྱིམ་བདག་དེས་དབེན་པར་སྡུག་བསྔལ་བ་དང་། ཁྱིམ་ན་གནས་པ་བདེ་བའི་
ཚུལ་རྒྱ་ཆེར་བརྗོད་ནས་སེམས་དཔའ་ཆེན་པོ་ལ་ཁྱིམ་དུ་བཞུགས་དགོས་པར་
གསོལ་བ་དེ་དག་གནས་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་དེ་
ལུས་དབེན་པ་འདུ་འཛི་ལང་ལོང་མེད་པར་དཀའ་ཐུབ་ཀྱི་ནགས་ཚལ་ན་བདེ་
བར་གནས་པ། སེམས་དབེན་པ་ཉོན་མོངས་ཐམས་ཅད་སྤངས་ཏེ་བསམ་གཏན་
ལ་རྩེ་གཅིག་ཏུ་གཞོལ་བས་ཞི་བའི་བདུད་རྩིས་བློ་ཚིམ་ཞིང་གོམས་པར་བྱས་པ།
ཡུན་རིང་པོ་ནས་སྦྱངས་པའི་མཐུ་གྲུབ་པས་ཡིད་ཞི་བ་དེ་ལ་གཞོལ་བར་གྱུར་པ།
-81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཁྱིམ་ན་གནས་པའི་སྐྱོན་དང་དབེན་པའི་ནགས་ཚལ་ན་གནས་པའི་ཡོན་ཏན་གྱི་
བྱེ་བྲག་སྟེ་ཁྱད་པར་ལེགས་པར་ཤེས་པར་གྱུར་པ། ཟས་ཟོས་ཏེ་ལྟོ་བ་འགྲངས་
ཟིན་པ་ལ་ད་དུང་ཟས་འདི་དང་འདི་ཟོ་ཞེས་ཁ་ཟས་ཀྱི་གཏམ་ཟེར་བ་ཡིད་དུ་མི་
འོང་བ་བཞིན་དུ། འདོད་པའི་བདེ་བ་ལ་ཞེན་པ་གཏིང་ནས་ལོག་ཟིན་པས་འདོད་
པ་ལ་བསྐུལ་བ་ཡིད་དུ་མི་འོང་བར་གྱུར་ནས་ཁྱིམ་བདག་དེ་ལ་སྨྲས་པ། ང་ལ་
ཁྱིམ་ན་གནས་པར་བྱ་དགོས་སོ་ཟེར་བ་ཁྱོད་ཀྱི་ཚིག་འདི་ཁྱོད་རང་ང་ལ་སེམས་
ཉེ་བའི་བྱམས་པས་སྨྲས་པ་ཡིན་པས་ཉེས་པ་ཆུང་མོད་ཀྱི། གཞན་དུ་ན་ང་ལྷའི་
གནས་སུ་མ་སྡོད་པར་བཙོན་རར་སྡོད་ཟེར་བ་ལྟ་བུ་ཡིན་ནོ། ཁྱོད་རང་ཁྱིམ་གྱི་
གནས་ལ་བདེ་བར་སེམས་པ་ན་སྡུག་བསྔལ་བ་ལ་བདེ་བར་འཛིན་པའི་ཕྱིན་ཅི་
ལོག་གི་བློས་བསླས་པ་ཡིན་ལ། བཙོན་ར་དང་འདྲ་བའི་ཁྱིམ་ལ་ནམ་ཡང་བདེ་བ་
ཡོད་པར་མ་སེམས་ཤིག་ཅེས་མདོར་བསྡུས་ཏེ་གདམས་སོ། ། །
གཉིས་པ་རྒྱས་པར་བཤད་པ་ལ་དྲུག ཁྱིམ་ན་གནས་པ་སྡུག་བསྔལ་གྱི་
གཞིར་བསྟན་པ། ཁྱིམ་ན་གནས་པ་མི་དགེ་བའི་གཞིར་བསྟན་པ། ཁྱིམ་ན་གནས་
པ་ཆོས་དང་འགལ་བར་བསྟན་པ། ཁྱིམ་ན་གནས་པ་ལ་ནམ་ཡང་བདེ་བ་མེད་
པར་བསྟན་པ། ཁྱིམ་ན་གནས་པ་ང་རྒྱལ་སོགས་ཉོན་མོངས་པའི་གཞིར་བསྟན་
པ། རྒྱུ་མཚན་དེ་དག་བསམ་ནས་ཁྱིམ་སྤང་དགོས་པར་གདམས་དགོས་པའོ། །
དང་པོ་ནི། ཕྱུག་གམ་ཞེས་པ་ནས། སྨིན་པ་ཉིད། ཅེས་པའི་བར་ཏེ། ཁྱིམ་བདག་
དེས་ཁྱིམ་ན་གནས་པ་བདེའོ་ཞེས་བརྗོད་པའི་ལན་ནི། ཁྱིམ་ན་གནས་པ་རྣམས་
ལ་ནམ་ཡང་བདེ་བའི་སྐབས་མེད་དེ། ཁྱིམ་ནས་གནས་པ་ནོར་གྱིས་ཕྱུག་པའམ།
ནོར་མེད་པའི་དབུལ་པོ་གང་ཡིན་ཡང་ཁྱིམ་ན་གནས་ཕྱིན་ཆད་འདུས་ནད་ཀྱིས་
- 82 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཟིན་པ་ལྟར་གང་བྱས་ཀྱང་སྡུག་བསྔལ་ཉིད་འབྱུང་སྟེ། ཕྱུག་པོ་དང་དབུལ་པོ་
གཉིས་ལས། གཅིག་སྟེ་དང་པོ་ཕྱུག་པོ་ནི་ནོར་ཡོད་པ་དེ་ཆུད་ཟོས་དོགས་ནས་
བསྲུང་བའི་སྡུག་བསྔལ་དང༌། ཇི་ཙམ་བསྲུངས་ཀྱང་མ་ཐུབ་པར་བརླག་པའི་སྡུག་
བསྔལ་དང༌། རྒྱལ་པོའི་ཆད་པས་བཅད་པ་དང་། རྐུན་པོས་ཁྱེར་བ་དང་། འགྲན་
ཟླས་གཙེས་པ་སོགས་སྒོ་ཀུན་ནས་སྡུག་བསྔལ་ཞིང་ཉོན་མོངས་པར་འགྱུར་ལ།
གཉིས་པ་དབུལ་པོ་ནི་ནོར་མེད་པར་ཉམ་ཐག་སྟེ་འཚོལ་འཚོལ་བས་ཤ་ཐང་ངོ༌། །
དེ་ལྟར་ཕྱུག་པོ་དང་དབུལ་པོ་གང་ཡིན་ཡང་ཁྱིམ་དུ་གནས་ན་གང་ནའང་བདེ་བ་
མེད་པར་གྱུར་པ་ལ་སེམས་རྨོངས་པས་ཁྱིམ་དེ་ལ་དགའ་བ་ནི་སྔར་ལས་ངན་
བསགས་པའི་མཐུ་གྲུབ་པའམ། སྡིག་པའི་འབྲས་བུ་སྨིན་པ་ཉིད་དུ་ཟད་དོ། །
གཉིས་པ་ཁྱིམ་ན་གནས་པ་མི་དགེ་བའི་གཞིར་བསྟན་པ་ནི། ཁྱིམ་ན་ཞེས་
པ་ནས། མི་རུང་ངོ༌། །ཞེས་པའི་བར་ཏེ། སྔར་ཁྱིམ་བདག་དེས་ཁྱིམ་ན་གནས་
པས་ཀྱང་ལེགས་པར་བསྒྲུབས་ན་ཆོས་འདི་བརྙེས་པར་བྱར་རུང་ངོ་ཞེས་གང་ཟེར་
བ་དེའི་ལན་དུ། ཁྱིམ་ན་གནས་པས་ཆོས་རྣམ་དག་ བྱ་ཐབས་མེད་དེ། ཁྱིམ་ནི་
ལས་སུ་བྱ་བ་ཆེས་མང་ཞིང་ཁྱིམ་གྱི་བྱ་བ་རྣམས་ནི་ཆོས་ཀྱི་གཉེན་པོ་སྟེ་གེགས་
དང་ནང་འདོམ་པ་ཤ་སྟག་ཡིན་ཏེ། ཆུང་མ་བླངས་ཏེ་བུ་བསྐྱེད་ཅིང་དེ་གསོ་བ་ནི་
ཚུལ་ཁྲིམས་ཀྱི་གེགས་དང་། འདོད་ཆགས་འཕེལ་བའི་རྐྱེན་ཡིན་པས་དེ་དང་ཆོས་
རྣམ་དག་བྱེད་པ་གཉིས་གཞི་གཅིག་ལ་འགལ་བ་འདུ་བའོ། །དེས་མཚོན་ནས་
ཁྱིམ་གྱི་བྱ་བ་རྣམས་ཆོས་ཀྱི་གེགས་དང་ཉོན་མོངས་པའི་གྲོགས་ཤ་སྟག་ཡིན་པས་
འགལ་བ་ནང་འདོམ་པར་སོང་སྟེ་ཆུའི་ནང་དུ་མེ་མི་གནས་པ་བཞིན་དུ་ཁྱིམ་གྱི་
ནང་དུ་ཆོས་རྣམ་དག་འོང་བ་རབ་ཏུ་དཀའོ། །སེམས་དཔའ་ཆེན་པོས་ཁྱིམ་བདག་
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེ་ལ་ ཁྱོད་ ལྟོས་ཤིག་གསུངས་ནས། ཁྱིམ་དུ་ཆོས་རྣམ་དག་མི་འོང་བའི་ཚུལ་
བཤད་པ། ཁྱིམ་དུ་གནས་ན་ནི་སོ་ནམ་བྱ་དགོས་ཤིང་། སོ་ནམ་བྱས་ཤིང་ནོར་
བསགས་ན་དེ་ལ་ནོར་ཡོད་ན་ནི་གཞན་ལ་སྟེར་མ་ནུས་པར་དེ་བསྲུང་བའི་ཕྱིར་དུ་
རྫུན་དུ་མི་སྨྲ་བར་མི་རུང་ཞིང་། ནོར་མེད་ན་ནི་དེ་འཚོལ་བའི་ཕྱིར་དུ་རྫུན་བྱ་
དགོས་ལ། ཕ་རོལ་པོ་རང་ལ་རྒོལ་བ་སོགས་ཉེས་པ་བྱེད་པ་ལ་ཚིག་གིས་སྨྲ་
དབབ་པ་སོགས་ནན་ཏུར་མི་བྱར་མི་རུང་ངོ༌། །སོ་ནམ་བྱས་ན་ཞིང་རྨོ་བའི་ཚེ་
སྲོག་ཆགས་ཕྲ་མོ་ལ་མི་གནོད་པར་རྨོ་ཐབས་མེད་ལ། ཞིང་མ་རྨོས་པར་སོ་ནམ་
བྱ་ཐབས་མེད་པས་རྫུན་སྨྲ་བ་དང་སྲོག་གཅོད་པ་སོགས་སྡིག་པའི་ལས་ལ་མ་
ཞུགས་པར་ཁྱིམ་གྱི་བྱ་བ་མི་འགྲུབ་བོ། །དེ་བས་ན་ཁྱིམ་དུ་གནས་པ་ནི་མི་དགེ་བ་
ཐམས་ཅད་འབྱུང་བའི་གཞིའོ་ཞེས་གདམས་སོ། །
གསུམ་པ་ཁྱིམ་ན་གནས་པ་ཆོས་དང་འགལ་བར་བསྟན་པ་ནི། དེ་ལྟ་བས་
ན་ཞེས་པ་ནས། མི་སྒྲུབ་བོ། །ཞེས་པའི་བར་ཏེ། གཞན་ཡང་ཁྱིམ་ན་གནས་པའི་
སྐྱོན་བཤད་པ། སྔར་བཤད་པ་དེ་ལྟ་བས་ན་འཇིག་རྟེན་སྐྱེ་བོ་འདི་དག་ཕལ་ཆེར་
ཁྱིམ་གྱི་བདེ་བ་ལ་སྙིང་ཆགས་ནས་དེ་བསྒྲུབ་པ་ལ་འབད་པ་ནི་ཆོས་དང་འགལ་
བའི་ལས་ཡིན་ཏེ། གལ་ཏེ་ཁྱིམ་དུ་གནས་ནས་ཆོས་སྤྱོད་ལ་འབད་ན་ནི་སོ་ནམ་
སོགས་ཁྱིམ་གྱི་སོ་ཚིས་རྣམས་འཆོར་ལ། ཁྱིམ་གྱི་བྱ་བ་བསྒྲུབ་པ་ལ་ཕྱོགས་ན་ནི་
ཆོས་ག་ལ་འགྲུབ། དེ་མི་འགྲུབ་པའི་རྒྱུ་མཚན་ནི་ཆོས་ཀྱི་ལམ་ནི་ཉོན་མོངས་པ་
རབ་ཏུ་ཞི་བར་བྱེད་པ་ཡིན་ལ། ཁྱིམ་གྱི་དོན་ནི་དྲགས་ཤུལ་ཅན་གྱིས་བསྒྲུབ་
དགོས་པས། ཉོན་མོངས་ཞི་བར་བྱས་ན་དེ་མི་འགྲུབ་བོ། །དེ་བས་ན་ཁྱིམ་དུ་
གནས་པ་ལ་ཆོས་དང་འགལ་བའི་སྐྱོན་ཡོད་པའི་ཕྱིར་རང་ལ་ཕན་པར་འདོད་པ་
- 84 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སུ་ཞིག་ཁྱིམ་ན་གནས། དམ་པའི་ཆོས་ནི་འཁོར་བའི་བདེ་བ་ལ་ཆགས་པ་སྤོང་
བར་བྱེད་པ་ཡིན་ལ། ཁྱིམ་དུ་གནས་ནས་བདེ་བ་བསྒྲུབས་ན་ཡང་བདེ་བ་དེ་
འགྲུབ་པའི་ངེས་པར་ཡོད་པ་མ་ཡིན་ཞིང་། འདོད་པའི་བདེ་བ་བསྒྲུབ་པའི་ཕྱིར་དུ་
སྡིག་པ་མང་པོ་བྱས་པས་ཚེ་འདི་དང་ཕྱི་མ་གཉིས་ཀར་ཕུང་བར་འགྱུར་རོ། །ཚེ་
འདིར་ཕུང་སྟེ། སྡིག་པ་བྱས་པས་གདོན་མི་ཟ་བར་རྒྱལ་བ་སྲས་བཅས་ཀྱིས་སྨད་
པ་དང༌། འཇིག་རྟེན་ཡ་རབས་རྣམས་ཀྱིས་ཀྱང་སྨད་པས་གྲགས་པ་མེད་པར་
འགྱུར་ཞིང་། རང་གི་ཡིད་ལ་གདུང་བ་རྒྱུན་དུ་སྐྱེ་བར་བྱེད་དོ། །ཕྱི་མར་ཕུང་སྟེ།
སྡིག་པ་བྱས་པས་ཕྱི་མ་ངན་འགྲོར་ལྷུང་བར་འགྱུར་རོ། །རྒྱུ་མཚན་དེ་བས་ན་ཆོས་
དང་འགལ་བ་ཚེ་འདིར་བདེ་བའི་ཐབས་ལུགས་གཉིས་ཀྱི་ཚུལ་ལ་མཁས་པ་རྣམས་ཀྱིས་
མི་བསྒྲུབ་བོ། ། །
བཞི་ པ་ ཁྱིམ་ན་གནས་པ་ལ་ནམ་ཡང་བདེ་བ་མེད་པར་བསྟན་པ་ནི།
གཞན་ཡང་ཞེས་པ་ནས། བདེ་བ་བཞིན་དུ་ཟད། ཅེས་པའི་བར་ཏེ། གཞན་ཡང་
ཁྱིམ་ན་ གནས་ པའི་སྐྱོན་བཤད་པ། ཁྱིམ་བདག་ཁྱོད་ ཀྱིས་ཁྱིམ་ན་གནས་པ་
བདེའོ་ཞེས་ཟེར་བ་འདི་ཡང་སྡུག་བསྔལ་བདེ་བར་འཛིན་པའི་ལོག་ཤེས་ཀྱིས་
བསླུས་ཏེ། དད་པས་ཡིད་ཆེས་པར་བྱ་བ་སྟེ་ཞེན་པས་འཇུག་པ་ཙམ་ཞིག་ཡིན་
པར་བདག་གིས་མཐོང་ངོ༌། །གོ་བདེ་བར་བརྗོད་ན་རང་ཉིད་འདོད་པས་རྨོངས་
ཞེན་ བྱས་པ་ཙམ་ཡིན་པར་བདག་གིས་མཐོང་ངོ་ཞེས་པའོ། །དོན་དུ་ཁྱིམ་ན་
གནས་པ་འདི་ལ་བདེ་བ་མེད་དེ། ཁྱིམ་གྱི་འབྱོར་པ་རྣམས་ནི་སྒྲུབ་བའི་ཚེ་ན་ངལ་
བ་བརྒྱ་ཕྲག་མང་པོས་བསྒྲུབ་དགོས་པས་སྡུག་བསྔལ་དུ་ངེས་ལ། གྲུབ་པའི་ཚེ་ན་
བསྲུང་བ་ལ་སོགས་པའི་སྡུག་བསྔལ་ངེས་པར་འབྱུང་བ་སྔར་བཤད་པ་ལྟར་རོ། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཞན་ཡང་ཁྱིམ་ན་གནས་པ་ནི་ཆོག་མི་ཤེས་པ་དང་། ཚིམ་པ་མེད་པའི་སྡུག་
བསྔལ་གྱི་རང་བཞིན་ཅན་ཏེ། ཁྱིམ་ན་གནས་པའི་མཆོག་རྒྱལ་པོ་དག་ཀྱང་བཅིང་
བ་དང་གསོད་པ་ལ་སོགས་པའི་སྡུག་བསྔལ་མང་པོའི་གཞིར་གྱུར་པའི་འབྱོར་
པས་ཆོག་མི་ཤེས་པ་ནི་ཆར་ཆུ་བབས་པས་རྒྱ་མཚོ་མི་གང་བ་བཞིན་ནོ། ཁྱིམ་གྱི་
འབྱོར་བ་རྣམས་སྡུག་བསྔལ་གྱི་གཞིར་གྱུར་པ་ཡིན་ཡང་ཕྱིན་ཅི་ལོག་ཏུ་ཡོངས་སུ་
རྟོག་པའི་དབང་གིས་བདེའོ་སྙམ་དུ་ཞེན་པ་ཙམ་ཡིན་ལ། རྟོག་པའི་དབང་དུ་གྱུར་
པ་ཙམ་ཡིན་པར་དོན་ལ་ཁྱིམ་ན་གནས་པ་འདི་ལྟར་བྱས་ཀྱང་ནམ་ཞིག་ག་ལ་
བདེ་ སྟེ་ བདེ་ བ་ ནམ་ ཡང་ མེད་ དོ། །སློབ་ དཔོན་ འདིའི་ གཞུང་ གཞན་ དུའང་།
འདོད་པ་དེ་དག་ཐོབ་པ་དང༌། །ཉིན་གཅིག་བཞིན་དུ་བསྟེན་པ་དང༌། །མང་དུ་
བསགས་པས་མི་ངོམས་ན། །དེ་ལས་ནད་ཆེ་གང་ཞིག་ཡོད། །ཅེས་གསུངས་སོ། །
ཚིམ་པ་མེད་པ་ནི་འདོད་ཁམས་པ་རྣམས་འདོད་པའི་ཡོན་ཏན་ལྔ་ལ་ཆགས་པར་
བྱེད་ལ། དེ་ལྔའི་ནང་ནས་ཀྱང་འཁྲིག་པའི་བདེ་བ་ལ་ཆགས་པར་བྱེད་དེ། སེམས་
ཅན་རྨོངས་པས་འདོད་ཆགས་ཉེ་བར་སྤྱོད་པ་དེ་ཡང་མཛེ་ཅན་གཡན་པའི་ནད་
ཀྱིས་གདུངས་པ་རྣམས་རྣམས་རྨ་གཡའ་ཕྲུགས་པ་ལ་བདེ་བར་རློམ་པ་བཞིན་དུ་
ཟད་དོ། །ཚུལ་འདི་ནི་རིན་ཆེན་ཕྲེང་བ་ལས། གཡན་པ་ཕྲུགས་ན་བདེར་འགྱུར་
བ། །དེ་བས་ གཡན་པ་མེད་ན་བདེ། །དེ་བཞིན་འཇིག་རྟེན་འདོད་ལྡན་བདེ། །
འདོད་པ་མེད་པ་དེ་བས་བདེ། །ཞེས་གསུངས་པ་ལྟར་རོ། །གཞུང་འདི་ལ་འགྱུར་
གསར་དུ། སྒྲུབ་དང་བསྲུང་སོགས་སྡུག་བསྔལ་ངེས་པ་ཅན། །འཆིང་དང་གསོད་
པའི་སྡུག་ བསྔལ་ གཞིར་ གྱུར་ པའི། །འབྱོར་ པས་ རྒྱལ་པོ་རྣམས་ ཀྱང་ཆོག་མི་
ཤེས། །ཆར་ཆུ་འབབ་པས་རྒྱ་མཚོ་ མི་ངོམས་བཞིན། །ཡོངས་སུ་བརྟགས་པའི་
- 86 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དབང་གིས་མ་ཡིན་པ། །འདི་ལས་ ཇི་ལྟར་ནམ་ཞིག་ག་ལ་བདེ། །རྨོངས་པས་
ཡུལ་ལ་ཉེ་བར་སྤྱད་པ་ཡང་། །རྨ་གཡའ་ཕྲུགས་པའི་བདེ་བ་བཞིན་དུ་ཟད། །
ཅེས་འབྱུང་བ་འགྱུར་བདེའོ། །འགྱུར་རྙིང་གི་དཔེ་མང་པོར་ཡིད་ཆེས་པར་བྱ་བའི་
གནས་ཡིན་པར་བདག་གིས་མ་མཐོང་ངོ་ཞེས་འབྱུང་བ་འདི་དཔེ་མ་དག་པ་ཞིག་
ལས་བྲིས་ནོར་རིམ་བརྒྱུད་དུ་སོང་བ་སྟེ། འགྱུར་སྙིང་གི་དཔེ་དག་པ་རེ་གཉིས་ན་
བདག་གིས་མཐོང་ངོ་ཞེས་འབྱུང་ངོ༌། །
ལྔ་པ་ཁྱིམ་ན་གནས་པ་ང་རྒྱལ་སོགས་ཉོན་མོངས་པའི་གཞིར་བསྟན་པ་
ནི། གཞན་ ཡང་ ཕལ་ཆེར་ ཞེས་ པ་ ནས། ཞུ་ བར་ འགྱུར། ཞེས་ པའི་ བར་ ཏེ།
གཞན་ཡང་ཁྱིམ་ན་གནས་པའི་སྐྱོན་བཤད་པ། ཁྱིམ་ན་གནས་པ་ཕལ་ཆེར་ནི་
ཉོན་མོངས་པའི་གཞན་དབང་དུ་གྱུར་པ་འདི་ལྟ་བུ་ཡིན་ཏེ། ཁྱིམ་ན་གནས་པ་
ཕལ་ཆེར་ནི་ འབྱོར་ པ་ ཡོད་ན་ནི་ དེས་དྲེགས་ཤིང་རྒྱགས་ པར་འགྱུར་ལ། ཆོ་
རིགས་བཙུན་པ་ཞིག་ཡིན་ན་ནི་ང་ཉིད་རིགས་མཐོའོ་སྙམ་དུ་ང་རྒྱལ་བར་བྱེད།
སྟོབས་དང་ལྡན་པ་ཞིག་ཡིན་ན་ནི་དེས་སྙེམས་པར་བྱེད། དེ་ཐམས་ཅད་ཀྱིས་
ཀྱང་འདོད་ཆགས་འཕེལ་བའི་ རྐྱེན་བྱེད་ཅིང་། འདོད་ཆགས་འཕེལ་བས་ཀྱང་
ཉོན་མོངས་གཞན་དེ་རྣམས་འཕེལ་བར་བྱེད་དོ། །འབྱོར་པ་མེད་དེ་དབུལ་བ་གྱུར་
ན་ནི་དབུལ་བའི་སྡུག་བསྔལ་གྱིས་མནར་ནས་རྒྱུད་འཁྲུག་ཅིང་ཁྲོ་བ་འཕེལ་བར་
འགྱུར་ལ། འབྱོར་པ་ཉམས་ཏེ་རྒུད་པར་གྱུར་ན་ནི་ཞུམ་ཞིང་ཉམས་དམའ་བར་
འགྱུར། དེ་ཐམས་ཅད་ཀྱང་ཉོན་མོངས་པ་དུག་གསུམ་འཕེལ་བའི་རྐྱེན་དུ་སོང་སྟེ་
སླར་ཡང་ཆེས་ཆེར་སེམས་ཉོན་མོངས་པས་འཆིང་ཞིང་སྡུག་བསྔལ་བར་འགྱུར་
རོ། །དེ་ལྟ་བུའི་ཉོན་མོངས་སྐྱེ་བའི་གཞིར་གྱུར་པའི་ཁྱིམ་དེ་ན་གནས་པ་ནམ་ཞིག་
-87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རབ་ཏུ་ཞི་བར་འགྱུར། ཆུའི་ནང་ནས་མེ་མི་འབྱུང་བ་བཞིན་དུ་ཁྱིམ་དུ་གནས་ན་
ཉོན་མོངས་ཞི་བའི་ཐབས་མེད་དོ། །འགྱུར་རྙིང་གི་དཔེ་མང་པོར། དེས་ན་ནམ་
ཞིག་རབ་ཏུ་ཞི་བར་འགྱུར། །ཞེས་འབྱུང་ཡང་། འགྱུར་རྙིང་གི་དཔེ་སྔ་མ་འགའ་
ཞིག་ཏུ། དེ་ན་ནམ་ཞིག་ཅེས་འབྱུང་། འགྱུར་གསར་དུ། དེར་ནི་ནམ་ཞིག་ཅེས་
འབྱུང་། དོན་ནི་ཁྱིམ་ན་ཞི་བ་མེད་ཚུལ་སྟོན་པ་ཡིན་པས། དེ་ནའམ། དེར་ནི་ཞེས་
གནས་གཞིའི་སྒྲ་སྦྱར་བ་ལེགས་སོ། །དྲུག་པ་རྒྱུ་མཚན་དེ་དག་བསམས་ནས་ཁྱིམ་
སྤང་དགོས་པར་གདམས་པ་ནི། དེ་བས་ན་ཞེས་པ་ནས། སུ་ཞིག་གནས་པར་
བྱེད། ཅེས་པའི་བར་ཏེ། ཁྱིམ་ན་གནས་པའི་སྐྱོན་རྒྱ་ཆེར་བཤད་པ་དེ་བས་ན་
འདིར་བཙུན་པ་བདག་གིས་ཕའི་མཛའ་བོ་ཁྱིམ་བདག་ཁྱོད་ལ་གདམས་ངག་ཏུ་བྱ་
བ་ནི། ཁྱིམ་ན་གནས་པ་ནི་དྲེགས་པ་དང་། ང་རྒྱལ་དང་། གཏི་མུག་ལ་སོགས་
པའི་ཉོན་མོངས་པའི་སྦྲུལ་གདུག་པ་རྣམས་ཀྱི་ཚང་ཡིན་ལ། ཚང་དེར་གནས་ན་ནི་
དེ་མ་ཐག་ཉོན་མོངས་པའི་སྦྲུལ་གདུག་པ་དེ་དག་གིས་ཟིན་ནས་རབ་ཏུ་ཞི་བ་ཐར་
པའི་དགའ་བདེ་དང༌། གནས་སྐབས་མཐོ་རིས་ཀྱི་དགའ་བདེའང་འཇིག་པར་
བྱེད་ཅིང་སྡུག་བསྔལ་མི་ཟད་པ་མང་པོའི་གནས་སུ་གྱུར་པ་ཡིན་ནོ། །དེས་ན་སྦྲུལ་
གདུག་པའི་ཁུང་དང་འདྲ་བའི་ཁྱིམ་དུ་བློ་གྲོས་དང་ལྡན་པ་སུ་ཞིག་གནས་པར་
བྱེད། ཁྱོད་ཀྱང་རང་ལ་ཕན་པར་འདོད་ན་ཁྱིམ་ན་གནས་པ་སྤངས་ཏེ་རབ་ཏུ་བྱུང་
ན་ལེགས་སོ་ཞེས་གདམས་སོ། །འགྱུར་རྙིང་ གི་ དཔེ་ ཕལ་ཆེ་བ་དང༌། འགྱུར་
གསར་དུ་བཙུན་པ་ཁྱོད་ལ་གདམས་ངག་ཏུ་བྱ་བ་ཞེས་འབྱུང་སྟེ། འདིར་གདམས་
ངག་སྟོན་ཡུལ་ནི་ ཕའི་མཛའ་བོ་ཁྱིམ་བདག་དེ་ཡིན་ལ། དེ་ལ་བཙུན་པ་ཞེས་
བརྗོད་པ་མི་རིགས་ཞིང་། གོང་འོག་རྣམས་སུའང་དེ་ལྟར་མ་བརྗོད་དོ། །འགྱུར་
- 88 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྙིང་གི་དཔེ་འགའ་ཞིག་ན་བཙུན་པས་ཞེས་འདུག་ལ། སློབ་དཔོན་བརྩོན་འགྲུས་
སེང་གེས་མཛད་པའི་འཁྲུངས་ རབས་སོ་བཞི་པའི་དཀའ་གནད་བསྟན་པ་ན།
བཙུན་པ་བདག་གིས་ཁྱོད་ལ་གདམས་ངག་ཏུ་བྱ་བ་ཞེས་འབྱུང་བས། བཙུན་པས་
ཞེས་བྱེད་ཚིག་སྦྱར་བ་ལེགས་སོ། ། ན་
གཉིས་པ་རབ་ཏུ་བྱུང་ནས་དབེན་པར་གནས་པའི་ཡོན་ཏན་བཤད་པ་ནི།
སྐྱེ་བོ་ ཞེས་ པ་ ནས། མི་འདོད་དོ། །ཞེས་ པའི་ བར་ཏེ། སྔར་ ཁྱིམ་བདག་དེས་
སེམས་དཔའ་ཆེན་པོ་ལ་ཁྱོད་ཁྱིམ་འབྱོར་པས་བརྒྱན་པ་དེ་སྤངས་ནས། ཁྱིམ་མེད་
པར་དགོན་པ་ན་བདག་མེད་དུ་གནས་པ་འདི་འདྲ་སུས་མཐོང་ཡང་མྱ་ངན་སྐྱེའོ་
ཞེས་བརྗོད་པ་དེ་ལ། སེམས་དཔའ་ཆེན་པོས་ང་ལ་ཁྱིམ་ཁྱད་པར་དུ་འཕགས་པ་
ཞིག་ཡོད་ཅེས་སྟོན་པ་ནི། འཁོར་བ་ལ་ཞེན་པ་ལོག་པའི་སྐྱེ་བོ་ཆོག་ཤེས་ཅན་
རྣམས་ཀྱི་ཁྱིམ་ནི་དབེན་པའི་ནགས་ཚལ་ཡིན་པས་ང་ཡང་ཁྱིམ་དེ་ན་གནས་སོ། །
དབེན་པའི་ནགས་ཚལ་ན་རབ་ཏུ་བདེ་ཞིང་སེམས་ཇི་ལྟར་དགའ་བར་འགྱུར་བ་དེ་
འདྲ་ལྷའི་ཡུལ་ནའང་མེད་དོ། །དོན་འདི་ལ་དགོངས་ནས་སྤྱོད་འཇུག་ཏུའང་།
རང་དབང་སྤྱོད་ཅིང་ཆགས་མེད་ལ། །གང་དང་ཡང་ནི་འབྲེལ་མེད་པའི། །ཆོག་
ཤེས་བདེ་སྤྱོད་གང་ཡིན་པ། །དབང་པོས་ཀྱང་ནི་དེ་རྙེད་དཀའ། །ཞེས་གསུངས་
སོ། །སེམས་དཔའ་ཆེན་པོ་ལ་ཁྱིམ་བདག་དེས་བུ་ཁྱོད་སླར་ཡང་ཁྱིམ་དུ་འབྱོན་
དགོས་སོ་ཞེས་ནན་གྱིས་བརྗོདཔ་དེ་ལ། ཁྱིམ་གྱི་སྐྱོན་དང་དབེན་པའི་ཡོན་ཏན་
རྒྱ་ཆེར་བཤད་ནས་འཇུག་བསྡུས་ཏེ་ང་དབེན་པའི་ནགས་ཚལ་སྤངས་ནས་ཁྱིམ་དུ་
འགྲོ་མི་འདོད་དོ་ཞེས་དམ་བཅའ་བརྗོད་པ་ནི། དེ་བས་ན་དབེན་པའི་ནགས་ཚལ་
ན་ངན་པའི་གོས་གྱོན་ཏེ་གཞན་གྱི་དྲིང་ལ་འཇོག་ཅིང་འཚོ་ཡང་རུང་། རང་ལ་ཕན་
-89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པར་འདོད་པ་རྣམས་ཟས་དུག་ཅན་མི་ཟ་བ་བཞིན་དུ་ཆོས་མིན་སྡིག་པའི་ལས་
དང་འདྲེས་པའི་ཁྱིམ་གྱི་བདེ་བ་ང་མི་འདོད་དོ་ཞེས་དམ་བཅའ་མཛད་དོ། །གཞུང་
འདིས་ནི་འཕགས་པའི་རིགས་བཞི་ལ་གནས་ནས་དབེན་པའི་གནས་སུ་ལམ་
བསྒོམ་དགོས་པར་བསྟན་ཏེ། གནས་མལ་ཤིང་དྲུང་པ། གོས་ཕྱག་དར་ཁྲོད་པ།
ཟས་བསོད་སྙོམས་པ། སྨན་བཀུས་ཏེ་བོར་བ་བཞི་པོ་དེ་ལ་གནས་ནས་སྤོང་བ་
དང་བསྒོམ་པ་ལ་དགའ་བ་འཕགས་ པའི་ རིགས་ དང་ ལྡན་ པར་ བྱས་ཏེ་ཚུལ་
ཁྲིམས་རྣམ་པར་དག་པ་གཞིར་བཟུང་། ཐེག་པ་ཆེན་པོའི་ལམ་གྱི་ལུས་ཡོངས་སུ་
རྫོགས་པ་ལ་སློབ་དགོས་པ་དང་། བདུད་དང་སྡིག་གྲོགས་སོགས་ཀྱིས་བསྒྱུར་མི་
ཐུབ་པར་རྒྱལ་བ་དགྱེས་པའི་ལམ་ལ་སློབ་པ་ལ་བློ་བརྟན་པར་བྱ་དགོས་སོ་ཞེས་
བསྟན་པ་ཡིན་ནོ། །
གསུམ་པ་ཕའི་མཛའ་བོ་དེ་དད་ནས་རྗེས་སུ་ཡི་རང་བྱས་པ་ནི། དེ་ལྟར་
ཞེས་པ་ནས། མགུ་བར་བྱས་སོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་
པོ་དེས་རྣར་སྙན་ཞིང་ཡིད་དུ་འོང་བའི་ཚིག་གིས་ཁྱིམ་ན་གནས་པའི་སྐྱོན་དང་།
རབ་ཏུ་བྱུང་ནས་དབེན་པར་གནས་པའི་ཡོན་ཏན་རྒྱ་ཆེར་བཤད་དེ་ཕའི་མཛའ་བོ་
དེ་ཡིད་ཆེས་པར་བྱས་པ་ན། ཕའི་མཛའ་བོ་ཁྱིམ་བདག་དེ་སེམས་དཔའ་ཆེན་པོ་
ལ་རབ་ཏུ་གུས་ཤིང་སྙིང་ནས་དད་པར་གྱུར་ཏེ་སྔོན་དུ་ལྡང་བ་དང་། ཕྱག་འཚལ་
བ་དང་། ཁྲི་བཤམས་ཏེ་ཆོས་ཉན་པ་དང་། བསྙེན་བཀུར་བྱ་བ་སོགས་རིམ་གྲོ་
དང་བཀུར་སྟི་བྱ་བ་ཁྱད་པར་ཅན་རྣམས་ཀྱིས་རབ་ཏུ་མཆོད་ཅིང་མགུ་བར་བྱས་
སོ། ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། སྦྱར་
- 90 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་བྱའོ། །ཞེས་པའི་བར་ཏེ། སྔར་རྒྱ་ཆེར་བཤད་པ་དེ་ལྟར་བས་ན། ཁྱིམ་ན་
གནས་པ་ནི་ཚུལ་ཁྲིམས་དང༌། ཉོན་མོངས་མངོན་གྱུར་ རབ་ཏུ་ཞི་བའི་བསམ་
གཏན་དང༌། ཉོན་མོངས་པའི་ས་བོན་རབ་ཏུ་ཞི་བའི་ཤེས་རབ་གསུམ་གྱི་གཉེན་
པོ་སྟེ། བསླབ་པ་གསུམ་པོ་དེ་རྒྱུད་ལ་སྐྱེ་བའི་གེགས་སུ་གྱུར་ཅིང་དེ་ལ་གནོད་
པར་བྱེད་པ་ཡིན་པས། རང་ལ་ཕན་པར་འདོད་པ་རྣམས་ཁྱིམ་ན་གནས་པ་ཡོངས་
སུ་བཏང་སྟེ། རབ་ཏུ་བྱུང་ནས་དབེན་པའི་གནས་སུ་ལམ་བསླབ་པ་གསུམ་ལ་
ཚུལ་བཞིན་དུ་སློབ་བོ། །སྟོན་པ་ཐུགས་རྗེ་ཅན་འདིས་སྔོན་སློབ་པ་ལམ་གྱི་གནས་
སྐབས་སུ་ཁྱིམ་གྱི་འབྱོར་པ་གང་ལའང་མ་ཆགས་པར་ཁྱིམ་ནས་ཁྱིམ་མེད་པར་
རབ་ཏུ་བྱུང་སྟེ་དབེན་པའི་གནས་སུ་འཕགས་པའི་རིགས་བཞི་ལ་གནས་ནས་
ལམ་ལ་སློབ་པར་མཛད་པ་དེའི་རྣམ་ཐར་རྗེས་སུ་དྲན་ནས་དེ་ལྟར་དུ་བསླབ་པར་
བྱའོ། ཁྱིམ་ན་གནས་པའི་སྐྱོན་དང་དབེན་པར་གནས་པའི་ཡོན་ཏན་གྱི་ཁྱད་པར་
ཤེས་ནས་སྲིད་པའི་བདེ་ལ་མ་ཆགས་པར་ལུས་དང་སེམས་རབ་ཏུ་དབེན་པའི་རོ་
མྱོང་ན་འདོད་པ་ལས་སླར་ལྡོག་སྟེ་འཁོར་བར་འཆིང་བྱེད་འདོད་ཆགས་སྤོང་བར་
ནུས་སོ་ཞེས་རབ་ཏུ་དབེན་པའི་གཏམ་བྱ་བ་ལ་ཡང་སྦྱར་བར་བྱའོ། །སེམས་
དཔའ་ཆེན་པོ་པོ་ཏོ་བའི་ཞལ་ནས། ད་ལྟ་འུ་ཅག་རབ་ཏུ་བྱུང་ཡང་དབེན་པའི་རོ་
མི་མྱང་བར་རྙེད་བཀུར་ལ་ཆགས་ནས་དེ་འབའ་ཞིག་བསྒྲུབ་པ་ནི་ཁྱིམ་ན་གནས་
པའི་སྐྱོན་དང་། དབེན་པར་གནས་པའི་ཡོན་ཏན་གཞུང་འདི་ནས་བཤད་པ་འདི་
ལྟ་བུ་ལ་ངེས་པ་མ་རྙེད་པས་ལན་པ་ཡིན་པས། གཞུང་འདི་ནས་བཤད་པ་ལྟར་
ཡང་དང་ཡང་དུ་བསམ་པ་གལ་ཆེ་གསུང་ངོ༌། ། །
བཞི་པ་ ལེའུའི་ མཚན་ བསྟན་ པ་ ནི། རྒྱལ་ རིགས་ ཕྱུག་ པོའི་ སྐྱེས་ པའི་
-91-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རབས་ཏེ་བཅོ་བརྒྱད་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་
བོས་མཛད་ པའི་ སྐྱེས་ རབས་ སོ་བཞི་ པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ལས། རྟོགས་བརྗོད་བཅོ་བརྒྱད་པའི་བཤད་པའོ།། །།
གཉིས་པ་ཞེ་སྡང་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་
ཏེ་བཤད་པ་ལ་བཞི། མཚམས་སྦྱར་བ། བྲམ་ཟེར་འཁྲུངས་པའི་རྟོགས་བརྗོད་
རྒྱས་པར་བཤད་པ། དོན་བསྡུས་ཏེ་གདམས་པ། ལེའུའི་མཚན་བསྟན་པའོ། །དང་
པོ་ནི། རབ་ཏུ་དབེན་པའི་བདེ་བའི་རོ་མྱོང་བ་རྣམས་ནི་འདོད་པ་ལ་འཕྱས་ཀྱི་
གནས་ དང་ གནོད་ པ་ ལྟ་བུར་མི་མཐུན་ པར་ སེམས་སོ། །ཞེས་ པ་ སྟེ། རྟོགས་
བརྗོད་སྔ་མར་རྒྱས་པར་བཤད་པ་ལྟར། ཁྱིམ་ན་གནས་པའི་སྐྱོན་དང་དབེན་པར་
གནས་པའི་ཡོན་ཏན་གྱི་ཁྱད་པར་ལེགས་པར་ཤེས་ནས་ཁྱིམ་ནས་ཁྱིམ་མེད་པར་
རབ་ཏུ་བྱུང་སྟེ། དབེན་པར་བསམ་གཏན་གྱི་བདེ་བའི་རོ་མྱོང་བ་རྣམས་ནི་འདོད་
པའི་ལོངས་སྤྱོད་རྣམས་ལ་གསོད་སར་ཁྲིད་པ་ལ་རྒྱན་བཏགས་པ་ལྟར་འཕྱས་ཀྱི་
གནས་དང་། ཉེ་བར་འཚེ་བའི་གནོད་པ་ལྟ་བུར་ལམ་ཚུལ་བཞིན་དུ་སྒྲུབ་པ་དང་
མི་མཐུན་པར་སེམས་སོ། །དེ་བས་ན་སྟོན་པ་ཐུགས་རྗེ་ཅན་དེས་སྔོན་སློབ་པ་
ལམ་གྱི་གནས་སྐབས་སུ་དབེན་པའི་གནས་ སུ་ལམ་སྒོམ་པའི་ཚེ་འདོད་པའི་
ལོངས་སྤྱོད་རྣམས་གནོད་བྱེད་དུ་གཟིགས་ནས་སྤོང་བར་མཛད་པ་དེའི་རྗེས་སུ་
བསླབ་པར་བྱའོ། །
གཉིས་པ་བྲམ་ཟེར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
དྲུག །བསམས་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་
- 92 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པ། ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་བའི་ཚུལ། རབ་ཏུ་བྱུང་ནས་
དབེན་ པའི་ གནས་ སུ་ དཀའ་ཐུབ་ མཛད་ པ། དཀའ་ཐུབ་ ཀྱིས་ ལུས་རིད་ཅིང་
ཉམས་པར་གྱུར་ཀྱང་རྒྱུད་འཁྲུག་པ་མེད་པར་ཞེ་སྡང་སྤོང་བའི་ཚུལ་ཁྲིམས་བསྲུང་
བར་མཛད་པ། དབེན་པའི་གནས་སུ་ཚུལ་ཁྲིམས་རྣམ་པར་དག་པ་ལ་གནས་ནས་
ཐུགས་བརྩེ་བས་གཞན་ལ་ཆོས་བསྟོན་པར་མཛད་པའོ། །དང་པོ་ནི། དེ་ཡང་ཞེས་
པ་ནས། གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་
ལམ་གྱི་གནས་སྐབས་སུ་འདོད་པའི་ཉེས་དམིགས་གཟིགས་ནས་རབ་ཏུ་བྱུང་སྟེ་
དབེན་པར་ལམ་སྒོམ་པར་མཛད་པའི་ཚུལ་དེ་ཡང་འདི་ལྟར་ཐོས་ཏེ། སྟོན་པའི་
སྔོན་གྱི་འཁྲུངས་རབས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དུས་རེ་
ཤིག་ཅིག་ན་སྙིང་རྗེ་དང་སྨོན་ལམ་གྱི་དབང་གིས་བྲམ་ཟེའི་རིགས་ཆེན་པོ་རིག་
བྱེད་ཡན་ལག་དང་བཅས་པ་ལ་མཁས་ པའི་ཡོན་ཏན་ གྱི་ གྲགས་པ་རྒྱས་པ།
རིགས་དང་རུས་དང་ཆོ་འབྲང་མ་སྨད་ཅིང་སྤྱོད་ཚུལ་ཕུན་སུམ་ཚོགས་པས་སྐྱེ་བོ་
གཞན་གྱི་ཕྱིས་སུ་བྱ་བའི་སྐྱོན་མེད་པ་ཞིག་ཏུ་སྐྱེ་བ་བཞེས་པར་གྱུར་ཏོ་ཞེས་གྲག་
གཉིས་ པ་ རྟེན་ དེའི་ ཡོན་ ཏན་ སྤྱིར་ བསྟན་ པ་ནི། དེ་ལ་ཞེས་པ་ནས།
གནས་སོ། །ཞེས་པའི་བར་ཏེ། སེམས་དཔའ་ཆེན་པོ་དེ་ལ་ནུ་བོ་དྲུག་ཡོད་ཅིང་།
དྲུག་པོ་དེ་ཡང་གཟུགས་ནི། སེམས་དཔའ་ཆེན་པོ་དེའི་གཟུགས་དང་མཐུན་ལ།
ཡོན་ཏན་ཡང་སེམས་དཔའ་ཆེན་པོ་དེའི་ཡོན་ཏན་དང་རྗེས་སུ་མཐུན་པ། སྲིང་མོ་
ཞིག་ཡོད་པའང་སེམས་དཔའ་ཆེན་པོ་དང་དེའི་ནུ་བོ་དྲུག་བཅས་མཆེད་བདུན་ག་
ལ་བྱམས་ཤིང་གུས་པའི་ཡོན་ཏན་དང་ལྡན་པ། ནུ་བོ་དྲུག་དང་སྲིང་མོ་བཅས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བདུན་པོ་དེ་དུས་རྟག་ཏུ་སེམས་དཔའ་ཆེན་པོའི་རྗེས་སུ་འབྲང་བ། བྱ་བ་གང་དང་
གང་བྱེད་ཀྱང་སེམས་དཔའ་ཆེན་པོའི་རྗེས་སུ་སློབ་པར་བྱེད་དོ། །དེ་ལྟར་མཆེད་
དྲུག་དང་སྲིང་མོ་དང་སེམས་དཔའ་ཆེན་པོ་རང་ཉིད་དང་བཅས་བརྒྱུད་ཁྱིམ་དེ་ན་
འཁོད་པ་ལས་སེམས་དཔའ་ཆེན་པོ་དེ་ནི་ཡོན་ཏན་མཚུངས་པ་མེད་པ་དང་ལྡན་
ཏེ། སེམས་དཔའ་ཆེན་པོ་དེ་སྙན་ངག་དང་སྲིད་སྲུང་སོགས་རིག་བྱེད་བཞི་ཡན་
ལག་དང་བཅས་པ་དང༌། ཉེ་བའི་རིག་བྱེད་རྣམས་ནི་ལེགས་པར་ལོབས། རིག་
བྱེད་ལ་མཁས་པའི་གྲགས་པ་ནི་ཐོབ། ཡུལ་དེའི་སྐྱེ་བོ་རྣམས་ཀྱིས་ནི་བཀུར་སྟི་
བྱས། ཀུན་གྱི་གོང་དུ་བཀུར་ཡང་ཁེངས་པའི་དྲི་ཙམ་ཡང་མེད་པར་ཕ་མ་ལ་ནི་ལྷ་
བཞིན་དུ་རབ་ཏུ་གུས་པར་བསྙེན་བཀུར་བྱེད། སྤྱིར་སེམས་ཅན་ཐམས་ཅད་ཉེ་
རིང་མེད་པར་བྱམས་བརྩེས་སྐྱོང་ཞིང་། ཁྱད་པར་ནུ་བོ་དེ་རྣམས་ལ་ནི་སློབ་དཔོན་
གྱིས་སློབ་མ་སྐྱོང་བ་དང་། ལམ་བུ་སྐྱོང་བ་བཞིན་དུ་རིག་བྱེད་བཞི་སོགས་རིག་
པའི་གནས་མཐའ་དག་སློབ་ཅིང་རྒྱུད་སྦྱོང་བར་བྱེད། འཇིག་རྟེན་གྱི་ཚུལ་ལུགས་
དང་རྒྱུད་འདུལ་བར་བྱེད་པའི་དམ་པའི་ཆོས་ལ་མཁས་པར་བྱས་ནས་ཐམས་ཅད་
ཐེག་པ་ཆེན་པོའི་ལམ་ལ་སློབ་ཅིང་ཁྱིམ་དེ་ན་གནས་སོ། །རིག་བྱེད་བཞིའི་ཡན་
ལག་ནི་གསོ་དཔྱད་ལ་སོགས་པ་དང་། ཉེ་བའི་རིག་བྱེད་ནི་སྐར་རྩིས་སོགས་ཡིན་
ཞེས་འགའ་ཞིག་གིས་བཤད་དོ། །
གསུམ་པ་ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་བའི་ཚུལ་ལ་ལྔ།
རབ་ཏུ་འབྱུང་བའི་རྐྱེན་བསྟན་པ། ནུ་བོ་རྣམས་ལ་གདམས་པ། ནུ་བོ་རྣམས་ཀྱིས་
གསོལ་བ་བཏབ་པ། ནུ་བོ་རྣམས་ཀྱང་རབ་ཏུ་འབྱུང་བར་གནང་བ། འཁོར་དང་
བཅས་པ་ཁྱིམ་ནས་ཁྱིམ་མེད་པར་རབ་ཏུ་བྱུང་བའོ། །དང་པོ་ནི། དེ་ཡུན་རིང་ཞིག་
- 94 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ན་ཞེས་པ་ནས། འབྱུང་བར་འདོད། ཅེས་པའི་བར་ཏེ། སེམས་དཔའ་ཆེན་པོ་དེ་
ཁྱིམ་དེར་དངོས་ཀྱི་གདུལ་བྱ་མང་པོ་ཞིག་གི་དོན་དུ་ཡུན་རིང་ཞིག་བཞུགས་ནས།
ནམ་ཞིག་ན་ཕ་མ་གཉིས་ཚེའི་དུས་བྱས་པའི་མྱ་ངན་གྱིས་གདུངས་པ་ལས། ཕ་མ་
གཉིས་ཀྱི་ཤིང་དེ་ཕ་མ་གཉིས་ཀྱི་དོན་དུ་སྡིག་པ་སྦྱོང་བའི་ཆོ་ག་དང༌། གྲོང་མི་
རྣམས་ལ་ཟས་བཀྱེ་བ་དང་། དཀོན་མཆོག་ལ་མཆོད་པ་དང་། དབུལ་ཕོངས་
རྣམས་ལ་སྦྱིན་པ་གཏོང་བ་སོགས་དགེ་བའི་ལས་རྣམས་བྱས་ཟིན་ཏེ། མྱ་ངན་
བྱེད་པའི་ཉིན་ཞག་འདས་པ་སྟེ་མྱ་ངན་སངས་པ་དང་ནུ་བོ་དེ་དག་བསོགས་ནས་
སྨྲས་པ། ཡུན་རིང་ལྷན་ཅིག་འཁོད་འཁོད་ཀྱང་། །འཆི་བས་སོ་སོར་འབྲལ་འགྱུར་
ཞིང་། །མྱ་ངན་ཆེན་པོས་གདུང་འགྱུར་བ། །དེ་ནི་འཇིག་རྟེན་འདི་ན་ངེས། །ཞེས་
བརྗོད་དེ་བདག་ཅག་ཐམས་ཅད་ངེས་པར་འཆི་ཞིང་ནམ་འཆི་ལ་ངེས་པ་མེད་པ་
དང་། འཆི་བའི་ཚེ་སོ་སོར་འབྲལ་ཞིང་། དེའི་ཚེ་མྱ་ངན་གྱིས་ཡིད་གདུང་བར་
འགྱུར་བ་སྔར་ཕ་མ་འདས་དུས་ཇི་ལྟར་བྱུང་བ་དེ་ཁོ་ན་འདྲ་བ་ཞིག་ངེས་པར་
འབྱུང་ལ། འདི་ནི་འཇིག་རྟེན་ཐམས་ཅད་ཀྱི་ཆོས་ཉིད་ཡིན་ཏེ། འཇིག་རྟེན་འདི་
ན་གང་སྐྱེས་པ་ཐམས་ཅད་མཐར་འཆི་བས་སོ་སོར་འབྲལ་བར་ངེས་སོ་ཞེས་
གསུངས་སོ། །དེ་ཡང་སྔོན་ཚེ་ལོ་དཔག་མེད་ཐུབ་པ་རྣམས་ཀྱང་མཐར་འཆི་བས་
ལུས་སེམས་འབྲལ་བར་འགྱུར་ལ། འཁོར་ལོས་བསྒྱུར་བའི་རྒྱལ་པོ་རྣམས་དང༌།
ཚངས་པ་དང་བརྒྱ་བྱིན་ལ་སོགས་པའི་ལྷ་མཐུ་བོ་ཆེ་རྣམས་དང་། དེང་སང་མིའི་
འཇིག་རྟེན་ན་སྟོབས་དང་འབྱོར་པ་དང་གཡོག་འཁོར་ཚད་མེད་པ་དང་ལྡན་པ་
རྣམས་ཀྱང་ནམ་ཞིག་འཆི་བདག་གིས་ཟིན་པའི་ཚེ་སུས་ཀྱང་མི་ཕན་པར་འཆི་
བར་ངེས་སོ། །སེམས་དཔའ་ཆེན་པོ་པོ་ཏོ་བའི་ཞལ་ནས། རང་ཅག་ཚེ་འདིའི་
-95-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྣང་ཤས་ཀྱིས་བཅིངས་ནས་ཆོས་ལ་བློ་འགྲོར་མི་སྟེར་བ་རྣམས་ལ་འདི་ལྟར་དུ་
བསམས་པ་མན་ངག་གི་གནད་ཡིན་པས། ཚིག་བཅད་འདི་བཟླས་པ་བྱ་བ་བཞིན་
དུ་རྒྱུན་དུ་ཁ་ཏོན་དུ་བྱ་དགོས་སོ་གསུངས་སོ། །སེམས་དཔའ་ཆེན་པོ་དེས་ནུ་བོ་དེ་
རྣམས་ ལ་ངེས་ པར་འཆི་ཞིང་ནམ་འཆི་ངེས་པ་མེད་ལ། འཆི་བའི་ཚེ་ཆོས་མ་
གཏོགས་གང་གིས་ཀྱང་མི་ཕན་པས་ང་ཕན་པའི་ལམ་བཟང་པོ་དམ་པའི་ཆོས་
བསྒྲུབ་ཕྱིར་རབ་ཏུ་འབྱུང་བར་འདོད་དོ་ཞེས་བརྗོད་པ། བདག་ནི་ཁྱིམ་ལ་ཆགས་
བཞིན་དུ། །འཆི་བའི་དགྲ་ཡིས་དེའུ་རེ་གསད། །དེ་བས་ཕན་པའི་ལམ་བཟང་
པོས། །བདག་ནི་རབ་ཏུ་འབྱུང་བར་འདོད། །ཅེས་གསུངས་སོ། །འཆི་བ་དྲན་ནས་
གཏན་དུ་ཕན་པའི་ལམ་བཟང་པོ་བསྒྲུབ་པའི་ཕྱིར་རབ་ཏུ་འབྱུང་བར་བཤད་པ་
འདི་གནད་ཤིན་ཏུ་ཆེ་སྟེ། གནད་འདི་འདྲ་བ་མ་རྟོགས་ན་འཆི་བ་དྲན་པ་ཙམ་
གྱིས་ཆོས་སུ་འགྲོ་བའི་ངེས་པ་མེད་དེ། འཆི་བ་དྲན་པ་འདི་ལ་ཚེ་འདིའི་ལུས་དང་
ལོངས་སྤྱོད་ལ་ཆགས་ཏེ་དེ་དང་འབྲལ་བར་དོགས་ནས་འཆི་བ་དྲན་ནས་འཇིགས་
པ་ཞིག་དང་། དལ་བ་ཐོབ་པའི་སྐབས་འདིར་ཆོས་མ་བསྒྲུབས་པར་ལུས་རྟེན་དང་
བྲལ་དོགས་ནས་འཆི་བས་འཇིགས་པ་གཉིས་ཡོད་པས། སྔ་མས་ནི་ཆོས་སུ་མི་
འགྲོ་བར་མ་ཟད་དེས་སླར་ཡང་ཆགས་ཞེན་འཕེལ་བར་བྱེད་ལ། དལ་བ་ཐོབ་
པའི་ སྐབས་ འདིར་ ཆོས་ མ་ བསྒྲུབས་ པར་ ལུས་ རྟེན་ དོར་ ན་ ཕངས་ པར་
བསམས་ནས་འཆི་བ་དྲན་ཏེ་ཆོས་ལ་བསྐུལ་བ་ནི་དོན་ཤིན་ཏུ་ཆེའོ། །གཉིས་པ་ནུ་
བོ་རྣམས་ལ་གདམས་ པ་ལ་གཉིས། ཚིག་ལྷུག་པའི་ སྒོ་ནས་གདམས་པ་དང༌།
ཚིགས་སུ་བཅད་པའི་སྒོ་ནས་གདམས་པའོ། །དང་པོ་ནི། དེ་བས་ན། ཞེས་པ་
ནས། ལེགས་པར་འཁོད་ཅིག །ཅེས་པའི་བར་ཏེ། སེམས་དཔའ་ཆེན་པོས་ནུ་བོ་
- 96 -



།
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་རྣམས་ལ་བོས་ཏེ་ང་འཆི་བ་དྲན་ནས་ཕན་པའི་ལམ་བཟང་པོ་འཚོལ་ཕྱིར་རབ་
ཏུ་འབྱུང་བར་འདོད་པ་དེ་བས་ན་ཁྱེད་ཐམས་ཅད་འདི་ལྟར་ཤེས་པར་གྱིས་
ཤིག །བྲམ་ཟེའི་ཁྱིམ་འདི་ན་བརྐུས་པ་དང་ཕྲོགས་པ་མིན་པར་ཆོས་ཀྱི་ལམ་གྱིས་
རྙེད་པའི་ལོངས་སྤྱོད་འདི་ཙམ་ཡོད་དེ། འདིས་ཁྱེད་ཅག་གི་འཚོ་བ་འབྱོར་གྱི།
འཚོ་བས་ཕོངས་པ་མེད་པ་དེ་བས་ན་ཁྱེད་ཅག་ཀུན་ཕན་ཚུན་གཅིག་ལ་གཅིག་
སེམས་ཉེ་བའི་བྱམས་པ་དང་གཅིག་པ་གཅིག་བཀུར་སྟི་བྱ། སྒོ་གསུམ་གྱི་ཉེས་
སྤྱོད་སྡོམ་པའི་ཚུལ་ཁྲིམས་དང་བྲམ་ཟེའི་ཆོས་དང་མཐུན་པའི་གཙང་སྦྲ་སྤྱོད་པ་
ལ་འབད་པར་བྱ། བྲམ་ཟེའི་ལས་སུ་བྱ་བ་རིག་བྱེད་སློབ་པ་ལ་འགྲུབ་པར་བྱ།
མཛའ་བོ་རྣམས་རེ་ཐག་མི་གཅོད་པར་བཟའ་བཏུང་གིས་ཚིམ་པར་བྱ་བ་དང་ཇི་
ལྟར་འོས་པའི་ལོངས་སྤྱོད་ བྱིན་ཏེ་མགུ་བར་བྱ། མགྲོན་པོ་རྣམས་རེ་ཐག་མི་
གཅོད་པར་བཟའ་བ་དང་བཏུང་བས་ཚིམ་པར་བྱ། གཉེན་བཤེས་རྣམས་རེ་ཐག་
མི་གཅོད་པར་བཟའ་བཏུང་དང་ནོར་ཇི་ལྟར་འོས་པར་བགོ་བཤའ་བྱས་ཏེ་ཚིམ་
པར་བྱ། སློང་བ་རྣམས་རེ་ཐག་མི་གཅོད་པར་ཇི་ལྟར་འདོད་པ་བྱིན་ཏེ་ཚིམ་པར་
བྱ། རིག་ བྱེད་ འདོན་ པ་ དང་། གསང་ སྔགས་ བཟླ་ བ་ དང༌། སྦྱིན་སྲེག་བྱེད་པ་
སོགས་ཆོས་ལ་གཞོལ་བར་བྱོས་ལ་ཁྱིམ་ན་ལེགས་པར་འཁོད་ཅིག་ཅེས་གདམས་
སོ། །
གཉིས་པ་ཚིགས་སུ་བཅད་པའི་སྒོ་ནས་གདམས་པ་ནི། འདུལ་བ་ཞེས་པ་
ནས། གནས་ པར་ གྱིས། ཞེས་ པའི་ བར་ ཏེ། སེམས་ དཔའ་ ཆེན་ པོས་ནུ་བོ་ དེ་
རྣམས་ལ་ནན་ཏན་དུ་གདམས་པ། ཁྱེད་ཅག་དབང་པོ་མི་རྒོད་པར་དྲན་ཤེས་དང་
ལྡན་པའི་སྒོ་ནས་འདུལ་བ་ལ་རྟག་ཏུ་འབད་པར་བྱ། བྲམ་ཟེའི་ལས་སུ་བྱ་བ་རིག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱེད་ཡན་ལག་དང་བཅས་པ་སློབ་ཅིང་ཁ་ཏོན་དུ་བྱ་བ་དག་ལ་འགྲུས་པར་བྱ།
ཕན་འདོགས་པའི་ཞིང་དང་། ཡོན་ཏན་གྱི་ཞིང་དང་། སྙིང་ རྗེའི་ཞིང་གསུམ་ལ་
སྦྱིན་པ་ལེགས་པར་རབ་ཏུ་སྦྱིན་པར་བྱ། དེ་ལྟར་བྱས་ན་ཁྱིམ་གྱི་དཀའ་ཐུབ་སྟེ་
ཁྱིམ་དང་མཐུན་པའི་ཆོས་ལ་ལེགས་པར་སྤྱད་པར་གྱིས་ཤིག །དེ་ལྟར་བྱས་ན་
ཁྱེད་ལ་སྙན་པའི་གྲགས་པ་འཕེལ་ཞིང་འཁོར་གསུམ་དུ་གྲགས་པ་ཆོས་དང་སྲིད་
དང་བདེ་བ་རྣམས་རབ་ཏུ་འཕེལ་བར་འགྱུར་རོ། །དེ་དག་ནི་ཚེ་འདིའི་ཕན་ཡོན་
ཡིན་ལ། དེར་མ་ཟད་ངས་གང་གདམས་པ་དེ་ལྟར་བྱས་ན་འཇིག་རྟེན་ཕྱི་མ་ལ་
ཡང་བདེ་བར་འགྱུར་རོ། །དེ་བས་ན་ཁྱེད་ཅག་གཅིག་ལ་གཅིག་འཚེ་བ་དང་ངན་
དུ་སྨྲ་བ་དང་བྲམ་ཟེའི་ཆོས་དང་མི་མཐུན་པའི་ལས་བྱ་བ་སོགས་བག་མེད་པའི་
གནས་རྣམས་ལེགས་པར་ སྤོངས་ལ། བག་ཡོད་དང་ལྡན་པའི་སྒོ་ནས་ཁྱིམ་ན་
གནས་པར་གྱིས་ཤིག །ང་ རབ་ཏུ་བྱུང་སྟེ་དབེན་པའི་གནས་ སུ་ལམ་ སྒོམ་དུ་
འགྲོའོ་ཞེས་གདམས་སོ། །
གསུམ་པ་ནུ་བོ་རྣམས་ ཀྱིས་གསོལ་བ་བཏབ་པ་ལ་གསུམ། ཚིག་ལྷུག་
པའི་སྒོ་ནས་གསོལ་བ་བཏབ་པ། ཚིགས་སུ་བཅད་པའི་སྒོ་ནས་གསོལ་བ་བཏབ་
པ། དོན་བསྡུས་ཏེ་སེམས་དཔའ་ཆེན་པོ་ཁྱོད་ཅིས་ཀྱང་རབ་ཏུ་འབྱུང་ན་བདག་
ཅག་ཀྱང་རབ་ཏུ་འབྱུང་ངོ་ཞེས་ཞུས་པའོ། །དང་པོ་ནི། དེ་ནས་ཞེས་པ་ནས། མི་
རིགས་སོ། །ཞེས་པའི་བར་ཏེ། སེམས་དཔའ་ཆེན་པོ་དེའི་ནུ་བོ་དྲུག་དང་སྲིང་མོ་
བཅས་བདུན་པོ་དེ་རྣམས་ཀྱིས་སེམས་དཔའ་ཆེན་པོ་དེ་རབ་ཏུ་འབྱུང་ཞེས་ཟེར་བ་
དེ་ཐོས་ནས་སེམས་དཔའ་ཆེན་པོ་དང་བྲལ་དུ་དོགས་པའི་མྱ་ངན་གྱིས་སེམས་
གདུངས་ཏེ། མྱ་ ངན་ གྱིས་ དབང་ མེད་ དུ་ བསྐྱོད་ པའི་ མཆི་མས་ གདོང་ཁེབས་
-98-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞིན་དུ་སེམས་དཔའ་ཆེན་པོ་དེ་ལ་ཕྱག་འཚལ་ཏེ་འདི་སྐད་ཅེས་སྨྲས་སོ། །
བདག་ཅག་ཕ་མ་དང་བྲལ་བའི་མྱ་ངན་གྱི་ཟུག་རྔུའི་ཡིད་ཀྱི་རྨ་མ་གསོས་བར་སྡུག་
བསྔལ་གསར་པ་གཞན་གྱིས་མནན་ཏེ། བདག་ཉིད་ཆེན་པོ་ཁྱོད་ཀྱིས་བདག་ཅག་
གི་སེམས་གསོ་བར་མཛད་དགོས་ཀྱི། འདིར་བདག་ཅག་གི་ཡིད་ཀྱི་རྨ་དཀྲུག་
པའི་མི་རིགས་སོ་ཞེས་ཞུས་སོ། །
གཉིས་པ་ཚིགས་སུ་བཅད་པའི་སྒོ་ནས་གསོལ་བ་བཏབ་པ་ནི། ཕ་མའི་མྱ་
ངན་ཞེས་པ་ནས། བཞུད་པར་དགྱེས། ཞེས་ པའི་བར་ཏེ། ནུ་བོ་དེ་རྣམས་ཀྱིས་
སེམས་དཔའ་ཆེན་པོ་ལ་ནན་ཏན་དུ་གསོལ་བ་བཏབ་པ། བདག་ཅག་རྣམས་ཕ་
མ་དང་བྲལ་བའི་མྱ་ངན་གྱི་ཟུག་རྔུའི་རྨ་ནི་ད་དུང་མ་གསོས་བཞིན་དུ་བདག་ཉིད་
ཆེན་པོ་ཁྱོད་རབ་ཏུ་འབྱུང་ངོ་ཟེར་བ་འདི་ཐོས་པས་བདག་ཅག་རྣམས་མྱ་ངན་གྱིས་
ཆེས་ཆེར་གདུངས་སོ། །དེ་བས་ན་ཁྱིམ་ལ་མི་དགའ་བར་རབ་ཏུ་འབྱུང་བ་ལ་
དགྱེས་པའི་བརྟན་པོའི་བློ་ཅན་འདི་གཏང་ན་ལེགས་སོ། །བདག་ཅག་ལ་ཐུགས་
བརྩེ་བས་ཡིད་ཀྱིས་རྨ་དཀྲུགས་ཏེ་འཇིག་པར་མ་མཛད་ཅིག །ཡང་ན་འདི་ལྟར་
བཤད་དེ། ཚིག་རྐང་སྔ་མ་གཉིས་ཀྱི་དོན་གོང་བཞིན་ལ། དེ་བས་ན་བདག་ཉིད་
ཆེན་པོ་ཁྱོད་གཞན་གྱིས་བསྒྱུར་མི་ཐུབ་པར་བརྟན་པོའི་བློ་ཅན་ཡིན་པས་ན་
འཕྲལ་དུ་བློ་འགྱུར་ཏེ་ཁྱིམ་དུ་མི་བཞུགས་པར་དབེན་པར་འབྱོན་གསུང་བ་འདི་
གཏང་ན་ལེགས་སོ་ཞེས་བྱའོ། །འོན་ཏེ་བདག་ཉིད་ཆེན་པོ་ཁྱོད་ཅིས་ཀྱང་ཁྱིམ་དུ་
གནས་པ་མི་བཞེད་ལ། ནགས་ཚལ་དབེན་པའི་གནས་སུ་འབྱོན་གསུང་བ་འདི་
ཁྱིམ་དུ་གནས་པ་ལས་ནགས་ཚལ་དབེན་པར་གནས་པ་ཕན་པ་དང་བདེ་བའི་
ལམ་མཆོག་ཏུ་གྱུར་པ་ལགས་ན་ནི་བདག་ཅག་རྣམས་མགོན་མེད་པར་ཁྱིམ་དུ་
-99-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བོར་ནས་ཅིའི་ཕྱིར་གཅིག་པུ་ནགས་སུ་བཞུགས་པར་དགྱེས། ཕན་པ་དང་བདེ་
བའི་ལམ་ལགས་ན་བདག་ཅག་ཀྱང་འཁྲིད་དགོས་སོ་ཞེས་ཞུས་སོ། །
གསུམ་པ་དོན་བསྡུས་ཏེ་སེམས་དཔའ་ཆེན་པོ་ ཁྱོད་ཅིས་ཀྱང་ རབ་ཏུ་
འབྱུང་ན་བདག་ཅག་ཀྱང་རབ་ཏུ་བྱུང་ངོ་ཞེས་ཞུས་པ་ནི། དེ་བས་ན་ཁྱོད་གང་དུ་
བཞུད་པ་དེར་བདག་ཅག་ཀྱང་མཆི་སྟེ། བདག་ཅག་ཀྱང་རབ་ཏུ་འབྱུང་ངོ་ཞེས་
སྨྲས་པ་དང་། ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །བཞི་པ་ནུ་བོ་རྣམས་
ཀྱང་རབ་ཏུ་འབྱུང་བར་གནང་བ་ལ་གཉིས། ཚིགས་སུ་བཅད་པའི་སྒོ་ནས་བརྗོད་
པ་དང༌། ཚིག་ལྷུག་པོའི་སྒོ་ནས་བརྗོད་པའོ། །དང་པོ་ནི། བྱང་ཆུབ་སེམས་དཔའ་
ཞེས་པ་ནས། བཞིན་ང་ལྟ། ཞེས་ པའི་བར་ཏེ། བྱང་ཆུབ་སེམས་དཔའ་སེམས་
དཔའ་ཆེན་པོས་ནུ་བོ་དེ་དག་ལ་ལན་སྨྲས་པ། ཁྱེད་ཅག་ཁྱིམ་དུ་བཞག་ནས་ང་
ཉིད་གཅིག་པུ་དབེན་པའི་གནས་སུ་འགྲོའོ་ཞེས་བརྗོད་པ་ནི་ང་ཁྱེད་ཅག་ལ་བརྩེ་
བ་མེད་པ་མིན་གྱི། སྐྱེ་བོ་ཕལ་ཆེར་ཐོག་མ་མེད་པ་ནས་གོམས་པའི་མཐུས་འདོད་
པའི་ཡོན་ཏན་ལ་ཆགས་པའི་རྗེས་སུ་འབྲང་ཞིང་། དབེན་པར་གནས་པ་ལ་མ་
གོམས་པས་ན་རབ་ཏུ་འབྱུང་ངོ་ཞེས་བརྗོད་ན་ཆེས་དངངས་ཞིང་སྐྲག་སྟེ་རབ་ཏུ་
བྱུང་བ་ལ་གཡང་སར་ལྟུང་བ་བཞིན་དུ་ལྟའོ། །དེ་བས་ཁྱེད་ཅག་མ་ཁྲིད་པ་ཡིན་
གྱི། ཁྱེད་ཅག་ཁྱིམ་ལ་མ་ཆགས་པར་རབ་ཏུ་འབྱུང་བར་ནུས་ན་ནི་ལེགས་སོ་ཞེས་
གསུངས་སོ། །གཉིས་པ་ཚིག་ལྷུག་པའི་སྒོ་ནས་བརྗོད་པ་ནི། དེ་ལྟ་བ་ན་ཞེས་པ་
ནས། འདོང་ངོ༌། །ཞེས་ པའི་ བར་ ཏེ། སྐྱེ་བོ་ ཕལ་ཆེར་ འདོད་ པའི་ བདེ་ བ་ ལ་
ཆགས་ཤིང་། རབ་ཏུ་བྱུང་བ་ལ་གཡང་ས་ལྟར་ལྟ་བ་དེ་ལྟ་བས་ན་ཁྱིམ་ན་གནས་
པའི་སྐྱོན་དང་དབེན་པའི་ནགས་ཚལ་ན་གནས་པའི་ཡོན་ཏན་གྱི་བྱེ་བྲག་སྟེ་ཁྱད་
- 100 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་ཤེས་བཞིན་དུ་བདག་གིས་ཁྱེད་ཅག་རབ་ཏུ་འབྱུང་བ་ལ་གནས་པར་བྱ་ཞེས་
ཆེད་དུ་མ་སྨྲས་སོ། ཁྱེད་ཅག་གིས་གང་ཟེར་བ་དེ་ལྟར་ངའི་རྗེས་སུ་རབ་ཏུ་འབྱུང་
བར་འདོད་ན་འུ་ཅག་རབ་ཏུ་འབྱུང་གི ཁྱིམ་གྱི་འབྱོར་པ་བློས་ཐོངས་ལ་ངའི་རྗེས་
སུ་འབྲང་སྟེ་དབེན་པའི་གནས་སུ་འདོང་ངོ་ཞེས་གསུངས་སོ། །འདི་ལ་འགྱུར་
གསར་དུ། དེ་ལྟ་བས་ན་སོ་སོ་སྐྱེ་བོ་རྣམས་ནི་ཁྱིམ་ན་གནས་པ་དང་ནགས་ཚལ་
ན་གནས་པའི་ཁྱད་པར་ཤེས་ནས་རབ་ཏུ་བྱུང་བ་ལ་གནས་པ་ནི་རང་ལ་མངོན་
པར་ཕན་པའོ་ཞེས་ངེས་པར་འཛིན་པ་ནི་མ་ཡིན་མོད། འོན་ཀྱང་ཁྱེད་གལ་ཏེ་
རབ་ཏུ་འབྱུང་བར་འདོད་ན་འུ་ཅག་རང་རབ་ཏུ་འབྱུང་གིས་འདོང་ངོ་ཞེས་འབྱུང་
སྟེ། འགྱུར་རྙིང་དང་དོན་གཏན་མི་འདྲ་བར་བསྒྱུར་ཏེ། ཚིག་གི་དངོས་ཟིན་ནི་གོ་
བར་ཟད་དོ། །
ལྔ་པ་འཁོར་དང་བཅས་པ་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ནི། དེ་
ནས་ཞེས་པ་ནས། རབ་ཏུ་བྱུང་ངོ༌། །ཞེས་པའི་བར་ཏེ། དེ་ནས་སེམས་དཔའ་ཆེན་
པོ་ནུ་བོ་དྲུག་དང་བཅས་སྤུན་བདུན་པོ་དེ་དག་དང་སྲིང་མོ་དང་བརྒྱད་ཅར་གྱིས་
ཁྱིམ་གྱི་ལོངས་སྤྱོད་རྒྱ་ཆེན་པོ་བཟང་པོ་ཚད་མེད་པ་ཡོད་པ་དེ་དག་དང་། མཛའ་
བོ་དང་། ནང་མི་དང༌། ཉེ་དུའི་འཁོར་རྒྱ་ཆེན་པོ་གདོང་མཆི་མས་གང་བ་རྣམས་
བོར་ཏེ། ཉིན་གཅིག་འཚོ་བའི་གཞི་ཡང་མེད་པར་དཀའ་ཐུབ་ཅན་དུ་རབ་ཏུ་བྱུང་
ངོ༌། །དེ་དག་གི་གྲོགས་པོ་གཅིག་དང་། བྲན་ཕོ་དང་བྲན་མོ་སྙིང་ཉེ་བ་ཞིག་ཀྱང་
སེམས་དཔའ་ཆེན་པོ་དེའི་ཕྱི་བཞིན་དུ་རབ་ཏུ་བྱུང་ངོ༌། །བཞི་པ་རབ་ཏུ་བྱུང་ནས་
དབེན་ པའི་ གནས་ སུ་ དཀའ་ཐུབ་མཛད་པ་ལ་གསུམ། སེམས་དཔའ་ཆེན་པོ་
འཁོར་ བཅས་ དབེན་ པའི་ གནས་ སུ་ བྱོན་ནས་ གཡེང་ མེད་ བསམ་ གཏན་ ལ་
-101-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཞུགས་པ། སེམས་དཔའ་ཆེན་པོས་འཁོར་དེ་དག་ལ་བསམ་གཏན་གྱི་གདམས་
ངག་སྟོན་པར་མཛད་པ། སེམས་དཔའ་ཆེན་པོ་འཁོར་བཅས་འདོད་པ་ཆུང་ཞིང་
ཆོག་ཤེས་པས་དཀའ་ཐུབ་ཀྱི་ཟས་ཀྱིས་འཚོ་བར་མཛད་པའོ། །དང་པོ་ནི། དེ་
དག་དགོན་པའི་གནས་ཞེས་པ་ནས། གནས་པར་གྱུར་ཏོ། །ཞེས་ པའི་བར་ཏེ།
སེམས་དཔའ་ཆེན་པོ་འཁོར་དང་བཅས་པ་དེ་དག་མི་མེད་པའི་དགོན་པའི་གནས་
ཆེན་པོ་ཞིག་ན་མཚོ་ཆེན་པོ་མཐའ་ཁོ་ར་ཁོར་ཡུག་ཏུ་མེ་ཏོག་པདྨ་མང་པོ་ཁ་བྱེ་བ།
དྲི་བཟང་པོའི་ངད་འཕྲོ་ཞིང་ཁ་དོག་མཛེས་པ་ནི་སེམས་དཔའ་ཆེན་པོ་འཁོར་
བཅས་དེར་བྱོན་པ་ལ་དད་ནས་མཆོད་པ་འབུལ་བའི་འོད་ཟེར་འབར་བ་བཞིན། །
མེ་ཏོག་ཀུ་མུ་ད་མང་པོ་ཁ་འབུས་པ་ནི་སེམས་དཔའ་ཆེན་པོ་འཁོར་བཅས་དེར་
བྱོན་པ་ལ་དགའ་བས་དགོད་པ་བཞིན། བུང་བ་མང་པོ་ནི་སེམས་དཔའ་ཆེན་པོ་
འཁོར་བཅས་ལ་བསྟོད་པའི་གླུ་དབྱངས་ལེན་པ་བཞིན་སྒྲ་སྙན་པོ་རྒྱུན་མི་འཆད་
པར་དིར་དིར་ཟེར། ཆུ་གཙང་མ་མདོག་བཻཌཱུརྱ་ལྟར་སྔོ་ཞིང་ཡན་ལག་བརྒྱད་དང་
ལྡན་པ་སེམས་དཔའ་ཆེན་པོ་འཁོར་བཅས་ལ་མཆོད་ཡོན་འབུལ་བའི་ཕྱིར་ལྷས་
ཆེད་དུ་བྱས་པ་ལྟ་བུས་ནི་ཡོངས་སུ་གང་བ་ཞིག་གི་འགྲམ་དུ་རྟེན་བཅས་ཏེ། དེ་
ཡང་ཤིང་ལོའི་སྤྱིལ་པོ་རབ་ཏུ་གཙང་ཞིང་ཡིད་དུ་འོང་བ་གྲིབ་ཤིང་གིས་བསྒྲིབས་
པ། ཕན་ཚུན་གཅིག་གིས་གཅིག་མི་མཐོང་ཞིང་སྤྱོད་ལམ་རྣམ་བཞི་གང་བྱེད་ཀྱང་
གཅིག་གིས་གཅིག་གི་སྒྲ་མི་ཐོས་པ་སོ་སོ་སོ་སོར་བར་ཐག་མི་ཉེ་བར་བྱས་པ་
རྣམས་སུ་ལུས་དང་ངག་གིས་ཆ་བྱད་ངེས་པར་བྱེད་པའི་བརྟུལ་ཞུགས་དང་། སྒོ་
གསུམ་ལ་དྲན་པ་ཉེ་བར་བཞག་སྟེ་ཉེས་སྤྱོད་མཐའ་དག་ལས་ལྡོག་པའི་སྡོམ་པ་
ལ་ འབད་ ཅིང་། ཚུལ་ ཁྲིམས་ རྣམ་ པར་ དག་ པ་ དེ་ ལ་ གནས་ ནས་ དགེ་ བའི་
- 102 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དམིགས་པ་གང་ཡང་རུང་བ་ལ་ཡིད་རྩེ་གཅིག་ཏུ་བཞག་སྟེ་བྱིང་བ་དང་རྒོད་པ་
མེད་པར་གསལ་བ་དང་མི་རྟོག་པ་གཉིས་དང་ལྡན་པར་དམིགས་པ་ལ་འཇོག་པ་
དང༌། རྒྱུན་དུ་འཇོག་པ་དང་། གླན་ཏེ་འཇོག་ པ་ དང་། ཉེ་བར་འཇོག་པ་དང་།
དུལ་བར་བྱེད་པ་དང༌། ཞི་བར་བྱེད་པ་དང་། རྣམ་པར་ཞི་བར་བྱེད་པ་དང༌། རྩེ་
གཅིག་ཏུ་བྱེད་པ་དང་། མཉམ་པར་འཇོག་པ་རྣམས་རིམ་གྱིས་བསྒྲུབས་སོ། །དེ་
ལྟར་སེམས་གནས་པའི་ཐབས་དགུ་ལ་རིམ་གྱིས་བསླབས་ཏེ་བསམ་གཏན་ལ་རྩེ་
གཅིག་ཏུ་སྦྱོར་བས་གནས་པར་གྱུར་ཏོ། །གཞུང་འདིས་ནི་འཆི་བ་དྲན་ནས་སྲིད་
པའི་ཕུན་ཚོགས་གང་ལའང་མ་ཆགས་པར་དབེན་པའི་གནས་སུ་བསམ་གཏན་
སྒོམ་ཚུལ་སྟོན་ཏེ། དཔལ་ཨ་ཏི་ཤ་དང་རྒྱལ་བ་ཙོང་ཁ་པའི་མན་ངག་བཞིན་
གནས་ཁང་བྱི་དོར་བྱ་བ་ལ་སོགས་པ་ལེགས་པར་བྱས་ནས། བསམ་གཏན་གྱི་ཉེ་
རྒྱུ་ཚུལ་ཁྲིམས་རྣམ་པར་དག་པ་ལ་གནས་ནས་བསམ་གཏན་དངོས་གཞི་སྒོམ་
པའི་ ཚེ་ ལུས་ གནད་ དང་ དམིགས་ པ་ ལ་ སེམས་ འཛིན་ པའི་ གནད་ རྣམས་ མ་
འཕྱུགས་པར་བྱས་ཏེ་བསྒོམ་དགོས་སོ་ཞེས་སྟོན་ཏེ། འདིའི་དོན་གཞུང་ཚིག་དང་
སྦྱར་ཏེ་རྒྱས་པར་བཀྲལ་ན་ཆེས་ངོ་མཚར་བ་ཡོང་མོད་ཀྱང་ཡི་གེ་མང་བས་
འཇིགས་ནས་མ་སྤྲོས་སོ། །སེམས་དཔའ་ཆེན་པོ་པོ་ཏོ་བའི་ཞལ་ནས། དེང་སང་
རྣལ་འབྱོར་པ་ཡིན་ཟེར་ནས་གཙང་སྦྲ་མེད་ཅིང་ཚུལ་ཁྲིམས་ལ་གཅེས་སྤྲས་སུ་མི་
བྱེད་པ་འདི་འདྲས་མི་འོང་། གཞུང་འདི་ནས་བཤད་པ་ལྟར་གང་དུ་འདུག་ཀྱང་
གཙང་ཞིང་ཡིད་དུ་འོང་བར་བྱ་བ་དང་། སྒོམ་གང་བྱེད་ཀྱང་ཚུལ་ཁྲིམས་དག་པ་
གཞིར་བཟུང་ནས་བྱེད་ དགོས་ གསུང་ངོ༌། །གཉིས་པ་སེམས་དཔའ་ཆེན་པོས་
འཁོར་དེ་དག་ལ་བསམ་གཏན་གྱི་གདམས་ངག་སྟོན་པ་མཛད་པ་ནི། ཞག་ལྔ་ལྔ་
-103-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞིང་ཞེས་པ་ནས། དེ་དང་དེ་དག་སེར་རོ། །ཞེས་ པའི་བར་ཏེ། དེ་ལྟར་སེམས་
དཔའ་ཆེན་པོ་འཁོར་བཅས་དབེན་པའི་གནས་དེར་ཚུལ་ཁྲིམས་རྣམ་པར་དག་པ་
ལ་ གནས་ནས་བསམ་ གཏན་ ལ་རྩེ་ གཅིག་ཏུ་ གཞོལ་བར་མཛད་ པ་ དེའི་ཚེ།
འཁོར་དེ་དག་ཞག་ལྔ་ལྔ་ན་བྱང་ཆུབ་སེམས་དཔའི་དྲུང་དུ་ཆོས་མཉན་པའི་ཕྱིར་
འདུའོ། །བྱང་ཆུབ་སེམས་དཔའ་ཆེན་པོ་དེ་ཡང་འཁོར་དེ་དག་ལ་ཆོས་བསྟོན་པར་
མཛད་དེ། སེམས་དཔའ་ཆེན་པོ་འདི་ནི་སྔོན་ཡུན་རིང་པོ་ནས་ཐུགས་བསྐྱེད་དེ་
རྒྱལ་བ་མང་པོ་ལ་བསྙེན་བཀུར་བ། ཐོས་པ་རྒྱ་མཚོའི་ཕ་རོལ་ཏུ་སོན་པ། ས་ནས་
སར་འཕར་ཏེ་ཡོན་ཏན་གྱི་གཏེར་ཆེན་པོར་གྱུར་པ་ཡིན་པས་གདུལ་བྱ་རྣམས་ལ་
ཆོས་སྟོན་པའི་ཚེ་གདུལ་བྱའི་ཁམས་དང་བསམ་པ་དང་དབང་པོ་མངོན་པར་ཤེས་
པས་ལེགས་པར་གཟིགས་ནས་གདུལ་བྱའི་རྒྱུད་ཚོད་དང་མཐུན་པར་སྟོན་པར་
མཛད་པ་ལས། འདིར་ནི་དངོས་ཀྱི་གདུལ་བྱ་དེ་དག་ལ་བསམ་གཏན་གྱི་མན་
ངག་སྟོན་པར་མཛད་དེ། གཞུང་སྔ་མར་བཤད་པ་ལྟར་ཚུལ་ཁྲིམས་རྣམ་པར་དག་
པ་ལ་གནས་ན་ཐོག་མར་སེམས་གནས་པའི་ཐབས་དགུའི་སྒོ་ནས་ཞི་གནས་སྒྲུབ་
པའི་མན་ངག་བསྟན་ཏེ་རྒྱུད་ལ་བསྐྱེད་པར་མཛད། ཞི་གནས་ལེགས་པར་གྲུབ་པ་
ན་ཉོན་མོངས་སྤོངས་བའི་ཕྱིར་ལྷག་མཐོང་གི་མན་ངག་བསྟན་ཏེ་རིམ་གྱིས་ལམ་
ལ་ཁྲིད་པར་མཛད་དོ། །དེ་ལ་ཉོན་མོངས་གྱུར་སྤོང་བའི་འཇིག་རྟེན་པའི་ལམ་ལ་
འཁྲིད་ཚུལ་དང༌། ཉོན་མོངས་པའི་ས་བོན་རྩ་བ་ནས་སྤོང་བའི་འཇིག་རྟེན་ལས་
འདས་པའི་ལམ་ལ་འཁྲིད་ཚུལ་གཉིས་ཡོད་པས། སེམས་དཔའ་ཆེན་པོ་འདིས་
གདུལ་བྱ་རྣམས་མཐར་འདས་ ལམ་ ལ་ ཁྲིད་པར་མཛད་པ་ཡིན་མོད་ཀྱང་། རེ་
ཤིག་དེའི་སྣོད་དུ་མི་རུང་བ་དང་། དེའི་སྣོད་དུ་རུང་ཡང་བསམ་གཏན་བཞི་ལ་
- 104-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྩལ་སྦྱངས་ཏེ་རྫུ་འཕྲུལ་དང་མངོན་པར་ཤེས་པ་རྒྱ་ཆེན་པོས་སེམས་ཅན་གྱི་དོན་
བྱ་བར་འདོད་པ་དག་ལ་སྔ་མ་སྟོན་པར་མཛད་དོ། །འཇིག་རྟེན་པའི་ལམ་ནི་ཞི་
གནས་ལ་བརྟེན་ནས་ས་གོང་འོག་ལ་ཞི་རགས་ཀྱི་རྣམ་པ་བསྒོམས་ཏེ་འདོད་པའི་
འདོད་ཆགས་དང་བྲལ་བར་བྱེད་པ་ཡིན་ལ། འདས་ལམ་ནི་མི་རྟག་སྡུག་བསྔལ་
སྟོང་བདག་མེད་སོགས་བདེན་བཞིའི་རྣམ་པ་བཅུ་དྲུག་དང་། གཙོ་བོར་བདག་
མེད་བསྒོམས་ནས་སྲིད་པའི་ས་བོན་དྲུང་ཕྱུང་སྟེ་ཐར་ལམ་སྒྲུབ་པར་བྱེད་པའོ། །
དེ་ལྟར་གཉིས་ཡོད་པ་ལས་འདིར་བསམ་གཏན་གྱི་དངོས་གཞི་སྒྲུབ་པའི་མན་
ངག་སྟོན་ཚུལ་ནི་ཞི་གནས་མཚན་ཉིད་ཚང་བ་ཞིག་གྲུབ་ནས་བསམ་གཏན་གྱི་
དངོས་གཞི་བསྒྲུབ་པ་ལ་བསམ་གཏན་བཞི་ལས། ཐོག་མར་བསམ་གཏན་དང་པོ་
སྒྲུབ་པ་ལ་ཉེར་བསྡོགས་ཡིད་བྱེད་དྲུག་བཤད་དེ། ཡིད་བྱེད་དྲུག་ནི། མཚན་ཉིད་
སོ་སོར་རིག་པ་དང་། མོས་པ་ལས་བྱུང་བ་དང་། རབ་ཏུ་དབེན་པ་དང་། དགའ་
བ་སྡུད་པ་དང༌། དཔྱོད་པའི་ཡིད་བྱེད་དང༌། སྦྱོར་བ་མཐར་ཐུག་པའི་ཡིད་བྱེད་
རྣམས་སོ། །དྲུག་པོ་དེ་ལས་ཐོག་མར་མཚན་ཉིད་སོ་སོར་རིག་པ་ནི། ཞི་གནས་
གྲུབ་ནས་འདོད་པའི་ཉོན་མོངས་སྤོང་བའི་ཕྱིར་འདོད་པའི་ཉེས་དམིགས་དང་།
འདོད་ཆགས་དང་བྲལ་བའི་ཕན་ཡོན་སོ་སོར་རྟོག་པའི་ཤེས་རབ་ཀྱིས་དཔྱད་
ནས་སྒོམ་པར་བྱེད་པ་ཡིན་ལ། འདོད་པའི་ཉེས་དམིགས་ནི་འདོད་ཆགས་ཞེས་བྱ་
བ་འདོད་པའི་ཡོན་ཏན་ལྔ་ལ་འདུན་ཞིང་ཆགས་པ་ཡིན་པས། དེའི་གཉེན་པོར་
འདོད་ཡོན་ལ་སྤུ་གྲི་རྣོན་པོའི་སོར་ཆགས་པའི་སྦྲང་རྩི་དང་། དུག་དང་འདྲེས་པའི་
ཟས་ལྟ་བུ་ཡིན་པ་སོགས་སྒོ་དུ་མ་ནས་ཉེས་དམིགས་སུ་བལྟས་ཏེ་འདོད་ཆགས་
དེའི་འཛིན་སྟངས་ཀྱི་ལྡོག་ཕྱོགས་མི་སྡུག་པ་དང་། ཡིད་དུ་མི་འོང་བ་དང་། དགྲ་
-105-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལྟར་གནོད་པར་བཟུང་བ་སོགས་ཀྱི་སྒོ་ནས་ཉེས་དམིགས་མང་དུ་བསྒོམ། ཁམས་
གོང་མ་ལ་ཞི་བར་བལྟས་ཏེ་དེའི་ཡོན་ཏན་བསམས་པའི་སྒོ་ནས་ཡང་དང་ཡང་དུ་
བསམ་ཏེ་ངེས་པར་འདྲེན་པར་བྱེད་པ་ཡིན་པས་ན། འདིར་ཡིད་བྱེད་དང་པོ་ལ་
འདོད་པའི་ཉེས་དམིགས་སྟོན་པ་ཞེས་གསུངས། དེ་ལྟར་གོམས་གོམས་པ་ལས་
འདོད་པ་ལ་སྐྱོ་ཞིང་ཡིད་བྱུང་ནས་ཞི་རགས་ཀྱི་དོན་དེ་ལ་མོས་པ་བརྟན་པོ་སྐྱེས་
པ་ནི་ཡིད་བྱེད་གཉིས་པ་མོས་པ་ལས་བྱུང་བའི་ཡིད་བྱེད་ཡིན་པས་ན། འདིར་
ཡིད་བྱེད་གཉིས་པ་ལ་སྐྱོ་ཞིང་ཡིད་འབྱུང་བར་འགྱུར་བ་ཞེས་གསུངས། དེ་ལྟར་
བསྒོམས་པ་ལ་བརྟེན་ནས་འདོད་པའི་ཉོན་མོངས་ཆེན་པོའི་གཉེན་པོ་རྒྱུད་ལ་སྐྱེས་
པ་ནི་ཡིད་བྱེད་གསུམ་པ་རབ་ཏུ་དབེན་པའི་ཡིད་བྱེད་ཅེས་བྱ་བ་ཡིན་པས་ན།
འདིར་ཡིད་བྱེད་གསུམ་པ་ལ་རབ་ཏུ་དབེན་པ་དང་ཞེས་རང་མིང་གིས་གསུངས་
སོ། །དེ་ནས་ཀྱང་བསྒོམས་བསྒོམས་པ་ལས་འདོད་པ་ཆུང་ཞིང་ཆོག་ཤེས་པས་
འདོད་པའི་ཡོན་ཏན་ལ་མི་ཆགས་པར་འདོད་ཉོན་འབྲིང་སྤོང་བའི་གཉེན་པོ་རྒྱུད་
ལ་སྐྱེས་པ་ནི་ཡིད་བྱེད་བཞི་པ་དགའ་བ་སྡུད་པའི་ཡིད་བྱེད་ཅེས་བྱ་བ་ཡིན་པས་
ན། འདིར་ཡིད་བྱེད་བཞི་པ་སྟོན་པ་ན་ཆོག་ཤེས་པའི་བསྔགས་པ་མང་དུ་འབྱུང་བ་
ཞེས་འབྱུང་། ཡིད་བྱེད་བཞི་པ་འདི་ཐོབ་པའི་ཚེ་ཏིང་ངེ་འཛིན་ལ་གནས་པའི་
སྐབས་དང་། ཏིང་ངེ་འཛིན་ལས་ལངས་པའི་སྐབས་ཐམས་ཅད་དུ་ཉོན་མོངས་
རྒྱུད་ལ་མི་རྒྱུ་བ་ཞིག་ཡོང་ལ། དེ་བྱུང་བ་ན་བླ་མའི་མན་ངག་གིས་ངོ་མ་ཕྲོད་ན་ད་
ངས་ཉོན་མོངས་སྤངས་སོ་སྙམ་དུ་རློམ་པ་འབྱུང་སྲིད་པས། དེ་ཉོན་མོངས་མ་
སྤངས་པར་ སྤངས་ སོ་ སྙམ་པའི་མངོན་པའི་ང་རྒྱལ་དང༌། ཤེས་བཞིན་དུ་ཉོན་
མོངས་སྤངས་པར་ཚུལ་འཆོས་པ་དང་། གཡོ་སྒྱུ་དང༌། ལམ་གོང་མ་བསྒྲུབ་པ་ལ་
106 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕྱི་བཤོལ་གྱི་ལེ་ལོ་རྣམས་སྤངས་ནས་རང་གི་རྒྱུད་ལ་འདི་ལྟར་བརྟག་པར་བྱ་སྟེ།
བདག་འདོད་ཆགས་དང་མ་བྲལ་བཞིན་དུ་རྒྱུད་ལ་འདོད་ཆགས་མི་རྒྱུ་བ་ཡིན་
ནམ། འོན་ཏེ་འདོད་ཆགས་དང་བྲལ་ནས་མ་རྒྱུ་བ་ཡིན་སྙམ་དུ་དེ་སད་པའི་ཕྱིར་
དུ་ཆགས་ཡུལ་ཤིན་ཏུ་སྡུག་པ་ཞིག་མདུན་དུ་དམིགས་ནས་དེ་ལ་ཆགས་པ་སྐྱེ་མི་
སྐྱེ་ལྟའོ། །དེ་ལ་ཆགས་པ་སྐྱེ་བར་མཐོང་ན་འདོད་ཆགས་དེ་སྤང་བའི་ཕྱིར་དུ་སླར་
ཡང་འདོད་པའི་ཉེས་དམིགས་བསྒོམས་ནས་འདོད་པ་ལ་ཆགས་པ་དང༌། ལམ་
གོང་མ་བགྲོད་པ་ལ་ཕྱི་བཤོལ་གྱི་ལེ་ལོ་རྣམས་བཀག་ནས་བསམ་གཏན་བསྒོམ་
པ་ལ་དགའ་བར་བྱེད་པ་ནི་ཡིད་བྱེད་ལྔ་པ་དཔྱོད་པའི་ཡིད་བྱེད་ཡིན་པས་ན།
འདིར་ཡིད་བྱེད་ལྔ་པ་ལ་འཚུལ་འཆོས་པ་དང་། གཡོ་སྒྱུ་དང་། ལེ་ལོ་ལ་སོགས་
པའི་སྐྱོན་ལ་སྨོད་པ་ཞེས་གསུངས་པ་ཡིན་ནོ། །འགྱུར་རྙིང་གི་དཔེ་མང་པོ་ཞིག་ན་
གཡོ་སྒྱུའི་དོད་ལ་གཅམ་སྒྱུ་ཞེས་འབྱུང་། འགྱུར་གསར་དུ་ཁ་གསག་ཅེས་འབྱུང་
ངོ༌། །ཡིད་བྱེད་ལྔ་པ་འདི་ཐོབ་ནས་སླར་ཡང་ཞི་རགས་ཀྱི་དོན་ལ་སོ་སོར་དཔྱོད་
པ་དང་། དཔྱད་པའི་མཐར་རྩེ་གཅིག་ཏུ་འཇོག་པའི་ཞི་ལྷག་ཟུང་འབྲེལ་ཡུན་རིང་
དུ་བསྒོམས་པ་ལས་འདོད་པའི་ཉོན་མོངས་ཆུང་ངུའི་གཉེན་པོ་སྐྱེས་པ་ན་ཡིད་བྱེད་
དྲུག་པ་སྦྱོར་བ་མཐར་ཐུག་པའི་ཡིད་བྱེད་ཐོབ་པ་ཡིན་ནོ། །དེ་ལྟར་ཡིད་བྱེད་དྲུག་
བསྒོམས་པ་ལས་འདོད་ཉོན་འགགས་ཏེ་བསམ་གཏན་དང་པོའི་དངོས་གཞིའི་
སྙོམས་འཇུག་ཐོབ་པ་ན། འདོད་པ་ཉེ་བར་ཞི་བ་ཡིན་པས་ན་འདིར་ཉེ་བར་ཞི་
བར་ཞེས་གསུངས་པ་ཡིན་ནོ། །དེ་ནས་བསམ་གཏན་གཉིས་པ་སོགས་རིམ་གྱིས་
བགྲོད་པ་ཡང་ཉེ་བར་ཞི་བ་ཞེས་པ་འདིས་བསྟན་ཏེ། བསམ་གཏན་དང་པོ་ལ་
འདོད་པ་ཉེ་བར་ཞི་བ་དང༌། བསམ་གཏན་གཉིས་པ་ལ་རྟོག་དཔྱོད་ཉེ་བར་ཞི་བ་
-107-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སོགས་བསམ་གཏན་བཞི་ལ་ཉེ་བར་ཞི་བ་གོང་འཕེལ་དུ་འགྲོའོ། །བསམ་གཏན་
གྱི་དངོས་གཞིའི་སྙོམས་འཇུག་ཐོབ་པ་ན་སེམས་རབ་ཏུ་དྭངས་པར་གྱུར་ཏེ་ཤེལ་
གྱི་མེ་ལོང་རབ་ཏུ་ཕྱིས་པ་ལྟར་འདོད་པའི་ཉོན་མོངས་ཀྱིས་སྦགས་པའི་དྲི་མ་
རྣམས་དག་པས་སེམས་རབ་ཏུ་དང་བ་མངོན་པར་ཤེས་པ་དང་ རྫུ་ འཕྲུལ་ལ་
སོགས་པ་ཐོགས་པ་མེད་པ་འབྱུང་བར་འགྱུར་རོ། །དང་བ་འདི་ལ་ཡུལ་གྱི་དང་བ་
དང་ཡུལ་ཅན་གྱི་དང་བ་གཉིས་ཡོད་ཅིང་། སེམས་དང་བ་དེ་ལས་མངོན་ཤེས་ལྔ་
འབྱུང་ཚུལ་སོགས་བསམ་གཏན་བཞིའི་མན་ངག་རྣམས་ཞིབ་པར་བསྟན་ན་ཆེས་
ངོ་མཚར་བ་ཡོང་མོད་ཀྱང་ཡི་གེ་ཧ་ཅང་མང་བས་འཇིགས་ནས་མ་སྤྲོས་སོ། །
བསམ་གཏན་གྱི་དངོས་གཞི་དང་། དེ་ལ་བརྟེན་ནས་མངོན་ཤེས་སོགས་ཡོན་ཏན་
འབྱུང་ཚུལ་སྟོན་པའི་མཚོན་བྱེད་དུ་འདིར་ཉེ་བར་ཞི་བ་དང་། རབ་ཏུ་དང་བའི་
ལམ་དུ་གྱུར་པའི་ཆོས་ཀྱི་གཏམ་དེ་དང་དེ་དག་ཟེར་རོ་ཞེས་གསུངས་པ་ཡིན་ནོ། །
འདི་ལ་འགྱུར་གསར་དུ། ཆོས་ཀྱིས་གཏམ་དེ་དང་དེ་དག་ཀྱང་མཛད་དོ། །ཞེས་
འབྱུང་བ་ལེགས་སོ། །
གསུམ་པ་སེམས་དཔའ་ཆེན་པོ་འཁོར་བཅས་འདོད་པ་ཆུང་ཞིང་ཆོག་
ཤེས་པས་དཀའ་ཐུབ་ཀྱི་ཟས་ཀྱིས་འཚོ་བར་མཛད་པ་ནི། དེ་དག་གི་བྲན་མོ་དེ་
ཡང་ཞེས་པ་ནས། ལྟར་མི་འདོང་ངོ༌། །ཞེས་པའི་བར་ཏེ། སེམས་དཔའ་ཆེན་པོ་
འཁོར་དང་བཅས་པ་དེ་དག་དབེན་པའི་གནས་དེར་ཆོས་དང་མཐུན་པར་གནས་
ཏེ། དེ་དག་གི་བྲན་མོ་དེ་ཡང་སེམས་དཔའ་ཆེན་པོ་ལ་རབ་ཏུ་གུས་ཤིང་སྙིང་ཉེ་
བས་སྔར་ཁྱིམ་ན་གནས་པའི་སྐབས་སུ་ཇི་ལྟར་བྱ་བ་དེ་བཞིན་དུ་གཡོག་བྱེད་དེ།
བྲན་མོ་དེས་མཚོ་དེའི་ནང་ནས་པདྨའི་རྩ་བ་བཏོན་ཏེ་བཀྲུས་ཤིང་དག་པར་བྱས་
- 108 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་མཚོ་འགྲམ་དུ་པདྨའི་འདབ་མ་ཆེན་པོ་ལ་གཙང་མར་ཆ་མཉམ་པར་བཀོད་
ནས། ཏོག་བརྡུངས་པའི་སྒྲས་ཉི་མ་གུང་དུ་སླེབ་པས་ཟས་ཀྱི་དུས་ལ་བབ་བོ་ཞེས་
བརྡ་བསྟན་ཏེ་སེམས་དཔའ་ཆེན་པོ་འཁོར་བཅས་དེ་དག་གིས་མཐོང་བའི་སར་མི་
སྡོད་པར་སླར་རང་གནས་སུ་འགྲོའོ། །དེ་ནས་སེམས་དཔའ་ཆེན་པོ་འཁོར་དང་
བཅས་པའི་དྲང་སྲོང་དེ་དག་བཟླས་བརྗོད་དང་སྦྱིན་སྲེག་གི་ཆོ་ག་བྱས་ཟིན་ནས་
རྒན་རིམ་གྱིས་རེ་རེ་ནས་སོང་སྟེ། པདྨའི་རྩ་བ་ཆར་བགོས་ཏེ་བཞག་པ་དེ་ལས་
གོ་རིམ་བཞིན་དུ་རེ་རེ་བླངས་ནས། རང་རང་གི་ཤིང་ལོའི་སྤྱིལ་པོར་ལག་པ་བཀྲུ་
བ་དང་། སོ་ཤིང་བཅའ་བ་དང་། ཆུ་གཙང་མས་ཁ་བཤལ་བ་དང་། མཆིལ་ལྷམ་
ཕུད་དེ་སྟན་གཙང་མར་འཁོད་ནས། ཁ་ཟས་སྨན་དང་འདྲ་བར་རིག་པ་ཡིས། །
འདོད་ཆགས་ཞེ་སྡང་མེད་པར་བསྟན་བགྱི་སྟེ། །རྒྱགས་ཕྱིར་མ་ལགས་སྙེམས་
པའི་ཕྱིར་མ་ལགས། །འཚག་ཕྱིར་མ་ལགས་ལུས་གནས་འབའ་ཞིག་ཕྱིར། །ཞེས་
གསུངས་པ་ལྟར་ཟས་ཀྱི་དམིགས་རྣམ་དྲན་པ་སོགས་ཆོ་ག་བཞིན་དུ་ཟོས་ཏེ།
དཀའ་ཐུབ་ཀྱི་ཟས་པདྨའི་རྩ་བ་དེ་ཙམ་གྱིས་ཉིན་ཞག་གཅིག་གི་འཚོ་བ་ཆོག་པར་
བྱས་ནས་སྔར་བཤད་པ་ལྟར་གྱི་བསམ་གཏན་ལ་བརྩོན་པའི་བློས་གཡེང་བ་མེད་
པར་གནས་སོ། །སེམས་དཔའ་ཆེན་པོ་འཁོར་དང་བཅས་པ་དེ་དག་དཀའ་ཐུབ་ཀྱི་
ཟས་པདྨའི་རྩ་བ་ཙམ་གྱིས་ཆོག་པར་བྱས་ནས་བསམ་གཏན་ལ་བརྩོན་པ་དེ་ལྟར་
འཁོད་ པ་ན། ཞག་ ལྔ་ ལྔ་ན་ཆོས་མཉན་ པའི་ དུས་མ་ གཏོགས་ པར་ ཕན་ཚུན་
གཅིག་ལ་གཅིག་ལྟར་མི་འདོང་ཞིང་། ཕྱི་ནང་གི་རྐྱེན་གང་གིས་ཀྱང་གཡེང་བ་
མེད་པར་བསམ་གཏན་བསྒོམ་པ་ལ་རྩེ་གཅིག་ཏུ་བཞུགས་སོ། །སེམས་དཔའ་
ཆེན་པོ་པོ་ཏོ་བའི་ཞལ་ནས། བཟླས་བརྗོད་དང་སྦྱིན་སྲེག་ལ་མཚོན་བྱེད་དཔེ་དང་
-109-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཚོན་བྱ་དོན་གཉིས་སུ་བྱེད་པར་གསུངས་ཏེ། མཚོན་བྱེད་དཔེའི་བཟླས་བརྗོད་
དང་སྦྱིན་སྲེག་ནི་དངོས་ཟིན་ལྟར་དང་། རྟེན་འབྲེལ་ལུགས་འབྱུང་དང་ལུགས་
ལྡོག་གི་ཚུལ་ཡང་དང་ཡང་དུ་བསམས་པ་ནི་མཚོན་བྱ་དོན་གྱི་བཟླས་བརྗོད་དང་།
སོ་སོར་རྟོག་པའི་ཤེས་རབ་ཀྱིས་ལེགས་པར་དཔྱད་ནས་ཕྱིན་ཅི་ལོག་གི་བློ་དང་། །
དེས་དྲངས་པའི་ཉེས་སྤྱོད་རྣམས་འགོག་པ་ནི་མཚོན་བྱ་དོན་གྱི་སྦྱིན་སྲེག་གོ །
ལྔ་པ་དཀའ་ཐུབ་ཀྱིས་ལུས་རིད་ཅིང་ཉམས་པར་གྱུར་ཀྱང་རྒྱུད་འཁྲུག་པ་
མེད་པར་ཞེ་སྡང་སྤོང་བའི་ཚུལ་ཁྲིམས་བསྲུང་བར་མཛད་པ་ལ་གསུམ། སེམས་
དཔའ་ཆེན་པོ་འཁོར་བཅས་ཀྱི་སྤྱོད་ཚུལ་བཟང་པོའི་གྲགས་པ་རྒྱས་པ། བརྒྱ་བྱིན་
གྱིས་དེ་ཐོས་ནས་སེམས་དཔའ་ཆེན་པོ་ཉམས་སད་པའི་ཕྱིར་དཀའ་ཐུབ་ཀྱི་ཟས་
མི་སྣང་བར་བྱས་པ། སེམས་དཔའ་ཆེན་པོ་འཚོ་བས་ཕོངས་ཏེ་ལུས་རིད་པར་གྱུར་
ཀྱང་སེམས་འཁྲུག་པ་མེད་པར་བརྟན་པར་གནས་པའོ། །དང་པོ་ནི། དེ་དག་དེ་
ལྟར་ཞེས་པ་ནས། ཆེར་གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་འཁོར་
དང་བཅས་པ་དེ་དག་ཚུལ་ཁྲིམས་རྣམ་པར་དག་པ་དང་ཕྱི་ནང་གི་གཡེང་བ་གང་
ཡང་མེད་པར་དཀའ་ཐུབ་ཀྱི་ཟས་པདྨའི་རྩ་བ་ཙམ་གྱིས་འཚོ་བའི་སྤྱོད་ཚུལ་དེ་ལྟ་
བུ་དང་། འདོད་པའི་ཉོན་མོངས་ཐམས་ཅད་སྤངས་ཏེ་རབ་ཏུ་དབེན་པ་ལ་དགའ་
བ་དང༌། བསམ་གཏན་བཞིའི་རྣལ་འབྱོར་ལ་གཞོལ་བས་རྒྱལ་པོ་ཆེན་པོ་བཞི་ལ་
སོགས་པ་དཀར་ཕྱོགས་སྐྱོང་བའི་ལྷ་རྣམས་ཀྱིས་དེ་རིག་ནས་སྙན་པའི་གྲགས་པ་
རྒྱ་ཆེར་བསྒྲགས་པ་ལྷ་དང་མིའི་ཡུལ་ཀུན་ཏུ་ཁྱབ་པར་འགྱུར་ཏོ། །གཉིས་པ་བརྒྱ་
བྱིན་གྱིས་དེ་ཐོས་ནས་སེམས་དཔའ་ཆེན་པོ་ཉམས་སད་པའི་ ཕྱིར་དཀའ་ཐུབ་
ཀྱིས་ཟས་མི་སྣང་བར་བྱས་པ་ནི། ལྷའི་དབང་པོ་ཞེས་པ་ནས། མི་སྣང་བར་བྱས་
- 110 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་འཁོར་དང་བཅས་པ་དབེན་
པའི་གནས་དེར་ཚུལ་ཁྲིམས་རྣམ་པར་དག་པ་ལ་གནས་ནས་བསམ་གཏན་བསྒོམ་
པ་ལ་རྩེ་གཅིག་ཏུ་བཞུགས་པའི་གྲགས་པ་དེ་ལྷའི་དབང་པོ་བརྒྱ་བྱིན་གྱིས་ཐོས་
ནས། སེམས་དཔའ་ཆེན་པོ་དེ་འདོད་པའི་ཡོན་ཏན་ལ་མ་ཆགས་པར་ལམ་བསྒོམ་
པ་དེ་བརྟན་ནམ་མི་བརྟན་བརྟག་པའི་ཕྱིར་དབེན་པའི་གནས་དེར་སོང་ངོ༌། །དེར་
ཕྱིན་པ་ན་ལྷའི་དབང་པོ་དེས་སེམས་དཔའ་ཆེན་པོ་འཁོར་དང་བཅས་པ་དེ་དག་
བསམ་གཏན་ལ་མངོན་པར་ཕྱོགས་པ་དང་། འདོད་པའི་ཡོན་ཏན་ལ་མ་ཆགས་
པས་འདོད་ཡོན་སྒྲུབ་པའི་བྱ་བ་ངན་པ་དང་མ་འབྲེལ་ཞིང་། འདོད་ཡོན་མེད་པ་
ལ་གདུང་བ་མེད་ལ། འདོད་ པའི་ཉོན་མོངས་རབ་ཏུ་ཞི་བའི་བསམ་གཏན་ལ་
མངོན་པར་དགའ་ཞིང་འཁོད་པར་མཐོང་ནས། སེམས་དཔའ་ཆེན་པོ་འཁོར་དང་
བཅས་པ་འདི་དག་ལ་ཡོན་ཏན་རབ་ཏུ་བརྟན་པ་ཞིག་ཡོད་པར་རེ་ཞིང་། འོན་ཀྱང་
མ་བརྟགས་ན་གསལ་བར་མི་མངོན་པས་དེ་དག་ལ་ཡོན་ཏན་ཇི་ལྟར་ཡོད་བརྟག་
པ་ལ་ཡིད་གཞོལ་བར་གྱུར་ཏོ། །སྲིད་པའི་ཕུན་ཚོགས་གང་ལའང་མ་ཆགས་པས་
ཚེ་འདིའི་ཕུན་ཚོགས་སྒྲུབ་པའི་རྩོལ་བ་མེད་པར་གྲོང་ལས་རྒྱང་གྲགས་མང་པོས་
ཆོད་པའི་བས་མཐའི་གནས་ན་གཡེང་བ་མེད་པར་ཉོན་མོངས་ཞི་བའི་བསམ་
གཏན་བསྒོམ་པ་ལ་རབ་ཏུ་གཞོལ་ཞིང་འཁོད་པ་འདི་འདྲ་བ་མཐོང་ན། བསམ་པ་
དགེ་བ་རྣམས་ནི་འདི་དག་ལ་ཡོན་ཏན་ཁྱད་པར་དུ་འཕགས་པ་ཞིག་ཡོད་ངེས་སོ་
སྙམ་དུ་རེ་བ་སྙིང་ལ་འཇོག་པར་བྱེད་དོ། །འགྱུར་གསར་དུ། ཡོན་ཏན་རབ་ཏུ་
བརྟན་པ་ཡོད་དམ་བརྟག་པ་ལ་རེ་ཤིག་ཡིད་གཞོལ་བར་གྱུར་ཏོ། །ཞེས་འགྱུར་
བཅོས་ཏེ། འདིའི་རྒྱ་དཔེ་ལ་རེ་ཞེས་པའི་ཚིག་ཅིག་ཡོད་པ་འགྱུར་རྙིང་དུ་རེ་ཞིང་
-111-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞེས་པར་བསྒྱུར། འགྱུར་གསར་དུ་རེ་ཤིག་ཅེས་པར་བསྒྱུར་ཏེ་མཁས་མཆོག་
དཔའ་བོའི་གཞུང་འདི་ལ་ཕལ་ཆེར་བཅད་ལྷུག་སྤེལ་མ་མཛད་ཅིང་། ལྷུག་པར་
གང་སྟོན་པ་དེ་ཉིད་ཚིགས་བཅད་ལའང་འོང་བས་འདིར་ཚིག་བཅད་ཀྱི་སྐབས་སུ་
ཡོན་ཏན་ལ། རེ་བ་སྙིང་ནས་འཇོག་པར་བྱེད། ཅེས་ཡོན་ཏན་ལ་རེ་བ་ཞེས་འབྱུང་
བ་འདི་དང་། ཚིག་ལྷུག་གི་སྐབས་ཡོན་ཏན་རབ་ཏུ་བརྟན་པ་ཡོད་པར་རེ་ཞིང་
ཞེས་པ་གཉིས་དོན་མཐུན་པས་འགྱུར་རྙིང་ལྟར་ལེགས་སམ་སྙམ་མོ། །དེ་ནས་
བྲན་མོ་དེས་པདྨའི་རྩ་བ་གླང་པོ་ཆེའི་ཕྲུག་གུའི་མཆེ་བ་ལྟར་དཀར་ལ་འཇམ་པ་
རྣམས་མཚོ་ནང་ནས་བཏོན་ཏེ། འདམ་གྱིས་གོས་པ་རྣམས་ལེགས་པར་བཀྲུས་
ནས་པདྨའི་ལོ་མ་སྔོན་པོ་རིན་པོ་ཆེ་མརྒད་འདྲ་བ་གཙང་མ་པདྨའི་མེ་ཏོག་གི་
འདབ་མ་དང་ཟེ་བའི་རྒྱན་གྱིས་བརྒྱན་པ་ལ་སོ་སོའི་སྐལ་བ་ཆ་མཉམ་པར་བཀོད་
ནས། ཏོག་བརྡུངས་པའི་སྒྲས་དྲང་སྲོང་དེ་དག་ལ་ཟས་ཀྱི་དུས་ལ་བབ་པར་བསྟན་
ཏེ་བྲན་མོ་དེ་སླར་རང་གནས་སུ་སོང་བ་དང༌། ལྷའི་དབང་པོ་བརྒྱ་བྱིན་གྱིས་བྱང་
ཆུབ་སེམས་དཔའ་སེམས་དཔའ་ཆེན་པོ་དེ་ཟས་ལ་སྲེད་པ་ཡོད་མེད་དང་། རྒུད་
པས་གདུངས་ན་སེམས་འཁྲུག་གམ་མི་འཁྲུག་བརྟག་པའི་ཕྱིར་སེམས་དཔའ་ཆེན་
པོ་དེའི་ཟས་ཀྱི་སྐལ་བ་པདྨའི་རྩ་བའི་ཆ་དང་པོ་མི་སྣང་བར་བྱས་སོ། །
གསུམ་པ་སེམས་དཔའ་ཆེན་པོ་འཚོ་བས་ཕོངས་ཏེ་ལུས་རིད་པར་གྱུར་
ཀྱང་སེམས་འཁྲུག་པ་མེད་པར་བརྟན་པར་གནས་པ་ལ་གཉིས། སྤྱིར་རྒྱལ་སྲས་
དམ་པ་རྣམས་རྒུད་པས་སེམས་མི་འཁྲུག་པར་བསྟན་པ་དང༌། ཁྱད་པར་སེམས་
དཔའ་ཆེན་པོ་འདི་ཇི་ཙམ་རྒུད་དེ་སྲོག་ལ་བབ་ཀྱང་སེམས་འཁྲུག་པ་མེད་པར་
བརྟན་པར་གནས་པའོ། །དང་པོ་ནི། སྡུག་བསྔལ་ཞེས་པ་ནས། འཕྲོ་བ་བཞིན་དུ་
- 112 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མངོན། ཞེས་པའི་བར་ཏེ། བསམ་པ་དགེ་བ་རྒྱལ་སྲས་དམ་པ་རྣམས་ནི་ཆོས་
བརྒྱད་མགོ་སྙོམས་པར་མཛད་པས་སྡུག་བསྔལ་ལ་སོགས་པ་མི་འདོད་པའི་ཆོས་
བཞིན་བྱུང་བ་ལ་མི་དགའ་བ་མེད་ཅིང་། བདེ་བ་ལ་སོགས་པ་འདོད་པའི་ཆོས་
བཞི་བྱུང་བ་ལ་ཆགས་པ་མེད་པར་སེམས་སྙོམས་ཏེ་རྐྱེན་ཅི་བྱུང་ཡང་ལམ་བསྒོམ་
པ་ལ་བློ་མི་འགྱུར་བར་བརྟན་པར་གནས་ཏེ། ནང་ན་ཡོན་ཏན་དེ་ལྟ་བུ་ཡོད་པའི་
རྒྱུ་མཚན་ཡོན་ཏན་འདི་ཡོད་ཅེས་མ་གསུངས་ཀྱང་རྣམ་པར་འཕྲོ་བ་བཞིན་དུ་ཀུན་
ལ་མངོན་པར་གྱུར་ཏོ། །འཇིག་རྟེན་ཆོས་བརྒྱད་ནི་འཕགས་པ་ཀླུ་སྒྲུབ་ཀྱིས།
འཇིག་རྟེན་མཁྱེན་པ་རྙེད་དང་མ་རྙེད་དང་། །བདེ་དང་མི་བདེ་སྙན་དང་མི་སྙན་
དང་། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་
མིན་པར་མགོ་སྙོམས་མཛོད། །ཅེས་གསུངས་པ་ལྟར་རོ། །
གཉིས་པ་ཁྱད་པར་སེམས་དཔའ་ཆེན་པོ་འདི་ཙམ་རྒུད་དེ་སྲོག་ལ་བབ་
ཀྱང་སེམས་འཁྲུག་པ་མེད་པར་བརྟན་པར་གནས་པ་ནི། དེ་ནས་བྱང་ཆུབ་སེམས་
དཔའ་ཞེས་པ་ནས། མི་འགྱུར་རོ། །ཞེས་པའི་བར་ཏེ། དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་དེ་ཏོག་བརྡུངས་པའི་སྒྲ་ཐོས་ནས་སོང་སོང་བ་ན་ཆ་
དང་པོའི་གནས་ན་པདྨའི་རྩ་བ་ནི་མེད། པདྨའི་ལོ་མ་ནི་མེ་ཏོག་གི་འདབ་མ་དང་
ཟེ་འབྲུའི་རྒྱན་རྣམས་འཁྲུགས་ཤིང་འདུག་པ་མཐོང་ནས་བདག་གི་འཚོ་བའི་ཟས་
པདྨའི་རྩ་བའི་སྐལ་བ་དེ་གཞན་ཞིག་གིས་ཁྱེར་རོ་སྙམ་སྟེ། དཀའ་ཐུབ་ཀྱི་ཟས་དེ་
མེད་པས་སེམས་འཁྲུག་པ་དང་ཁོང་ཁྲོ་བ་མེད་པར་དེ་ནས་སླར་ལོག་ནས་ཤིང་
ལོའི་སྤྱིལ་པོར་ཞུགས་ཏེ་ཉི་མ་དེའི་འཚོ་བའི་བསམ་པ་གང་ཡང་མི་མཛད་པར་
བསམ་གཏན་གྱི་ཆོ་ག་ཚུལ་བཞིན་དུ་བརྩམས་ཏེ་བསྒོམ་པ་ལ་བཞུགས་ཤིང་།
-113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དྲང་སྲོང་གཞན་རྣམས་དེ་ཐོས་ན་བསམ་གཏན་ལ་གནོད་པར་གྱུར་དོགས་ནས་
སྙིང་མི་དགའ་བར་མི་འགྱུར་བ་བྱ་བའི་ཕྱིར་དོན་དེ་མ་སྨྲས་སོ། །སེམས་དཔའ་
ཆེན་པོ་དེའི་ནུ་བོ་གཞན་རྣམས་ཀྱི་སྙིང་ལམ་སྟེ་སེམས་ལ་སེམས་དཔའ་ཆེན་པོ་
འདིས་རང་གི་སྐལ་བ་ངེས་པར་བླངས་གྲང་སྙམ་ནས་རང་རང་གི་པདྨའི་རྩ་བའི་
སྐལ་བ་བླངས་ནས། རང་རང་གི་ལོ་མའི་སྤྱིལ་པོར་སྔར་བཤད་པ་ལྟར་གྱི་ཆོ་ག་
བཞིན་དུ་ཟོས་ཏེ་བསམ་གཏན་བྱེད་ཅིང་འཁོད་དོ། །དེ་བཞིན་དུ་ཞག་གཉིས་པ་
དང་། གསུམ་པ་དང་། བཞི་པ་དང་། ལྔ་པའི་བར་དུ་ཡང་སེམས་དཔའ་ཆེན་པོ་
དེའི་ཟས་པདྨའི་རྩ་བའི་སྐལ་པ་བརྒྱ་བྱིན་གྱིས་མི་སྣང་བར་བྱས་སོ། །བྱང་ཆུབ་
སེམས་དཔའ་སེམས་དཔའ་ཆེན་པོ་དེ་ཡང་ཉི་མ་རེ་རེ་བཞིན་སོང་སྟེ་བལྟས་པ་ན་
ཆ་དང་པོ་ན་རང་གི་པདྨའི་རྩ་བ་སྐལ་པ་མི་སྣང་ནས་སྔར་བཤད་པ་དེ་བཞིན་དུ་
ཞག་ལྔའི་བར་དུ་དཀའ་ཐུབ་ཀྱི་ཟས་ཙམ་གྱི་འཚོ་བ་ཡང་མེད་པར་སྨྱུང་བར་
བཞུགས་ཀྱང་སེམས་འཁྲུག་པ་དང་། ཁྲོ་བ་མེད་ཅིང་ཡིད་བསམ་གཏན་ལ་བཞག་
སྟེ་རབ་ཏུ་ཞི་བར་གྱུར་ཏོ། །སྐྱེས་བུ་དམ་པ་རྣམས་ནི་ཇི་ཙམ་རྒུད་ཀྱང་སེམས་
འཁྲུག་པ་བས་འཚོ་བའི་རྐྱེན་མེད་པར་ཚེ་ཟད་ནས་ཤི་ཡང་བླ་སྙམ་དུ་དམ་བཅའ་
བརྟན་པར་མཛད་དེ། ཚུལ་ཁྲིམས་དང་ལྡན་པ་ཤི་ཡང་མཐོ་རིས་ནི་དར་གྱིས་ཆོད་
པ་ཙམ། ཐར་པ་ནི་ཡོལ་བས་ཆོད་པ་ཙམ་ཡིན་པས་བདེ་བ་ནས་བདེ་བར་འགྲོ་བ་
ཡིན་ལ། སེམས་འཁྲུགས་ན་ནི་འདིར་སྡུག་བསྔལ་ཞིང་ཕྱི་མར་ངན་སོང་དུ་ལྟུང་
བས་སོ། །དེ་བས་ན་འཁོར་བའི་ཉེས་དམིགས་དང་ཐར་པའི་ཕན་ཡོན་ཤེས་པའི་
མཁས་པ་རྣམས་ནི་སྲོག་གི་ཕྱིར་ཡང་ཡིད་འཁྲུག་པར་མི་འགྱུར་རོ། །དྲུག་པ་
དབེན་པའི་གནས་སུ་ཚུལ་ཁྲིམས་རྣམ་པར་དག་པ་ལ་གནས་ནས་ཐུགས་བརྩེ་
- 114 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བས་གཞན་ལ་ཆོས་སྟོན་པར་མཛད་པ་ལ་དྲུག །མནའ་བོར་བའི་ཚུལ་གྱིས་སྲིད་
པའི་འབྱོར་པ་ཕུང་བའི་རྒྱུར་བསྟན་པ། བརྒྱ་བྱིན་གྱིས་རང་གཟུགས་བསྟན་ནས་
འདོད་པ་ལ་སྨོད་པའི་རྒྱུ་མཚན་དྲིས་པ། སེམས་དཔའ་ཆེན་པོས་འདོད་པའི་ཉེས་
དམིགས་བཤད་པ། བརྒྱ་བྱིན་གྱིས་བརྟག་པའི་ཕྱིར་པདྨའི་རྩ་བ་སྦས་པར་ཁས་
བླངས་པ། སེམས་དཔའ་ཆེན་པོས་བརྒྱ་བྱིན་ལ་དེ་ལྟར་བྱ་མི་རིགས་སོ་ཞེས་སྤྱི་
བར་མཛད་པ། བརྒྱ་བྱིན་གྱིས་བཟོད་པ་གསོལ་བའོ། །
དང་པོ་ལ་བཞི། འཁོར་རྣམས་ཆོས་ཉན་པའི་ཕྱིར་འདུས་པ་ན་སེམས་
དཔའ་ ཆེན་ པོ་ ལུས་རིད་ཅིང་ ཉམས་དམའ་ བར་ མཐོང་ བས་ དེའི་ རྒྱུ་དྲིས་པ།
སེམས་དཔའ་ཆེན་པོས་དོན་དེ་བརྗོད་པ། དྲང་སྲོང་དེ་དག་སེམས་དཔའ་ཆེན་པོ་
ལ་ངོ་ཚ་ཞིང་སེམས་དཔའ་ཆེན་པོ་སྐུ་ལུས་རིག་པས་མི་དགའ་བར་གྱུར་ཀྱང་བརྒྱ་
བྱིན་གྱིས་བསྒྲིབས་ནས་དོན་དེ་མངོན་ཤེས་ཀྱིས་དཔྱོད་མ་ནུས་པ། སེམས་དཔའ་
ཆེན་པོ་འཁོར་བཅས་ཀྱིས་སྲིད་འབྱོར་ལ་ཆགས་པ་ཕུང་བའི་རྒྱུར་བསྟན་པའོ། །
དང་པོ་ནི། དེ་ནས་ཕྱི་དྲོའི་དུས་ཞེས་པ་ནས། དེ་ལ་དྲིས་སོ། །ཞེས་པའི་བར་ཏེ།
དེ་ནས་ཆོས་ཉན་པའི་ཉིན་མོའི་ཕྱི་དྲོའི་དུས་ལ་བབ་སྟེ་དྲང་སྲོང་དེ་དག་ཆོས་ཉན་
པའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོའི་ཤིང་ལོའི་སྤྱིལ་པོར་གོ་
རིམ་བཞིན་དུ་ལྷགས་པ་དང༌། སེམས་དཔའ་ཆེན་པོ་དེའི་ལུས་ནི་རབ་ཏུ་རིད།
འགྲམ་པ་དང་མིག་ནི་ཀོང་བཞིན་གྱི་མདངས་ནི་ངན། སྐད་ཀྱི་མདངས་ཟབ་མོ་
འཁོར་ཀུན་ཏུ་གྲག་ཅིང་སྙན་ལ་ཡིད་དུ་འོང་བ་ཞིག་ཡོད་པ་དེ་ཉམས་ནས་སྐད་
ཆུང་ངུར་གྱུར། ལུས་ཉམས་དམས་པར་གྱུར་ཀྱང་ཐུགས་ཉམས་པ་མེད་པར་སྙིང་
སྟོབས་བརྟན་པ་དང་། རབ་ཏུ་ཞི་བའི་ཡོན་ཏན་ཟླ་བ་ཚེས་པ་དང་འདྲ་བར་མཐོང་
-115-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ན་དགའ་བ་དེ་མཐོང་བ་དང་ཉེ་བར་བསྙེན་ནས་ཞེས་བསྐྱེད་དེ། བརྟབས་བཞིན་
དུ་བདག་ཉིད་ཆེན་པོ་ཁྱོད་འདི་ལྟར་དུ་སྐུ་ལུས་རིད་ཅིང་ཉམས་དམས་པར་གྱུར་
པ་འདི་ཅི་ནོངས་ཞེས་ལུས་རིད་པར་གྱུར་པའི་རྒྱུ་གང་ཡིན་ཞེས་སེམས་དཔའ་
ཆེན་པོ་དེ་ལ་དྲིས་སོ། །གཉིས་པ་སེམས་དཔའ་ཆེན་པོས་དོན་དེ་བརྗོད་པ་ནི། དེ་
ནས་བྱང་ཆུབ་སེམས་དཔས་དེ་དག་ལ་དེའི་དོན་ཇི་ལྟར་གྱུར་པ་སྨྲས་སོ། །ཞེས་པ་
སྟེ་དོན་ནི་དངོས་ཟིན་ལྟར་གོ་སླའོ། །
གསུམ་པ་དྲང་སྲོང་དེ་དག་སེམས་དཔའ་ཆེན་པོ་ལ་ངོ་ཚ་ཞིང་སེམས་
དཔའ་ཆེན་པོ་སྐུ་ལུས་རིད་པས་མི་དགའ་བ་གྱུར་ཀྱང་བརྒྱ་བྱིན་གྱིས་བསྒྲིབས་
ནས་དོན་དེ་མངོན་ཤེས་ཀྱིས་དཔྱོད་མ་ནུས་པ་ནི། དེ་ནས་དཀའ་ཐུབ་ཅན་ཞེས་
པ་ནས། ཤེས་པར་མ་གྱུར་ཏོ། །ཞེས་པའི་བར་ཏེ། དེ་ནས་དྲང་སྲོང་དཀའ་ཐུབ་
ཅན་དེ་དག་བླ་མའི་ཟས་ཀྱི་སྐལ་བ་མ་བྱིན་པར་ལེན་པ་འདི་ལྟ་བུའི་ཆོས་མ་ཡིན་
པ་འདི་འདྲ་བྱེད་པ་དག་མི་སྲིད་དོ་སྙམ་ལ། སེམས་དཔའ་ཆེན་པོ་དེ་ལུས་ཉམ་
ཐག་པས་ཀྱང་མི་དགའ་བར་གྱུར་ཏེ། གཅིག་ལ་གཅིག་བལྟས་ཏེ་མཚར་བྱས་སོ་
ཞེས་སྨྲས་ནས་ངོ་ཚ་བས་མགོ་སྨད་དེ་འཁོད་དོ། ། དྲང་སྲོང་དེ་དག་ལ་མངོན་
ཤེས་ཡོན་མོད་ཀྱང་། བརྒྱ་བྱིན་གྱི་མཐུས་མངོན་པར་ཤེས་པ་འཇུག་པའི་ཡུལ་
ཡང་བསྒྲུབས་པས་སེམས་དཔའ་ཆེན་པོའི་ཟས་ཀྱི་སྐལ་བ་མེད་པ་དེ་རྒྱུ་ཅི་ལས་
གྱུར་པ་ཡང་ཤེས་པར་མ་གྱུར་ཏོ། །བཞི་པ་སེམས་དཔའ་ཆེན་པོ་འཁོར་བཅས་
ཀྱིས་ སྲིད་ འབྱོར་ ལ་ ཆགས་ པ་ ཕུང་བའི་རྒྱུར་ བསྟན་ པ་ནི། དེ་ནས་བྱང་ཆུབ་
སེམས་དཔའི་ ཞེས་ པ་ནས། དུས་ བྱེད་གྱུར། ཅེས་ པའི་བར་ཏེ། དེ་ལྟར་སེམས་
དཔའ་ཆེན་པོའི་འཁོར་དེ་རྣམས་སེམས་དཔའ་ཆེན་པོའི་འཚོ་བའི་ཟས་ཞག་མང་
- 116 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོར་གཞན་གྱིས་ཁྱེར་བ་དེ་ཐོས་ནས་གནས་དེ་ན་མི་གཞན་མེད་པས་རང་རང་
གིས་བརྐུས་པ་ལྟ་བུར་སོང་ནས་ངོ་ཚ་སྟེ་དངོས་སུ་རང་རང་ལ་སྐྱོན་མེད་པར་སྟོན་
པ་དང༌། དོན་ གྱིས་སྲིད་པའི་འབྱོར་པ་སྡུག་བསྔལ་གྱི་གཞི་དང་ཕུང་ཀྲོལ་གྱི་
གནས་སུ་སྟོན་འདོད་ནས་བྱང་ཆུབ་སེམས་དཔའི་ནུ་བོ་འོག་མས་རང་གི་ཡིད་ལ་
གཅགས་པ་དང་རང་ཉིད་གཙང་བར་བསྟན་པའི་ཕྱིར་འཇིག་རྟེན་ཀུན་དང་མི་
མཐུན་པའི་མནའ་ཁྱད་པར་ཅན་བོར་བ་ནི། བྲམ་ཟེ་ཁྱོད་ཀྱི་རྩ་བ་སུས་ཁྱེར་བ།
འབྱོར་པའི་མཚན་མས་བརྒྱན་པའི་ཁྱིམ་དག་དང༌། ཆུང་མ་ཡིད་དུ་འོང་བའང་
རྙེད་པར་ཤོག །བུ་དང་ཚ་བོ་རྣམས་དང་ལྡན་པར་ཤོག །ཅེས་མནའ་བོར་རོ། །
མནའ་ཚིག་དེའི་དོན་ནི་བྲམ་ཟེ་སེམས་དཔའ་ཆེན་པོ་ཁྱོད་ཀྱི་ཟས་ཀྱི་སྐལ་བ་སུས་
ཁྱེར་བ་དེ་འབྱོར་བས་བརྒྱན་པའི་ཁྱིམ་དུ་གནས་ཏེ་ཆུང་མ་ཡིད་འོང་རྙེད་ནས་དེ་
ལ་བུ་སྐྱེ་བ་དང་། བུ་དེ་ ལའང་སླར་བུ་བྱུང་སྟེ་རིགས་བརྒྱུད་འཕེལ་ནས་ཚ་བོ་
རྣམས་ དང་ ལྡན་ པར་ ཤོག་ ཅིག་ ཅེས་ པ་ སྟེ། ཁྱིམ་ གྱི་ འབྱོར་ པ་ འདི་ ལྟ་བུས་
བཅིངས་པ་ནི་རྣམ་གྲོལ་བསྒྲུབ་པ་ལ་གེགས་ཤིན་ཏུ་ཆེ་བ་ཡིན་པས་མནའ་དོར་
བའི་གནས་སུ་བྱས་པའོ། །དེ་ནས་དེའི་ནུ་བོ་འོག་མས་མནའ་ཚིག་སྨྲས་པ། བྲམ་
ཟེ་ཁྱོད་ཀྱི་རྩ་བ་སུས་ཁྱེར་བ། །ཕྲེང་བ་དོ་ཤལ་ཙན་དན་གོས་བཟང་དང་། བུ་
ཡིས་རེག་པའི་རྒྱན་རྣམས་ཐོགས་པ་ཡིས། །འདོད་པ་མི་བཟད་པ་ལ་སྤྱོད་པ་
ཤོག །ཅེས་མནའ་བོར་རོ། །མནའ་ཚིག་དེའི་དོན་ནི་བྲམ་ཟེ་ཁྱོད་ཀྱི་རྩ་བ་སུས་
ཁྱེར་བ་དེ་ཁྱིམ་དུ་གནས་ཏེ་རིན་པོ་ཆེའི་ཕྲེང་བ་དོ་ཤལ་དང་། ཙན་དན་ལ་སོགས་
པའི་དྲི་བཟང་གིས་བསྒོས་ པའི་ གོས་བཟང་ལུས་ལ་བགོས་ཤིང་རྒྱན་རྣམས་
ཐོགས་པའི་བུ་ཡིད་དུ་འོང་བ་རང་གི་པང་དུ་འོངས་ནས་འོ་བྱེད་པ་སོགས་ལུས་ལ་
-117-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རེག་ཅིང་དགའ་བར་བྱེད་པ་སོགས་ཁྱིམ་གྱི་འདོད་པ་མི་བཟད་པ་ལ་སྤྱོད་པ་ཤོག་
ཅེས་པའོ། །ཡང་ནུ་བོ་གཅིག་གིས་མནའ་ཚིག་སྨྲས་པ། ཁྱོད་ཀྱི་རྩ་བ་གང་གིས་
ཁྱེར་བ་དེ། །ཞིང་རྨོས་པ་ལས་ནོར་དང་གོས་རྙེད་ཅིང་། །བུ་དང་སྨྲ་པས་རབ་ཏུ་
དགའ་བར་གྱུར། །ཚེ་ ལའང་མི་ལྟ་ ཁྱིམ་ན་དགའ་བར་གྱུར། །ཅེས་མནའ་བོར་
རོ། །མནའ་ཚིག་དེའི་དོན་ནི་ཁྱོད་ཀྱི་རྩ་བ་གང་གིས་ཁྱེར་བ་དེ་ཁྱིམ་ན་གནས་ཏེ་
ཞིང་རྨོས་པ་ལས་འབྲུ་འཕེལ་ཏེ་ནོར་དང་གོས་དང་ཞིང་ལས་བྱེད་པའི་བྲན་ལ་
སོགས་པ་ཅི་འདོད་རྙེད་ཅིང་། ཆུང་མ་ལས་བུ་བྱུང་སྟེ་བུ་དང་གཏམ་སྨྲ་བས་རབ་
ཏུ་དགའ་བར་གྱུར་ཅིང་ཆོས་ལ་མི་ལྟ་བར་མ་ཟད། ཚེ་ལའང་མི་ལྟ་བར་ཆགས་པ་
དམ་པོས་བཅིངས་ནས་ཁྱིམ་ན་དགའ་བའི་འདུ་ཤེས་ཀྱིས་སྤྱོད་པར་གྱུར་ཅིག་
ཅེས་པའོ། །ཡང་སྤུན་གཅིག་གིས་མནའ་ཚིག་སྨྲས་པ། ཁྱོད་ཀྱི་རྩ་བ་བརྐམ་པས་
གང་ཁྱེར་བ། །རྒྱལ་པོས་བྲན་བཞིན་དུལ་བར་སྤྱོད་པ་ཡི། །གཙུག་ཏོར་བཏུད་
པས་ རབ་ཏུ་ ཕྱག་ བྱས་ཤིང་། །རྒྱལ་ པོའི་ ཚུལ་ གྱི་མ་ལུས་ས་སྐྱོང་གྱུར། །ཅེས་
མནའ་བོར་རོ། །མནའ་ཚིག་དེའི་དོན་ནི་ཁྱོད་ཀྱི་རྩ་བ་བརྐམ་ཆགས་ཆེན་པོ་གང་
ཁྱེར་བ་དེ་སྐྱེ་བོ་གཞན་ཐམས་ཅད་རང་ལ་འདུད་པ་ལྟ་ཅི་སྨོས། རྒྱལ་པོས་ཀྱང་
བྲམ་བཞིན་དུ་དུལ་བར་སྤྱོད་པའི་གཙུག་ཏོར་རབ་ཏུ་བཏུད་པས་རང་གི་རྐང་པ་
ལ་རབ་ཏུ་གཏུགས་པའི་ཕྱག་བྱས་ཤིང་། རང་ཉིད་ཡུལ་དེར་རྒྱལ་པོའི་ཚུལ་གྱིས་
ས་ཆེན་ པོའི་ ཁྱོན་མ་ལུས་པ་སྐྱོང་བར་གྱུར་ཅིག་ཅེས་པའོ། །ཡང་ན་རང་ཉིད་
སྟོབས་ཀྱིས་འཁོར་ལོས་བསྒྱུར་བའི་རྒྱལ་པོ་ཆེན་པོར་གྱུར་ཏེ་མཐའི་རྒྱལ་ ཕྲན་
གཞན་ རྣམས་ ཀྱིས་ བྲན་ བཞིན་ དུ་ གུས་ པར་ གཙུག་ ཏོར་ རང་ གི་ རྐང་ པ་ ལ་
གཏུགས་པའི་ཕྱག་བྱས་ཤིང་ས་ཆེན་པོའི་ཁྱོན་མ་ལུས་པ་སྐྱོང་བར་གྱུར་ཅིག་ཅེས་
- 118 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་སྟེ། འགྱུར་རྙིང་གི་ཚིག་ཟིན་ལྟར་ན་དོན་སྔ་མ་དང་། འགྱུར་གསར་ལྟར་ན་དོན་
ཕྱི་མ་ལྟར་བྱའོ། །འགྱུར་རྙིང་ལའང་རྒྱལ་པོས་ཞེས་བྱེད་ཚིག་སྦྱར་བ་ཞིག་དང༌།
རྒྱལ་པོའི་ཞེས་དྲུག་སྒྲ་སྦྱར་བ་ཞིག་དང་དེ་གཉིས་གང་ཡང་མ་སྦྱར་བ་རྒྱལ་པོ་
ཞེས་བརྗོད་པ་གསུམ་སྣང་སྟེ་རྒྱ་དཔེ་ལ་མི་འདྲ་བ་ཡོད་པའམ། བོད་དཔེ་ལ་མི་
འདྲ་བ་རིམ་བརྒྱུད་དུ་བྱུང་བ་ཞིག་སྟེ། ཇི་ལྟར་ཡང་འགྱུར་རྙིང་གི་ཚིག་ཟིན་ལྟར་
བྱས་ན་དོན་སྔ་མ་ཉིད་འབྲེལ་ལོ། །ཡང་ནུ་བོ་གཅིག་གིས་མནའ་ཚིག་སྨྲས་པ།
ཁྱོད་ལྟ་བུ་ཡི་རྩ་བ་གང་ཁྱེར་བ། །དེ་ནི་རྒྱལ་པོའི་མདུན་ན་འདོན་གྱུར་ཏེ། །
སྔགས་ལ་སོགས་པས་བདེ་ལེགས་བྱེད་གྱུར་ཅིང་། །དེ་བཞིན་རྒྱལ་པོས་བཀུར་སྟི་
བྱ་བར་ཤོག །ཅེས་མནའ་བོར་རོ། །མནའ་ཚིག་དེའི་དོན་ནི་བདག་ཉིད་ཆེན་པོ་
ཁྱོད་ལྟ་བུའི་ཟས་ཀྱི་སྐལ་བ་པདྨའི་རྩ་བ་འཁྱེར་བར་བྱེད་པ་གང་ཡིན་པ་དེ་ནི་
རྒྱལ་པོའི་མདུན་ན་འདོན་དུ་གྱུར་ཏེ་རིག་སྔགས་ལ་སོགས་པས་རྒྱལ་པོ་འཁོར་
བཅས་ལ་བདེ་ལེགས་སུ་བྱེད་པར་གྱུར་ཅིང་། རྒྱལ་པོས་ཀྱང་བཀུར་སྟི་བྱ་བར་
ཤོག་ཅིག་ཅེས་པའོ། །ཡང་ནུ་བོ་གཅིག་གིས་མནའ་ཚིག་སྨྲས་པ། རྩ་བ་འདོད་
ཅིང་ཡོན་ཏན་མི་འདོད་པ། །རིག་བྱེད་ལེགས་པར་ལོབས་ནས་སྟོན་པར་བྱེད། །
དཀའ་ཐུབ་ཅན་དུ་རེ་བ་ཆེན་པོ་ཡིས། །ཡུལ་མི་ཀུན་གྱིས་དེ་ལ་མཆོད་པར་ཤོག །
ཅེས་མནའ་བོར་རོ། །མནའ་ཚིག་དེའི་དོན་ནི་ཚེ་ཕྱི་མར་ཕན་པའི་ཡོན་ཏན་མི་
འདོད་ཅིང་དེ་ལ་མི་ལྟ་བར་པདྨའི་རྩ་བ་ཙམ་ཞིག་འདོད་ནས་རྐུ་བར་བྱེད་པ་དེ་ནི་
རིག་བྱེད་བཞི་ཡན་ལག་དང་བཅས་པ་ལེགས་པར་ལོབས་ནས་གཞན་ལ་སྟོན་
པར་བྱེད་ཅིང་དབེན་པའི་ནགས་ཚལ་དུ་བསྡད་དེ་རིག་བྱེད་ལ་མཁས་པ་དང་།
དཀའ་ཐུབ་ཅན་ཡིན་པ་སོགས་ཡོན་ཏན་དང་ལྡན་པར་ཡུལ་མི་ཀུན་གྱིས་རེ་བ་
-119-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཆེན་པོས་དེ་ལ་མཆོད་པ་བྱེད་པར་ཤོག་ཅིག་ཅེས་པའོ། །སེམས་དཔའ་ཆེན་པོ་པོ་
ཏོ་བའི་ཞལ་ནས། དེང་སང་ཆོས་སྒོར་ཞུགས་པ་ཕལ་ཆེར་བྲམ་ཟེའི་སྤུན་གཞན་
རྣམས་ཀྱི་མནའ་ཐོག་ཏུ་སོང་སྟེ། ཚེ་འདིའི་རྙེད་བཀུར་སྙན་གྲགས་ཁོ་ན་སྙིང་ལ་
ཟུག་སྟེ་སྲིད་པའི་འབྱོར་པ་འབའ་ཞིག་ཅི་རྙེད་བྱེད། ཆོས་ལེགས་པར་བསླབས་པ་
དབེན་པའི་གནས་སུ་སྡོད་པ་ཕལ་ཆེར་ཡང་བྲམ་ཟེའི་ནུ་བོ་ཆུང་བ་འདིའི་མནའི་
ཐོག་ཏུ་སོང་སྟེ་ཆོས་གང་ བྱས་ གཞན་ངོར་གྲུབ་པ་ཞིག་དང་། ལྷག་པར་གང་
བསླབས་པ་དེ་གཞན་ལ་སྨྲ་བ་ཞིག་ཁོ་ན་རེ་བར་བྱེད་གསུངས་ཏེ། དེ་ཁོ་ན་ལྟར་
སྣང་ངོ༌། །འདི་སྐྱོན་ཤིན་ཏུ་ཆེ་བ་ནི་ཤེར་ཕྱིན་གྱི་མདོར་བདུད་ལས་བཞི་བཅུ་ཞེ་
དྲུག་གསུངས་པའི་ནང་ནས་ལས་དང་པོ་པ་རྣམས་ལ་ཐོག་མར་འབྱུང་ཉེ་ཞིང་བར་
ཆད་ཆེ་བ་ནི་ཆོས་གང་དང་གང་ཐོས་པ་རང་གི་རྒྱུད་ལ་མི་སྦྱོར་བར་གཞན་ལ་སྨྲ་
བར་འདོད་པ་འདི་ཡིན་པར་གསུངས་སོ། །དེ་ནས་གྲོགས་པོས་མནའ་ཚིག་སྨྲས་
པ། ཁྱོད་ལྟ་བུ་ཡི་ རྩ་བ་ལ་ཆགས་གང་། །ཡུལ་གྲུ་དམ་པ་འབྱོར་བ་བཞི་བརྒྱ་
ཙམ། །རྒྱལ་པོ་དག་ལས་ཐོབ་ནས་སྤྱོད་གྱུར་ཅིང་། །འདོད་ཆགས་མ་བྲལ་བར་ནི་
ཤི་བར་གྱུར། །ཅེས་མནའ་བོར་རོ། །མནའ་ཚིག་དེའི་དོན་ནི་བདག་ཉིད་ཆེན་པོ་
ཁྱོད་ལྟ་བུའི་ཟས་གྱི་སྐལ་བ་པདྨའི་རྩ་བ་ལ་ཆགས་ནས་ཁྱེར་བ་གང་ཡིན་པ་དེ་
འབྱོར་པ་མཆོག་དང་ལྡན་པའི་ཡུལ་གྲུ་དམ་པ་བཞི་བརྒྱ་ཙམ་རྒྱལ་པོ་དག་ལས་
ཐོབ་ནས་ལོངས་སྤྱོད་ཅིང་། དེ་ལ་ཆགས་པས་བཅིངས་ནས་འདོད་ཆགས་དང་མ་
བྲལ་བར་ཤི་བར་གྱུར་ཅིག་ཅེས་པའོ། །བྲན་གྱིས་མནའ་ཚིག་སྨྲས་པ། རྩ་བའི་
ཕྱིར་ནི་བདག་དོན་ཆུད་གསོན་པ། །གྲོང་པའི་ནང་ན་དེ་ནི་གྲོང་དཔོན་གྱུར། །
རྒྱལ་པོའི་ཆད་པ་དག་གིས་མི་གཅོད་པར། །བུད་མེད་གླུ་གར་དག་གིས་དགའ་
- 120 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་གྱུར། །ཅེས་མནའ་བོར་རོ། །མནའ་ཚིག་དེའི་དོན་ནི་སེམས་དཔའ་ཆེན་པོ་
ཁྱོད་ཀྱི་ཟས་ཀྱི་སྐལ་བ་པདྨའི་རྩ་བ་ལ་ཆགས་ནས་དེའི་ཕྱིར་རང་དོན་ཆུད་གསོན་
པ་གང་ཡིན་པ་དེ་ནི་གྲོང་པའི་ནང་ན་གྲོང་དཔོན་དུ་གྱུར་ཏེ་རྒྱལ་པོའི་ཆད་པས་མི་
གཅོད་པར་བུད་མེད་ ཀྱི་གླུ་གར་དག་གིས་དགའ་བར་གྱུར་ཅིག་ཅེས་པའོ། །
འགྱུར་རྙིང་གི་དཔེ་འགའ་ཞིག་དང་འགྱུར་གསར་དུ་གྲོགས་པོའི་ནང་ན་ཞེས་
འབྱུང་སྟེ། དེ་ལྟར་ན་རང་གི་གྲོགས་རྣམས་ཀྱི་ནང་ན་དབང་ཆེ་བ་གྲོང་དཔོན་དུ་
གྱུར་ཏེ་ཞེས་བྱའོ། །སྲིང་མོས་མནའ་ཚིག་སྨྲས་པ། ཁྱོད་ལྟ་བུ་ཡི་རྩ་བ་གང་ཁྱེར་
བ། །དེ་ནི་རྒྱལ་པོའི་བཙུན་མོར་གྱུར་ནས་སུ། །གཟུགས་དང་དཔལ་གྱིས་གཟི་
བྱིན་འབར་གྱུར་ཅིང་། །བཙུན་མོ་དམ་པ་སྟོང་གི་མཆོག་ཏུ་གྱུར། །ཅེས་མནའ་
བོར་རོ། །མནའ་ཚིག་དེའི་དོན་ནི་བདག་ཉིད་ཆེན་པོ་ཁྱོད་ལྟ་བུའི་ཟས་ཀྱི་སྐལ་པ་
པདྨའི་རྩ་བ་འཁྱེར་བར་བྱེད་པ་གང་ཡིན་པ་དེ་ནི་རྒྱལ་པོའི་བཙུན་མོར་གྱུར་ནས་
གཟུགས་དང་དཔལ་གྱིས་གཟི་བྱིན་འབར་བར་གྱུར་ཅིང་། བཙུན་མོ་དམ་པ་སྟོང་
གི་ནང་ནས་མཆོག་ཏུ་གྱུར་ཅིག་ཅེས་པའོ། །བྲན་མོས་མནའ་ཚིག་སྨྲས་པ། གང་
གིས་རྩ་བ་མཐོང་ལ་ཆོས་མ་མཐོང་། །དེ་ནི་གཅིག་ཏུ་དགེ་བ་རྣམས་དང་བྲལ། །
བཀུར་སྟི་བྱས་པས་མྱོས་པར་གྱུར་ནས་སུ། ཁ་ཟས་ཞིམ་པོ་དག་ལ་དགའ་བར་
གྱུར། །ཅེས་མནའ་བོར་རོ། །མནའ་ཚིག་དེའི་དོན་ནི་ཚེ་ཕྱི་མར་ཕན་པའི་ཆོས་མ་
མཐོང་བར་བདག་ཉིད་ཆེན་པོ་ཁྱོད་ཀྱི་ཟས་ཀྱི་སྐལ་པ་པདྨའི་རྩ་བ་མཐོང་ནས་
འཁྱེར་བར་བྱེད་པ་གང་ཡིན་པ་དེ་ནི་གཅིག་ཏུ་དགེ་བ་དམ་པའི་ཆོས་རྣམས་དང་
བྲལ་ནས་ཟོག་གིས་འཇིག་རྟེན་བསླུས་ཏེ། གཞན་གྱིས་བཀུར་སྟི་བྱས་པས་མྱོས་
པར་གྱུར་ནས་དུས་རྟག་དུ་ཁ་ཟས་ཞིམ་པོ་དག་ལ་དགའ་བར་གྱུར་ཅིག་ཅེས་
-121-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པའོ། །དེ་ནས་ནགས་ཚལ་དེ་ན་འཁོད་པའི་གནོད་སྦྱིན་དང་། གླང་པོ་ཆེ་དང་སྤྲེའུ་
དག་གནས་དེར་ སེམས་དཔའ་ཆེན་པོ་ལ་ཆོས་ཉན་དུ་ལྷགས་པ་དེ་དག་གིས་
སེམས་དཔའ་ཆེན་པོའི་ཟས་ཀྱི་སྐལ་བ་ཞག་ལྔའི་བར་དུ་མ་བྱུང་བ་དང་། དེར་
འདུས་པའི་མིའི་འཁོར་གང་ཡོད་པ་དེ་དག་གིས་མནའ་བོར་བའི་གཏམ་དེ་ཐོས་
ནས་གནས་དེ་ན་མི་གཞན་མེད་ཅིང་། འཁོར་མི་གང་ཡོད་པ་དེ་དག་གིས་ནི་རང་
རང་གིས་མ་བརྐུས་སོ་ཞེས་མནའ་ཁྱད་པར་ཅན་བོར་བས་ན། ད་བདག་ཅག་
གིས་བརྐུས་པར་དོགས་པ་ལས་འོས་མེད་དོ་སྙམ་དུ་ངོ་ཚ་ཞིང་མི་དགའ་བར་གྱུར་
ཏེ། གནོད་ སྦྱིན་ གྱིས་ རང་ གཙང་ བར་ བསྟན་ པའི་ ཕྱིར་ སེམས་དཔའ་ཆེན་ པོ་
འཁོར་བཅས་དེ་དག་གི་མདུན་དུ་མནའ་བོར་བ། ཁྱོད་ཀྱི་རྩ་བའི་ཕྱིར་ནི་གང་
འཁྲུལ་པ། །གཙུག་ལག་ཁང་ཆེན་དག་ན་སྐྱེན་པར་གྱུར། །བཀྲུ་བཤལ་སྟོང་ཁུང་
དག་གི་ཞིག་རལ་འཆོས། །ཉི་མའི་འོད་ཀྱིས་སྣང་བ་བྱེད་པར་གྱུར། །ཅེས་མནའ་
བོར་རོ། །མནའ་ཚིག་དེའི་དོན་ནི་བདག་ཉིད་ཆེན་པོ་ཁྱོད་ཀྱི་ཟས་ཀྱི་སྐལ་པ་
པདྨའི་རྩ་བ་ལ་ཆགས་ནས་དེའི་ཕྱིར་དུ་འཕྲུལ་པ་བྱེད་པ་གང་ཡིན་པ་དེ་ནི་གཙུག་
ལག་ཁང་ཆེན་དག་ན་སྐྱེན་པར་ལས་བྱེད་པའི་གཉེར་དུ་གྱུར་ཏེ། བཀྲུ་བཤལ་
སྟོང་ཁུང་དག་གི་ཞིག་རལ་འཆོས་པ་དང་། ཉིན་མཚན་ཀུན་ཏུ་བླ་གབ་མེད་པར་
གནས་ཏེ་ཉི་མའི་འོད་ཀྱིས་སྣང་བ་བྱེད་པར་གྱུར་ཅིག་ཅེས་པའོ། །འདི་ལ་འགྱུར་
གསར་ ལྟར་ ན། གཙུག་ ལག་ ཁང་ ལ་ ཕྱག་ དར་ སོགས་ བྱས་ པས་ དྭངས་ཤིང་
གསལ་བར་གྱུར་ཏེ་འཇིག་རྟེན་ཀུན་ལ་སྣང་བ་བཞིན་ཏུ་གྱུར་ཅིག་ཅེས་པའོ། །
གླང་པོ་ཆེས་མནའ་ཚིག་སྨྲས་པ། ཐུབ་མཆོག་ཁྱོད་ཀྱི་རྩ་བ་གང་རྐུ་བ། །དེ་ནི་
ཞགས་པ་དམ་པོ་དྲུག་བརྒྱས་བཅིངས། །ལྕགས་ཀྱུ་རྣོན་པོས་བཀུག་པའི་རྨ་ན་
- 122 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིང་། །ནགས་ ཚལ་ ཉམས་དགའ་བོར་ནས་ གྲོང་ འདབས་ སོང་། །ཞེས་ མནའ་
བོར་རོ། །མནའ་ཚིག་དེའི་དོན་ནི་ཐུབ་མཆོག་བདག་ཉིད་ཆེན་པོ་ཁྱོད་ཀྱི་ཟས་ཀྱི་
སྐལ་བ་པདྨའི་རྩ་བ་རྐུ་བར་བྱེད་པ་གང་ཡིན་པ་དེ་ནི་ནགས་ནས་ཟིན་ཏེ། ཞགས་
པ་དམ་པོ་དྲུག་བརྒྱས་བཅིངས་ནས་ལྕགས་ཀྱུ་རྣོན་པོས་མགོ་ལ་བཏབ་སྟེ་བཀུག་
པའི་རྨ་ན་ཚ་ཆེ་ཞིང་ནགས་ཚལ་ཉམས་དགའ་བའི་གནས་བོར་ནས་གྲོང་འདབས་
སུ་སོང་སྟེ་གནས་པར་གྱུར་ཅིག་ཅེས་པའོ། །སྤྲེའུས་མནའ་ཚིག་སྨྲས་པ། ཁྱོད་ཀྱི་
རྩ་བ་བརྐམ་པས་གང་རྐུ་བ། །དེ་ནི་མེ་ཏོག་ཕྲེང་ཅན་ཞ་ཉེ་ཐོགས། །དབྱིག་པས་
བརྡེག་ཅིང་སྦྲུལ་གྱི་ཁར་གཏོད་ཤོག །སེ་རལ་ཁར་བཅིངས་ཁྱིམ་ན་གནས་པར་
ཤོག །ཅེས་མནའ་བོར་རོ། །མནའ་ཚིག་དེའི་དོན་ནི་བདག་ཉིད་ཆེན་པོ་ཁྱོད་ཀྱི་
ཟས་ཀྱི་སྐལ་བ་པདྨའི་རྩ་བ་བརྐམ་ཆགས་ཀྱིས་རྐུ་བ་གང་ཡིན་པ་དེ་ནི་ནགས་
ཁྲོད་ནས་བཟུང་སྟེ་གྲོང་དུ་ཟེ་རལ་ཁར་བཅིངས་ནས་མེ་ཏོག་གི་ཕྲེང་བ་ཅན་གྱི་ཞ་
ཉེ་ཐོགས་པའི་ མི་དག་གིས་ དབྱིག་པས་བརྡེག་ཅིང་སྦྲུལ་གྱི་ ཁར་གཏོད་ནས་
དབང་མེད་དུ་མིའི་རྗེས་སུ་སྤྱོད་ཅིང་ཁྱིམ་ན་གནས་པར་ཤོག་ཅིག་ཅེས་པའོ། །
འགྱུར་གསར་ལྟར་ན་ཞགས་པས་སེ་རལ་ཁར་བཅིངས་ཤིང་། མགྲིན་པ་ལ་མེ་
ཏོག་གི་ཕྲེང་བ་བཏགས་ཏེ་སློང་མོས་འཚོ་བའི་མི་དག་གི་རྗེས་སུ་སྤྱོད་ཅིང་ཁྱིམ་ན་
གནས་པར་ཤོག་ཅེས་པའོ། །ཞ་ཉེ་ཐོགས་ཞེས་པ་ནི་སྤྲེའུ་བཟུང་སྟེ་གྲོང་དུ་སློང་
མོས་འཚོ་བ་དག་གིས་སྤྲེའུ་རྩེར་འཇུག་པའི་ལག་ཆ་ཞིག་ཡིན་ནམ་སྙམ་སྟེ། ད་ལྟ་
བོད་ན་སྤྲེའུ་ཁྲིད་ན་སློང་བ་དག་དབྱུག་པ་རིང་པོ་ལག་ཏུ་ཐོགས་ཏེ་དེ་ལ་སྤྲེའུ་
འཛེག་ཏུ་བཅུག་སྟེ་རྩེ་ཞིང་སློང་བ་ལྟ་བུའོ། །སྦྲུལ་གྱི་ཁར་གཏོད་ཅེས་པ་ནི་སྤྲེའུ་
ལ་འཇིགས་བསྐུལ་བ་སྟེ། ད་ལྟ་བོད་ན་སྤྲེའུའི་རྩེད་མོས་འཚོ་བ་སློང་བ་དག་
-123-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྤེའུས་གང་ཟེར་བ་ལ་མ་ཉན་པར་སྤྱོད་ངན་བྱས་ན་ལུག་གི་མགོ་བསྟན་ཏེ་སྤྲེའུ་
འཇིགས་ཤིང་ སྤ་བཀོང་བར་བྱེད་ པ་ལྟ་བུའོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོས་འཁོར་དེ་དག་ཐམས་ཅད་ལ་གསུང་ཚངས་པའི་དབྱངས་
ལྟར་འཇམ་ཞིང་དུལ་བ་དང་བཟོད་པ་དང་ཟབ་པ་སྟོན་པའི་ཚིག་གིས་འདི་སྐད་
ཅེས་སྨྲས་སོ། །གང་ཞིག་མ་བརླག་པར་ནི་བརླག་ཅེའམ། །གང་ཞིག་འདི་འདྲར་
ཁྱེད་ ལ་ དོགས་ གྱུར་ པ། །འདོད་ པ་ ཡིད་ འོང་ཅི་བདེར་ སྤྱད་ནས་ སུ། ཁྱིམ་ན་
གནས་བཞིན་འཆི་བའི་དུས་བྱེད་གྱུར། །ཅེས་མནའ་བོར་བར་མཛད་དོ། །མནའ་
ཚིག་དེའི་དོན་ནི་འཁོར་དེ་དག་ཐམས་ཅད་ཀྱིས་མནའ་བོར་བ་ནི་པདྨའི་རྩ་བ་རྐུ་
བར་བྱེད་པ་གཞན་ལ་དམོད་པ་བརྗོད་པ་མིན་གྱི། རང་རང་ལ་བདག་གིས་པདྨའི་
རྩ་བ་དེ་བཅུས་ན་ནི་བདག་ཁྱིམ་ན་གནས་ཏེ་འདོད་པར་སྤྱོད་པར་གྱུར་ཅིག་ཅེས་
པ་ལྟ་བུར་རང་རང་ལ་དམོད་པ་བོར་ཏེ་རང་ཉིད་གཙང་བར་བསྟན་པ་ཡིན་པས།
འདིར་སེམས་དཔའ་ཆེན་པོས་ཀྱང་འཁོར་དེ་དག་ལ་ཁྱེད་ཅག་སུས་ཀྱང་རྐུས་པར་
དོགས་པ་མེད། པདྨའི་རྩ་བ་མ་བརླག་པར་བརླག་ཅེས་ངས་རྫུན་སྨྲས་པའམ་མིན་
ནོ། །གལ་ཏེ་ངས་རྫུན་སྨྲས་པའམ་ཁྱེད་ཅག་གཅིག་ལ་འདིས་བརྐུས་སོ་སྙམ་དུ་
དོགས་པ་ཡོད་ན་འདོད་པའི་ལོངས་སྤྱོད་ཡིད་དུ་འོང་བ་ལ་ཅི་བདེར་སྤྱད་ནས་
ཁྱིམ་ན་གནས་བཞིན་དུ་འཆི་བའི་དུས་བྱེད་པར་གྱུར་ཅིག་ཅེས་འདོད་ཡོན་ལ་
ཆགས་པ་རྣམ་པ་ཀུན་ཏུ་ སྨད་པར་མཛད་དོ། །གཉིས་པ་བརྒྱ་བྱིན་གྱིས་རང་
གཟུགས་བསྟན་ནས་འདོད་པ་ལ་སྨོད་པའི་རྒྱུ་མཚན་དྲིས་པ་ནི། དེ་ནས་ལྷའི་
དབང་པོ་ཞེས་པ་ནས། ཅིའི་ཕྱིར་སྨོད་པར་བྱེད། ཅེས་པའི་བར་ཏེ། དེ་ནས་ལྷའི་
དབང་པོ་བརྒྱ་བྱིན་སེམས་དཔའ་ཆེན་པོ་འཁོར་དང་བཅས་པ་དེ་དག་འདོད་པ་ལ་
- 124 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཉེ་བར་སྤྱོད་པ་ལ་མི་མཐུན་པ་དང་གནོད་པར་བལྟས་ནས་སྨོད་པར་བྱེད་ལ།
འདོད་པ་ཉེ་བར་ཞི་བའི་གནས་བསམ་གཏན་གྱི་དངོས་གཞིའི་སྙོམས་འཇུག་ཐོབ་
པའི་རྟགས་འདོད་ཁམས་ཀྱི་ལོངས་སྤྱོད་ཟག་བཅས་ཡིད་འོང་ཐམས་ཅད་མི་སྡུག་
པ་དང་། མི་གཙང་བ་དང་། གནོད་པ་དང༌། ཕུང་ཀྲོལ་གྱི་གནས་སུ་མཐོང་བའི་
རྟོགས་པ་ཁྱད་པར་ཅན་དུ་གྱུར་པར་སྨྲ་བ་དེས་གུས་པ་དང་ཡ་མཚན་སྐྱེས་པར་
གྱུར་ཏེ། བརྒྱ་བྱིན་གྱིས་རང་གི་གཟུགས་འོད་འབར་བ་རིན་པོ་ཆེའི་རྒྱན་ཐམས་
ཅད་ཀྱིས་རྒྱན་པ་དེ་དྲང་སྲོང་རྣམས་ཀྱི་དྲུང་དུ་གསལ་བར་བསྟན་ནས། དེ་དག་
གིས་འདོད་པ་ལ་སྨོད་པ་དེ་ལ་མི་བཟོད་པ་བཞིན་དུ་བྱས་ཏེ་བརྟག་པའི་ཚིག་སྨྲས་
པ། དྲང་སྲོང་ཁྱེད་ཅག་རེ་ཤིག་ སྡོད་ཅིག །འཇིག་རྟེན་འདི་ན་སྲིད་པའི་ཕུན་
ཚོགས་གང་དག་ཐོབ་ཕྱིར་ཡིད་ལ་རྩོལ་བ་ཆེན་པོ་བྱེད་ཅིང་། ལྷ་དང་མིའི་བདེ་བ་
འདོད་ཕྱིར་གཉིད་ཀྱང་སྤངས་ནས་དཀའ་ཐུབ་ལ་གནས་ཏེ་འབད་པ་ཆེན་པོས་
གང་དག་ཐོབ་པར་འདོད་པའི་འདོད་པ་དེ་དག་ལ་ཅིའི་ཕྱིར་སྨོད་པར་བྱེད་ཅེས་
དྲིས་སོ། །འདི་ནི་ཁམས་གསུམ་གྱི་སེམས་ཅན་ཐམས་ཅད་སྡུག་བསྔལ་མི་འདོད་
ཅིང་བདེ་བ་འདོད་པ་ཤ་སྟག་ཡིན་པ་དང་། ལྷག་པར་འདོད་ཁམས་པ་རྣམས་ནི་
འདོད་པའི་ཡོན་ཏན་ལྔ་མ་ཐོབ་པ་ཐོབ་པར་བྱེད་ཅིང་ཐོབ་པ་རྣམས་ལ་ཆོག་ཤེས་
མེད་པར་ལོངས་སྤྱོད་པ་དང་འཇིག་རྟེན་འདི་ན་ཆོས་བྱེད་པར་རློམ་པ་དབེན་པའི་
ནགས་སུ་དཀའ་ཐུབ་བྱེད་པ་ཕལ་ཆེར་ཡང་ཉིན་མཚན་ཀུན་ཏུ་འབད་པ་ཆེན་པོས་
སྲིད་པའི་ཕུན་ཚོགས་ཤིག་ཐོབ་པར་འདོད་པ་ཡིན་ན། ཐམས་ཅད་ཀྱི་ཐོབ་བྱའི་
འདོད་པ་དེ་ལ་ཁྱེད་ཅག་ཅིའི་ཕྱིར་སྨོད་ཅེས་དྲིས་པའོ། །གསུམ་པ་སེམས་དཔའ་
ཆེན་པོས་འདོད་པའི་ཉེས་དམིགས་བཤད་པ་ནི། བྱང་ཆུབ་སེམས་དཔའ་སྨྲས་པ།
-125-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞེས་པ་ནས། དེ་ལ་མི་བརྟེན་ནོ། །ཞེས་པའི་བར་ཏེ། བརྒྱ་བྱིན་གྱིས་དེ་ལྟར་དྲིས་
པ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་ལན་སྨྲས་པ། གྲོགས་པོ་
ཞེས་བརྒྱ་བྱིན་ལ་ཉེ་བའི་ཚིག་གིས་བོས་ནས། འདོད་པ་ནི་ཉེས་དམིགས་མཐའ་
ཡས་ཏེ། སོ་སོར་རྟོག་པའི་ཤེས་རབ་ཀྱིས་གང་ལ་དཔྱད་ཅིང་བརྟགས་ནས་ཐུབ་
པ་རྣམས་འདོད་པ་ལ་མི་སྤྱོད་ཅིང་། དེ་དོན་དུ་མི་གཉེར་བར་དེ་ལ་སྨོད་པར་བྱེད་
པའི་རྒྱུ་མཚན་མདོར་བསྡུས་པ་ཙམ་ཞིག་བཤད་ཀྱི། ལྷའི་དབང་པོ་ཁྱོད་ལེགས་
པར་རབ་ཏུ་ཉོན་ལ་ཡིད་ལ་ཟུངས་ཤིག །འདོད་པ་ནི་ཚེ་འདི་དང་ཕྱི་མ་གཉིས་
ཀར་ཕུང་བའི་རྒྱུ་ཡིན་ཏེ། འདོད་ པའི་ ཕྱིར་འཇིག་རྟེན་འདི་ན་གཞན་གྱི་ནོར་
བརྐུས་པ་དང༌། གཞན་གྱི་ཆུང་མ་ལ་བྱིའོ་བྱས་པ་སོགས་འདོད་པ་ལ་ཆགས་ནས་
བྱ་བ་མིན་པ་བྱས་པས་རྒྱལ་པོའི་ཁྲིམས་རར་བཅིངས་ཤིང་གསོད་པར་འགྱུར་བ་
དང༌། རང་དང་ ཉེ་དུར་ བཅས་ པ་ ཐམས་ཅད་མྱ་ངན་གྱིས་ཡིད་གདུངས་ཤིང་
འཇིགས་ཤིང་སྐག་པའི་སྡུག་བསྔལ་མང་པོ་མྱོང་བར་འགྱུར་རོ། །རྒྱལ་པོ་རྣམས་
ཀྱང་འདོད་པས་ཚིམ་པ་མེད་ཅིང་ཆོག་མི་ཤེས་པར་འདོད་པའི་ཕྱིར་དུ་ཕ་རོལ་
དང་གཡུལ་འཐབ་སྟེ་རང་གི་སྲོག་ཚུན་ཆད་རླག་པར་འགྱུར་རོ། །དེ་ལྟར་ཚེ་འདིར་
ཕུང་བར་མ་ཟད་ཆོས་ཉམས་ཏེ་སྒོ་གསུམ་གྱི་སྤྱོད་པ་ངན་པ་བྱས་པས་དེའི་འབྲས་
བུ་ ཚེ་ ཕྱི་མ་ལ་སེམས་ཅན་དམྱལ་བར་ལྷུང་། ཡི་དྭགས་སུ་ལྷུང་། དུད་འགྲོའི་
གནས་སུ་ལྷུང་སྟེ་སྡུག་བསྔལ་བཟོད་དཀའ་བ་དུས་རིང་པོར་མྱོང་བར་འགྱུར་
རོ། །གཞན་ཡང་འདོད་པ་ལ་ཆགས་པ་གང་གིས་རང་གི་མཛའ་བོ་རྣམས་དང་
མྱུར་དུ་འཁོན་འབྱུང་བར་འགྱུར། གང་གིས་གཡོ་སྒྱུ་བྱས་པས་རྒྱུད་དྲི་མ་ཅན་གྱི་
ལམ་དུ་འགྲོ །དེ་ལྟར་སོང་བས་འཇིག་རྟེན་ཀུན་གྱིས་སྨད་དེ་གྲགས་པ་ཉམས་
- 126 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤིང་མི་སྙན་པ་འཕེལ། ཚེ་འདིར་གཡོ་སྒྱུ་བྱས་པས་ཚེ་ཕྱི་མ་ལ་སྡུག་བསྔལ་བརྗོད་
ལས་འདས་པ་མྱོང་དགོས་སོ། །དེ་ལྟར་ཚེ་འདི་དང་ཕྱི་མར་མི་འདོད་པ་དང་སྡུག་
བསྔལ་ཇི་སྙེད་ཅིག་འབྱུང་བ་དེ་དག་འཐོབ་པར་འགྱུར་བའི་རྒྱུ་ནི་འདོད་པ་ལ་
ཆགས་པ་འདི་ཉིད་ཡིན་ནོ། །དེ་བས་ན་གང་ཟག་རབ་དང་ འབྲིང་དང་ཐ་མ་
རྣམས་ཚེ་འདི་དང་འཇིག་རྟེན་ཕ་རོལ་ཏུ་འདོད་པས་གསོད་པ་སྟེ་ཕུང་བར་བྱེད་
དོ། །འདིའི་རབ་འབྲིང་མཐའ་གསུམ་ནི་སྐྱེས་བུ་གསུམ་ལ་མི་བྱེད་ཀྱི། འཇིག་
རྟེན་ན་རབ་ཏུ་གྲགས་པ་རྒྱལ་པོ་ལ་སོགས་པ་དང༌། འབྲིང་ཁྱིམ་བདག་འབྱོར་པ་
ཅན་རྣམས་དང་། ཐ་མ་གདོལ་པ་དང་བྲན་ཁོལ་ལ་སོགས་པ་རྣམས་སོ། །འདོད་
པ་ལ་ནི་རྒྱལ་བས་རྣམ་པ་ཀུན་ཏུ་སྨད་པར་མཛད་པས་འདོད་པའི་ཉེས་དམིགས་
མཐའ་དག་འདིར་བཤད་པར་ག་ལ་ནུས། མདོར་བསྡུ་ན་བདག་ལ་ཕན་འདོད་དེ་
རང་ལ་ཆགས་ནས་འདོད་པ་དོན་དུ་གཉེར་བ་ནི་དུག་སྦྲུལ་ནག་པོ་ཁྲོས་པ་ལ་རེག་
པ་ཙམ་གྱིས་ཕུང་བར་འགྱུར་བ་བཞིན་དུ་འདོད་ཡོན་ལ་ཆགས་པ་རྒྱུད་ལ་སྐྱེས་པ་
ཙམ་གྱིས་ཕུང་བར་བྱེད་པས་ན། དབེན་པའི་གནས་སུ་ཉོན་མོངས་འདུལ་བར་
འདོད་པའི་ཐུབ་པ་རྣམས་ནི་འདོད་པ་དེ་ལ་མི་བརྟེན་ནོ་ཞེས་གསུངས་སོ། །
བཞི་པ་བརྒྱ་བྱིན་གྱིས་བརྟག་པའི་ཕྱིར་པདྨའི་རྩ་བ་སྦས་པར་ཁས་བླངས་
པ་ནི། དེ་ནས་ལྷའི་དབང་པོ་ཞེས་པ་ནས། བྱང་ཆུབ་སེམས་དཔའ་ལ་ཕུལ་ལོ། །
ཞེས་པའི་བར་ཏེ། སེམས་དཔའ་ཆེན་པོས་དེ་ལྟར་འདོད་པའི་ཉེས་དམིགས་རྒྱ་
ཆེར་ བཤད་ པ་ དེ་ ལ་ ལྷའི་ དབང་ པོ་ བརྒྱ་ བྱིན་ གྱིས་ སེམས་ དཔའ་ ཆེན་པོས་
གསུངས་པ་དེ་བདེན་ནོ་སྙམ་ནས་མངོན་པར་བསྟོད་དེ། སེམས་དཔའ་ཆེན་པོ་
འཁོར་དང་བཅས་པའི་དྲང་སྲོང་དེ་དག་གི་མཐུས་བརྒྱ་བྱིན་དེ་ཡིད་དགའ་བར་
-127-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གྱུར་ནས་སེམས་དཔའ་ཆེན་པོ་འཁོར་བཅས་དེ་དག་ལ་སྔར་རང་གིས་པདྨའི་རྩ་
བ་སྨྲས་པའི་ཉེས་པ་ཁས་བླངས་སོ། །ཇི་ལྟར་ཁས་བླངས་པ་ནི་བརྒྱ་བྱིན་གྱིས་
འདི་སྐད་ཞུས་ཏེ། སེམས་དཔའ་ཆེན་པོ་གང་དག་ཡོན་ཏན་གྱི་གཏེར་དུ་གྱུར་པ་
ཡིན་ཡང་མ་བརྟགས་མ་དཔྱད་ན་ས་འོག་གི་གཏེར་ལྟར་གཞན་གྱིས་མངོན་པར་
མི་འགྱུར་ལ་ལེགས་པར་བརྟགས་ཤིང་དཔྱད་ན་ཐུགས་རྒྱུད་ལ་ཡོན་ཏན་ཆེན་པོ་
ཡོད་པ་རྣམས་ཇི་ལྟར་རེ་བ་བཞིན་དུ་གཞན་གྱིས་རྟོགས་པར་འགྱུར་བས། བདག་
གིས་ཀྱང་འདིར་བརྟག་པའི་ཕྱིར་པདྨའི་རྩ་བ་སྦས་པ་ཡིན་ནོ། །པདྨའི་རྩ་བ་སྦས་
པ་འདི་དག་གིས་ཁྱེད་ཅག་སེམས་དཔའ་ཆེན་པོ་འཁོར་དང་བཅས་པའི་སྤྱོད་པ་
རྣམ་པར་དག་པ་བསྟན་ཏེ་གསལ་བར་མཐོང་ངོ༌། །ཉོན་མོངས་ཐམས་ཅད་སྤངས་
པའི་ཐུབ་པ་སེམས་དཔའ་ཆེན་པོ་ཁྱོད་བདེན་པར་སྨྲ་བས་ད་ནི་འགྲོ་བ་མགོན་
དང་བཅས་པར་མཐོང་ངོ༌། །ཅིའི་ཕྱིར་ན། བདག་ཉིད་ཆེན་པོ་ཁྱོད་འདི་ལྟ་བུའི་
དཀའ་བ་སྤྱད་པས་མྱུར་དུ་འཚང་རྒྱ་བར་འགྱུར་ལ། སངས་རྒྱས་པའི་ཚེ་ན་བདག་
ཅག་འགྲོ་བ་ཐམས་ཅད་ལ་མགོན་བྱུང་བ་ཡིན་ནོ། །དེ་སྐད་ཅེས་སྨྲས་ནས་པདྨའི་
རྩ་བ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ཕུལ་ལོ། །ལྔ་པ་
སེམས་དཔའ་ཆེན་པོས་བརྒྱ་བྱིན་ལ་དེ་ལྟར་བྱ་མི་རིགས་སོ་ཞེས་སྤྱོ་བར་མཛད་པ་
ནི། དེ་ནས་བྱང་ཆུབ་སེམས་དཔའ་ཞེས་པ་ནས། དེ་སྐད་ཅེས་སྨྲས་པ་དང༌། ཞེས་
པའི་བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོས་ལྷའི་དབང་
པོ་བརྒྱ་བྱིན་དེའི་སྤྱོད་པ་བརླང་པོས་སེམས་དཔའ་ཆེན་པོའི་ཟས་གཅོད་པ་དང་།
དྲང་སྲོང་གཞན་རྣམས་ལ་རྐུན་མར་བཏང་བ་ལྟ་བུའི་སེམས་འཁྲུག་པའི་རྒྱུ་བྱས་
པ་དེ་ལ་དེ་ལྟར་བྱ་མི་རིགས་ཞེས་གཟི་བྱིན་གྱིས་ནོན་པའི་ཚིག་དྲག་པོས་སྤྱོས་པ་
- 128 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནི་ལྷའི་དབང་པོ་ཞེས་བོས་ནས། ཁྱོད་ཅིའི་ཕྱིར་ངེད་ཅག་ཁྱད་དུ་བསད་པས་དྲང་
སྲོང་རྣམས་ལ་རྩེད་མོ་རྩེ་བའི་ལམ་བྱིས་པ་རྣམས་ལ་ཇི་ལྟར་བྱ་བ་བཞིན་དུ་བྱེད།
དེ་ལྟར་བྱ་བའི་རྒྱུ་མཚན་མེད་དེ་ངེད་ཅག་ཁྱོད་ཀྱི་གཉེན་ཡང་མ་ཡིན། གྲོགས་
ཀྱང་མ་ཡིན། ཡང་གར་མཁན་རྣམས་ཁྲོམ་གྱི་དབུས་སུ་བཞད་གད་སློང་ཕྱིར་ལྟད་
མོ་བ་རྣམས་ལ་འཕྱས་གདགས་ཏེ་ཅི་ཐོད་ཐོད་སྨྲ་བར་བྱེད་པ་བཞིན་དུ་བྱས་པ་
ཡིན་ན་ནི་ཇི་ལྟར་ཡང་བྱ་མི་རིགས་ཏེ། ལྷའི་དབང་པོ་ཁྱོད་འཚོ་བ་སློང་ཕྱིར་ཅི་
ཐོད་ཐོད་སྨྲ་བའི་གར་མཁན་ནི་མིན། ངེད་ཅག་འཕྱས་གདགས་པའི་ཡུལ་ལྟད་མོ་
བ་ནི་མིན་པས་སོ་ཞེས་སྨྲས་སོ། །
དྲུག་པ་བརྒྱ་བྱིན་གྱིས་བཟོད་པ་གསོལ་བ་ནི། ལྷའི་དབང་པོ་ཞེས་པ་ནས།
མི་སྣང་བར་གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོས་བརྒྱ་བྱིན་ལ་
ཁྱོད་དྲང་སྲོང་རྣམས་ལ་ཁྱད་གསོད་དེ་ལྟར་བྱ་མི་རིགས་སོ་ཞེས་གསུངས་པ་ན།།
ལྷའི་དབང་པོ་བརྒྱ་བྱིན་སེམས་དཔའ་ཆེན་པོའི་སྤྱོད་ཚུལ་ལ་གཏིང་ནས་ཡིད་ཆེས་
ཏེ་རབ་ཏུ་གུས་པས་རྣ་ཆ་དང་ཅོད་པན་གཡོ་ཞིང་འགུལ་བའི་འོད་ཀྱིས་གདོང་
གསལ་བར་གྱུར་ཏེ། རབ་ཏུ་གུས་པས་སེམས་དཔའ་ཆེན་པོ་དེ་ལ་ཕྱག་མང་དུ་
འཚལ་ནས་བཟོད་པར་གསོལ་བ་ནི། བདག་གིས་འདི་ལྟར་མི་རིགས་པ་ལྟ་བུའི་
སྤྱོད་པ་མི་བརྟན་པར་བགྱིས་པའི་དགོས་པ་ནི་སྔར་སྨྲས་ཟིན་པ་དེ་ལྟར་ལགས་
པས་ན། སེམས་དཔའ་ཆེན་པོ་ཁྱོད་ཀྱིས་ཕས་བུ་སྐྱོང་བ་དང་། སློབ་དཔོན་གྱིས་
སློབ་མ་སྐྱོང་བ་འདྲ་བར་བདག་ལ་ཐུགས་བརྩེ་བས་བཟོད་པར་མཛོད་ལ་རྗེས་སུ་
ཟུངས་ཤིག །བདག་ཅག་སོ་སོ་སྐྱེ་བོ་ལེགས་ཉེས་དཔྱོད་པའི་ཤེས་རབ་དམན་
ཞིང་། གཞན་སེམས་ཤེས་པའི་མངོན་པར་ཤེས་པའི་མིག་བཙུམས་པ་སྟེ་མེད་
-129-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པར་གྱུར་པ་རྣམས་ རང་བཞིན་ གྱིས་ མཉམ་པ་ལའང་འཁྲུལ་པ་འགྱུར་ན། ས་
མཐོན་པོར་གཤེགས་པའི་བདག་ཉིད་ཆེན་པོ་ཁྱོད་ལྟ་བུའི་ཐུགས་མི་ཤེས་པ་ལྟ་ཅི་
སྨོས། དེས་ན་བདག་གིས་བདག་ཉིད་ཆེན་པོ་ཁྱོད་ལ་གནོད་པའི་ཕྱིར་དེ་ལྟར་
བྱས་པ་མིན་གྱི། གསེར་ལྟར་བརྟགས་ནས་ཡོན་ཏན་ངོམ་པའི་ཕྱིར་བྱས་པ་ཡིན་
པས། བདག་ལ་ཕན་པར་དགོངས་ནས་པདྨའི་རྩ་བ་སྦས་པ་དེ་ལ་བཟོད་པར་
མཛོད། བདག་སེམས་དཔའ་ཆེན་པོ་ཁྱོད་ལ་གུས་པ་དང༌། ཁྱོད་ཀྱི་ཡོན་ཏན་ཀུན་
ལ་སྟོན་ཕྱིར་ཉམས་སད་པར་བྱས་པ་ཡིན་པ་དེ་བས་ན་འདིས་པདྨའི་རྩ་བ་སྦས་སོ་
ཞེས་བདག་ལ་ཐུགས་མི་དགྱེས་པ་ཐུགས་ལ་མི་བཅང་དུ་གསོལ་ཞེས་ཞུས་སོ། །
དེ་ལྟར་བཟོད་པ་གསོལ་ཞིང་སྨོན་ལམ་བཏབ་ནས་བརྒྱ་བྱིན་དེ་ཉིད་དུ་མི་སྣང་
བར་གྱུར་ཏོ། །འདི་ ལ་འགྱུར་ གསར་དུ། བདག་ གིས་འདི་ ལྟར་མི་བརྟན་པ། །
བགྱིད་པའི་དགོས་པ་སྔར་སྨྲས་ལགས། །ཕའམ་སློབ་དཔོན་ཇི་ལྟ་བར། །བདག་
ལ་ཁྱེད་ཀྱིས་བཟོད་པར་མཛོད། །ཤེས་པའི་མིག་དང་བྲལ་བར་གྱུར་རྣམས་ལ། །
འདི་ལྟའི་འཁྲུལ་པ་འབྱུང་བ་རང་བཞིན་ཏེ། །དེས་ན་དེ་ཡང་ཐུགས་ལ་མི་བཅང་
བར། །འདིར་ནི་བདག་གི་དེ་ཡང་བཟོད་པར་མཛོད། །ཅེས་བསྒྱུར་ཏེ། དེ་ལྟར་ན་
བདག་ཅག་སོ་སོ་སྐྱེ་བོ་བློ་གྲོས་ཀྱི་མིག་དང་བྲལ་བ་རྣམས་ལ་འདི་ལྟ་བུའི་འཁྲུལ་
པ་འབྱུང་བ་རང་བཞིན་ཡིན་པས། སེམས་ཀྱི་དབང་དུ་གྱུར་པ་ལ། །སངས་རྒྱས་
རྣམས་ནི་སྨོད་མི་མཛད། །ཅེས་གསུངས་པ་ལྟར་དགོངས་ལ་བདག་གིས་པདྨའི་རྩ་
བ་སྦས་པ་ཐུགས་ལ་མི་བཅང་བར་བཟོད་པར་མཛོད་ཅིག་ཅེས་བྱའོ། །
གསུམ་པ་དོན་བསྡུས་ཏེ་གདམས་པ་ལ་གཉིས། དོན་བསྡུ་དངོས་དང༌།
སེམས་དཔའ་ཆེན་པོ་འཁོར་བཅས་འདི་རྣམས་སྟོན་པ་འཇིག་རྟེན་དུ་བྱོན་པའི་ཚེ་
- 130 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གང་དང་གང་དུ་གྱུར་པ་བསྟན་པའོ། །དང་པོ་ནི། དེ་ལྟ་བས་ན་རབ་ཏུ་དབེན་པའི་
བདེ་བའི་རོ་མྱོང་བ་རྣམས་ནི་འདོད་པ་ལ་འཕྱས་ཀྱི་གནས་དང་གནོད་པ་ལྟ་བུར་
མི་མཐུན་པར་སེམས་སོ། །ཞེས་པ་སྟེ། སྔར་རྒྱ་ཆེར་བཤད་པ་དེ་ལྟ་བས་ན་ཚུལ་
ཁྲིམས་རྣམ་པར་དག་པ་ལ་གནས་ནས། དབེན་པར་བསམ་གཏན་རྩེ་གཅིག་ཏུ་
བསྒོམས་པས་ཞི་གནས་ལེགས་པར་གྲུབ་ཅིང་འདོད་པ་ལས་ཡིད་ལོག་སྟེ་བསམ་
གཏན་གྱི་དངོས་གཞི་ཐོབ་ནས་རབ་ཏུ་དབེན་པའི་བདེ་བའི་རོ་མྱོང་བ་རྣམས་ནི་
འདོད་པ་ལ་འཕྱས་ཀྱི་གནས་དང་གནོད་པ་ལྟ་བུར་མི་མཐུན་པར་སེམས་སོ། །
སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་འདོད་པའི་ཉེས་
དམིགས་གཟུགས་ནས་དབེན་པའི་གནས་སུ་ཚུལ་ཁྲིམས་རྣམ་པར་དག་པ་ལ་
གནས་ནས་འཚོ་བ་དཀའ་ཐུབ་ལ་བརྟེན་ཏེ་ལམ་སྒོམ་པར་མཛད་པའི་རྣམ་ཐར་
བཟང་པོ་དེའི་རྗེས་སུ་བསླབ་པར་བྱའོ། །གཉིས་པ་སེམས་དཔའ་ཆེན་པོ་འཁོར་
བཅས་འདི་རྣམས་སྟོན་པ་འཇིག་རྟེན་དུ་བྱོན་པའི་ཚེ་གང་དང་གང་དུ་གྱུར་པ་
བསྟན་པ་ནི། དེ་ལ་སྐྱེས་པའི་རབས་འདི་ཡང་བཅོམ་ལྡན་འདས་ཀྱིས་ལུང་བསྟན་
ཏེ། ང་ དང༌ ཤཱ་ ར་ དྭ་ ཏིའི་ བུ། །མོའུ་ འགལ་ དང་ འོད་ སྲུང་ དང་། །གང་ པོ་ མ་
འགགས་ཀུན་དགའ་བོ། །དེ་ཡི་ཚེ་ན་སྤྱན་དུ་གྱུར། །སྲིང་མོ་ཨུཏྤལ་མདོག་ཡིན་
ནོ། །བྲན་མོ་ཀུག་ ཛ་ ཨུཏ་ཏ་ ར། །བྲན་ཕོ་ ཁྱིམ་བདག་མཛེས་པ་ཡིན། །གནོད་
སྦྱིན་རི་བོ་བདེ་བ་ཡིན། །གླང་པོ་པ་རི་ལེ་ཡ་ཡིན། །སྤྲེའུ་ནི་སྦྲང་རྩི་འབུལ་བ་
ཡིན། །བརྒྱ་བྱིན་ ཞ་ བོ་ འཆར་ ཀ་ཡིན། །སྐྱེས་ པའི་ རབས་ནི་དེ་ ལྟར་བཟུང་། །
ཞེས་གསུངས་པ་ལྟར་རོ། །བཞི་པ་ལེའུའི་མཚན་བསྟན་པ་ནི། པདྨའི་རྩ་བའི་སྐྱེ་
པའི་ རབས་ཏེ་བཅུ་ དགུ་ པའོ། །ཞེས་པའོ། །བདག་ ཉིད་ཆེན་པོ་མཁས་མཆོག་
-131-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དཔའ་བོས་མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ལས། རྟོགས་བརྗོད་བཅུ་དགུ་པའི་བཤད་པའོ།། །།
༈ གསུམ་ པ་ གཏི་མུག་ སྤོང་བའི་ ཚུལ་ ཁྲིམས་ ལ་ སློབ་ ཚུལ་ དེ་ བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང༌སྦྱར་ཏེ་བཤད་པ་ལ་བཞི། མཚམས་སྦྱར་བ། ཚོང་དཔོན་དུ་འཁྲུངས་པའི་
རྟོགས་ བརྗོད་ རྒྱས་ པར་ བཤད་ པ་ དང་། དོན་ བསྡུས་ ཏེ་ གདམས་ པ། ལེའུའི་
མཚན་བསྟན་པའོ། །དང་པོ་ནི། ཡོན་ཏན་མེད་པ་ལ་ཡོད་པར་གྲགས་པ་ནི་སྐྱེས་
བུ་དགེ་བ་རྣམས་ལ་བསྐུལ་མ་བཏབ་པ་དང་འདྲ་བར་འགྱུར་ཏེ། དེ་བས་ན་ཡོན་
ཏན་བསྒྲུབ་པ་ལ་འབད་པར་བྱའོ། །ཞེས་པ་སྟེ། རབ་ཏུ་མ་བྱུང་བ་ལ་རབ་ཏུ་བྱུང་
ངོ་ཞེས་བརྗོད་པ་སོགས་ཡོན་ཏན་མེད་པ་ལ་ཡོན་ཏན་ཡོད་པར་གྲགས་པ་ནི་སྐྱེས་
བུ་བསམ་པ་དགེ་བ་རྣམས་ལ་ཆེད་དུ་གཉེར་ནས་བསྐུལ་མ་བཏབ་པ་དང་འདྲ་
བར་གཞན་གྱིས་གང་བརྗོད་པའི་ཡོན་ཏན་དེ་དང་དེ་དག་སྒྲུབ་པའི་རྐྱེན་དུ་འགྱུར་
ཏེ། སྟོན་པ་ཐུགས་རྗེ་ཅན་དེ་སྔོན་སློབ་པ་ལམ་གྱི་གནས་སྐབས་སུ་གཞན་གྱིས་
རབ་ཏུ་བྱུང་ངོ་ཞེས་བརྗོད་པ་ན། ཁྱིམ་གྱི་འབྱོར་པ་སོགས་སྲིད་པའི་ཕུན་ཚོགས་
གང་ལའང་མ་ཆགས་པར་དེ་མ་ཐག་རབ་ཏུ་འབྱུང་བ་མཛད་དོ། །དེ་བས་ན་སྟོན་
པ་ཐུགས་རྗེ་ཅན་དེའི་རྗེས་སུ་བསླབས་ཏེ་རབ་ཏུ་བྱུང་བའི་ཚུལ་ཁྲིམས་སོགས་
ཡོན་ཏན་བསྒྲུབ་པ་ལ་འབད་པར་བྱའོ། ། །
གཉིས་པ་ཚོང་དཔོན་དུ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམས་ བཞིན་དུ་ སྐྱེ་བ་ བཞེས་ པའི་ཚུལ། རྟེན་ དེའི་ ཡོན་ཏན་ སྤྱིར་
བསྟན་པ། ཁྱད་པར་སྐྱོན་ཡོན་འབྱེད་པ་ལ་མ་རྨོངས་པར་ཡོན་ཏན་བསྒྲུབ་པའི་
- 132 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། -
ཕྱིར་རབ་ཏུ་བྱུང་ནས་ཚུལ་ཁྲིམས་རྣམ་པར་དག་པར་མཛད་ཚུལ་ལོ། །དང་པོ་ནི།
དེ་ཡང་ཞེས་པ་ནས། ཚོང་དཔོན་དུ་གྱུར་ཏོ་ཞེ་གྲག་གོ །ཞེས་པའི་བར་ཏེ། སྟོན་པ་
ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་གཞན་གྱི་རང་ལ་རབ་
ཏུ་བྱུང་བ་སོགས་ཡོན་ཏན་བརྗོད་པ་ཐོས་པ་ན་བསྐུལ་མ་བཏབ་པར་གོ་སྟེ། སྐྱོན་
ཡོན་འབྱེད་པ་ལ་སེམས་མ་རྨོངས་པར་རབ་ཏུ་བྱུང་བའི་ཚུལ་ཁྲིམས་བསྲུང་བ་
སོགས་གང་དང་གང་བརྗོད་པའི་ཡོན་ཏན་དེ་དང་དེ་བསྒྲུབ་པ་ལ་འབད་པར་
མཛད་པའི་ཚུལ་དེ་ཡང་འདི་ལྟར་ཐོས་ཏེ། སྟོན་པའི་སྔོན་གྱི་འཁྲུངས་རབས་བྱང་
ཆུབ་སེམས་དཔའ་སེམས་དཔའ་ཆེན་པོ་དེ་གདུལ་བྱའི་ཁམས་དང་བསམ་པ་ལ་
གཟིགས་ནས་སེམས་ཅན་གྱི་དོན་མཛད་པ་ལས། དུས་རེ་ཤིག་ཅིག་ན་ཚོང་དཔོན་
གྱི་ཚུལ་གྱིས་སེམས་ཅན་གྱི་དོན་མཛད་པ་ནི་སྔོན་ཡུན་རིང་པོ་ནས་སྦྱངས་པའི་
མཐུ་བརྟས་པས་ལྷན་ཅིག་སྐྱེས་པའི་བློ་གྲོས་རབ་ཏུ་གསལ་བ་དང་། སྦྱོར་བྱུང་
སངས་རྒྱས་མང་པོ་ལ་བསྙེན་བཀུར་ཞིང་མང་དུ་ཐོས་པ་རྒྱ་མཚོ་ལྟ་བུའི་མཐར་
སོན་པ་དང༌། སྐྱེ་བས་ཐོབ་པའི་ཚུལ་ཁྲིམས་རྣམ་པར་དག་པ་དང་ལྡན་པས་དབང་
པོ་ དུལ་ བ་ དང༌། བསོད་ ནམས་ ཀྱི་ མཐུ་གྲུབ་ པས་ཆོ་ རིགས་ བཙུན་ པ་ དང༌།
བསྐལ་པ་མང་པོར་སྦྱིན་པ་ལ་བསླབས་པའི་མཐུ་གྲུབ་པས་ཟང་ཟིང་གི་ལོངས་
སྤྱོད་གང་ལ་ཡང་ཆགས་ཞེན་མེད་པས་མ་འཇུངས་པ་དང༌། ཕྲ་ཞིང་མཛངས་ལ་
ཞིབ་པའི་བློ་གྲོས་དང་ལྡན་པས་སྒོ་གསུམ་གྱི་བྱ་བ་མཐའ་དག་ལ་ཁོང་གཟོ་བ་
དང༌། ཤེས་རབ་ཀྱི་ཕར་ཕྱིན་ལ་ཡུན་རིང་པོར་བསླབས་པས་འཇིག་རྟེན་གྱི་ཐ་
སྙད་དུ་བྱ་བ་གང་ལ་ཡང་འགལ་བ་མེད་པར་དཔྱོད་ཤེས་པ་སྟེ་རྨོངས་པ་རྣམས་ལ་
འགལ་བར་སྣང་བ་མང་པོ་ཞིག་བདག་ཉིད་ཆེན་པོ་འདི་ལ་མི་འགལ་བར་གཅིག་
ས
-133-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གྲོགས་སུ་གཅིག་འགྲོ་བ་སྟེ། གླིང་བཞི་ལ་དབང་བའི་འཁོར་ལོས་བསྒྱུར་བའི་
རྒྱལ་པོར་གྱུར་ཏེ་འདོད་པའི་ཡོན་ཏན་ཕུན་སུམ་ཚོགས་པར་གྱུར་ཀྱང་འདོད་ཡོན་
གྱི་དབང་དུ་སྐད་ཅིག་ཀྱང་མི་འགྲོ་བ་དང་། སེམས་ཅན་ཐམས་ཅད་ལ་བུ་གཅིག་
པུ་སྙིང་དུ་སྡུག་པ་ལྟར་ཡིད་འོང་གི་བྱམས་པ་ཤུགས་དྲག་ཀྱང་འདོད་ཆགས་ཅུང་
ཟད་ཀྱང་མི་འདྲེ་བ་དང་། སེམས་ཅན་གྱི་སྡུག་བསྔལ་ལ་མི་བཟོད་པའི་སྙིང་རྗེ་
ཤུགས་དྲག་ཀྱང་མྱ་ངན་གྱིས་ནོན་ནས་དགེ་བ་ལ་སྤྲོ་བ་ཉམས་པ་མེད་པ་དང༌།
བསམ་གཏན་གྱི་ཕར་ཕྱིན་ལ་ཡུན་རིང་དུ་བསླབས་པའི་མཐུས་དགའ་བ་དང་ཡིད་
བདེ་བ་ཚད་མེད་པ་དང་རྒྱུན་དུ་ལྡན་ཡང་དེ་ལ་ཆགས་ཤིང་དགའ་བས་སེམས་
གཡེང་གཡེང་པོ་མེད་པ་དང་། སྲིད་ཞི་མཉམ་ཉིད་དུ་རྟོགས་པས་བཏང་སྙོམས་
ཆེན་པོ་དང་རྒྱུན་དུ་ལྡན་ཡང་སེམས་ཅན་གྱི་དོན་ལ་སྐད་ཅིག་ཀྱང་མི་གཡེལ་བ་
དང༌། ཆོས་ཐམས་ཅད་བདག་མེད་པའི་ངང་ཚུལ་ཇི་བཞིན་དུ་ཤེས་ཀྱང་འཇིག་
རྟེན་གྱི་ཐ་སྙད་ལ་གནོད་པ་མི་བྱེད་པར་འཇིག་རྟེན་རྣམས་དང་མཐུན་པར་བྱེད་
པས་ན། སྐྱེ་བོ་བློ་ཆུང་གཞན་གྱིས་འཇིག་རྟེན་གྱི་ལུགས་དང་ཆོས་ཀྱི་བྱ་བ་འགལ་
བ་མེད་པར་མི་ཤེས་ཤིང་བྱེད་མི་ནུས་ཀྱང་། ཐབས་མཁས་ཀྱི་ཕ་རོལ་ཏུ་ཕྱིན་པའི་
བདག་ཉིད་ཆེན་པོ་འདི་ལྟ་བུ་ལ་འགལ་བ་མེད་པར་འབྱུང་བའོ། །སྐྱེས་རབས་
མང་པོར་རིག་གནས་མཐའ་དག་ལ་སྦྱངས་ཞིང་། ལྷག་པར་སངས་རྒྱས་མང་པོ་
ལ་རྒྱུན་དུ་ཆོས་གསན་ནས་གཙུག་ལག་མང་པོ་ལ་གོམས་པས་རང་དང༌ སྤྱིའི་
མཚན་ཉིད་སྟོན་པའི་ཆོས་ཀྱི་ཚིག་མཐའ་དག་ལ་མཁས་པར་གྲགས་པ། བསྐལ་
པ་མང་པོར་རྒྱུན་མི་འཆད་དུ་གོམས་པའི་མཐུས་སྙིང་རྗེ་ཆེན་པོ་དང་ལྡན་ཞིང༌།
ནམ་མཁའ་མཛོད་ཀྱི་ཏིང་ངེ་འཛིན་ཐོས་པས་དབུལ་ཞིང་ཕོངས་པའི་སེམས་ཅན་
- 134 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐའ་དག་ལ་ཟད་པ་མེད་པའི་ནོར་གྱི་ཕུང་པོ་ལས་གང་ལ་གང་འདོད་ཀྱི་སྦྱིན་
གཏོང་རྒྱ་ཆེན་པོ་རྒྱུན་མ་ཆད་པར་མཛད་པས་རང་གི་བང་མཛོད་ནས་ཐོན་པའི་
ནོར་གྱི་འབྱོར་བས་ ཕྱོགས་ཐམས་ཅད་དུ་ཁྱབ་པ། རིན་པོ་ཆེའི་འབྱུང་གནས་
བཞིན་དུ་རབ་ཏུ་ཕྱུག་པས་ཁྱིམ་བདག་རིན་པོ་ཆེ་ལྟར་བཀུར་བ་རྒྱལ་པོ་ཞིག་གི་
ཚོང་དཔོན་དུ་གྱུར་ཏོ་ཞེས་གྲག་གོ ཁྱིམ་བདག་རིན་པོ་ཆེ་ནི་འཁོར་ལོས་བསྒྱུར་
བའི་རྒྱལ་པོ་རྣམས་ལ་བསོད་ནམས་ཀྱི་མཐུས་རིན་པོ་ཆེ་བདུན་འབྱུང་བའི་ནང་
ཚན་ཞིག་སྟེ། ཁྱིམ་བདག་རིན་པོ་ཆེ་དེ་ནི་ནོར་རྩོལ་བས་བསྒྲུབ་མི་དགོས་པར་རྡོ་
རྗེ་ དང༌། མཐོན་ ཀ་ དང་། མརྒད་ དང༌། སྦུག་ དང་། གསེར་ དང༌། དངུལ་ ལ་
སོགས་པ་རིན་པོ་ཆེའི་རིགས་ཐམས་ཅད་འབད་པ་མེད་པར་འབྱོར་ཏེ་རིན་པོ་ཆེ་
དེ་དག་གིས་རྒྱལ་པོའི་བང་མཛོད་འགེངས་ཤིང་། གཞན་ཡང་ས་ཕྱོགས་གང་དང་
གང་དུ་དགོས་པ་དེ་དང་དེར་རིན་པོ་ཆེ་དེ་དག་གིས་རབ་ཏུ་འགེངས་ལ། རིན་པོ་
ཆེས་གང་བའི་བང་མཛོད་དེ་དག་ནམ་ཡང་ཟད་པ་མེད་པ་དང་། དེ་ལ་གཞན་གྱི་
གནོད་འཚེ་མེད་པས་འབྱོར་པ་ཤིན་ཏུ་བརྟན་པ་དང་། གཡོ་སྒྱུ་མེད་ཅིང་སྐྱེ་བོ་
གཞན་སུ་ལའང་མི་གནོད་པ་དང་། སྐྱེ་བོ་མཐོ་དམན་ཐམས་ཅད་རང་གི་བུ་ལྟར་
གཅེས་པར་སྐྱོང་བས་སྐྱེ་བོ་ཐམས་ཅད་ཀྱིས་རང་ལ་ཕ་ལྟར་དགའ་བར་བྱེད་པ་
ཞིག་འབྱུང་སྟེ། བྱང་སེམས་བདག་ཉིད་ཆེན་པོ་འདི་ཡང་དེ་ལྟར་དུ་འབྱོར་པ་ཚད་
མེད་པ་དང་ལྡན་ཞིང་རྒྱལ་པོ་འབངས་དང་བཅས་པ་ཐམས་ཅད་ཀྱིས་རང་རང་གི་
ཕ་ལྟར་དགའ་བར་བྱེད་པ་ཞིག་བྱུང་བས་ཁྱིམ་བདག་རིན་པོ་ཆེ་ལྟར་བཀུར་བ་
ཞེས་བྱ་བ་ཡིན་ནོ། །
གཉིས་ པ་ རྟེན་ དེའི་ ཡོན་ ཏན་ སྤྱིར་ བསྟན་ པ་ནི། དེ་ ནི་ ཞེས་ པ་ནས།
-135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གནས་སུ་གྱུར། ཅེས་པའི་བར་ཏེ། སེམས་དཔའ་ཆེན་པོ་ཚོང་དཔོན་དུ་གྱུར་པ་དེ་
ནི་བསྐལ་པ་མང་པོར་ལམ་ལ་བསླབས་པས་རང་བཞིན་ལྷན་ཅིག་སྐྱེས་པའི་
རྟོགས་པ་མཆོག་དང་ལྡན་པས་ཆོས་རྣམས་ཀྱི་བདག་པོ་ལྟ་བུ་ཡིན་པ་དང་། མང་
དུ་ཐོས་པ་རྒྱ་མཚོ་ལྟ་བུའི་ཕ་རོལ་ཏུ་སོན་པ་སོགས་བཤད་མ་ཐག་པའི་ཡོན་ཏན་
རྒྱ་ཆེན་པོ་དེ་དག་གི་རྒྱན་དང་ལྡན་པས། འཇིག་རྟེན་ན་གནས་པའི་སྐྱེ་བོ་ཕལ་མོ་
ཆེ་དག་གིས་རྙེད་པ་དང་བཀུར་སྟིས་མཆོད་ཅིང་ཕྱག་བྱ་བའི་གནས་སུ་གྱུར་ཏོ། །
ཚིགས་བཅད་འདི་ནི་གཞུང་སྔ་མ་དང་བཅད་ལྷུག་སྤེལ་བ་སྟེ། གཞུང་སྔ་མར་
བསྟན་པའི་ཡོན་ཏན་རྒྱ་ཆེན་པོ་དེ་དག་དང་ལྡན་ཚུལ་མདོར་བསྡུས་ཏེ་ཚིགས་
བཅད་དུ་མཛད་པའོ། །ཚིགས་བཅད་འདིའི་རྐང་པ་གསུམ་ལ་འགྱུར་གསར་དུ།
འཇིག་རྟེན་པ་རྣམས་ཕལ་ཆེ་གྱིས། །ཞེས་བྱེད་ཚིག་མཐར་སྦྱར་བ་གོ་བདེའོ། །
གསུམ་པ་ཁྱད་པར་སྐྱོན་ཡོན་འབྱེད་པ་ལ་མ་རྨོངས་པར་ཡོན་ཏན་བསྒྲུབ་པའི་
ཕྱིར་རབ་ཏུ་བྱུང་ནས་ཚུལ་ཁྲིམས་རྣམ་པར་དག་པར་མཛད་ཚུལ་ལ་གསུམ། རབ་
ཏུ་འབྱུང་བའི་རྐྱེན་བསྟན་པ། སེམས་དཔའ་ཆེན་པོས་རབ་ཏུ་འབྱུང་བར་དགོངས་
པ། རྒྱལ་པོ་འབངས་དང་བཅས་པས་བཤོལ་བཏབ་པའོ། །དང་པོ་ལ་ གསུམ།
མནའ་མའི་མ་རྒན་མོས་སེམས་འཁྲུག་ཏེ་ཚོང་དཔོན་སེམས་དཔའ་ཆེན་པོར་རབ་
ཏུ་བྱུང་ངོ་ཞེས་མྱ་ངན་བྱས་པ། མནའ་མས་དེ་ཐོས་ནས་མྱ་ངན་ཆེར་བྱས་པ།
མཛའ་བཤེས་སོགས་ཡུལ་མི་རྣམས་ཀྱིས་ཐོས་ཏེ་འདུས་ནས་མྱ་ངན་ཆེར་བྱས་
པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་ཚིགས་སུ་བཅད་
པའི་སྒོ་ནས་བརྗོད་པའོ། །དང་པོ་ནི། དེ་ནས་རེ་ཤིག་ཅིག་ཅེས་པ་ནས། ཅི་ལྟར་
བུ་ཞིག་གོ །ཞེས་པའི་བར་ཏེ། དེ་ནས་དུས་རེ་ཤིག་ཅིག་ན་སེམས་དཔའ་ཆེན་པོ་
- 136 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དེ་རྒྱལ་པོའི་ཕོ་བྲང་དུ་སོང་བའི་འོག་ཏུ་སེམས་དཔའ་ཆེན་པོ་དེའི་ཆུང་མའི་མ་
དོན་ཞིག་གཉེར་ཞིང་བུ་མོ་དང་ཕྲད་པའི་ཕྱིར་སེམས་དཔའ་ཆེན་པོ་དེའི་ཁྱིམ་དུ་
སོང་ངོ༌། །དེ་ཁྱིམ་དེར་སླེབ་པ་ན་བུ་མོ་དེས་རང་གི་མ་མགྲོན་དུ་འོངས་པ་ལ་གུས་
པས་བཀུར་སྟི་དང་ཁ་ཟས་ཀྱི་བསྙེན་བཀུར་གྱི་བྱ་བ་བྱས་ནས་གཏམ་གླེང་ལངས་
པ་ལས། མ་རྒན་མོ་དེས་རང་གི་བུ་མོ་བྱང་ཆུབ་སེམས་དཔའི་ཆུང་མ་ལ་བདེའམ་
མི་བདེ་ཞེས་ཁམས་འདྲི་བའི་སྐབས་སུ། བུ་མོ་ཞེས་བོས་ནས། ཁྱོད་ཀྱི་ཁྱིམ་ཐབ་
དེ་ཁྱོད་ལ་བྱམས་སམ་མི་བྱམས། ཁྱོད་ཀྱིས་ཁྱིམ་ཐབ་དེ་ལ་བཀུར་སྟི་བྱས་པའི་
ཡོན་ཏན་དེས་དྲིན་དུ་བཟོའམ་མི་བཟོ། ཁྱོད་ཀྱི་སེམས་ལ་མི་བདེ་བ་ལྟ་ཡོད་དམ་
མེད་ཅེས་དྲིས་པ་ན། ཁྱོ་ཤུག་གི་བྱེད་སྤྱོད་དྲིས་པ་དེས་བུ་མོ་དེ་ངོ་ཚ་བས་མགོ་
སྨད་དེ་མི་སྤོབས་བཞིན་དུ་བཅོམ་བསྐྱངས་ཏེ་སྨྲས་པ། དེ་ལྟ་བུའི་ཚུལ་ཁྲིམས་
དང་ཡོན་ཏན་དང་སྤྱོད་ཚུལ་ནི་རབ་ཏུ་བྱུང་བ་ལ་ཡང་མ་མཆིས་སོ་ཞེས་བྱས་པ་
དང༌། དེ་ནས་བུ་མོ་དེའི་མ་དེ་ན་སོ་རྒས་པས་རྣ་བ་མི་གསང་ཞིང་སེམས་མི་
གསལ་བ་དང་། བུ་མོ་དེ་ངོ་ཚ་ཞིང་བཅོམ་ཆུང་བས་དེ་སྐད་ཅེས་སྨྲས་པའི་ཚིག་དེ་
དག་ཀྱང་ཚང་མ་ལེགས་པར་མ་ཐོས་ལ། རབ་ཏུ་བྱུང་བའི་སྒྲ་ཞིག་ཀྱང་ཐོས་པས་
བདག་གི་མག་པ་དེ་ངེས་པར་རབ་ཏུ་བྱུང་བ་ལྟ་ཞིག་སྟེ་ཡིན་ནམ་སྙམ་ནས། བུ་
མོའི་མྱ་ངན་དང་སྡུག་བསྔལ་གྱི་དབང་དུ་གྱུར་ནས་སྨྲེ་སྔགས་འདོན་ཞིང་མ་རྒན་
མོ་དེས་སྐད་ཕྱུང་སྟེ་ངུས་སོ། །སྨྲེ་སྔགས་ཇི་ལྟར་བཏོན་པ་ནི་འདི་ལྟར་སྙིང་ཉེ་བའི་
རང་གི་མི་ཆུང་མ་ཡང་བོར་ཏེ་རབ་ཏུ་བྱུང་བའི་ཚུལ་ཁྲིམས་དང་ཡོན་ཏན་དང་སྤྱོད་
ཚུལ་ཡང་ཅི་འདྲ་ཞིག་ཡིན། བུ་དེ་རབ་ཏུ་བྱུང་བའི་རྒྱུ་ཡང་ཅི་ཞིག་ཡིན་ཞེས་ངུ་
བཞིན་དུ་སྨྲེ་སྔགས་བཏོན་ཏོ། །
-137-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། དར་ལ་བབ་ཅིང་
ཞེས་ པ་ནས། །ཀྱེ་མའོ་ གནམ་ གྱིས་ མནར་ བ་ ལྟ། །ཞེས་ པའི་བར་ཏེ། སེམས་
དཔའ་ཆེན་པོ་དེ་ལ་ཁྱིམ་ནང་མི་དང་བཅས་པ་དང་འབྱོར་པ་རྒྱ་ཆེན་པོ་སྤངས་
ནས་རབ་ཏུ་འབྱུང་བར་མི་འོས་པའི་རྒྱུ་མཚན་དེང་སང་གི་སྐྱེ་བོ་དག་གི་བསམ་པ་
དང་མཐུན་པར་མ་རྒན་མོས་སྨྲེ་སྔགས་བཏོན་པའི་ཚུལ་གྱིས་བརྗོད་པ་ནི། བྱད་
གཟུགས་དང་ལང་ཚོའི་ངོས་ནས་རབ་ཏུ་འབྱུང་བར་མི་རིགས། ནང་མི་རྣམས་དང་
ཁྱིམ་གྱི་ངོས་ནས་རབ་ཏུ་འབྱུང་བར་མི་རིགས། ཀུན་ལ་གྲགས་པའི་ཡོན་ཏན་གྱི་
ཆ་ནས་རབ་ཏུ་འབྱུང་བ་མི་རིགས། སྦྱིན་པ་དང་ཚུལ་ཁྲིམས་སོགས་བསོད་ནམས་
གསོག་པ་ལ་ལྟོས་ནའང་རབ་ཏུ་འབྱུང་བར་མི་རིགས། ཆོས་དང་བསྟུན་ནའང་
རབ་ཏུ་འབྱུང་བར་མི་རིགས། སྙིང་རྗེ་མེད་པར་རང་ལ་གུས་པའི་སྐྱེ་བོ་རྣམས་
སྤངས་ནས་རབ་ཏུ་བྱུང་ཡང་དགོས་པ་གང་ཡང་མེད་དོ་ཞེས་བརྗོད་དོ། །དེ་ལ་
བྱད་གཟུགས་དང་ལང་ཚོའི་ངོས་ནས་རབ་ཏུ་འབྱུང་བར་མི་རིགས་སོ་ཞེས་བརྗོད་
པ་ནི། ལང་ཚོ་དར་ལ་བབ་ཅིང་བྱད་གཟུགས་བཟང་ལ་གཞོན་ཤ་ཅན་བདེ་བ་
དང་ལྡན་པ་དེ་ནི་རྒྱལ་པོའི་ཐུགས་ལ་ཤིན་ཏུ་གཅེས་པའི་གནང་ཆེན་ཡིན་པས་
རབ་ཏུ་འབྱུང་བར་མི་འོས་པ་ལ་དེ་རབ་ཏུ་བྱུང་སྟེ་དགོན་པར་གནས་པའི་བློ་ཇི་
ལྟར་སྐྱེས་ཞེས་བརྗོད་དོ། །ནང་མི་རྣམས་དང་ཁྱིམ་གྱི་ངོས་ནས་ཀྱང་རབ་ཏུ་འབྱུང་
བར་མི་རིགས་སོ་ཞེས་བརྗོད་པ་ནི། ནང་མི་དང་འཁོན་བྱུང་བ་ཞིག་ཡིན་ན་དགོན་
པར་འགྲོ་བ་སྲིད་ཀྱང་དེ་ནང་མི་དག་དང་འཁོན་ནི་མ་བྱུང་། རྒས་ཏེ་ཀུན་གྱིས་
བརྙན་པ་བྱས་ན་སྐྱོ་སྟེ་འགྲོ་བ་སྲིད་ཀྱང་དེ་རྒས་པས་མི་སྡུག་པར་ནི་མ་གྱུར། ནད་
དྲག་པོས་གདུངས་ན་སྐྱོ་སྟེ་འགྲོ་སྲིད་ཀྱང་དེ་ལ་ནད་ནི་མེད། ཇི་ལྟར་ནང་མི་
- 138 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྣམས་ལ་ང་འགྲོའོ་ཞེས་ཚིག་ཀྱང་མ་སྨྲས་པར་ཁྱིམ་གྱི་ལོངས་སྤྱོད་རྒྱ་ཆེན་པོ་འདི་
དང་ནང་མི་ཤིན་ཏུ་གཅེས་པ་འདི་དག་དེ་ཡིས་ཇི་ལྟར་བཏང་། འདི་འདྲ་ག་ལ་
རིགས་ ཞེས་ བརྗོད་དོ། །ཡང་ ན་ ནང་ མི་ ལ་ ཡང་ མ་དྲིས་ཤིང་ལེགས་ པར་ མ་
བསམས་པར་རབ་ཏུ་འབྱུང་ངོ༌། །ཞེས་པའི་ཚིག་གཅིག་གིས་ ཁྱིམ་ནང་མི་དང་
བཅས་པ་བློས་བཏང་སྟེ་འགྲོ་བ་འདི་ཇི་ལྟ་རིགས་ཞེས་བརྗོད་པའོ། །ཀུན་ལ་
གྲགས་པའི་ཡོན་ཏན་གྱི་ཆ་ནས་ཀྱང་རབ་ཏུ་འབྱུང་བར་མི་རིགས་སོ་ཞེས་བརྗོད་
པ་ནི། ཚོང་དཔོན་དེ་ནི་ཡུལ་འདི་ན་སྐྱེ་བོ་ཀུན་གྱིས་གོང་དུ་བཀུར་ལ་མཛངས་
ཞིང་དུལ་བའི་རྒྱན་གྱིས་བརྒྱན་པ་དང་། གཞན་ལ་སྙིང་རྗེ་ཆེ་བ་དང༌། ཀུན་ལ་
མཉེས་གཤིན་བྱམས་པ་དང༌། བློ་བརྟན་པར་གྲགས་པ་ཡིན་པ་ལ། གློ་བུར་དུ་བློ་
མི་བརྟན་པར་རང་གི་ནང་མི་ལ་ཡང་སྙིང་རྗེ་མེད་པར་རབ་ཏུ་བྱུང་སྟེ་དགོན་པར་
འགྲོ་བ་འདི་ལྟ་བུ་སུ་འདྲ་ཞིག་ལ་བསླབས་ནས་ཇི་ལྟར་ལོབས། འདི་འདྲ་ག་ལ་
རིགས་ཞེས་བརྗོད་དོ། །སྦྱིན་པ་དང་ཚུལ་ཁྲིམས་སོགས་བསོད་ནམས་གསོག་པ་
ལ་ལྟོས་ནའང་རབ་ཏུ་འབྱུང་བར་མི་རིགས་སོ་ཞེས་བརྗོད་པ་ནི། ཚོང་དཔོན་དེ་
ཁྱིམ་འདིར་གནས་ཚེ་དགེ་སྦྱོང་རྣམས་ལ་ཉིན་རེ་བཞིན་འཚོ་བ་སྦྱོར་བས་དགེ་
སྦྱོང་རྣམས་གསོ་བར་བྱེད། བྲམ་ཟེ་རྣམས་གསོ་བར་བྱེད། མཛའ་བོ་སོགས་ཡུལ་
མི་ཕལ་ཆེ་བ་འདིར་འདུ་བའི་རྟེན་བྱེད་པས་ཉིན་རེ་བཞིན་སྦྱིན་པ་རླབས་ཆེན་པོ་
གསོག་ལ། དུས་དུས་སུ་ཡན་ལག་བརྒྱད་པའི་ཚུལ་ཁྲིམས་བསྲུང་བ་དང་། རྒྱུན་
དུ་སྲོག་གཅོད་པ་སྤོང་བ་དང་། མྱོས་པར་འགྱུར་བ་སྤོང་བ་སོགས་གཙང་སྦྲ་དང་
དགེ་བ་བཅུའི་ཚུལ་ཁྲིམས་ལ་གནས་པར་བྱེད་པ་ཡིན་ན། ཉིན་རེ་བཞིན་བསོད་
ནམས་རླབས་ཆེ་གསོག་པ་འདི་བོར་ནས་བསོད་ནམས་གང་བཙལ་བར་བྱ། རང་
-139-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གི་ཁྱིམ་ན་གཞན་ལ་རེ་མི་དགོས་པར་ནོར་ལོངས་སྤྱོད་དང་ལྡན་བཞིན་དུ་སྦྱིན་པ་
དང་ཚུལ་ཁྲིམས་ལ་སོགས་པའི་ཡོན་ཏན་ཐམས་ཅད་རྙེད་པར་མི་འགྱུར་རམ།
ཅིའི་ཕྱིར་རབ་ཏུ་བྱུང་། འདི་འདྲ་ག་ལ་རིགས་ཞེས་བརྗོད་དོ། །ཆོས་དང་བསྟུན་
ནའང་རབ་ཏུ་འབྱུང་བར་མི་རིགས་སོ་ཞེས་བརྗོད་པ་ནི། བྱ་བ་ཀུན་ལ་རང་གི་
རྗེས་སུ་མཐུན་ཞིང་ཆོས་ཀྱི་གྲོགས་བྱེད་པའི་ཆུང་མ་ཉེས་པ་གང་ཡང་མེད་པ་འདི་
བོར་ནས་དགོན་པར་འགྲོ་བ་ནི་ཧ་ཅང་ཆོས་ལ་དད་ཆེས་ནས་ངོ་ཚ་དང་ཁྲེལ་ཡོད་
བོར་ཏེ་ཆོས་དང་འགལ་བ་འདི་ལྟར་བྱུང་བ་ལ་མི་ལྟ་བ་སྟེ། འདི་འདྲ་ག་ལ་རིགས་
ཞེས་བརྗོད་དོ། །སྙིང་རྗེ་མེད་པར་རང་ལ་གུས་པའི་སྐྱེ་བོ་རྣམས་སྤངས་ནས་རབ་
ཏུ་བྱུང་བ་ལ་དགོས་པ་གང་ཡང་མེད་དོ་ཞེས་བརྗོད་པ་ནི། འདི་ལྟར་རང་ལ་སྙིང་
ནས་གུས་པའི་སྐྱེ་བོ་རྣམས་སྤངས་ཏེ་དགོན་པར་འགྲོ་ཟེར་བ་ནི་ཡིད་ལ་སྙིང་རྗེ་
ཅུང་ཟད་ཀྱང་མེད་པའོ། །ངོ་ཚ་དང་ཁྲེལ་གང་ལའང་མི་ལྟ་ཞིང་སྙིང་རྗེ་ཅུང་ཟད་
ཀྱང་མེད་པར་དགོན་པར་ཕྱིན་ཀྱང་ངལ་བ་ཙམ་ཞིག་ལས་ཆོས་ནི་ཅུང་ཟད་འགྲུབ་
རེ་སྐན། དེའི་རྒྱུ་མཚན་ཆོས་ཞེས་བྱ་བ་ནི་ལས་རྒྱུ་འབྲས་བསམས་ནས་ངོ་ཚ་ཁྲེལ་
ཡོད་བྱེད་པ་དང་སྙིང་རྗེ་ཆེ་བ་ཞིག་དགོས་པ་ལ་དེ་དག་གང་ཡང་མེད་པར་ཆོས་མི་
འགྲུབ་བོ། །དོན་བསྡུས་ཏེ་མྱ་ངན་གྱི་ཚིག་བརྗོད་པ་ནི། ཀྱེ་མའོ་འདི་འདྲ་བྱེད་པ་
ནི་རང་དབང་མེད་པར་ལས་ཀྱིས་བཅོམ་པའམ་གནམ་གྱིས་མནར་བ་ཡིན་པ་འདྲ་
ཞེས་བརྗོད་དོ། །གནམ་ཞེས་པ་འདི་ལ་འགྱུར་གསར་དུ་ལྷས་བཅོམ་པ་བཞིན་
ཞེས་འབྱུང་ངོ༌། །
གཉིས་པ་མནའ་མས་དེ་ཐོས་ནས་མྱ་ངན་ཆེར་བྱས་པ་ནི། དེ་ནས་ཞེས་པ་
ནས། བརྒྱལ་ བར་ གྱུར་ ཏོ། །ཞེས་ པའི་ བར་ ཏེ། དེ་ ནས་ ཚོང་དཔོན་ བྱང་ ཆུབ་
- 140 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སེམས་དཔའི་ཆུང་མས་རང་གི་མ་རྒན་མོ་དེ་བདག་གི་ཁྱིམ་ཐབ་རབ་ཏུ་བྱུང་བ་
མཐོང་ནས་དེའི་ཕྱིར་སྙིང་རྗེ་ཞིང་སྨྲེ་སྔགས་མང་དུ་འདོན་པ་དེ་ཐོས་ནས་བུད་མེད་
ཀྱི་རང་བཞིན་ཡིན་པའི་ཕྱིར་སྙིང་མི་དགའ་བས་འཁམས་ཤིང་སེམས་བློང་བློང་
པོར་ནི་ གྱུར། མྱ་ངན་གྱི་སྡུག་བསྔལ་ གྱིས་ སེམས་དཀྲུགས་ནས་ སྔར་མ་དང་
གཏམ་གླེང་ལངས་པའི་འཕྲོ་ཡང་བརྗེད། བདག་གི་ཁྱིམ་ཐབ་ཚོང་དཔོན་དེ་རབ་
ཏུ་བྱུང་བའི་གཏམ་ངན་ཐོས་ནས་བདག་གི་མ་འདི་བདག་མྱ་ངན་བསང་བའི་ཕྱིར་
ཁྱིམ་འདིར་འོངས་སོ་སྙམ་ནས་བུ་མོ་དེ་སྨྲེ་སྔགས་མང་དུ་འདོན་ཅིང་སྐད་ཕྱུང་སྟེ་
ངུ་ངུ་བ་ལས་བརྒྱལ་བར་གྱུར་ཏོ། །གསུམ་པ་མཛའ་བཤེས་སོགས་ཡུལ་མི་རྣམས་
ཀྱིས་ཐོས་ཏེ་འདུས་ནས་མྱང་ངན་ཆེར་བྱས་པ་ལ་གཉིས། ཚིག་ལྷུག་པའི་སྒོ་ནས་
བརྗོད་པ་དང་། ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་ནི། ཁྱིམ་མི་
དང་ཞེས་པ་ནས། ཁྱིམ་དེར་དོང་ངོ༌། །ཞེས་པའི་བར་ཏེ། དེ་ལྟར་མ་རྒན་མོ་དང་
མནའ་མས་ངུ་ཞིང་སྨྲེ་སྔགས་བཏོན་པ་དེ་ཐོས་ནས་ཁྱིམ་དེའི་མི་རྣམས་དང་།
ཁྱིམ་དེའི་གཡོག་འཁོར་རྣམས་ཀྱིས་ཀྱང་མྱ་ངན་གྱི་སྡུག་བསྔལ་གྱི་ཤུགས་ཀྱིས་ཆོ་
ངེས་བཏབ་བོ། ཁྱིམ་དེར་སྐྱེ་བོ་མང་པོས་ཆོ་ངེས་བཏབ་པས་དུད་མེའི་སྒྲ་ཆེན་པོ་
དེ་ ཁྱིམ་མཚེས་ དང་། མཛའ་ བོ་ རྣམས་ དང་། གཉེན་བཤེས་རྣམས་ དང་། ཚོང་
དཔོན་དེ་ལ་བརྟེན་པའི་སྐྱེ་བོ་བྲམ་ཟེ་རྣམས་དང་། ཁྱིམ་བདག་རྣམས་དང་། ཁྱིམ་
བདག་ཚོང་དཔོན་དེ་ལ་རྗེས་སུ་ཆགས་པའི་དབང་དུ་གྱུར་པ་རྣམས་དང་། ཕོ་བྲང་
འཁོར་གྱི་མི་རྣམས་ཀྱིས་ཀྱང་ཐོས་ནས་ཡུལ་དེའི་སྐྱེ་བོ་ཕལ་ཆེར་ཁྱིམ་དེར་དོང་
ནས་ཆོ་ངེ་བཏབ་བོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། གང་ཕྱིར་ཞེས་པ་
-141-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ནས། མཚུངས་སྤྱོད་གྱུར། ཅེས་པའི་བར་ཏེ། གང་གི་ཕྱིར་འཇིག་རྟེན་དག་ན་ངེས་
པར་སྲིད་པ་ནི་རང་རང་གི་གཉེན་དང་ཉེ་དུ་རྣམས་དང་མཛའ་བཤེས་རྣམས་བདེ་
བ་དང་སྡུག་བསྔལ་དག་ལ་མཚུངས་པར་སྤྱོད་དེ། རང་རང་གི་ཁྱིམ་དུ་ལོ་ལེགས་
པ་དང་ཚོང་ཁེ་སྤོགས་གྲུབ་པ་དང་། བུ་བྱུང་བ་སོགས་བདེ་བའི་དགའ་སྟོན་གྱི་ཚེ་
ན་ཐམས་ཅད་འདུས་ཏེ་དགའ་སྟོན་བྱེད་ལ། ཁྱིམ་དུ་ནང་མི་ཤི་བ་བྱུང་བའི་ཚེ་ན་
དེ་དག་ཐམས་ཅད་འདུས་ཏེ་མྱ་ངན་བྱེད་པ་ནི་འཇིག་རྟེན་གྱི་ལུགས་དང་རང་
བཞིན་ཡིན་ནོ། །དེ་བས་ཚོང་དཔོན་རབ་ཏུ་བྱུང་བ་ཐོས་པའི་སྐབས་འདི་ལའང་
འཇིག་རྟེན་གྱི་རང་བཞིན་དེ་བླ་མས་སློབ་མ་ལ་རིམ་གྱིས་བསླབས་པ་བཞིན་དུ།
ཚོང་དཔོན་དེ་ཁྱིམ་དུ་གནས་པའི་ཚེ་དེ་ལ་བརྟེན་པ་ཐམས་ཅད་འདུས་ཏེ་དགའ་
སྟོན་བྱེད་ལ། འདིར་ནི་ཚོང་དཔོན་དེ་རབ་ཏུ་བྱུང་ངོ༌། །ཞེས་ཐོས་ནས་ཐམས་ཅད་
འདིར་འདུས་ཏེ་དེའི་མྱ་ངན་གྱི་སྡུག་བསྔལ་དག་ལ་སྤྱོད་པར་གྱུར་ཏོ། །དེས་ན་
བདེ་སྡུག་མཚུངས་པར་སྤྱོད་པ་ཞེས་བྱའོ། །གཉིས་པ་སེམས་དཔའ་ཆེན་པོས་རབ་
ཏུ་འབྱུང་ བར་ དགོངས་ པ་ ལ་ གཉིས། ཚིག་ལྷུག་ པའི་ སྒོ་ནས་ བརྗོད་ པ་ དང༌།
ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་ལ་གཉིས། སེམས་དཔའ་ཆེན་
པོས་རང་གི་ཁྱིམ་ན་ཆོ་ངེའི་སྒྲ་ཆེན་པོ་གྲག་པ་ཐོས་ནས་གཡོག་ཅིག་བལྟར་བཏང་
བ་དང་། གཡོག་དེས་ཇི་ལྟར་གྱུར་པ་བརྗོད་པའོ། །དང་པོ་ནི། དེ་ནས་བྱང་ཆུབ་
སེམས་དཔའ་ཞེས་པ་ནས། ཅེས་བསྒོའོ། །ཞེས་པའི་བར་ཏེ། དེ་ནས་བྱང་ཆུབ་
སེམས་དཔའ་སེམས་དཔའ་ཆེན་པོ་དེ་རྒྱལ་པོའི་ཕོ་བྲང་ནས་སླར་ལོག་སྟེ་རང་གི་
ཁྱིམ་དང་ཉེ་བ་ཞིག་ཏུ་ཕྱིན་པ་ན། རང་གི་ཁྱིམ་ན་ཆོ་ངེ་འདེབས་པ་དང་མི་མང་པོ་
ཞིག་འདུས་པ་མཐོང་ནས་རང་གི་གཡོག་ཅིག་ལ་ཁྱོད་སོང་ལ་ཁྱིམ་ན་དེ་ལྟར་གྱུར་
- 142 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་འདི་ཅི་ཉེས་རྟོགས་ཏེ་ཤོག་ཅིག་ཅེས་བསྒོའོ། །གཉིས་པ་གཡོག་དེས་ཇི་ལྟར་
གྱུར་པ་བརྗོད་པ་ནི། དེས་དེ་ལྟར་ཞེས་པ་ནས། ལེགས་སོ་སྙམ་མོ། །ཞེས་པའི་
བར་ཏེ། གཡོག་དེས་སེམས་དཔའ་ཆེན་པོའི་བཀའ་བཞིན་དུ་མགྱོགས་པར་ཕྱིན་
ཏེ་ཁྱིམ་དེར་ཅི་འདུག་བལྟས་པ་ན། དེར་མ་རྒན་མོ་དང་མནའ་མ་དང་ནང་མི་
གཞན་གཡོག་འཁོར་དང་བཅས་པ་རྣམས་དང༌། ཡུལ་མི་ཕལ་ཆེར་ཡང་འདུས་ན་
ཚོང་དཔོན་རབ་ཏུ་བྱུང་ངོ་ཞེས་ཐམས་ཅད་མྱ་ངན་བྱེད་ཅིང་ཆོ་ངེ་འདོན་པ་དེ་ལྟར་
གྱུར་པ་བརྟགས་ནས་ལེགས་པར་རིག་སྟེ་ཚོང་དཔོན་སེམས་དཔའ་ཆེན་པོ་དེའི་
དྲུང་དུ་ཕྱིན་ཏེ་སེམས་དཔའ་ཆེན་པོ་དེ་ལ་བཟླས་པ། བདག་གིས་ཁྱིམ་དུ་ཕྱིན་
ནས་བལྟས་ན། ཇོ་བོས་འབྱོར་བ་དང་ལྡན་པའི་ཁྱིམ་སྤངས་ནས་རབ་ཏུ་བྱུང་ངོ་
ཞེས་ཐོས་ནས། ནང་མི་རྣམས་དང་ཡུལ་གྱི་སྐྱེ་བོ་འདི་དག་ཕྱོགས་ག་ཤེད་ནས་ཇོ་
བོ་རང་ལ་བྱམས་ཞིང་ཆགས་པའི་དབང་གིས་འདུས་ཏེ་མྱ་ངན་གྱིས་ཆོ་ངེ་འདོན་
པར་གྱུར་ཏོ་ཞེས་ཞུས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
དེ་རང་བཞིན་གྱིས་བསམ་པ་རྣམ་པར་དག་པས་ཁྱིམ་གྱི་འདུ་འཛི་ལ་ཆགས་པ་
མེད་པའི་ཁར་ནང་མི་དང་ཡུལ་མི་ཐམས་ཅད་ཀྱིས་རབ་ཏུ་བྱུང་ངོ་ཞེས་བརྗོད་པའི་
ཚིག་དེས་བསྐུལ་མ་བཏབ་ པ་ བཞིན་དུ་ངོ༌ ཚ་ ཞིང་ མི་ དགའ་ བར་ གྱུར་ནས་
བསམས་པ། ཨེ་མའོ་སྐྱེ་བོ་འདི་རྣམས་དེ་ལྟར་བདག་ལ་རབ་ཏུ་འབྱུང་བར་རེ་བ་
ནི་ལེགས་སོ། །ད་བདག་གིས་ངེས་པར་རབ་ཏུ་འབྱུང་བར་བྱའོ་སྙམ་དུ་ཐུགས་
དམ་བཅས་སོ། ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། སྐྱེ་བོ་རྣམས་ཀྱིས་
ཞེས་པ་ནས། བསྐང་བར་བྱ། ཞེས་པའི་བར་ཏེ། སེམས་དཔའ་ཆེན་པོས་འདི་
-143-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལྟར་བདག་ལ་སྐྱེ་བོ་རྣམས་ཀྱིས་རབ་ཏུ་བྱུང་ངོ་ཞེས་ཡོན་ཏན་ཅན་དུ་བརྗོད་ཅིང་།
སྙན་པའི་གྲགས་པ་ཐོབ་པར་གྱུར་ནས་བདག་རབ་ཏུ་བྱུང་བའི་ཡོན་ཏན་དང་མི་
ལྡན་པར་གལ་ཏེ་ཁྱིམ་ལ་ཕྱོགས་ནས་ཆུང་མ་དང་ལྷན་ཅིག་གནས་ན་ནི་རབ་ཏུ་
བྱུང་སྟེ་སླར་ཡང་ཁྱིམ་དུ་བབ་པ་དང་མཚུངས་པས་བདག་མིར་ཡང་ག་ལ་རུང་།
དེ་ལྟར་བདག་ཉེས་སྐྱོན་མང་པོའི་རང་བཞིན་ཅན་ཁྱིམ་ལ་དད་པར་གྱུར་ཅིང་།
ཡོན་ཏན་གྱི་རང་བཞིན་རབ་ཏུ་བྱུང་བར་མི་འདོད་པར་ཁྱད་དུ་གསོད་པའི་སྤྱོད་
ཚུལ་ངན་པ་བྱས་ན་བསམ་པ་དགེ་བ་སྐྱེ་བོ་དམ་པ་རྣམས་ཀྱི་ཐུགས་ཀྱིས་ཁྲེལ་
ནས་བདག་ཡང་བ། མི་བརྟན་པ། ཅོལ་ཆུང་དུ་རྩི་བར་འགྱུར། དམ་པ་རྣམས་ཀྱི་
ཐུགས་ཀྱིས་ཁྲེལ་བ་དེ་ལྟར་གྱུར་ན་ནི་གསོན་ཡང་ཅི་ཞིག་རུང་། དེ་བས་ན་སྐྱེ་བོ་
རྣམས་བདག་ལ་རབ་ཏུ་བྱུང་ངོ་ཞེས་བདག་ཆགས་པ་མེད་པའི་ཚུལ་ཁྲིམས་དང་
ལྡན་པར་རེ་བར་གྱུར་པ་འདི་བདག་གིས་སྐྱོན་སྤང་བ་དང་ཡོན་ཏན་སྒྲུབ་པ་
གཉིས་ཀྱི་སྒོ་ནས་ཉམས་སུ་བླངས་ཏེ་རབ་ཏུ་བསྐང་བར་བྱའོ། །སྐྱོན་སྤང་བ་ནི་
ཚོང་དང་ཞིང་ལས་སོགས་སྡིག་དང་འདྲེས་པའི་འཚོ་བ་ངན་པ་དང་། འདོད་པ་
བསྟེན་པ་སོགས་སྒོ་གསུམ་གྱི་སྤྱོད་པ་ངན་པས་སྦགས་པའི་ཉོན་མོངས་ཅན་གྱི་
ཁྱིམ་སྤངས་ནས་དབེན་པའི་གནས་སུ་སྲིད་པའི་རྩ་བ་གཅོད་པའི་ལམ་བསྒོམ་
པར་བྱའོ། །ཡོན་ཏན་སྒྲུབ་པ་ནི་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དཀའ་
ཐུབ་ཀྱི་ནགས་ན་གནས་ཏེ་བསམ་གཏན་ལ་རྩེ་གཅིག་ཏུ་གཞོལ་བའི་དགའ་བའི་
ཡོན་ཏན་བསྒྲུབ་པར་བྱའོ་སྙམ་དུ་ཐུགས་ལ་ངེས་པར་བྱས་སོ། ། ན་
གསུམ་པ་རྒྱལ་པོའི་འབངས་དང་བཅས་པས་བཤོལ་བཏབ་པ་ལ་གཉིས།
རྒྱལ་པོས་བཤོལ་བཏབ་ཀྱང་དེའི་དབང་དུ་མ་བཏང་བ་དང་། སྐྱེ་བོ་གཞན་རྣམས་
- 144 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱིས་བཤོལ་བཏབ་ཀྱང་དེའི་དབང་དུ་མ་བཏང་བའོ། །དང་པོ་ལ་གསུམ། རྒྱལ་
པོ་ལ་རབ་ཏུ་འབྱུང་བའི་གནང་བ་གསོལ་བ། རྒྱལ་པོས་བཤོལ་བཏབ་པ་དང་།
དེའི་དབང་དུ་མ་བཏང་བར་ནན་གྱིས་གསོལ་ཏེ་རབ་ཏུ་འབྱུང་བར་ཐག་བཅད་
པའོ། །དང་པོ་ནི། བདག་ཉིད་ཆེན་པོ་དེས་ཞེས་པ་ནས། གནང་བའི་རིགས་སོ། །
ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེས་དེ་ལྟར་སྐྱེ་བོ་རྣམས་ཀྱིས་
ཇི་ལྟར་བརྗོད་པ་དེ་ལྟར་རང་ཉིད་རབ་ཏུ་འབྱུང་བར་བྱའོ་སྙམ་དུ་ངེས་པར་བྱས་
ནས། ཁྱིམ་དང་ཉེ་བའི་ས་དེ་ནས་ཁྱིམ་དུ་མ་ཕྱིན་པར་སླར་ལོག་སྟེ་རྒྱལ་པོའི་ཕོ་
བྲང་དུ་ཕྱིན་ནས་རྒྱལ་པོའི་གསོལ་ཀ་བ་ལ་ཚོང་དཔོན་སྤྱན་སྔར་མཆི་འཚལ་ལོ་
ཞེས་གསོལ་ཅིག་ཅེས་སྨྲས་སོ། །གསོལ་ཀ་བ་དེས་ཀྱང་རྒྱལ་པོ་ལ་གསོལ་བ་ན།
རྒྱལ་པོས་ཀྱང་སྤྱན་སྔར་མཆི་བར་གནང་ནས། སེམས་དཔའ་ཆེན་པོ་དེ་ཚུལ་
བཞིན་དུ་རྒྱལ་པོའི་སྤྱན་སྔར་འོངས་པ་དང་། རྒྱལ་པོས་སེམས་དཔའ་ཆེན་པོ་ལ་
ཅིའི་ཕྱིར་འོངས་ཞེས་སྨྲས་སོ། །དེ་ལ་སེམས་དཔའ་ཆེན་པོས་རྒྱལ་པོ་ལ་ལྷ་ཞེས་
བོས་ནས། བདག་ནི་རབ་ཏུ་འབྱུང་བར་འཚལ་ན་གནང་བའི་རིགས་སོ་ཞེས་ཞུས་
སོ། །གཉིས་པ་རྒྱལ་པོས་བཤོལ་བཏབ་པ་ནི། དེ་ནས་དེ་ལ་ཞེས་པ་ནས། བས་
མཐར་འགྲོ །ཞེས་པའི་བར་ཏེ། དེ་ནས་སེམས་དཔའ་ཆེན་པོ་དེ་ལ་རྒྱལ་པོ་དེས་
ཤིན་ཏུ་གཅེས་པའི་དབང་གིས་རིམ་གྲོ་བསྐྱེད་དེ་བྱམས་པའི་ཚིག་གིས་བཤོལ་
འདེབས་པ་འདི་སྐད་ཅེས་སྨྲས་སོ། ཁྱོད་ངའི་ནང་གི་མི་ཤིན་ཏུ་གཅེས་པ་ཡིན་པ་
ལ་བས་མཐར་ཅིའི་ཕྱིར་འགྲོ །ང་འདྲ་བའི་གཉེན་དང་མཛའ་བོའི་མཆོག་ཡོད་
བཞིན་དུ་ཁྱོད་ལ་གནོད་པ་ཅི་ཞིག་བྱུང་། ནོར་གྱིས་ཕོངས་པའམ། ཐབས་མ་ཚང་
བའམ། ཕ་རོལ་གྱི་དགྲ་བོས་བཅོམ་པ་སོགས་གང་ཞིག་བྱུང་། ནོར་གྱིས་ཕོངས་
-145-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་དང་ནད་སེལ་བ་ལ་སོགས་པའི་ཐབས་དང་། ཕ་རོལ་འཇོམས་པའི་མཐུ་རྩལ་
གང་དགོས་ཀྱང་ངས་བསྒྲུབ་པར་བྱ་ཡི། ངས་བསྒྲུབ་པར་མི་ནུས་པའི་ནོར་དང་
ཐབས་གང་ཞིག་ཡོད། ངས་ཐུབ་པར་འགྱུར་བ་མ་ཡིན་པའི་ཕ་རོལ་གྱི་གནོད་
པའི་སྡུག་བསྔལ་ཡང་གང་ཞིག་ཡོད། གལ་ཏེ་ཁྱོད་ནོར་གྱིས་ཕོངས་ནས་རབ་ཏུ་
འབྱུང་བར་འགྲོ་བ་ཡིན་ན་ནི་ནོར་གང་དང་གང་འདོད་པ་དེ་ང་ལས་ཁྱེར་ཅིག །
ནད་ཀྱིས་གདུངས་པ་ཡིན་ན་དེ་སེལ་བའི་ཐབས་ངས་བྱའོ། །གནོད་པ་བྱེད་པ་
ཞིག་ཡོད་ན་ནི་དེ་ངས་བཟློག་པར་བྱའོ། །དེ་ལྟ་མིན་པར་དཔུང་གཉེན་ང་དང་
རང་གི་གཉེན་བཤེས་སེམས་ཉེ་བས་ཁྱིམ་དུ་གནས་པར་གསོལ་བ་འདེབས་པ་
རྣམས་བོར་ནས་ཅི་ཞིག་འདོད་ཕྱིར་བས་མཐར་འགྲོ །ད་དེ་ལྟར་མ་བྱེད་པ་སྔར་
ལྟར་ཁྱིམ་དུ་འདོད་པའི་ཡོན་ཏན་ལ་ལོངས་སྤྱོད་ལ་བདེ་བར་འདུག་ཅིག་ཅེས་
བྱས་སོ། །གསུམ་པ་དེའི་དབང་དུ་མ་བཏང་བར་ནན་གྱིས་གསོལ་ཏེ་རབ་ཏུ་བྱུང་
བར་ཐག་བཅད་པ་ནི། དེ་ལྟར་བདག་ཉིད་ཆེན་པོ་ཞེས་པ་ནས། དཀའ་ཐུབ་ཀྱི་
ནགས་སུ་འགྲོ་བར་ཆས་སོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་
ཆེན་པོ་དེ་ལ་རྒྱལ་པོས་བྱམས་པ་དང་གུས་པས་ཁྱོད་གང་དང་གང་འདོད་པ་
རྣམས་ངས་བསྒྲུབ་པས་ཁྱོད་ངེད་ཅག་བོར་ནས་དབེན་པའི་གནས་སུ་མ་འགྲོ་ཞིག་
ཅེས་བསྒོ་བ་དང༌། དེ་ལ་སེམས་དཔའ་ཆེན་པོས་ཚིག་འཇམ་པོས་ལན་སྨྲས་པ།
བདག་རྒྱལ་པོ་ཆེན་པོ་ཁྱོད་ལ་བརྟེན་པས་ཕ་རོལ་གྱི་གནོད་པ་ག་ལ་མཆིས། ནད་
ཀྱིས་གདུངས་པའང་མ་ལགས། བདག་ལ་འབྱོར་པ་ཟད་མི་ཤེས་པ་ཡོད་པས་
ནོར་གྱིས་ཕོངས་པའང་འབྱུང་བར་ག་ལ་འགྱུར། དེ་བས་ན་བདག་འདོད་པ་མ་
གྲུབ་པར་ཕོངས་ཏེ་བས་མཐར་འགྲོ་བ་མ་ཡིན་ནོ། །དོན་གང་གི་སླད་དུ་བདག་
- 146 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བས་མཐར་འགྲོ་བ་གསན་དུ་གསོལ། བདག་གི་ཁྱིན་ན་ནང་མི་དང་མཛའ་བཤེས་
སོགས་ཡུལ་གྱི་སྐྱེ་བོ་ཕལ་ཆེར་འདུས་ནས་མྱ་ངན་གྱིས་གདུངས་པའི་མཆི་མ་ཅན་
དེ་དག་གིས་བདག་རབ་ཏུ་བྱུང་བར་གྱུར་ཅེས་རབ་ཏུ་བསྒྲགས་སོ། །བདག་དེ་
ལྟར་འདོད་པ་ལ་མ་ཆགས་པར་རབ་ཏུ་བྱུང་བའི་ཡོན་ཏན་དང་ལྡན་ཞེས་སྐྱེ་བོ་
ཀུན་གྱིས་དད་པའི་གནས་སུ་གྱུར་ཏོ། །རྒྱུ་མཚན་དེ་བས་ན་བདག་ནི་སྐྱེ་བོ་ཀུན་
གྱིས་ཇི་ལྟར་རེ་བ་ལྟར་རབ་ཏུ་བྱུང་སྟེ་བས་མཐའ་དབེན་པར་གནས་པར་འཚལ་
ལོ་ཞེས་གསུངས་སོ། །དེ་ལ་རྒྱལ་པོས་ལན་སྨྲས་པ། སེམས་དཔའ་ཆེན་པོ་ལ་
བོས་ནས་ཁྱོད་སྐྱེ་བོ་རྣམས་ཀྱི་ཅལ་ཅོལ་གྱི་ཚིག་ཙམ་གྱིས་ངེད་འདོར་བར་མི་
རིགས་སོ། ཁྱོད་ལྟ་བུའི་ཡོན་ཏན་ཕུན་སུམ་ཚོགས་པ་ནི་སྐྱེ་བོ་བླུན་པོ་དག་གིས་
བྱུང་རྒྱལ་དུ་སྨྲ་བའི་ཚིག་བསྲུངས་པ་ཙམ་གྱིས་ཆོག་པའང་མ་ཡིན་ལ། བློན་པོས་
བྱུང་རྒྱལ་དུ་སྨྲ་བ་དེ་ལྟར་མ་བྱས་ན་མི་རུང་བ་ཡང་མ་ཡིན་ནོ། །སྐྱེ་བོ་བློན་པོའི་
ཚིག་ཙམ་གྱི་རྗེས་སུ་འཇུག་མི་རིགས་པའི་རྒྱུ་མཚན་ནི་འཇིག་རྟེན་བླུན་པོ་མུ་ཅོར་
སྨྲ་བའི་གཏམ་རྣམས་ནི་དོན་ལེགས་པར་དཔྱད་ནས་རིགས་པས་གྲུབ་པ་ཤ་སྟག་
མིན་གྱི། རང་དགར་རྟོག་པ་དག་ལས་རྣམ་པར་འཕྲོ་བ་ཡིན་ནོ། །དོན་འདི་ནི་
ཚད་མ་རྣམ་འགྲེལ་ལས། བརྗོད་པར་འདོད་པའི་གཞན་དབང་ཕྱིར། །སྒྲ་རྣམས་
གང་ནའང་མེད་མ་ཡིན། །དེ་ཡོད་པས་ནི་དོན་འགྲུབ་ན། །ཐམས་ཅད་ཀྱིས་ནི་
ཐམས་ཅད་འགྲུབ། །ཅེས་གསུངས་པ་ལྟ་བུའོ། །སྐྱེ་བོ་གང་ཞིག་འཇིག་རྟེན་མུ་
ཅོར་སྨྲ་བའི་གཏམ་དེ་དག་བདེན་ནོ་སྙམ་དུ་སྙིང་ལ་སེམས་ན་ཡང་། སྐྱེ་བོ་ཀུན་
གྱིས་བློ་མི་བརྟན་པར་བརྩིས་ནས་འཕྱས་ཀྱི་གནས་སུ་འགྱུར་ན། སྐྱེ་བོ་བླུན་པོ་
དག་གིས་མུ་ཅོར་དུ་ཇི་ལྟར་སྨྲ་བ་ལྟར་བྱེད་པ་ནི་སྨོས་ཅི་དགོས། དེས་ན་ཁྱོད་
-147-



ག
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཞན་གྱི་ཚིག་ཙམ་གྱི་ རྗེས་སུ་མ་འབྲང་བར་ བློ་བརྟན་པར་བྱོས་ལ་ཁྱིམ་དུ་
ལེགས་པར་འདུག་ཅིག་ཅེས་བསྒོའོ། །དེ་ལ་བྱང་ཆུབ་སེམས་དཔས་ལན་སྨྲས་པ།
རྒྱལ་པོ་ཆེན་པོ་དེ་སྐད་བཀའ་མི་སྩལ་དུ་གསོལ། སྐྱེ་བོ་རྣམས་ཀྱིས་སྨྲ་བའི་གཏམ་
ལ་གཉིས་ལས། ལོག་པར་སྤྱོད་པ་མི་དགེ་བར་གྲགས་པ་རྣམས་བྱ་མི་རིགས་
ཀྱང་། སྐྱེ་བོའི་བཀའ་མཆིད་དེ་སྐྱེ་བོ་རྣམས་ཀྱིས་ལེགས་པར་བརྗོད་པའི་གཏམ་
དགེ་བར་གྲགས་པ་རྣམས་ཇི་ལྟར་གྲགས་པ་ལྟར་མི་བགྱི་བ་ཡང་མ་ལགས་སོ། །
ལྷ་གཟིགས་སུ་གསོལ་བ། མིའི་བདག་པོ་གང་གི་ཚེ་དགེ་བའི་ཆོས་དང་ལྡན་ཞེས་
འཇིག་རྟེན་ན་རབ་ཏུ་གྲགས་པར་གྱུར་པ་ལས། མིའི་བདག་པོས་དགེ་བའི་ཆོས་
དེ་ལས་ཉམས་པར་མི་བགྱི་ཞིང་། ཐ་ན་གཞན་ལ་ངོ་ཚ་བསྲུང་བའི་ཕྱིར་ཡང་
གཞན་གྱིས་ཇི་ལྟར་ཟེར་བ་ལྟར་དགེ་བའི་ཆོས་ལ་རབ་ཏུ་འབད་པ་རིགས་སོ། །
ཡང་ན་འདི་ལྟར་བཤད་དེ། མིའི་བདག་པོ་ཞེས་རྒྱལ་པོ་ལ་བོས་ནས། གང་གི་ཚེ་
དགེ་བའི་ཆོས་དང་ལྡན་ཞེས་གྲགས་ པ་བྱུང་བར་གྱུར་པ་ན། མི་དེས་ཇི་ལྟར་
གྲགས་པའི་དགེ་བའི་ཆོས་དེ་ཉམས་པ་མི་བགྱི་སྟེ། དེ་ལྟར་ཉམས་པར་བྱས་ན་
འཇིག་རྟེན་ཀུན་ལ་ངོ་ཚ་བས་ན་ཞེ་ཐག་པ་ནས་དགེ་བའི་ཆོས་ལ་འབད་མ་ནུས་
ཀྱང་ངོ་ཚའི་ཕྱིར་ཡང་འབད་པར་རིགས་སོ་བྱའོ། །རབ་ཏུ་བྱུང་བ་དང་། དགེ་ཚུལ་
དང༌། དགེ་སློང་དང༌། བྱང་ཆུབ་སེམས་དཔའ་སོགས་མི་རྣམས་ ཀྱིས་ཡོན་ཏན་
ཡོད་ཅེས་གྲགས་ཤིང་རེ་བ་དག་ཇི་ལྟར་གྱུར་ཀྱང་རུང་སྟེ་ཡོན་ཏན་དེ་དག་བསྒྲུབ་
པ་ལ་འབད་དེ་ཡོན་ཏན་དེ་དག་ཡོད་པར་སྣང་ན་ནི་ཇི་ལྟར་གྲགས་པ་དེ་དག་
ལས་སླར་ཡང་སྐྱེ་བོ་ཀུན་གྱིས་ཡོན་ཏན་བརྗོད་པའི་གཏམ་སྙན་ཆེས་ཆེར་འཕེལ་
བར་འགྱུར་ལ། གཞན་དུ་སྐྱེ་བོ་ཀུན་གྱིས་རབ་ཏུ་བྱུང་བ་དང་། དགེ་ཚུལ་དང་
།
- 148 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགེ་སློང་དང་། བྱང་ཆུབ་སེམས་དཔའ་སོགས་སུ་བརྗོད་ལ། རང་གིས་དེ་ལྟར་མ་
སྒྲུབས་པར་གཞན་དུ་བགྱིས་ན་དོན་བཞིན་མིན་པ་ཁྲོན་པ་སྐམ་པོ་བཞིན་སྐྱེ་བོ་
ཀུན་གྱི་རེ་བ་ཆད་ཅིང་སྨད་པའི་གནས་སུ་འགྱུར་རོ། །སྤྱིར་སོ་སོ་སྐྱེ་བོའི་རྣམ་
རྟོག་གིས་བཅོས་པ་ཐམས་ཅད་ལ་ཡིད་བརྟན་བྱ་མི་རུང་ཡང་། སྡིག་པ་ལ་སྨོད་
ཅིང་དགེ་བ་བསྒྲུབ་པ་ལ་དགའ་བའི་རྣམ་རྟོག་དང་
། དགེ་བའི་ཡོན་ཏན་བརྗོད་
འདོད་པའི་རྟོག་པ་རྣམས་ནི་སངས་རྒྱས་ཀྱི་མཐུས་བྱུང་བ་ཡིན་པས་སངས་རྒྱས་
ཀྱི་འཕྲིན་ལས་ཡིན་ལ། དེ་ལྟ་བུའི་རྣམ་པར་རྟོག་པའི་རླུང་གིས་བསྐྱོད་པ་དགེ་
བའི་ཕྱོགས་སངས་རྒྱས་ཀྱི་འཕྲིན་ལས་སུ་གྱུར་པ་རྣམས་ལ་ཁྱད་དུ་མི་གསོད་པར་
དེའི་རྗེས་སུ་ཞུགས་ཏེ་ཡོན་ཏན་དེ་དང་དེ་དག་བསྒྲུབས་ན་སྙན་པའི་གྲགས་པ་
འཕེལ་ལོ། །དེ་ལྟར་མ་བྱས་པར་སངས་རྒྱས་ཀྱི་མཐུས་བྱུང་བའི་དགེ་བའི་གཏམ་
དེ་དང་དེ་ལས་འགལ་བར་བྱས་ན་མི་རྣམས་ཀྱི་ནང་དུ་གྲགས་པ་ཉམས་ཤིང་མི་
སྙན་པ་འཕེལ་བར་འགྱུར་ལ། དེ་ལྟར་གྱུར་ན་ནི་སྐྱེ་བོ་ཀུན་གྱིས་ཡིད་མི་ཆེས་པའི་
གནས་སུ་སོང་སྟེ་སླར་ཡང་གྲགས་པ་རྒྱས་པར་འགྱུར་བ་རབ་ཏུ་དཀའོ། །དེ་དག་
ནི་སྔར་རྒྱལ་པོས་འཇིག་རྟེན་གྱི་གཏམ་ཙམ་གྱི་རྗེས་སུ་འབྲང་མི་རིགས་པ་དང་།
རབ་ཏུ་བྱུང་ངོ་ཞེས་པའི་ཚིག་ཙམ་གྱི་རྗེས་སུ་ཞུགས་ན་འཕྱས་ཀྱི་གནས་སུ་འགྱུར་
པར་བརྗོད་པ་དེའི་ལན་ཡིན་ལ། སེམས་དཔའ་ཆེན་པོ་རང་ཉིད་ཀྱི་ཐུགས་ཀྱི་
བཞེད་དོན་ཁྱིམ་གྱི་འབྱོར་པ་ལ་མ་ཆགས་པར་རབ་ཏུ་བྱུང་སྟེ་དབེན་པར་ལམ་
སྒོམ་དུ་འགྲོ་བའི་རྒྱུ་མཚན་མཐར་ཐུག་པ་ནི་སྦྲུལ་ནག་ཅེས་སོགས་ཚིག་བཅད་
འདིས་སྟོན་ཏེ། འདིའི་དོན་ནི་སྲིད་པའི་འབྱོར་པ་ལ་ཆགས་པ་ནི་དུག་སྦྲུལ་ནག་
པོ་རབ་ཏུ་ཁྲོས་ནས་དུག་གི་ཁ་རླངས་འབྱིན་པར་བྱེད་པ་གདེངས་ཀ་བཏེག་པའི་
-149-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གྲིབ་བསིལ་དང་འདྲ་སྟེ། སྐྱེ་བོ་ཚད་པས་གདུངས་པ་ཞིག་དུག་སྦྲུལ་ནག་པོའི་
གདེངས་ཀའི་གྲིབ་བསིལ་ལ་བརྟེན་ན། དེ་མ་ཐག་སྦྲུལ་གྱི་དུག་གིས་ཟིན་ཏེ་སྡུག་
བསྔལ་ཚབས་ཆེ་བས་གདུངས་ཤིང་སྲོག་འཕྲོག་པར་འགྱུར་བ་དེ་བཞིན་དུ། ཁྱིམ་
གྱི་འབྱོར་པ་ལ་ཆགས་ནས་ཡོངས་སུ་བཟུང་བ་ནི་ཚེ་འདིར་ཕ་རོལ་དང་འཐབ་པ་
དང་། རྩོད་པ་དང་། དེ་ལ་བརྟེན་ནས་གསོད་པ་དང་བཅིང་བ་ལ་སོགས་པ་སྡུག་
བསྔལ་བརྒྱ་ཕྲག་དུ་མ་མྱོང་བ་དང་། ཕྱི་མར་ངན་སོང་དུ་ལྷུང་སྟེ་སྡུག་བསྔལ་རབ་
ཏུ་ཚ་བ་དཔེས་མི་མཚོན་པ་དག་མྱོང་བར་འགྱུར་བས་ན། འདི་ཕྱི་གཉིས་ཀར་ཕུང་
བའི་རྒྱུ་ཁྱིམ་གྱི་གནས་དེ་ནི་སྤོང་བར་རིགས་པ་ཡིན་པས་བདག་དེ་སྤོང་བར་
བགྱིད་པ་ལ་ལྷ་ཅིག་རྒྱལ་པོ་ཁྱོད་ཀྱིས་བདག་བཟློག་པར་མི་རིགས་སོ། །རྒྱལ་པོ་
ཁྱོད་ཀྱིས་བདག་ཅག་འབངས་གུས་པར་བྱེད་པར་རྣམས་མཁྱེན་ནས་ཕས་བུ་སྐྱོང་
བ་ལྟར་དུ་བྱམས་པའི་སྐྱོང་བ་དེ་ལྟར་བྱ་བར་རིགས་མོད་ཀྱི། བདག་ནི་གཞན་གྱི་
ལད་མོ་དང༌། གཡམ་ལ་རྒྱུག་དང་། དབང་མེད་དུ་རབ་ཏུ་བྱུང་བ་མིན་གྱི། སྲིད་
པ་མཐའ་དག་མེ་འབར་བའི་རླབས་ལྟར་མཐོང་ནས་སྲིད་པའི་རྩ་བ་དྲུང་ནས་
འབྱིན་པར་འདོད་པའི་སེམས་ཀྱིས་རབ་ཏུ་འབྱུང་བར་འདོད་པ་ལགས་ན། སྲིད་
པར་འཆིང་བའི་རྒྱུ་འདུ་འཛི་ཉོན་མོངས་ཅན་གྱིས་ཅི་ཞིག་བགྱི་ཞེས་རབ་ཏུ་འབྱུང་
བར་ཐག་བཅད་དོ། །དེ་ལྟར་གསོལ་བ་བཏབ་ནས་བྱང་སེམས་བདག་ཉིད་ཆེན་
པོ་དེ་རྒྱལ་པོ་དེས་ཀྱང་བཤོལ་མ་ཐེབས་པར་རབ་ཏུ་འབྱུང་བར་གནང་སྟེ་དཀའ་
ཐུབ་ཀྱི་ནགས་སུ་འགྲོ་བར་ཆས་སོ། །འདིར་རྒྱལ་པོ་ལ་ཞུ་དགོས་པའི་རྒྱུ་མཚན་
ནི་སེམས་དཔའ་ཆེན་པོ་དེ་རྒྱལ་པོ་ལ་འཇིགས་པའང་མིན། རྒྱལ་པོ་མཉེས་པ་
ཞིག་འདོད་པའང་མིན། སླར་ཡང་རྒྱལ་པོ་ལས་བསྙེན་བཀུར་ཐོབ་ཏུ་རེ་བའང་
- 150 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མིན་གྱི། རབ་ཏུ་འབྱུང་བར་བྱེད་པ་ལ་རྒྱུད་བར་ཆད་དང་མི་ལྡན་པ་ཞིག་དགོས།
རྒྱལ་པོས་མ་གནང་བ་དང་ཕ་མས་མ་གནང་བ་ནི་རབ་ཏུ་འབྱུང་བའི་བར་ཆད་
ཡིན་པས། བར་ཆད་དེ་དག་དང་མི་ལྡན་པ་ཞིག་དགོས་པར་རྒྱལ་བས་གསུངས་
པས་ན་རྒྱལ་བའི་བཀའ་ལྟར་བྱེད་པ་ཡིན་ནོ། །གཞན་ཡང་བྱང་སེམས་ཀྱི་སྡོམ་པ་
དང་ལྡན་པ་རྣམས་ཀྱི་གྲགས་པ་ངན་པ་མ་སྤངས་ན་ཉེས་བྱས་འབྱུང་བ་དང་། ཕ་
རོལ་དང་ཕྱིར་མ་བསླབས་ན་ཉེས་བྱས་འབྱུང་བར་གསུངས་པས། ཉེས་བྱས་དེ་
དག་སྤོང་བའི་ཕྱིར་དུ་སྐྱེ་བོ་གཞན་གྱིས་རབ་ཏུ་བྱུང་ངོ་ཞེས་ཡོན་ཏན་བརྗོད་པ་དེ་
ལས་འདའ་བར་མི་མཛད་པ་ཡིན་ནོ། །གཞན་ཡང་གཞུང་འདིས་རབ་ཏུ་བྱུང་ནས་
སོ་སོར་ཐར་པའི་སྡོམ་པ་རྒྱ་ལ་སྐྱེ་བ་ལ་ངེས་འབྱུང་གི་བསམ་པས་རྒྱུ་བྱས་པ་
དགོས་པར་བསྟན་པ་སོགས་ལམ་གྱི་གནད་ལས་བརྩམས་ཏེ་བཤད་པར་བྱ་བ་
མང་དུ་སྣང་ནའང་མ་སྤྲོས་སོ། །
གཉིས་པ་སྐྱེ་བོ་གཞན་རྣམས་ཀྱིས་བཤོལ་བཏབ་ཀྱང་དེའི་དབང་དུ་མ་
བཏང་བ་ལ་གཉིས། ནང་མི་དང་མཛའ་བཤེས་སོགས་སྐྱེ་བོ་མང་པོས་བཤོལ་
བཏབ་ པ་དང་། སེམས་དཔའ་ཆེན་པོས་གང་ལའང་མ་ཆགས་ཤིང་སུས་ཀྱང་
བསྒྱུར་མ་ཐུབ་པར་ རབ་ཏུ་འབྱུང་བར་ མཛད་ པའོ། །དང་པོ་ནི། དེ་ནས་དེའི་
མཛའ་བོ་དང་ཉེ་དུ་དང་དེ་ལ་བརྟེན་པ་རྣམས་ལྷགས་ནས་མྱ་ངན་གྱིས་མིག་མཆི་
མས་གང་ཞིང་རྐང་པ་ལ་འཇུས་ཏེ་འགྲོར་མི་སྟེར་བར་གྱུར་པ་ནི། ཁ་ཅིག་གིས་
ཐལ་མོ་སྦྱར་ཏེ་གསོལ་བ་འདེབས་ཤིང་དེའི་ལམ་བཀག་སྟེ་འཁོད། ཁ་ཅིག་གིས་
ནི་མགུལ་ནས་འཇུས་ཏེ་ཚིག་འཇམ་པོས་བྲིད་ཅིང་ཁྱིམ་ཕྱོགས་སུ་འཁྲིད་པར་
བྱེད། ཁ་ཅིག་གིས་ནི་སྤོབས་པའི་ཚུལ་གྱིས་ཚིག་རྩུབ་པོས་སྤྱི་བརྟོལ་མེད་པ་ཤ་
-151-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྟག་བྱེད་ཅེས་ཟེར་ཞིང་གཤེ ཁ་ཅིག་ནི་མཛའ་བོ་དང་ནང་མི་རྣམས་ལ་ཡང་སྙིང་
མི་རྗེའམ་ཞེས་ཟེར་ཞིང་འགྲོར་མི་སྟེར། ལ་ལ་ནི་ཁྱིམ་ན་གནས་པའི་དཀའ་ཐུབ་
ཉིད་བསོད་ནམས་ཆེ་མོད་ཅེས་ཟེར་ཞིང་རྣར་འོང་བ་དང་རིགས་པའི་ཚིག་གིས་
རྟོག་ པ་ བསྐྱེད། གཞན་དག་ནི་དཀའ་ཐུབ་ ཀྱི་ནགས་ ཚལ་ ན་གནས་ པ་ སྡུག་
བསྔལ་ཆེ་བ་དང་། ད་ཅུང་བྱ་བ་ ཁ་མིག་མ་ཟིན་པ་ཡོད་པ་སྐད་དུ་གསོལ་བ་
འདེབས། ཁ་ཅིག་ནི་ཚེ་ཕྱི་མ་ལ་བསོད་ནམས་ཀྱི་འབྲས་བུ་ཡོད་དམ་མེད་གཏོལ་
མེད་ཅེས་ཐེ་ཚོམ་བསྐྱེད་དེ་གཞུང་ལུགས་ཀྱི་ཁྱད་པར་དེ་དང་དེ་དག་སྨོས་ཤིང་
སླར་ཅི་ལོག་ཏུ་འབད་པར་གྱུར་ཏོ། །ཞེས་པ་སྟེ། དངོས་ཟིན་གྱི་དོན་ཕལ་ཆེར་ནི་
གོ་སླ་ལ། གཞུང་ལུགས་ཀྱི་ཁྱད་པར་དེ་དང་དེ་དག་སྨོས་ཤིང་ཞེས་པ་ནི། འཇིག་
རྟེན་རྒྱང་འཕེན་པ་དང་བྱེ་བྲག་པ་སོགས་ཕྱི་རོལ་མུ་སྟེགས་པའི་གཞུང་ལུགས་ཀྱི་
ཁྱད་པར་དེ་དང་དེ་དག་བརྗོད་ནས་དབེན་པར་ལམ་སྒོམ་དུ་འགྲོ་བ་ལ་བར་ཆད་
བྱེད་པ་སྟེ། རྒྱང་འཕེན་པས་ནི་སེམས་ཅན་གྱི་ལུས་འབྱུང་བ་བཞི་ལས་གྲུབ་ཅིང་།
ལུས་འབྱུང་བ་ལས་གྲུབ་པ་དང་མཉམ་དུ་སེམས་ཀྱང་གྲུབ་སྟེ་ལུས་ནམ་གནས་ཀྱི་
བར་དུ་སེམས་གནས་ལ། ལུས་ཞིག་པ་དང་མཉམ་དུ་སེམས་ཀྱང་ཞིག་ནས་སྐྱེ་བ་
ཕྱི་མ་ལེན་པ་མེད་དོ་ཞེས་ལོག་ལྟ་སྐྱེད་པར་བྱེད། མུ་སྟེགས་པ་འགའ་ཞིག་ནི་
སྣོད་བཅུད་འདི་ཐམས་ཅད་དབང་ཕྱུག་གིས་བྱས་པ་ཡིན་པས་བདེ་སྡུག་ཐམས་
ཅད་དབང་ཕྱུག་གི་མཐུ་ལས་འབྱུང་བ་མ་གཏོགས་ལས་བཟང་ངན་གྱིས་འབྲས་བུ་
བདེ་སྡུག་བསྐྱེད་པ་མེད་ཅེས་ཟེར་བ་སོགས་ལས་རྒྱུ་འབྲས་ལ་རྨོངས་ཏེ་ཕྱིན་ཅི་
ལོག་ཏུ་སྨྲ་བ་མང་པོས་འཇིག་རྟེན་སླུ་བར་བྱེད་པས། གཞུང་ལུགས་ངན་པ་དེ་
དག་གིས་རྗེས་སུ་འབྲང་མི་རིགས་པ་དང་། མི་དགེ་བའི་བཤེས་གཉེན་དང་སྡིག་
- 152 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་གྲོགས་པོས་བསླུས་པ་ཆེས་མང་བས་ཐེག་པ་ཆེན་པོའི་ལམ་དུ་འཇུག་པ་ལ་
ལམ་མ་ནོར་པར་སྟོན་པའི་དགེ་བའི་བཤེས་གཉེན་ཞིག་གིས་རྗེས་སུ་གཟུང་
དགོས་པར་བསྟན་པ་ཡིན་ནོ། །གཞན་ཡང་ཐར་པ་དང་ཐམས་ཅད་མཁྱེན་པའི་
ལམ་བསྒྲུབ་པ་ལ་རང་གི་རྒྱུད་ལ་ཚེ་འདིའི་སྣང་ཤས་དང་། དེ་དང་མཐུན་པས་ཕྱི་
ནས་གྲོགས་ངན་གཞན་གྱིས་བར་ཆད་བྱེད་པ་མང་དུ་འབྱུང་བ་རྣམས་དོན་གྱིས་
བསྟན་པ་ཡིན་ནོ། །
གཉིས་པ་སེམས་དཔའ་ཆེན་པོས་གང་ལའང་མ་ཆགས་ཤིང་སུས་ཀྱང་
བསྒྱུར་མ་ཐུབ་པར་རབ་ཏུ་འབྱུང་བར་མཛད་པ་ལ་བཅུ་གཉིས། སྡིག་པ་དང་སྡུག་
བསྔལ་འབྱུང་བའི་རྒྱུ་བག་མེད་པའི་སྤྱོད་ཚུལ་ལས་བཟློག་རིགས་པ། སྡིག་པ་
དང་སྡུག་བསྔལ་སྤོང་བའི་གནས་དབེན་པའི་གནས་སུ་འགྲོ་བ་བཟློག་མི་རིགས་
པ། དབེན་ པར་ ལམ་ སྒོམ་དུ་འགྲོ་བ་ལ་མྱ་ངན་བྱ་ མི་ རིགས་པ། དབེན་པའི་
གནས་སུ་འགྲོ་བ་ལ་མྱ་ངན་བྱེད་པ་ནི་འདོད་པ་ལ་ཆགས་པའི་དབང་གིས་བྱུང་
བར་བསྟན་པ། མཛའ་བཤེས་ལ་ཡིད་བརྟན་མེད་པར་བསྟན་པ། ཚེ་འདིར་ཞེན་
པའི་གྲོགས་ཀྱི་སྤྱོད་པ་ནི་གར་མཁན་གྱི་སྤྱོད་པ་དང་མཚུངས་པར་བསྟན་པ། །
འཁོར་བའི་ཆོས་ཉིད་ལ་ལེགས་པར་བརྟགས་ནས་ཡིད་འབྱུང་བསྐྱེད་པར་བསྟན་
པ། སྐྱོན་ཡོན་གྱི་རང་བཞིན་ལེགས་པར་བརྟགས་པ། འཁོར་འདས་ཀྱི་སྐྱོན་ཡོན་
མི་ཤེས་པ་ནི་བློ་གྲོས་ཀྱི་མིག་ལྡོངས་པའི་མཐུར་བསྟན་པ། འཁོར་བའི་ཉེས་སྐྱོན་
ཐམས་ ཅད་ ཀྱི་ རྩ་ བ་ གཏི་མུག་ ཡིན་ པར་ བསྟན་ པ། སེམས་དཔའ་ཆེན་པོས་
སེམས་ཅན་ཐམས་ཅད་ཀྱི་གཏི་མུག་གི་མུན་པ་སེལ་བར་དམ་བཅས་པ། སེམས་
ཅན་རྣམས་ཀྱི་གཏི་མུག་གི་མུན་པ་སེལ་ཕྱིར་དབེན་པའི་ནགས་སུ་གཤེགས་པའི་
-153-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚུལ་ལོ། །དང་པོ་ནི། དེ་དེ་ལྟར་ཞེས་པ་ནས། ཆོས་ཚུལ་དེ་ལྟར་ཡིན། ཞེས་པའི་
བར་ཏེ། བྱང་སེམས་བདག་ཉིད་ཆེན་པོ་དེ་དེ་ལྟར་རབ་ཏུ་འབྱུང་དུ་མི་སྟེར་བར་
དབེན་པའི་ནགས་ཚལ་དུ་ལམ་སྒོམ་དུ་འགྲོ་བ་ལ་འདི་ལྟ་བུའི་མི་རིགས་སོ་ཞེས་
འགོག་ཅིང་འཐེན་པ་ཉེ་དུ་ཤི་བ་མཐོང་བ་བཞིན་དུ་གདོང་མཆི་མས་གང་བའི་
མཛའ་བོ་དེ་དག་ལ་བལྟས་ནས་ཐུགས་ལ་འདི་ ལྟར་ སེམས་པར་མངོན་ནོ། །
ཐུགས་ལ་ཇི་ལྟར་ཤར་བ་ནི་བྱང་སེམས་བདག་ཉིད་ཆེན་པོ་དེས་རང་ཉིད་དབེན་
པའི་ནགས་སུ་ལམ་སྒོམ་དུ་འབྱོན་པ་ལ་འགོག་པར་བྱེད་པའི་ཉེ་དུ་དང་མཛའ་
བཤེས་མང་པོ་དེ་དག་ལ་སྙིང་རྗེ་ཆེན་པོ་འཁྲུངས་ཏེ། སྐྱེ་བོ་འདི་དག་ལས་དཀར་
ནག་གི་བླང་དོར་མི་ཤེས་ཤིང་། འཇིག་རྟེན་ཕྱི་མའི་དོན་མི་བསམ་པར་ཚེ་འདི་
འབའ་ཞིག་ལ་ཆགས་པས་རང་དང་རང་གི་ཉེ་འབྲེལ་ཐམས་ཅད་ཚེ་ཕྱི་མར་ངན་
སོང་དུ་འགྲོ་བའི་རྒྱུ་ལ་འབད་ནས་སྤྱོར་བར་བྱེད་པ་འདི་དག་ནི་གནོད་གྱིས་ཟིན་
པའམ། སྨྱོ་བའམ། རིག་སྔགས་ཀྱི་བཅིངས་པ་བཞིན་དུ་ཤིན་ཏུ་རྨོངས་སོ་སྙམ་དུ་
འཁོར་བ་ལ་ཞེན་ལོག་དང་། སེམས་ཅན་རྨོངས་པ་རྣམས་ལ་བཟོད་གླགས་མེད་
པའི་སྙིང་རྗེ་ཆེན་པོ་ཐུགས་རྒྱུད་ལ་འཁྲུགས་ཏེ་སོ་སོར་རྟོག་པའི་ཤེས་རབ་ཀྱིས་
འདི་ལྟར་དཔྱོད་པར་མཛད་དེ། མཛའ་བོར་འཐམས་པ་སྟེ་རང་རང་གི་མཛའ་བོར་
བྱས་པའི་སྐྱེ་བོ་མཁས་པས་རང་རང་གི་མཛའ་བོ་རྣམས་བག་མེད་པའི་སྤྱོད་ཚུལ་
ལ་འཇུག་པ་མཐོང་ན་སེམས་བརྩེ་བས་སྤྱོད་ཚུལ་ངན་པ་དེ་ལས་བཟློག་པར་
རིགས་ཏེ། དེ་ཡང་མཛའ་བོ་བག་མེད་པའི་ཆོས་ཅན་དེ་དག་ལ་ཕུགས་སུ་ཕན་
པར་འགྱུར་ན་འཕྲལ་དུ་མི་བདེ་ཡང་ནད་ཀྱི་དཔྱད་བཞིན་དུ་ལུས་ངག་གི་སྦྱོར་བ་
རྩུབ་ པོའང་ སྦྱར་བའི་ རིགས་ན། ཕུགས་ སུ་ ཕན་ཞིང་ འཕྲལ་དུའང་བདེ་བའི་
- 154 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐབས་ལུས་ངག་གི་སྦྱོར་བ་འཇམ་པོ་ནི་བྱ་རིགས་པ་སྨོས་ཀྱང་ཅི་ཞིག་དགོས།
སྡོམ་པ་ཉི་ཤུ་པ་ལས། ཕན་དང་བདེ་བ་རྣམས་བྱ་སྟེ། བདེ་ཡང་མི་ཕན་མི་བྱའོ། །
ཞེས་པ་ལྟར་རོ། །བྱང་སེམས་ཀྱི་སྡོམ་པ་དང་ལྡན་པ་རྣམས་ཀྱིས་གཞན་ལ་ཕན་
པར་འགྱུར་ན་སྦྱོར་བ་རྩུབ་པོའང་བྱ་རིགས་པ་ཙམ་དུ་མ་ཟད། དེ་ལྟར་མ་བྱས་ན་
ཉེས་བྱས་འབྱུང་བ་ནི། ཉོན་མོངས་བཅས་ཀྱང་འཆོས་མི་བྱེད། །ཅེས་གསུངས་པ་
ལྟར་རོ། །རྒྱལ་སྲས་རྣམས་ཀྱིས་སེམས་ཅན་གྱི་དོན་མཛད་པའི་ཚེ་ཕན་པ་དང་
བདེ་བ་ལ་མུ་བཞིར་བཅད་ནས་བྱེད་ཚུལ་སྔར་རྒྱས་པར་བཤད་ཟིན་ཏོ། །དེ་ལྟར་
རང་ལ་བརྟེན་པའི་སྐྱེ་བོ་རྣམས་བག་མེད་པའི་སྤྱོད་པ་ལས་བཟློག་སྟེ་ལམ་བཟང་
པོ་ལ་འཁྲིད་པར་བྱེད་པ་དེ་ལྟ་བུ་ནི་སྐྱེ་བོ་དམ་པ་རྣམས་ཀྱི་ཆོས་ཚུལ་ཡིན་ནོ། །
གཞུང་འདིས་ནི་དངོས་སུ་དམ་པའི་སྤྱོད་ཚུལ་བསྟན་ནས་དེའི་ལྡོག་ཕྱོགས་སྐྱེ་བ་
ངན་པའི་སྤྱོད་ཚུལ་ཡང་བསྟན་ཏེ། རང་རང་གི་མཛའ་བཤེས་རྣམས་ལ་འཕྲལ་དུ་
བདེ་བ་ཙམ་ཞིག་བྱེད་པ་ལས་ཕུགས་སུ་ཕན་མི་ཕན་མི་དཔྱོད་པར་ཚེ་རབས་
ཐམས་ཅད་དུ་མི་ཕན་པར་གནོད་པ་ཆེན་པོ་བྱེད་ཀྱང་འཕྲལ་དུ་བདེ་བ་ཁོ་ན་གཙོ་
བོར་བྱེད་དེ། སོ་ཐར་གྱི་སྡོམ་ལྡན་ཆང་འཐུང་བར་འདོད་པ་ལ་ཆང་སྟེར་བ་དང་།
ཕྱི་དྲོའི་ཁ་ཟས་སྟེར་བ་ལྟ་བུ་དམ་པས་སྨད་པའི་ལས་ལ་སྦྱོར་བ་བྱེད་པ་སོགས་
སོ། །དེ་ན་གཞུང་འདི་ནི་བྱང་སེམས་རྣམས་ཀྱི་སྤྱོད་པའི་འགག་སྟོན་པའི་དོན་
ཤིན་ཏུ་རྒྱ་ཆེར་བ་ཞིག་གོ་གཉིས་པ་སྡིག་པ་དང་སྡུག་བསྔལ་སྤོང་བའི་གནས་
དབེན་པའི་གནས་སུ་འགྲོ་བ་བཟློག་མི་རིགས་པ་ནི། ནགས་པས་ཞེས་པ་ནས།
འགོག་པར་བྱེད། ཅེས་པའི་བར་ཏེ། བྱང་སེམས་བདག་ཉིད་ཆེན་པོས་ཁྱིམ་གྱི་
འདུ་འཛི་ལ་ཆགས་པའི་སྐྱེ་བོ་རྣམས་ཀྱི་ངང་ཚུལ་འདི་ལྟར་གཟུགས་ཏེ། སྐྱེ་བོ་
-155-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བློན་རྨོངས་འདི་དག་དབེན་པའི་ནགས་ལ་གཡང་ས་དང་སྡུག་བསྔལ་གྱི་གནས་
སུ་སེམས་ཞིང་། དབེན་པའི་ནགས་ལས་ཁྱིམ་ན་དགའ་བ་དང་བདེ་བར་སེམས་
པ་འདི་དག་ཤིན་ཏུ་རྨོངས་ཏེ། སྡུག་བསྔལ་གྱི་གནས་ལ་བདེ་བར་སེམས། བདེ་
བའི་གནས་ལ་སྡུག་བསྔལ་དུ་སེམས། ཕན་པ་ལ་གནོད་པར་སེམས། གནོད་པ་
ལ་ཕན་པར་སེམས་པས་སོ། །དེ་ཡང་དབེན་པའི་ནགས་ན་གནས་པ་ནི་གཞན་གྱི་
ངོ་ བསྲུང་ དགོས་ པ་ དང༌། ནོར་ རྐུན་ པོས་ ཁྱེར་ དོགས་ པ་ དང་། དགྲས་བཅོམ་
དོགས་པ་དང་། རྒྱལ་པོའི་ཆད་པས་གཅད་དོགས་པ་སོགས་དོགས་པ་གང་ཡང་
མེད་ཅིང་འགྲན་ཟླས་གཙེས་ པ་དང་། རྒྱལ་པོའི་ཆད་པས་འཇིགས་ པ་ སོགས་
འཇིགས་པ་གང་ཡང་མེད་པར་རྩོད་པ་དང་ཉོན་མོངས་གང་གིས་ཀྱང་རྒྱུད་མ་
དཀྲུགས་པར་བློ་ཐ་མལ་ཏེ་རྣལ་མར་གནས་པ་ཞི་བ་དང་བདེ་བའི་འབྱུང་གནས་
འདི་ལ་ཇི་ལྟར་དགའ་བར་མི་སེམས། སྐྱེ་བོ་འདི་དག་ཤིན་ཏུ་རྨོངས་ཏེ་བདག་
མཐོང་ཆོས་ཀྱི་བདེ་བའི་དགའ་སྟོན་མྱོང་བ་དང་ཚེ་རབས་ཐམས་ཅད་དུ་ལམ་གོང་
ནས་གོང་དུ་བགྲོད་དེ་ཐམས་ཅད་མཁྱེན་པའི་གོ་འཕང་བསྒྲུབ་པ་ལ་དགའ་བར་
མི་སེམས་པར་སྡིག་པས་གོས་པ་བཞིན་དུ་འགོག་པར་བྱེད་པ་འདི་འདྲ་ལས་
རྨོངས་པ་གང་ཞིག་ཡོད་སྙམ་དུ་ཐུགས་ལ་ཤར་རོ། །གཞུང་འདིས་དབེན་པའི་
ནགས་ན་གནས་པའི་ཕན་ཡོན་དང༌། དེའི་ལྡོག་ཕྱོགས་ཁྱིམ་ན་གནས་པའི་ཉེས་
དམིགས་དང་། ཕན་ཡོན་དང་ཉེས་དམིགས་དེ་ལ་རྨོངས་པའི་སྐྱེ་བོ་རྣམས་ལ་སྙིང་
རྗེ་ སྒོམ་ཚུལ་བསྟན་ པ་ ཡིན་ནོ། །འདི་ ལ་ འགྱུར་ གསར་ དུ། ནགས་ པས་ ཁྱིམ་
དགའ་སྙམ་དུ་སེམས་པ་ཡི། །ཐ་མལ་གནས་པ་འདི་དག་ཅི་ཡི་ཕྱིར། །ནགས་སུ་
གནས་པར་དོགས་ཞིང་འཇིགས་མེད་པས། །སྡིག་པས་གོས་པ་བཞིན་དུ་འགོག་
- 156 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་བྱེད། །ཅེས་འགྱུར་བཅོས་ཏེ། འདིའི་ཐ་མལ་གནས་པ་ཞེས་པ་སྐྱེ་བོ་མཆོག་
གི་ཟླས་དྲངས་པའི་རྨོངས་པ་ཐ་མལ་པ་ཞིག་ལ་བྱེད་སྙམ་དུ་འགྱུར་བཅོས་པ་
འདྲའོ། །འགྱུར་རྙིང་གི་དགོངས་པ་ནི་ཐ་མལ་དུ་གནས་པ་ཞེས་པ་ན་བློ་ཉོན་
མོངས་ཀྱིས་མ་དཀྲུགས་པར་རྣམ་མར་གནས་པའི་དོན་ཏེ། ཐ་མལ་དང་རྣལ་མ་
གཉིས་ལ་སྐད་དོད་ཐུན་མོང་བ་ཡོད་པས། ས་ར་ཧའི་དོ་ཧ་སོགས་གྲུབ་ཆེན་གྱི་
གཞུང་མང་པོར་བློ་རང་བཞིན་དུ་གནས་པ་ལ་ཐ་མལ་དུ་གནས་པ་ཞེས་ཡང་ཡང་
འབྱུང་ངོ༌། །འགྱུར་གསར་གྱི་དངོས་ཟིན་ནི་གོ་བར་ཟད་དོ། ། །
གསུམ་པ་དབེན་པར་ལམ་སྒོམ་དུ་འགྲོ་བ་ལ་མྱ་ངན་བྱ་མི་རིགས་པ་ནི།
མི་དག་ཅེས་པ་ནས། ངུ་བར་འགྱུར། ཞེས་པའི་བར་ཏེ། བྱང་སེམས་བདག་ཉིད་
ཆེན་པོས་རང་གི་ནང་མི་དང་མཛའ་བཤེས་ངུ་བར་བྱེད་པ་དེ་དག་ལ་འདི་ལྟར་
དགོངས་ཏེ། སྐྱེ་བོ་འདི་དག་ཅི་ཞིག་སེམས་ཤིང་དུ་བར་གྱུར། འཇིག་རྟེན་ན་རང་
གི་ནང་མི་དག་ཤི་བའམ། འཆི་བར་འགྱུར་བར་ངེས་པ་བྱུང་ཚེ་ངུ་བར་བྱེད་པའམ།
རབ་ཏུ་བྱུང་བ་བསླབ་པ་ཉམས་པ་སོགས་ཆོས་ལས་ཉམས་ན་ངུ་བར་འགྱུར་བ་
བཞིན་དུ་ང་དབེན་པའི་ནགས་ཚལ་དུ་གནས་ཏེ་མཐོང་ཆོས་བདེ་བའི་དགའ་སྟོན་
མྱོང་ཞིང་རང་གཞན་སེམས་ཅན་ཐམས་ཅད་ཀྱི་དོན་སྒྲུབ་པར་འདོད་པ་གསོན་
བཞིན་དུ་ངུ་ཞིང་མྱ་ངན་བྱེད་པར་ག་ལ་རིགས། སྐྱེ་བོ་འདི་དག་ནི་ཤིན་ཏུ་རྨོངས་
ཏེ་དགའ་བའི་གནས་ལ་མྱ་ངན་བྱེད། མྱ་ངན་བྱ་བའི་གནད་ལ་དགའ་བར་བྱེད།
སྡུག་བསྔལ་ལ་བདེ་བར་སེམས། སྡུག་བསྔལ་ཞི་བར་བྱ་བའི་ཕྱིར་དབེན་པའི་
གནས་སུ་ལམ་བསྒོམ་པ་ལ་གཡང་ས་བཞིན་དུ་ལྟ་བ་འདི་དག་སྙིང་རེ་རྗེ། སྐྱེ་བོ་
རྨོངས་པ་འདི་དག་གི་དོན་དུ་ངེས་པར་དབེན་པའི་ནགས་ཚལ་དུ་གནས་ཏེ་ལམ་
-157-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྒོམ་པར་བྱའོ་སྙམ་དུ་བྱམས་སྙིང་རྗེ་བྱང་ཆུབ་ཀྱི་སེམས་ཆེས་ཆེར་འཕེལ་ཞིང་།
ཁྱིམ་གྱི་འདུ་འཛི་ལ་ཆགས་པའི་ནང་མི་སོགས་སྐྱེ་བོ་རྣམས་དབེན་པར་འགྲོ་བ་ལ་
མྱང་ངན་བྱེད་པ་དེ་གཟིགས་ནས་དབེན་པའི་གནས་སུ་འབྱོན་པ་ལ་ལྷག་པར་
ཡང་བསྐུལ་མ་བཏབ་པ་ལྟ་བུར་གྱུར་ཏོ། །
བཞི་པ་དབེན་པའི་གནས་སུ་འགྲོ་བ་ལ་མྱ་ངན་བྱེད་པ་ནི་འདོད་པ་ལ་
ཆགས་པའི་དབང་གིས་བྱུང་བར་བསྟན་པ་ནི། ང་དང་བྲལ་བས་ཞེས་པ་ནས། ཅི་
ཆེད་ཆེ། ཞེས་པའི་བར་ཏེ། ཡང་སེམས་དཔའ་ཆེན་པོས་སྐྱེ་བོའི་ཚོགས་དུ་ཞིང་
མཆི་མ་འབྱིན་པ་དེ་དག་ལ་གཟིགས་ནས་འདི་ལྟར་དགོངས་ཏེ། སྐྱེ་བོ་འདི་དག་
ང་དབེན་པར་ལམ་སྒོམ་དུ་འགྲོ་བ་ལ་འདི་ལྟར་མི་ཤི་བ་བཞིན་དུ་ངུ་ཞིང་མཆི་མ་
འབྱིན་པ་ནི་སེམས་མ་རིག་པའི་རྨོངས་པས་བསྒྲིབས་ཏེ་ཁྱིམ་ན་གནས་པའི་སྐྱོན་
དང་དབེན་པའི་ནགས་ན་གནས་པའི་ཡོན་ཏན་གྱི་ཁྱད་པར་མ་ཤེས་པས་ནོངས་
ཏེ། སྐྱེ་བོ་འདི་དག་ང་དང་བྲལ་བས་འདི་ལྟར་མི་དགའ་ཞིང་མཆི་མ་འབྱིན་པ་
ཡིན་ན་ང་དང་ལྷན་ཅིག་ཏུ་དབེན་པའི་ནགས་ན་ཅི་མི་འཁོད། གལ་ཏེ་ང་དང་བྲལ་
བས་མ་དགའ་བ་མིན་པར་ང་བས་ཁྱིམ་ན་འཁོད་པ་དགའ་ན་ནི་ཁྱིམ་དུ་ཅི་དགར་
གནས་པས་ཆོག་བཞིན་དུ་མཆི་མ་ཟད་ཀྱི་བར་དུ་ངུ་བ་ལ་དགོས་པ་ཅི་ཞིག་ཡོད།
སྐྱེ་བོ་རྨོངས་པ་འདི་དག་ལ་ཆོས་ཀྱི་སྒྲོན་མེ་སྤར་ཏེ་རྨོངས་པའི་མུན་པ་བསལ་བར་
བྱ་བའི་ཕྱིར་ངེས་པར་དབེན་པའི་ནགས་སུ་ཕྱིན་ཏེ་རྣམ་པ་ཐམས་ཅད་མཁྱེན་པའི་
ལམ་བསྒོམ་པར་བྱའོ་སྙམ་དུ་བྱང་ཆུབ་ཀྱི་སེམས་ཆེས་ཆེར་འཕེལ་ཞིང་དབེན་
པའི་ནགས་སུ་འབྱོན་པ་ལ་ལྷག་པར་སྤྲོ་བར་གྱུར་ཏོ། །
ལྔ་པ་མཛའ་བཤེས་ལ་ཡིད་བརྟན་མེད་པར་བསྟན་པ་ནི། དེ་སྟེ་བདག་གི་
- 158 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མི་ལ་ཞེས་པ་ནས། གཡོ་དང་ཐབས་བྱེད་བཞིན། ཞེས་པའི་བར་ཏེ། ཡང་སེམས་
དཔའ་ཆེན་པོས་འདི་ལྟར་དགོངས་ཏེ། འོན་ཏེ་སྐྱེ་བོ་འདི་དག་རང་གི་ནང་མི་ལ་
ཆགས་པའི་ཕྱིར་དབེན་པའི་གནས་སུ་དཀའ་ཐུབ་བྱེད་དུ་འགྲོ་བར་མི་སྟེར་བ་
ཡིན་ན། དགྲ་དང་དམག་འགྱེད་པའི་ཕྱིར་ཕ་རོལ་གྱི་གཡུལ་ངོ་དེ་དང་དེ་དག་ཏུ་
འགྲོ་བ་ན་ཡང་དབེན་པའི་གནས་སུ་འགྲོ་བ་འགོག་པ་ལྟར་ངུ་ཞིང་མཆི་མ་འབྱིན་
པས་ དམག་འགྱེད་དུ་འགྲོ་བ་ འགོག་པར་ཅིས་མི་བྱེད། དམག་ལ་འགྲོ་བ་མི་
འགོག་པར་མ་ཟད་འགྲོ་དགོས་སོ་ཞེས་སྐུལ་བར་བྱེད་ལ། དབེན་པའི་ནགས་སུ་
ལམ་སྒོམ་དུ་འགྲོ་བ་འབད་པས་འགོག་པར་བྱེད་པར་འདི་དག་གི་སྦྱོར་ཚུལ་འདི་
ལ་ ཡིད་ བརྟན་ གང་ ཡང་ མེད་ དོ་ སྙམ་ དུ་ དགོངས་སོ། །གཞན་ཡང་ནད་ ཀྱིས་
གདུངས་པ་དང་འཆི་བར་འགྱུར་བ་སོགས་ཕོངས་པར་གྱུར་པའི་ཚེ་ན་རང་རང་གི་
མཛའ་བོ་རྣམས་མཆི་མ་འབྱིན་ཞིང་དེའི་ཕྱོགས་སུ་འོངས་ཏེ་རང་རང་གི་མཐུ་དང་
ནུས་པ་ཅི་ཡོད་ཀྱིས་ཕན་འདོགས་པ་མཐོང་ལ། བདག་གི་མཛའ་བོ་འདི་རྣམས་
བདག་ལ་སེམས་ཉེ་བའི་ རང་བཞིན་རབ་ཏུ་བརྟན་པ་ལྟར་གྱུར་ཀྱང་། བདག་
དབེན་པའི་ནགས་སུ་ལམ་སྒོམ་དུ་འགྲོ་བ་ལ་མཛའ་བོ་སུ་ཡང་ཕྱི་བཞིན་མི་འབྲང་
བ་འདི་ནི་ཚུལ་འཆོས་དང་གཡོ་ཐབས་བྱེད་པ་བཞིན་དུ་སྣང་ངོ༌། །དེས་ན་འཁོར་
བའི་གནས་འདི་ན་ཡིད་བརྟན་རུང་བ་གང་ཡང་མེད་པས། རང་དང་སེམས་ཅན་
ཐམས་ཅད་འཁོར་བའི་བརྩོན་ར་འདི་ལས་མྱུར་དུ་བསྒྲལ་བའི་ཕྱིར་དབེན་པའི་
ནགས་སུ་རྣམ་པ་ཐམས་ཅད་མཁྱེན་པར་མྱུར་དུ་བགྲོད་པའི་ལམ་ངེས་པར་བསྒོམ་
པར་བྱའོ་སྙམ་དུ་ངེས་འབྱུང་དང་བྱང་ཆུབ་ཀྱི་སེམས་ཤུགས་དྲག་ཏུ་འཕེལ་ལོ། །
དྲུག་ པ་ ཚེ་འདིར་ཞེན་ པའི་གྲོགས་ཀྱི་ སྤྱོད་ པ་ནི་ གར་མཁན་གྱི་སྤྱོད་པ་དང་
-159-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཚུངས་པར་བསྟན་པ་ནི། སླད་དུ་བཟློག་པའི་ཕྱིར་ཞེས་པ་ནས། མི་འགྱུར་རམ།
ཞེས་པའི་བར་ཏེ། ཡང་སེམས་དཔའ་ཆེན་པོས་འདི་ལྟར་དགོངས་ཏེ། ནང་མི་དང་
མཛའ་བཤེས་སོགས་སྐྱེ་བོ་འདི་དག་བདག་རབ་ཏུ་འབྱུང་བར་བྱེད་པ་ལས་སླད་
དུ་བཟློག་པར་བྱ་བའི་ཕྱིར་མིག་མཆི་མས་གང་བཞིན་དུ་སྐད་འཛེར་འཛེར་དུ་ངུ་
ཞིང་། ཉམ་ཐག་ཐག་སྐད་དུ་སྨྲ་བ་དང་སྔར་ཁྱིམ་དུ་ལྷན་ཅིག་འཁོད་དེ་མཚུངས་
པ་ལ་ཡང་རང་རང་གི་བླ་མ་འདྲ་བར་མགོ་བོ་བཏུད་དེ་ཕྱག་འཚལ་བར་བྱེད་པ་
འདི་དག་ཅི་ཞིག་སེམས། བདག་ལ་བྱམས་པས་འབྲལ་མི་ཕོད་པ་ཡིན་ན་ནི་ང་
རབ་ཏུ་བྱུང་བའི་རྗེས་སུ་ང་ཇི་ལྟར་བྱེད་པ་དེ་བཞིན་དུ་རབ་ཏུ་འབྱུང་བར་རིགས་
ལ། ང་ལ་མི་བྱམས་པ་ཡིན་ན་ནི་ང་འགྲོ་བ་ལ་དུ་བར་ག་ལ་རིགས། འདི་དག་ནི་
ང་ལ་ཕན་པ་ལྟར་བཅོས་ནས་གནོད་པ་སྐྱེལ་བ་འདྲ་སྟེ། ང་སངས་རྒྱས་ཀྱི་ས་ལ་
མི་བཏོང་བར་འཁོར་བའི་བཙོན་རར་འབད་པས་འཛིན་པར་བྱེད་པ་དང་། མཐོང་
ཆོས་བདེ་བའི་དགའ་སྟོན་མྱོང་དུ་མི་འཇུག་པར་གནོད་པ་དང་སྡུག་བསྔལ་དུ་མ་
ལ་སྦྱོར་བར་བྱེད་པའོ། །དེས་ན་སྐྱེ་བོ་འདི་དག་གི་སྤྱོད་པ་ནི་འགྱུར་ལྡོག་ལ་ཡིད་
བརྟན་མེད་པར་གར་མཁན་གྱི་སྤྱོད་པ་ལྟ་བུར་མི་འགྱུར་རམ། འདི་དག་གི་སྤྱོད་
པ་ནི་མཐོ་དམན་ལ་ཡིད་བརྟན་མེད་པ་འཐག་མཁན་གྱི་རྐང་སྟབས་ལྟ་བུ་དང་།
འགྱུར་ལྡོག་མང་བ་གར་མཁན་གྱི་སྤྱོད་པ་ལྟ་བུར་སྐྱེ་བོ་དམ་པ་རྣམས་ཀྱི་སེམས་
ངོ་མཚར་བ་དང་གཏིང་ནས་ཁྲེལ་བར་འགྱུར་བའི་གནས་སོ། །དེས་ན་འཁོར་བའི་
གནས་ན་ཡིད་བརྟན་རུང་བ་བློ་གཏད་བྱ་ས་གང་ཡང་མེད་པས། རང་དང་སེམས་
ཅན་ཐམས་ཅད་འཁོར་བ་འཁྲུལ་པའི་རང་བཞིན་ཅན་འདི་ལས་མྱུར་དུ་བསྒྲལ་
བར་བྱ་བའི་ཕྱིར་དབེན་པའི་ནགས་སུ་ལམ་སྒོམ་དུ་འགྲོ་བར་བྱའོ་སྙམ་དུ་ངེས་
- 160 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འབྱུང་དང་བྱང་ཆུབ་ཀྱི་སེམས་ཆེས་ཆེར་འཕེལ་ལོ། །
བདུན་པ་འཁོར་བའི་ཆོས་ཉིད་ལ་ལེགས་པར་བརྟགས་ནས་ཡིད་འབྱུང་
བསྐྱེད་པར་བསྟན་པ་ནི། ཡོན་ཏན་མེད་ལ་ཞེས་པ་ནས། རུང་བར་འོང་ངམ་ཀྱེ།
ཞེས་ པའི་བར་ཏེ། ཡང་ སེམས་དཔའ་ཆེན་པོས་འཁོར་བར་ཆགས་པའི་སྐྱེ་བོ་
རྣམས་ ཀྱི་ ངང་ ཚུལ་ ལ་ བརྟགས་ ནས་ འདི་ ལྟར་ དགོངས་ ཏེ། ཆོ་ རིགས་ དང་།
སྟོབས་འབྱོར་དང༌། མང་དུ་ཐོས་པ་དང༌། གཞན་ལ་ཕན་འདོགས་པ་སོགས་ཀྱི་
ཡོན་ཏན་མེད་པའི་སྐྱེ་བོ་ཐ་མལ་པ་དག་ལ་གཡུལ་འགྱེད་པ་དང༌། ནད་ཀྱིས་
གདུངས་པ་སོགས་ཕོངས་པར་གྱུར་པའི་ཚེ་ཡང་སྙིང་ཉེ་བའི་གྲོགས་པོ་གཉིས་
གསུམ་ངེས་ པར་ ཡོད་ པར་ འགྱུར་ ལ། བདག་ཆོ་རིགས་བཙུན་ཞིང་འབྱོར་པ་
མཆོག་དང་ལྡན་པ་དང་། མང་དུ་ཐོས་པ་བསགས་ཤིང་ཁྱིམ་ནས་ཁྱིམ་མེད་པར་
རབ་ཏུ་འབྱུང་འདོད་པའི་ཡོན་ཏན་ཡོད་བཞིན་དུ་དབེན་པའི་ནགས་སུ་འགྲོ་བ་ན་
རྗེས་སུ་འབྲང་བའི་གྲོགས་པོ་གཅིག་ཀྱང་མེད་པ་འདི་འདྲ་ངོ་མཚར་ཆེའོ། །ཡང་
ན་འདི་ལྟར་བཤད་དེ། བདག་ཐར་པའི་ཡོན་ཏན་མེད་པར་ཁྱིམ་གྱི་འདུ་འཛི་ལ་
ཆགས་ནས་གནས་པའི་ཚེ་ན་དམག་འགྱེད་དུ་འགྲོ་བ་དང་ནད་ཀྱིས་མནར་བ་
སོགས་ ཕོངས་ པར་གྱུར་ པའི་ཚེ་ཡང་འབྲལ་མི་ཕོད་པར་ རྗེས་སུ་འབྲང་བའི་
གྲོགས་པོ་གཉིས་གསུམ་ངེས་པར་ཡོད་པར་གྱུར་ལ། ད་ཁྱིམ་གྱི་འདུ་འཛི་ལ་མ་
ཆགས་པར་རབ་ཏུ་བྱུང་སྟེ་དབེན་པར་ལམ་བསྒོམ་དུ་འགྲོ་འདོད་པའི་ཡོན་ཏན་
འདི་ལྟ་བུ་ཡོད་བཞིན་དུ་དབེན་པའི་ནགས་སུ་འགྲོ་བ་ན་ རྗེས་སུ་འབྲང་བའི་
གྲོགས་པོ་གཅིག་ཀྱང་མེད་པ་ངོ་མཚར་ཆེའོ། །སྐྱེ་བོ་འདི་རྣམས་ལས་ངན་པ་དང་
ཉོན་མོངས་པས་བཅིངས་ཤིང་མནར་ཏེ་འཁོར་བར་འཁྱམས་པའི་བྱ་བ་ལ་གྲོགས་
-161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱེད་ལ། ཐར་པའི་ལམ་བསྒྲུབ་པ་ལ་སུ་ཡང་གྲོགས་མི་བྱེད་པ་དང་རྗེས་སུ་ཡི་
རང་ཙམ་ཡང་མི་ནུས་པ་འདི་ལྟ་བུ་སྙིང་རེ་རྗེ། སེམས་ཅན་འདི་དག་གི་ཕྱིར་དུ་
ངེས་པར་དབེན་པའི་ནགས་སུ་མྱུར་དུ་འཚང་རྒྱ་བའི་ལམ་བསྒོམ་པར་བྱའོ་སྙམ་དུ་
བྱང་ཆུབ་ཀྱི་སེམས་ཆེས་ཆེར་འཕེལ་ལོ། །ཡང་སེམས་དཔའ་ཆེན་པོས་སྐྱེ་བོ་དུ་
ཞིང་མཆི་མ་འབྱིན་ལ་དབེན་པའི་ནགས་སུ་འགྲོ་བ་ལ་སུ་ཡང་རྗེས་སུ་མི་འབྲང་
བ་དེ་དག་ལ་གཟིགས་ནས་འདི་ལྟར་དགོངས་ཏེ། ཕ་རོལ་དང་གཡུལ་འགྱེད་པའི་
ཚེ་གླང་པོ་ཆེ་སྨྱོན་པའི་གཡུལ་ངོ་གཞན་དུ་བྱོལ་དུ་མེད་པའི་ཤིན་ཏུ་དོག་པོའི་སར་
འགྲོ་བ་ན། ཤིན་ཏུ་སྙིང་ཉེ་བས་རང་སྲོག་ལ་མི་ལྟ་བར་ངའི་སྔོན་དུ་འགྲོ་བར་
འདོད་པ་དང༌། ངའི་མདུན་དུ་གླང་པོ་ཆེ་སྨྱོན་པའི་གནོད་པ་ལ་མི་འཇིགས་པར་
སྡོད་པ་དག་ང་དབེན་པའི་ནགས་སུ་འགྲོ་བའི་ཕྱི་བཞིན་མི་འབྲང་བ་འདི་འདྲ་མི་
འདི་དག་སྔར་གྱི་ཉེ་དུ་དང་གྲོགས་པོ་སྙིང་ཉེ་བ་དེ་དག་མིན་ནམ། ཡང་ན་ང་སྔར་
གི་ནི་དེ་མ་ཡིན། སྡིག་པའི་ཕྱོགས་ལ་སྲོག་འདོར་ཕོད་པའི་གྲོགས་བྱེད་ལ། ཆོས་
ཀྱི་ཕྱོགས་ལ་གྲོགས་མི་བྱེད་པར་མ་ཟད་རྗེས་སུ་ཡི་རང་ཙམ་ཡང་མི་བྱེད་པ་འདི་
དག་ཇི་ཙམ་བླུན། ཀྱེ་མ་བདག་གི་ཉེ་དུ་དང་མཛའ་བཤེས་བླུན་རྨོངས་འདི་དག་
མྱུར་དུ་འཁོར་བའི་གནས་ལས་བསྒྲལ་བའི་ཕྱིར་བདག་ ངེས་ པར་དབེན་པའི་
ནགས་སུ་ཕྱིན་ཏེ་ལམ་བསྒོམ་པར་བྱའོ་སྙམ་དུ་བྱམས་སྙིང་རྗེ་བྱང་ཆུབ་ཀྱི་སེམས་
ཆེས་ཆེར་འཕེལ་ལོ། །ཚིགས་བཅད་འདིའི་རྐང་པ་གཉིས་པ་ལ་འགྱུར་གསར་དུ།
ང་ཡི་སྔོན་དུ་འགྲོ་དང་སྡོད་པ་རྣམས། །ཞེས་འབྱུང་ངོ༌། །ཡང་སེམས་དཔའ་ཆེན་
པོས་ཉེ་དུ་དང་མཛའ་བཤེས་སོགས་སྐྱེ་བོ་མང་པོ་དེ་དག་ལ་གཟིགས་ནས་འདི་
ལྟར་དགོངས་ཏེ། ང་ཁྱིམ་དུ་གནས་པའི་ཚེ་ཐམས་ཅད་ངའི་རྗེས་སུ་འབྲངས་པ།
- 162 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དབེན་པའི་ནགས་སུ་འགྲོ་བ་ལ་ཐམས་ཅད་བར་ཆད་བྱེད་པ་མ་གཏོགས་སུ་ཡང་
རྗེས་སུ་མི་འབྲང་བ་འདི་རྣམས་ལ་གནོད་པ་སོགས་བདག་གིས་ཉེས་པ་བྱས་པ་
མི་དྲན་ན་བདག་གི་ཉེ་དུ་དང་མཛའ་བོ་མང་པོ་འདི་ལྟར་འཁོད་བཞིན་དུ་བདག་
དབེན་པའི་ནགས་སུ་འགྲོ་བའི་གྲོགས་སུས་ཀྱང་མི་བྱེད་པ་ཐམས་ཅད་ཀྱིས་བློས་
བཏང་བ་འདྲ་བ་འདི་ལྟར་གྱུར་པ་རུང་བར་འོང་ངམ་ཀེ །དོན་ནི་འདི་ལྟར་བྱེད་པ་
ག་ལ་རུང་ཞེས་པའོ། །འདི་ལ་འགྱུར་རྙིང་གི་དཔེ་འགའ་ཞིག་དང་། འགྱུར་གསར་
དུ་འོང་ངམ་ཀེ་ཞེས་འབྱུང་། འགྱུར་རྙིང་གི་དཔེ་ཕལ་ཆེར་ན་འོང་ངམ་ཀྱེ་ཞེས་
འབྱུང་། སློབ་དཔོན་རྩོན་འགྲུས་སེང་གེས་འོང་ངམ་ཅི་ཞེས་བཤད། སློབ་དཔོན་
དྷརྨ་ཀིརྟིས་འོང་ངམ་ཀེ་ཞེས་བཤད་པས། འདིའི་རྒྱ་དཔེ་ལ་མི་འདྲ་བ་གཉིས་ཡོད་
པར་མངོན་ཞིང་། ཇི་ལྟར་ཡང་ཚིགས་བཅད་འདི་དག་ནི་སེམས་དཔའ་ཆེན་པོ་
རང་ཉིད་ཀྱི་ཐུགས་ལ་འདི་ལྟར་ཤར་བའི་ཚུལ་ཡིན་གྱི། གཞན་ལ་བརྗོད་པའི་
ཚུལ་མིན་པས་ཀྱེ་ཞེས་བོད་པའི་སྒྲ་མ་དག་པར་མངོན་པས་ཀེ་ཞེས་པའམ། ཅི་
ཞེས་པ་གང་རིགས་ཤིག་འདྲའོ། ། །
བརྒྱད་པ་སྐྱོན་ཡོན་གྱི་རང་བཞིན་ལེགས་པར་བརྟགས་པ་ནི། བདག་ནི་
ཞེས་པ་ནས། སུ་ཞིག་ཡོད། ཅེས་པའི་བར་ཏེ། ཡང་སེམས་དཔའ་ཆེན་པོས་ནང་
མི་དང་མཛའ་བཤེས་ངུ་བཞིན་མཆི་མ་འབྱིན་ལ་དབེན་པའི་ནགས་སུ་འགྲོ་བའི་
རྗེས་སུ་མི་འབྲང་བ་དེ་དག་ལ་སྐྱོན་དང་ཡོན་ཏན་གྱི་ཆ་ནས་དཔྱད་དེ། སྐྱེ་བོ་འདི་
དག་བདག་ནགས་སུ་འགྲོ་བའི་ཕྱིར་མི་འབྲང་བ་འདི་ནི་བདག་ལ་ཡོན་ཏན་མེད་
པས་དེ་ལྟར་རྗེས་སུ་མི་འབྲང་བ་ཡིན་གྲང་། ཡོན་ཏན་ཡོད་པར་ཤེས་ན་ནི་རྗེས་
སུ་འབྲང་རིགས་ཏེ། སྐྱེ་བོ་བློ་གྲོས་ཀྱི་རྣམ་དཔྱོད་དང་ལྡན་ཞིང་ཡོན་ཏན་ལ་རྗེས་
-163-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སུ་ཆགས་པ་རྣམས་ཡོན་ཏན་ཅན་དང་འབྲལ་བར་ནུས་པ་སུ་ཞིག་ཡོད། འདི་ལ་
འགྱུར་གསར་དུ། ཡོན་ཏན་བདག་ལ་རྗེས་སུ་ཆགས་གྱུར་པ། །ཕྱི་བཞིན་འབྲང་
བར་ནུས་པ་སུ་ཞིག་ཡོད། །ཅེས་འབྱུང་སྟེ། གཞུང་གོང་འོག་ གུང་བསྒྲིགས་ན་
འགྱུར་རྙིང་ལྟར་བྱས་པ་གོ་བ་ཆེའོ། །འགྱུར་རྙིང་གི་དཔེ་འགའ་ཞིག་ཏུ། དེ་ལྟར་
འབྲང་བར་ནུས་པ་སུ་ཞིག་ཡོད། ཅེས་འབྱུང་བ་ནི་དཔེ་མ་དག་པར་མངོན་ཏེ།
འགྱུར་རྙིང་གི་དཔེ་སྙིང་ཕལ་ཆེར་དུ་དེ་ལྟར་འབྲལ་བར་ནུས་པ་ཞེས་འབྱུང་ངོ༌། །
དོན་ནི་མངོན་མཐོ་དང་ངེས་ལེགས་ཀྱི་གོ་འཕང་ཐོབ་པར་འདོད་པ་རྣམས་ལམ་དེ་
དག་ སྟོན་ པའི་ དགེ་བའི་ བཤེས་གཉེན་དང་འབྲལ་བར་ག་ལ་ནུས། དེ་ལྟར་
འབྲལ་བར་བྱེད་པ་རྣམས་ནི་མངོན་མཐོ་དང་ངེས་ལེགས་ཀྱི་ཡོན་ཏན་དེ་དག་ལ་
དོན་གཉེར་མེད་པས་ལན་ནོ་ཞེས་པའོ། །དེས་ན་སྐྱེ་བོ་འདི་རྣམས་ལས་དང་ཉོན་
མོངས་པས་བཅིངས་ཤིང་སྐྱོན་ཡོན་འབྱེད་པའི་བློ་གྲོས་མེད་པས་ལམ་མ་ནོར་
བར་སྟོན་པའི་དགེ་བའི་བཤེས་གཉེན་ལ་མི་དད་པ་དང་། རྨོངས་ཞེན་གྱིས་དད་
པར་བྱེད་ཀྱང་དགེ་བའི་བཤེས་གཉེན་གྱི་རྗེས་སུ་མི་འབྲང་བར་བརྩོན་ར་འདྲ་
བའི་ཁྱིམ་ལ་ཆགས་པ་འདི་རྣམས་སྙིང་རེ་རྗེ། འདི་དག་གི་དོན་དུ་བདག་ངེས་
པར་དབེན་པའི་ནགས་སུ་ཕྱིན་ནས་ལམ་བསྒོམས་ཏེ་མྱུར་དུ་སངས་རྒྱས་ཀྱི་གོ་
འཕང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་འཕེལ་ལོ། །དགུ་
པ་འཁོར་འདས་ཀྱི་སྐྱོན་ཡོན་མི་ཤེས་པ་ནི་བློ་གྲོས་ཀྱི་མིག་ལྡོངས་པའི་མཐུར་
བསྟན་པ་ནི། གང་དག་ཁྱིམ་གྱི་ཞེས་པ་ནས། ཅི་ཡང་མེད་ཅེས་པའི་བར་ཏེ། བྱང་
སེམས་བདག་ཉིད་ཆེན་པོས་ཉེ་དུ་དང་མཛའ་བཤེས་སོགས་སྐྱེ་བོ་མང་པོ་དེ་དག་
གི་སྤྱོད་པ་ལ་ལེགས་པར་བརྟགས་ཤིང་དཔྱད་པ་དེ་དག་གི་འགག་བསྡུས་ནས་
- 164 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་ལྟར་དགོངས་ཏེ། བདག་གི་ཉེ་དུ་དང་མཛའ་བཤེས་སོགས་སྐྱེ་བོ་མང་པོ་འདི་
དག་ལ་བདག་གིས་གཞན་དུ་བརྟག་ཏུ་ཅི་ཡང་མེད་དེ། སྐྱེ་བོ་གང་དག་ཁྱིམ་གྱི་
ཉེས་པ་མང་པོ་གསལ་བར་མངོན་བཞིན་དུ་ཕྱེ་མ་ལེབ་མར་མེའི་འོད་ལ་མཆོང་བ་
བཞིན་དུ་སྡུག་བསྔལ་གྱི་གནས་དེ་ལ་ཆགས་ཤིང་ཞེན། དཀའ་ཐུབ་ཀྱི་ནགས་
ཚལ་ཡོན་ཏན་ཐམས་ཅད་ཀྱི་འབྱུང་གནས་དེ་ལ་ཡོན་ཏན་མི་མཐོང་བར་གཡང་
ས་བཞིན་དུ་ལྟ་བ་ནི་འཁོར་བའི་ཉེས་སྐྱོན་དང་ཐར་པའི་ཕན་ཡོན་ལྟ་བའི་ཤེས་
རབ་ཀྱི་མིག་བཙུམས་པར་གྱུར་པ་སྟེ། དེ་ལྟ་བུའི་བློ་གྲོས་ཀྱི་མིག་ལྡོངས་པའི་མཐུ་
ཉིད་དུ་ཟད་དོ། །དེས་ན་སྐྱེ་བོ་བློ་གྲོས་ ཀྱི་མིག་ལྡོངས་པ་འདི་དག་སྙིང་རེ་རྗེ།
འདི་དག་གི་དོན་དུ་བདག་ངེས་པར་དབེན་པའི་ནགས་སུ་ཕྱིན་ཏེ་ལམ་བསྒོམས་
ནས་བདུད་རྩི་ཐོབ་པར་བྱས་ཏེ་སེམས་ཅན་ཐམས་ཅད་ལ་བློ་གྲོས་ཀྱི་མིག་སྦྱིན་
པར་བྱ། ཆོས་ཀྱི་སྒྲོན་མེ་སྦར་བར་བྱ། འཁོར་འདས་ཀྱི་སྐྱོན་ཡོན་སྟོན་པའི་ཆོས་
ཀྱི་འཁོར་ལོ་བསྐོར་བ་བྱའོ་སྙམ་དུ་བྱང་ཆུབ་ཀྱི་སེམས་ཆེས་ཆེར་འཕེལ་ལོ། །
བཅུ་པ་འཁོར་བའི་ཉེས་སྐྱོན་ཐམས་ཅད་ཀྱི་རྩ་བ་གཏི་མུག་ཡིན་པར་
བསྟན་ པ་ནི། ཕྱི་མའི་ཚེ་ དང་ ཞེས་ པ་ནས། གཏི་མུག་ཡིན་ཞེས་ པའི་བར་ཏེ།
སེམས་དཔའ་ཆེན་པོས་རང་ཉིད་དབེན་པའི་ནགས་སུ་ལམ་སྒོམ་དུ་འབྱོན་པ་ལ་
གེགས་བྱེད་པའི་སྐྱེ་བོ་དེ་དག་གིས་གཙོས་མཁའ་ཁྱབ་ཀྱི་སེམས་ཅན་ཐམས་ཅད་
ཐོག་མ་མེད་པ་ནས་འཁོར་བར་འཁོར་ཏེ་སྡུག་བསྔལ་བར་མ་ཆད་དུ་མྱོང་བ་
འདིའི་རྒྱུ་ཅི་ཞིག་ཡིན་སྙམ་དུ་དགོངས་པ་ན། སེམས་ཅན་རྣམས་འཁོར་བ་འཁོར་
ནས་སྡུག་བསྔལ་མྱོང་བའི་རྒྱུའི་རྩ་བ་ནི་གཏི་མུག་ཡིན་པར་གཟིགས་སོ། །དེ་ཡང་
ཚེ་འདིར་ནད་དང་གདོན་ལ་སོགས་པའི་མི་འདོད་པའི་སྡུག་བསྔལ་རྣམས་དང་།
-165-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྐྱེ་རྒ་ན་འཆིའི་སྡུག་བསྔལ་སོགས་སྡུག་བསྔལ་བརྒྱད་དང་། ངེས་མེད་ཀྱི་སྡུག་
བསྔལ་དྲུག་དང༌། སྡུག་བསྔལ་རྣམ་པ་གསུམ་སོགས་ཚེ་འདི་ཕྱིའི་སྡུག་བསྔལ་
ཐམས་ཅད་འབྱུང་བའི་རྒྱུ་ནི་འདོད་ཆགས་ཡིན་ལ། འདོད་ཆགས་སྐྱེད་པར་བྱེད་
པའི་རྒྱུ་ནི་གཏི་མུག་ཡིན་པས། འཁོར་བའི་རྩ་བ་མཐར་ཐུག་པ་ནི་གཏི་མུག་ཏུ་
གྲུབ་བོ། །དེས་ན་ཁྱིམ་ལ་ཆགས་ནས་འདོད་པ་སྤོང་བར་མི་འདོད་ཅིང་
། དཀའ་
ཐུབ་ཀྱི་ནགས་སུ་ལམ་སྒོམ་པ་དང་འགལ་བར་བྱེད་པ་དེ་ནི་དེ་རིང་བདག་དབེན་
པའི་གནས་སུ་ལམ་སྒོམ་དུ་འགྲོ་བ་ལ་རྗེས་སུ་མི་འབྲང་བར་འདོར་བར་བྱེད་
དོ། །དེ་ལྟར་བྱེད་པའི་རྒྱུ་ནི་གཏི་མུག་ཡིན་པས་ན་ཁམས་གསུམ་གྱི་འཁོར་བར་
འཁྱམས་པའི་སེམས་ཅན་རྣམས་ཀྱི་གཏི་མུག་གི་མུན་པ་བསལ་བའི་ཕྱིར་བདག་
གིས་དབེན་པའི་གནས་སུ་ལམ་བསྒོམས་ཏེ་མྱུར་དུ་ཆོས་ཀྱི་སྒྲོན་མེ་སྦར་བར་བྱའོ་
སྙམ་དུ་བྱམས་སྙིང་རྗེ་བྱང་ཆུབ་ཀྱི་སེམས་ཆེས་ཆེར་འཕེལ་ལོ། །འདི་ནི་བདེན་པ་
པོའི་ལེའུ་ལས། གཏི་མུག་མུན་པ་མུན་ནག་གིས་རྟག་ཏུ། །སེམས་ནི་བསྒྲིབས་
པར་ གྱུར་ པའི་སྐྱེ་དགུ་དང༌། །འཁོར་བའི་བཙོན་རར་ཆུད་པ་རྣམས་གཟིགས་
ན། །དྲང་སྲོང་དམ་པ་དེ་ནི་ཐུགས་རྗེ་སྐྱེ། །ཞེས་གསུངས་པ་དང་མཐུན་ནོ། །བཅུ་
གཅིག་པ་སེམས་དཔའ་ཆེན་པོས་སེམས་ཅན་ཐམས་ཅད་ཀྱི་གཏི་མུག་གི་མུན་པ་
སེལ་བར་དམ་བཅས་པ་ནི། བདག་གི་མཛའ་བོ་ཞེས་པ་ནས། གཞོལ་བར་བྱ།
ཞེས་པའི་བར་ཏེ། དེ་ལྟར་སེམས་དཔའ་ཆེན་པོས་སྐྱེ་བོ་གཏི་མུག་ཅན་རྣམས་ཀྱི་
ངང་ཚུལ་ལེགས་པར་བརྟགས་ནས་འདི་ལྟར་དགོངས་ཏེ། བདག་གི་ནང་མི་དང་
མཛའ་བཤེས་སོགས་སྐྱེ་བོ་འདི་རྣམས་སྡུག་བསྔལ་ལ་བདེ་བར་འཛིན། མི་རྟག་
པ་ལ་རྟག་པར་འཛིན། བཙོན་ར་འདྲ་བའི་ཁྱིམ་ལ་དགའ་བར་སེམས། ཡོན་ཏན་
- 166 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱི་འབྱུང་གནས་དབེན་ པའི་ནགས་ཚལ་ལ་གཡང་ས་ལྟ་བུར་སེམས་པ་འདི་
རྣམས་གང་གིས་བསླས། སྐྱེ་བོ་འདི་རྣམས་ཀྱིས་གཙོས་ཁམས་གསུམ་གྱི་འཇིག་
རྟེན་མ་ལུས་ཞི་བར་མ་གྱུར་པ་ནི་སྔར་བཤད་པ་ལྟར་བློ་གྲོས་ཀྱི་མིག་ལྡོངས་ཤིང་
འདོད་པའི་བདེ་བ་ལ་ཆགས་པའི་དབང་དུ་སོང་བས་ཡིན་ལ། སེམས་ཅན་རྣམས་
ཀྱི་ཉེས་པ་དེ་དག་བདག་གིས་དཀའ་ཐུབ་ཀྱི་ནགས་ཚལ་དུ་ཕྱིན་ཏེ་བསྒོམས་ནས་
རྙེད་པའི་ལམ་མཐུ་ཅན་གྱིས་མངོན་དུ་གཞོམ་པར་བྱའོ་ཞེས་ཐུགས་དམ་བཅས་
སོ། །ཚིགས་བཅད་འདི་ ཚིགས་བཅད་གོང་མ་ཐམས་ཅད་ལ་སྦྱར་རྒྱུ་ཡིན་ཏེ།
ལས་དང་ཉོན་མོངས་པས་བཅིངས་པའི་སྐྱེ་བོ་རྣམས་ཀྱི་ངང་ཚུལ་ལ་བརྟགས་ནས་
སྙིང་རྗེ་ཆེན་པོས་ཀུན་ནས་བསླངས་ཏེ་སེམས་ཅན་དེ་དག་མྱུར་དུ་སྒྲོལ་བའི་
ཐུགས་བསྐྱེད་མཛད་པ་ཡིན་པས། དེའི་ཚུལ་ནི་གཞུང་གོང་མ་རྣམས་སུ་ཞིབ་ཏུ་
བཤད་ཟིན་པ་ལྟར་རོ། །སེམས་དཔའ་ཆེན་པོས་དབེན་པའི་ནགས་ཚལ་དུ་བྱོན་
པ་འདི་ལ་ཐུན་མོང་དང་ཐུན་མོང་མིན་པ་གཉིས་ཡོད་དེ། ཐུན་མོང་བ་ནི་ཁྱིམ་གྱི་
འདུ་འཛི་སྤངས་ཏེ་འདོད་པའི་ཡོན་ཏན་གང་ལ་ཡང་མ་ཆགས་པར་ནགས་ཚལ་དུ་
གཅིག་པུར་གནས་ཏེ་གཡེང་མེད་དུ་ལམ་བསྒོམ་པ་ཡིན་ལ། ཐུན་མོང་མིན་པ་ནི་
དབེན་པར་གཅིག་པུར་གནས་པ་ཙམ་ནི་ཕྱི་རོལ་མུ་སྟེགས་པ་ལའང་ཡོད་ཅིང་།
དབེན་པར་གཅིག་པུར་གནས་ཏེ་རང་ཉིད་ཞི་བ་དོན་དུ་གཉེར་བ་ནི་ཐེག་པ་དམན་
པའི་བསམ་པ་ཡིན་ལ། རྒྱལ་སྲས་རྣམས་ཀྱི་དབེན་པ་ཐུན་མོང་མིན་པ་ནི་རང་
དོན་ཡིད་བྱེད་ཀྱི་དབེན་པ་ཡིན་པས། གཞུང་འདིར་དཀའ་ཐུབ་ཀྱི་ནགས་ཚལ་དུ་
ལམ་བསྒོམས་པའི་མཐུས་སེམས་ཅན་རྣམས་ཀྱི་ཉོན་མོངས་པའི་ཉེས་པ་མཐའ་
དག་གཞོལ་བར་བྱ་ཞེས་གསུངས་པ་ཡིན་ནོ། །ཚུལ་འདི་ནི་ཡོན་ཏན་རིན་པོ་ཆེ་
-167-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྡུད་པ་ལས། རྟག་ཏུ་གྲོང་དང་ཡུལ་འཁོར་གྲོང་རྡལ་གནས་བྱེད་ཅིང་། །སེམས་
ཅན་སྨིན་བྱེད་བྱང་ཆུབ་བརྩོན་པ་མ་གཏོགས་པ། །དེ་ནི་དགྲ་བཅོམ་རང་རྒྱལ་
འདོད་པ་གཞིར་མི་བསྐྱེད། །འདི་ནི་བདེ་བར་གཤེགས་པའི་སྲས་ཀྱི་དབེན་པར་
གསུངས། །ཞེས་གསུངས་ལ། རྒྱལ་སྲས་ ཀྱི་དབེན་པ་ཐུན་མོང་མིན་པའི་ཚུལ་
འདི་མེད་ན་རང་གཅིག་པུ་ཞི་བ་དོན་གཉེར་གྱི་བསམ་པས་དབེན་པར་བསྒྲུབ་པ་
ཇི་ཙམ་བྱས་ཀྱང་རྒྱལ་སྲས་ཀྱི་དབེན་པ་བསྟེན་པར་མི་འགྱུར་བ་ནི། གང་ཞིག་
དཔག་ཚད་ལྔ་བརྒྱ་ཡོད་པའི་རི་ཡི་སུལ། །སྦྲུལ་གྱིས་གང་བར་ལོ་མང་བྱེ་བར་
གནས་བྱེད་ཀྱང་། །དབེན་པ་འདི་མི་ཤེས་པའི་བྱང་ཆུབ་སེམས་དཔའ་དེ། །ལྷག་
པའི་ང་རྒྱལ་རྙེད་ནས་འདྲེས་པར་གནས་པ་ཡིན། །ཞེས་གསུངས་པ་ལྟར་རོ། ། །
བཅུ་གཉིས་པ་སེམས་ཅན་རྣམས་ཀྱི་གཏི་མུག་གི་མུན་པ་སེལ་ཕྱིར་དབེན་
པའི་ནགས་སུ་གཤེགས་ པའི་ ཚུལ་ནི། དེ་ ལྟར་ ཞེས་ པ་ནས། ནགས་སུ་སོང་།
ཞེས་པའི་བར་ཏེ། དེ་ལྟར་སྔོན་ཡུན་རིང་པོ་ནས་ལམ་ལ་སྦྱངས་པའི་མཐུ་གྲུབ་སྟེ་
བདུད་དང་སྡིག་གྲོགས་སོགས་རྐྱེན་གང་གིས་ཀྱང་རང་གི་ལམ་ལས་བསྒྱུར་མི་
ཐུབ་པར་ངེས་པའི་བདག་ཉིད་ཅན་སེམས་དཔའ་ཆེན་པོས་ཐེག་པ་ཆེན་པོ་དང་
ཐེག་པ་དམན་པའི་སྐྱོན་ཡོན་དང་། འཁོར་འདས་ཀྱི་སྐྱོན་ཡོན་དང་ཚེ་ཕྱི་མའི་དོན་
སྒྲུབ་པ་དང་ཚེ་འདིའི་དོན་སྒྲུབ་པའི་སྐྱོན་ཡོན་དང་། ཁྱིམ་དུ་གནས་པ་དང་དབེན་
པའི་ནགས་སུ་གནས་པའི་སྐྱོན་ཡོན་དང༌། རྒྱལ་བའི་བཀའ་བཞིན་སྒྲུབ་པ་དང་
གཉེན་བཤེས་ཀྱི་ངོ་བསྲུང་བའི་སྐྱོན་ཡོན་རྣམས་སོ་སོར་རྟོག་པའི་ཤེས་རབ་ཀྱིས་
ཡོངས་སུ་བརྟགས་ནས། དབེན་པར་ལམ་བསྒྲུབ་པ་ལ་བར་ཆད་བྱེད་པའི་མཛའ་
བཤེས་སྤོབས་པ་ཅན་རྣམས་ཀྱི་རྣམ་པར་དཔྱོད་པ་དག་རང་གི་བློ་དང་མ་མཐུན་
- 168 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡང་ཁོང་ཁྲོ་བ་དང་མི་འདོད་པའི་ཚིག་རྩུབ་མ་སྨྲས་པར་འཇམ་ཞིང་རབ་ཏུ་མཉེན་
པར་སྨྲ་བའི་ཚིག་རྣམས་ཀྱིས་བགས་ཀྱིས་བྲིད་དེ། རང་ཁྱིམ་ཉེ་དུ་དང་བཅས་པ་
དང་ཚེ་འདིའི་བྱ་བ་ཐམས་ཅད་མཆིལ་མའི་ཐལ་བ་བཞིན་བོར་ནས་དཀའ་ཐུབ་
ཀྱི་ནགས་སུ་བྱོན་ནས་ཚུལ་ཁྲིམས་རྣམ་པར་དག་པ་གཞིར་བཟུང་ཐེག་པ་ཆེན་
པོའི་ལམ་གྱི་ལུས་ཡོངས་སུ་རྫོགས་པ་ལ་སྒྲུབ་པ་སྙིང་པོར་མཛད་དོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། དེ་
ལྟར་ཡང་སྦྱར་བར་བྱའོ། །ཞེས་པའི་བར་ཏེ། དེ་ལྟར་ཚོང་དཔོན་སེམས་དཔའ་
ཆེན་པོས་རང་ཉིད་ལ་གཞན་གྱིས་རབ་ཏུ་བྱུང་ངོ་ཞེས་པའི་སྒྲ་བསྒྲགས་པ་གསན་
པ་ན། རབ་ཏུ་འབྱུང་དགོས་པར་དགོངས་ནས་དེ་མ་ཐག་གང་ལའང་མ་ཆགས་
པར་རབ་ཏུ་བྱུང་བར་མཛད་པ་དེ་ལྟར་སྔར་ཡོན་ཏན་མེད་པ་ལ་ཡོད་པར་གཞན་
གྱིས་བསྒྲགས་པ་ནི་སྐྱེས་བུ་དམ་པ་བསམ་པ་དགེ་བ་རྣམས་ལ་ཡོན་ཏན་དེ་
བསྒྲུབས་པའི་ཕྱིར་བསྐུལ་མ་བཏབ་པ་དང་འདྲ་བར་འགྱུར་ཏེ། དེ་ལྟ་བས་ན་སྒོ་
ཀུན་ནས་ཡོན་ཏན་བསྒྲུབ་པ་ལ་འབད་པར་བྱའོ། །ཡོན་ཏན་གང་བསྒྲུབ་ཅེ་ན། །
འདི་ལྟར་དགེ་བསྙེན་ནོ་ཞེས་ཞེའམ། དགེ་ཚུལ་ལོ་ཞེའམ། དགེ་སློང་ངོ་ཞེའམ།
བྱང་ཆུབ་སེམས་དཔའོ་ཞེས་སྐྱེ་བོ་གཞན་གྱི་རང་ལ་ཡོན་ཏན་དེ་དག་བརྗོད་པར་
གྱུར་ན། སྐྱེས་བུ་དམ་པ་བསམ་པ་དགེ་བ་རྣམས་ཀྱིས་དགེ་བསྙེན་ལ་སོགས་པའི་
ཡོན་ཏན་གྱི་དངོས་པོ་དེ་དང་དེ་དག་བསྒྲུབ་པའི་ཕྱིར་བདག་ཉིད་ཡོན་ཏན་དེ་དང་
དེ་དག་གིས་བརྒྱན་པར་བྱའོ། །དེས་ན་སྟོན་པ་ཐུགས་རྗེ་ཅན་གྱིས་སྔོན་སློབ་པ་
ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་བཟང་པོ་དེ་དག་བསམས་
ལ་ དེའི་ རྗེས་སུ་བསླབ་པར་བྱའོ། །རྟོགས་བརྗོད་འདིར་ཇི་ལྟར་བཤད་པ་དེ་
-169-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཞིན་དུ་འཁོར་བ་འདི་ན་ཆོས་བསྒྲུབ་སྒྲུབ་པའི་གྲོགས་བྱེད་པ་རབ་ཏུ་དཀོན་ནོ་
ཞེས་དེ་ལྟར་ཡང་སྦྱར་བ་བྱའོ། །རབ་ཏུ་བྱུང་ནས་དབེན་པའི་གནས་སུ་ལམ་སྒོམ་
པའི་ཚེ་སེམས་གནས་པ་གཅིག་པུས་མི་ཆོག་པར་སོ་སོར་རྟོག་པའི་ཤེས་རབ་
ཀྱིས་ཆོས་རྣམས་ཀྱི་རང་དང་སྤྱིའི་གནས་ལུགས་ལེགས་པར་དཔྱད་ནས་འཁོར་
བའི་རྩ་བ་གཅོད་ཐུབ་པ་ཞིག་བྱའོ་ཞེས་དེ་ལྟར་ཡང་སྦྱར་བར་བྱའོ། །ཐེག་པ་ཆེན་
པོའི་ལམ་ལ་སློབ་པར་འདོད་པ་རྣམས་ཀྱིས་རང་རྒྱུད་ཀྱི་ཉོན་མོངས་སྤོང་ཐུབ་པ་
ཙམ་གྱིས་མི་ཆོག་གི །སེམས་ཅན་རྣམས་ལས་དང་ཉོན་མོངས་པས་བཅིངས་ཏེ་
འཁོར་བར་འཁྱམས་པའི་ཚུལ་བསམས་ཏེ་ཤས་མི་བཟོད་པའི་སྙིང་རྗེ་ཆེན་པོ་
བསྐྱེད་ནས་སེམས་ཅན་རྣམས་ཀྱི་རྨོངས་པའི་མུན་པ་བསལ་བའི་ཕྱིར་དུ་རྒྱལ་
སྲས་ཀྱི་སྤྱོད་པ་ཕྱིན་དྲུག་ལ་སློབ་པར་དམ་བཅས་ཏེ་དེ་ལྟར་དུ་བསྒྲུབ་པར་བྱའོ་
ཞེས་དེ་ལྟར་ཡང་སྦྱར་བར་བྱའོ། །སྡོམ་པའི་ཚུལ་ཁྲིམས་དང༌། དགེ་བའི་ཆོས་
སྡུས་ཀྱི་ཚུལ་ཁྲིམས་དང་། སེམས་ཅན་དོན་བྱེད་ཀྱི་ཚུལ་ཁྲིམས་ཏེ། ཐེག་པ་ཆེན་
པོའི་ཚུལ་ཁྲིམས་གསུམ་ག་ཚུལ་ཁྲིམས་ཀྱི་རྟོགས་བརྗོད་བཅུ་ཚན་འདིས་བསྟན་
ཅིང་། དེ་ཐམས་ཅད་ཀྱི་རྩ་བ་བྱང་ཆུབ་ཀྱི་སེམས་དང་སོ་སོར་རྟོག་པའི་ཤེས་རབ་
ལ་ཐུག་གོ་ཞེས་རྟོགས་བརྗོད་འདིས་བསྟན་པ་ཡིན་པས་དེ་ལྟར་ཡང་ཤེས་པར་
བྱའོ། །གཞན་ཡང་ཚུལ་ཁྲིམས་སྟོན་པའི་རྟོགས་བརྗོད་བཅུ་པོ་འདི་ལ་ཐུན་མོང་
བ་བསླབ་པའི་གཞི་ལྔ་སྟོན་པ་དང་། ཐུན་མོང་མིན་པ་བསླབ་གཞི་མཐའ་དག་
བསྲུང་ཚུལ་སྟོན་པའི་བསྡུས་དོན་བྱས་ཏེ་བཤད་པ་དང་། བསྲུང་བྱའི་ཚུལ་ཁྲིམས་
སྤོང་བ་བདུན་དང་། བསྒོམ་བྱའི་ལམ་བསླབ་པ་གསུམ་ཐུན་མོང་དང་ཐུན་མོང་
མིན་པའི་ཚུལ་སྟོན་པའི་བསྡུས་དོན་བྱས་ཏེ་བཤད་པ་སོགས་བཤད་ཚུལ་མང་དུ་
70 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡོད་ཀྱང་ཡི་གེ་མང་བས་འཇིགས་ནས་མ་བྲིས་སོ། །
བཞི་པ་ལེའུའི་མཚན་བསྟན་པ་ནི། ཚོང་དཔོན་གྱི་སྐྱེས་པའི་རབས་ཏེ་ཉི་
ཤུ་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་
ལས། རྟོགས་བརྗོད་ཉི་ཤུ་པའི་བཤད་པའོ། །
ཚུལ་ཁྲིམས་ལ་སློབ་ཚུལ་བསྟན་པའི་རྟོགས་བརྗོད་བཅུ་ཚན་འདིའི་སྡོམ་
ནི། བརྒྱ་བྱིན་བྲམ་ཟེ་མྱོས་བྱེད་མ། ། ལེགས་པར་ཕ་རོལ་ཕྱིན་དང་ཉ། །བྱ་དང་
བུམ་པ་ཕྱུག་པོའི་བུ། །དཀའ་ཐུབ་ཅན་དང་ཚོང་དཔོན་ནོ། །ཞེས་པ་སྟེ་བཅུ་ཚན་
གཉིས་པའོ། །ཚུལ་ཁྲིམས་ཀྱི་བཅུ་ཚན་འདི་ལ་ཡང་ན་བསྡུས་དོན་འདི་ལྟར་བྱ་སྟེ།
རྩ་བའི་གཉིས་པ་ཚུལ་ཁྲིམས་ལ་སློབ་ཚུལ་ལ་གཉིས། ཁྱིམ་པ་དང་ཐུན་མོང་བ་
བསླབ་གཞི་ལྔ་བསྲུང་བའི་ཚུལ་ཁྲིམས་ལ་སློབ་ཚུལ་དང་། ཁྱིམ་པ་དང་ཐུན་མོང་
མིན་པ་རབ་ཏུ་བྱུང་བའི་ཚུལ་ཁྲིམས་ལ་སློབ་ཚུལ་ལོ། །དང་པོ་ལ་ལྔ། སྲོག་གཅོད་
སྤོང་བའི་ཚུལ་ཁྲིམས་སློབ་ཚུལ། མ་བྱིན་ལེན་པ་སྤོང་བའི་ཚུལ་ཁྲིམས་ལ་སློབ་
ཚུལ། ལོག་ གཡེམ་ སྤོང་ བའི་ ཚུལ་ ཁྲིམས་ ལ་ སློབ་ ཚུལ། རྫུན་ སྤོང་ བའི་ ཚུལ་
ཁྲིམས་ལ་སློབ་ཚུལ། མྱོས་འགྱུར་སྤོང་བའི་ཚུལ་ཁྲིམས་ལ་སློབ་ཚུལ་ལོ། །དེའི་
དང་པོ་སྲོག་གཅོད་སྤོང་བའི་ཚུལ་ཁྲིམས་ལ་སློབ་ཚུལ་སྟོན་པ་ལ་བརྒྱ་བྱིན་གྱི་
འཁྲུངས་རབས། གཉིས་པ་མ་བྱིན་ལེན་སྤོང་བའི་ཚུལ་ཁྲིམས་ལ་སློབ་ཚུལ་སྟོན་
པ་ལ་བྲམ་ཟེའི་འཁྲུངས་རབས། གསུམ་པ་ལོག་གཡེམ་སྤོང་བའི་ཚུལ་ཁྲིམས་ལ་
སློབ་ཚུལ་སྟོན་པ་ལ་ཤི་བིའི་རྒྱལ་པོའི་འཁྲུངས་རབས། བཞི་པ་རྫུན་སྤོང་བའི་
ཚུལ་ ཁྲིམས་ལ་སློབ་ཚུལ་སྟོན་པ་ལ་དེད་དཔོན་གྱི་འཁྲུངས་རབས། ཉའི་རྒྱལ་
-171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོའི་ འཁྲུངས་ རབས། བྱ་ སྲེག་ པའི་ འཁྲུངས་ རབས་ གསུམ་ སྦྱར་ཏེ། འཁྲུངས་
རབས་ གསུམ་པོ་འདི་བདེན་པའི་མཐུ་བསྟན་པ་ཤ་སྟག་ཏུ་འདུག་པས། རྫུན་
སྤངས་ནས་བདེན་ཚིག་གི་མཐུ་གྲུབ་པ་ལ་སྦྱར་རོ། །ལྔ་པ་མྱོས་འགྱུར་སྤོང་བའི་
ཚུལ་ཁྲིམས་ལ་སློབ་ཚུལ་སྟོན་པ་ལ་ལྷའི་དབང་པོའི་འཁྲུངས་རབས་སྦྱར་རོ། །
གཉིས་པ་ཁྱིམ་པ་དང་ཐུན་མོང་མིན་པ་རབ་ཏུ་བྱུང་བའི་ཚུལ་ཁྲིམས་ལ་སློབ་ཚུལ་
ལ་གསུམ། ཁྱིམ་ན་གནས་པའི་སྐྱོན་དང་རབ་ཏུ་བྱུང་བའི་ཕན་ཡོན་སྒོ་དུ་མ་ནས་
བསམས་ཏེ་ཁྱིམ་གྱི་འདོད་ཡོན་ལ་ཆགས་པ་མེད་པར་རབ་ཏུ་བྱུང་བའི་ཚུལ་
ཁྲིམས་ལ་སློབ་ཚུལ། རབ་ཏུ་བྱུང་ནས་དབེན་པའི་གནས་སུ་འཚོ་བ་དཀའ་ཐུབ་
ལ་གནས་ནས་ལམ་སྒོམ་པའི་ཚེ་དཀའ་ཐུབ་ཀྱི་ལུས་རིད་པ་སོགས་ཀྱིས་ཡིད་
གདུང་བ་མེད་པ་དང་དེའི་རྐྱེན་གྱིས་ཁྲོ་བ་འཁྲུག་པ་མེད་པར་རྐྱེན་ཅི་བྱུང་ཡང་
དགའ་བཞིན་སྤྲོ་བཞིན་དུ་རབ་ཏུ་བྱུང་བའི་ཚུལ་ཁྲིམས་རྣམས་པར་དག་པ་ལ་
གནས་ནས་བསམ་གཏན་སྒོམ་ཚུལ། རབ་ཏུ་བྱུང་བའི་ཚུལ་ཁྲིམས་ལ་གནས་ནས་
སོ་སོར་རྟོག་པའི་ཤེས་རབ་ཀྱིས་འཁོར་འདས་ཀྱི་སྐྱོན་ཡོན་ལེགས་པར་རིག་པར་
བྱས་ནས་གཏི་མུག་གི་གཉེན་པོ་སྒོམ་ཚུལ་ལོ། །གསུམ་པོ་དེའི་དང་པོ་སྟོན་པ་ལ་
རྒྱལ་རིགས་ཕྱུག་པོའི་བུའི་འཁྲུངས་རབས། གཉིས་པ་སྟོན་པ་ལ་བྲམ་ཟེ་དཀའ་
ཐུབ་ཅན་གྱི་འཁྲུངས་རབས། གསུམ་པ་སྟོན་པ་ལ་ཚོང་དཔོན་གྱི་འཁྲུངས་རབས་
རྣམས་ སྦྱར་ རོ། །འཁྲུངས་ རབས་ བཅུ་ པོ་ དེ་ དག་ ལ་ སོ་ སོར་ གནས་ གང་ དུ་
འཁྲུངས་པ་དང་། རིགས་རུས་ གང་ ཡིན་ པ་ དང་། འཇིག་རྟེན་མཐུན་འཇུག་གི་
མཛད་པ་ཇི་ལྟར་མཛད་པ་དང་། འཇིག་རྟེན་ཀུན་ལས་ཁྱད་པར་དུ་འཕགས་པ་
རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་ཚུལ་ཇི་ལྟར་མཛད་པ་སོགས་སོ་སོའི་
- 172 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དོན་ཞིབ་པར་བསྡུས་དོན་སྔ་མར་བཤད་པ་ལྟར་བྱའོ།། །།
༈ རྩ་བའི་གསུམ་པ་བཟོད་པ་ལ་སློབ་ཚུལ་ལ་བཞི། གནོད་བྱེད་ལ་ཇི་མི་
སྙམ་པའི་བཟོད་པ་ལ་སློབ་ཚུལ། སྡུག་བསྔལ་དང་ལེན་གྱི་བཟོད་པ་ལ་སློབ་ཚུལ།
ཆོས་ལ་ངེས་སེམས་ཀྱི་བཟོད་པ་ལ་སློབ་ཚུལ། བཟོད་པའི་ཉམས་ལེན་ལ་གདེང་
ཐོབ་ནས་བདག་པས་གཞན་གཅེས་པའི་སེམས་ཀྱིས་གཞན་དོན་རླབས་ཆེན་བྱ་
ཚུལ་ ལོ། །དང་ པོ་ ལ་ གསུམ། ཁོང་ ཁྲོའི་ ཉེས་དམིགས་ བསམས་ པའི་ སྒོ་ནས་
གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་བཤད་པ། འདོད་ཡོན་ལ་
ཆགས་པའི་ཉེས་དམིགས་དང་བཟོད་པའི་ཕན་ཡོན་བསམས་པའི་སྒོ་ནས་གནོད་
བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་བཤད་པ། སྙེད་བཀུར་ལ་ཆགས་
པའི་ཉེས་དམིགས་བསམས་པའི་སྒོ་ནས་གནོད་བྱེད་ལ་ཇི་མི་སྙམ་པའི་བཟོད་པ་
ལ་སློབ་ཚུལ་བཤད་པའོ། །དང་པོ་ཁོང་ཁྲོའི་ཉེས་དམིགས་བསམས་པའི་སྒོ་ནས་
གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་
སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ ལ་ བཞི། མཚམས་ སྦྱར་བ། གཙུག་ཕུད་ བྱང་ ཆུབ་ ཏུ་ འཁྲུངས་ པའི་ རྟོགས་
བརྗོད་རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་མཚན་བསྟན་
པའོ། །དང་པོ་ནི། ཁྲོ་བ་ཐུལ་ན་དགྲ་ཞི་བར་འགྱུར་གྱི། གཞན་དུ་བྱས་ན་དགྲ་
འཕེལ་ལོ། །ཞེས་པ་སྟེ། བྱང་ཆུབ་ཏུ་སེམས་བསྐྱེད་ནས་ཐེག་པ་ཆེན་པོའི་ལམ་ལ་
སློབ་པར་འདོད་པ་རྣམས་ཀྱིས་གང་ལ་བསླབ་པར་བྱ་བ་ནི་ཐེག་པ་ཆེན་པོའི་མདོ་
དགོངས་འགྲེལ་དང་བཅས་པ་ནས་བྱང་ཆུབ་སེམས་དཔའི་བསླབ་བྱ་མཐའ་ཡས་
པ་ཞིག་གསུངས་ཀྱང་། དེ་ཐམས་ཅད་ཀྱི་གནད་བསྡུ་ན་ཕ་རོལ་ཏུ་ཕྱིན་པ་དྲུག་ཏུ་
-173-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འདུ་བར་རྗེ་བཙུན་བྱམས་པ་མགོན་པོས་མདོ་སྡེ་རྒྱན་དུ་ཕར་ཕྱིན་དྲུག་གི་གྲངས་
ངེས་གཏན་ལ་ཕབ་པ་ལྟར་ཡིན་ལ། ཕར་ཕྱིན་དྲུག་ལས་སྦྱིན་པ་དང་ཚུལ་ཁྲིམས་
ལ་སློབ་ཚུལ་བཤད་ཟིན་ནས། སྐབས་འདིར་བཟོད་པ་ལ་སློབ་ཚུལ་སྟོན་པ་ལ་
བཟོད་པའི་མི་མཐུན་ཕྱོགས་ནི་ཁོང་ཁྲོ་ཡིན་པས་བཟོད་པ་སྐྱེ་བ་ལ་ཁོང་ཁྲོའི་
གཉེན་པོ་བསྟེན་ཤེས་དགོས་ལ། དེ་ལ་ཁོང་ཁྲོའི་ཉེས་དམིགས་བསམ་དགོས་
པས་བཟོད་པའི་བཅུ་ཚན་གྱི་རྟོགས་བརྗོད་དང་པོ་འདིར་ཁོང་ཁྲོའི་ཉེས་དམིགས་
རྒྱས་པར་སྟོན་པ་ཡིན་ནོ། །དེ་ལ་བཟོད་པའི་ངོ་བོ་ནི་ཁྲོ་བ་ཐུལ་བ་སྟེ། བཟོད་
པའི་སྐད་དོད་ལ་ཀཱནྟི་ཞེས་པ་ཡོད་ལ། དེ་ངེས་ཚིག་གིས་བཤད་ན་རྒྱུད་འཁྲུག་པ་
མེད་པར་ཁྲོ་བ་ཐུལ་བ་ཞེས་བྱ་བ་ཡིན་ནོ། །དེ་ཡང་རང་རྒྱུད་ཀྱི་ཁྲོ་བ་ཐུལ་ན་ཕྱི་
ནང་གི་དགྲ་ཐམས་ཅད་ཞི་བར་འགྱུར་གྱི། དེ་ལས་གཞན་དུ་རྐྱེན་ཅུང་ཟད་རེ་མ་
བཟོད་པར་ཁོང་ཁྲོ་བྱས་ན་ཕྱི་ནང་གི་དགྲ་ཐམས་ཅད་འཕེལ་ལོ། །དེའི་རྒྱུ་མཚན་
ཡང་། སྤྱོད་ འཇུག་ ལས། སེམས་ ཅན་ མི་ བསྲུན་ ནམ་ མཁའ་ བཞིན། །དེ་ དག་
གཞོམ་གྱིས་ཡོང་མི་ལང་། ཁྲོ་བའི་སེམས་འདི་གཅིག་བཅོམ་ན། །དགྲ་དེ་ཐམས་
ཅད་བཅོམ་དང་འདྲ། །ཞེས་གསུངས་པ་ལྟར། རང་ངོས་ནས་རྒྱུད་བཏུལ་ཏེ་རྐྱེན་
ཅི་བྱུང་ཡང་ཁོང་ཁྲོ་མ་ཤོར་བར་བྱས་ན་གནོད་པ་ཞི་བར་འགྱུར་གྱི། རྐྱེན་ཅུང་
ཟད་རེ་མ་བཟོད་པར་རྒྱུད་འཁྲུག་པར་བྱས་ན་ཕྱི་ནས་གཞན་གྱི་གནོད་པ་རྣམ་པ་
སྣ་ཚོགས་རྒྱུན་མར་འོང་ཞིང་། གཙོ་བོར་རང་གི་སེམས་ཡིད་མི་བདེས་གདུངས་
ནས་སྡུག་བསྔལ་ཞིང་མི་འདོད་པ་དུ་མ་སྐྱེད་པར་བྱེད་དེ། འཕྲལ་དུ་ལུས་སེམས་
གཉིས་ཀ་གདུང་བ་དང༌། སྔར་བྱས་ཀྱི་དགེ་རྩ་རྣམས་འཇོམས་པ་དང་། ཚེ་དང་
བསོད་ནམས་ཉམས་པར་བྱེད་པ་སོགས་རང་རྒྱུད་ཀྱི་ཁོང་ཁྲོས་རང་ལ་གནོད་པ་
- 174 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱེད་པ་ཙམ་སེམས་ཅན་ཐམས་ཅད་དགྲར་ལངས་ཀྱང་དེ་ཙམ་གྱི་གནོད་པ་བྱར་
མི་ནུས་སོ། །དོན་འདི་ལ་སྤྱོད་འཇུག་ལས། བསྐལ་པ་སྟོང་དུ་བསགས་པ་ཡི། །
སྦྱིན་དང་བདེ་བཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་།
ཁོང་ཁྲོ་གཅིག་གིས་འཇོམས་པར་བྱེད། །ཅེས་དང་ཞེ་སྡང་ཟུག་རྔུའི་སེམས་འཆང་
ན། །ཡིད་ནི་ཞི་བ་ཉམས་མི་མྱོང་། །དགའ་དང་བདེ་བའང་མི་འཐོབ་ལ། །གཉིད་
མི་འོང་ཞིང་བརྟན་མེད་འགྱུར། །ཞེས་དང་། མདོར་ན་ཁྲོ་བ་བདེར་གནས་པ། །དེ་
ནི་འགའ་ཡང་ཡོད་མ་ཡིན། ཁྲོ་བའི་དགྲ་ཡི་དེ་ལ་སོགས། །སྡུག་བསྔལ་དག་ནི་
བྱེད་པ་འགྱུར། །གང་ཞིག་བསྒྲིམས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་
བདེ། །མི་འདོད་བྱས་དང་འདོད་པ་ཡི། །གེགས་བྱས་པ་ལས་བྱུང་གྱུར་པ། །ཡིད་
མི་བདེ་ བའི་ ཟས་ རྙེད་ནས། །ཞེ་སྡང་བརྟས་ཏེ་བདག་འཇོམས་སོ། །དེ་ལྟས་
བདག་གིས་དགྲ་བོ་དེའི། །ཟས་ནི་རྣམ་པར་གཞོམ་པར་བྱ། །ཞེས་སོགས་ཁྲོ་བས་
ནང་ནས་དགྲ་བྱེད་ཚུལ་རྒྱ་ཆེར་གསུངས་ལ། ཁོང་ཁྲོ་ནང་གི་དགྲ་ཡིན་པར་གཞུང་
འདིར་ཡང་འོག་ཏུ་སྟོན་ནོ། །དེས་ན་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་
གྱི་གནས་སྐབས་སུ་ཁོང་ཁྲོའི་ཉེས་དམིགས་བསམས་ནས་གནོད་བྱེད་ལ་ཇི་མི་
སྙམ་པའི་བཟོད་པ་ཇི་ལྟར་མཛད་པ་དེའི་རྗེས་སུ་བསླབ་པར་བྱའོ། ། །
གཉིས་པ་གཙུག་ཕུད་བྱང་ཆུབ་ཏུ་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་
ཏན་སྤྱིར་བསྟན་པ། ཁྱད་པར་བཟོད་པའི་ཕར་ཕྱིན་ལ་ཇི་ལྟར་སློབ་པར་མཛད་
ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས། སྐྱེས་པར་གྱུར་ཏོ་ཞེས་གྲག་
གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་
-175-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྐབས་སུ་གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་ཚུལ་ཇི་ལྟར་མཛད་པ་
དེ་ཡང་འདི་ལྟར་ཐོས་ཏེ། བྱང་ཆུབ་ཏུ་སེམས་བསྐྱེད་ནས་བསྐལ་པ་བགྲང་བ་
ལས་འདས་པར་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམས་ལ་བར་མ་ཆད་དུ་
བསླབས་པས་རྒྱལ་སྲས་སའི་དབང་ཕྱུག་ཏུ་གྱུར་པ་ན། ལས་དང་ཉོན་མོངས་པས་
འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་གིས་གང་དང་གང་དུ་སེམས་
ཅན་གྱི་དོན་མཛད་པར་བཞེས་པ་དེ་དང་དེར་བསམས་བཞིན་དུ་སྐྱེ་བ་བཞེས་པར་
མཛད་པ་ལས་སྐབས་དེར་བྲམ་ཟེའི་རིགས་ཞིག་ཏུ་བསམས་བཞིན་དུ་སྐྱེ་བ་
བཞེས་པར་གྱུར་ཏོ་ཞེས་གྲག་གོ །དེ་ལྟར་བསམས་བཞིན་དུ་སྐྱེ་བ་བཞེས་པའི་
བྲམ་ཟེ་དེ་ནི་ཡོན་ཏན་རྒྱ་ཆེན་པོ་དང་ལྡན་ཏེ། སྔོན་ཡུན་རིང་པོ་ནས་ལམ་ལ་
གོམས་པའི་མཐུ་བརྟས་པས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་
ཅན་གྱི་དོན་དུ་བསམ་བཞིན་དུ་བྱོན་པ་ཞིག་སྟེ། དེ་ཡང་རིགས་རྣམ་པ་བཞི་ལས་
བྲམ་ཟེའི་རིགས་དང༌། བྲམ་ཟེའི་ནང་ནས་ཀྱང་ཤིང་སཱ་ལ་ལྟ་བུའི་རིགས་ཆེན་པོ་
ཞིག་སྟེ། བདག་ཉིད་ཆེན་པོ་དེ་ནི་འཁྲུངས་ཙམ་ཉིད་ནས་བྱིས་པའི་རྒུད་པ་མཐའ་
དག་ལས་འདས་ཤིང་། སྔོན་ཡུན་རིང་པོ་ནས་ཡོན་ཏན་ལ་གོམས་པའི་མཐུས་
ཆོས་དང་སྲིད་ཀྱི་ཡོན་ཏན་མཐའ་དག་ལ་རང་བཞིན་གྱིས་བློ་གྲོས་རྒྱས་པས་རིག་
བྱེད་བཞི་སོགས་ཐུན་མོང་གི་ཡོན་ཏན་རྣམས་དང་། ཚུལ་ཁྲིམས་ལ་སོགས་པ་
ཐུན་མོང་མ་ཡིན་པའི་ཡོན་ཏན་མཐའ་དག་ལ་མཁས་ཤིང་གོམས་པ་ཉམས་འོག་
ཏུ་ཆུད་པས་ལྷ་དང་བཅས་པའི་འཇིག་རྟེན་ཀུན་གྱིས་བསྔགས་པའི་གནས་སུ་གྱུར་
པས་ན་གྲགས་པ་རྒྱས་པ། ནམ་མཁའ་མཛོད་ལ་མངའ་བརྙེས་པས་འབྱོར་པ་ལ་
འཕེལ་འགྲིབ་མེད་པར་དུས་རྟག་ཏུ་རྒྱས་པར་འབྱུང་བས་ན་འབྱོར་པའི་ཡོན་ཏན་
- 176 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ངེས་པ། ཆོས་དང་ཟང་ཟིང་གི་འབྱོར་པ་གཉིས་ཀའི་ཆ་ནས་འགྲན་ཟླ་མེད་པས་
ན་རྒྱལ་པོས་ ཀྱང་བཀུར་སྟི་བྱས་པ། འགྲོ་བ་ཐམས་ཅད་བུ་བཞིན་དུ་སྐྱོང་བ་
མཛད་པས་ན་འཇིག་རྟེན་པ་རྣམས་ཀྱིས་ལྷ་བཞིན་དུ་རྙེད་པ་དང་བཀུར་སྟིས་
མཆོད་པ་ཞིག་ཏུ་གྱུར་ཏོ། །གཞུང་འདི་ལ་སྔོན་གྱི་མཁས་པ་འགའ་ཞིག་གིས་ཕར་
ཕྱིན་དྲུག་གི་རྒྱུ་མཐུན་གྱི་འབྲས་བུ་ལ་སྦྱར་ནས་བཤད་དེ། སྔོན་ཚུལ་ཁྲིམས་ལ་
གོམ ས་ པར་ མཛད་ པའི་འབྲས་བུ་ རིགས་མཐོན་པོ་འཁྲུངས་པ་དང༌། བསམ་
གཏན་དང་ཤེས་རབ་ལ་གོམས་པའི་མཐུས་ཡོན་ཏན་གྱི་གྲགས་པ་རྒྱས་པ་དང་།
སྦྱིན་པའི་མཐུས་འབྱོར་པ་རྒྱས་པ་དང་། བཟོད་པའི་མཐུས་རྒྱལ་པོ་སོགས་སྐྱེ་བོ་
ཀུན་གྱི་བཀུར་སྟི་བྱ་བའི་གནས་དུ་གྱུར་ཅེས་བཤད་དོ། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། ཚིག་ལྷུག་པའི་སྒོ་
ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི།
དེ་ཡུན་རིང་དུ་གྱུར་ནས་ཞེས་པ་ནས། གྲགས་པར་གྱུར་ཏོ། །ཞེས་པའི་བར་ཏེ།
བྱང་སེམས་བདག་ཉིད་ཆེན་པོ་དེ་ཡུམ་གྱི་མངལ་ནས་བཙས་མ་ཐག་ཁྲུས་བྱ་བ་
དང༌། ལྷ་མཆོད་པ་དང་། བཙས་སྟོན་རྒྱ་ཆེར་བྱས་ཤིང་ཡུན་རིང་དུ་གྱུར་པ་སྟེ་
འཁྲུངས་ནས་རིང་ཞིག་ལོན་པ་ན་སྐྲ་མཚམས་དབྱེ་བ་དང༌། མིང་གདགས་པ་
དང་། གཙུག་ཕུད་བཞག་པ་སོགས་ཆོ་གའི་ལས་སུ་བྱ་བ་རྣམས་ནི་བྱས་པ་དང༌།
བདག་ཉིད་ཆེན་པོ་དེ་སྔོན་ཡུན་རིང་པོ་ནས་ཡོན་ཏན་གྱི་ཚོགས་ཐམས་ཅད་ལ་
སྦྱངས་པའི་མཐུ་ཅན་ཡིན་པས། ཚེ་དེར་གཞན་གྱིས་བསླབས་པ་ལ་མི་ལྟོས་པར་
ཐུན་མོང་བའི་རིག་གནས་ཐམས་ཅད་དང་། ཐེག་པ་གསུམ་གྱི་ལམ་གྱི་གནད་
ཐམས་ཅད་ལ་རང་བཞིན་གྱིས་མཁས་པར་གྱུར་ཀྱང་། གདུལ་བྱ་རྣམས་ལ་འདི་
-177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལྟར་བྱ་དགོས་སོ་ཞེས་བསླབ་པའི་ཕྱིར་སློབ་དཔོན་མཁས་པ་དག་ལ་བརྟེན་ཏེ་
རིག་བྱེད་ ཡན་ ལག་བཞི་དང༌། སྡེ་སྣོད་གསུམ་ལ་མང་དུ་ཐོས་པའི་ཡོན་ཏན་
རྣམས་བསླབས་ཏེ། ཡོན་ཏན་དེ་དག་ཐམས་ཅད་ལ་གོམས་པར་བྱས་པས་མཁས་
པ་རྣམས་ཀྱི་ནང་དུ་བྲམ་ཟེ་མཁས་པ་ཆེན་པོ་གཙུག་ཕུད་བྱང་ཆུབ་ཅེས་མིང་
ཡོངས་སུ་གྲགས་པར་གྱུར་ཏོ། །ཡང་ན་འདི་ལྟར་བཤད་དེ། དེ་འཁྲུངས་ནས་ཡུན་
རིང་དུ་གྱུར་པ་སྟེ་ཆེར་སྐྱེས་ནས་རིག་བྱེད་ཡན་ལག་བཞི་འདོན་པ་དང༌། འདོན་
དུ་འཇུག་པ་དང་། མཆོད་སྦྱིན་བྱེད་པ་དང་། བྱེད་དུ་འཇུག་པ་དང་། མེ་ལ་སྦྱིན་
བསྲེག་བྱ་བ་སོགས་བྲམ་ཟེའི་ལས་སུ་བྱ་བའི་ཚིག་རྣམས་ལེགས་པར་བྱས་པ་
དང༌། སྡེ་སྣོད་གསུམ་ལ་མང་དུ་ཐོས་པའི་ཡོན་ཏན་ལ་གོམས་པར་བྱས་པས་
མཁས་པ་རྣམས་ཀྱི་ནང་དུ་མིང་ཡོངས་སུ་གྲགས་ཏེ། དེའི་ཚེ་དེའི་དུས་ན་འཛམ་
བུའི་གླིང་གི་མཁས་པ་ཀུན་གྱི་གཙུག་གི་རྒྱན་དུ་གྱུར་ཏོ་ཞེས་བྱའོ། ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། མཁས་པ་རྣམས་
ཀྱི་གྲགས་པ་ནི། །མཁས་པ་ཉིད་ཀྱི་ནང་དུ་འཕེལ། །རིན་ཆེན་ཤེལ་ལ་རིན་ཆེན་
དང༌། །གཡུལ་ངོ་དག་ཏུ་དཔའ་བོ་བཞིན། །ཞེས་པ་སྟེ། ཚིགས་བཅད་འདི་ནི་
འཕགས་པ་ཀླུ་སྒྲུབ་ ཀྱིས་ཤེས་རབ་སྡོང་བུར་གང་གསུངས་ པ་དེ་ཉིད་མཁས་
མཆོག་དཔའ་བོས་འདིར་བཀོད་པར་སྣང་ངོ༌། །གཞུང་ཚིག་འདིའི་དངོས་ཟིན་གྱི་
དོན་ནི་གོ་སླ་ལ། ཤེས་རབ་སྡོང་བུར་མཁས་པ་མཁས་པའི་ནང་དུ་མཛེས་ཤིང་
གྲགས་པ་དང༌། བླུན་པོ་རྣམས་ཀྱིས་མཁས་པ་མི་ཤེས་ཤིང་བླུན་པོའི་ནང་དུ་
མཁས་པ་མི་མཛེས་པའི་ཚུལ། ངང་པ་ངང་པའི་ཁྱུ་ནང་ན་མཛེས་ཤིང་ཁྲ་དང་ཁྭ་
ཏ་སོགས་ཀྱི་ནང་ན་མི་མཛེས་པ་དང་། ཅང་ཤེས་བོང་བུའི་ནང་ན་མི་མཛེས་པ་
- 178 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སོགས་ ཀྱི་དཔེ་མང་ པོ་དང༌། མཁས་པ་ཆེན་པོ་རྣམས་མཁས་པ་རྣམས་ ཀྱིས་
བཀུར་གྱི། དེ་ཉིད་བླུན་པོ་དམན་པ་རྣམས་ཀྱིས་མི་བཀུར་བར་མ་ཟད་ཅིར་ཡང་
མི་སེམས་པ་དང་། སྐྱེ་བོ་དམ་པ་རྣམས་ཀྱིས་ཕྱག་བྱ་བའི་གནས་མཆོད་རྟེན་ནི་ཁྭ་
ཏ་རྣམས་སྟན་དུ་བྱས་ནས་མི་གཙང་བ་འདོར་བ་སོགས་ཀྱི་དཔེ་མང་པོ་དང་
བཅས་མཁས་བླུན་གྱི་ཁྱད་པར་ཆེས་ཞིབ་པར་གསུངས་སོ། །
གསུམ་པ་ཁྱད་པར་བཟོད་པའི་ཕར་ཕྱིན་ལ་ཇི་ལྟར་སློབ་པར་མཛད་ཚུལ་
ལ་གསུམ། བྱང་སེམས་བདག་ཉིད་ཆེན་པོ་དེ་འདོད་ཡོན་ལ་མ་ཆགས་པར་ཁྱིམ་
ནས་ཁྱིམ་མེད་པར་རབ་ཏུ་བྱུང་བ། རབ་ཏུ་བྱུང་ནས་དབེན་པའི་གནས་སུ་བསམ་
གཏན་ལ་རྩེ་གཅིག་ཏུ་གཞོལ་བར་མཛད་པ། ཁྱད་པར་གནོད་བྱེད་ལ་ཇི་མི་སྙམ་
པའི་བཟོད་པ་ཇི་ལྟར་མཛད་པའི་རྣམ་ཐར་རྒྱས་པར་བཤད་པའོ། །དང་པོ་ལ་
བཞི། བྱང་སེམས་བདག་ཉིད་ཆེན་པོ་དེ་འདོད་པའི་ཉེས་དམིགས་གཟིགས་ནས་
ཁྱིམ་གྱི་གནས་ལ་ཡིད་འབྱུང་སྐྱེས་པ། བྱང་སེམས་བདག་ཉིད་ཆེན་པོས་ཇི་ལྟར་
གཟིགས་ པ་ ལྟར་ འདོད་ པའི་ ཉེས་དམིགས་བསྟན་པ། བྱང་སེམས་བདག་ཉིད་
ཆེན་པོ་དེ་འདོད་ཡོན་ལ་ཆགས་པ་སྤངས་ནས་རབ་ཏུ་བྱུང་བར་མཛད་པ། བྲམ་
ཟེའི་ཆུང་མ་དེ་ཡང་རབ་ཏུ་བྱུང་བར་གྱུར་པའོ། །དང་པོ་ནི། དེ་ནས་བདག་ཉིད་
ཆེན་པོ་དེ་ཞེས་པ་ནས། ཁྱིམ་ན་གནས་པ་ལ་དགའ་བར་མ་གྱུར་ཏོ། །ཞེས་པའི་
བར་ཏེ། བྱང་སེམས་བདག་ཉིད་ཆེན་པོ་དེ་བསྐལ་པ་གྲངས་མེད་པའི་སྔོན་རོལ་
ནས་ འཁོར་བའི་ གནས་ ལ་ མ་ཆགས་ པར་ སྲིད་ པ་མཐའ་དག་མེ་འབར་བའི་
རླུབས་ ལྟར་ གཟིགས་ པའི་ ངེས་ འབྱུང་ དང་། འགྲོ་བ་ མཐའ་ དག་ འཁོར་ བའི་
གནས་ནས་འདོན་པར་བཞེད་པའི་བྱང་ཆུབ་ཀྱི་སེམས་ཤུགས་དྲག་པོས་བསྐུར་ཏེ།
-179-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚེ་རབས་སྔ་མ་མང་པོར་རབ་ཏུ་བྱུང་བ་ལ་གོམས་ཤིང་སྔོན་ཐུགས་བསྐྱེད་པ་ནས་
བཟུང་ཚེ་རབས་ཐམས་ཅད་དུ་དམ་པའི་མགོན་ལ་བརྟེན་ནས་ཐོས་པ་རྒྱ་མཚོའི་
ཕ་རོལ་ཏུ་སོན་ཞིང་། ཆོས་གང་དང་གང་ཐོས་པའི་དོན་རྣམས་ལ་ཚུལ་བཞིན་དུ་
སེམས་པ་རྒྱན་དུ་གོམས་པར་བྱས་པའི་མཐུས་གཞན་གྱིས་བསྐུལ་བ་ལ་མི་ལྟོས་
པར་འཁོར་བའི་ཉེས་སྐྱོན་དང་ཐར་པའི་ཕན་ཡོན་ཇི་བཞིན་ངེས་པའི་བློ་གྲོས་
ཤིན་ཏུ་གསལ་བ་དང་། འཁོར་འདས་ཀྱི་ཆོས་ཐམས་ཅད་ལ་ཞིབ་ཏུ་དཔྱོད་ཤེས་
པའི་ཤེས་རབ་ཤིན་ཏུ་རྣོ་ཞིང་གསལ་བ་དུས་ཀུན་ཏུ་ཉམས་པ་མེད་པར་ཐུགས་ལ་
མངའ་བའི་ཕྱིར་སྤྱིར་འཁོར་བའི་གནས་ཐམས་ཅད་མེའི་དོང་ལྟར་གཟིགས་ཤིང་།
ལྷག་པར་ཁྱིམ་ན་གནས་པ་ནི་བཙོན་ར་དང་འདྲ་བར་ཉེས་པ་དང་སྡུག་བསྔལ་དུ་
མའི་འབྱུང་གནས་སུ་གཟིགས་ནས་ཁྱིམ་གྱི་གནས་དེ་ལ་དགའ་བར་མ་གྱུར་ཏོ། །
སྔོན་གྱི་དམ་པ་འགའ་ཞིག་གིས་འདིར་བཤད་པའི་བློ་ནི་ལྷན་ཅིག་སྐྱེས་པའི་བློ་
གྲོས་དང་། ཤེས་རབ་ནི་ཚེ་འདིར་སྦྱངས་པའི་སྦྱོར་བྱུང་ལ་བཤད་སྣང་ངོ༌། །
གཉིས་ པ་ བྱང་ སེམས་བདག་ཉིད་ཆེན་པོས་ ཇི་ ལྟར་ གཟིགས་པ་ལྟར་
འདོད་པའི་ཉེས་དམིགས་བསྟན་པ་ནི། དེ་འདོད་པ་རྣམས་འཐབ་མོ་དང་། ཞེས་
པ་ནས། ཉེས་ པ་ མང་ པོའི་ གནས་ སུ་ གྱུར་ པའི་ ཕྱིར། ཞེས་ པའི་བར་ཏེ། བྱང་
སེམས་བདག་ཉིད་ཆེན་པོ་དེས་ཇི་ལྟར་གཟིགས་པ་ལྟར་ཁྱིམ་དུ་གནས་ཏེ་འདོད་
པའི་ལོངས་སྤྱོད་སྒྲུབ་པ་ནི་ཉེས་པ་དང་སྡུག་བསྔལ་དུ་མའི་འབྱུང་གནས་ཡིན་ཏེ།
འདོད་པའི་ལོངས་སྤྱོད་རྣམས་ནི་གསོག་པ་དང་བསྲུང་བ་སོགས་ཀྱི་སྡུག་བསྔལ་
རྣམ་པ་མང་པོ་མྱོང་བར་བྱེད་པ་དང་། ལོངས་སྤྱོད་དེ་ལ་བརྟེན་ནས་གཞན་དང་
འཐབ་མོ་མང་པོ་འབྱུང་བ་དང༌། འདོད་པའི་ལོངས་སྤྱོད་གསོག་སྲུང་གི་ཕྱིར་དུ་
- 180 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཞན་དང་ རྩོད་པ་མང་པོ་འབྱུང་བ་དང་། འདོད་པའི་ལོངས་སྤྱོད་རྒྱས་པ་ན་
དྲེགས་པ་སོགས་ཉོན་མོངས་མང་པོ་འབྱུང་བ་དང་། འདོད་པའི་ལོངས་སྤྱོད་ཀྱི་
ཕྱིར་རང་གི་ཉེ་དུ་ཚུན་ཆད་སྐྱེ་བོ་མང་པོ་དང་འཁོན་འབྱུང་བ་དང་། འདོད་པའི་
ལོངས་སྤྱོད་ཀྱི་ཕྱིར་མི་མཐུན་པ་མང་དུ་འབྱུང་བ་དང་། འདོད་པའི་ལོངས་སྤྱོད་
རྣམས་ནི་རང་གིས་ངལ་བ་བརྒྱས་བསགས་ཀྱང་རྒྱལ་པོ་སོགས་དབང་ཆེ་བ་མང་
པོས་འཕྲོག་པ་དང་། དཔྱ་ཁྲལ་གྱིས་ལེན་པ་སོགས་དེ་དག་དང་ཐུན་མོང་ཡིན་པ་
དང་། རྐུན་པོ་རྣམས་ཀྱིས་བརྐུས་ཏེ་འཁྱེར་བར་བྱེད་པས་རྐུན་པོ་རྣམས་དང་ཐུན་
མོང་ཡིན་པ་དང་། ཆུས་ཁྱེར་བ་སོགས་འབྱུང་བས་ཆུ་དང་ཐུན་མོང་ཡིན་པ་དང༌།
མེས་ཚིག་པ་སོགས་འབྱུང་བས་མེ་དང་ཐུན་མོང་ཡིན་པ་དང༌། དགྲ་རྣམས་ཀྱིས་
འཕྲོག་པ་དང༌། གཤགས་བཀྱེ་སྟེ་རྒྱལ་པོའི་གྲྭར་འབུལ་བ་སོགས་འབྱུང་བས་
དགྲ་རྣམས་དང་ཐུན་མོང་ཡིན་པ་དང་། ཕ་མ་གཅིག་པའི་སྤུན་དང་། ཕ་མ་གཅིག་
པ་མིན་ཡང་རིགས་ཀྱིས་གཉེན་དུ་འབྲེལ་བ་སོགས་བགོ་སྐལ་ལ་དབང་བ་རྣམས་
དང་ཐུན་མོ་ཡིན་པས། གཞན་དང་ཐུན་མོང་གི་ནོར་ལ་རང་ཉིད་གསོག་པ་དང་
བསྲུང་བ་སོགས་ཀྱི་ངལ་བ་བརྒྱ་ཕྲག་བྱེད་དགོས་པ་ལས་ངན་པའི་མཐུས་བཅོམ་
པ་ཡིན་པར་གདོན་མི་ཟའོ། །གཞན་ཡང་འདོད་པའི་ལོངས་སྤྱོད་ཇི་ཙམ་བསགས་
ཀྱང་ཆོག་མི་ཤེས་པར་འགྱུར་བ་དང་། འདོད་པའི་ལོངས་སྤྱོད་དེ་ལ་བརྟེན་ནས་
འདོད་ཆགས་དང་ཞེ་སྡང་དང་སེར་སྣ་དང་ང་རྒྱལ་ལ་སོགས་པ་ཉོན་མོངས་པ་
རྣམས་རྒྱས་པར་འགྱུར་ཞིང་། ཉོན་མོངས་དེ་དག་ལ་བརྟེན་ནས་ལས་ངན་མང་པོ་
གསོག་པར་འགྱུར་པས་འདི་ཕྱི་ཀུན་ཏུ་ཕུང་བར་བྱེད་པའི་ཉེས་པ་མང་པོའི་འབྱུང་
གནས་སུ་གྱུར་པའི་ཕྱིར་རོ། །འགྱུར་གསར་དུ་དགྲ་ལ་སོགས་པ་བགོ་སྐལ་ལ་
-181-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དབང་བ་རྣམས་ཞེས་འབྱུང་བ་འགྱུར་མི་བཟང་སྟེ། དགྲ་ནི་བགོ་སྐལ་ལ་དབང་བ་
མིན་པས་སོ། །
གསུམ་པ་བྱང་སེམས་བདག་ ཉིད་ཆེན་པོ་དེ་འདོད་ཡོན་ལ་ཆགས་པ་
སྤངས་ནས་རབ་ཏུ་བྱུང་བར་མཛད་པ་ནི། བདག་ལ་ཕན་པར་འདོད་པ་རྣམས་
ཞེས་པ་ནས། སྡོམ་པའི་དཔལ་ལ་གནས་པར་གྱུར་པ་དང་། ཞེས་པའི་བར་ཏེ།
བྱང་སེམས་བདག་ཉིད་ཆེན་པོ་དེས་སྔོན་ཡུན་རིང་པོ་ནས་ཀུན་ཏུ་སྦྱོར་བ་གསུམ་
སྤངས་ཟིན་པས་རང་ཉིད་ལ་འདོད་ཡོན་ལ་ཆགས་པའི་དབང་དུ་འགྱུར་བའི་
གནས་མེད་ཀྱང་། གདུལ་བྱ་རྣམས་ལ་འདོམས་པའི་ཕྱིར་ཁྱིམ་དུ་གནས་ཏེ་འདོད་
ཡོན་ལ་སྤྱོད་པ་ནི་སྔར་བསྟན་པ་ལྟར་ཉེས་པ་དུ་མའི་འབྱུང་གནས་སུ་གཟིགས་
ནས། ཇི་ལྟར་རང་ལ་ཕན་པར་འདོད་པ་རྣམས་ཟས་དུག་ཅན་སྤོང་བ་ཇི་བཞིན་དུ་
ཁྱིམ་གྱི་གནས་ལོངས་སྤྱོད་དང་བཅས་པ་ཡོངས་སུ་སྤངས་ནས་ཁྱིམ་ནས་ཁྱིམ་
མེད་པར་རབ་ཏུ་བྱུང་བར་མཛད་དོ། །དེ་ཡང་སྐྲ་དང་ཁ་སྤུ་བཟང་པོ་བྲེགས་ཏེ།
རབ་ཏུ་བྱུང་བ་དང་མཐུན་པའི་གོས་ཁ་དོག་བསྒྱུར་བ་ངུར་སྨྲིག་ནི་གྱོན། གོས་རིན་
ཐང་ཆེན་པོ་དང་རྣ་རྒྱན་དང་དཔུང་རྒྱན་དང་དོ་ཤལ་ལ་སོགས་པ་རྒྱན་རྣམས་དང་།
གཞན་ཡང་ཁྱིམ་པའི་ཆ་ལུགས་ཅི་དང་ཅི་ཡོད་པ་རྣམས་ནི་དོར་ནས་གང་ལའང་
ཆགས་པ་མེད་པ་སྤྱོད་པ་རབ་ཏུ་བྱུང་བའི་ཆ་ལུགས་ལེགས་པར་བཟུང་སྟེ་མིག་
གཉའ་ཤིང་གང་ཙམ་དུ་བལྟ་བ་དང་། དྲན་བཞིན་དུ་འགྲོ །དྲན་བཞིན་དུ་འདུག་
པ་སོགས་ལུས་ངག་གི་སྤྱོད་ལམ་མཐའ་དག་འདུལ་བ་དང་མཐུན་པར་བྱ་བ་དང༌།
སྒོ་གསུམ་བག་མེད་པའི་སྤྱོད་པ་མཐའ་དག་ལས་ལྡོག་ཅིང་ནང་དུ་དྲན་པ་ཉེ་བར་
བཞག་སྟེ་བཅས་པ་དང་རང་བཞིན་གྱི་ཁ་ན་མ་ཐོབ་པ་མཐའ་དག་ལས་ལྡོག་པ་
- 182 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
།
སྡོམ་པའི་དཔལ་ལ་གནས་པར་གྱུར་ཏོ། །
བཞི་པ་བྲམ་ཟེའི་ཆུང་མ་དེ་ཡང་རབ་ཏུ་བྱུང་བར་གྱུར་ལ་གསུམ། བྲམ་
ཟེའི་ཆུང་མ་དེ་སེམས་དཔའ་ཆེན་པོའི་རྗེས་སུ་སློབ་པའི་ཕྱི་རབ་ཏུ་བྱུང་བར་གྱུར་
པ། དབེན་པའི་ གནས་སུ་བུད་མེད་དང་ལྷན་ཅིག་གནས་པ་དགག་བྱ་ཆེ་བར་
གཟིགས་ནས་བུད་མེད་དེ་རྗེས་སུ་འཁྲིད་པར་མ་གནང་བ། བུད་མེད་དེས་ནན་
ཆེན་པོར་གསོལ་བ་བཏབ་སྟེ་སེམས་དཔའ་ཆེན་པོའི་ཕྱི་བཞིན་རྗེས་སུ་འབྲངས་
ནས་རབ་ཏུ་བྱུང་བའི་སྡོམ་པའི་དཔལ་ལ་གནས་པའོ། །དང་པོ་ནི། དེའི་ཆུང་མ་
ཞེས་པ་ནས། རབ་ཏུ་བྱུང་བར་གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་
དེའི་ཆུང་མ་སེམས་དཔའ་ཆེན་པོ་དེ་ལ་སྙིང་ཉེ་བའི་དབང་དུ་གྱུར་པ་ཞིག་ཡོད་པ་
དེ་ཡང་སེམས་དཔའ་ཆེན་པོ་དེའི་རྗེས་སུ་སློབ་པར་འདོད་ནས་སྐྲ་བྲེགས། ལུས་
ལ་འཆང་བའི་རྒྱན་དང་ལྷབ་ལྷུབ་རྣམས་མེད་པར་བྱས། སྒོ་གསུམ་ཞི་ཞིང་དུལ་
བ་ རང་བཞིན་ གྱི་ཡོན་ཏན་བཟང་པོས་ནི་བརྒྱན། གོས་ངུར་སྨིག་ནི་གྱོན་ནས་
སེམས་དཔའ་ཆེན་པོ་དེའི་ཕྱི་བཞིན་དུ་རབ་ཏུ་བྱུང་བ་གྱུར་ཏོ། །
གཉིས་པ་དབེན་པའི་གནས་སུ་བུད་མེད་དང་ལྷན་ཅིག་གནས་པ་དགག་
བྱ་ཆེ་བར་གཟིགས་ནས་བུད་མེད་དེ་རྗེས་སུ་འཁྲིད་པར་མ་གནང་བ་ནི། དེ་ནས་
བྱང་ཆུབ་སེམས་དཔས་ཞེས་པ་ནས། དེ་བས་ཁྱོད་བློ་སླད་དུ་ལྡོག་པར་གྱིས།
ཞེས་པའི་བར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོས་ཆུང་མ་བུད་
མེད་དེ་ཁྱིམ་པའི་རྟགས་ཆ་ལུགས་རྣམས་བོར་ནས་གོས་ངུར་སྨིག་གྱོན་ཏེ་རབ་ཏུ་
བྱུང་ཞིང་། རང་ཉིད་དཀའ་ཐུབ་ཀྱི་ནགས་ཚལ་དུ་འགྲོ་བའི་རྗེས་སུ་འབྲང་བར་
ཤེས་ནས་བུད་མེད་གཞོན་ནུ་སྔོན་ཆད་སྡུག་མ་མྱོང་བ་དཀའ་ཐུབ་ཀྱི་ནགས་ཚལ་
-183-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དུ་གནས་མི་ནུས་པར་ངེས་པའི་ཕྱིར་བུད་མེད་དེ་ལ་སྨྲས་པ། བཟང་མོ་ཞེས་བོས་
ནས། ཁྱོད་ང་ལ་སྙིང་ཉེ་བས་ང་ཉིད་སེམས་པ་མ་གཏོགས་སྐྱེས་པ་གཞན་མི་
སེམས་ཞིང་ཁྱིམ་དུ་གནས་མི་འདོད་པར་རབ་ཏུ་བྱུང་ནས་ངའི་རྗེས་སུ་སློབ་པར་
འདོད་པ་ང་ལ་བྱམས་པའི་རང་བཞིན་འདི་གསལ་བར་བསྟན་ཟིན་གྱི། ཁྱོད་ངའི་
ཕྱིར་བཞིན་དུ་དབེན་པའི་ནགས་སུ་འགྲོ་བར་ཆས་པ་འདི་ཐོངས་ཤིག ཁྱོད་ཁྱིམ་
ལ་མ་ཆགས་པར་རབ་ཏུ་བྱུང་བ་ཤིན་ཏུ་ལེགས་པས། ད་བུད་མེད་རབ་ཏུ་བྱུང་བ་
གཞན་དག་གང་མ་འཁོད་པ་དེར་སོང་ལ། ཁྱོད་ཀྱང་བུད་མེད་རབ་ཏུ་བྱུང་བ་
གཞན་དེ་དག་དང་ལྷན་ཅིག་ཏུ་འདུག་སྟེ་ཆོས་སྤྱོད་པར་རིགས་སོ། །ངའི་རྗེས་སུ་
ཕྱིན་ཀྱང་ང་ནི་མི་མེད་དགོན་པའི་གནས་སུ་སྡོད་པར་བྱེད་ལ། ཁྱོད་དགོན་པའི་
གནས་སུ་འདུག་པ་ནི་རབ་ཏུ་དཀའོ། །དེའི་རྒྱུ་མཚན་ཡང་ངས་ཞིབ་ཏུ་བཤད་
ཀྱིས་ལྟོས་ཤིག །དུར་ཁྲོད་དང་ཁང་སྟོང་དང༌། རི་བོ་མཐོན་པོ་དག་དང་། གྲོང་
ལས་རྒྱང་རིང་དུ་འཕགས་པའི་དབེན་པའི་ནགས་ཚལ་སྟག་དང་གཟིག་དང་དོམ་
དང་དྲེད་ལ་སོགས་པ་གཅན་གཟན་ཁྲོ་བོས་གང་བ་ན། བླ་གབ་མེད་པར་ཉི་མ་
གང་དུ་ནུབ་པར་གྱུར་པ་དེར་དཀའ་ཐུབ་ཅན་རྣམས་འདུག་གནས་ཁང་པ་དང་
སྟན་སོགས་གང་ཡང་མེད་པར་སའི་སྟེང་དུ་འཁོད་པར་འགྱུར་ཞིང་། གནས་དེར་
ཡང་གཡེང་བ་མེད་པར་རྩེ་གཅིག་ཏུ་བསམ་གཏན་བྱེད་ཅིང་དུས་རྟག་པར་གྲོགས་
སུ་ཡང་མེད་པར་གཅིག་པུར་གནས་ཏེ། བུད་མེད་དང་ལྷན་ཅིག་ཏུ་འདུག་པ་ལྟ་
ཞོག །བུད་མེད་དག་ནི་བལྟར་ཡང་མེད་པར་བྱེད་དོ། །དེ་བས་ན་ཁྱོད་ང་དང་ལྷན་
ཅིག་དགོན་པར་འགྲོ་འདོད་ཀྱི་འབད་པ་འདི་ནི་ཅི་ཞིག་དགོས་ཏེ་འདི་ལ་དོན་
མེད་དོ། །དེ་བས་ན་ཁྱོད་ང་དང་ལྷན་ཅིག་དབེན་པའི་ནགས་སུ་འགྲོ་འདོད་ཀྱི་བློ་
- 184 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དོར་ལ་སླད་དུ་ལྡོག་པར་གྱིས་ཤིག་ཅེས་ནན་གྱིས་བཀག་གོ ། །
གསུམ་པ་བུད་མེད་དེས་ནན་ཆེན་པོར་གསོལ་བ་བཏབ་སྟེ་སེམས་དཔའ་
ཆེན་པོའི་ཕྱི་བཞིན་རྗེས་སུ་འབྲངས་ནས་རབ་ཏུ་བྱུང་བའི་སྡོམ་པའི་དཔལ་ལ་
གནས་པ་ནི། དེ་ཡང་དེའི་ཕྱི་བཞིན་དུ་ཞེས་པ་ནས། སླར་ལྡོག་ཏུ་མ་བཏུབ་པ་
དང༌། ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོས་བུད་མེད་དེ་
དབེན་པའི་ནགས་སུ་རང་གི་རྗེས་སུ་འབྲང་བར་འདོད་པ་དེ་རྒྱུ་མཚན་དུ་མས་
བཀག་སྟེ་མ་གནང་ཡང་། བུད་མེད་དེ་སེམས་དཔའ་ཆེན་པོ་དེའི་ཕྱི་བཞིན་དུ་
འགྲོ་བར་ཡི་དམ་བཅས་པས་མིག་མཆི་མས་གང་བཞིན་དུ་སེམས་དཔའ་ཆེན་པོ་
དེ་ལ་རྗེས་སུ་འཁྲིད་པར་ཞུ་བའི་ཚིག་འདི་སྐད་སླར་སྨྲས་སོ། ཁོ་མོ་སེམས་དཔའ་
ཆེན་པོ་ཁྱོད་ཀྱི་ཕྱི་བཞིན་དབེན་པའི་ནགས་ཚལ་དུ་འགྲོ་བར་ཞུ་བ་འདི་ལ་གལ་
ཏེ་བདག་དབེན་པའི་ནགས་ཚལ་དུ་ཕྱིན་ནས་སྡུག་བསྔལ་ཞིང་ཉོན་མོངས་པ་ཞིག་
འོང་ངམ་སྙམ་པ་ཡོད་ན་ཕྱིན་ཀྱང་བདག་རང་ཉིད་སྡུག་ལ། སེམས་དཔའ་ཆེན་པོ་
ཁྱོད་ཀྱང་མི་དགྱེས་བཞིན་དུ་ཅིའི་སླད་དུ་དབེན་པའི་ནགས་སུ་འཁྲིད་པར་ཞུ་བ་
དེ་ལྟར་བགྱིད། བདག་ནི་བདག་ཉིད་ཆེན་པོ་ཁྱོད་དང་བྲལ་བཞིན་དུ་ཁྱིམ་ན་
གནས་མི་འདོད་པ་ལྟ་ཅི་སྨོས། བུད་མེད་རབ་ཏུ་བྱུང་བ་གཞན་དག་དང་ལྷན་ཅིག་
མཆིས་པར་ནུས་པ་མ་ལགས་ཀྱི། ཁྱོད་གང་དུ་བཞུགས་པའི་ས་དེར་ངེས་པར་
འགྲོ་འདོད་དོ། །དེ་ལྟར་ཁྱོད་ཀྱིས་དབེན་པའི་ནགས་སུ་མ་འོང་ཞིག་གསུང་པའི་
བཀའ་དང་འགལ་བ་འདི་སེམས་དཔའ་ཆེན་པོ་ཐུགས་རྗེ་ཅན་ཁྱོད་ཀྱིས་བདག་
ལ་བཟོད་པ་མཛད་དུ་གསོལ་ཞེས་ནན་གྱིས་འཁྲིད་པར་ཞུས་སོ། །དེ་ལྟར་བྱང་
སེམས་བདག་ཉིད་ཆེན་པོས་བུད་མེད་དེ་ལན་གཉིས་ལན་གསུམ་དུ་ལྡོག་པར་
-185-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བསྒོ་ཡང་དེ་སླར་ལྡོག་ཏུ་མ་བཏུབ་སྟེ་སེམས་དཔའ་ཆེན་པོའི་རྗེས་སུ་འབྲངས་
ནས་རབ་ཏུ་བྱུང་བའི་སྡོམ་པ་ལ་གནས་ཏེ་ཐེག་པ་ཆེན་པོའི་ལམ་ལ་ཚུལ་བཞིན་དུ་
སློབ་པར་གྱུར་ཏོ། ། །
གཉིས་པ་རབ་ཏུ་བྱུང་ནས་དབེན་ པའི་གནས་ སུ་བསམ་གཏན་ ལ་ རྩེ་
གཅིག་ཏུ་གཞོལ་བར་མཛད་པ་ནི། དེ་ནས་བྱང་ཆུབ་སེམས་དཔས་ཞེས་པ་ནས། །
བསམ་གཏན་བྱེད་ཅིང་འདུག་གོ །ཞེས་པའི་བར་ཏེ། དེ་ལྟར་སེམས་དཔའ་ཆེན་
པོས་བུད་མེད་དེ་དབེན་པའི་ནགས་སུ་རང་དང་ལྷན་ཅིག་ཏུ་གནས་པར་འདོད་པ་
དེ་ནན་ཏན་དུ་ལན་གཉིས་ལན་གསུམ་དུ་བཀག་ཀྱང་བུད་མེད་དེས་ནན་ཆེན་པོར་
གསོལ་བ་བཏབ་སྟེ་སླར་ལྡོག་མ་བཏུབ་པ་ན་བྱང་ཆུབ་སེམས་དཔས་བུད་མེད་དེ་
ལ་ཅང་མ་སྨྲས་ པར་དབེན་པའི་ནགས་སུ་འགྲོ་བར་ གནང་བ་བྱིན་ནོ། །བྱང་
སེམས་བདག་ཉིད་ཆེན་པོ་འདི་ནི་བསྐལ་པ་གྲངས་མེད་པའི་སྔོན་ནས་ཐུགས་
བསྐྱེད་དེ་ལམ་ལ་བསླབས་པས་ཆོས་ཉིད་མངོན་སུམ་དུ་གཟིགས་ཏེ་རང་བཞན་
གྱི་ ཚེ་ རབས་བརྒྱ་ སྟོང་ མཁྱེན་ པ་ དང་། གཞན་ གྱི་སེམས་ ཇི་བཞིན་མཁྱེན་ པ་
སོགས་མངོན་པར་ཤེས་པ་རྒྱ་ཆེན་པོ་དང་ལྡན་པས་བུད་མེད་དེས་མ་འོངས་པ་ན་
ཐེག་པ་ཆེན་པོའི་ལམ་ལ་སྒྲུབ་པ་སྙིང་པོར་བྱེད་པ་དང་། སེམས་དཔའ་ཆེན་པོ་
རང་ཉིད་ཀྱི་བཟོད་པའི་ཕར་ཕྱིན་རྫོགས་པའི་རྐྱེན་བྱེད་པ་མངོན་སུམ་དུ་གཟིགས་
ཀྱང་ཕྱི་རབས་ཀྱི་གདུལ་བྱ་རྣམས་ལ་དབེན་པའི་ནགས་སུ་ཁྲིམས་གྲོགས་མེད་
པར་བུད་མེད་དང་ལྷན་ཅིག་འདུག་པ་མི་རུང་ངོ་ཞེས་འདོམས་པ་དང་། ལས་དང་
པོ་པ་རྣམས་ཀྱིས་དབེན་པར་སྒྲུབ་པ་སྙིང་པོར་བྱེད་པ་ལ་ལུས་ལོངས་སྤྱོད་གཉེན་
འཁོར་གང་ལ་ཡང་མ་ཆགས་པའི་བློ་ཐག་ཆོད་པ་ཞིག་དགོས་སོ་ཞེས་འདོམས་
- 186 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕྱིར་བུད་མེད་དེ་དབེན་པའི་ནགས་སུ་རྗེས་སུ་འབྲང་བ་ཡང་དང་ཡང་དུ་ཟློག་
པར་མཛད་དོ། །དེའི་ཚེ་དེའི་དུས་ཀྱི་བུད་མེད་དེ་ནི་སྟོན་པ་ཞིང་འདིར་བྱོན་པའི་
ཚེ་ས་འཚོ་མ་ཞེས་བྱ་བ་དེ་ཡིན་ཞེས་སྔོན་གྱི་དམ་པ་འགའ་ཞིག་གིས་གསུངས།
དེ་ལྟར་སེམས་དཔའ་ཆེན་པོས་རྗེས་སུ་གནང་སྟེ་བྱ་ངུར་པའི་ཕྱི་བཞིན་དུ་ངུར་པ་
མོ་འབྲང་བ་དང་འདྲ་བར་བུད་མེད་རབ་ཏུ་བྱུང་བ་དེ་ཡང་སེམས་དཔའ་ཆེན་པོ་
དེའི་ཕྱི་བཞིན་ རྗེས་སུ་འབྲངས་ཏེ་གྲོང་དང་ལྗོངས་རྒྱུ་ཞིང་སོང་སོང་བ་ལས།
བསོད་སྙོམས་བསླངས་ཏེ་ཟས་ཀྱི་བྱ་བ་བྱས་ནས་རེ་ཤིག་ན་ནགས་ཚལ་རབ་ཏུ་
དབེན་པ། གཙང་ཞིང་ཉམས་དགའ་བ། ཤིང་ལྗོན་པ་སྣ་ཚོགས་ཀྱིས་ཁོར་ཡུག་ཏུ་
བརྒྱན་པ། ཤིང་གི་ཡལ་ག་རྣམས་ཕན་ཚུན་འབྲེལ་བས་གྲིབ་མ་སྟག་པ། ལ་ལ་
དག་ན་ཉི་མའི་འོད་ཟེར་ཏིག་ཏིག་པོ་དག་གིས་མེ་ཏོག་སིལ་མ་བཀྲམ་པ་ལྟར་
འདུག་པ། མེ་ཏོག་སྣ་ཚོགས་ཀྱི་ཕྱེ་མས་ཁེབས་པའི་ས་གཞི་གཙང་མ་ཞིག་ཏུ་རྩྭ་
འཇམ་པོའི་སྟན་ལ་རྐང་པ་སྐྱིལ་ཀྲུང་དང་། ལག་པ་གཉིས་མཉམ་བཞག་གི་ཕྱག་
རྒྱ་སོགས་ལུས་གནད་བདུན་དང་ལྡན་པར་དྲན་པ་ནང་དུ་ཕྱོགས་པར་བཞག་སྟེ་
བྱང་ཆུབ་ཀྱི་སེམས་རིན་པོ་ཆེ་སྒོམ་པ་སོགས་བསམ་གཏན་གྱི་ཆོ་ག་བྱས་ནས། ཕྱི་
དྲོའི་དུས་སུ་ཏིང་ངེ་འཛིན་ལས་ལངས་ཏེ་ཕྱི་རབས་ཀྱི་གདུལ་བྱ་རྣམས་ལ་སྒྲུབ་པ་
སྙིང་ པོར་ བྱེད་ པ་ རྣམས་ ཀྱིས་ གོས་ ཕྱག་དར་ཁྲོད་པ། ཟས་བསོད་སྙོམས་པ།
གནས་མལ་ཤིང་དྲུང་པ། སྨན་བཀུས་ཏེ་བོར་བ་སྟེ་རབ་ཏུ་བྱུང་བའི་གནས་བཞི་
དང༌ འཕགས་ པའི་ རིགས་ བཞི་ ལ་ གནས་ ནས་ ལམ་ ལ་ སློབ་ དགོས་སོ་ཞེས་
འདོམས་པའི་ཕྱིར་ཕྱག་དར་ཁྲོད་ཀྱི་ཚེམ་བུ་འདྲུབ་ཅིང་འདུག་གོ །བུད་མེད་རབ་
ཏུ་བྱུང་བ་དེ་ཡང་སེམས་དཔའ་ཆེན་པོ་དེ་དང་མི་རིང་བ་ཞིག་ན་རང་གི་ལུས་ཀྱི་
-187-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཟི་མདངས་ལྷ་མོ་དང་འདྲ་བར་མཛེས་པས་ཤིང་དྲུང་རྒྱན་པ་བཞིན་དུ་འདུག་
ཅིང་། ལུས་གནད་ལེགས་པར་བཅས་ཏེ་སེམས་དཔའ་ཆེན་པོ་དེས་བསྟན་པའི་
ཡིད་ལ་བྱ་བའི་མན་ངག་རྣམས་ལ་རྩེ་གཅིག་ཏུ་བསམ་གཏན་བྱེད་ཅིང་འདུག་
གོ །གཞུང་འདིས་ནི་ཚེ་འདིའི་ཕུན་ཚོགས་ལ་མ་ཆགས་པར་རབ་ཏུ་བྱུང་བའི་སྡོམ་
པ་རྣམ་པར་དག་པ་ལ་གནས་ནས་དབེན་པའི་གནས་སུ་སྒྲུབ་པ་སྙིང་པོར་བྱེད་
དགོས་པ་དང༌། དེ་ཡང་མན་ངག་མེད་པར་བྱ་མི་རུང་བས་བཤེས་གཉེན་དམ་པའི་
མན་ངག་ལེགས་པར་ཐོབ་པར་བྱས་ནས་དེའི་དོན་ཚུལ་བཞིན་དུ་བསམ་དགོས་
པ་དང་། འཚོ་བ་དཀའ་ཐུབ་ལ་གནས་ནས་དབེན་པའི་ནགས་སུ་གནས་དགོས་པ་
སོགས་ལས་དང་པོ་པ་རྣམས་ལ་ཉམས་ལེན་གྱི་གནད་ཁྱད་པར་ཅན་བསྟན་པ་
ཡིན་ནོ། ། འ་
གསུམ་པ་ཁྱད་པར་གནོད་བྱེད་ལ་ཇི་མི་སྙམ་པའི་བཟོད་པ་ཇི་ལྟར་མཛད་
པའི་རྣམ་ཐར་རྒྱས་པར་བཤད་པ་ལ་བཞི། བཟོད་པ་སྐྱེ་བའི་རྐྱེན་ཡུལ་དེའི་རྒྱལ་
པོ་སེམས་དཔའ་ཆེན་པོའི་མདུན་དུ་ཉེ་བར་ལྷགས་པ། རྒྱལ་པོ་དེས་སེམས་དཔའ་
ཆེན་པོ་དཀའ་ཐུབ་དང་ལྡན་མི་ལྡན་བརྟགས་པ། རྒྱལ་པོ་དེས་སེམས་དཔའ་ཆེན་
པོ་ལ་མཐོ་འཚམ་པ། སེམས་དཔའ་ཆེན་པོས་གནོད་བྱེད་ལ་ཇི་སྙམ་པའི་བཟོད་
པ་ཇི་ལྟར་མཛད་པའོ། །དང་པོ་ལ་གཉིས། ཚིག་ལྷུག་པའི་སྒོ་ནས་བརྗོད་པ་དང་།
ཚིགས་སུ་བཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་ཡུལ་དེའི་རྒྱལ་པོ་
ཞེས་པ་ནས། ས་ཕྱོགས་དེར་ཕྱིན་ཏོ། །ཞེས་པའི་བར་ཏེ། བྱང་སེམས་བདག་ཉིད་
ཆེན་པོ་དབེན་པའི་གནས་དེར་བྱང་ཆུབ་ཀྱི་སེམས་བསྒོམ་ཞིང་བཞུགས་པ་ལས།
སྔོན་གྱི་ཐུགས་བསྐྱེད་དང་སངས་རྒྱས་རྣམས་ཀྱི་མཐུས་མཚན་དཔེ་མྱུར་དུ་འགྲུབ་
- 188 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་རྒྱུ་བཟོད་པའི་ཕར་ཕྱིན་རྫོགས་པར་བྱ་བའི་ཕྱིར་དུ་བཟོད་པ་རླབས་པོ་ཆེ་
འབྱུང་བའི་རྐྱེན་བསྐུལ་བ་ནི། ཡུལ་དེའི་རྒྱལ་པོ་ཕོ་བྲང་གི་ས་ཕྱོགས་དེ་དང་ཉེ་
བའི་ནགས་ཚལ་དུ་དཔྱིད་ཀྱི་དཔལ་ཉམས་སུ་མྱོང་བའི་ཕྱིར་འཁོར་མང་པོ་དང་
བཅས་སོང་ངོ༌། །ནགས་ཚལ་དེ་ན་དཔྱིད་ཀྱི་དཔལ་ཇི་ལྟར་ཡོད་པ་ནི། དེའི་ཚེ་
དཔྱིད་ཀྱི་དུས་ལ་བབ་པའི་སྐབས་ཡིན་པས་ལྗོན་པ་རྣམས་ལ་ཤིང་ལོ་གསར་པ་
སྐྱེས་ པས་ ལོ་ མ་ སྔོ་ལྗང་ ལྷག་པར་མཛེས་པ་དང་ནི་ལྡན། མེ་ཏོག་རྣམ་པ་སྣ་
ཚོགས་ཀྱི་ཟེའུ་འབྲུ་ཁ་བྱེ་བ་ལ་འཁོར་བའི་བུང་བ་ཆེན་པོ་དང་ཕྲ་མོ་ཆུང་ངུ་མང་པོ་
ནི་མེ་ཏོག་གི་སྦྲང་རྩི་གཞིབས་པའི་ཕྱིར་མེ་ཏོག་གི་སྟེང་ལ་ལྡིང་ཞིང་དྲི་ཟའི་གླུ་
དབྱངས་ལྟ་བུར་སྒྲ་དབྱངས་སྙན་པོ་དི་རི་རི་ཟེར། ཚོན་སྣ་ཚོགས་ཀྱི་མདངས་བཀྲ་
བའི་ཀོ་ཀི་ལ་སོགས་བྱ་མང་པོ་ནི་སྒྲ་སྙན་པ་རྣམ་པ་དུ་མ་འབྱིན། ནགས་ཚལ་
དེའི་ས་ཕྱོགས་དམའ་བའི་གཤོང་གཤོང་དག་ན་མཚོའི་གནས་རབ་ཏུ་ཉམས་
དགའ་བ་ཨིནྡྲ་ནཱི་ལའི་མེ་ལོང་ཁ་གྱེན་དུ་བསྟན་པ་ལྟ་བུ་རབ་ཏུ་དྭངས་ཞིང་མདོག་
སྔོ་བ། མཐའ་སྐོར་དུ་པདྨ་དང་ཨུཏྤལ་ལ་སོགས་པའི་མེ་ཏོག་རྣམ་པ་སྣ་ཚོགས་ཁ་
བྱེ་བ་ནི་གནས་དེའི་བསམ་གཏན་པ་རྣམས་ལ་དགའ་བས་དགོད་པ་བཞིན་དུ་
འདུག་ལ། མེ་ཏོག་དྲི་ཞིམ་པོ་སྣ་ཚོགས་ཀྱི་གསུང་གིས་བསྒོས་པའི་བསིལ་བུའི་
ངད་ཉམས་སུ་བདེ་བ་ལྡང་བ་ཡོད་པ་ལུས་ལ་རེག་པ་ཙམ་གྱིས་ཡིད་ཚིམ་པར་
བྱེད་པ་ཞིག་གོ །དེ་ལྟ་བུའི་ནགས་ཚལ་གྱི་གནས་དེར་རྒྱལ་པོ་འཁོར་དང་བཅས་
པ་མཐར་གྱིས་རྒྱུ་ཞིང་སོང་སོང་བ་ལས་སེམས་དཔའ་ཆེན་པོ་གང་ན་བཞུགས་
པའི་ས་ཕྱོགས་དེར་ཕྱིན་ཏོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། མེ་ཏོག་སྣ་ཚོགས་
-189-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞེས་པ་ནས། རབ་ཏུ་འདོད་པར་གྱུར། ཅེས་པའི་བར་ཏེ། སྔར་བཤད་པ་ལྟར་
དབེན་པའི་ནགས་ཚལ་དེ་མེ་ཏོག་སྣ་ཚོགས་ཀྱི་ཚོམ་བུ་རབ་ཏུ་མཛེས་པ་གནས་
དེའི་བསམ་གཏན་པ་རྣམས་ལ་མཆོད་པ་བྱེད་པའི་ཕྱིར་དཔྱིད་ཀྱི་དཔལ་གྱིས་ཆེད་
དུ་བཤམས་པ་བཞིན་དུ་གནས་པ། ཀོ་ཀི་ལ་དང་རྨ་བྱ་ལ་སོགས་པའི་བྱ་མཛེས་
པ་མང་པོ་སྒྲ་དབྱངས་སྙན་པོ་འབྱིན་པ་ནི་སེམས་དཔའ་ཆེན་པོ་སོགས་གནས་
དེའི་བསམ་གཏན་པ་རྣམས་ལ་ཤིས་པ་བརྗོད་པ་འདྲ་བ། མཚོའི་གནས་བཟང་པོ་
ཆུའི་མཐའ་སྐོར་དུ་མེ་ཏོག་རྣམ་པ་སྣ་ཚོགས་སྐྱེས་པ་དང་ལྡན་པ་ནི་སེམས་དཔའ་
ཆེན་ པོ་ སོགས་ གནས་ དེའི་ བསམ་ གཏན་ པ་ རྣམས་ ལ་ དཀའ་ ཐུབ་ ཀྱི་ ཟས་
བཤམས་པ་འདྲ་བ། ནེའུ་གསིང་སྔོན་མོ་ཁོད་སྙོམས་ཞིང་མཛེས་པའི་རྩ་ལྗང་རྣམ་
པ་མང་པོ་ཡོད་པ་ནི་སེམས་དཔའ་ཆེན་པོ་སོགས་གནས་དེའི་བསམ་གཏན་པ་
རྣམས་འཆག་པའི་གནས་སུ་བཀོད་པ་འདྲ་བ། སྦྲང་རྩིས་མྱོས་པའི་བུང་བ་མང་པོ་
སྒྲ་དབྱངས་བརྒྱུད་མར་འབྱིན་པ་ནི་བསམ་གཏན་པ་རྣམས་ལ་བསྔགས་པ་བྱེད་པ་
འདྲ་བ་སོགས་ཡོན་ཏན་ཁྱད་པར་ཅན་དང་ལྡན་པའི་ནགས་ཚལ་དེ་དང་དེ་དག་ནི་
སུམ་ཅུ་རྩ་གསུམ་པ་སོགས་འདོད་པའི་ལྷ་རྣམས་ཀྱི་རྩེད་མོའི་གནས་སུ་གྱུར་པའི་
དགའ་ཚལ་དང་འདྲའོ། །དེ་ལྟ་བུའི་ནགས་ཚལ་དེ་མཐོང་བ་ན་རྒྱལ་པོ་འཁོར་
དང་བཅས་པ་ཡིད་ལ་བལྟ་བར་འདོད་པ་རབ་ཏུ་སྐྱེས་པར་གྱུར་ཏོ། ། །
གཉིས་པ་རྒྱལ་པོ་དེས་སེམས་དཔའ་ཆེན་པོ་དཀའ་ཐུབ་དང་ལྡན་མི་ལྡན་
བརྟགས་པ་ལ་གསུམ། རྒྱལ་པོ་དེས་སེམས་དཔའ་ཆེན་པོ་འཁོར་བཅས་མཐོང་
ནས་བུད་མེད་རབ་ཏུ་བྱུང་བ་དེ་ལ་ཡིད་ཆགས་ནས་འཕྲོག་པར་འདོད་པ་སྐྱེས་པ།
རྒྱལ་པོ་དེས་སེམས་དཔའ་ཆེན་པོ་དཀའ་ཐུབ་ཀྱི་མཐུ་དང་ལྡན་མི་ལྡན་བརྟག་
- 190 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ ཕྱིར་དྲི་བ་བྱས་པ། སེམས་དཔའ་ཆེན་པོས་རྒྱལ་པོ་དེ་ལ་ལན་གསུངས་
པའོ། །དང༌ པོ་ ནི། དེ་ ནས་ རྒྱལ་ པོ་ དེ་ ཞེས་ པ་ ནས། དེ་ འཕྲོག་ པའི་ ཐབས་
བསམས་སོ། ཞེས་པའི་བར་ཏེ། རྒྱལ་པོ་དེ་སེམས་དཔའ་ཆེན་པོ་གང་ན་བཞུགས་
པའི་ཕྱོགས་དེར་ཕྱིན་ནས། བྱང་ཆུབ་སེམས་དཔའ་སེམས་དཔའ་ཆེན་པོ་ལ་དུལ་
ཞིང་ཞེ་ས་བསྐྱེད་དེ་ཁམས་འདྲི་བ་སོགས་དགའ་བའི་གཏམ་བྱས་ནས་སེམས་
དཔའ་ཆེན་པོ་དེ་དང་ཉེ་བའི་ཕྱོགས་གཅིག་ཏུ་འདུག་གོ །རྒྱལ་པོ་དེས་ཕྱོགས་
ཕྱོགས་སུ་བལྟས་པ་ན་བུད་མེད་རབ་ཏུ་བྱུང་བ་མཐོང་ན་ཡིད་རབ་ཏུ་འཕྲོག་པར་
འགྱུར་བ་དེ་མཐོང་ནས་བུད་མེད་དེའི་གཟུགས་བཟང་བ་དེ་ལ་སྙིང་ཆགས་པར་
གྱུར་ཏེ། བུད་མེད་འདི་ནི་དྲང་སྲོང་འདིའི་ཆུང་མ་ཡིན་ཡང་དག་གོ་སྙམ་ནས་
གཞན་གྱི་ཆུང་མ་ཡིན་པར་གོ་ཡང་། རྒྱལ་པོ་དེ་འདོད་པའི་རང་བཞིན་ཅན་ཡིན་
པའི་ ཕྱིར་འདོད་པས་ ངོ་ཚ་བསྒྲུབས་ཏེ་ཁྲིམས་ལ་མ་བལྟས་པར་བུད་མེད་དེ་
འཕྲོག་པའི་ཐབས་བསམས་སོ། །
གཉིས་པ་རྒྱལ་པོ་དེས་སེམས་དཔའ་ཆེན་པོ་དཀའ་ཐུབ་ཀྱི་མཐུ་དང་ལྡན་
མི་ལྡན་བརྟག་པའི་ཕྱིར་དྲི་བ་བྱས་པ་ནི། དཀའ་ཐུབ་ཅན་གྱི་དམོད་པ་མེ་འབར་
བའི། ཞེས་པ་ནས། བུད་མེད་བསྙེན་ཅི་དགོས། ཞེས་པའི་བར་ཏེ། རྒྱལ་པོ་དེས་
དྲང་སྲོང་དཀའ་ཐུབ་ཅན་རྣམས་ཀྱི་དམོད་པ་མེ་འབར་བ་ལྟ་བུའི་མཐུ་ནི་ལེགས་
ལྡན་ནག་པོ་སོགས་ཁྲོ་བོ་ཆེན་པོ་རྣམས་ཀྱི་མེ་དང་འདྲ་བར་ཤེས་ནས། ཡིད་ལ་
བུད་མེད་འདོད་པས་བརྟན་པ་ཉམས་ཏེ་གཡེངས་བར་གྱུར་ཀྱང་། དྲང་སྲོང་གི་
དམོད་པའི་མཐུ་ལ་འཇིགས་ནས་སེམས་དཔའ་ཆེན་པོ་དེ་ལ་འཕྲལ་དུ་བརྙས་
ཐབས་མ་བྱས་སོ། །རྒྱལ་པོ་དེས་བསམས་པ། དྲང་སྲོང་དེའི་དཀའ་ཐུབ་ཀྱི་མཐུ་
-191-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཅི་འདྲ་ཡོད་ཤེས་པར་བྱས་ལ་དེ་ལ་བརྙས་ཐབས་བྱ་ནུས་ན་ནི་བུད་མེད་འདི་
འཕྲོག་པའི་ལས་དེ་བྱ་བར་རིགས་ཀྱི་དེ་ལྟ་མིན་ན་མི་རུང་ངོ་སྙམ་ནས། གལ་ཏེ་
དྲང་སྲོང་དེ་བུད་མེད་འདི་ལ་སེམས་ཆགས་པའི་དབང་དུ་གྱུར་ན་ནི་དྲང་སྲོང་དེ་ལ་
དཀའ་ཐུབ་ཀྱི་མཐུ་མེད་པ་གོར་མ་ཆག་གོ །དེ་སྟེ་དྲང་སྲོང་འདི་འདོད་ཆགས་དང་
བྲལ་བ་ཞིག་ཡིན་ན་ནི་བུད་མེད་དེ་ལ་ཆགས་པ་མེད་པས་ཆགས་པས་མི་ལྟ་བའི་
རིགས་སོ། །དེ་བས་ན་དྲང་སྲོང་དེའི་དཀའ་ཐུབ་ཀྱི་མཐུ་ཆེའམ་ཆུང་བརྟག་གོ་
སྙམ་ནས། རྒྱལ་པོ་དེས་སེམས་དཔའ་ཆེན་པོའི་དཀའ་ཐུབ་ཀྱི་མཐུ་ཅི་འདྲ་ཡོད་
བརྟག་པའི་ཕྱིར་བྱང་ཆུབ་སེམས་དཔའ་ལ་མཐོ་འཚམ་པར་འདོད་ཀྱང་འཕྲལ་དུ་
ཕན་པར་དགའ་བར་བཞིན་དུ་སྨྲས་པ། ཀྱེ་རབ་ཏུ་བྱུང་བ་ཞེས་བོས་ནས། འཇིག་
རྟེན་འདི་ན་མི་གཡོན་ཅན་དང་ཐུབ་ཚོད་ཅན་རབ་ཏུ་མང་ན། ཁྱོད་ནགས་ཚལ་
དབེན་པར་གནོད་པ་བྱུང་ན་ར་མདའ་ལྡོག་ཏུ་ཡང་མེད་པ་འདི་ལྟ་བུ་ན་ཆུང་མ་
གཟུགས་བཟང་བ་འདི་ལྟ་བུ་དང་ལྷན་ཅིག་འཁོད་དུ་རུང་ངམ། ཁྱོད་ཀྱི་ཆུང་མ་
འདི་ལ་འགའ་ཞིག་གིས་གཙེས་ན་ནི་རྒྱལ་པོ་དེའི་ཡུལ་ན་བཀའ་ཁྲིམས་མི་བཙན་
པས་གནོད་པ་འབྱུང་ངོ་ཞེས་ང་ལ་ཡང་གཤེ་བར་འགྱུར་རོ། །ལྟོས་ཤིག་འདི་ལྟར་
དབེན་པའི་གནས་ན་ཆུང་མ་དང་ལྷན་ཅིག་གནས་པའི་དཀའ་ཐུབ་པ་ཁྱོད་ལ་
འགའ་ཞིག་གིས་ཁྱོད་ཆོས་དང་བཅས་པ་ལ་བརྙས་པར་བྱས་ནས་ཆུང་མ་འདི་
མངོན་སུམ་དུ་ཕྲོགས་པར་གྱུར་ན་ཁྱོད་མྱ་ངན་བྱེད་པ་ལས་གཞན་ཅི་བྱར་ཡོད།
ཁྲོ་བ་བསྐྱེད་ནའང་ཡིད་འཁྲུག་པར་འགྱུར་ཞིང་། ཁྲོ་བས་ཡིད་འཁྲུགས་ན་ནི་ཆོས་
དང་འགལ་ལ། དྲང་སྲོང་ཞེས་བྱ་བའི་གྲགས་པ་ཡང་མེད་པར་གྱུར་རོ། །དེ་བས་
ན་བུད་མེད་འདི་ནི་གྲོང་དུ་བཞག་པར་རིགས་ཀྱི། དཀའ་ཐུབ་ཅན་ལ་བུད་མེད་
- 192 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྙེན་ཅི་དགོས་ཏེ་མི་དགོས་སོ་ཞེས་དྲིས་སོ། །
གསུམ་པ་སེམས་དཔའ་ཆེན་པོས་རྒྱལ་པོ་དེ་ལ་ལན་གསུངས་པ་ནི། བྱང་
ཆུབ་སེམས་དཔས་སྨྲས་པ། ཞེས་པ་ནས། དེ་ནི་ཡོང་མི་གཏོང་ཞེས་པའི་བར་ཏེ།
རྒྱལ་པོ་དེས་བུད་མེད་རབ་ཏུ་བྱུང་བ་དེ་འཕྲོག་པར་འདོད་ནས་གཡོ་ཐབས་ཀྱིས་
བསྡིགས་ཞིང་དྲི་བ་བྱས་པ་དེ་ལ་བྱང་ཆུབ་སེམས་དཔས་ལན་སྨྲས་པ། རྒྱལ་པོ་
ཆེན་པོ་ཞེས་བོས་ནས། ཁྱོད་ ཇི་ ལྟར་གསུང་བ་ལྟར་དབེན་པའི་གནས་འདིར་
གནོད་པ་བྱེད་པ་ཡོང་བ་ཡང་མེད་ན། གལ་ཏེ་དེ་ལྟར་གནོད་པ་བྱེད་པ་ཞིག་
འོངས་པར་གྱུར་ན་བདག་གིས་གནོད་བྱེད་དེ་ལ་ཇི་ལྟར་བགྱི་བ་གསན་དུ་གསོལ།
རྒྱགས་པས་བསྙེམས་སམ་གལ་ཏེ་མ་བརྟགས་པར་བདག་ལ་གནོད་པ་བྱེད་པ་
འགའ་ཞིག་འདིར་བྱུང་ན། བདག་ཉིད་གསོན་བཞིན་དུ་གནོད་བྱེད་དེ་ནི་ཡོངས་
སུ་མི་གཏོང་སྟེ། ས་རྡུལ་སྟུག་པོ་ཆར་གྱིས་མནན་པ་བཞིན་དུ་གནོད་བྱེད་བྱུང་ན་
བདག་གིས་བཅོམ་སྟེ་ལྡང་བ་མེད་པར་བྱའོ་ཞེས་གསུངས་སོ། །
གསུམ་པ་རྒྱལ་པོ་དེས་སེམས་དཔའ་ཆེན་པོ་ལ་མཐོ་འཚམ་པ་ལ་བཞི།
རྒྱལ་པོ་དེས་འཁོར་རྣམས་ལ་བུད་མེད་རབ་ཏུ་བྱུང་བ་དེ་ཕོ་བྲང་དུ་ཁྲིད་ཅིག་ཅེས་
བསྒོ་བ། བུད་མེད་རབ་ཏུ་བྱུང་བ་དེས་རྒྱལ་པོའི་ཚིག་དེ་ཐོས་ནས་འཇིགས་ཞིང་
སྐྲག་པར་གྱུར་པ། བུད་མེད་རབ་ཏུ་བྱུང་བ་དེས་སྨྲེ་སྔགས་བཏོན་པ། རྒྱལ་པོའི་
འཁོར་རྣམས་ཀྱིས་བུད་མེད་རབ་ཏུ་བྱུང་བ་དེ་ཕོ་བྲང་དུ་འཁྲིད་པའོ། དང་པོ་ནི།
དེ་ནས་རྒྱལ་པོ་དེས་བསམས་པ། ཞེས་པ་ནས། ཕོ་བྲང་ནང་དུ་ཁྲིད་ཅིག་ཅེས་
བསྒོའོ་ཞེས་པའི་བར་ཏེ། བྱང་སེམས་བདག་ཉིད་ཆེན་པོས་ཁོང་ཁྲོ་ལ་དགོངས་
ནས་བདག་ལ་གནོད་བྱེད་བྱུང་ན་ས་རྡུལ་ཆར་གྱིས་མནན་པ་བཞིན་དུ་ངེས་པར་
-193-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཞོམ་ པར་ བྱའོ་ ཞེས་ གསུངས་ པ་ ན། རྒྱལ་ པོ་དེས་ སེམས་ དཔའ་ ཆེན་ པོས་
དགོངས་གཞི་གང་ལ་དགོངས་ཏེ་གསུངས་པ་དེ་མ་གོ་བར་གང་ཟག་གཞན་གྱི་
བུད་མེད་དེ་ལ་གནོད་པ་བྱེད་པ་བྱུང་ན་དེ་ངས་གསད་པར་བྱའོ་ཞེས་ཟེར་བར་གོ་
ནས་འདི་ལྟར་བསམས་པ། དྲང་སྲོང་འདི་ནི་ཆུང་མ་འདི་ལ་རབ་ཏུ་ཆགས་པས་
འདི་ལ་དཀའ་ཐུབ་ཀྱི་མཐུ་མེད་དོ་སྙམ་ནས་སེམས་དཔའ་ཆེན་པོ་དེ་ལ་བརྙས་
པར་གྱུར་ཏེ། སེམས་དཔའ་ཆེན་པོ་དེས་གནོད་པ་བྱས་སུ་མི་དོགས་ཏེ་འདི་མི་
གཅིག་ཡིན་པས་ང་རྒྱལ་པོ་དཔུང་དང་བཅས་པ་ལ་ལུས་ཀྱིས་གནོད་པ་བྱ་མི་ནུས་
ལ། འདི་ལ་བདེན་ཚིག་བསྒྲུབ་པའི་དྲང་སྲོང་གི་དམོད་པའི་མཐུ་ནི་མེད་ངེས་སོ་
སྙམ་དུ་བསམས་ཏེ། རང་ཉིད་འདོད་ཆགས་ཀྱི་དབང་དུ་ཡང་གྱུར་པས་རང་གི་
འཁོར་ན་གནས་པ་བུད་མེད་དེ་མཐོང་བའི་མི་རྣམས་ལ་བསྒོ་བ། ཁྱེད་དེང་ལ་
བུད་མེད་རབ་ཏུ་བྱུང་བ་དེ་ཕོ་བྲང་ནང་དུ་ཁྲིད་ཅིག་ཅེས་བསྒོའོ། །གཉིས་པ་བུད་
མེད་རབ་ཏུ་བྱུང་བ་དེས་རྒྱལ་པོའི་ཚིག་དེ་ཐོས་ནས་འཇིགས་ཤིང་སྐྲག་པར་གྱུར་
པ་ནི། བུད་མེད་རབ་ཏུ་བྱུང་བ་དེས་ཞེས་པ་ནས། སྨྲེ་སྔགས་འདི་སྐད་འདོན་ཏོ།
ཞེས་པའི་བར་ཏེ། བུད་མེད་རབ་ཏུ་བྱུང་བ་དེས་རྒྱལ་པོས་དེ་སྐད་ཟེར་བ་དེ་ཐོས་
ནས། ནགས་ཚལ་གྱི་དགོ་བ་མོ་སྟག་དང་གཟིག་ལ་སོགས་པ་གཅན་གཟན་མ་
རུངས་པས་གཙེས་པ་བཞིན་དུ་འཇིགས་ཞིང་བག་ཚ་བས་ངོ་འཛུམ་ནི་ནག་པོར་
གྱུར། མིག་ནི་མཆི་མས་གང་། སྐད་ནི་འཛེར་ཞིང་ཉམ་ཐག་ཕོངས་ནས་འོག་ནས་
འབྱུང་བའི་སྤྲེག་སྔགས་འདི་སྐད་འདོན་ཏོ། །
གསུམ་པ་བུད་མེད་རབ་ཏུ་བྱུང་བ་དེས་སྨྲེ་སྔགས་བཏོན་པ་ལ་གསུམ།
རྒྱལ་པོས་མི་རིགས་པ་བྱས་པ་ལ་ཡིད་ཆད་པའི་ཚིག་བརྗོད་པ། ལྷ་ལ་འོ་དོད་
- 194 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བོས་ པ། སེམས་ དཔའ་ ཆེན་ པོ་ ལ་ འོ་དོད་ བོས་ པའོ། དང་པོ་ནི། འཇིག་རྟེན་
ཕོངས་ཤིང་ཞེས་པ་ནས། བཙལ་བར་བྱ། ཞེས་པའི་བར་ཏེ། རྒྱལ་པོས་དབེན་
པའི་ནགས་སུ་སྒྲུབ་པ་སྙིང་པོར་བྱེད་པའི་རབ་བྱུང་མ་གྲོང་དུ་ཕོབ་ཅིག་ཅེས་ཟེར་
བ་ཐོས་པ་ན། རྒྱལ་པོ་ཞེས་བྱ་བ་ནི་རང་གི་ཡུལ་དུ་སྐྱེ་བོ་རྣམས་གཅིག་ལ་གཅིག་
འཚེ་ བ་ བྱེད་ པ་ ལས་ སྐྱོབ་ པར་ བྱེད་ པ་ ཞིག་ཡིན་ལ། རང་ གི་ མངའ་འོག་ཏུ་
གཏོགས་པའི་འཇིག་རྟེན་ཏེ་སེམས་ཅན་ཕོངས་ཞིང་དགྲས་གཙེས་པར་གྱུར་ན་
རང་རང་གི་ཡུལ་གྱི་རྒྱལ་པོ་དག་ལ་ཕ་བཞིན་དུ་སྐྱབས་འཚོལ་བར་བྱེད་པ་ཡིན་
ན། རྒྱལ་པོ་དེ་ཉིད་རང་གི་ཡུལ་གྱི་མི་གང་ལ་མི་རིགས་པའི་འཚེ་བ་བྱེད་པར་
གྱུར་ན་དགྲས་གཙེས་པའི་སྐྱེ་བོ་དེ་ཡིས་སུ་ལ་ཕ་ལྟ་བུའི་སྐྱབས་བཙལ་བར་བྱ།།
དོན་བསྡུ་ན་དགྲས་གནོད་པ་བྱས་ན་རྒྱལ་པོ་ལ་སྐྱབས་འཚོལ་བ་ཡིན་པ་ལ་རྒྱལ་
པོ་རང་ཉིད་ཀྱིས་གནོད་པ་བྱས་ན་འཇིག་རྟེན་འདི་ན་སྐྱབས་སུ་ལ་བཙལ་བར་བྱ་
ཞེས་པའོ། །རྒྱལ་པོས་ཁྲིམས་ལས་འདས་ཏེ་འབངས་ལ་མི་རིགས་པའི་གནོད་པ་
བྱས་ན་འབངས་རྣམས་རེ་ཐག་ཆད་པར་གྱུར་པ་ནི། འཕགས་པ་ཀླུ་སྒྲུབ་ཀྱིས་
ཤེས་རབ་བརྒྱ་པར། རྗེ་དཔོན་རང་དོན་ལྷུར་ལེན་པ། །གཡོག་འཁོར་བསྟེན་པར་
མི་བྱེད་དེ། །ཤ་ལ་བརྐམ་པའི་སེང་གེ་ལ། །ཝ་སྐྱེས་རེ་ཐག་ཆད་པ་བཞིན། །ཞེས་
གསུངས་པ་ལྟར་རོ། །རྒྱལ་པོས་རང་གི་འབངས་རྣམས་འཚེ་བ་ལས་སྐྱོབ་དགོས་
པ་ལ། རྒྱལ་པོ་ཉིད་ཀྱིས་མི་རིགས་པའི་འཚེ་བ་བྱེད་པ་ནི་ཆུ་ལས་མེ་འབར་བ་ལྟ་
བུ་ཡིན་པ་ནི། ཤེས་རབ་བརྒྱ་པར། ཆུ་ཡི་ནང་ནས་མེ་འབར་ན། །མེ་དེ་གང་གིས་
ཞི་བར་བྱེད། །སྐྱོབ་པ་ལས་ནི་འཇིགས་པ་བྱུང་། །འཇིགས་པ་དེ་ལས་སུ་ཡིས་
བསྲུང་། །ཞེས་གསུངས་པ་ལྟར་རོ། ། །
-195-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཉིས་པ་ལྷ་ལ་འོ་དོད་བོས་ པ་ནི། ཀྱེ་མའོ་ཞེས་ པ་ནས། ཟད་ པ་ལྟ།
ཞེས་པའི་བར་ཏེ། བུད་མེད་རབ་ཏུ་བྱུང་བ་དེས་ཀྱེ་མའོ་ཞེས་ཉམ་ཐག་པའི་ཚིག་
སྔོན་དུ་བཏང་སྟེ། ཚངས་པ་དང་། བརྒྱ་བྱིན་དང་། རྒྱལ་པོ་ཆེན་པོ་བཞི་ལ་སོགས་
པའི་འཇིག་རྟེན་སྐྱོང་བའི་ལྷ་རྣམས་ ཀྱང་ཆོས་སྐྱོང་བའི་ཚུལ་ལས་ཉམས་ཏེ།
བདག་དབེན་པའི་གནས་སུ་ཚུལ་ཁྲིམས་རྣམ་པར་དག་པ་ལ་གནས་ནས་ཐེག་པ་
ཆེན་པོའི་ལམ་ལ་ཚུལ་བཞིན་དུ་སློབ་པར་བྱེད་པ་རྒྱལ་པོ་སྡིག་ཅན་གྱིས་གྲོང་དུ་
འཁྲིད་པ་མི་སྐྱོབ་པས་སོ། །བདག་ལྟ་བུ་གང་དག་སྡིག་ཅན་གྱིས་གཙེས་ཏེ་ཕོངས་
པ་ལེགས་པར་མི་སྐྱོབ་ཅིང་མི་སྐྱོང་བས་ན་འཇིག་རྟེན་སྐྱོང་བ་ཞེས་གྲགས་པའི་ལྷ་
དེ་དག་འོན་ཏེ་མེད་དམ། སྔར་ཡོད་ཀྱང་ད་ལྟ་ཤི་བར་གྱུར་ཏམ་ཅི། མ་ཤི་བར་
ཡོད་ན་ནི་ཆོས་ཚུལ་བཞིན་དུ་སྒྲུབ་པར་བྱེད་པ་བདག་ལྟ་བུ་མི་སྐྱོང་ན་གཞན་ཅི་
ཞིག་སྐྱོང་། ཆོས་ཀྱང་གྲགས་པ་ཙམ་དུ་བྱེད་པ་འདྲ་སྟེ། ཆོས་ཚུལ་བཞིན་དུ་བྱས་
ན་འཇིག་རྟེན་སྐྱོང་བ་བཞི་དང་ཕྱོགས་སྐྱོང་བ་བཅུས་དུས་རྟག་ཏུ་བར་ཆད་སྲུང་
ཞིང་སྐྱོབ་པ་དང༌ སྦེད་པར་བྱེད་དོ་ཞེས་ཆོས་ནས་བཤད་པ་ལ། ད་ལྟ་བདག་
དབེན་པར་ཐེག་པ་ཆེན་པོའི་ལམ་ཚུལ་བཞིན་དུ་སྒོམ་པ་ལ་རྒྱལ་པོ་སྡིག་ཅན་གྱིས་
གྲོང་དུ་ཁྲིད་དེ་བཙུན་མོར་བྱའོ་ཞེས་བར་ཆད་འདི་ལྟ་བུ་བྱུང་བ་ལ་བར་ཆད་སྲུང་
བ་དང་སྐྱོབ་པ་དང་སྐྱེད་པར་བྱེད་པ་སུ་ཡང་མེད་པས་སོ་ཞེས་ལྷ་རྣམས་ལ་འོ་དོད་
བོས་སོ། ། །
གསུམ་པ་སེམས་དཔའ་ཆེན་པོ་ལ་འོ་དོད་བོས་པ་ནི། ཇོ་བོ་བཞུགས་
བཞིན་ཞེས་པ་ནས། གལ་སྲིད། ཅེས་པའི་བར་ཏེ། བུད་མེད་རབ་ཏུ་བྱུང་བས་
དེས་ཆོས་ལ་འདི་ལྟར་གེགས་བྱུང་ངོ་ཞེས་ཆོས་སྐྱོང་བ་རྣམས་ལ་འོ་དོད་བོས་ནས།
- 196 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཆོས་སྐྱོང་རྣམས་ཀྱང་དགེ་བའི་བཤེས་གཉེན་གྱི་ཐུགས་ཀྱི་འཕྲིན་ལས་ལས་གྲུབ་
པར་ངེས་ཤིང་། དགེ་བའི་བཤེས་གཉེན་ནི་དཀོན་མཆོག་མ་ལུས་པའི་ངོ་བོར་
ངེས་ནས་འགྲོ་བ་ཐམས་ཅད་ཀྱི་མ་འདྲིས་པའི་མཛའ་བཤེས་བདག་གི་དགེ་བའི་
བཤེས་གཉེན་ཇོ་བོ་སེམས་དཔའ་ཆེན་པོ་ཁྱོད་བཞུགས་བཞིན་དུ་ལྷ་ཡི་ཅི་ཞིག་བྱ་
སྟེ། ཁྱོད་ནི་དཀོན་མཆོག་མ་ལུས་འདུས་པའི་བདག་ཉིད་ཡིན་པས་སོ། །ཐུགས་
རྗེའི་གཏེར་ཆེན་ཁྱོད་ཀྱི་འགྲོ་བ་གཞན་ཞིག་ཡིན་ནའང་འདི་ལྟ་བུའི་གེགས་ལས་
སྐྱོབ་ཅིང་ རྗེས་ སུ་ བསྲུང་བར་ རིགས་ན། རྒྱལ་ པོའི་ མི་སྡིག་ཅན་རྣམས་ ཀྱིས་
བདག་རབ་ཏུ་བྱུང་བ་ལས་འབེབས་སོ་ཞེས་གྲོང་དུ་ཁྲིད་པ་གཟིགས་བཞིན་དུ་
སྐྱབས་མི་མཛད་པ་ནི་བདག་ལ་བསོད་ནམས་ཀྱི་སྐལ་པ་མེད་པས་སེམས་དཔའ་
ཆེན་པོ་ཁྱོད་ཅང་མི་གསུང་བ་ཡིན་ནམ། དྲང་སྲོང་སེམས་དཔའ་ཆེན་པོ་ཁྱོད་ནི་
བདེན་ཚིག་གྲུབ་པ་ཡིན་པས་གང་གི་དམོད་པའི་སེར་བ་བབས་པར་གྱུར་ན་ནི་
རིའི་རྒྱལ་པོ་རི་རབ་ཀྱི་གཟུགས་ཀྱང་སྐད་ཅིག་ལ་ཞིག་སྟེ་མི་སྣང་བའམ་དུམ་བུ་
སྟོང་དུ་དྲལ་བར་འགྱུར་བ་ཞིག་ལགས་ན། བདག་འདི་ལྟར་ཉམ་ཐག་པར་གྱུར་
ཀྱང་སེམས་དཔའ་ཆེན་པོ་ཁྱོད་ཀྱི་དམོད་པའི་ཚིག་དེ་སྨྲ་བར་མི་མཛད། འོན་ཀྱང་
བདག་གྱུར་ངན་མ་བསླབ་པ་ལ་སྐྱོན་མེད་པའི་སྔོན་རོལ་ནས་ཤི་ན་ལེགས་པ་ལ་
ད་དུང་གསོན། བདག་འདི་ལྟར་ཆོས་ཀྱི་གེགས་བྱུང་སྟེ་རབ་ཏུ་ཕོངས་པར་གྱུར་
ཀྱང་སེམས་དཔའ་ཆེན་པོ་ཁྱོད་ཀྱི་སྙི་རྗེའི་སྣོད་དུ་མ་གྱུར་ཏེ་སྐྱོབ་པར་མི་མཛད་པ་
ནི་ལས་ངན་ཚབས་པོ་ཆེ་ཞིག་གི་མཐུར་ངེས་པས་བདག་སྡིག་པ་རེ་ཆེའོ། །ཉམ་
ཐག་ཅིང་ཕོངས་པ་རྣམས་ལ་སྙིང་རྗེ་ཅན་རྣམས་ཀྱི་སྐྱབས་བྱ་བ་འདི་ནི་སེམས་
དཔའ་ཆེན་པོ་དཀའ་ཐུབ་ཅན་རྣམས་ཀྱི་ཚུལ་མིན་ནམ། ཡིན་ན་ནི་བདག་ལ་ཅིའི་
197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཕྱིར་སྐྱབས་མི་མཛད། བདག་སྔོན་སེམས་དཔའ་ཆེན་པོ་ཁྱོད་ནགས་སུ་འབྱོན་
པའི་ཚེ་རྗེས་སུ་འབྲང་བ་ན་ཁྱོད་ཀྱིས་དཀའ་ཐུབ་ཀྱི་ནགས་སུ་གནས་མི་ནུས་སོ་
ཞེས་སླད་དུ་བཟློག་ཀྱང་བདག་གིས་མ་ལོག་པར་ནན་གྱིས་རྗེས་སུ་འབྲང་བ་དེ་
ཉིད་ད་དུང་ཐུགས་ལ་བཅངས་ པ་འདྲའོ། །བདག་ཉིད་ཆེན་པོ་ཁྱོད་མི་དགྱེས་
བཞིན་དུ་བདག་རྗེས་སུ་འབྲངས་ཏེ་དབེན་པའི་ནགས་འདིར་མཆིས་པ་ཡིན་པས་
ཀྱེ་མའོ་ཞེས་མྱ་ངན་གྱི་ཚིག་བཏོན་ནས་ད་སེམས་དཔའ་ཆེན་པོ་ཁྱོད་ཀྱིས་བདག་
དགའ་བར་བགྱིད་པ་ག་ལ་སྲིད་ཅེས་ཉམ་ཐག་ཅིང་སྙིང་རྗེ་རྗེ་སྐད་དུ་འོ་དོད་མང་
དུ་བོས་སོ། །འདིའི་ད་ཅུང་ཞེས་པ་རྣམས་འགྱུར་གསར་དུ་ད་དུང་ཞེས་བསྒྱུར་བ་
འགྱུར་ལེགས་སོ། །འགྱུར་རྙིང་གི་དཔེ་ཕལ་ཆེར་དུ། གང་གི་དམོད་པའི་སེར་བ་
བབས་ གྱུར་ ན། །རི་ ཡི་ གཟུགས་ ཀྱང་ མི་ སྣང་ དྲན་ གྱུར་ པ། །ཞེས་ འབྱུང་ ལ།
འགྱུར་གསར་དུ། གང་གིས་དམོད་པའི་སེར་བ་འབེབས་པ་ནི། །དྲན་ན་བྲག་རིའི་
གཟུགས་ཀྱང་འཇིག་འགྱུར་མོད། །ཅེས་འགྱུར་བཅོས་སོ། །འགྱུར་རྙིང་གི་དཔེ་
འགའ་ཞིག་ན། གང་གི་དམོད་པའི་སེར་བ་བབས་གྱུར་ན། །རི་ཡི་གཟུགས་ཀྱང་
མི་སྣང་དྲལ་གྱུར་པ། །ཞེས་འབྱུང་ངོ༌། །སེམས་དཔའ་ཆེན་པོ་པོ་ཏོ་བའི་གསུང་
སྒྲོས་ལས། གཞུང་འདི་དག་གིས་འགྲོ་བ་བཞིས་ཆོས་ལས་མི་འདའ་བའི་ཚུལ་
བསྟན་ལ། ད་ལྟ་འུ་ཅག་གི་བསམ་པ་ཚེ་འདིའི་ཕུན་ཚོགས་འབའ་ཞིག་བསམས་
པ་འདི་དང་ཡེ་མི་མཐུན། རབ་བྱུང་མ་འདི་དབེན་པའི་ནགས་སུ་འཚོ་བ་དཀའ་
ཐུབ་ལ་གནས་པ་རྒྱལ་པོའི་ཕོ་བྲང་དུ་འདོད་པའི་ཡོན་ཏན་རྒྱ་ཆེན་པོ་ལ་སྤྱོད་པའི་
ཕྱིར་ཁྲིད་པ་ལ་གསོད་སར་ཁྲིད་པ་ལྟར་འཇིགས་ཤིང་སྐྲག་པ་འདི་ལྟར་བྱེད་པ་ངོ་
མཚར་རེ་ཆེ། སྙིང་ཐག་པ་ནས་ཆོས་ཤིག་བྱེད་ན་ཚེ་འདིའི་ཕུན་ཚོགས་ལ་གཏིང་
- 198 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནས་ཞེན་པ་ལོག་པ་འདི་ལྟ་བུ་ཞིག་མ་སྐྱེས་ཀྱི་བར་དུ་འབད་ནས་སྦྱོང་དགོས་
གསུང་ངོ༌། །བཞི་པ་རྒྱལ་པོའི་འཁོར་རྣམས་ཀྱིས་བུད་མེད་རབ་ཏུ་བྱུང་བ་དེ་ཕོ་
བྲང་དུ་ཁྲིད་པ་ནི། དེ་ལྟར་ཞེས་པ་ནས། ཁྲིད་པར་གྱུར་ཏོ། །ཞེས་པའི་བར་ཏེ།
དེ་ལྟར་བུད་མེད་རབ་ཏུ་བྱུང་བ་དེ་དབེན་པའི་ནགས་ནས་རྒྱལ་པོས་ཕོ་བྲང་དུ་
ཁྲིད་པ་ལ་རི་དྭགས་གཅན་གཟན་གྱིས་བཟུང་བ་ལྟར་འཇིགས་ཤིང་སྐྲག་ནས་
སྙིང་རྗེ་རྗེ་སྐད་དུ་ཉམ་ཐག་པའི་ཚིག་སྨྲས་ཞིང་། སྨྲེ་སྔགས་འདོན་ལ་དུ་བ་ཙམ་ལ་
བརྟེན་པ་ རྒྱལ་པོས་བསྒོ་བའི་ མི་དེ་རྣམས་ ཀྱི་སེམས་དཔའ་ཆེན་པོས་མཐོང་
བཞིན་དུ་ཤིང་རྟའི་ནང་དུ་བཞག་སྟེ་ཕོ་བྲང་གི་ནང་དུ་ཁྲིད་པར་གྱུར་ཏོ། །
བཞི་པ་སེམས་དཔའ་ཆེན་པོས་གནོད་བྱེད་ལ་ཇི་མི་སྙམ་པའི་བཟོད་པ་ཇི་
ལྟར་མཛད་པ་ལ་དྲུག །སེམས་དཔའ་ཆེན་པོས་གནོད་བྱེད་ལ་ཇི་མི་སྙམ་པའི་
བཟོད་པ་མཛད་ཚུལ་དངོས། རྒྱལ་པོས་མཐོ་འཚམ་པའི་དྲི་བ་བྱས་པ། སེམས་
དཔའ་ཆེན་པོས་རྐྱེན་ཅི་བྱུང་ཡང་ཁོང་ཁྲོའི་དབང་དུ་མ་བཏང་བར་བཟོད་པ་
མཛད་པ་ཡིན་ཚུལ་བསྟན་པ། རྒྱལ་པོས་གསུང་གི་དགོངས་པ་གང་ཡིན་དྲིས་པ།
སེམས་དཔའ་ཆེན་པོས་ཁོང་ཁྲོའི་ཉེས་དམིགས་བཤད་པ། དེ་ལ་རྒྱལ་པོ་དད་ཅིང་
གུས་པས་བཟོད་པར་གསོལ་བའོ། །དང་པོ་ནི། བྱང་ཆུབ་སེམས་དཔས་ཀྱང་ཞེས་
པ་ནས། ཚེམ་བུ་ འདྲུབ་ཅིང་འདུག་གོ །ཞེས་པའི་བར་ཏེ། རྒྱལ་པོ་འཁོར་དང་
བཅས་པས་སེམས་དཔའ་ཆེན་པོ་ལ་ཁྱད་གསོད་ཀྱི་ཅོ་འདྲི་བའི་ཚིག་བརྗོད་ཅིང་།
འཁོར་རབ་བྱུང་མ་དབང་མེད་དུ་ཕྲོགས་ཏེ་ངུ་བཞིན་དུ་རྒྱལ་པོའི་ཕོ་བྲང་དུ་ཁྲིད་
ཀྱང་བྱང་ཆུབ་སེམས་དཔས་ཀྱང་ཁོང་ཁྲོའི་ཉེས་དམིགས་དང་བཟོད་པའི་ཕན་
ཡོན་ སོ་ སོར་རྟོག་ པའི་ ཤེས་ རབ་ ཀྱིས་ ལེགས་ པར་ དཔྱད་ ཅིང་ བརྟགས་ པའི་
-199-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཐུས་ཁྲོ་བའི་སྟོབས་བཅིལ་ཏེ། སྔར་གནོད་པ་མེད་པར་བདེ་བར་བསམ་གཏན་
ལ་ཞུགས་པའི་སྐབས་དེ་བཞིན་དུ་གནོད་བྱེད་ལ་སེམས་འཁྲུག་པ་མེད་ཅིང་ཆོས་
རྣམས་ཀྱི་གནས་ལུགས་མཁྱེན་པས་རབ་ཏུ་ཞི་བར་ཕྱག་དར་ཁྲོད་ཀྱི་ཚེམ་བུ་
འདྲུབ་ཅིང་འདུག་གོ །འགྱུར་གསར་དུ། སེམས་འཁྲུག་པ་མེད་ཅིང་དེ་བཞིན་ཉིད་
དུ་རབ་ཏུ་ཞི་བས་ཞེས་འབྱུང་ངོ༌། །གཞུང་འདི་ནི་དོན་ཤིན་ཏུ་རྒྱ་ཆེ་སྟེ། སྤྱིར་ཡང་
ཡོན་ཏན་ཐམས་ཅད་སོ་སོར་རྟོག་པའི་ཤེས་རབ་ཀྱི་མཐུ་ལས་འབྱུང་ཞིང་། ལྷག་
པར་ཐེག་པ་ཆེན་པོའི་ལམ་འབྲས་བུ་དང་བཅས་པ་ཐམས་ཅད་སོ་སོར་རྟོག་པའི་
ཤེས་རབ་ཀྱི་མཐུ་ལས་འབྱུང་བས། གནོད་བྱེད་ལ་ཇི་མི་སྙམ་པའི་བཟོད་པ་སྐྱེ་བ་
ལ་སྤྱིར་ལས་དཀར་ནག་གི་འབྲས་བུ་ཇི་ལྟར་འགྲུབ་སོ་སོར་རྟོག་པའི་ཤེས་རབ་
ཀྱིས་ངེས་པ་ཞིག་དང༌། ལྷག་པར་ཁོང་ཁྲོའི་ཉེས་དམིགས་དང་བཟོད་པའི་ཕན་
ཡོན་ལ་ལུང་ཙམ་སྐྱབས་སུ་གྱུར་པ་མིན་པར་སོ་སོར་རྟོག་པའི་ཤེས་རབ་ཀྱིས་
ངེས་པ་དྲངས་ཏེ། ཁོང་ཁྲོ་སྐྱེ་བའི་རྐྱེན་ཉེ་བ་ན་ཁོང་ཁྲོ་སྐྱེར་མི་འཇུག་པར་གཉེན་
པོའི་ལམ་དུ་བཞུགས་ཏེ་སྤྱིར་སེམས་ཅན་ཐམས་ཅད་ལ་སེམས་སྙོམས་པ་དང༌།
ཁོང་ཁྲོ་སོགས་ཉོན་མོངས་གང་གིས་ཀྱང་རྒྱུད་མི་འཁྲུག་པར་ཞི་བར་གནས་པ་
དང༌། ལྷག་པར་ཆོས་རྣམས་ཀྱི་གནས་ལུགས་ངེས་ནས་སྒྱུ་མ་ལྟ་བུའི་ངང་དུ་རབ་
ཏུ་ཞི་བར་གནས་པ་ཞིག་དགོས་ཞེས་བསྟན་ཏོ། །
གཉིས་པ་རྒྱལ་པོས་མཐོ་འཚམ་པའི་དྲི་བ་བྱས་པ་ནི། དེ་ནས་དེ་ལ་རྒྱལ་
པོས་ཞེས་པ་ནས། ལྷག་པར་ མ་མཐོང་ངོ༌། །ཞེས་ པའི་བར་ཏེ། དེ་ནས་སེམས་
དཔའ་ཆེན་པོ་དེ་ལ་རྒྱལ་པོས་མཐོ་འཚམ་པའི་ཚིག་སྨྲས་པ། དྲང་སྲོང་ཁྱོད་ཀྱིས་
སྔར། རྒྱགས་པས་བསྙེམས་སམ་གལ་ཏེ་མ་བརྟགས་པར། །བདག་ལ་གནོད་པ་
-200 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱེད་པ་འདིར་བྱུང་ན། །ས་རྡུལ་སྡུག་པོ་ཆར་གྱིས་མནན་པ་བཞིན། །བདག་ཉིད་
གསོན་བཞིན་དེ་ནི་ཡོང་མི་གཏོང་། །ཞེས་གནོད་བྱེད་བྱུང་ན་མི་བཟོད་པར་ཁྲོས་
པའི་དབང་དུ་གྱུར་པའི་ཚིག་ང་རྒྱལ་གྱིས་བསྙེམས་ཞིང་འཛེམ་པ་མེད་པར་གསང་
གཏོད་དེ་སྨྲས་པ་ཟིན་ན། ཁྱོད་ཀྱི་ཆུང་མ་ཉོན་མོངས་མ་དེ་ཁྱོད་རང་གིས་མཐོང་
བཞིན་དུ་ཤིང་རྟའི་ནང་དུ་བཞག་སྟེ་ཕོ་བྲང་དུ་ཁྲིད་ནས་ཕྲོགས་པར་གྱུར་ཀྱང་
ལན་བྱ་བའི་མཐུ་མེད་པར་ཞུམ་ནས་རབ་ཏུ་ཞི་བར་འདུག །དེ་བས་ན་སྔར་སྨྲས་
པ་ལྟར་གནོད་བྱེད་འཇོམས་པའི་མཐུ་ཡོད་ན་རང་གི་མཐུ་རྩལ་དེ་དག་བསྟན་པར་
གྱིས། ཡང་ན་དཀའ་ཐུབ་ལ་གནས་པའི་གཟི་བརྗིད་བསགས་པ་དམོད་པའི་མཐུ་
ཡོད་ནའང་ད་སྟོན་ཅིག །དེ་ལྟར་ལུས་ཀྱིས་ཕ་རོལ་འཇོམས་པའི་སྟོབས་ཀྱང་
མེད། དམོད་པའི་མཐུ་ཡང་མེད་ན་རང་གི་ཚོད་ཀྱང་བཟུང་བ་མ་ཤེས་ནས་གནོད་
བྱེད་བྱུང་ན་ངས་འཇོམ་མོ་ཞེས་ཁས་འཆེས་པ་དོན་མེད་དུ་སོང་བས། དེ་ལས་ངོ་
ཚ་བ་དང་། དེ་ལས་དོན་མེད་ལྷག་པ་མ་མཐོང་ངོ་ཞེས་ཅོ་འདྲི་ཞིང་ཚིག་ངན་མང་
པོས་ཁྱད་གསོད་བྱས་སོ། །ཚིག་རྐང་མཐའ་མ་འདི་ལ་འགྱུར་གསར་དུ། ཁས་
བླངས་མ་བྱུང་ ལྷག་པར་དོན་མེད་མཐོང་། །ཞེས་འགྱུར་སྟེ། དེ་ལྟར་ན་རང་གི་
ཚོད་ཀྱང་མི་ཤེས་པར་གནོད་བྱེད་བྱུང་ན་ངས་འཇོམ་མོ་ཞེས་སྔར་ཁས་བླངས་པ་
གནོད་བྱེད་བྱུང་དུས་མ་བྱུང་བས་ཁས་བླངས་དེ་ནི་ལྷག་པར་དོན་མེད་དུ་མཐོང་ངོ་
ཞེས་ཅོ་འདྲི་བའོ། །
གསུམ་པ་སེམས་དཔའ་ཆེན་པོས་རྐྱེན་ཅི་བྱུང་ཡང་ཁོང་ཁྲོའི་དབང་དུ་མ་
བཏང་བར་བཟོད་པ་མཛད་པ་ཡིན་ཚུལ་བསྟན་པ་ནི། བྱང་ཆུབ་སེམས་དཔས་
སྨྲས་པ། ཞེས་པ་ནས། ཡི་དམ་བཅས་བཞིན་གྱུར། ཅེས་པའི་བར་ཏེ། རྒྱལ་པོས་
-201-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེ་ལྟར་མཐོ་འཚམ་པའི་ཚིག་བརྗོད་པ་ལ་བྱང་ཆུབ་སེམས་དཔས་ལན་སྨྲས་པ།
རྒྱལ་པོ་ཆེན་པོ་ཞེས་ཞེ་སར་བྱས་ནས་བོས་ཏེ། བདག་གིས་སྔར་གནོད་བྱེད་བྱུང་
ན་གཞོམ་པར་བྱའོ་ཞེས་ཡི་དམ་བཅས་པའམ་ཁས་བླངས་པ་དེ་ནི་དོན་མ་མཆིས་
པ་མ་ལགས་ཀྱི་དེའི་དོན་འདི་ལྟར་མཁྱེན་པར་མཛད་དུ་གསོལ། གང་ཞིག་བདག་
ལ་གནོད་པ་བྱེད་པ་དེ་རྐྱེན་ཉེ་བར་གནས་པས་སྐྱེ་བར་མངོན་དུ་ཕྱོགས་ཏེ་གཡོ་
བཞིན་དུ་ཡང་བདག་གིས་གནོད་བྱེད་དེ་ཡོངས་སུ་མ་བཏང་སྟེ་ལྡང་བ་མེད་པར་
བྱས་སོ། །བདག་ གིས་ གནོད་ བྱེད་ དེ་ ནི་ རང་ གཞན་ཀུན་གྱིས་མངོན་སུམ་དུ་
མཐོང་བར་ཡང་ཞི་བར་བགྱིས་སོ། །དེ་བས་ན་བདག་གིས་སྔར་གནོད་བྱེད་བྱུང་
ན་ས་རྡུལ་ཆར་གྱིས་མནན་པ་བཞིན་དུ་ལྡང་བ་མེད་པར་བྱའོ་ཞེས་དམ་བཅས་
པའམ། ཁས་བླངས་པ་དེ་ནི་ཇི་ལྟར་ཁས་བླངས་པ་བཞིན་དུ་དོན་ལ་གནས་པར་
གྱུར་པ་ཡིན་ནོ་ཞེས་གསུངས་སོ། །དགོངས་པ་ཅན་གྱི་གསུང་འདིའི་དོན་ནི་འོག་
ཏུ་གསལ་ལོ། །
བཞི་པ་རྒྱལ་པོས་གསུང་གི་དགོངས་པ་གང་ཡིན་དྲིས་པ་ནི། དེ་ནས་བྱང་
ཆུབ་སེམས་དཔའི་ཚིག །ཅེས་པ་ནས། རབ་ཏུ་ཞི་བར་བྱས། ཞེས་པའི་བར་ཏེ།
དེ་ལྟར་སེམས་དཔའ་ཆེན་པོས་རྒྱལ་པོ་འཁོར་བཅས་ལ་རྒྱུད་འཁྲུག་པ་མེད་ཅིང་
རབ་ཏུ་ཞི་བས་དགོངས་པ་ཅན་གྱི་ཚིག་ཟབ་ཅིང་རྟོགས་དཀའ་བ་དེ་གསུངས་པ་
ན། རྒྱལ་པོས་བྱང་ཆུབ་སེམས་དཔའི་ཚིག་འགྱུར་བ་མེད་པར་རབ་ཏུ་བརྟན་པ་
དང་། འཁྲུག་པ་མེད་པར་རབ་ཏུ་ཞི་བའི་ཚུལ་བསྟན་པ་དེས་དྲང་སྲོང་འདི་ལ་ནི་
དཀའ་ཐུབ་ཅན་གྱི་ཡོན་ཏན་ཁྱད་པར་ཅན་ཞིག་ཡོད་པར་ངེས་སོ་སྙམ་དུ་ཡིད་
ཆེས་པར་གྱུར་ནས་བསམས་པ། བྲམ་ཟེ་འདིས་ནི་གནོད་བྱེད་བྱུང་ན་ཆར་པས་
- 202 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྡུལ་ཕྲན་བཀབ་བ་བཞིན་དུ་ལྡང་བ་མེད་པར་བྱའོ། །ཞེས་བརྗོད་པ་དེ་དོན་
གཞན་ཞིག་ལ་བསམས་ནས་སྨྲས་པ་ལྟ་ཞིག་ན། བདག་གིས་དོན་དེ་མ་ཤེས་པར་
བྲམ་ཟེ་འདི་ཁོང་ཁྲོའི་དབང་དུ་སོང་ངོ་སྙམ་དུ་དེ་ལ་མཐོ་འཚམ་པའི་ལས་འདི་ལྟ་
བུ་མི་བརྟན་པར་བྱས་སོ་སྙམ་སྟེ། རང་གི་སྤྱོད་པ་ངན་པ་ལ་འགྱོད་ཅིང་དོན་
གསལ་བར་མ་ཕྱེ་བའི་གསུང་དེའི་དོན་གང་ཡིན་སྙམ་དུ་རྣམ་པར་རྟོག་པ་སྐྱེས་
ནས་བྱང་ཆུབ་སེམས་དཔའ་ལ་སྨྲས་པ། ཁྱོད་ཀྱིས་རྣམ་པར་གཡོ་བཞིན་མ་བཏང་
ཞེས་གསུངས་པ་དེ་ངེད་ཅག་འཁོར་བཅས་ལ་གསུང་བ་མི་འདྲ་བས། གཞན་ཁྱོད་
ལ་གནོད་བྱེད་དེ་ནི་སུ་ཞིག་ཡིན། ཆར་པ་བབས་པས་རྡུལ་ཕྲན་བཀབ་པ་བཞིན་
དུ་གནོད་བྱེད་གཞོམ་པར་བྱ་ཞེས་གསུངས་པ་ཁྱོད་ཀྱིས་གནོད་བྱེད་གང་ཞིག་རབ་
ཏུ་ཞི་བར་བྱས་ཞེས་སྔར་གསུངས་པའི་ཚིག་བཅད་དེའི་དོན་ཞུས་སོ། །
ལྔ་པ་སེམས་དཔའ་ཆེན་པོས་ཁོང་ཁྲོའི་ཉེས་དམིགས་བཤད་པ་ལ་གསུམ།
ཁོང་ཁྲོས་དགེ་བ་འཇོམས་པ་སོགས་ཉེས་དམིགས་མང་དུ་བཤད་པ། སླར་ཡང་
ཁོང་ཁྲོའི་ཉེས་དམིགས་རྒྱ་ཆེར་བཤད་པ། ཁོང་ཁྲོའི་ཉེས་དམིགས་བཤད་པ་
རྣམས་ཀྱི་དོན་བསྡུས་བའོ། །དང་པོ་ལ་བདུན། ཁོང་ཁྲོས་དགེ་རྩ་འཇོམས་པར་
བསྟན་ པ། ཁོང་ ཁྲོས་ རང་ ལ་ གནོད་ པའི་ དགྲ་རྣམས་དགའ་བར་འགྱུར་བར་
བསྟན་པ། ཁོང་ཁྲོས་ལམ་བཟང་པོ་མཐོང་བ་ལ་བསྒྲིབས་པས་ལོང་བ་ལྟ་བུར་
འགྱུར་བར་བསྟན་པ། ཁོང་ཁྲོ་སྐྱེས་པ་ནི་གདོན་གྱིས་ཟིན་པ་དང་འདྲ་བར་བསྟན་
པ། ཁོང་ཁྲོ་ནི་ཕན་བདེ་འཚིག་པར་བྱེད་པའི་མེ་དང་འདྲ་བར་བསྟན་པ། ཁོང་ཁྲོ་
ལས་གཏམ་ངན་འབྱུང་བར་བསྟན་པ། ཁོང་ཁྲོ་ཞི་བར་བྱས་པ་ལས་ཡོན་ཏན་
ཐམས་ཅད་འབྱུང་བར་བསྟན་པའོ། །
-203-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དང་པོ་ནི། བྱང་ཆུབ་སེམས་དཔས་སྨྲས་པ། ཞེས་པ་ནས། ཤོར་བར་མ་
གྱུར་ཏོ། །ཞེས་པའི་བར་ཏེ། རྒྱལ་པོ་དེ་ཆོས་སྟོན་པའི་སྣོད་དུ་གྱུར་ནས་སེམས་
དཔའ་ཆེན་པོ་ལ་གསོལ་བ་བཏབ་པ་ན། བྱང་ཆུབ་སེམས་དཔས་སྨྲས་པ། རྒྱལ་
པོ་ཆེན་པོ་གསན་དུ་གསོལ་ཞེས་ཡུལ་སྲོལ་གྱི་ཞེ་སར་བྱས་ཏེ། དོན་ནི་ཁྱོད་སྙིང་
ནས་ཆོས་ཉན་པར་འདོད་ན་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་
ངས་བཤད་དོ་ཞེས་སྣོད་ཀྱི་སྐྱོན་སྤོང་བ་དང་། སྣོད་ཀྱི་མཚན་ཉིད་དང་ལྡན་པར་
བསྐུལ་བའོ། །དེ་ལྟར་གསུངས་ནས་སྔར་ང་ལ་གནོད་བྱེད་བྱུང་ན་ས་རྡུལ་ཆར་
པས་མནན་པ་བཞིན་དུ་ལྡང་བ་མེད་པར་གཞོམ་པར་བྱའོ་ཞེས་སྨྲས་པའི་གནོད་
བྱེད་དེ་ནི་སེམས་ཅན་གཞན་མིན་གྱི། རང་རྒྱུད་ཀྱི་ཁོང་ཁྲོ་སྟེ། ཁོང་ཁྲོ་སྐྱེས་ན་ནི་
གང་ཟག་སུ་ལ་ཁོང་ཁྲོ་སྐྱེས་ཀྱང༌། སྐྱེས་པ་ཙམ་གྱིས་རང་རྒྱུད་ཀྱི་དགེ་རྩ་མང་པོ་
འཇོམས་པར་བྱེད་པས་དེ་ལས་གནོད་བྱེད་ཐུ་བ་བྱེད་གང་ཞིག་ཡོད། ཁོང་ཁྲོས་
དགེ་རྩ་འཇོམས་པ་ནི་མདོ་ལས་དགེ་རྩ་ཇི་སྙེད་ཅིག་བསགས་ཀྱང་གྲོགས་ཚངས་
པ་མཚུངས་པར་སྤྱོད་པ་ལ་ཁོངས་ཁྲོ་སྐྱེས་ན་ཁོང་ཁྲོ་དེ་སྐྱེས་པ་ཙམ་གྱིས་དགེ་རྩ་
འཇོམས་པར་གསུངས། དབུ་མ་ལ་འཇུག་པར་ཡང་། གང་ཕྱིར་རྒྱལ་སྲས་རྣམས་
ལ་ཁྲོས་པ་ཡིས། །སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། །བསགས་པ་
སྐད་ཅིག་ གིས་ འཇོམས་ དེ་ ཡི་ ཕྱིར། །མི་ བཟོད་ ལས་ གཞན་ སྡིག་ པ་ ཡོད་མ་
ཡིན། །ཞེས་གསུངས། སློབ་དཔོན་འདི་ཉིད་ཀྱི་ལེགས་པར་བཤད་པ་རིན་པོ་ཆེའི་
ཟ་མ་ཏོག་ལྟ་བུའི་གཏམ་དུ་ཡང་། བསྐལ་པ་སྟོང་དུ་བསགས་པ་ཡི། །སྦྱིན་པ་དང་
བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་། ཁོང་ཁྲོ་
གཅིག་གིས་འཇོམས་པར་བྱེད། །ཅེས་གསུངས། སློབ་དཔོན་འདི་ཉིད་ ཀྱིས་ ཇི་
- 204 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལྟར་གསུངས་པ་དེ་སྤྱོད་འཇུག་ཏུ་ཡང་བཀོད་དོ། །དེ་ལྟར་ཁོང་ཁྲོ་སྐྱེས་ན་རང་
རྒྱུད་ཀྱི་དགེ་བ་རྣམས་མི་མངོན་པ་སྟེ་མེད་པར་བྱེད་ལ། གཉེན་པོ་བསྟེན་ཏེ་ཁོང་
ཁྲོ་མ་སྐྱེས་ན་ནི་སྔར་བསགས་ཀྱི་དགེ་རྩ་རྣམས་མི་ཉམས་པར་དགེ་བར་མངོན་
ཞིང་གོང་འཕེལ་དུ་འགྱུར་རོ། །བསླབ་བཏུས་ སུ་ ཡང་བྱང་ཆུབ་སེམས་དཔའ་
གྲོགས་ལ་བརྙས་པ་འདིས་ཕུང་བ་འདྲ་བ་གཞན་གང་གིས་ཀྱང་མི་ཕུང་བར་
གསུངས་པས་ལམ་བསྒོམས་པ་ལ་ཁོང་ཁྲོ་ལས་གནོད་པ་ཆེ་བ་མེད་དོ། །དེ་ལྟར་
རང་ལ་གནོད་པ་བྱེད་པའི་དགྲ་བོ་ཁྲོ་བ་དེ་རྒྱལ་པོ་ཆེན་པོ་ཁྱོད་ཀྱིས་མཐོ་འཚམ་
ཞིང་བརྙས་པ་མང་དུ་བྱས་པ་དང༌། འཁོར་རབ་བྱུང་མ་མངོན་སུམ་དུ་ཕྲོགས་པ་
སོགས་ ཁྲོ་བ་གཡོ་བའི་ རྐྱེན་མང་དུ་བྱུང་བའི་ཚེ་ ཆར་ པས་རྡུལ་ ཕྲན་བཀབ་
པ་བཞིན་དུ་སོ་སོར་རྟོག་པའི་ཤེས་རབ་ཀྱི་སྟོབས་བསྐྱེད་ནས་གཉེན་པོ་བསྟེན་
ཏེ་ཞི་བར་ བྱས་ པས་བདག་ གི་ དགྲ་བོ་ ཁྲོ་བ་དེ་ཤོར་བར་ མ་གྱུར་ཏོ། །རྒྱལ་
སྲས་བདག་ཉིད་ཆེན་པོ་འདིའི་ཁྲོ་བ་འགོག་པའི་ རིགས་པ་འདི་ དག་རྣོ་ཞིང་
བྱིན་རླབས་ཤིན་ཏུ་ཆེ་བས། སེམས་དཔའ་ཆེན་པོ་པོ་ཏོ་བ་ཡང་ཁྲོ་བ་འགོག་པའི་
ཚིགས་བཅད་འདི་དག་ཤིང་ལེབ་ལ་བྲིས་ཏེ་སྲ་རྩིས་མནན་ནས་སྐུ་མདུན་དུ་
བཞག་སྟེ་རྒྱུན་དུ་གཟིགས་པར་མཛད་ཅིང་། ཁྲོ་བ་འགོག་པ་ལ་གསུང་འདི་དག་
རང་རིགས་པ་རྣོ་ཞིང་ཕན་ཆེ་གསུངས་སོ། །
གཉིས་པ་ཁོང་ཁྲོས་རང་ལ་གནོད་པའི་དགྲ་རྣམས་དགའ་བར་འགྱུར་
བར་བསྟན་པ་ནི། མི་ཕན་འདོད་པའི་ཞེས་པ་ནས། ཤོར་བར་མ་གྱུར་ཏོ། །ཞེས་
པའི་བར་ཏེ། ཁོང་ཁྲོའི་ཉེས་དམིགས་གཞན་ཡང་བཤད་པ། ཁོང་ཁྲོ་སྐྱེས་ནས་
-205-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྦྱོར་བ་དང་། ཚེ་ཕྱི་མར་སྤྱིར་འཁོར་བ་ལས་མི་ཐར་པ་དང་
། ཁྱད་པར་ངན་སོང་
དུ་ལྷུང་ནས་སྡུག་བསྔལ་དྲག་པ་རྩུབ་པ་རབ་ཏུ་ཚ་བ་དཔེ་བྱ་བར་དཀའ་བ་མྱོང་
བར་ འགྱུར་བས། རང་ཉིད་དེ་ལྟར་དུ་ཕུང་བར་འདོད་པའི་མི་དང་མི་མ་ཡིན་
རྣམས་ནི་ཁྲོ་བ་གང་ཞིག་སྐྱེས་ན་གཏིང་ནས་དགའ་བར་འགྱུར་བ། དགྲ་རྣམས་
དགའ་བར་འགྱུར་བའི་ཁྲོ་བ་དེ་ཁྲོ་བའི་རྐྱེན་བྱུང་ཡང་བདག་གིས་ཤོར་བར་མ་
གྱུར་ཏོ། །ཤེར་ཕྱིན་གྱི་མདོ་སྡེ་ནས་བྱང་ཆུབ་སེམས་དཔའ་ནང་ཕན་ཚུན་གཅིག་
ལ་གཅིག་ཁོང་ཁྲོ་བསྐྱེད་ནས་གནོད་འཚེ་བྱེད་པ་ན་བདུད་སྡིག་ཏོ་ཅན་འཁོར་དང་
བཅས་པ་རབ་ཏུ་དགའ་ཞིང་མགུ་ནས་ཨེ་མའོ་བྱང་ཆུབ་སེམས་དཔའ་འདི་གཉིས་
ཀྱིས་ཁོང་ཁྲོ་བསྐྱེད་པ་འདི་འདྲ་ན་འཁོར་བ་སྟོངས་པར་མི་འགྱུར་ཞིང་། སེམས་
ཅན་རྣམས་ངའི་སྤྱོད་ཡུལ་ལས་འདའ་བར་མི་འགྱུར་རོ་ཞེས་ཡིད་ཚིམ་ནས་དགའ་
ཞིང་མགུ་བའི་ཚིག་བརྗོད་པར་གསུངས་པ་ལྟ་བུའོ། །འཇིག་རྟེན་ན་ཡང་ཁྲོ་བས་
རང་འཇོམས་པར་གྲགས་པ་ལྟར་གཞན་ལ་ཁོང་ཁྲོ་དང་གནོད་སེམས་བསྐྱེད་པ་
ནི་གཞན་ལ་མི་གནོད་པར་རང་ལ་གནོད་པ་ཡིན་པས་རང་ཉིད་ཕུང་བར་འདོད་
པའི་དགྲ་རྣམས་དགའ་བར་འགྱུར་བའི་ལས་རང་གིས་བྱས་པ་ཡིན་ནོ། །
གསུམ་པ་ཁོང་ཁྲོས་ལམ་བཟང་པོ་མཐོང་བ་ལ་བསྒྲིབས་པས་ལོང་བ་ལྟ་
བུར་འགྱུར་བར་བསྟན་པ་ནི། གང་ཞིག་ཅེས་པ་ནས་བདག་མི་གནས་ཞེས་པའི་
བར་ཏེ། ཁོང་ཁྲོའི་ཉེས་དམིགས་གཞན་ཡང་བཤད་པ། གང་ཞིག་ཁོང་ཁྲོ་སྐྱེས་ཏེ་
རྒྱུད་འཁྲུགས་པར་གྱུར་ན་ནི་སེམས་དེའི་དབང་དུ་སོང་ནས་ལས་རྒྱུ་འབྲས་དང་
བདེན་བཞིའི་གནས་ཚུལ་སོགས་དམ་པའི་དོན་ལ་དཔྱོད་ནུས་པར་མི་འགྱུར་ལ།
ཐར་པ་དང་ཐམས་ཅད་མཁྱེན་པ་ཐོབ་པའི་ལམ་ལ་དཔྱོད་མི་ནུས་པས་ན་རྒྱལ་པོ་
- 206 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞེས་བོས་ནས། རང་གི་བློ་གྲོས་ངན་པས་རང་ཉིད་ལོང་བ་ལྟ་བུར་རྨོངས་པར་
བྱེད་པའི་ཁྲོ་བ་དེ་ལ་བདག་མི་གནས་སོ། །སེམས་དཔའ་ཆེན་པོ་པོ་ཏོ་བའི་གསུང་
སྒྲོས་ལས། སེམས་ཁོང་ཁྲོའི་དབང་དུ་སོང་ན་ཆོས་ལ་ངེས་སེམས་ཀྱི་བཟོད་པ་སྐྱེ་
བའི་སྐབས་མེད་པས་རང་ལ་ཕྱི་མར་ཕན་གནོད་དང་ཀུན་རྫོབ་དང་དོན་དམ་པའི་
གནས་ཚུལ་གང་ལ་ཡང་དཔྱོད་མི་ནུས་པས་ལོང་བས་ལམ་བགྲོད་པའི་མཐུ་མེད་
པ་ལྟར་ཁོང་ཁྲོས་ལམ་ཐམས་ཅད་སྒྲིབ་པར་བྱེད་ཅེས་འབྱུང་ངོ༌། ། བཞི་པ་ཁོང་
ཁྲོ་སྐྱེས་པ་ནི་གདོན་གྱིས་ཟིན་པ་དང་འདྲ་བར་བསྟན་པ་ནི། གང་གིས་ཟིལ་ནོན་
ཞེས་ པ་ ནས། གདོན་ གྱིས་ ཟིན་ པར་ འོང་། ཞེས་ པའི་ བར་ཏེ། ཁོང་ཁྲོའི་ཉེས་
དམིགས་གཞན་ཡང་བཤད་པ། རང་གི་སེམས་ཁོང་ཁྲོ་གང་གིས་ཟིལ་གྱིས་ནོན་
ན་རང་གི་རྒྱུད་ལ་ཡོད་པའི་དགེ་བའི་བསམ་པ་ཐམས་ཅད་གཏོང་བར་འགྱུར་ལ།
ཆོས་དང་འཇིག་རྟེན་གྱི་ཚུལ་ལས་བརྩམས་པའི་དོན་གྲུབ་པ་རྣམས་ཀྱང་ཉམས་
པར་འགྱུར་ཏེ། ཁོང་ཁྲོ་དྲག་པོ་སྐྱེས་པས་རང་གི་ཚེ་དང་བསོད་ནམས་ཉམས་པར་
འགྱུར་བས་ཚེ་འདིའི་དོན་གྲུབ་པ་རྣམས་ཉམས་པར་འགྱུར་ལ། ཁོང་ཁྲོས་དགེ་རྩ་
བཅོམ་སྟེ་ཁོང་ཁྲོ་དྲག་པོ་སྐྱེས་པའི་མཐུས་བཤེས་གཉེན་ལ་དད་པ་མེད་པར་བྱེད།
གྲོགས་ ལ་ དག་ སྣང་ མེད་ པར་ བྱེད། འཁོར་ བ་ ལ་ ཡིད་ འབྱུང་མེད་ པར་ བྱེད།
སེམས་ཅན་ལ་སྙིང་རྗེ་མེད་པར་བྱེད། ཆོས་ཀྱི་གནས་ལུགས་ལྟ་བའི་བློ་གྲོས་མེད་
པར་བྱེད་པས་ཆོས་ཀྱི་དོན་སྔར་གྲུབ་པ་ཐམས་ཅད་ཉམས་པར་འགྱུར་རོ། །དེ་
འདྲ་བའི་ཁྲོ་བ་སྐྱེས་པ་ནི་གདོན་མ་རུངས་པས་ཡིད་བསྒྱུར་བ་དང་འདྲའོ། །རང་
གི་སྤྱོད་ཚུལ་ཆོས་དང་མཐུན་པ་ཐམས་ཅད་ཉམས་པར་བྱེད་ལ། ཚུལ་བཞིན་མིན་
པའི་ཡིད་ལ་བྱེད་པ་འབའ་ཞིག་གི་དབང་དུ་སོང་བ་ནི་ངེས་པར་གདོན་གྱིས་ཟིན་
-207-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པར་འོང་ངོ༌། །
ལྔ་པ་ཁོང་ཁྲོ་ནི་ཕན་བདེ་འཚིག་པར་བྱེད་པའི་མེ་དང་འདྲ་བར་བསྟན་པ་
ནི། གཙུབ་ཤིང་གཙུབས་པ་ཞེས་པ་ནས། ཕུང་བར་བྱེད། ཅེས་པའི་བར་ཏེ། ཁྲོ་
བའི་ཉེས་དམིགས་གཞན་ཡང་བཤད་པ། ཁྲོ་བ་ནི་རང་གི་རྒྱུད་བསྲེགས་ཏེ་ཕན་
བདེ་ཐམས་ཅད་བརླག་ནས་ཕུང་བར་བྱེད་པའི་མེ་དང་འདྲ་སྟེ། དཔེར་ན་གཙུབ་
ཤིང་གཙུབས་པ་ལས་དྲོད་འབར་ཏེ་མེ་བྱུང་ན། མེ་དེས་གཙུབ་ཤིང་དེ་ཉིད་རབ་ཏུ་
འཚིག་པར་འགྱུར་བ་ཅི་འདྲ་བར་ཡུལ་སེམས་ཅན་དང་སེམས་ཅན་མ་ཡིན་པ་ཅི་
རིགས་ལ་བརྟེན་ནས་རང་གི་ཡིད་དང་མི་མཐུན་པ་བྱུང་བ་ན་ཚུལ་མིན་ཡིད་བྱེད་
ཀྱིས་འདིས་བདག་ལ་གནོད་པ་བྱས་སམ། བྱེད་པའམ། བྱེད་པར་འགྱུར་བའོ་
སྙམ་དུ་ལོག་པར་རྟོག་པ་ལས་ཡིད་མི་བདེ་ཆེས་ཆེར་འབར་བར་གྱུར་པ་ལས་ཁྲོ་
བས་སེམས་འཁྲུགས་པ་ན་སྔར་དཔེ་བཤད་པ་དེ་བཞིན་དུ་ཁྲོ་བ་དེས་རང་གི་རྒྱུད་
བསྲེགས་ནས་ཕན་བདེ་ཐམས་ཅད་བརླག་སྟེ་བདག་ཉིད་ཕུང་བར་བྱེད་དོ། །ཚུལ་
མིན་ཡིད་ བྱེད་ ཀྱི་ལོག་པར་རྟོག་ པ་ལས་ ཁྲོ་བ་དང་ ཁོན་འཛིན་འབྱུང་བ་ནི།
བཤེས་སྤྲིང་ལས། བདག་ནི་འདིས་སྤོས་འདིས་བཏགས་ ཕམ་པར་བྱས། །འདི་
ཡིས་བདག་ནོར་ཕྲོགས་པར་འགྱུར་ཏོ་ཞེས། ཁོན་དུ་འཛིན་པའང་འཁྲུག་ལོང་
རྣམས་ སྐྱེད་ དེ། ཁོན་ འཛིན་ རྣམས་ སྤངས་ བདེ་ བར་ གཉིད་ ཀྱིས་ ལོག །ཅེས་
གསུངས། རིན་ཆེན་ཕྲེང་བ་ ལས་ ཀྱང་། གནོད་སེམས་བདག་ དང༌ གྲོགས་དང་
དགྲའི། །ཕྱོགས་ལ་དུས་གསུམ་དོན་མིན་པའི། །དོགས་པ་གཞན་ལ་གནོད་པའི་
སེམས། །རྒྱུ་དགུ་ལས་ནི་བྱུང་བ་ཡིན། །ཞེས་གསུངས་སོ། ། །
དྲུག་པ་ཁོང་ཁྲོ་ལས་གཏམ་ངན་འབྱུང་བར་བསྟན་པ་ནི། རབ་ཏུ་འབར་
- 208 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིང་ ཞེས་ པ་ ནས། འོད་ ཉམས་ བཞིན། ཞེས་ པའི་ བར་ ཏེ། ཁོང་ ཁྲོའི་ ཉེས་
དམིགས་གཞན་ཡང་བཤད་པ། ཁྲོ་བ་སྐྱེས་ཏེ་སེམས་རྒྱུད་འཁྲུགས་ནས་གཞན་
ལ་ཚིག་ངན་བརྗོད་ པ་དང་། གནོད་པ་བྱེད་པའི་བསམ་སྦྱོར་ བྱས་ན་ རང་ལ་
གཏམ་ངན་འབྱུང་སྟེ། ཚུལ་མིན་ཡིད་བྱེད་ཀྱི་མཐུ་ལས་རབ་ཏུ་འབར་ཞིང་རང་གི་
རྒྱུད་འཚིག་པར་བྱེད་ཅིང་ཡིད་མི་བདེས་སྙིང་ལ་གདུང་བ་བསྐྱེད་པ་མེ་འདྲ་བའི་
ཁྲོ་བ་མ་བཅིལ་ན། གཉེན་པོ་མི་འགྱུར་བའི་བརྟན་པ་མེད་པར་ཤེས་རྒྱུད་ཡང་
བར་གྱུར་པས་ཉོན་མོངས་པས་ཅི་དགར་བསྐྱོད་དེ་ཚེ་འདིར་སྡུག་བསྔལ་དུ་མ་ལ་
སྦྱོར་ཞིང་ ཕྱི་མར་ངན་སོང་དུ་འཕེན་པ་དང༌། སྐྱེ་བོ་ཐམས་ཅད་ཀྱིས་སྨོད་པ་
གཏམ་ངན་འབྱུང་བ་སོགས་འདི་ཕྱི་གཉིས་ཀའི་དོན་ཉམས་པར་བྱེད་པ་ནི་ནང་
པར་ནམ་ལངས་པ་ན་ཉི་འོད་ཀྱི་མཐུས་ཟླ་བའི་འོད་ཉམས་པར་འགྱུར་བ་བཞིན་
ནོ། ཁྲོ་བས་རྒྱུད་འཁྲུགས་ནས་ གཞན་ལ་ ཚིག་ངན་བརྗོད་ པ་ སོགས་ བྱས་ན་
གཏམ་ངན་འབྱུང་བ་ནི། བྱང་ཆུབ་སེམས་དཔའ་རྣམས་ནི་སེམས་ཅན་ཐམས་ཅད་
ལ་སེམས་སྙོམས་པ་དང་། མ་བུ་གཅིག་པ་ལ་བརྩེ་བ་ལྟར་ཡིད་འོང་གི་བྱམས་པ་
བསྐྱེད་པ་ཡིན་པ་ལ། ཁྲོ་བས་རྒྱུད་འཁྲུགས་ནས་གཞན་ལ་གནོད་པའི་བསམ་
སྦྱོར་བྱས་ན་རྒྱལ་བ་སྲས་བཅས་ཀྱིས་སྨོད་པ་དང༌། འགྲོ་བ་ཐམས་ཅད་བསླུས་
པར་འགྱུར་བ་སོགས་ཉེས་དམིགས་མཐའ་ཡས་པ་སྤྱོད་འཇུག་ལས་གསུངས་པ་
ལྟར་རོ། །བྱང་ཆུབ་སེམས་དཔའ་ ལྟ་ཞོག །ཉན་ཐོས་ ཡིན་ནའང་ཁྲོ་བས་རྒྱུད་
འཁྲུགས་ནས་གཞན་ལ་གནོད་སེམས་བྱས་ན་རང་གི་ཁས་བླངས་དང་འགལ་བའི་
གཏམ་ངན་འབྱུང་སྟེ། སྡོམ་པ་ལེན་དུས་གཤེ་ཡང་སླར་མི་གཤེ ཁྲོས་ཀྱང་སླར་མི་
ཁྲོ་བ་སོགས་དགེ་སྦྱོང་གི་ཆོས་བཞི་ལ་གནས་པར་ཁས་བླངས་ནས་དེ་དང་འགལ་
-209-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བར་བྱས་ན་རྒྱལ་བ་སྲས་བཅས་ཀྱི་སྨད་པའི་གནས་སུ་མཛད་ལ། སྐྱེ་བོ་ཕལ་པ་
རྣམས་ཀྱིས་ཀྱང་སྨད་པའི་གནས་སུ་བྱེད་དོ། །ལམ་ལ་མ་ཞུགས་པའི་ཐ་མལ་པ་
རྣམས་ལའང་ཁྲོ་བས་རྒྱུད་འཁྲུགས་པར་བྱས་ན་ཁྲོ་གཏུམ་ཅན་ཞེས་ཀུན་གྱིས་
སྨད་པའི་གནས་སུ་བྱེད་དོ། །ཚིགས་བཅད་འདིའི་རྐང་བ་ཐ་མ་གཉིས་ལ་འགྱུར་
གསར་དུ། འདིར་ནི་གྲགས་པ་མིན་པས་ཉམས་འགྱུར་ཏེ། །ཉི་མ་ཤར་བས་ཟླ་
འོད་ཉམས་པ་བཞིན། །ཞེས་འབྱུང་ངོ༌། །
བདུན་པ་ཁོང་ཁྲོ་ཞི་བར་བྱས་པ་ལས་ཡོན་ཏན་ཐམས་ཅད་འབྱུང་བར་
བསྟན་པ་ནི། གཞན་ལ་གནོད་པ་ཞེས་པ་ནས། གསལ་བ་བཞིན། ཞེས་པའི་བར་
ཏེ། སོ་སོར་རྟོག་པའི་ཤེས་རབ་ཀྱི་མཐུས་གཉེན་པོ་བསྟེན་ཏེ་ཁྲོ་བའི་དབང་དུ་
ནམ་ཡང་མ་སོང་བར་བྱས་ན་ཡོན་ཏན་ཐམས་ཅད་འཕེལ་ཞིང་རྒྱས་པར་འགྱུར་ཏེ་
གཞན་ལ་གནོད་པ་བྱ་བར་མི་སེམས་པར་རྣམ་པ་ཀུན་ཏུ་ཕན་པའི་བསམ་པ་
བསྐྱེད་ཅིང་། ཁྲོ་བ་ལ་རང་གཞན་ཐམས་ཅད་ཕུང་ལ་སྦྱོར་བའི་དགྲ་བོ་བཞིན་དུ་
ལྟར་བར་བྱེད་པ་གང་ཡིན་པ་དེ་ཡི་ཕན་བདེ་ཐམས་ཅད་རྒྱས་པར་འགྱུར་ཞིང་
སྙན་པའི་གྲགས་པ་ངེས་པར་རྒྱས་པར་འགྱུར་ཏེ། ཡར་ངོའི་ཟླ་བ་ཉིན་རེ་བཞིན་
དཀྱིལ་འཁོར་འཕེལ་བ་དང་འོད་ཟེར་ཇེ་གསལ་དུ་འགྲོ་བ་ཇི་བཞིན་ནོ། ཁྲོ་བ་
བཏུལ་ན་རང་གིས་སྔར་དགེ་རྩ་གང་བསགས་པ་རྣམས་ཉམས་པ་མེད་པར་གོང་
འཕེལ་དུ་འགྱུར་ཞིང་། ད་ལྟ་དགེ་བ་གང་དང་གང་བྱེད་པ་རྣམས་ཀྱང་གེགས་མེད་
པར་འཕེལ་བར་འགྱུར་ལ། ཕན་བདེ་ཐམས་ཅད་ཆེས་ཆེར་རྒྱས་པས་སྙན་པའི་
གྲགས་པ་རྒྱས་ཏེ་སྐྱེ་བོ་ཀུན་གྱིས་བསྔགས་པའི་གནས་སུ་འགྱུར་རོ། ། །
གཉིས་པ་སླར་ཡང་ཁོང་ཁྲོའི་ཉེས་དམིགས་རྒྱ་ཆེར་བཤད་པ་ལ་གཉིས།
-210-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚེ་འདིར་མཐོང་ཆོས་ཀྱི་ཉེས་དམིགས་བཤད་པ་དང་། ཕྱི་མར་ཇི་ལྟར་འགྱུར་བ་
མ་མཐོང་བའི་ཉེས་དམིགས་བཤད་པའོ། །དང་པོ་ལ་དྲུག ཁྲོ་བས་མི་མཛེས་ཤིང་
མི་སྡུག་པར་འགྱུར་བ། ཁྲོ་བས་གཉིད་མི་འོང་ཞིག་སྡུག་བསྔལ་མྱོང་བར་འགྱུར་
བ། ཁྲོ་བས་ ལམ་ ངན་ པར་ འགྲོ་བར་བྱེད་ པ། ཁྲོ་བས་ དོན་ ཐམས་ཅད་ལས་
ཉམས་པར་འགྱུར་བ། ཁྲོ་བས་གཡང་སར་ལྟུང་བར་འགྱུར་བ། ཁྲོ་བས་སེམས་
རྨོངས་པར་འགྱུར་བའོ། །དང་པོ་ནི། ཁྲོ་བ་ལ་ཞེས་པ་ནས། ཡོང་མི་སྣང་། ཞེས་
པའི་བར་ཏེ། ཁོང་ཁྲོའི་ཉེས་དམིགས་སྔར་བསྟན་པ་དེ་ཙམ་དུ་མ་ཟད་ཁྲོ་བ་ལ་
ཉེས་དམིགས་ཆེན་པོ་འོག་ནས་འབྱུང་བ་འདི་ལྟ་བུ་གཞན་དག་ཀྱང་ཡོད་དེ། རྒྱུད་
ཁྲོ་བའི་མེས་ཚིག་ནས་བཞིན་གྱི་མདོག་ཉམས་པར་གྱུར་ན་བྱུ་རུ་དང་མུ་ཏིག་གི་
ཕྲེང་བ་སོགས་རྒྱན་གྱིས་བརྒྱན་པར་བྱས་ཀྱང་མཛེས་ཤིང་བཟང་པོར་ཡོང་མི་
སྣང་སྟེ། ཁོང་ཁྲོས་རྒྱུད་འཁྲུགས་ནས་རང་བཞིན་གྱི་མདོག་ཉམས་པ་ན་མི་སྡུག་
པར་འགྱུར་ཞིང་རྒྱན་བཏགས་ཀྱང་མཛེས་པར་མི་འགྱུར་རོ། །
གཉིས་པ་ཁྲོ་བས་གཉིད་མི་འོང་ཞིང་སྡུག་བསྔལ་མྱོང་བར་འགྱུར་བ་ནི།
མལ་སྟན་བཟང་པོ་དག་ལ་ཉལ་གྱུར་ཀྱང་། ཁྲོ་བའི་ཟུག་རྔུས་སེམས་ནི་སྡུག་
བསྔལ་འགྱུར། །ཞེས་པ་སྟེ། རྒྱུད་ཁྲོ་བས་ཆེར་འཁྲུགས་པ་ན་མལ་སྟན་བཟང་པོ་
དག་ལ་ཉལ་བར་གྱུར་ཀྱང་སེམས་ཀྱི་སྣང་བ་རྩུབ་རྩུབ་པོར་འགྱུར་ཞིང་གཉིད་མི་
འོང་ལ། རྒྱུད་འཁྲུགས་པའི་ཁྲོ་བའི་ཟུག་རྔུས་ནང་ནས་གདུངས་ཏེ་སྣང་བ་ཐམས་
ཅད་དགྲར་ལངས་པ་ལྟར་སེམས་ནི་བདེ་བའི་སྐབས་མེད་པར་སྡུག་བསྔལ་གྱི་
རང་བཞིན་དུ་འགྱུར་རོ། །གསུམ་པ་ཁྲོ་བས་ལམ་ངན་པར་འགྲོ་བར་བྱེད་པ་ནི།
བདག་ལ་ཕན་པའི་དོན་བསྒྲུབ་བརྗེད་གྱུར་ཏེ། ཁྲོ་བས་གདུངས་ནས་ལམ་ངན་
-211-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འགྲོ་བར་བྱེད། །ཅེས་པ་སྟེ། ཁྲོ་ བས་ རྒྱུད་ འཁྲུགས་ན་ རང་ ལ་ ཕན་ པའི་ དོན་
བསྒྲུབ་པའང་བརྗེད་པར་གྱུར་ཏེ། ཁྲོ་བས་གདུངས་ནས་ལམ་ངན་པར་འགྲོ་བར་
བྱེད་དོ། ཁོང་ཁྲོ་དྲག་པོས་རྒྱུད་འཁྲུགས་ན་རང་གི་སྙིང་ལ་གཅེས་པའི་ནོར་དང་
འཕེན་པ་དང་། དབྲལ་ཏེ་མེད་པར་བྱེད་པ་སོགས་འབྱུང་ལ། དེར་མ་ཟད་རང་
ཉིད་ལའང་མཚོན་གྱིས་བསྣུན་པ་དང་། གཡང་དུ་མཆོང་བ་སོགས་བྱེད་དེ། སྤྱོད་
འཇུག་ལས། གང་ཚེ་ཉོན་མོངས་དབང་གྱུར་པས། །བདག་སྡུག་ཉིད་ཀྱང་གསོད་
བྱེད་པ། །དེ་ཚེ་དེ་དག་གཞན་ལུས་ལ། །གནོད་མི་བྱེད་པ་ཇི་ལྟར་འགྱུར། །ཞེས་
གསུངས་པ་ལྟར་རོ། །མདོར་ན་རྒྱུད་ཁྲོ་བའི་དབང་དུ་སོང་ན་ཕན་པ་དང་གནོད་
པ་ལ་རྨོངས་ཏེ་འདི་ཕྱི་ཀུན་ཏུ་གནོད་པའི་ལམ་ངན་པར་འགྲོ་བར་བྱེད་དོ། །བཞི་
པ་ཁྲོ་བས་དོན་ཐམས་ཅད་ལས་ཉམས་པར་འགྱུར་བ་ནི། གྲགས་དང་དོན་གྲུབ་
པ་ལས་ཉམས་འགྱུར་ཏེ། །ཟླ་བ་མར་གྱི་ངོ་བཞིན་དཔལ་ལས་ཉམས། །ཞེས་པ་
སྟེ། ཁོང་ཁྲོ་སྐྱེས་ཏེ་རྒྱུད་འཁྲུགས་ནས་སྤྱོད་པ་ངན་པ་ལ་ཅི་དགར་ཞུགས་པས་
སྔར་ཡོད་པའི་ གྲགས་པ་ཉམས་ནས་ཀུན་གྱིས་སྨད་པའི་གནས་སུ་འགྱུར་ལ།
སྔར་དོན་གྲུབ་པ་རྣམས་ལས་ཀྱང་ཉམས་ཏེ་སྡུག་བསྔལ་དང་མི་འདོད་པ་ཆེན་པོ་
མྱོང་བར་འགྱུར་ཏེ། ཟླ་བ་མར་གྱི་ངོ་བཞིན་བསོད་ནམས་ཀྱི་དཔལ་ལས་སྐད་
ཅིག་རེ་རེས་ཉམས་པར་འགྱུར་རོ། །
ལྔ་པ་ཁྲོ་བས་གཡང་སར་ལྟུང་བར་འགྱུར་བ་ནི། མཛའ་བཤེས་དག་གིས་
རབ་ཏུ་གཅུགས་གྱུར་ཀྱང་། ཁྲོ་བས་མི་ རིགས་གཡང་སར་ལྟུང་བར་འགྱུར། །
ཞེས་པ་སྟེ། རྒྱུད་ཁྲོ་བས་འཁྲུགས་ཏེ་སྤྱོད་པ་ངན་པ་ལ་ཞུགས་པ་ན་རང་ལ་སྙིང་ཉེ་
-212 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིང་ཡིད་རབ་ཏུ་བཅུགས་པའི་མཛའ་བཤེས་དག་གིས་བྱ་བ་ངན་པ་འདི་ལྟ་བུ་
བྱས་ན་མི་ལེགས་ཞེས་བཟློག་པར་གྱུར་ཀྱང་གདོན་གྱིས་ཟིན་པ་བཞིན་དུ་ཕན་
པའི་ཚིག་ལ་མི་ཉན་པར་ཁྲོ་བའི་དངང་གིས་མི་རིགས་པའི་བྱ་བ་རྣམས་ལ་ཞུགས་
ཏེ་གཡང་སར་ལྟུང་བ་བཞིན་དུ་ཕུང་བར་འགྱུར་རོ། །དྲུག་པ་ཁྲོ་བས་སེམས་
རྨོངས་པར་འགྱུར་བ་ནི། ཕན་དང་གནོད་པར་སེམས་ལས་བློ་ཉམས་ནས། ཕལ་
ཆེར་འགལ་ཞིང་སེམས་ནི་རྨོངས་པར་འགྱུར། །ཞེས་པ་སྟེ། ཁྲོ་བས་རྒྱུད་འཁྲུགས་
པ་ན་རང་ལ་ཕན་པ་གང་ཡིན་པ་དང་གནོད་པར་འགྱུར་བ་གང་ཡིན་པ་སེམས་པ་
ལས་བློ་ཉམས་ནས་སྒོ་གསུམ་གྱི་སྤྱོད་པ་ཕལ་ཆེར་ཕྱིན་ཅི་ལོག་ཏུ་འགལ་བ་
འབའ་ཞིག་སྤྱོད་ཅིང་སེམས་ནི་ཆེས་ཆེར་རྨོངས་པར་འགྱུར་རོ། །ཡང་ན་བྱ་བ་ཅི་
བྱེད་ཕལ་ཆེར་ཆོས་དང་ལུགས་ཀྱི་ཚུལ་གཉིས་ཀ་ལས་འགལ་ཞིང་། གང་བྱར་
རུང་བ་དང་གང་བྱར་རུང་བ་མིན་པའི་ཚུལ་ལ་སེམས་རྨོངས་ནས་ལོག་པར་སྤྱོད་
པར་འགྱུར་རོ། །
གཉིས་པ་ཕྱི་མར་ཇི་ལྟར་འབྱུང་བར་མ་མཐོང་བའི་ཉེས་དམིགས་བཤད་
པ་ནི། ཁྲོ་བས་སྡིག་པའི་ལས་ནི་ཞེས་པ་ནས། ཅི་བྱར་ཡོད། ཅེས་པའི་བར་ཏེ།
སྔར་བཤད་པ་དེ་ལྟར་ཁོང་ཁྲོས་ཚེ་འདིར་མཐོང་ཆོས་ལ་གནོད་པ་ཆེན་པོ་བྱེད་པ་
དེ་ཙམ་དུ་མ་ཟད། དེ་བས་ཆེས་ལྷག་པ་ཚེ་རབས་ཕྱི་མར་གནོད་པ་བྱེད་དེ། ཁྲོ་
བས་རྒྱུད་འཁྲུགས་ཏེ་སྐྱེ་བོ་དམ་པ་ལ་སྨོད་པ་སོགས་སྡིག་པའི་ལས་གོམས་པར་
བྱས་པས་ཤི་མ་ཐག་ཏུ་ངན་སོང་དུ་ལྟུང་ཞིང་། ངན་སོང་དེ་དག་ཏུ་ཡུན་ཐུང་ངུ་
མིན་པར་ལོ་བརྒྱ་ཕྲག་མང་པོ། སྟོང་ཕྲག་མང་པོ། བྱེ་བ་བརྒྱ་སྟོང་ཕྲག་མང་པོར་
སྡུག་བསྔལ་ཟད་མི་ཤེས་པ་མྱོང་བར་འགྱུར་རོ། །དེས་ན་ཁོང་ཁྲོས་རང་ལ་གནོད་
-213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་བྱེད་པ་ཙམ་གང་ཟག་སུས་ཀྱང་དེ་ཙམ་གྱི་གནོད་པ་བྱ་མི་ནུས་ཏེ། ཕ་རོལ་
གཞན་གྱིས་རང་ལ་གནོད་པ་ཅི་བྱས་ཀྱང་ཚེ་འདིའི་ལུས་ལོངས་སྤྱོད་ལ་གནོད་པ་
ཅུང་ཟད་བྱེད་ནུས་ཀྱི། སེམས་ལ་ཡོད་པའི་དད་པ་དང་ཚུལ་ཁྲིམས་དང་ཤེས་རབ་
ལ་སོགས་པའི་དགེ་བ་རྣམས་སུས་ཀྱང་འཕྲོག་པར་མི་ནུས་ལ། འཇིག་རྟེན་ཕྱི་
མར་ངན་སོང་དུ་འཁྲིད་མི་ནུས་སོ། ཁོང་ཁྲོ་ནི་ཚེ་འདིར་རང་གི་སེམས་ལ་ཡོད་
པའི་དགེ་བ་ཐམས་ཅད་འཕྲོག་ཅིང་ཤི་ནས་ངན་སོང་མུ་མཐའ་མེད་པར་འཁྲིད་
པར་བྱེད་པས། སྔར་ཕ་རོལ་པོ་ལ་ཕ་བསད་པ་ལྟ་བུའི་གནོད་པ་ཆེན་པོ་བྱས་པའི་
ཤ་འཁོན་ཆགས་ཏེ་ཤར་གཉེར་བའི་དགྲ་བོས་ཀྱང་ཁོང་ཁྲོ་དེ་ལས་ལྷག་པའི་
གནོད་པ་ཅི་བྱར་ཡོད། ཁྲོ་བས་སྡིག་པའི་ལས་བྱས་པས་ཕྱི་མར་ངན་སོང་དུ་ལྷུང་
སྟེ་དེ་ལས་ཐར་པར་དཀའ་བ་ནི། སྤྱོད་འཇུག་ལས། སྐད་ཅིག་གཅིག་བྱས་སྡིག་
པས་ ཀྱང་། །བསྐལ་པར་མནར་མེད་གནས་ འགྱུར་ན། །ཐོག་མེད་འཁོར་བར་
བསགས་སྡིག་གིས། །བདེ་འགྲོར་མི་འགྲོ་སྨོས་ཅི་དགོས། །ཞེས་གསུངས་པ་ལྟར་
རོ། ཁོང་ཁྲོ་སོགས་ཉོན་མོངས་པས་ རང་ལ་གནོད་པ་བྱེད་པ་ཙམ་སེམས་ཅན་
ཐམས་ཅད་དགྲར་ལངས་ཀྱང་དེ་ཙམ་གྱི་གནོད་པ་བྱ་མི་ནུས་པ་ནི། གལ་ཏེ་ལྷ་
དང་ལྷ་མིན་རྣམས། །ཐམས་ཅད་བདག་ལ་དགྲར་ལངས་ཀྱང༌། །དེ་དག་གིས་
ཀྱང་མནར་མེད་པའི། །མེ་ནང་ཁྲིད་ཅིང་འཇུག་མི་ནུས། །ཉོན་མོངས་སྟོབས་ཅན་
དགྲ་འདིས་ནི། །གང་དང་ཕྲད་ན་རི་རབ་ཀྱང་། །ཐལ་བ་ཡང་ནི་མི་ལུས་པ། །
དེར་བདག་སྐད་ཅིག་གཅིག་ལ་འདོར། །ཞེས་གསུངས་པ་ལྟར་རོ། །
གསུམ་པ་ཁོང་ཁྲོའི་ཉེས་དམིགས་བཤད་པ་རྣམས་ཀྱི་དོན་བསྡུ་བ་ནི། ཁྲོ་
བ་འདི་ནི་ནང་གི་དགྲ །ཞེས་པ་ནས། སུ་ཞིག་ཡལ་བར་འདོར་བར་བྱེད། །ཅེས་
- 214 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་བར་ཏེ། སྔར་ཁོང་ཁྲོའི་ཉེས་དམིགས་རྒྱ་ཆེར་བཤད་པ་དེ་དག་གིས་དོན་
བསྡུ་ན། ཁོང་ཁྲོ་འདི་ནི་སྙིང་གི་ནང་དུ་གནས་ནས་རང་ཉིད་རྣམ་པ་ཀུན་ཏུ་ཕུང་
བར་བྱེད་པའི་དགྲ་ཡིན་ལ་སྔོན་ཐོག་མ་མེད་པ་ནས་སྙིང་ནང་གི་དགྲ་འདི་ངོ་མ་
ཤེས་པར་འདིའི་དབང་དུ་བཏང་སྟེ་ད་བར་འཁོར་བར་སྡུག་བསྔལ་བརྒྱུད་མར་
མྱོང་བ་ཡིན། ད་དགེ་བའི་བཤེས་གཉེན་གྱི་དྲིན་ལས་བདག་གིས་དེ་ལྟར་སྙིང་
ནང་གི་དགྲ་བོ་ཤེས་ནས་དགྲ་བོ་དེའི་མཐུ་འཕྲོ་བ་ལུས་ངག་ཡིད་གསུམ་གྱི་སྤྱོད་
པ་ངན་པ་ག་ལ་བྱེད། དེ་ན་སྙིང་ནང་གི་དགྲ་བོ་དེའི་མཐུ་འཕྲོ་བ་སྐྱེས་བུ་བློ་གྲོས་
དང་ལྡན་པ་སུ་ཞིག་བཟོད་པར་བྱེད། ཚུལ་འདི་ནི་སྤྱོད་འཇུག་ལས། ཞེ་སྡང་སྲེད་
སོགས་དགྲ་རྣམས་ནི། །རྐང་ལག་ལ་སོགས་ཡོད་མིན་ལ། །དཔའ་མཛངས་མིན་
ཡང་ཇི་ཞིག་ལྟར། །དེ་དག་གིས་བདག་བྲན་བཞིན་བྱས། །བདག་གིས་སེམས་ལ་
གནས་བཞིན་ དུ། །དགའ་ མགུར་ བདག་ ལ་ གནོད་ བྱེད་ པ། །དེ་ ལའང་ མི་ ཁྲོ་
བཟོད་ པ་ནི། །གནས་ མིན་ བཟོད་ པ་ སྨད་ པའི་ གནས། །ཞེས་ གསུངས་ པ་ ལྟ་
བུའོ། །རྒྱུ་མཚན་དེ་བས་ན་བདག་ནི་གསོན་བཞིན་དུ་སྙིང་ནང་གི་དགྲ་བོ་ཁྲོ་བ་
གཡོས་ཀྱང་མ་ཤོར་ལ། འདི་ཕྱིར་ཕུང་བར་བྱེད་པའི་དགྲ་བོ་ཁྲོ་བ་དེ་བློ་གྲོས་དང་
ལྡན་པ་སུ་ཞིག་ཡལ་བར་འདོར་བར་བྱེད། དེས་ནས་སྔར་བདག་ལ་གནོད་བྱེད་
བྱུང་ན་ས་རྡུལ་ཆར་གྱིས་མནན་པ་བཞིན་དུ་ལྡང་བ་མེད་པར་བྱའོ་ཞེས་བརྗོད་པ་
དེ་ལྟར་སྙིང་ནང་གི་དགྲ་བོ་ཁོང་ཁྲོ་དེ་ལྡང་བ་མེད་པར་བྱས་པ་ཡིན་ནོ་ཞེས་
སེམས་དཔའ་ཆེན་པོས་རང་རྒྱུད་ཀྱི་ཁོང་ཁྲོ་བཅོམ་སྟེ་བཟོད་པ་ཇི་ལྟར་མཛད་
པའི་འགག་བསྡུས་ཏེ་བསྟན་པ་ཡིན་ནོ། །རང་རྒྱུད་ཀྱི་ཁོང་ཁྲོ་ལ་དགྲར་བལྟས་
ནས་རིགས་པའི་མཚོན་ནོན་པོས་དགྲ་བོ་ཁོང་ཁྲོ་སོགས་ཉོན་མོངས་འཇོམས་པ་
-215-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལ་དཔའ་བ་རྒྱལ་སྲས་རྣམས་ཀྱི་སྙིང་སྟོབས་བསྐྱེད་ཚུལ་འདི་ནི་གཞུང་འདིར་
གསུངས་པ་ལྟར་སྤྱོད་འཇུག་ཏུ་ཡང་གསུངས་ཏེ། དེ་ཉིད་ལས། དེ་ལྟར་ཇི་སྲིད་
བདག་གིས་དགྲ་འདི་མངོན་སུམ་དུ། །ངེས་པར་མ་བཅོམ་དེ་སྲིད་བདག་འདིར་
བརྩོན་ མི་ འདོར། །ཞེས་ རང་ རྒྱུད་ ཀྱི་ དགྲ་ ཁོང་ ཁྲོ་སོགས་ཉོན་མོངས་རྣམས་
འཇོམས་པ་ལ་ཕྱིར་མི་ལྡོག་པའི་བརྩོན་པའི་སྟོབས་བསྐྱེད་དགོས་པར་གསུངས།
སྐྱེ་བོ་ཐ་མལ་པ་རྣམས་ཚེ་འདིའི་ལུས་སྲོག་ལ་གནོད་པ་ཕྲ་མོ་རེ་བྱེད་པའི་དགྲ་
ལའང་དེ་མ་བཅོམ་བར་དུ་སེམས་རྣལ་དུ་གནས་པ་མི་ཐོབ་ཅིང་། དེ་ཡལ་བར་མི་
འདོར་བ་དང༌། དགྲ་དེ་ གཞོམ་པའི་ཕྱིར་དུ་གཡུལ་ངོར་ཞུགས་ཏེ་མདའ་དང་
མདུང་ལ་སོགས་པའི་མཚོན་ཆ་ཆར་བབས་པ་ལྟ་བུའི་ནང་དུའང་ལུས་སྲོག་ཁྱད་
དུ་བསད་ནས་དགྲ་དེ་གཞོམ་ཕྱིར་སྙིང་སྟོབས་བརྟན་པར་བྱེད་ན་རང་བཞན་
ཐམས་ཅད་ཕུང་ལ་སྦྱོར་ཞིང་ཚེ་རབས་ཐམས་ཅད་དུ་སྡུག་བསྔལ་མ་ལུས་འབྱུང་
བའི་རྒྱུར་གྱུར་པ་ནང་གི་དགྲ་ཁོང་ཁྲོ་སོགས་ཉོན་མོངས་འཇོམས་ལ་རྐྱེན་གང་
གིས་ཀྱང་བསྒྱུར་མི་ཐུབ་པའི་སྙིང་སྟོབས་བསྐྱེད་དགོས་པ་ནི། རེ་ཤིག་གནོད་བྱེད་
ཆུང་ངུ་ལ་ཡང་ ཁྲོས་གྱུར་པ། །ང་རྒྱལ་བདོ་རྣམས་དེ་མ་བཅོམ་པར་གཉིད་མི་
འོང་། །རང་བཞིན་འཆི་བས་སྡུག་བསྔལ་གྱུར་པའི་ཉོན་མོངས་དག །གཡུལ་ངོར་
བདར་ཚེ་ནན་གྱིས་གཞོམ་པར་འདོད་པ་ཡང་། །མདའ་མདུང་མཚོན་གྱིས་ཕོག་
པའི་སྡུག་བསྔལ་ཁྱད་བསད་ནས། །དོན་མ་གྲུབ་པར་ཕྱིར་ཕྱོགས་འབྱེར་བར་མི་
བྱེད་ན། །རྟག་ཏུ་ སྡུག་ བསྔལ་ ཀུན་ གྱི་ རྒྱུར་གྱུར་པ། །རང་ བཞིན་དགྲར་ ངེས་
གཞོམ་ བརྩོན་ བདག་ ལ་ དེང༌། །སྡུག་ བསྔལ་བ རྒྱ་ ཕྲག་ རྒྱུར་ གྱུར་ གང་ གིས་
ཀྱང་། །ཡིད་ཆད་སྒྱིད་ལུག་མི་འགྱུར་སྨོས་ཅི་དགོས། །ཞེས་གསུངས། སྐྱེ་བོ་ཐ་
- 216 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མལ་པ་དག་གཡུལ་དུ་ཞུགས་པའི་ཚེ་གཞན་གྱིས་མཚོན་གྱིས་བསྣུན་ཏེ་རྨས་པའི་
རྨ་བྱུང་བའང་འདི་དགྲ་དང་འཐབ་པའི་ཚེ་བྱུང་བ་ཡིན་ཟེར་ནས་རྒྱན་དང་འདྲ་
བར་ངོམ་པར་བྱེད་ན། རང་གཞན་སེམས་ཅན་ཐམས་ཅད་ཀྱི་མཐར་ཐུག་གི་དོན་
ཆེན་པོ་བསྒྲུབ་ཕྱིར་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་སྡུག་བསྔལ་ཕྲ་མོ་བྱུང་
ཡང་ཁྱད་དུ་བསད་ནས་བརྩོན་པའི་སྟོབས་བསྐྱེད་དགོས་པ་ནི། དོན་མེད་དག་
ཀྱིས་རྨ་སྲོལ་བཏོད་པ་ཡང་། །ལུས་ལ་རྒྱན་དང་འདྲ་བར་སྲེལ་བྱེད་ན། །དོན་ཆེན་
བསྒྲུབ་ཕྱིར་ཡང་དག་བརྩོན་གྱུར་པ། །བདག་ལ་སྡུག་བསྔལ་ཅི་ཕྱིར་གནོད་བྱེད་
ཡིན། །ཞེས་གསུངས་དང༌། གདོལ་པ་སོགས་སྐྱེ་བོ་ཐ་མལ་པ་རྣམས་ཚེ་འདིའི་
འཚོ་བ་ངན་ངོན་ཙམ་ཞིག་གི་ཕྱིར་དུ་དཀའ་བ་ཅི་བྱུང་ཡང་བཟོད་པར་བྱེད་ན།
ནམ་མཁའི་མཐས་གཏུགས་པའི་སེམས་ཅན་ཐམས་ཅད་སངས་རྒྱས་ཀྱི་སར་
འཁྲིད་པར་དམ་བཅས་པའི་རྒྱལ་སྲས་རྣམས་ཀྱི་སེམས་ཅན་གྱི་དོན་བསྒྲུབ་ཕྱིར་
སྡུག་བསྔལ་ཕྲ་མོ་ཁྱད་དུ་བསད་ནས་ཁོང་ཁྲོ་སོགས་ཉོན་མོངས་འཇོམས་པ་ལ་
སྙིང་སྟོབས་བསྐྱེད་དགོས་པ་ནི། ཉ་པ་གདོལ་བ་ཞིང་པ་ལ་སོགས་པ། །རང་གི་
འཚོ་བ་ཙམ་ཞིག་སེམས་པ་ཡང་། །གྲང་དང་ཚ་ལ་སོགས་པའི་གནོད་བཟོད་ན། །
འགྲོ་བ་བདེ་ཕྱིར་བདག་ལྟ་ཅིས་མི་བཟོད། །ཅེས་གསུངས་པ་ལྟར་རོ། །དེ་ལྟར་
ཁོང་ཁྲོའི་ཉེས་དམིགས་རྒྱ་ཆེར་བཤད་པ་དེ་དག་གིས་བཟོད་པའི་ཕན་ཡོན་ཡང་
དོན་གྱིས་བསྟན་ཏེ། ཁོང་ཁྲོས་དགེ་རྩ་འཇོམས་པར་གསུངས་པས་ནི་ཁོང་ཁྲོ་
སྤངས་ཏེ་བཟོད་པ་བསྟེན་པ་དང༌། གཞན་གྱི་དགེ་བ་ལ་དགའ་བ་བསྒོམས་ན་
དགེ་བ་འཕེལ་བར་དོན་གྱིས་བསྟན་པ་སོགས་ཁོང་ཁྲོའི་ཉེས་དམིགས་སྟོན་པའི་
གཞུང་དེ་དག་གིས་ཉེས་དམིགས་བསྟན་པའི་ལྡོག་ཕྱོགས་ལ་ཕན་ཡོན་དེ་དང་དེ་
-217-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དག་འབྱུང་བར་བསྟན་པ་ཡིན་ནོ། །མདོར་ན་ཁོང་ཁྲོ་སྤངས་ཏེ་བཟོད་པ་རྒྱུན་ལྡན་
དུ་བསྒོམས་ན་སེམས་ཅན་གྱི་ལོག་སྒྲུབ་ཀྱིས་གཞན་དོན་ལས་མི་ལྡོག་པ་དང༌།
དགེ་རྩ་དུ་མ་འཇོམས་པའི་ཁྲོ་བའི་དགྲ་ལས་སྐྱོབ་པ་དང་། གནོད་བྱེད་མཐུ་ཆུང་
ངུ་ལའང་བཟོད་པས་ཡིད་འཕྲོག་པའི་རྒྱན་དང༌། ཉོན་མོངས་གདུང་བར་བྱེད་པའི་
དཀའ་ ཐུབ་ པ་ རྣམས་ ཀྱི་ སྟོབས་ དམ་ པ་ དང་། གནོད་ སེམས་ ཀྱི་ མེ་ ཆེན་ པོ་
འཇོམས་པའི་ཆུ་རྒྱུན་དང་། མི་བསྲུན་པ་རྣམས་ཀྱི་ལོག་སྒྲུབ་ཀྱི་མདས་མི་ཕིགས་
པའི་ གོ་ ཆ་དང་། གསེར་ གྱི་མདོག་ཅན་ འགྲོ་བའི་མིག་དང་ ཡིད་འཕྲོག་པའི་
གཟུགས་བཟང་པོ་བསླབ་པའི་བཟོ་བོ་མཁས་པར་འགྱུར་བ་ལ་སོགས་པའི་ཕན་
ཡོན་འབྱུང་བ་དང༌། ཁོང་ཁྲོའི་དབང་དུ་སོང་སྟེ་རྒྱུད་ཁྲོ་བས་འཁྲུགས་ན་མཐོང་
ཆོས་ཀྱི་ཉེས་དམིགས་ཡིད་ཞི་ཞིང་དེས་པ་ཉམས་སུ་མི་མྱོང་བ་དང༌། དགའ་བ་
དང་བདེ་བ་སྔར་ཡོད་འཇིག་ཅིང་ ཕྱི་མ་མི་འཐོབ་པ་དང་། གཉིད་མི་འོང་ཞིང་
སེམས་རྣལ་དུ་གནས་པའི་བརྟན་པ་ཉམས་པ་དང་། ཞེ་སྡང་ཆེ་ན་སྔར་དྲིན་གྱིས་
བསྐྱངས་པས་ཀྱང་དྲིན་བརྗེད་ནས་གསོད་པ་དང་། མཛའ་བཤེས་ཀྱིས་ཀྱང་སུན་
ནས་སྤོང་བ་དང་། སྦྱིན་པས་བསྡུས་ཀྱང་མི་སྡོད་པ་ལ་སོགས་པ་ཉེས་དམིགས་
མཐའ་ཡས་ པ་དང་། མ་མཐོང་བའི་ཉེས་དམིགས་སྔར་བྱས་ཀྱི་དགེ་རྩ་རྣམས་
འཇོམས་པ་དང་། ཕྱི་མར་ངན་སོང་མུ་མཐའ་མེད་པར་སྒྱུར་བར་བྱེད་པ་སོགས་
ཉེས་དམིགས་མཐའ་ཡས་པ་གསུངས་པ་རྣམས་ལ་རྒྱལ་སྲས་དཔའ་བོའི་རིགས་
པ་བཟང་ཞིང་མང་ལ་རྣོ་བ་འདི་རྣམས་ཀྱིས་ཡང་དང་ཡང་དུ་དཔྱད་ཅིང་བསམས་
ནས་ངེས་པ་བརྟན་པོ་བསྐྱེད་པ་དང་། ཇི་ཙམ་ངེས་པ་དེ་ཙམ་དུ་རང་གི་རྒྱུད་ལ་
སྦྱར་ཏེ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་བག་ཆགས་ཅི་ཐེབས་བྱེད་པ་གནད་
- 218 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཀྱི་དོན་ནོ། །
དྲུག་པ་དེ་ལ་རྒྱལ་པོ་དད་ཅིང་གུས་པས་བཟོད་པར་གསོལ་བ་ནི། དེ་ནས་
དེའི་རབ་ཏུ་ཞི་བའི་ཡོན་ཏན་ཞེས་པ་ནས། བྱང་ཆུབ་སེམས་དཔའི་གཡོག་ཏུ་ཁས་
བླངས་སོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོས་ཁོང་ཁྲོའི་
ཉེས་དམིགས་ལས་བརྩམས་ཏེ་ཆོས་རྒྱ་ཆེར་བསྟན་པ་ན། སེམས་དཔའ་ཆེན་པོ་
དེའི་ཐུགས་རབ་ཏུ་ཞི་བའི་ཡོན་ཏན་རྨད་དུ་བྱུང་བ་དང༌། ཞལ་ནས་གསུངས་པའི་
ཆོས་ཀྱི་ཚིག་སྙན་ཅིང་ཟབ་ལ་དོན་དང་མཐུན་པ་སྙིང་ལ་འབབ་བ་དེས་རྒྱལ་པོ་དེ་
ཡིད་རབ་ཏུ་དད་ཅིང་མགུ་བ་གྱུར་ནས་སྨྲས་པ། ཁྱོད་ཀྱིས་སྨྲས་པའི་རིམ་འདི་
དང༌། །ཞི་བ་རྗེས་སུ་མཐུན་པ་འདི། །མང་དུ་སྨོས་ཀྱང་ཅི་དགོས་ཏེ། ཁྱོད་དང་མ་
འཕྲད་རླག་པར་འགྱུར། །ཞེས་དེ་སྐད་བསྟོད་ནས་སེམས་དཔའ་ཆེན་པོའི་དྲུང་དུ་
བསྙེན་ཏེ་ཤིང་རྩ་བ་ནས་བཅད་པ་ལྟར་ལུས་ཐམས་ཅད་ས་ལ་ཕབ། ལག་པ་
གཉིས་ ཀྱིས་ སེམས་ དཔའ་ ཆེན་ པོ་ དེའི་ རྐང་ པ་ གཉིས་ ལ་ འཇུས་ ཞིང་ མགོ་
བོས་གཏུགས་པའི་ཕྱག་འཚལ་ནས་སྔར་སེམས་དཔའ་ཆེན་པོ་ལ་ཁྱད་དུ་གསོད་
པའི་ཚིག་སྨྲས་པ་དང༌། འཁོར་རབ་བྱུང་མ་ཁྱིམ་དུ་ཁྲིད་པ་སོགས་སྡིག་པ་བྱས་པ་
རྣམས་བཤགས། བུད་མེད་རབ་ཏུ་བྱུང་བ་དེ་ལ་ཡང་བཟོད་པར་གསོལ་ནས་སླར་
དབེན་པའི་ནགས་སུ་བཏང་། བདག་ཉིད་ཀྱང་བྱང་ཆུབ་སེམས་དཔའི་གཡོག་ཏུ་
ཁས་བླངས་སོ། །བསྟོད་པ་ཚིགས་བཅད་འདིའི་དོན་ནི་འཇིག་རྟེན་འདི་ན་ཆོས་སྨྲ་
བ་དཀོན་ཞིང་། ཆོས་སྨྲ་བ་བྱུང་ཡང་རང་གིས་ཇི་ལྟར་སྨྲས་པ་དང་མཐུན་པར་
ཉམས་སུ་བླངས་ཏེ་སྒོ་གསུམ་ཞི་ཞིང་དུལ་བ་ཤིན་ཏུ་དཀོན་ལ། བདག་ཉིད་ཆེན་
པོ་ཁྱོད་ནི་རང་གིས་ཇི་ལྟར་སྨྲས་པའི་རིམ་པ་འདི་དང་སྒོ་གསུམ་ཞི་ཞིང་དུལ་བ་
-219-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རྗེས་སུ་མཐུན་པར་བྱུང་བ་འདི་ཤིན་ཏུ་ངོ་མཚར་རོ། །མང་དུ་སྨོས་ཀྱང་ཅི་དགོས་
ཏེ། བདག་ཉིད་ཆེན་པོ་ཁྱོད་དང་མ་ཕྲད་པ་རྣམས་ནི་རླག་པར་འགྱུར་ཏེ། སེམས་
དཔའ་ཆེན་པོ་ཁྱོད་དང་ཕྲད་ན་ནི། །དམ་པ་དག་དང་འགྲོགས་པ་བདེ། །ཞེས་པ་
ལྟར་ཁྱོད་ནི་མཐོང་ཐོས་དྲན་རེག་ཐམས་ཅད་རྗེས་སུ་འཛིན་ཅིང་འབྲེལ་པ་ཐོགས་
པ་ཐམས་ཅད་དོན་མེད་དུ་མི་གཏང་བར་ཐམས་ཅད་མཁྱེན་པའི་ལམ་ལ་ངེས་པར་
འཁྲིད་པར་མཛད་པའོ་ཞེས་བསྔགས་ཏེ། དད་པས་མཆོད་ཅིང་བསྙེན་བཀུར་བ་
དང༌། གསོལ་བ་འདེབས་པ་དང་། བཀའ་བཞིན་དུ་སྒྲུབ་པ་རྣམས་སངས་རྒྱས་ཀྱི་
སར་འཁྲིད་པར་མཛད་པ་ཡིན་པར་མ་ཟད། མ་དད་ལོག་ལྟས་སྐྱོན་བརྗོད་པ་
དང་། སྐུ་ལུས་ལ་གནོད་པ་བྱེད་པ་རྣམས་ཀྱང་ཐུགས་རྗེས་བཟུང་ནས་ནམ་ཡང་
ཡལ་བར་མི་འདོར་བར་མཐར་ངེས་པར་འདྲེན་པར་མཛད་དེ། གནོད་སྦྱིན་སྤུན་
ལྔས་རྒྱལ་པོ་བྱམས་པའི་སྟོབས་ལ་གནོད་འཚེའི་བསམ་པས་སྐུ་ལུས་ཀྱི་ཤ་དང་
ཁྲག་བསླངས་པ་སོགས་གནོད་པ་ཆེན་པོ་བྱས་ཀྱང་ཐུགས་རྗེ་བཟུང་སྟེ་ཡལ་བ་མ་
དོར་བར་མཐར་སངས་རྒྱས་པའི་ཚེ་ལྔ་པོ་དེ་ལ་བདུད་རྩིའི་ཐོག་མ་བྱིན་པ་ལྟ་
བུའོ། །གཡོག་ཏུ་ཁས་བླངས་པ་ནི་སེམས་དཔའ་ཆེན་པོས་ཆོས་བསྟན་པ་དེ་རྒྱུད་
དུལ་ནས་སེམས་དཔའ་ཆེན་པོའི་རྗེས་སུ་སློབ་པར་དམ་བཅས་ཤིང་སྒོ་གསུམ་
གུས་པས་དུས་རྟག་ཏུ་མཆོད་པར་དམ་བཅས་པའོ། །གཞུང་དེ་དག་གིས་ནི་དགེ་
བའི་བཤེས་གཉེན་བསྟེན་ཚུལ་དང་། བསྟེན་པའི་དགོས་པ་ཆོས་བསྟན་པ་རྣམས་
རྒྱུད་ལ་སྦྱར་ཏེ་ཉམས་སུ་བླངས་ནས་བཀའ་བཞིན་སྒྲུབ་པས་མཉེས་པར་བྱ་བའི་
ཚུལ་དང་། ཐེག་པ་ཆེན་པོའི་ལམ་ལ་སློབ་ཚུལ་གྱི་གནད་རྣམས་བསྟན་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། དེ་
- 220 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞིན་གཤེགས་པའི་ཆེ་བ་ཉིད་ལའང་བརྗོད་པར་བྱའོ། །ཞེས་པའི་བར་ཏེ། དེ་
ལྟར་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་གནོད་བྱེད་
ཅི་བྱུང་ཡང་ཇི་མི་སྙམ་པར་བཟོད་པར་མཛད་ཅིང་། གནོད་བྱེད་རྣམས་ལ་མ་བུ་
གཅིག་པ་ལ་བརྩེ་བ་ལྟར་རྗེས་སུ་བརྩེ་བས་ཆོས་བསྟན་ཏེ་རྗེས་སུ་བཟུང་ནས་
ཐེག་པ་ཆེན་པོའི་ལམ་ལ་འཁྲིད་པར་མཛད་པ་དེ་ལྟར་བས་ན། ཁྲོ་བ་ཐུལ་བར་
གྱུར་ན་ཕྱི་ནང་གི་དགྲ་ཐམས་ཅད་ཞི་བར་འགྱུར་གྱི། དེ་ལས་གཞན་དུ་ཁྲོ་བས་
རྒྱུད་འཁྲུག་པར་བྱས་ན་ཕྱི་ནས་གནོད་བྱེད་ཀྱི་དགྲ་དང་ནང་དུ་ཉོན་མོངས་པའི་
དགྲ་ཆེར་འཕེལ་ལོ། །དེ་བས་ན་སྔོན་བྱུང་སྟོན་པའི་རྣམ་ཐར་གདུལ་བྱ་རང་གི་
ཉམས་ལེན་དུ་ཁྱེར་ཏེ་སྟོན་པའི་སྔོན་གྱི་འཁྲུངས་རབས་འདིར་ཇི་ལྟར་གསུངས་པ་
ལྟར་ཁྲོ་བ་ཐུལ་བར་བྱ་བ་ལ་འབད་པར་བྱའོ། ཁྲོ་བ་མ་བཏུལ་བར་གནོད་ལེན་དུ་
གནོད་པ་བྱས་ན་དགྲ་ཇི་ཙམ་བཏུལ་ཡང་ཇེ་འཕེལ་དུ་འགྲོ་ལ། ཁོང་ཁྲོ་མ་བྱས་
པར་རྒྱུད་དུལ་བར་བྱས་ན་དགྲ་ཐམས་ཅད་རང་ཞིར་འགྲོ་བ་ནི་འཕགས་པ་ཀླུ་
སྒྲུབ་ཀྱི་ཤེས་རབ་སྡོང་བུར། ཇི་སྲིད་འཚོ་བར་གསོད་ཀྱང་ནི། །དགྲ་བོ་ཟད་པར་
མི་འགྱུར་གྱི། །རང་གི་ཁྲོ་བ་ཉིད་བསད་ན། །དེ་ནི་དགྲ་བོ་ཉིད་གསོད་ཡིན། །
ཞེས་གསུངས་པ་ལྟར་རོ། །དེ་ལྟར་ཁྲོ་བས་རྒྱུད་མ་འཁྲུགས་པར་ཁོན་དུ་འཛིན་པ་
མེད་པར་བྱས་ན་འཁྲུངས་རབས་འདིར་གསུངས་པ་ལྟར་དགྲ་ཞི་བར་འགྱུར་ལ།
རང་ཉིད་དུལ་བར་བྱས་ན་དགྲ་བྱུང་ཡང་རིང་པོར་མི་ཐོགས་པར་ཞི་སྟེ་མི་འཕེལ་
ལོ། །དེ་བཞིན་དུ་གནོད་བྱེད་ནི་བྱུང་ཡང་མི་ཁྲོ་བར་བཟོད་པ་བསྟེན་པ་ནི་རང་
གཞན་གཉིས་ཀའི་དོན་དང་ཚེ་འདི་ཕྱི་གཉིས་ཀའི་དོན་སྤྱོད་པར་འགྱུར་ཏེ། ཁོང་
ཁྲོ་མ་བྱས་པར་ཞི་ཞིང་དུལ་བར་བྱས་ན་གནོད་བྱེད་རྣམས་ཀྱང་དད་ཅིང་གུས་
-221-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པར་འགྱུར་བས་རང་བཞན་གཉིས་ཀའི་དོན་འགྲུབ་པར་འགྱུར་བ་དང༌། ཁྲོ་བ་
བཀག་སྟེ་རྒྱུད་ཞི་ཞིང་དུལ་བར་བྱས་ན་ཚེ་འདིར་ལུས་སེམས་བདེ་ལ་དགེ་བ་མི་
ཉམས་ཤིང་གོང་འཕེལ་དུ་སོང་སྟེ་ཕྱི་མར་མཐོ་རིས་དང༌། ཐར་པ་དང་། ཐམས་
ཅད་མཁྱེན་པ་རིམ་གྱིས་འཐོབ་པར་འགྱུར་བས་ཚེ་ཕྱི་མའི་དོན་འགྲུབ་བོ། །དེ་
དག་ལ་སོགས་པ་བཟོད་པའི་ཕན་ཡོན་འབྱུང་བའི་མདོ་སྡེ་དག་གི་དོན་ལ་ཡང་
བརྗོད་པར་བྱའོ། །ཇི་ལྟར་བརྗོད་པ་ནི་མདོ་སྡེ་དག་ལས་བདེ་འགྲོའི་རྟེན་ཐོབ་
པའང་བཟོད་པ་ལ་རག་ལས། ཐར་པ་ཐོབ་པའང་བཟོད་པ་ལ་རག་ལས། ཐམས་
ཅད་ མཁྱེན་ པའི་ གོ་ འཕང་ ཐོབ་ པ་ ནི་ ངེས་ པར་ བཟོད་ པ་ ལ་ རག་ ལས་ པར་
གསུངས་ཏེ། བདེ་འགྲོ་ཐོབ་པ་ལ་ཚུལ་ཁྲིམས་རྣམ་པར་དག་པ་གཞིར་བཟུང་།
སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པས་མཚམས་སྦྱར་བ་ཞིག་
དགོས་པར་གསུངས་ལ། དེ་ལྟ་བུའི་དགེ་བ་མཐར་ཕྱིན་པ་ཞིག་འོང་བ་ལ་བཟོད་
པ་བསྟེན་ཏེ་ཁོང་ཁྲོས་དགེ་རྩ་མ་བཅོམ་པ་ཞིག་ངེས་པར་དགོས་སོ། །ཐར་པ་ཐོབ་
པ་ལ་ཁོང་ཁྲོས་དགེ་རྩ་མ་བཅོམ་པ་ཞིག་དང་། སྡུག་བསྔལ་དང་དུས་བླངས་ཏེ་
བསླབ་པ་གསུམ་གྱི་ཉམས་ལེན་མཐར་ཕྱིན་པ་ཞིག་དང༌། ཆོས་ལ་ངེས་སེམས་ཀྱི་
བཟོད་པས་དོན་དམ་པའི་གནས་ལུགས་ངེས་པར་བྱས་ནས་སྒོམ་པ་ཞིག་ངེས་
པར་དགོས་ཀྱི་དེ་མེད་པར་ཐར་པ་ཐོབ་མི་སྲིད་དོ། །ཐམས་ཅད་མཁྱེན་པ་ཐོབ་པ་
ལ་ནི་བཟོད་པ་ངེས་པར་དགོས་ཏེ། གནོད་བྱེད་ལ་ ཇི་མི་སྙམ་པའི་བཟོད་པ་
བསྟེན་ཏེ་ཁོང་ཁྲོས་དགེ་རྩ་ མ་བཅོམ་པ་ཞིག་དང་། སྡུག་བསྔལ་དང་ལེན་གྱི་
བཟོད་པ་བསྟེན་ཏེ་རྒྱལ་སྲས་ཀྱི་སྤྱོད་པ་བྱ་དཀའ་བ་དཔག་ཏུ་མེད་པ་ལ་དུས་
བསྐལ་པ་དཔག་ཏུ་མེད་པར་སློང་དགོས་པ་དང་། ཆོས་ལ་ངེས་སེམས་ཀྱི་བཟོད་
- 222 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་བསྟེན་ཏེ་ཐབས་ཤེས་ཟུང་དུ་འབྲེལ་བའི་ལམ་ལ་བསླབས་ནས་ས་ལམ་བགྲོད་
དགོས་པ་དང་། དཀོན་མཆོག་རྗེས་དྲན་གྱི་མདོ་ལས་གསུངས་པ་ལྟར་སངས་རྒྱས་
ཀྱི་མཚན་དཔེ་རྣམས་རྒྱུ་བཟོད་པས་བསྒྲུབ་དགོས་པས། བཟོད་པའི་ཕར་ཕྱིན་གྱི་
ཉམས་ལེན་མཐར་ཕྱིན་པ་ཞིག་མེད་པར་འབྲས་བུ་མཚན་དཔེ་འགྲུབ་པའི་ཐབས་
མེད་དོ། །འདི་ལ་འགྱུར་གསར་དུ། དེ་བཞིན་དུ་མི་ཁྲོ་བ་ནི་གཉིས་ཀའི་དོན་སྤྱོད་
པར་འགྱུར་རོ་ཞེས་བྱ་བ་ལ་སོགས་པ་བཟོད་པའི་ཕན་ཡོན་འབྱུང་བའི་མདོ་སྡེ་
རྣམས་སུ་ཡང་གསུངས་སོ། །ཞེས་འབྱུང་སྟེ། འཁྲུངས་རབས་འདིར་གང་གསུངས་
པ་རྣམས་མདོ་སྡེ་འབྱུང་བ་ཤ་སྟག་ཡིན་པས། དེ་བཞིན་དུ་ཞེས་བརྗོད་པ་དང་
བསྟུན་ན་འགྱུར་རྙིང་ལྟར་ལེགས་སམ་སྙམ་སྟེ། འཁྲུངས་རབས་འདིར་ཁྲོ་བའི་
ཉེས་དམིགས་གཙོ་བོར་བསྟན་ནས་ཁྲོ་བའི་ཉེས་དམིགས་རྣམས་ཀྱི་ལྡོག་ཕྱོགས་
བཟོད་པའི་ཕན་ཡོན་མདོ་སྡེ་དང་སྦྱར་ནས་ངེས་པར་བྱེད་དགོས་པའི་དོན་ནོ། །
འཁྲུངས་རབས་འདིར་གཙོ་བོ་ཁྲོ་བའི་ཉེས་དམིགས་གཏན་ལ་ཕབ་པ་ཡིན་པས།
བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པར་འདོད་པ་རྣམས་
ཀྱིས་ཕར་ཕྱིན་དྲུག་གི་སྒོ་ནས་རང་རྒྱུད་བཏུལ་ཏེ། བསྡུ་བ་བཞིའི་སྒོ་ནས་རྗེས་སུ་
འཛིན་པའི་ཚེ་འཁྲུངས་རབས་འདི་ནས་བཤད་པ་ལྟར་གྱི་ཁོང་ཁྲོའི་ཉེས་དམིགས་
ཀྱི་གཏམ་བྱ་བ་དང༌། སྟོན་པ་ཐུགས་ རྗེ་ཅན་དེས་སྔོན་སློབ་པ་ལམ་གྱི་གནས་
སྐབས་སུ་ཁོང་ཁྲོ་སྤོང་ཚུལ་འདི་ལྟར་མཛད་པ་ལྟར་གནོད་ལན་དུ་གནོད་པ་ལ་
མཛད་པར་རྗེས་སུ་བཟུང་སྟེ་ཆོས་བསྟན་པ་དང་། རང་ཡལ་བར་དོར་ནས་གཞན་
རྗེས་སུ་འཛིན་པའི་ཚུལ་དེ་ལྟར་མཛད་ན། སངས་རྒྱས་པའི་ཚེ་སྐྱོན་ཐམས་ཅད་
ཟད་ཡོན་ཏན་ཐམས་ཅད་ཡོངས་སུ་རྫོགས་པ་དང་གདུལ་བྱའི་དོན་མཛད་པ་ལ་
-223-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཐོགས་པ་མེད་པ་ལྟ་ཅི་སྨོས་ཞེས་དེ་བཞིན་གཤེགས་པའི་ཆེ་བ་ཉིད་ལའང་བརྗོད་
པར་ བྱའོ་ ཞེས་ བསྡུ་བ་བཞིས་གཞན་རྗེས་སུ་འཛིན་ཚུལ་བསྟན་ཏོ། །བཞི་པ་
ལེའུའི་མཚན་བསྟན་པ་ནི། གཙུག་ཕུད་བྱང་ཆུབ་ཀྱི་སྐྱེས་པའི་རབས་ཏེ་ཉི་ཤུ་རྩ་
གཅིག་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་ཉི་ཤུ་རྩ་གཅིག་པའི་བཤད་པའོ།། །། །
༈ གཉིས་པ་འདོད་ཡོན་ལ་ཆགས་པའི་ཉེས་དམིགས་དང་བཟོད་པའི་
ཕན་ཡོན་བསམས་པའི་སྒོ་ནས་གནོད་བྱེད་ལ་ཇི་མི་སྙམ་པའི་བཟོད་པ་ལ་སློབ་
ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་
པའི་རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། ངང་པའི་རྒྱལ་
པོར་འཁྲུངས་པའི་རྟོགས་བརྗོད་རྒྱས་པར་བཤད་པ། དོན་བསྡུས་ཏེ་གདམས་པ།
ལེའུ་མཚན་བསྟན་པའོ། །དང་པོ་ནི། དམ་པ་རྣམས་དུད་འགྲོར་ལྷུང་བའི་སྤྱོད་
པ་ལའང་སྐྱེས་བུ་དམ་པ་མ་ཡིན་པ་རྣམས་ཀྱིས་རྗེས་སུ་མཐུན་པར་བྱ་བ་ཙམ་ཡང་
མི་ནུས་ སོ། །ཞེས་ པ་ སྟེ། དེ་ བཞིན་ གཤེགས་ པ་ སྔོན་ སློབ་ པ་ ལམ་ གྱི་ གནས་
སྐབས་སུ་སེམས་ཅན་གྱི་དོན་དུ་མ་ངེས་ པའི་ ཕུང་པོ་ལ་གནས་ཏེ་ངང་ པར་
འཁྲུངས་པ་འདི་ལྟ་བུ་དང༌། སྤྲེའུར་འཁྲུངས་པ་དང་། རི་དྭགས་རུ་རུར་འཁྲུངས་
པ་སོགས་རྒྱལ་སྲས་དམ་པ་རྣམས་དུད་འགྲོ་ལྷུང་བའི་ཚུལ་བསྟན་པའི་སྤྱོད་པ་ལ་
ཡང་ཐེག་པ་ཆེན་པོའི་ལམ་ལ་རིང་དུ་སྦྱངས་ནས་བརྟན་པ་ཐོབ་པའི་སྐྱེས་བུ་དམ་
པ་མ་ཡིན་པ་རྣམས་ཀྱིས་སྤྱོད་པ་དེ་དང་རྗེས་སུ་མཐུན་པ་ཙམ་ཡང་བྱ་བར་མི་ནུས་
ན། དེ་དག་དང་འདྲ་བར་བྱ་མི་ནུས་པ་ལྟ་ཅི་སྨོས། དེས་ན་རྒྱལ་བ་དགྱེས་པའི་
- 224 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལམ་ལ་སློབ་པར་འདོད་པ་རྣམས་ཀྱིས་སྟོན་པ་ཐུགས་རྗེ་ཅན་དེའི་སྔོན་གྱི་སྤྱོད་པ་
བཟང་པོ་འོག་ནས་འབྱུང་བ་འདི་ལྟ་བུ་བདག་གི་རྗེས་སུ་བསླབ་པར་བྱའོ། །
གཉིས་པ་ངང་པའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་
པ་ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ་རྟེན་དེའི་ཡོན་ཏན་སྤྱིར་
བསྟན་པ། ཁྱད་པར་བཟོད་པ་བསྒོམས་པའི་སྒོ་ནས་སེམས་ཅན་གྱི་དོན་མཛད་
ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས། ཞེས་གྲག་གོ །ཞེས་ པའི་
བར་ཏེ། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱིས་གནས་སྐབས་སུ་བྱང་
ཆུབ་ཏུ་ཐུགས་བསྐྱེད་ནས་བསྐལ་པ་གྲངས་མེད་པར་ཚོགས་གཉིས་བར་མ་ཆད་
དུ་བསགས་པས་རྒྱལ་ སྲས་སའི་དབང་ཕྱུག་ཏུ་གྱུར་པ་ན། ནམ་མཁའི་མཐས་
གཏུགས་པའི་སེམས་ཅན་རྣམས་ལ་བརྩེ་བ་ཆེན་པོས་གཟིགས་ཏེ་གང་དང་གང་
གི་དོན་དུ་ཕན་པར་འགྱུར་བ་གཟིགས་པ་དེ་དང་དེའི་ཚེ་རང་ཡལ་བར་དོར་ནས་
གཞན་རྗེས་སུ་འཛིན་པའི་བསམས་པས་གདུལ་བྱའི་དབང་པོ་དང་འཚམ་པའི་
རྟེན་བཟུང་ སྟེ་ སེམས་ཅན་ གྱི་དོན་མཛད་པ་ལས། རེ་ཤིག་ཅིག་ན་ བྱང་ ཆུབ་
སེམས་ དཔའ་ སེམས་ དཔའ་ ཆེན་ པོ་དེ་ འདི་ ལྟར་ ལས་ དང་ ཉོན་མོངས་ པས་
འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་གིས་འཛམ་བུ་གླིང་གི་ལྷོ་
ཕྱོགས་ཡིད་བཞིན་གྱི་མཚོ་ཆེན་པོའི་ནང་ན་ངང་པའི་ཁྱུ་ཆེན་པོ་བརྒྱ་སྟོང་ཕྲག་དུ་
མ་ཚོགས་པ། ངང་པ་གྲངས་མང་པོ་དེ་དག་གི་བདག་པོ་ངང་པའི་རྒྱལ་པོ་ཡུལ་
འཁོར་བསྲུང་ཞེས་བྱ་བར་གྱུར་ཏོ་ཞེས་གྲག་གོ །གཉིས་པ་རྟེན་དེའི་ཡོན་ཏན་
སྤྱིར་བསྟན་པ་ལ་ལྔ། རྒྱལ་པོ་རྣམས་ཀྱིས་འབངས་སྐྱོང་བ་བློན་པོ་མཁས་པ་ལ་
ལྟོས་སོ་ཞེས་བསྟན་པའི་ཕྱིར་བློན་པོའི་ཡོན་ཏན་བསྟན་པ། རྒྱལ་པོ་དང་བློན་པོ་
-225-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཉིས་སྤྱོད་པ་མཐུན་པར་སེམས་ཅན་གྱི་དོན་མཛད་ཚུལ། རྒྱལ་བློན་དེ་གཉིས་
ཀྱིས་ངང་པའི་ཚོགས་རྣམས་བསྐྱངས་ཚུལ། ཡིད་བཞིན་གྱི་མཚོ་ཆེན་པོ་ངང་པའི་
ཚོགས་ཀྱིས་མཛེས་པར་བྱས་ཚུལ། སེམས་དཔའ་ཆེན་པོ་ངང་པའི་རྒྱལ་པོ་འཁོར་
དང་བཅས་པའི་སྙན་པའི་གྲགས་པས་འཇིག་རྟེན་ཐམས་ཅད་ ཁྱད་ པར་གྱུར་
པའོ། །
དང༌ པོ་ནི། དེའི་ བློན་ པོ་ཞེས་པ་ནས། འཕགས་པ་ཀུན་དགའ་བོ་ཡིན་
ནོ། །ཞེས་པའི་བར་ཏེ། སེམས་དཔའ་ཆེན་པོ་ངང་པའི་རྒྱལ་པོར་འཁྲུངས་པ་དེའི་
བློན་པོ་ངང་པའི་སྡེ་དཔོན་བཞིན་བཟང་ཞེས་བྱ་བ་རྒྱལ་པོའི་ཆོས་ལྡན་གྱི་བྱ་བ་
ཐམས་ཅད་མ་སྨྲས་པར་ཡང་ཤེས་ནས་ཚུལ་བཞིན་དུ་སྒྲུབ་པར་བྱེད་པ། འཁོར་
ལོས་བསྒྱུར་བའི་རྒྱས་པོའི་བློན་པོ་རིན་པོ་ཆེ་དང་འདྲ་བ་ཞིག་ཀྱང་སེམས་དཔའ་
ཆེན་པོ་དེའི་ཐུགས་བསྐྱེད་དང་སྨོན་ལམ་གྱི་མཐུས་གྲུབ་ནས་གནས་དེར་ཡོད་པར་
གྱུར་ཏོ། །འཁོར་ལོས་བསྒྱུར་བའི་རྒྱལ་པོའི་བློན་པོ་རིན་པོ་ཆེ་ནི། རྒྱལ་པོའི་བྱ་བ་
གང་དང་གང་ཡིན་པ་རྣམས་རྒྱལ་པོའི་ཐུགས་ལ་ཤར་བ་ཙམ་གྱིས་མ་སྨྲས་ཀྱང་
དེས་ཤེས་ནས་བསྒྲུབས་ཏེ། རྒྱལ་པོ་ཡོངས་སུ་མཉེས་པར་བྱེད། ཆོས་མ་ཡིན་པ་
རྣམས་རྣམ་པར་སྤངས། ཆོས་ལྡན་གྱི་བྱ་བ་ཐམས་ཅད་ཤིན་ཏུ་རིགས་པར་རྩོམ།
སྐྱེ་བོ་གཞན་སུ་ལའང་གནོད་པ་མེད་ཅིང་རྣམ་པར་མི་འཚེ་བ་དང༌། ཡང་དག་པའི་
ཐ་སྙད་དང་ལྡན་པའི་ལས་ཐམས་ཅད་ལ་དུས་ནམ་ཡང་སྐྱོ་བ་མེད་པར་སྒྲུབ།
འབངས་སྐྱེ་བོ་ཐམས་ཅད་དགའ་བར་བྱེད་ཅིང་རྒྱལ་པོའི་སྲིད་ཀྱི་བྱ་བ་ཐམས་
ཅད་ཆོས་དང་མཐུན་པར་ཉམས་པ་མེད་པར་བྱེད་པ་ཞིག་ཡིན་པར་མདོ་ལས་
གསུངས་ཞིང་། ངང་པའི་སྡེ་དཔོན་ཆེན་པོ་བཞིན་བཟང་ཞེས་བྱ་བ་འདི་ཡང་དེ་
- 226 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང་མཐུན་པར་ངང་པའི་རྒྱལ་པོའི་ཆོས་ལྡན་གྱི་བྱ་བ་ཐམས་ཅད་སྒྲུབ་པ་ལ་བློ་
གྲོས་ཀྱི་མཐུ་ཐོགས་པ་མེད་པ་ཞིག་སྟེ། བྱ་བ་གང་དང་གང་བྱ་རིགས་པ་དང་། བྱ་
བ་གང་དང་གང་བྱ་མི་རིགས་པ་ལེགས་ཉེས་ཀྱི་ཚུལ་ཐམས་ཅད་ཡོངས་སུ་ཤེས་
པར་བྱ་བ་ཐམས་ཅད་ལ་མཁས་པ། དུས་ཡུན་རིང་པོར་སོང་ཡང་སྔར་རང་དང་
གཞན་ གྱིས་ བྱ་བ་གང་དང་གང་ བྱས་པ་དང༌། གང་དང་གང་ཚིག་ཏུ་ སྨྲས་ པ་
ཐམས་ཅད་བརྗེད་པ་མེད་པར་དྲན་པའི་མཐུ་དང་ལྡན་པ། རིགས་མཐོན་པོའི་
ནང་ན་གཙོ་བོར་གྱུར་པ། ཤེས་བྱའི་གནས་ཐམས་ཅད་ལ་མཁས་པ། སྒོ་གསུམ་
གྱི་སྤྱོད་པ་ཞི་ཞིང་དུལ་བ་དེས་པ་དང་དུལ་བས་བརྒྱན་པ། བློ་གྲོས་ནམ་ཡང་མི་
འགྱུར་བས་བརྟན་པ། སྲོག་ཆགས་ གཞན་ལ་གནོད་པ་མི་བྱེད་ཅིང་ཆོས་དང་
མཐུན་པའི་འཚོ་བས་འཚོ་བ་གཙང་བ། དགེ་བ་བཅུའི་ཁྲིམས་ལ་གནས་པས་ཚུལ་
ཁྲིམས་ དག་ པ། ཤེས་བཞིན་དུ་ སྤྱོད་ པས་ སྤྱོད་ ཚུལ་ དང་ སྤྱོད་ལམ་ ཕུན་ སུམ་
ཚོགས་པ་སྙིང་སྟོབས་ཆེ་བས་དཔའ་ལ་སྡུག་བསྔལ་བཟོད་ཅིང་བག་ཡོད་དང་
ལྡན་པ། ཕ་རོལ་གྱི་རྒོལ་བ་བྱུང་ན་གཡུལ་ངོར་འགྱེད་པའི་དགྲ་ཐབས་ལ་མཁས་
ཤིང་མི་འཇིགས་པ། ཇོ་བོ་ལ་སྙིང་ཉེ་ཞིང་ལེགས་པར་ལྟ་བ་སོགས་བློན་པོ་ཆེན་
པོ་ལ་དགོས་པའི་ཡོན་ཏན་རྣམས་ལེགས་པར་ཚང་བ་ཞིག་བྱུང་སྟེ། དེའི་ཚེ་དེ་ལྟ་
བུའི་ཡོན་ཏན་དང་ལྡན་པའི་བློན་པོ་བཞིན་བཟང་ཞེས་བྱ་བ་དེ་ཡང་འཕགས་པ་
ཀུན་དགའ་བོ་ཡིན་པར་དྲིན་ལན་བསབ་པའི་མདོ་དང་འདུལ་བ་ལུང་གི་རྒྱུད་གླེང་
སོགས་མདོ་སྡེ་མང་པོ་ལས་གསུངས་སོ། །སེམས་དཔའ་ཆེན་པོ་རྣམས་སྐྱེ་བོ་མང་
པོའི་དོན་དུ་རྒྱལ་སྲིད་སྐྱོང་བར་མཛད་པ་ན་བློན་པོ་བློ་གྲོས་དང་ལྡན་པ་ཞིག་དེའི་
གྲོགས་སུ་ངེས་པར་དགོས་པ་ནི། འཕགས་པ་ཀླུ་སྒྲུབ་ཀྱིས་ཤེས་རབ་བརྒྱ་པར།
227-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལུགས་ལ་མཁས་ པའི་ བློན་པོ་ཡིས། །སྐྱེ་བོ་མ་ལུས་སྐྱོང་བྱེད་པའི། །རྒྱལ་པོ་
གཅིག་པུ་ཁོ་ནས་ཀྱང་། །ས་རྣམས་མ་ལུས་ཆམ་དུ་ཕེབས། །ཞེས་གསུངས། ཡོན་
ཏན་རིན་པོ་ཆེ་སྡུད་པར་ཡང་། རྒྱལ་པོ་བཏང་སྙོམས་འདུག་ཅིང་བློན་པོས་ཀུན་
བྱེད་ལྟར། །སངས་རྒྱས་མཛད་དང་ཉན་ཐོས་ཆོས་རྣམས་ ཇི་ སྙེད་པ། །དེ་དག་
ཐམས་ཅད་ཤེས་ རབ་ ཕ་རོལ་ཕྱིན་པས་ བྱེད། །རྒྱལ་ པོ་གྲོང་དུ་མི་འགྲོ་ཡུལ་
འཁོར་མི་འགྲོ་བར། །རང་གི་ཡུལ་ནས་འདུ་བ་ཐམས་ཅད་སྡུད་པ་ལྟར། །བྱང་
ཆུབ་སེམས་དཔའ་ཆོས་ཉིད་གང་དུའང་མི་འགྲོ་ལ། །སངས་རྒྱས་ས་ཡི་ཡོན་ཏན་
གང་ ཡིན་ ཐམས་ཅད་སྡུད། །ཅེས་ གསུངས། དེ་ ལྟ་ བུའི་ རྒྱལ་ སྲིད་ ཀྱི་ སྒོ་ནས་
སེམས་ཅན་གྱི་དོན་བྱེད་པ་ལ་བློན་པོ་རིགས་པ་དང་མི་རིགས་པའི་བྱ་བ་ཐམས་
ཅད་ལ་མཁས་པའི་ཤེས་རབ་ཅན་ཞིག་ཡོད་ན་བྱ་བ་ཐམས་ཅད་འགྲུབ་པ་ནི།
ཤེས་རབ་བརྒྱ་པར། ཆོས་དོན་འདོད་དང་ཐར་པ་ཡི། །འབྱུང་གནས་ཆེན་པོ་རིག་
པ་ཡིན། །དེ་བས་ དང་ པོ་ གུས་ པ་ཡིས། །ཤེས་རབ་ཡུམ་ཆེན་གཟུང་བར་བྱ། །
ཞེས་པ་དང་། ཤེས་རབ་ཀྱིས་ནི་ལུས་བསྲུངས་ན། །དགྲ་ཡི་ཚོགས་ཀྱི་ཅི་བྱར་
ཡོད། །ལག་ན་གདུགས་དང་ བཅས་པ་ལ། །ཆར་གྱི་རྒྱུན་གྱིས་བརྫི་བ་མེད། །
ཅེས་དང༌། ཤེས་རབ་མིག་བྱེ་རྣམས་ལ་ནི། །རྒུད་པ་རྣམ་པར་འཇིག་འགྱུར་ཏེ། །
ལག་ན་མར་མེ་ཐོགས་པ་ཡི། །མདུན་ན་མུན་པ་མེད་པ་བཞིན། །ཞེས་གསུངས་པ་
ལྟར་རོ། །བྱ་བ་ཐམས་ཅད་ལེགས་པར་བརྟགས་ནས་བྱ་དགོས་ཤིང་། །དེ་ལྟར་
བྱས་ན་ལེགས་པར་འགྱུར་བ་ནི། ལེགས་པར་བརྟགས་ཏེ་བྱེད་པ་ལ། །མ་རུང་བ་
དག་མི་སྣང་སྟེ། །འཕྲོད་པར་ཟ་བའི་ལུས་ལ་ནི། །ནད་ཀྱི་བར་ཆད་མི་འབྱུང་
ངོ༌། །ཞེས་ གསུངས་ པ་ལྟར་ རོ། །བྱ་བ་གང་ལའང་བག་ཡོད་དང་ལྡན་པར་ བྱ་
28 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དགོས་པ་ནི། མཁས་པ་གང་ཞིག་བག་མེད་པའི། །གནས་ལས་བྱོལ་ཏེ་འབྲོས་ལ་
དཔའ། །རི་ དྭགས་ རྒྱལ་ པོ་ མི་ གཙང་ བའི། །གནས་ ནས་ བཟུར་ བ་ ག་ ལ་
སྡར། །ཞེས་གསུངས་པ་ལྟར་རོ། །བྱ་བ་གང་ལའང་སྐྱོན་ཡོན་ལ་ལེགས་ པར་
བརྟགས་ཏེ་བྱ་དགོས་པ་ནི། སྐྱོན་དང་ཡོན་ཏན་འདི་གཉིས་ལ། །གཅིག་ཏུ་མཁས་
པར་བྱས་ནས་ནི། །དགོས་པ་བརྩོམ་པར་བྱེད་པ་གང་། །དེ་ལ་ཉེས་པ་རྒྱབ་ཀྱིས་
ཕྱོགས། །ཞེས་གསུངས་པ་ལྟར་རོ། །སྒོ་གསུམ་གྱི་སྤྱོད་པ་གཙང་ཞིང་གཏོང་བའི་
བློ་དང་ལྡན་པར་བྱས་ན་དཔལ་དང་གྲགས་པ་རྣམས་མི་ཉམས་ཞིང་འཕེལ་བ་ནི།
གང་ཞིག་གཏོང་ཕོད་བློ་ལྡན་པ། །ཚིག་བདེན་གཙང་ལ་བྱས་པ་གཟོ། །དེ་ལ་རྟག་
ཏུ་དཔལ་གྲགས་རྣམས། །གྲིབ་མ་བཞིན་དུ་རྗེས་སུ་འབྲང་། ། ཞེས་གསུངས་པ་
ལྟར་རོ། །གཞན་ཡང་གཞུང་འདི་དག་བདག་ཉིད་ཆེན་པོ་འཕགས་པ་ཀླུ་སྒྲུབ་
ཀྱིས་མཛད་པའི་ལུགས་ཀྱི་བསྟན་བཅོས་ཤེས་རབ་བརྒྱ་པ་དང་། ཤེས་རབ་སྡོང་
བུ་དང༌། སྐྱེ་བོ་གསོ་ཐིགས་སོགས་ཀྱི་གནད་བསྡུས་ནས་བཀོད་པར་སྣང་བས།
གཞུང་དེ་དག་དང་བསྟུན་ནས་ཞིབ་ཏུ་བཀྲལ་ན་ཆེས་ངོ་མཚར་བ་ཡོད་མོད་ཀྱང་
ཡི་གེའི་ཁུར་གྱིས་འཇིགས་ནས་མ་བྲིས་སོ། །
གཉིས་པ་རྒྱལ་པོ་དང་བློན་པོ་གཉིས་སྤྱོད་པ་མཐུན་པར་སེམས་ཅན་གྱི་
དོན་མཛད་ཚུལ་ལ་གཉིས། ཚིག་ལྷུག་པའི་སྒོ་ནས་བསྔགས་པ་དང་། །ཚིགས་སུ་
བཅད་ པའི་ སྒོ་ནས་ བསྔགས་ པའོ། །དང་པོ་ནི། དེ་ གཉིས་ གཅིག་ ལ་ གཅིག་
བྱམས་ཞིང་ཞེས་པ་ནས། ངོ་མཚར་ཆེ་བར་གྱུར་ཏོ། །ཞེས་པའི་བར་ཏེ། སེམས་
དཔའ་ཆེན་པོ་ངང་པའི་རྒྱལ་པོར་འཁྲུངས་པ་དེ་དང་བློན་པོ་བཞིན་བཟང་ཞེས་བྱ་
བ་དེ་གཉིས་སྔོན་ཡུན་རིང་པོ་ནས་གོམས་པའི་མཐུས་སེམས་ཅན་ཐམས་ཅད་ལ་
-229-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མ་བུ་གཅིག་པ་ལ་ཇི་ལྟར་བྱམས་པ་ལྟར་བྱམས་པས་ཁྱབ་པར་མཛད་ཅིང་གཅིག་
གི་སྤྱོད་པའི་རྗེས་སུ་གཅིག་ཞུགས་ཏེ་གཅིག་ལ་གཅིག་བྱམས་ཞིང་རྗེས་སུ་མཐུན་
པར་བྱེད་པས་ཤིན་ཏུ་མཛའ་བའི་ཡོན་ཏན་གྱི་གཞིས་ཆུ་ནང་གི་པདྨ་བཞིན་དུ་
ཡོན་ཏན་ཐམས་ཅད་ཀྱི་མཐུ་རབ་ཏུ་འཕེལ་ཞིང་ཆེས་ཆེར་རྒྱས་པར་གྱུར་ཏེ།
དངོས་ཀྱིས་སློབ་མ་ངང་པའི་ཁྱུ་ཆེན་པོ་དེ་དག་འཇིག་རྟེན་འདི་དང་ཕྱི་མ་གཉིས་
ཀ་ལ་བདེ་ཞིང་ཕན་པ་འབྱུང་བར་བྱ་བའི་དོན་དུ་དགེ་བ་བཅུའི་ཁྲིམས་ལ་སོགས་
པ་ཡང་དག་པའི་ལམ་ལ་ལེགས་པར་འཇོག་པ་ནི། སངས་རྒྱས་འཇིག་རྟེན་དུ་
བྱོན་པ་ན་དངོས་ཀྱི་གདུལ་བྱ་རྣམས་ལ་ཆོས་བསྟན་ཏེ་འཇིག་རྟེན་ཕྱི་མར་ཕན་
པའི་ཐབས་ལ་སྦྱོར་བ་མཛད་པ་ཇི་བཞིན་དུ་སློབ་དཔོན་དང་སློབ་མའི་ཚུལ་གྱིས་
འཇིག་རྟེན་ཕྱི་མར་ཕན་པའི་ཐབས་ལ་སྦྱོར་བར་མཛད་དེ། སེམས་དཔའ་ཆེན་པོ་
ངང་པའི་རྒྱལ་པོ་ཡུལ་འཁོར་བསྲུང་ནི་སློབ་དཔོན་དང་། ངང་པ་གཞན་རྣམས་
སློབ་མ་སྟེ། དེ་ལ་ཡང་ངང་པའི་སྡེ་དཔོན་བཞིན་བཟང་ནི་སློབ་མའི་གཙོ་བོ་དང་།
ངང་པ་གཞན་རྣམས་ནི་སློབ་མ་ཕལ་པའོ། །འདིར་བཞིན་ཞེས་སྨོས་པ་ནི། མིའི་
རྟེན་ལ་སློབ་དཔོན་གྱིས་སློབ་མ་རྣམས་ལ་ལམ་སྟོན་པ་མཛད་པ་ཇི་བཞིན་དུ་དེར་
ཡང་མཛད་ཅེས་པའོ། །རྣམ་པ་གཅིག་ཏུ་ངང་པའི་རྒྱལ་པོ་སེམས་དཔའ་ཆེན་པོ་
དེས་ངང་པའི་ཁྱུ་ཆེན་པོ་དེ་དག་གནོད་པ་ཐམས་ཅད་ལས་བསྲུངས། བདེ་བ་
ཐམས་ཅད་ལ་འཇོག་པ་ནི་ཕས་བུ་ཇི་ལྟར་སྐྱོང་བ་བཞིན་མཛད་དེ། སེམས་དཔའ་
ཆེན་པོ་ནི་ཕ་ལྟ་བུ་དང༌། ངང་པའི་སྡེ་དཔོན་བཞིན་བཟང་ནི་བུ་རབ་ཐུ་བོ་ལྟ་བུ་
དང༌། ངང་པ་གཞན་རྣམས་ནི་བུ་ཕལ་པ་ལྟ་བུའོ། །འདིར་ཡང་བཞིན་ཞེས་སྨོས་
པ་ནི། མི་རྣམས་ཕས་བུ་སྐྱོང་བ་བཞིན་དུ་སེམས་དཔའ་ཆེན་པོ་དེས་ཀྱང་ངང་པའི་
- 230 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱུ་ཆེན་པོ་དེ་བུ་བཞིན་དུ་བསྐྱངས་ཞེས་པའོ། །སེམས་དཔའ་ཆེན་པོ་འཁོར་དང་
བཅས་པ་དེ་མངོན་སུམ་དུ་མཐོང་བའི་ལྷ་རྣམས་དང་། ཀླུ་རྣམས་དང་། གནོད་
སྦྱིན་རྣམས་དང་། དྲི་ཟ་རྣམས་དང་། གྲུབ་པ་ཐོབ་པ་རྣམས་དང༌། རིག་སྔགས་
འཆང་བ་རྣམས་དང༌། དྲང་སྲོང་དཀའ་ཐུབ་ཅན་རྣམས་བདག་ཉིད་ཆེན་པོ་འཁོར་
དང་བཅས་པ་དེ་དག་གི་ཡོན་ཏན་ལ་རབ་ཏུ་ངོ་མཚར་ཆེ་བར་དད་ཅིང་གུས་པར་
གྱུར་ཏོ། །འདིའི་ལྷ་དང༌། ཀླུ་དང༌། གནོད་སྦྱིན་དང་། དྲང་སྲོང་རྣམས་ནི་ཡོངས་
སུ་གྲགས་པ་ལྟར་ཡིན་ལ། གྲུབ་པ་དང་རིག་སྔགས་འཆང་བ་ནི་འཆི་མེད་མཛོད་
ལས། རིག་འཛིན་ཆུ་སྐྱེསགནོད་སྦྱིན་དང་། །སྲིན་པོ་དྲི་ཟ་མིའམ་ ཅི། །ཤ་ཟ་
གསང་བ་གྲུབ་པ་དང༌། །འབྱུང་པོ་འདི་རྣམས་ལྷ་ལས་བྱུང༌། །ཞེས་རིག་འཛིན་
དང་གྲུབ་པ་གཉིས་ལྷ་ལས་བྱུང་བ་དང་། འབྱུང་པོའི་སྡེ་ཚན་དུ་བགྲངས་ལ། །
མངོན་བརྗོད་ སྣ་ཚོགས་གསལ་བར། །ཆུ་ སྐྱེས་ རིག་ འཛིན་ མི་འམ་ཅི། །དྲི་ཟ་
གསང་བ་པ་ཤ་ཟ། །གནོད་སྦྱིན་སྲིན་པོ་འབྱུང་པོ་དང༌། །གྲུབ་པ་འདི་རྣམས་ལྷ་
ལས་བྱུང་། །ཞེས་རིག་འཛིན་དང་གྲུབ་པ་གཉིས་ལྷ་ལས་བྱུང་བའི་སྡེ་ཚན་དུ་
བཤད་པ་སྔ་མ་དང་མཐུན་ནོ། །འཆི་མེད་མཛོད་ཀྱི་འགྲེལ་པར་རིག་འཛིན་ཞེས་
པ་ནི་མིག་སྨན་དང་སྔགས་ལ་སོགས་པའི་རིག་པ་འཛིན་པའོ། །རྣམ་གྲངས་ནི།
བྷ་ར་ཏ་ལས། རིག་པ་འཛིན་དང་འདོད་གཟུགས་དང་། །མཁའ་སྤྱོད་བདེ་དང་
ལང་ཚོའོ། །ཞེས་དང་། གྲུབ་པ་ནི་ཆུང་ངུ་ལ་སོགས་པའི་ཡོན་ཏན་བརྒྱད་དང་
ལྡན་པའོ་ཞེས་བཤད། སྔོན་གྱི་དམ་པ་འགའ་ཞིག་གིས་ལྷ་དང་ཀླུ་ལ་སོགས་པའི་
རྟེན་ངེས་པ་ཡིན་ལ། རིག་འཛིན་དང་གྲུབ་པ་ནི་མིའི་རྟེན་ལ་ཡང་འབྱུང་བར་རྟེན་
ངེས་པ་མེད་པར་བཤད་དོ། །སྔོན་གྱི་དམ་པ་འགའ་ཞིག་གིས་རིག་འཛིན་ལ་མིག་
-231-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྨན་ལ་སོགས་པ་རྫས་ཀྱི་རིག་པ་འཛིན་པ་དང༌། སྔགས་ཀྱི་རིག་པ་འཛིན་པ་
གཉིས་སུ་བྱས་ནས། དང་པོ་ལ་སྔགས་ཀྱིས་བསྒྲུབ་པའི་མིག་སྨན་མིག་ལ་བྱུགས་
པས་སྲིད་པ་གསུམ་མཐོང་བ་ནི་མིག་སྨན་གྱི་རིག་པ་འཛིན་པ་དང་། སྔགས་ཀྱིས་
བསྒྲུབས་པའི་རལ་གྲི་ལག་ཏུ་བཟུང་བས་གར་འདོད་དུ་སླེབ་པ་སོགས་མང་དུ་
ཡོད་པར་བཤད་དོ། །གྲུབ་པ་ལ་ སྔོན་གྱི་དམ་པ་འགའ་ཞིག་གིས་རིག་སྔགས་
གྲུབ་པ། ཡོན་ཏན་གྱི་མཐུ་གྲུབ་པ། བདེན་པ་གྲུབ་པ། རྫུ་ འཕྲུལ་གྲུབ་པ་བཞི་
བཤད་དོ། །ཇི་ལྟར་ཡང་རིག་འཛིན་ནི་གསང་སྔགས་ཀྱི་ནུས་པ་གྲུབ་པ་སྟེ་ལུས་
མི་སྣང་བར་བསྒྱུར་བ་དང༌། འགའ་ཞིག་མཁས་སྤྱོད་དུ་བགྲོད་པ་སོགས་སོ། །
གྲུབ་པ་ནི་ཟད་པར་ལ་སོགས་པའི་ཏིང་ངེ་འཛིན་དང་། བསམ་གཏན་གྱི་མཐུ་
གྲུབ་སྟེ་ཐུན་མོང་གི་དངོས་གྲུབ་བརྒྱད་ཐོབ་སྟེ། འདི་ལའང་ས་ལ་གནས་པ་དང་།
མཁའ་སྤྱོད་དུ་གནས་པ་ཅི་རིགས་ཡོད་པར་མངོན་ནོ། །འགྱུར་གསར་དུ། སེམས་
དཔའ་ཆེན་པོ་དེ་མངོན་སུམ་དུ་གཟིགས་པའི་ལྷ་དང་ཞེས་འགྱུར་བཅས་སོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། དེ་གཉིས་ཞེས་པ་
ནས། གཅིག་པ་བཞིན། ཞེས་པའི་བར་ཏེ། སེམས་དཔའ་ཆེན་པོ་ངང་པའི་རྒྱལ་
པོ་ཡུལ་འཁོར་སྲུང་ཞེས་གྲགས་པ་དེ་དང་བློན་པོ་བཞིན་བཟང་ཞེས་གྲགས་པ་དེ་
གཉིས་སྔོན་ཡུན་རིང་པོ་ནས་རྒྱལ་སྲས་ཀྱི་སྤྱོད་པ་ལ་མཐུན་པར་བསླབས་པའི་
མཐུས་སྐུ་ཚེ་དེར་འཁོར་དང་ངང་པའི་ཚོགས་གྲངས་མེད་པ་འཁོད་པ་དེ་རྣམས་ཀྱི་
ཕན་པ་དང་བདེ་བའི་ལུས་འདེགས་པའི་སྤྱོད་པ་གཅིག་ཏུ་གྱུར་པ་ནི་དཔེར་ན།
མཁའ་ལ་རྒྱུ་བའི་བྱའི་འདབ་མ་གཉིས་པོ་བྱ་དེའི་ལུས་འདེགས་པའི་ཕྱིར་སྤྱོད་པ་
གཅིག་པ་ཇི་བཞིན་ནོ། །ཚིགས་བཅད་འདི་ནི་སྙན་ངག་གི་ཚིག་སྦྱོར་ངོ་མཚར་བ་
- 232 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཞིག་སྟེ། ཚིག་རྐང་དང་པོ་གཉིས་གཟུགས་ཅན་གྱི་རྒྱན་དང་། ཚིག་རྐང་ཐ་མ་
གཉིས་མཚུངས་པ་གསལ་བྱེད་ཀྱི་རྒྱན་དུ་སྦྱར་ཏེ། སེམས་དཔའ་ཆེན་པོ་རྗེ་བློན་
གཉིས་ཀྱི་སྤྱོད་པ་མཐུན་པ་མཁའ་ལ་འདེགས་པའི་འདབ་གཤོག་གི་གཟུགས་
དང་། ངང་པའི་ཁྱུ་ཆེན་པོ་དེའི་ཕན་བདེ་རྣམས་ལུས་ཀྱི་གཟུགས་སུ་སྦྱར། ཚིག་
རྐང་ཐ་མ་གཉིས་ཀྱིས་བྱ་ནམ་མཁའ་ལ་འཕུར་བའི་ཚེ་འདབ་གཤོག་གཉིས་ཀྱིས་
ལུས་ འདེགས་ པ་ ལ་ སྤྱོད་ པ་ གཅིག་ པ་ ཞིག་ཡོད་པ་དཔེར་བཀོད་དོ། །ཚིགས་
བཅད་འདི་ནི་དོན་ཤིན་ཏུ་རྒྱ་ཆེ་སྟེ། སེམས་དཔའ་ཆེན་པོས་སྔོན་ཐུགས་བསྐྱེད་
པའི་ཚེ་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་སྡུག་བསྔལ་མ་ལུས་སེལ་བ་
དང༌། ཕན་བདེ་མ་ལུས་སྒྲུབ་པ་རང་གི་ཁུར་དུ་བཞེས་པར་མཛད། ཇི་ལྟར་ཐུགས་
བསྐྱེད་པ་དེ་ལྟར་བསྐལ་པ་གྲངས་མེད་པར་གོམས་པར་མཛད་ཅིང་། སེམས་ཅན་
གྱི་དོན་དུ་ངང་པར་འཁྲུངས་པའི་སྐབས་འདིར་ཡང་། དངོས་ཀྱི་གདུལ་བྱ་ངང་
པའི་ཚོགས་དེ་རྣམས་ཀྱིས་མཚོན་སེམས་ཐམས་ཅད་ཀྱི་ཕན་བདེ་མ་ལུས་རང་གི་
ཁུར་ཏུ་བཞེས་ཏེ་སྙིང་སྟོབས་ཉམས་པ་མེད་པར་སྐྱོང་ཞིང་། བློན་པོ་བཞིན་བཟང་
ཞེས་བྱ་བ་དེ་ཡང་སེམས་དཔའ་ཆེན་པོ་དང་སྤྱོད་པ་གཅིག་པར་ངང་པའི་ཚོགས་
ཆེན་པོ་དེས་མཚོན་པའི་སེམས་ཅན་ཐམས་ཅད་ཀྱི་ཕན་བདེ་ཁུར་དུ་འཁུར་ཏེ་
སེམས་དཔའ་ཆེན་པོས་ཇི་ལྟར་མཛད་པ་ལྟར་བྱེད་པ་ལ་སྐད་ཅིག་ཀྱང་མི་གཡེལ་
བ་སྟེ། བྱ་ནམ་མཁའ་ལ་འཕུར་བའི་ཚེ་འདབ་གཤོག་གཉིས་ཀ་བརྐྱངས་ཏེ་ཆ་
མཉམ་དུ་བྱས་ནས་འཕུར་བ་མ་གཏོགས་འདབ་གཤོག་གཅིག་བརྐྱངས་གཅིག་
བསྐམས་པ་ནམ་ཡང་མི་སྲིད་པ་བཞིན་ནོ། །འདི་ལ་དོགས་པའི་གནས་འདི་ལྟ་བུ་
ཡོད་དེ། འཕགས་པ་ཀུན་དགའ་བོ་ནི་སངས་རྒྱས་ཞལ་བཞུགས་པའི་དུས་ན་རྒྱུན་
-233-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཞུགས་དང་། སངས་རྒྱས་མྱ་ངན་ལས་འདས་རྗེས་འོད་སྲུང་ཆེན་པོས་བསྐུལ་ནས་
དགྲ་བཅོམ་པའི་འབྲས་བུ་མངོན་དུ་མཛད་པ་ཡིན་པར་ལུང་ལས་གསུངས་པས་
ཉན་ཐོས་ཡིན་པར་གྲུབ་ལ། དེ་ལྟར་ན་སྟོན་པ་ཐུབ་པའི་དབང་པོ་སྔོན་རྒྱལ་སྲས་
ཀྱི་སྤྱོད་པ་ལ་སློབ་པའི་ཚེ་དེ་དང་སྤྱོད་པ་མཐུན་པར་བསྟན་པ་ཇི་ལྟར་ཡིན་སྙམ་
ན། བློ་གྲོས་ཆུང་ངུ་ལུང་གི་ཕྱོགས་གཅིག་ཙམ་མཐོང་ཞིང་ཐེག་པ་ཆེན་པོའི་ཚུལ་
རྒྱ་ཆེན་པོ་མ་མཐོང་བ་དག་ལ་དེ་ལྟ་བུའི་དོགས་པ་སྐྱེ་བ་བདེན་ཡང་སྐྱོན་མེད་དེ།
ལུང་ལས་འཕགས་པ་ཀུན་དགའ་བོ་ཉན་ཐོས་རང་དགའ་བ་ཡིན་པར་གསུངས་པ་
ནི་གདུལ་བྱ་དམན་པ་རྣམས་ཀྱི་ངོར་གསུངས་པ་ཡིན་ལ། ངེས་པའི་དོན་དུ་དེ་
ལྟར་མིན་པ་ནི་དམ་པའི་ཆོས་པདྨ་དཀར་པོ་ལས་གདུལ་བྱ་ཐུན་མོང་བའི་དོན་དུ་
རྒྱལ་བས་མཐར་ཐུག་ཐེག་པ་གསུམ་དུ་བཤད་པ་དང་། མཆོག་ཟུང་དང་གནས་
བརྟན་རབ་འབྱོར་དང་ཀུན་དགའ་བོ་སོགས་ཉན་ཐོས་དགྲ་བཅོམ་པའི་འབྲས་བུ་
མངོན་དུ་བྱས་ཏེ་ལྷག་མེད་དུ་མྱ་ངན་ལས་འདས་པར་གསུངས་པ་དྲང་བའི་དོན་
ཡིན་གྱི། ངེས་དོན་དུ་ཉན་ཐོས་ཆེན་པོ་དེ་དག་ཀྱང་མཐར་མངོན་པར་རྫོགས་པར་
འཚང་རྒྱ་བར་ལུང་བསྟན་པ་ལྟར་རོ། །གསེར་འོད་དམ་པ་ ལས་ ཀྱང་། སངས་
རྒྱས་མྱ་ངན་མི་འདའ་ཞིང་། །ཆོས་ ཀྱང་ནུབ་ པར་ མི་ འགྱུར་ཏེ། །སེམས་ ཅན་
རྣམས་ནི་གདུལ་བའི་ཕྱིར། །མྱ་ངན་འདས་པ་ཉེ་བར་སྟོན། །ཞེས་སངས་རྒྱས་
དགུང་ལོ་བརྒྱད་ཅུ་སོང་ནས་མྱ་ངན་ལས་འདའ་བའི་ཚུལ་བསྟན་པ་གདུལ་བྱ་
དམན་པ་རྣམས་ཀྱི་ངོར་བསྟན་པ་ཡིན་གྱི། ངེས་པའི་དོན་དུ་མྱ་ངན་ལས་འདའ་བ་
མེད་པར་ནམ་མཁའ་མ་ཟད་ཀྱི་བར་དུ་སེམས་ཅན་གྱི་དོན་དུ་བཞུགས་ པར་
གསུངས་སོ། །འོ་ན་འཕགས་པ་ཀུན་དགའ་བོ་དེ་ཅི་འདྲ་ཞིག་ཡིན་སྙམ་ན། ཐུན་
- 234 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མོང་མ་ཡིན་པའི་གསང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། དེ་ནས་
གཞན་ཡང་ཐམས་ཅད་མཁྱེན་པའི་འཁོར་སུམ་ཚོགས་པ་བཤད་པར་བྱའོ། །འདི་
ལྟ་སྟེ། འཇམ་དཔལ་ནི་རྒྱལ་པོ་ཆེན་པོ་ཟས་གཙང་མར་གྱུར་ཏོ། །འཇིག་རྟེན་
དབང་ཕྱུག་ནི་ལྷ་མོ་ཆེན་མོ་སྒྱུ་འཕྲུལ་དུ་གྱུར་ཏོ། །དཔལ་ལྷ་མོ་ནི་གྲགས་འཛིན་
ནོ། །རྡོ་རྗེ་སེམས་དཔའ་ནི་སྒྲ་གཅན་འཛིན་ནོ། །སྒྲིབ་པ་ཐམས་ཅད་རྣམ་པར་
སེལ་པ་ནི་ཤཱ་རིའི་བུའོ། །ཀུན་ཏུ་བཟང་པོ་ནི་གནས་བརྟན་ཀུན་དགའ་བོར་གྱུར་
ཏོ། །ལྷའི་དབང་པོ་བརྒྱ་བྱིན་ནི་གནས་བརྟན་ལྷས་བྱིན་ ནོ། །རྣམ་པར་སྣང་
མཛད་ཆེན་པོ་ནི་ཡང་དག་པར་རྫོགས་པའི་སངས་རྒྱས་དཔལ་ཤཱཀྱ་ཐུབ་པར་གྱུར་
ཏོ། །ཞེས་གསུངས་ཤིང་། སྒྲོན་གསལ་ལས་ཀྱང་། ཀུན་དགའ་བོ་ནི་འདིར་བྱང་
ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་སྟེ་ཕྱག་ན་རྡོ་རྗེ་ཡིན་ལ།
རྡོ་ རྗེ་འཆང་ཆེན་པོ་ཡང་དེ་ཉིད་ལས་ གཞན་མ་ཡིན་ཏེ། གཞན་དུ་མདོ་སྡེ་ལ་
སོགས་པ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་པོ་འདི་དག་དེ་བཞིན་གཤེགས་པ་
ལས་ཕྱག་ན་རྡོ་རྗེ་ཐོས་ནས་ལྷག་ཆད་མེད་པར་ལན་གཅིག་གིས་འཛིན་པར་ག་ལ་
ནུས། ཞེས་ གསུངས་ པ་ ལྟར། འཕགས་ པ་ ཀུན་ དགའ་ བོ་ ནི་ངེས་ པའི་ དོན་ དུ་
གསང་བའི་བདག་པོ་ཕྱག་ན་རྡོ་རྗེ་ཡིན་པར་ཐེག་པ་ཆེན་པོའི་མདོ་རྒྱུད་ཀྱི་ལུང་
མང་པོ་ལས་གསུངས་སོ། །གསུམ་པ་རྒྱལ་བློན་དེ་གཉིས་ཀྱིས་ངང་པའི་ཚོགས་
རྣམས་བསྐྱངས་ཚུལ་ནི། དེ་ལྟར་དེ་གཉིས་ཀྱིས་ཞེས་པ་ནས། རབ་ཏུ་དར་བར་
གྱུར་ཏོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་ཡུལ་འཁོར་བསྲུང་དང་
བློན་པོ་བཞིན་བཟང་ཞེས་བྱ་བ་དེ་གཉིས་ཀྱིས་ངང་པའི་ཚོགས་མང་པོ་དེ་དག་
རྗེས་སུ་བསྐྱངས་པ་ན། རྒྱལ་པོ་བྱམས་པའི་སྟོབས་ཀྱིས་ཆོས་དང་སྲིད་དར་བ་
-235-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་ཀྱི་སྒོ་ནས་མི་རྣམས་རྗེས་སུ་བསྐྱངས་པ་དེ་བཞིན་དུ་ངང་པའི་ཚོགས་དེ་
དག་དགེ་བ་བཅུའི་ཁྲིམས་ལ་བཀོད་ཅིང་ཕན་ཚུན་གཅིག་ལ་གཅིག་འཚེ་བ་མེད་
པར་བྱམས་པ་དང་སྙིང་རྗེའི་རང་བཞིན་ཅན་ལ་བཀོད་ནས་ཐེག་པ་ཆེན་པོའི་ཆོས་
ལ་འཛུད་པར་མཛད། ཡིད་བཞིན་གྱི་མཚོ་ཆེན་པོའི་ནང་དུ་སེམས་དཔའ་ཆེན་
པོའི་སྨོན་ལམ་གྱི་མཐུས་ངང་པའི་ཚོགས་དེ་དག་ལ་ཉེ་བར་འཁོ་བའི་ལོངས་སྤྱོད་
རྣམས་མ་ཚང་བ་མེད་པ་དང༌། རང་རང་གི་ཁྱོ་ཤུག་དང་བུ་རྣམས་བདེ་བར་སྐྱོང་
བ་ལ་གནོད་པ་མེད་པ་སོགས་སྲིད་དར་བར་མཛད་པས། དེའི་ཚེ་དེའི་དུས་ཀྱི་
ངང་པའི་ཚོགས་དེ་དག་རྫོགས་ལྡན་གྱི་དུས་ཀྱི་མི་རྣམས་བཞིན་དུ་བདེ་སྐྱིད་ཕུན་
སུམ་ཚོགས་པ་དང་ལྡན་པས་རབ་ཏུ་དར་བར་གྱུར་ཏོ། །
བཞི་པ་ཡིད་བཞིན་གྱི་མཚོ་ཆེན་པོ་ངང་པའི་ཚོགས་ཀྱིས་མཛེས་པར་བྱས་
ཚུལ་ལ་གཉིས། ཚིག་ལྷུག་པའི་སྒོ་ནས་མདོར་བསྟན་པ་དང་། ཚིགས་སུ་བཅད་
པའི་སྒོ་ནས་རྒྱས་པར་བཤད་པའོ། །དང་པོ་ནི། དེས་མཚོ་དེ་ཡང་རབ་ཏུ་མཛེས་
པར་གྱུར་ཏོ། །ཞེས་པ་སྟེ། སེམས་དཔའ་ཆེན་པོ་རྗེ་བློན་གཉིས་ཀྱིས་ངང་པའི་
ཚོགས་ཆེན་པོ་དེ་དག་རྗེས་སུ་བསྐྱངས་ཏེ་ཕན་ཚུན་འཚེ་བ་མེད་པར་གཅིག་ལ་
གཅིག་བྱམས་ཤིང་དགེ་བ་བཅུའི་ཁྲིམས་ལ་གནས་པ་དང༌། ལོངས་སྤྱོད་ཕུན་
སུམ་ཚོགས་པ་དང་ལྡན་པར་འཁོད་པ་དེས་ཡིད་བཞིན་གྱི་མཚོ་ཆེན་པོ་དེ་ཡང་
རབ་ཏུ་མཛེས་པར་འགྱུར་ཏོ། །འགྱུར་གསར་དུ། རབ་ཏུ་དར་བར་གྱུར་ཏེ། དེས་
མཚོ་དེ་ཡང་ རབ་ཏུ་མཛེས་པར་གྱུར་ཏོ། །ཞེས་གཞུང་ སྔ་མའི་མཇུག་ཏུ་ལྷག་
བཅས་ཀྱི་ཚིག་སྦྱར་ཏེ་གཞུང་སྔ་ཕྱི་སྦྲེལ་ནས་དོན་ཚན་གཅིག་ཏུ་བྱས་ལ། འགྱུར་
རྙིང་དུ་གཞུང་སྔ་མ་ལ་སླར་བསྡུ་སྦྱར་ཏེ་སྔར་བཀོད་པ་ལྟར་གཞུང་སྔ་ཕྱི་དོན་ཚན་
- 236 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོ་སོར་བྱས་སོ། །གཉིས་པ་ཚིགས་སུ་བཅད་པའི་སྒོ་ནས་རྒྱས་པར་བཤད་པ་ནི།
ངང་པ་མང་པོ་ཞེས་པ་ནས། ཟིལ་གྱི་ནོན། ཞེས་པའི་བར་ཏེ། ཡིད་བཞིན་གྱི་མཚོ་
ཆེན་པོ་དེ་ངང་པའི་ཚོགས་མང་པོ་དེ་མཛེས་པར་བྱས་ཚུལ་ནི། མཚོའི་སྟེང་ལ་
ཡིད་དུ་འོང་བའི་སྒྲ་སྙན་པོ་སྒྲོག་བཞིན་དུ་རྒྱུ་བའི་ངང་པ་མང་པོ་ཚོགས་པ་དེ་ཡིས་
ཡིད་བཞིན་གྱི་མཚོ་ཆེན་པོ་དེ་རབ་ཏུ་མཛེས་པར་བྱས་པ་ནི་པདྨ་དཀར་པོ་སྐད་
སྙན་པར་སྒྲོག་པ་མཚོའི་སྟེང་ལ་རྒྱུ་བ་བཞིན་ནོ། །ཚིགས་བཅད་འདི་ནི་རབ་རྟོག་
གི་རྒྱན་ངོ་མཚར་བའི་ཚིག་སྦྱོར་རོ། །ལ་ལར་ངང་པ་དེ་དག་སོ་སོར་གྱེས་ཏེ་ཡིད་
བཞིན་གྱི་མཚོ་ཆེན་པོའི་སྟེང་དུ་དངུལ་གྱི་མེ་ཏོག་གཏོར་བ་བཞིན་དུ་གནས་ལ།
ཡང་སྐབས་འགར་ཁ་ཅིག་ཏུ་ནི་ཕྱོགས་ཕྱོགས་སུ་སྡེ་སྡེར་ཆད་ནས་འཁོད་དེ་ཕང་
ཕུང་དུ་ཆས་པ་ནི་ཨིནྡྲ་ནཱི་ལའི་མཎྜལ་གྱི་སྟེང་དུ་དངུལ་གྱི་མེ་ཏོག་གི་ཚོམ་བུ་
བཀོད་པ་བཞིན་དུ་གནས་སོ། །དེ་ལྟར་དུ་གནས་པ་དེ་དག་དཔེ་ཇི་ལྟ་བུ་དང་འདྲ་
བ་ནི། དེ་ལྟ་བུར་ཡིད་བཞིན་གྱི་མཚོའི་སྟེང་ལ་ངང་པ་མང་པོ་འཁོད་པས་མཛེས་
པ་དེས་ནམ་མཁའ་དྭངས་པ་ལ་སྤྲིན་གསར་དཀར་པོ་འདུས་པ་རྣམས་ལ་ལར་
ཕྱོགས་ཕྱོགས་སུ་གྱེས། ལ་ལར་ཕྱོགས་ཕྱོགས་སུ་ཕུང་པོར་སྤུངས་པའི་མཛེས་
པའི་དཔལ་ཡང་ཟིལ་གྱིས་གནོན་པར་བྱེད་དོ། །ཚིགས་བཅད་འདི་ཡང་མཚུངས་
གསལ་གྱི་སྒོ་ནས་རབ་རྟོག་གི་རྒྱན་བཀོད་པའོ། །འགྱུར་གསར་དུ། སྒྲ་སྙན་ཡིད་
འོང་ དང་ ལྡན་ པའི། །ངང་ པ་ མང་ པོ་ ཚོགས་ པ་དེས། །ཞེས་ བསྒྱུར་ བ་ འགྱུར་
ལེགས་སོ། ། །
ལྔ་པ་སེམས་དཔའ་ཆེན་པོ་ངང་པའི་རྒྱལ་པོ་འཁོར་དང་བཅས་པའི་སྙན་
པའི་གྲགས་པས་འཇིག་རྟེན་ཐམས་ཅད་ཁྱབ་པར་གྱུར་པ་ལ་གཉིས། གནས་དེ་ན་
-237-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གནས་པའི་མངོན་ཤེས་ཅན་རྣམས་ཀྱིས་སེམས་དཔའ་ཆེན་པོ་འཁོར་དང་བཅས་
པའི་ཡོན་ཏན་མཐོང་ནས་བསྔགས་པ་དང་། འཇིག་རྟེན་ཐམས་ཅད་དུ་སྙན་པའི་
གྲགས་པ་རྒྱས་པའོ། །དང་པོ་ནི། དེ་ནས་ངང་པའི་བདག་པོ་ཞེས་པ་ནས། དེ་དང་
དེ་དག་ན་འཁོད་དོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་ངང་པའི་
བདག་པོ་སེམས་ཅན་ཐམས་ཅད་ལ་ཕན་པར་དགའ་བ། སེམས་ཅན་ཐམས་ཅད་
སྒྲོལ་བའི་ཁུར་ཁྱེར་བ། སེམས་ཅན་ཐམས་ཅད་བུ་བཞིན་དུ་སྐྱོང་བ་ཡུལ་འཁོར་
བསྲུང་ཞེས་ གྲགས་པ་དེ་དང༌། བློན་པོ་ངང་པའི་སྡེ་དཔོན་བཞིན་བཟང་ཞེས་
གྲགས་པ་དེ་གཉིས་ཀྱི་ཡོན་ཏན་ཁྱད་པར་ཅན་གྱི་མཐུ་ཆེན་པོ་མཐོང་བས་ཡིད་ལ་
ཡ་མཚན་ཆེར་གྱུར་པའི་གྲུབ་པ་མང་པོ་དང༌། བདེན་ཚིག་གྲུབ་ཅིང་མངོན་པར་
ཤེས་པ་ལྔ་དང་ལྡན་པའི་དྲང་སྲོང་མང་པོ་དང་། རིག་སྔགས་འཆང་མང་པོ་དང་།
ལྷ་མང་པོ་རྣམས་སེམས་དཔའ་ཆེན་པོ་རྗེ་བློན་དེ་གཉིས་ཀྱིས་སྤྱིར་སེམས་ཅན་
ཐམས་ཅད་ལ་བྱམས་པ་དང་སྙིང་རྗེས་ཁྱབ་པར་བྱེད་ཅིང་བདེ་བ་སྒྲུབ་པ་དང་
སྡུག་བསྔལ་སེལ་བ་རང་གི་ཁུར་དུ་བཞེས་པ་དང་། ལྷག་པར་དངོས་ཀྱི་གདུལ་བྱ་
ངང་པའི་ཁྱུ་ཆེན་པོ་དེ་དག་བུ་བཞིན་དུ་སྐྱོང་ཞིང་། དེ་ཐམས་ཅད་དགེ་བ་བཅུའི་
ཁྲིམས་ལ་བཀོད་ནས་གཅིག་ལ་གཅིག་འཚེ་བ་མེད་པར་བདེ་བར་འཚོ་བ་སོགས་
འཁོར་ལོས་བསྒྱུར་བའི་རྒྱལ་པོ་རྣམས་ཀྱིས་རང་གི་འབངས་རྣམས་དགེ་བ་བཅུའི་
ཁྲིམས་ལ་བཀོད་དེ་བདེ་བར་སྐྱོང་བ་ལས་ཀྱང་ལྷག་པ་སོགས་ཡོན་ཏན་ཁྱད་པར་
ཅན་དེ་དང་དེ་དག་གི་གྲགས་པའི་གཞི་ལས་གྱུར་པའི་གཏམ་འབའ་ཞིག་བརྗོད་
ཅིང་། སེམས་དཔའ་ཆེན་པོ་གང་དུ་བཞུགས་པའི་གནས་ཡིད་བཞིན་གྱི་མཚོ་ཆེན་
པོ་དེའི་ཉེ་འཁོར་དེ་དང་དེ་དག་ན་སེམས་དཔའ་ཆེན་པོ་ལ་གུས་པར་ལྟ་ཞིང་
- 238 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཁོད་དོ། །གཉིས་པ་འཇིག་རྟེན་ཐམས་ཅད་དུ་སྙན་པའི་གྲགས་པ་རྒྱས་པ་ནི།
གསེར་མཆོག་བཙོ་མའི་ཞེས་པ་ན། སྐྱེས་དང་འདྲ་བར་གྱུར། ཅེས་པའི་བར་ཏེ།
ཡིད་བཞིན་གྱི་མཚོ་ཆེན་པོའི་ཉེ་འཁོར་ན་གནས་པའི་དཀར་ཕྱོགས་སྐྱོང་བའི་ལྷ་
དང༌། ཀླུ་དང་། གནོད་ སྦྱིན་ དང༌། གྲུབ་ པ་ དང༌། དྲང༌ སྲོང་ དང་། རིག་ སྔགས་
འཆང་གཞན་སེམས་ཤེས་པའི་མངོན་པར་ཤེས་པ་དང་ལྡན་པ་མང་པོས་སེམས་
དཔའ་ཆེན་པོ་རྗེ་བློན་གཉིས་ལ་བདག་ཆེན་པོ་འདི་གཉིས་ནི་སྐུ་གསུང་ཐུགས་ཀྱི་
ཡོན་ཏན་སྐྱེ་བོ་གཞན་ལས་ཁྱད་པར་དུ་འཕགས་པ་ཞིག་སྟེ། སྐུ་ནི་གསེར་གྱི་
མཆོག་འཛམ་བུ་ཆུ་བོའི་གསེར་མེར་བསྲེགས་ཆུར་བཀྲུས་ཏེ་སྦྱངས། རྣམ་པ་ཀུན་
ཏུ་ལྷ་དང་བྲལ་བར་བྱས་པ་བཙོ་མའི་ཁ་དོག་དང་འདྲ་བའི་སྐུ་མདོག་ཅན། ལག་
པའི་སོར་མོ་རྣམས་སེང་མོ་མེད་པར་དྲ་བར་འབྲེལ་བ། ངང་པ་གཞན་དང་མི་འདྲ་
བར་སྤྱན་དཀྱུས་རིང་ཞིང་འགྲོ་ལ་སྙིང་རྗེས་ལྟ་བའི་ངང་ཚུལ་ཅན་སོགས་སྐུའི་
དབང་པོ་རྣམས་གཞན་ལས་ཁྱད་པར་དུ་འཕགས་པ་ལྟ་བས་ཆོག་མི་ཤེས་པ་ཞིག་
གོ །དེ་ ལྟ་ བུའི་ དཔལ་ དང་ ལྡན་ པའི་ ལུས་ཅན་ དེ་ ལས་ གསུང་ནི་ཚངས་པའི་
དབྱངས་ལྟར་སྙན་ཅིང་ངང་པ་རང་བཞིན་པའི་སྐད་མིན་པར་ལེགས་སྦྱར་གྱི་སྐད་
དུ་ཚིག་འབྲུ་གསལ་བར་སྨྲ་བ། གང་སྨྲ་བ་ཐམས་ཅད་སེམས་ཅན་ལ་ཕན་པའི་
ཚིག་ཤ་སྟག་ཏུ་འབྱུང་བ། ཐུགས་ནི་ཞི་ཞིང་དུལ་བ། བླང་དོར་གྱི་གནས་ཐམས་
ཅད་གསལ་བར་རིག་པ། སེམས་ཅན་ལ་སྙིང་རྗེའི་གཞན་དབང་དུ་གྱུར་པ། ཆོས་
རྣམས་ཀྱི་ཀུན་རྫོབ་དང་དོན་དམ་པའི་གནས་ཚུལ་མཐའ་དག་ལ་མཁས་པ་ཞིག་
གོ །འགྱུར་གསར་དུ་ཚིག་རྐང་གསུམ་པ་འདི་ལ། ཆོས་ལས་བྱུང་བའི་དུལ་ཞིང་
རིགས་པ་ཅན། ཞེས་འབྱུང༌། འགྱུར་རྙིང་གི་དཔེ་འགའ་ཞིག་ཏུ། དུལ་ཞིང་རིགས་
-239-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་ཆོས་ཀྱི་ཚུལ་ལས་བྱུང་ཞེས་འབྱུང་སྟེ། དེ་དག་ལྟར་ན་ཐུགས་ཉོན་མོངས་པའི་
དབང་དུ་མ་སོང་བར་དུལ་ཞིང་གང་བྱ་བར་རིགས་པ་དང་གང་བྱ་བར་མི་རིགས་
པའི་བླང་དོར་གྱི་གནས་ཐམས་ཅད་ལ་མཁས་ཤིང་། བྱ་བ་ཐམས་ཅད་རིགས་
པར་སྤྱོད་པ་དེ་འདྲ་བའི་སྐུ་གསུང་ཐུགས་ཀྱི་སྤྱོད་པ་ཁྱད་པར་དུ་འཕགས་པ་དེ་
དག་ ཀྱང་ སྔོན་ཡུན་རིང་པོ་ནས་ཆོས་ ཀྱི་ཚུལ་ལམ། རྒྱལ་སྲས་ཀྱི་སྤྱོད་པ་ལ་
བསླབས་པའི་མཐུ་ལས་བྱུང་བའོ། །འདི་ལྟ་བུའི་ཡོན་ཏན་ཁྱད་པར་ཅན་དང་ལྡན་
པ་ངང་པའི་ཚུལ་ཅན་འདི་གཉིས་ནི་ངང་པ་རང་དགའ་བ་མིན་གྱི། ངེས་པར་ངང་
པ་ལས་གཞན་པའི་བདག་ཉིད་ཆེན་པོ་སེམས་ཅན་གྱི་དོན་དུ་བསམས་བཞིན་དུ་
ངང་པའི་ཚུལ་བསྟེན་པ་ཞིག་གོ་ཞེས་ཕྲག་དོག་མེད་པར་རྗེས་སུ་ཡི་རང་གི་སྒོ་
ནས་ཡོན་ཏན་བསྒྲགས་པ་རིམ་གྱིས་འཕེལ་ཏེ། སེམས་དཔའ་ཆེན་པོ་རྗེ་བློན་དེ་
གཉིས་ཀྱི་གྲགས་པ་ཕྱོགས་དང་ཕྱོགས་མཚམས་རྣམས་སུ་རྒྱས་པར་གྱུར་ཏོ། །
བདག་ཉིད་ཆེན་པོ་དེ་གཉིས་ཀྱི་གྲགས་པས་སའི་སྟེང་ཐམས་ཅད་ཁྱབ་ཅིང་། ལྷ་
ཡུལ་རྣམས་སུའང་གྲགས་པ་རྒྱས་པ་ན། ས་ལ་སྤྱོད་པའི་རྒྱལ་པོ་རྣམས་བདག་
ཉིད་ཆེན་པོ་དེ་གཉིས་ཀྱི་གྲགས་པ་ཐོས་ནས་དེ་གཉིས་ལ་དད་པ་ལྷག་པར་སྐྱེས་
ཏེ་སྐྱེ་བོ་དམ་པ་རྣམས་ཚོགས་པའི་སར་སྐྱེས་དང་འདྲ་བར་གྱུར་ཏེ། དམ་པ་རྣམས་
གཅིག་དང་གཅིག་ཕྲད་པ་དེའི་ཚེ་ན་ཡིད་བཞིན་གྱི་མཚོ་ན་ངང་པ་ཁྱད་པར་ཅན་
འདི་ལྟ་བུ་ཞིག་ཡོད་པར་གྲག་གོ་ཞེས་སྐྱེས་དང་འདྲ་བར་བརྗོད་པར་བྱེད་དོ། ། །
གསུམ་པ་ཁྱད་པར་བཟོད་པ་བསྒོམས་པའི་སྒོ་ནས་སེམས་ཅན་གྱི་དོན་
མཛད་ཚུལ་ལ་གཉིས། ཝཱ་ར་ཎཱ་སིར་འབྱོན་པའི་རྐྱེན་ཇི་ལྟར་བྱུང་བ་དང༌། དེར་
བྱོན་ནས་སེམས་ཅན་གྱི་དོན་མཛད་ཚུལ་དངོས་སོ། །དང་པོ་ལ་བདུན། ཝཱ་ར་ཎཱ་
- 240 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སིའི་རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་ཀྱི་གྲགས་པ་
ཐོས་ནས་འགུགས་པའི་ཐབས་དྲིས་པ། བློན་པོ་རྣམས་ཀྱིས་དེའི་ཐབས་ཞུས་པ།
རྒྱལ་པོ་ཚངས་བྱིན་གྱིས་ཡིད་བཞིན་གྱི་མཚོ་ལ་འགྲན་པའི་མཚོ་ཞིག་གསར་དུ་
བསྒྲུབས་པ། མཚོ་དེའི་ལོངས་སྤྱོད་ཀྱི་ཁྱད་པར་རྣམས་ལ་བསྔགས་པ། སེམས་
དཔའ་ཆེན་པོ་རྗེ་བློན་གཉིས་བཟུང་འདོད་ནས་གཡོ་ཐབས་ཀྱིས་མི་འཇིགས་པ་
བསྒྲགས་པ། སེམས་དཔའ་ཆེན་པོའི་འཁོར་ཞིག་གིས་མཚོ་དེ་མཐོང་བ། འཁོར་
ངང་པ་དེས་སེམས་དཔའ་ཆེན་པོ་ལ་མཚོ་དེར་འབྱོན་པར་བསྐུལ་བའོ། །དང་པོ་
ནི། དེའི་ཚེ་ཡུལ་ཝཱ་ར་ཎཱ་སིའི་རྒྱལ་པོ་ཞེས་པ་ནས། ཐབས་བཟང་པོ་འགའ་ཞིག་
ཚོལ་ཅིག །ཅེས་པའི་བར་ཏེ། སེམས་དཔའ་ཆེན་པོ་རྗེ་བློན་གཉིས་པོ་དེ་ཡིད་
བཞིན་གྱི་མཚོ་ན་བཞུགས་པའི་སྐབས་དེའི་ཚེ་འཛམ་བུ་གླིང་གི་ཡུལ་དབུས་ཀྱི་
གྲོང་ཁྱེར་ཆེན་པོ་དྲུག་གི་ནང་ནས་ཡུལ་ཝཱ་ར་ཎཱ་སིའི་རྒྱལ་པོ་ཚངས་བྱིན་ཞེས་བྱ་
བ་ཞིག་ཡོད་དེ། རྒྱལ་པོ་དེས་ངང་པའི་བདག་པོ་ཡུལ་འཁོར་བསྲུང་ཞེས་གྲགས་
པ་དེ་དང་། དེའི་བློན་པོ་ངང་པའི་སྡེ་དཔོན་བཞིན་བཟང་ཞེས་བྱ་བ་དེ་གཉིས་ཀྱི་
ཡོན་ཏན་ཁྱད་པར་ཅན་གྱི་གཏམ་གཅིག་ནས་གཅིག་ཏུ་གྲགས་ཏེ། ཝཱ་ར་ཎཱ་སིའི་
ཡུལ་དུའང་གྲགས་པའི་གཏམ་བློན་པོ་ཡིད་ཆེས་པ་རྣམས་དང་། བྲམ་ཟེ་རྒན་པོ་
རྣམས་ཀྱིས་རྒྱལ་པོ་འཁོར་བཅས་ཚོགས་པའི་ནང་དུ་ལྷོ་ཕྱོགས་ཡིད་བཞིན་གྱི་
མཚོ་ཆེན་པོའི་ནང་ན་ངང་པ་ཁྱད་པར་ཅན་འདི་ལྟ་བུ་གཉིས་ཡོད་པའི་གཏམ་གྲག་
གོ་ཞེས་གླེང་བསླང་བ་ལན་དུ་མ་ཞིག་ཐོས་ནས། རྒྱལ་པོ་དེ་ངང་པ་ཁྱད་པར་ཅན་
དེ་གཉིས་ལྟ་འདོད་པར་གྱུར་ཏེ་བློན་པོ་བཀའ་ལ་གཏོགས་པ་སྟེ་རྒྱལ་པོའི་གྲོས་
ལ་གཏོགས་པ་རྒྱལ་པོའི་བྱ་བ་སོགས་འཇིག་རྟེན་གྱི་བྱ་བ་སྟོན་པའི་གཙུག་ལག་
-241-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དུ་མ་ལ་གོམས་ཞིང་བྱ་བ་དེ་དང་དེ་དག་བསྒྲུབ་པ་ལ་མཁས་པའི་བློ་དང་ལྡན་པ་
རྣམས་ ལ་སྨྲས་ པ། ཀྱེ་ཞེས་བོས་ནས། ཡིད་ བཞིན་ གྱི་མཚོ་ཆེན་ པོའི་ནང་ན་
གནས་པའི་ངང་པ་མཆོག་ཡོན་ཏན་ཁྱད་པར་ཅན་དང་ལྡན་པར་གྲགས་པ་དེ་
གཉིས་ཅི་ནས་ཀྱང་ཡུལ་འདིར་སླེབ་ནས་ངའི་སྤྱན་སྔར་བྲིམ་དུ་རུང་བའི་ཐབས་
བཟང་པོ་འགའ་ཞིག་ཚོལ་ཅིག་ཅེས་སྨྲས་སོ། །
གཉིས་པ་བློན་པོ་རྣམས་ཀྱིས་དེའི་ཐབས་ཞུས་པ་ནི། དེ་ནས་བློན་པོ་དེ་
དག་ཅེས་པ་ནས། ཡིད་འཕྲོག་འགྱུར། ཞེས་པའི་བར་ཏེ། རྒྱལ་པོས་ཡིད་བཞིན་
གྱི་མཚོ་ཆེན་པོ་ན་གནས་པའི་ངང་ པ་མཆོག་དེ་གཉིས་ཡུལ་འདིར་སླེབ་པའི་
ཐབས་ཚོལ་ཅིག་ཅེས་བརྗོད་པ་དེ་ལ། བློན་པོ་དང་བྲམ་ཟེ་རྒན་པོ་དེ་དག་རང་
རང་གི་བློ་ལ་ཐབས་ གང་ བྱས་ན་ངང་ པའི་མཆོག་དེ་གཉིས་ འདིར་སླེབ་པའི་
ཐབས་ཅི་དྲན་པ་དག་དང་། སེམས་ཅན་རྣམས་ཀྱི་སོ་སོའི་གནས་དང༌། བཟའ་
བཏུང་དང༌། ལོངས་སྤྱོད་གང་དག་གང་ལ་དགའ་བ་དང་། གང་དང་གང་དུ་འགྲོ་
ཞིང་འོང་བ་སོགས་འཇིག་རྟེན་གྱི་བྱ་བ་སྟོན་པའི་གཞུང་ལུགས་དག་ལས་ཇི་ལྟར་
བཤད་པ་དང་ཡང་སྦྱར་ཏེ། རྒྱལ་པོ་ལ་གསོལ་བ། སེམས་ཅན་རྣམས་ནི་བདེ་བ་
འཚལ་བ་སྟེ་འདོད་པས། ཇི་ལྟར་འདོད་པ་ལྟར་གྱི་བདེ་བར་འགྱུར་བའི་འདོད་
པའི་ཡོན་ཏན་མཆོག་བཤམས་ན་དེའི་མཐུས་གནས་དེ་དང་དེ་ནས་ཚུལ་འགུགས་
པར་བགྱིད། དེ་ལྟར་བྱས་པས་འདོད་པའི་ཡོན་ཏན་ཁྱད་པར་ཅན་དེ་ལྟ་བུ་འདུག་
གོ་ཞེས་པའི་གཏམ་དེ་ཐོས་ནས་ངང་པའི་མཆོག་དེ་གཉིས་འདིར་མཆི་སྟེ་འོང་
ངོ༌། །དེ་བས་ན་ཡིད་བཞིན་གྱི་མཚོ་གང་ན་ངང་པའི་མཆོག་དེ་གཉིས་མངོན་པར་
དགའ་བར་གྱུར་པའི་ལོངས་སྤྱོད་ཁྱད་པར་དུ་འཕགས་པ་འདི་དང་འདི་ལྟ་བུ་ཡོད་
- 242 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་འདུག་གོ་ཞེས་པའི་བཀའ་མཆིད་གདའ་བ། དེ་བས་ཀྱང་འདོད་པའི་ཡོན་
ཏན་ཁྱད་པར་དུ་འཕགས་ཤིང་བཟང་བའི་མཚོ་ཞིག་ཡུལ་འདིར་ཡང་གྲོང་གི་ནང་
མིན་པར་སྐྱེ་བོའི་རྒྱན་ལུགས་ཉུང་བའི་དགོན་པའི་ས་ཕྱོགས་ཤིག་ཏུ་བགྱིད་དུ་
སྩལ་ལ། གདུགས་ཏེ་ཉིན་རེ་བཞིན་ཡང་བྱ་ཐམས་ཅད་ལ་མི་འཇིགས་པ་སྦྱིན་
པའི་སྒྲ་བསྒྲགས་ཤིང༌། ཅི་ནས་ཀྱང་ངོ་མཚར་ཆེར་གྱུར་པའི་བདེ་བའི་ཡོ་བྱད་ཀྱི་
འདོད་པའི་ཡོན་ཏན་ཁྱད་པར་ཅན་ཇི་ལྟར་ཡོད་པ་ཐོས་ནས་ངང་པའི་མཆོག་དེ་
གཉིས་འདིར་འཆི་བར་འགྱུར་བ་དེ་ལྟར་བགྱི་བའི་རིགས་སོ། །ལྷ་གཟིགས་སུ་
གསོལ། ལྷ་ཅིག་ཅེས་རྒྱལ་པོ་ལ་བོས་ནས། སེམས་ཅན་ ཕལ་ཆེར་ནི་རྒྱུན་དུ་
ལོངས་སྤྱོད་དུ་ཡོད་པའི་བདེ་བ་རྙེད་པ་ལ་དེ་ཙམ་དུ་དགའ་བ་དང་ངོ་མཚར་དུ་མི་
འཛིན་པར་ཁྱད་དུ་གསོད་ལ། ཕྱོགས་གཞན་ག་ཤེད་ན་འདོད་པའི་ཡོན་ཏན་ཁྱད་
པར་ཅན་དགའ་བའི་བདེ་བ་བསྐྱེད་པ་དག་འདུག་གོ་ཞེས་པའི་གཏམ་ཐོས་ན་
ཡིད་རང་དབང་མེད་པར་འཕྲོག་པར་འགྱུར་རོ་ཞེས་ཞུས་སོ། །ཚིགས་བཅད་སྔ་
མ་ལ་འགྱུར་གསར་དུ། སེམས་ཅན་རྣམས་ནི་བདེ་བ་འདོད། །བདེ་བའི་རྒྱུ་དང་
ཡོན་ ཏན་ གྱིས། །དེ་ དང་ དེ་ དག་ འགུགས་ པར་ བགྱིད། །ཅེས་ འབྱུང་། ཚིགས་
བཅད་ཕྱི་མ་ལ་འགྱུར་གསར་དུ། སྐྱེ་བོ་ཕལ་ཆེར་ལྷ་ཡི་ནི། །བདེ་བ་རྙེད་ཀྱང་ཁྱད་
བསད་ནས། །གཞན་ན་ གནས་པའི་ དགའ་ བདེ་ དག །ཐོས་ པ་ ཙམ་ གྱིས་ཡིད་
འཕྲོག་འགྱུར། །ཞེས་འགྱུར་བཅོས་པ་གོ་སླའོ། །
གསུམ་པ་རྒྱལ་པོ་ཚངས་བྱིན་གྱིས་ཡིད་བཞིན་གྱི་མཚོ་ལ་འགྲན་པའི་མཚོ་
ཞིག་ གསར་དུ་བསྒྲུབས་པ་ནི། དེ་ ནས་ རྒྱལ་ པོ་དེས་བསམ་པ། ཞེས་ པ་ནས།
མཚོ་ཆེན་པོ་ཞིག་བྱེད་དུ་བཅུག་གོ །ཞེས་པའི་བར་ཏེ། བློན་པོ་དང་བྲམ་ཟེ་རྒན་
-243-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པོ་རྣམས་ཀྱིས་དེ་ལྟར་ཞུས་པ་ན་ཝཱ་ར་ཎཱ་སིའི་རྒྱལ་པོ་དེས་བསམ་པ། བློན་པོ་
ཡིད་ཆེས་པ་དག་ཀྱང་། བྲམ་ཟེ་རྒན་པོ་རྣམས་ཀྱིས་ངང་པའི་མཆོག་དེ་གཉིས་
ཡུལ་འདིར་འགུགས་པའི་ཐབས་ཇི་ལྟར་ཟེར་བ་དེ་བདེན་ནོ་སྙམ་ནས། རིང་པོ་མ་
ལོན་པར་ཝཱ་ར་ཎཱ་སིའི་གྲོང་ཁྱེར་གྱི་སྐྱེད་མོས་ཚལ་དང་ཧ་ཅང་ཡང་མི་རིང་བའི་
དགོན་པའི་ས་ཞིག་ཏུ་ཡིད་བཞིན་གྱི་མཚོ་ཆེན་པོ་ལོངས་སྤྱོད་ཀྱི་ཡོན་ཏན་ལ་
འགྲན་དུ་རུང་བ། མེ་ཏོག་པདྨ་དང་། ཨུཏྤལ་དང་། ཀུ་མུ་ད་དང་། པདྨ་དཀར་པོ་
དང༌། སོའུ་གནྣི་ཀ་དང༌། པདྨ་དམར་པོ་དང་། ཀུ་མུད་དམར་པོས་ཁེབས་ཞིང་ཆུ་
གཙང་མས་གང་བ། རབ་ཏུ་ཡིད་དུ་འོང་བའི་མཚོ་ཆེན་པོ་ཞིག་བྱེད་དུ་བཅུག་གོ །
བཞི་པ་མཚོ་དེའི་ལོངས་སྤྱོད་ཀྱི་ཁྱད་པར་རྣམས་ལ་བསྔགས་པ་ལ་བདུན།
མཚོའི་མཐའ་ལ་བསྐོར་བའི་ལྗོན་ཤིང་རྣམས་ལ་བསྔགས་པ། མེ་ཏོག་གི་ཚོགས་
ལ་བསྔགས་པ། ཆུ་ནང་གི་སེམས་ཅན་ལ་བསྔགས་པ། ཆུ་རླབས་འཐོར་བའི་ཚུལ་
ལ་ བསྔགས་ པ། དྲི་ བཟང་ འཕྲོ་ བའི་ ཚུལ་ ལ་ བསྔགས་ པ། ཆུ་ དྭངས་ པ་ ལ་
གཟུགས་བརྙན་འཆར་བའི་ཚུལ་ལ་བསྔགས་པ། ཆུ་བྱ་རྣམས་ཀྱིས་བརྒྱན་པའི་
ཚུལ་ལ་བསྔགས་པའོ། །དང་པོ་ནི། ལྗོན་ཤིང་ཞེས་པ་ནས། ཡོངས་སུ་བསྐོར།
ཞེས་པའི་བར་ཏེ། མཚོ་ཆེན་པོ་དེའི་མཐར་ལྗོན་ཤིང་བཟང་པོ་ལོ་མ་རྒྱས་ཤིང་
འོད་གསལ་ལ་མེ་ཏོག་དང་ལྡན་པ་རྣམས་ཀྱིས་ཡོངས་སུ་བསྐོར་བ་ནི། སྔོན་མེད་
པའི་མཚོ་ཆེན་ པོ་ འདོད་ པའི་ཡོན་ཏན་ ཁྱད་ པར་ཅན་དང་ ལྡན་ པ་ གསར་ དུ་
བསྒྲུབས་པ་དེ་ལ་ལྟད་མོ་ལྟར་ཕྱིར་ལྷགས་པ་འདྲའོ་ཞེས་རབ་རྟོག་གི་ཚིག་རྒྱན་ངོ་
མཚར་ བས་ བསྔགས་ སོ། །འགྱུར་ གསར་ དུ། ལོ་ འདབ་ གཡོ་ བའི་ ལྗོན་ ཤིང་
རྣམས། །མཛེས་པའི་མེ་ཏོག་འབར་བ་ཡིས། །མཚོ་ཡི་མཐའ་ནས་ཡོངས་བསྐོར་
- 244 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བ། །དེ་ལ་ལྟ་ཕྱིར་ལྷགས་པ་འདྲ། །ཞེས་འབྱུང་ངོ༌། །གཉིས་པ་མེ་ཏོག་གི་ཚོགས་
ལ་བསྔགས་པ་ནི། པདྨ་རྣམས་ནི་ཞེས་པ་ནས། རྣམ་པ་མཛེས། ཞེས་པའི་བར་ཏེ།།
མཚོ་ཆེན་པོ་དེ་མེ་ཏོག་གིས་ཇི་ལྟར་བརྒྱན་པ་ནི། མེ་ཏོག་པདྨ་རྣམས་ནི་ཆུ་རླབས་
འཁྲུགས་པས་བསྐྱེད་པ་ན་མཚོ་དེ་ལ་དགའ་བས་གཡོ་ཞིང་གར་བྱེད་པ་ལྟ་བུ། ཉི་
འོད་ཀྱིས་ཁ་བྱེད་པ་ན་འདབ་མ་རྒྱས་ཤིང་ཟེའུ་འབྲུ་གསལ་བར་སྣང་བ་ནི་མཚོ་དེ་
ལ་དགའ་བས་དགོད་པ་བཞིན། མེ་ཏོག་དེ་དག་ལ་ཆགས་པའི་བུང་བ་རྣམས་མེ་
ཏོག་གི་ཟེའུ་འབྲུའི་སྟེང་དུ་ རྐང་ པ་འདར་བས་ གཡོ་ཞིང་ཟེའུ་འབྲུའི་སྦྲང་རྩི་
གཞིབས་ ལ། མེ་ཏོག་ གཅིག་ ལ་ གཏན་དུ་མི་གནས་པར་མེ་ཏོག་གཅིག་ནས་
གཅིག་ཏུ་འཕུར་ཞིང་དྲི་ཟའི་གླུ་དབྱངས་ལྟ་བུའི་སྒྲ་དབྱངས་སྙན་པོར་སྒྲོག་པ་མང་
པོས་གང་ངོ༌། །མཚན་དུས་ན་ནི་ཟླ་བའི་འོད་ཟེར་གྱིས་ཁ་བྱེ་བའི་མེ་ཏོག་ཀུ་མུ་ད་
དག་རབ་ཏུ་མཛེས་ཤིང་། ཤིང་གི་གྲིབ་མས་བར་བཅད་ནས་མཚོའི་སྟེང་ན་ཁ་
ཅིག་ཟླ་བའི་དཀྱིལ་འཁོར་ལྟ་བུ། ཁ་ཅིག་ཟླ་བ་ཕྱེད་པ་ལྟ་བུ། ཁ་ཅིག་ཟླ་བའི་
དུམ་བུ་འདྲ་བར་ངོ་མཚར་ཡ་མཚན་ཆེ་བར་སྣང་ངོ༌། །པདྨ་དང་ཨུཏྤ་ལའི་འདབ་
མ་དང་ཟེའུ་འབྲུའི་ཕྱེ་མ་མཚོའི་སྟེང་དུ་ལྟུང་བ་རྣམས་ཆུའི་རླབས་ཀྱིས་བསྐྱོད་དེ་
མཐའ་ལ་གནས་པ་ནི་སོར་མོས་ཚོན་ཕྱེ་རིམ་པ་བྲིས་པ་བཞིན་དུ་མཚོའི་ཁོ་ར་
ཁོར་ཡུག་གི་འགྲམ་དག་རབ་ཏུ་བརྒྱན་ཏོ། །ཟེའུ་འབྲུའི་ཕྱེ་མ་ཁ་ཅིག་མཚོའི་
མཐའ་བསྐོར་ལ་གསེར་ཕྱེའི་རི་མོ་བཞིན་དུ་མཛེས་པར་སྣང་ངོ༌། །མེ་ཏོག་པདྨ་
དང༌། ཨུཏྤལ་དང་། ཀུ་མུ་ད་ལ་སོགས་པའི་མེ་ཏོག་མང་པོའི་འདབ་མ་དག་གེ་
སར་དང་བཅས་པས་མཚོ་དེའི་ཕྱོགས་དེ་དང་དེར་ཕང་ཕུང་དུ་གནས་པ་ནི་ཨིནྡྲ་ནཱི་
ལའི་མཎྜལ་ཆེན་པོའི་སྟེང་དུ་མེ་ཏོག་སིལ་མའི་ཚོམ་བུ་བཀྲམ་པ་བཞིན་དུ་རྣམ་
-245-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པར་མཛེས་ཤིང་རབ་ཏུ་ཉམས་དགའ་བར་སྣང་ངོ༌། འགྱུར་གསར་དུ། ཆུ་རླབས་
འཁྲུགས་པས་གཡོ་བ་ཡི། །པདྨ་རྣམས་ནི་དགོད་པ་བཞིན། །དེ་ལ་ཆགས་པའི་
བུང་བ་རྣམས། །གཡོ་ཞིང་འཕུར་བ་མང་པོས་གང་། །ལ་ལར་ཟླ་བའི་འོད་ཟེར་
གྱིས། །ཕྱེ་བའི་ཀུ་མུ་ད་རྣམས་མཛེས། །ཤིང་གི་གྲིབ་མས་བར་བཅད་པ། ཁ་ཅིག་
ཟླ་བའི་དུམ་བུ་འདྲ། །རླབས་ཀྱི་སོར་མོས་བྲིས་པ་ཡི། །པདྨ་ཨུཏྤལ་ཕྱེ་མ་ཡིས། །
མཚོ་འགྲམ་རབ་ཏུ་བརྒྱན་པ་ནི། །གསེར་གྱི་རི་མོ་བཞིན་དུ་མཛེས། །པདྨ་ཨུཏྤལ་
འདབ་ མ་ དང༌། །གེ་སར་བཅས་ པ་དེ་ དང༌ དེར། །མེ་ཏོག་ སིལ་མ་བཀྲམ་ པ་
ལྟར། །རབ་ཏུ་ཉམས་དགའ་རྣམ་པར་བརྒྱན། །ཞེས་འགྱུར་བཅོས་སོ། །ཚིགས་
བཅད་འདི་དག་ནི་གཟུགས་ཅན་དང་རབ་རྟོག་དང༌། མཚུངས་གསལ་གྱི་རྒྱན་
སོགས་མཁས་པ་མགུ་བའི་ཚིག་རྒྱན་མང་པོས་སྤྲས་པའི་ཚིག་སྦྱོར་ངོ་མཚར་བའོ། །
གསུམ་པ་ཆུ་ནང་གི་སེམས་ཅན་ལ་བསྔགས་པ་ནི། ཆུ་ནི་ཞེས་པ་ནས།
འདྲ་བས་བརྒྱན། ཞེས་པའི་བར་ཏེ། མཚོ་ཆེན་པོ་དེ་ཕྱོགས་གཞན་དུ་མི་གཡོ་ཞིང་
མི་འབོ་ལ་རབ་ཏུ་དྭངས་ཤིང་གསལ་བའི་ཆུ་དེའི་ནང་ན་གསེར་མིག་འཁྱིལ་ཞིང་
བྱ་མཁའ་ལ་རྒྱུ་བ་དང་འདྲ་བར་སྟེང་འོག་དང་ཕྱོགས་ཀུན་ཏུ་ཐོགས་པ་མེད་པར་
རྒྱུ་བའི་ལུས་ཀྱི་ཡོན་ཏན་གསལ་ཞིང་མཛེས་པའི་ཉའི་ཚོགས་མང་པོ་དག་གིས་
བརྒྱན་ཏོ། །བཞི་པ་ཆུ་རླབས་འཐོར་བའི་ཚུལ་ལ་བསྔགས་པ་ནི། ལ་ལར་ཞེས་པ་
ནས། རབ་ཏུ་འཕྲོ། ཞེས་པའི་བར་ཏེ། མཚོ་ཆེན་པོ་དེ་ལ་པདྨའི་རྩ་བ་ཟ་བར་
འདོད་པ་དང་ཚ་བས་གདུངས་ཚེ་བསིལ་བར་འདོད་ནས་ཞུགས་པའི་གླང་པོ་ཆེ་
རྣམས་ཀྱིས་ཆུ་ལ་རྐྱལ་ཏེ་སྣ་ནས་རླུང་བུས་ཆུ་འཐོར་བ་དང་། མཚོ་རླབས་བྲག་ལ་
ཕོག་པའི་ཆུ་འཕྲོས་པའི་ཕྱེ་མའམ་གཟེགས་མ་རབ་ཏུ་འཕྲོ་བ་ནི་སྐབས་ལ་ལར་མུ་
- 246 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏིག་གི་ཕྲེང་བ་ཆད་དེ་འཐོར་བ་བཞིན་དུ་རབ་ཏུ་མཛེས་པར་སྣང་ངོ༌། །ཚིགས་
བཅད་འདི་ལ་འགྱུར་གསར་དུ། །གླང་ཆེན་སྣ་ཡིས་བུས་པ་དང་། །བྲག་ལ་ཕོག་
པའི་ཆུ་རླབས་ཀྱི། །ཕྱེ་མ་ཁ་ཅིག་འཕྲོ་བ་ནི། །མུ་ཏིག་ཕྲེང་བ་འཐོར་བ་བཞིན། །
ཞེས་འགྱུར་བཅོས་པ་ཚིག་རྒྱན་གོ་སླ་བར་སྣང་ངོ༌། །
ལྔ་པ་དྲི་བཟང་འཕྲོ་བའི་ཚུལ་ལ་བསྔགས་པ་ནི། རིག་འཛིན་ཞེས་པ་ནས།
བསུང་བསྒོས་བཞིན། ཞེས་པའི་བར་ཏེ། མཚོ་ཆེན་པོ་དེ་ལ་རིག་འཛིན་ན་ཆུང་སྟེ་
མཁའ་སྤྱོད་ཀྱི་བུ་མོ་འགའ་ཞིག་དང་། ལྷའི་ན་ཆུང་སྟེ་ལྷ་མོ་སྣ་ཚོགས་པ་སྐབས་
འགར་དང་བའི་མཚོ་ལ་ཁྲུས་བྱེད་པ་དག་དེར་ལྷགས་ནས་ཁྲུས་བྱས་པས་དྲི་
བཟང་གི་ངད་འཕྲོ་ཞིང་། གླང་ཆེན་མཚོ་ནང་དུ་ཞུགས་ཏེ་རྐྱལ་བས་མེ་ཏོག་རྣམས་
ཀྱི་གེ་སར་གྱི་ཕྱེ་མ་མཚོ་ནང་དུ་ལྷགས་པའི་དྲི་བཟང་པོའི་ངད་འཕྲོ་བ་མཚོའི་ཐ་མ་
ཁ་ཅིག་ཏུ་དྲི་བསུང་ཞིམ་པོས་བསྒོས་པའི་ཁྲུས་དཀྱིལ་ཆེད་དུ་བཤམས་པ་བཞིན་
དུ་མཛེས་སོ། །ཚིགས་བཅད་འདི་ལ་འགྱུར་གསར་དུ། གླང་ཆེན་རྐྱལ་བས་མེ་
ཏོག་གི །རྡུལ་གྱི་ཚོགས་རྣམས་ལྷགས་པའི་བསུང་། །བསྒོས་པའི་ཆུ་འགྲམ་ ཁ་
ཅིག་ཏུ། །རིག་འཛིན་ན་ཆུང་ཁྲུས་བྱེད་མཛེས། །ཞེས་འགྱུར་བཅོས་པ་གོ་སླའོ། །
དྲུག་པ་ཆུ་དྭངས་པ་ལ་གཟུགས་བརྙན་འཆར་བའི་ཚུལ་ལ་བསྔགས་པ་ནི། ཟླ་
བའི་ཆུང་མ་སྐར་མ་རྣམས། །སྤྱི་ཡི་གདོང་ལྟ་མེ་ལོང་བཞིན། །ཞེས་པ་སྟེ། རབ་
ཏུ་དྭངས་ཤིང་ཐ་མ་མེ་ཏོག་དྲི་བཟང་གི་ངད་འཕྲོ་བའི་མཚོ་དེ་ནི་མཚན་དུས་སུ་ཟླ་
བའི་ཆུང་མ་སྐར་མ་རྣམས་ཀྱི་གདོང་ལྟ་བའི་མེ་ལོང་གཅིག་པུ་སྤྱིར་བཞག་པ་
བཞིན་དུ་སྣང་ངོ༌། །སྐར་མ་རྣམས་ལ་ཟླ་བའི་ཆུང་མ་ཞེས་བརྗོད་པ་ནི། མཚན་
དུས་སུ་ཟླ་བ་སྐར་མས་བསྐོར་ཏེ་མཁའ་ལ་རྒྱུ་བ་ན་ཆུང་མས་བསྐོར་བ་ལྟར་དུ་
-247-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྣང་བས་དེ་ལྟར་དུ་བརྗོད་ལ། ཟླ་བ་ཞེས་པ་ཕོའི་སྒྲ་དང༌། སྐར་མ་ཞེས་པ་མོའི་
སྒྲར་ཡང་ཡོད་དོ། །མངོན་བརྗོད་དག་ལས་འདྲ་བའི་དབང་ལས་དེ་ལྟར་བརྗོད་པ་
མང་དུ་སྣང་སྟེ། ཟླ་བ་ལ་རྒྱུ་སྐར་བདག་པོ་ཞེས་སྐར་མ་རྣམས་ཀྱི་ཁྱོ་ལྟར་དུ་
བརྗོད་པ་དང༌། སྐར་མ་པ་སངས་དང་ཕུར་བུ་གཉིས་སྐར་མའི་ནང་ན་འོད་ཆེ་བས་
ཟླ་བའི་བློན་པོ་ཞེས་ཀྱང་བརྗོད་དོ། །སྤྱི་ཡི་གདོང་ལྟ་ཞེས་པ་ནི། ན་ཆུང་རྣམས་
བྱད་བཞིན་མེ་ལོང་ལ་ལྟ་བ་བཞིན་དུ་མཁའ་ལ་རྒྱུ་བའི་རྒྱུ་སྐར་ཐམས་ཅད་ཀྱི་
བྱད་བཞིན་ལྟ་བའི་མེ་ལོང་སྤྱིར་བཞག་པ་ལྟ་བུ་ཡིན་ཞེས་པའོ། །
བདུན་པ་ཆུ་བྱ་རྣམས་ཀྱིས་བརྒྱན་པའི་ཚུལ་ལ་བསྔགས་པ་ནི། བྱ་རྣམས་
དགའ་བ་མང་པོས་གང་། །དེ་ཡི་སྒྲ་སྙན་རབ་ཏུ་གྲག །ཅེས་པ་སྟེ། མཚོ་ཆེན་པོ་དེ་
ན་སྒྲ་སྙན་རབ་ཏུ་གྲག་པ་སྟེ་སྒྲོག་པའི་ངང་པ་དང་ངུར་པ་ལ་སོགས་པའི་ཆུ་བྱ་རྣམ་
པ་མང་པོ་དགའ་བར་རྩེ་བས་གང་ངོ༌། །བྱས་ཇི་ལྟར་བརྒྱན་པའི་ཚུལ་ཞིབ་པར་
སྔར་བརྗོད་ཟིན་ཏོ། །ཚིག་རྐང་འདི་གཉིས་ལ་འགྱུར་གསར་དུ། །དེ་ན་བྱ་རྣམས་
མང་ པོའི་ ཚོགས། །དགའ་བའི་ སྒྲ་སྙན་ གྲགས་ པས་གང་། །ཞེས་བསྒྱུར་བ་གོ་
སླའོ། །ལྔ་པ་སེམས་དཔའ་ཆེན་པོ་རྗེ་བློན་གཉིས་བཟུང་འདོད་ནས་གཡོ་ཐབས་
ཀྱི་མི་འཇིགས་པ་བསྒྲགས་པ་ནི། མཚོ་དེ་ལྟ་བུ་ཞེས་པ་ནས། ཡོན་དང་བཅས།
ཞེས་པའི་བར་ཏེ། ཝཱ་ར་ཎཱ་སིའི་རྒྱལ་པོ་ཚངས་བྱིན་གྱིས་ཡུལ་དེར་མཚོ་སྔར་
བཤད་པ་དེ་ལྟ་བུ་བྱ་ཐམས་ཅད་ཀྱི་བདེ་བའི་ཡོ་བྱད་སུས་ཀྱང་དགག་པ་མེད་པ་
ཅི་འདོད་དུ་ལོངས་སྤྱོད་ཆོག་པ་དེ་ལྟ་བུ་བྱེད་དུ་བཅུག་ནས་བྱའི་ཚོགས་དེ་དག་ལ་
བྱིན་ཏེ། བྱ་རྣམས་ཡིད་ཆེས་པར་བྱ་བའི་ཕྱིར་ཉིན་རེ་བཞིན་ཡང་མཚོ་བསྲུང་བའི་
མིས་མི་འཇིགས་པ་བྱིན་པའི་སྒྲ་སྒྲོག་ཏུ་བཅུག་གོ །མི་འཇིགས་པ་བྱིན་པའི་སྒྲ་ཇི་
- 248 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟར་སྒྲོག་པ་ནི། རྒྱལ་པོས་བསྒོས་པའི་མི་དེ་དག་གིས་མཚོ་དེའི་མཐའ་སྐོར་ལ་
གཅན་གཟན་དང་ཁྱི་དང་མིའི་འདུ་འཛིན་སོགས་བསྲུངས་ཏེ་བྱ་རྣམས་དབེན་ཞིང་
བག་ཕེབས་པར་བྱས་ནས། མཚོ་འདི་མེ་ཏོག་པདྨ་དང་། །ཨུཏྤལ་འདབ་མས་གང་
བའི་ཆུ། །རྒྱལ་པོས་ བྱ་རྣམས་ཀུན་ལ་ བྱིན། །དགའ་ཞིང་མི་འཇིགས་ཡོན་དང་
བཅས། །ཞེས་མི་འཇིགས་པ་བྱིན་པའི་སྒྲ་སྒྲོག་གོ །ཚིགས་བཅད་དེའི་དོན་ནི།
རྒྱལ་པོ་ཚངས་བྱིན་གྱིས་ཆུ་ལ་གནས་པའི་བྱ་རྣམས་ལ་མེ་ཏོག་པདྨ་དང་ཨུཏྤ་ལ་
སོགས་དྲི་ཞིམ་པོའི་མེ་ཏོག་མང་པོས་གང་བའི་ཆུ་དྭངས་ཤིང་བསིལ་བ་སོགས་
ཡན་ལག་བརྒྱད་དང་ལྡན་པའི་མཚོ་འདི་མི་འཇིགས་པ་སྦྱིན་པའི་ཡོན་དང་བཅས་
བྱིན་པ་ཡིན་པས་བྱ་རྣམས་དགའ་ཞིང་བག་ཕེབས་པར་ལོངས་སྤྱོད་ཅིག་ཅེས་
པའོ། ། །
དྲུག་པ་སེམས་དཔའ་ཆེན་པོའི་འཁོར་ཞིག་གིས་མཚོ་དེ་མཐོང་བ་ལ་
གསུམ། སེམས་དཔའ་ཆེན་པོའི་འཁོར་ངང་པ་ཁྱོ་ཤུག་གཉིས་ཡུལ་བཞན་དུ་རྒྱུ་
ཞིང་ སོང་བ། ངང་ པ་དེ་གཉིས་ཀྱིས་ཚངས་བྱིན་ གྱི་མཚོ་མཐོང་བ། ངང་པ་དེ་
གཉིས་ཚངས་བྱིན་གྱི་མཚོའི་ལོངས་སྤྱོད་ལ་དགའ་ནས་ངང་པའི་རྒྱལ་པོ་འཁོར་
བཅས་ཀྱང་འདིར་སླེབ་ན་ཅི་མ་རུང་སྙམ་དུ་དྲན་པའོ། །དང་པོ་ནི། དེ་ནས་རེ་
ཤིག་ཅིག་ཅེས་པ་ནས། རྒྱལ་པོ་དེའི་ཡུལ་དུ་ཕྱིན་ཏོ། །ཞེས་པའི་བར་ཏེ། སེམས་
དཔའ་ཆེན་པོ་ངང་པའི་རྒྱལ་པོ་ཡུལ་འཁོར་སྲུང་འཁོར་དང་བཅས་པ་ཡིད་བཞིན་
གྱི་མཚོ་ཆེན་པོའི་ནང་ན་ལོངས་སྤྱོད་གང་གིས་ཀྱང་ཕོངས་པ་མེད་པར་བདེ་བར་
སྤྱོད་ཅིང་འཁོད་འཁོད་པ་ལས། དུས་རེ་ཤིག་ཅིག་ན་སྟོན་གྱི་དུས་ལ་བབ་པའི་ཚེ་
ཕྱོགས་རྣམས་བལྟ་བ་ལ་སྤྲིན་གྱི་མུན་པ་ཡོལ་བ་ལྟར་སྒྲིབ་པ་ནི་མེད། ས་གཞི་
-249-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཆར་གྱིས་མནན་པས་རྡུལ་ལྡང་བ་མེད་པར་ནམ་མཁའ་དྭངས་ཤིང་ རྩི་བཅུད་
རྣམས་རྒྱས་པ་སོགས་སྟོན་གྱི་དུས་ཀྱི་ཡོན་ཏན་བཟང་པོ་ནི་བྱུང་། ཕྱོགས་རྣམས་
ནི་གར་བལྟས་ཀྱང་སྒྲིབ་བྱེད་མེད་པས་གསལ་བ་ལྟར་སྣང་། མེ་ཏོག་པདྨ་མང་པོ་
ཁ་བྱེ་བས་ནི་ས་གཞི་རྣམས་མཛེས་པར་གྱུར། མཚོའི་ཆུ་རྣམས་ནི་རྙོག་མ་མེད་
པར་རབ་ཏུ་དང་ཞིང་ཡིད་དུ་འོང་བར་གྱུར། ནམ་མཁའ་ལ་སྤྲིན་དང་རྡུལ་དང་
ཁུག་སྣ་སོགས་སྒྲིབ་བྱེད་གང་ཡང་མེད་པས་མཚན་དུས་ཟླ་བ་གཟི་མདངས་ཀྱི་
མཆོག་དང་ལྡན་ཞིང་འོད་ཟེར་དཀར་པོ་རབ་ཏུ་འཕྲོ་བ་ནི་འཕེལ་བ་བཞིན་དུ་
གྱུར། གང་དང་གང་ན་མི་རྣམས་གནས་པའི་ས་གཞི་རྣམས་ནི་ལོ་ཏོག་རྣམ་པ་མང་
པོ་ཕུན་སུམ་ཚོགས་པས་བརྒྱན་པ་དང་ལྡན་པར་གྱུར། བྱ་ངང་པ་གཞོན་ནུ་མང་པོ་
ནི་སྟོན་གྱི་དུས་སྟོན་ཉམས་སུ་མྱོང་བའི་ཕྱིར་ཕྱོགས་ཕྱོགས་སུ་འཕུར་ཞིང་རྒྱུ་བར་
གྱུར་པའི་ཚེ། ཡིད་བཞིན་གྱི་མཚོ་ཆེན་པོའི་ནང་ན་སེམས་དཔའ་ཆེན་པོ་ངང་པའི་
རྒྱལ་པོ་ཡུལ་འཁོར་བསྲུང་གི་འཁོར་ངང་པ་མང་པོ་འཁོད་པ་དེའི་ནང་ནས་ངང་པ་
ཁྱོ་ཤུག་གཉིས་ཤིག་སྟོན་གྱི་དུས་ཉམས་དགའ་བའི་ཚེ་ཡུལ་རྒྱུ་ཞིང་མཐར་གྱིས་
དོང་དོང་བ་ལས་རྒྱལ་པོ་ཚངས་བྱིན་ཞེས་བྱ་བ་དེའི་ཡུལ་དུ་སླེབས་ནས་ཚངས་
བྱིན་གྱིས་བྱས་པའི་མཚོ་དེར་ཕྱིན་ཏོ། ། །
གཉིས་པ་ངང་པ་དེ་གཉིས་ཀྱིས་ཚངས་བྱིན་གྱི་མཚོ་མཐོང་བ་ནི། དེ་ན་
ཡང་ཞེས་པ་ནས། མཐོང་བར་གྱུར་ཏོ། །ཞེས་པའི་བར་ཏེ། ཚངས་བྱིན་གྱི་མཚོ་དེ་
ན་ཡང་ངང་པ་དང་ངུར་པ་ལ་སོགས་པའི་བྱ་མང་པོ་ནི་དགའ་བས་སྒྲ་འབྱིན། བུང་
བ་མང་པོ་ནི་སྦྲང་རྩིས་མྱོས་པའི་སྒྲ་དི་རི་རི་ཟེར། བསིར་བུ་བསིལ་བ་ལངས་པས་
མཚོའི་རླབས་ཀྱི་ཕྲེང་བ་འཁྲིགས་པར་བྱས་ཤིང་མཚོ་དེའི་ཁོ་ར་ཁོར་ཡུག་ཏུ་མེ་
- 250 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏོག་པདྨ་དང་ཨུཏྤ་ལ་སོགས་མེ་ཏོག་མང་པོའི་དྲི་ཞིམ་པོའི་ངད་ནི་ལྡང་། ཉི་མའི་
འོད་ཀྱི་པདྨ་ཁ་བྱེ་བ་རྣམས་ནི་འབར་བ་བཞིན་དུ་སྣང་། ཟླ་བའི་འོད་ཀྱིས་ཁ་བྱེ་
བའི་མེ་ཏོག་ཀུ་མུ་ད་དཀར་པོ་རྣམས་ནི་དགོད་པ་བཞིན་དུ་འདུག་པ་སོགས་
འདོད་པའི་ལོངས་སྤྱོད་ཚད་མེད་པ་དང་ལྡན་པའི་མཚོ་དེ་མཐོང་བར་གྱུར་ཏོ། །
གསུམ་པ་ངང་པ་དེ་གཉིས་ཚངས་བྱིན་གྱི་མཚོའི་ལོངས་སྤྱོད་ལ་དགའ་
ནས་ངང་པའི་རྒྱལ་པོ་འཁོར་བཅས་ཀྱང་འདིར་སླེབ་ན་ཅི་མ་རུང་སྙམ་དུ་དྲན་པ་
ནི། ངང་ པ་ ཁྱོ་ཤུག་གཉིས་ པོ་ ཞེས་ པ་ནས། མཛའ་བཤེས་ཐོག་མར་དྲན་པར་
འགྱུར། ཞེས་པའི་བར་ཏེ། ངང་པ་ཁྱོ་ཤུག་གཉིས་པོ་དེ་སེམས་དཔའ་ཆེན་པོའི་
སྨོན་ལམ་གྱི་མཐུ་ལས་གྲུབ་པའི་གནས་ཡིད་བཞིན་གྱི་མཚོ་ཆེན་པོ་ན་ལོངས་སྤྱོད་
གང་གིས་ཀྱང་ཕོངས་པ་མེད་པར་འཁོད་འཁོད་པ་ཡིན་ཡང་། ཚངས་བྱིན་གྱི་མཚོ་
དེའི་དཔལ་རབ་ཏུ་ཡིད་དུ་འོང་བ་དེ་མཐོང་ནས་ཡ་མཚན་ཆེ་ཞིང་ཡིད་ལ་དགའ་
བ་ཆེར་སྐྱེས་ནས་རང་གི་རྗེ་བོ་ངང་པའི་རྒྱལ་པོ་འཁོར་ངང་པའི་ཚོགས་དང་
བཅས་པ་རྣམས་ཀྱང་རྗེས་སུ་དྲན་པར་གྱུར་ཏེ། ཨེ་མའོ་ངང་པའི་ཚོགས་དེ་དག་
ཀྱང་འདིར་ལྷགས་ནས་མཚོ་འདིའི་ལོངས་སྤྱོད་འདི་དག་མྱོང་ན་ཅི་མ་རུང་སྙམ་དུ་
སེམས་པར་གྱུར་ཏོ། །སོ་སོ་སྐྱེ་བོ་རྣམས་འདི་ལྟར་སེམས་པ་ནི་ཆོས་ཉིད་ཡིན་ཏེ།
འཇིག་རྟེན་རང་དགའ་བ་རྣམས་ནི་ཕལ་ཆེར་སུས་ཀྱང་དགག་པ་མེད་པར་སྤྱི་
མཐུན་གྱི་བདེ་བ་མྱོང་ན་ནི་རང་གིས་བདེ་བ་དེ་མྱོང་ནས་བྱམས་ཤིང་རྗེས་སུ་
ཆགས་པའི་དབང་ གིས་ རང་ གི་མཛའ་བཤེས་ཐོག་མར་དྲན་ཏེ། སྙིང་ཉེ་བའི་
མཛའ་བཤེས་དེ་རྣམས་འདིར་སླེབ་ནས་སུས་ཀྱང་དགག་པ་མེད་པའི་ལོངས་སྤྱོད་
འདི་མྱོང་ན་ཅི་མ་རུང་སྙམ་དུ་དྲན་པར་འགྱུར་རོ། །
-251-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བདུན་པ་འཁོར་དང་ངང་པ་དེས་སེམས་དཔའ་ཆེན་པོ་མཚོ་དེར་འབྱོན་
པར་བསྐུལ་བ་ལ་གཉིས། ངང་པ་ཁྱོ་ཤུག་གཉིས་པོ་དེ་སླར་ཡིད་བཞིན་གྱི་མཚོ་དེ་
ཉིད་དུ་ཕྱིན་པ་དང༌། ངང་པ་དེ་གཉིས་ཀྱིས་ངང་པའི་རྒྱལ་པོ་ཡུལ་འཁོར་བསྲུང་
ལ་ཚངས་བྱིན་གྱི་མཚོར་འབྱོན་པ་བསྐུལ་བའོ། །དང་པོ་ནི། དེ་ནས་ངང་པ་ཁྱོ་
ཤུག་གཉིས་པོ་དེ་ཞེས་པ་ནས། ཡིད་བཞིན་གྱི་མཚོ་དེ་ཉིད་དུ་སླར་དོང་ངོ༌། །ཞེས་
པའི་བར་ཏེ། ངང་པ་ཁྱོ་ཤུག་གཉིས་པོ་དེ་ཚངས་བྱིན་གྱི་མཚོ་དེ་ན་ཇི་སྲིད་འདོད་
པར་འཁོད་འཁོད་ནས་དགུན་དང་དཔྱིད་ཀྱི་དུས་འདས་ཏེ་དབྱར་གྱི་དུས་ལ་བབ་
པ་དང་ མཁའ་ ལ་ སྤྲིན་འཁྲིགས་ནས་ གློག་ འགྱུ་བ་ནི་མཚོན་ཆ་ ཕན་ཚུན་དུ་
འདེབས་ པ་འདྲ། མཁའ་ ལ་ སྤྲིན་ གྱིས་ ཁེབས་ པའི་མུན་པ་ནི་ཧ་ཅང་ཡང་མི་
གནག །ཕྱོགས་ཕྱོགས་ནས་སྤྲིན་གྱི་ཚོགས་མང་པོ་འདུ་བ་ནི་ལྷ་མ་ཡིན་གྱི་དམག་
གི་ཚོགས་འདུ་བ་བཞིན་རྨ་བྱའི་མདོངས་ཡོངས་སུ་རྒྱས་པ་ནི་མཛེས་པར་གྱུར་པ།
རྨ་བྱའི་སྒྲ་ཅོང་ཅོང་བུ་འབྱིན་པ་ནི་དབྱར་གྱི་དུས་ཀྱི་ཆར་སྤྲིན་རྒྱས་པ་རྣམས་
མཐོང་བ་ན་དགའ་ནས་རྒྱལ་བར་གྱུར་ཅིག་ཅེས་ཤིས་པ་བརྗོད་པ་བཞིན་དུ་མགུ་
བར་བྱེད། རྨ་བྱ་མང་པོ་ནི་དུས་ཀྱི་ཆོས་ཉིད་ཀྱིས་དབྱར་གྱི་ཆར་སྤྲིན་ཐོག་མར་
རྒྱས་པའི་ཚེ་འཁྲིག་པ་སྤྱོད་པའི་དུས་སུ་སླེབ་པས་འདོད་ཆགས་ཀྱིས་བསྐྱོད་པའི་
གར་སྣ་ཚོགས་བྱེད། བྱ་ཕྲན་མང་པོ་ནི་སྒྲ་སྐད་མི་འདྲ་བ་རྣམ་པ་སྣ་ཚོགས་འབྱིན་
ཅིང་ཕྱོགས་ཕྱོགས་སུ་རྣམ་པར་རྒྱུ། མེ་ཏོག་ཀ་དམ་པ་དང་། སརྫ་དང་། ཨརྫུ་ན་
དང༌། ཀེ་ཏ་ཀའི་དྲི་ཞིམ་པོས་བསྒོས་པའི་བསེར་བུ་བསིལ་བའི་ངད་ལྡང་བ་ནི་
ནགས་ ཚལ་ ཚ་ བས་ ཉམ་ ཐག་ པ་ ལ་ དབུགས་འབྱིན་པ་བཞིན། མཁའ་ལ་བྱ་
དཀར་མོའི་ཕྲེང་བ་རྒྱུ་བ་ནི་མཁའ་ལ་སྤྲིན་གྱི་སོའི་ཕྲེང་བ་གཏམས་པ་བཞིན།
- 252 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚངས་བྱིན་གྱི་མཚོ་དེ་ན་གནས་པའི་ངང་པའི་ཚོགས་རྣམས་ནི་མཚོ་དེ་ལས་གུད་
དུ་ཡུལ་གཞན་དང་གཞན་དུ་འདོང་འདོད་ནས་སྒྲ་ཆེར་འབྱིན་ཅིང་འགྲོ་ཆས་བྱེད་
པ་བཞིན་དུ་ངང་པ་ཁྱོ་ཤུག་གཉིས་པོ་དེ་ཡང་ཚངས་བྱིན་གྱི་མཚོ་དེ་ནས་ཐོན་ཏེ་
འཕུར་འཕུར་ཏེ་ཡིད་བཞིན་གྱི་མཚོ་དེ་ཉིད་དུ་སླར་དོང་ངོ༌། །
གཉིས་པ་ངང་པ་དེ་གཉིས་ཀྱིས་ངང་པའི་རྒྱལ་པོ་ཡུལ་འཁོར་བསྲུང་ལ་
ཚངས་བྱིན་ གྱི་མཚོར་ འབྱོན་ པར་ བསྐུལ་བ་ནི། ངང་པའི་བདག་པོའི་དྲུང་དུ་
ལྷགས་ནས་ཞེས་པ་ནས། ལྟ་འདོད་པར་གྱུར་ཏོ། །ཞེས་པའི་བར་ཏེ། ངང་པ་ཁྱོ་
ཤུག་གཉིས་པོ་དེ་ཚངས་བྱིན་གྱི་མཚོ་ནས་འཕུར་ཏེ་སོང་སོང་བ་ལས་ཡིད་བཞིན་
གྱི་མཚོ་ཆེན་པོར་སླེབས་ནས་ངང་པའི་བདག་པོ་ཡུལ་འཁོར་བསྲུང་གི་དྲུང་དུ་
ལྷགས་ནས་ཡུལ་ཕྱོགས་ཀྱི་གཏམ་གླེང་ལངས་པའི་ཚེ་ཚངས་བྱིན་གྱི་མཚོ་དེའི་
ཡོན་ཏན་ཁྱད་པར་ཅན་གང་དང་གང་མཐོང་བ་དེ་དང་དེ་དག་གླེངས་སོ། །དེ་ལྟར་
གླེངས་ནས་ངང་པའི་རྒྱལ་པོ་ཡུལ་འཁོར་བསྲུང་ལ་ཚངས་བྱིན་གྱི་མཚོ་དེར་འབྱོན་
པར་བསྐུལ་བ་ནི། ལྷ་ཞེས་ངང་པའི་རྒྱལ་པོ་ལ་བོས་ནས། གངས་རིའི་ལྷོ་ཕྱོགས་
ཡུལ་ཝཱ་ར་ཎཱ་སི་ཞེས་བགྱི་བ་ན་རྒྱལ་པོ་ཚངས་བྱིན་ཞེས་བགྱི་བ་ཞིག་མཆིས་ཏེ།
རྒྱལ་པོ་དེས་མཚོ་ཆེན་པོ་རྨད་དུ་བྱུང་བ་འདོད་པའི་ལོངས་སྤྱོད་ཐམས་ཅད་འཛོམ་
པས་བཟང་བ། ཡོན་ཏན་ཆེ་བ་བརྗོད་ཀྱིས་མི་ལང་བ་ཞིག་བྱ་རྣམས་ལ་སུས་ཀྱང་
དགག་པ་མེད་པར་རང་དགར་སྤྱོད་ཅིང་བདེ་བའི་ལོངས་སྤྱོད་དུ་སྩལ་ཏེ། ཉིན་རེ་
བཞིན་མི་འཇིགས་ པ་ སྦྱིན་ པའི་ སྒྲ་ ཡང་ སྒྲོགས། བྱ་རྣམས་ ཀྱང་མཚོ་དེ་ན་མི་
རྣམས་རང་གི་ཁྱིམ་ན་མཆིས་པ་ཇི་བཞིན་དུ་འཇིགས་ཤིང་བག་ཚ་བ་མ་མཆིས་
པར་བདེ་བར་སྤྱོད་ཅིང་མཆིས་སོ། །དེ་བས་ན་ལྷ་ཡང་དགུང་ལོ་སླད་མ་ལ་ཚངས་
-253-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱིན་གྱི་མཚོ་དེར་གཤེགས་པའི་རིགས་སོ་ཞེས་བསྐུལ་ལོ། །ཡིད་བཞིན་གྱི་མཚོ་
ན་གནས་པའི་ངང་པ་དེ་དག་ཐམས་ཅད་ཀྱང་ངང་པ་ཁྱོ་ཤུག་གཉིས་པོ་དེས་དེ་
སྐད་ཅེས་ཟེར་བ་དེ་ཐོས་ནས་ཚངས་བྱིན་གྱི་མཚོ་དེ་ལྟ་བར་འདོད་པར་གྱུར་ཏོ། །
གཞུང་འདི་ཝཱ་ར་ཎཱ་སི་གངས་རིའི་ལྷོ་ཕྱོགས་ན་ཡོད་པ་བཤད་པ་ནི། གངས་རི་
ཆེན་པོ་ཏེ་སེའི་ལྷོ་ཕྱོགས་ཡིན་པས་མངོན་ཏེ། ཏེ་སེའི་མདུན་ན་མ་ཕམ་གྱི་མཚོ་
ཡོད་ཅིང་། མཚོ་དེའི་ ཕྱོགས་བཞི་ནས་ཆུ་ཀླུང་ཆེན་པོ་བཞི་འབབ་པ་ལས་ ལྷོ་
ཕྱོགས་སུ་གངྒཱ་འབབ་པས། དེ་ནས་གངྒཱ་ལྷོ་ཕྱོགས་སུ་སོང་སྟེ་ཝཱ་ར་ཎཱ་སིའི་ཡུལ་
དུ་འབབ་བོ། །དེང་སང་ཕྱོགས་དེར་ཝཱ་ར་ཎ་སི་ཞེས་པའི་མིང་མི་གྲགས་པར་ཀ་
ཤིའི་ཡུལ་ཞེས་བརྗོད་ཅིང་། དེར་རྒྱ་བལ་གྱི་མི་རྣམས་གངྒཱ་ལ་ཁྲུས་བྱེད་པའི་
གནས་ཡོད་པར་གྲག་ལ། རྒྱ་གར་དབུས་རྡོ་རྗེ་གདན་སོགས་ལ་ལྟོས་ན་ཀ་ཤིའི་
ཡུལ་དེ་བོད་དང་ཉེ་ཞིང་། ལྷག་པར་གངས་རི་ཆེན་པོ་དང་ཉེ་བའི་ཕྱོགས་ཤིག་
ཡིན་པར་གྲག་གོ ། །
གཉིས་པ་དེར་བྱོན་ནས་སེམས་ཅན་གྱི་དོན་མཛད་ཚུལ་དངོས་ལ་བཅུ་
གསུམ། ངང་པའི་རྒྱལ་པོ་སེམས་དཔའ་ཆེན་པོས་ངང་པའི་སྡེ་དཔོན་བཞིན་བཟང་
ལ་ ཇི་ ལྟར་ བྱ་ ཞེས་ གྲོས་དྲིས་པ། ངང༌ པའི་ སྡེ་དཔོན་བཞིན་བཟང་གིས་ལན་
གསོལ་བ། སེམས་དཔའ་ཆེན་པོ་ཡུལ་འཁོར་བསྲུང་འཁོར་དང་བཅས་པ་ཚངས་
བྱིན་གྱི་མཚོ་དེར་བྱོན་པ། ཚངས་བྱིན་གྱི་འཚོ་བསྲུང་བའི་མིས་ངང་པའི་རྒྱལ་པོ་
རྗེ་བློན་གཉིས་འཁོར་བཅས་མཚོ་དེར་བྱོན་པ་མཐོང་ནས་རྒྱལ་པོ་ཚངས་བྱིན་ལ་
གསོལ་བ། རྒྱལ་པོ་ཚངས་བྱིན་གྱིས་ངང་པའི་བདག་པོ་རྗེ་བློན་གཉིས་གཟུང་
བའི་ཐབས་བྱས་པ། ངང༌ པའི་རྒྱལ་ པོ་ རྙིས་བཟུང་བ། ངང༌ པའི་ འཁོར་ གཞན་
- 254 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་བྲོས་པ། ངང་པའི་སྡེ་དཔོན་བཞིན་བཟང་གཅིག་པུ་སེམས་དཔའ་
ཆེན་པོའི་དྲུང་དུ་གནས་པ། ངང་པའི་རྒྱལ་པོ་རྗེ་བློན་གཉིས་ཀྱིས་དྲི་ལན་བྱས་པ།
རྔོན་པས་ངང་པའི་བདག་པོ་རྙིས་ཟིན་པར་མཐོང་བ། རྔོན་པ་དང་དྲི་ལན་བྱས་པ།།
རྒྱལ་པོ་ཚངས་བྱིན་གྱི་དྲུང་དུ་བྱོན་ནས་ཆོས་བསྟན་ཏེ་རྒྱལ་པོ་དད་པར་བྱས་པ།
རྒྱལ་པོའི་ཕོ་བྲང་ནས་སླར་ཡིད་བཞིན་གྱི་མཚོར་བྱོན་ནས་སེམས་ཅན་གྱི་དོན་
མཛད་པའོ། ། །
དང་པོ་ནི། དེ་ནས་བྱང་ཆུབ་སེམས་དཔས་ཞེས་པ་ནས། ཇི་ལྟར་བྱ་བའི་
རིགས་ཞེས་སྨྲས་སོ། །ཞེས་པའི་བར་ཏེ། དེ་ལྟར་ངང་པ་ཁྱོ་ཤུག་གཉིས་པོ་དེས་
ཚངས་བྱིན་གྱི་མཚོར་བྱོན་པར་ནན་གྱིས་བསྐུལ་ཞིང་། ངང་པའི་འཁོར་གཞན་
ཐམས་ཅད་ཀྱང་ཚངས་བྱིན་གྱི་མཚོ་དེར་འགྲོ་འདོད་ནས་ངང་པའི་རྒྱལ་པོ་ལ་
འབྱོན་པར་བསྐུལ་བ་ན། བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་
བསྐལ་པ་དཔག་ཏུ་མེད་པའི་སྔོན་རོལ་ནས་མོས་སྤྱོད་ཀྱི་ལམ་མཐར་ཕྱིན་ཏེ་
བདེན་པ་མངོན་སུམ་དུ་གཟིགས་ནས་སའི་དབང་ཕྱུག་ཏུ་གྱུར་པ་ན་རང་དང་
གཞན་གྱི་ཚེ་རབས་བརྒྱ་སྟོང་དྲན་པ་དང་། སེམས་ཅན་རྣམས་ཀྱི་སེམས་དང་སྤྱོད་
པ་ཤེས་པ་དང༌། འབྱུང་འགྱུར་གྱི་ཕན་གནོད་ཐམས་ཅད་གསལ་བར་གཟིགས་
པས་ཚངས་བྱིན་གྱི་མཚོ་དེར་མི་འཇིགས་པ་བསྒྲགས་པ་ནི་རང་ཉིད་གཟུང་བའི་
ཕྱིར་དུ་ཡིན་པ་དང་། དེར་བྱོན་ན་རང་ཉིད་རྙིས་གཟུང་བར་འགྱུར་བ་སོགས་སྐུ་
ལུས་ལ་གནོད་པ་འབྱུང་བ་མངོན་སུམ་དུ་གཟིགས་ཀྱང་། རང་ཡལ་བར་དོར་ནས་
གཞན་གཅེས་པར་འཛིན་པའི་བསམ་པས་རང་ལ་གནོད་པ་དང་སྡུག་བསྔལ་
འབྱུང་བ་བཟོད་པར་བྱས་ཏེ་འཁོར་ངང་པའི་ཚོགས་དེ་དག་འདོད་པ་རྫོགས་པར་
-255-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱ་བ་དང་། རྒྱལ་པོ་ཚངས་བྱིན་ཆོས་ཀྱིས་འདུལ་བར་བྱ་བའི་དགོས་པ་ཉེ་བར་
གཟིགས་ནས་ཚངས་བྱིན་གྱི་མཚོ་དེར་འབྱོན་པར་བཞེད་པ་ན། རང་ཉིད་ཡོན་
ཏན་ཐམས་ཅད་ཀྱི་མཐར་སོན་པ་ཡིན་ཡང་ཕྱི་རབས་ཀྱི་གདུལ་བྱ་རྣམས་ལ་
གདམས་པའི་ཕྱིར་རང་གི་བློན་པོ་ངང་པའི་སྡེ་དཔོན་བཞིན་བཟང་ལ་སྐད་ཀྱི་
གདངས་ཙམ་དང༌། མིག་གི་འགྱུར་བ་དང་། ལག་པའི་བརྡ་སོགས་ལུས་ཀྱི་རྣམ་
འགྱུར་གྱིས་གོ་བར་བྱས་པ་ཙམ་མིན་པར། ངང་པ་ཁྱོ་ཤུག་གཉིས་ཀྱིས་ཚངས་
བྱིན་གྱི་མཚོ་བལྟར་ཕྱིན་ནས་ཚུལ་འོངས་པ་དང་། ཚངས་བྱིན་གྱི་མཚོ་དེར་ལོངས་
སྤྱོད་རྒྱ་ཆེན་པོ་ཡོད་ཚུལ་དང་། དེར་ཉིན་རེ་བཞིན་བྱ་རྣམས་ལ་མི་འཇིགས་པ་
སྦྱིན་པའི་སྒྲ་སྒྲོག་གོ་ཞེས་ཟེར་བ་དང་། ངང་པ་ཁྱོ་ཤུག་གཉིས་པོ་དེས་ཚངས་བྱིན་
གྱི་མཚོར་འབྱོན་དགོས་སོ་ཞེས་བསྐུལ་ཚུལ་དང་། ངང་པ་གཞན་རྣམས་ཀྱང་དེར་
འགྲོ་འདོད་པ་བྱེད་ཚུལ་སོགས་ཞིབ་ཏུ་བཤད་དེ། གྲོས་འདྲི་བའི་ཚིག་དང་ཡི་གེ་
གསལ་བར་རྒྱ་ཆེར་བསྟན་ནས་ཚངས་བྱིན་གྱི་མཚོ་དེ་བལྟ་བའི་ཕྱིར་འགྲོའམ་མི་
འགྲོ་ཇི་ལྟར་བྱ་བའི་རིགས་ཞེས་སྨྲས་སོ། །སེམས་དཔའ་ཆེན་པོ་རང་ཉིད་ཡོན་
ཏན་ཐམས་ཅད་ཀྱི་མཐར་སོན་པ་ཡིན་ཡང་བློན་པོ་བཞིན་བཟང་ལ་གྲོས་འདྲི་
བར་མཛད་པ་ནི་ཕྱི་རབས་ཀྱི་གདུལ་བྱ་རྣམས་ལ་འདོམས་པའི་ཕྱིར་ཡིན་ཏེ།
ཤེས་རབ་སྡོང་བུ་ལས། བྱེ་བྲག་ཕྱེད་པའི་བློ་ལྡན་ཡང་། །བྱ་བ་གྲོས་ཀྱིས་བསྒྲུབ་
པར་བྱ། །འགྲུབ་འགྱུར་ ཁོ་ནར་མ་ཟད་ ཀྱི། །མ་གྲུབ་ན་ཡང་མཛེས་པ་ཡིན། །
ཞེས་དང་། བྱ་བའི་ཐབས་ ཀྱིས་ གྲོགས་བྱེད་ན། །བློ་ལྡན་དག་ལ་དྲི་བར་བྱ། །
ཕུན་སུམ་ཚོགས་པ་སྨོས་ཅི་དགོས། །ཕུང་འགྱུར་ན་ཡང་མཛེས་པ་ཡིན། །ཞེས་
གསུངས་པ་ལྟར་རོ། །འདིར་ཚིག་དང་ཡི་གེ་ཞེས་སོ་སོར་གསུངས་པའི་དོན་ནི་
- 256 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལུགས་ཀྱི་བྱ་བའམ་ཆོས་ཀྱི་གནས་ཚུལ་གང་དང་གང་གཞན་ལ་འདྲི་བ་དང་དོན་
གསལ་བར་སྟོན་པ་ལ་མིང་ཚིག་ཡི་གེ་གསུམ་དགོས་ཞིང་། འདི་གསུམ་མེད་པར་
དོན་གྱི་ཁྱད་པར་རྣམས་བརྗོད་ཐབས་མེད་དོ། །མིང་ཚིག་ཡི་གེ་གསུམ་གྱི་ཁྱད་
པར་ནི། ཆོས་མངོན་པའི་གཞུང་ལས། དོན་གྱི་ངོ་བོ་བརྗོད་པ་མིང་། །དེ་ཡི་ཁྱད་
པར་སྟོན་པ་ཚིག །གང་ ཡང་མི་སྟོན་ཡི་གེའོ། །ཞེས་དང་། ཚད་མ་རྣམ་འགྲེལ་
ལས། ཡི་གེ་ཀུན་སློང་ཤེས་པ་ལས། །སྐྱེ་ལ་ཤེས་ལས་སྒྲ་སྐྱེའོ། །ཞེས་དང་། བོད་
ཀྱི་བརྡ་ལ་ཉེ་བར་མཁོ་བའི་བསྟན་བཅོས་སྨྲ་སྒོ་ལས། རྣམ་གྲངས་དུ་མ་མེད་པ་
དང༌། །མིང་ ཚིག་ གསལ་ བར་ བྱེད་ པ་ དང༌། །དོན་ རྣམས་ བརྗོད་ པར་ བྱ་ བའི་
ཕྱིར། །ཡི་གེ་ཞེས་ནི་བརྗོད་པ་ཡིན། །ཞེས་དང་། བོད་ཀྱི་ཡི་གེའི་སྦྱོར་བ་སྟོན་
པའི་རྟགས་ཀྱི་འཇུག་པ་ལས། ཡི་གེའི་ ཁོང་ནས་མིང་དབྱུང་སྟེ། །མིང་གི་ཁོང་
ནས་ཚིག་ཕྱུང་ནས། །ཚིག་གིས་དོན་རྣམས་སྟོན་པར་བྱེད། །ཅེས་ གསུངས་ པ་
ལྟར་ཨ་ཨཱ་སོགས་དབྱངས་རྣམས་དང་། ཀ་ཁ་སོགས་གསལ་བྱེད་རྣམས་ཀྱི་སྐད་
ཀྱི་གདངས་སྒྲ་ནི་ཡི་གེ་ཡིན་ལ། དབྱངས་གསལ་དེ་དག་ལས་གཉིས་སམ་གསུམ་
ལ་སོགས་པ་དུ་མ་འདུས་པ་ལས་མིང་དུ་གྲུབ་སྟེ། དཔེར་ན་ལེགས་སྦྱར་གྱི་སྐད་
ལ་རཱ་ཛ་ཞེས་པ་དང་། བོད་སྐད་ལ་རྒྱལ་པོ་ཞེས་པ་ལྟ་བུ་དང༌། ལེགས་སྦྱར་གྱི་
སྐད་ལ་ས་ར་ཞེས་པ་དང༌། བོད་སྐད་ལ་མཚོ་ཞེས་པ་ལྟ་བུ་དབྱངས་གསལ་གྱི་ཡི་
གེ་དུ་མ་འདུས་པ་ལས་དོན་གྱི་ངོ་བོ་ཙམ་སྟོན་པའི་མིང་དང༌། མིང་དུ་གྲུབ་པ་དེ་
དང་དེ་དག་ཚིག་ཕྲད་དང་རྣམ་དབྱེ་སྦྱར་ཏེ་མང་དུ་འདུས་པ་ལས་ཚིག་གྲུབ་སྟེ།
དཔེར་ན་འདུས་བྱས་ཐམས་ཅད་མི་རྟག་པའོ། །ཟག་བཅས་ཐམས་ཅད་སྡུག་
བསྔལ་པའོ། །མྱ་ངན་ལས་འདས་པ་འབའ་ཞིག་ཞི་བ་དང་གྱ་ནོམ་པའོ། །ཞེས་པ་
-257-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལྟ་བུ་དོན་གྱི་ཁྱད་པར་རྣམས་གོ་བར་བྱེད་པ་ནི་ཚིག་གོ །སྐབས་དོན་ལ་སྦྱར་ན།
སེམས་དཔའ་ཆེན་པོ་ཡུལ་འཁོར་བསྲང་གིས་སྡེ་དཔོན་བཞིན་བཟང་ལ་ལུས་ཀྱི་
རྣམ་འགྱུར་གྱིས་དྲི་བ་བྱས་པ་ཙམ་མིན་པར་ཡི་གེའི་གདངས་དང་མིང་དང་ཚིག་
གསལ་བར་ཚངས་བྱིན་གྱི་མཚོ་དེ་ན་ལོངས་སྤྱོད་ཀྱི་ཁྱད་པར་འདི་དང་འདི་ལྟ་བུ་
འདུག་ཅེས་ཟེར་རོ། །ངང་པ་ཁོ་ཤུག་གཉིས་པོས་ངེད་ཅག་ཀྱང་དེར་འགྲོ་དགོས་
སོ་ཞེས་སྐུལ་བར་བྱེད་ན་འགྲོའམ་མི་འགྲོ་ཞེས་ཡི་གེ་དང་མིང་དང་ཚིག་གསལ་
པོས་དྲིས་ཞེས་པའོ། །མིང་ཚིག་ཡི་གེ་གསུམ་གྱི་ཚུལ་འདི་ལ་བཤད་པར་བྱ་བ་
མཐའ་ཡས་པ་ཞིག་སྣང་ནའང་མ་སྤྲོས་སོ། །
གཉིས་པ་ངང་ པའི་སྡེ་དཔོན་བཞིན་བཟང་གིས་ལན་གསོལ་བ་ནི། དེ་
ནས་བཞིན་བཟང་གིས་ཞེས་པ་ནས། དགོངས་པའི་མི་རིགས་སོ། །ཞེས་པའི་བར་
ཏེ། སེམས་ དཔའ་ ཆེན་པོ་ཡུལ་འཁོར་ བསྲུང་ གིས་ སྡེ་དཔོན་བཞིན་བཟང་ལ་
ཚངས་བྱིན་གྱིས་མཚོ་དེ་བལྟ་བའི་ཕྱིར་འགྲོའམ་མི་འགྲོ་ཇི་ལྟར་བྱ་ཞེས་དྲིས་པ་དེ་
ལ་སྡེ་དཔོན་བཞིན་བཟང་གིས་ངང་པའི་རྒྱལ་པོ་སེམས་དཔའ་ཆེན་པོ་དེ་ལ་ཕྱག་
འཚལ་ནས་ལན་སྨྲས་པ། ལྷ་ཞེས་བོས་ནས། ཚངས་བྱིན་གྱི་མཚོ་དེར་གཤེགས་
པའི་མི་རིགས་སོ། །མི་རིགས་པའི་རྒྱུ་མཚན་ཅིའི་སླད་དུ་ཞེ་ན། འོ་སྐོལ་ངང་པ་
རྣམས་ཀྱི་ལུས་འདི་དག་ནི་ཤ་བཟར་རུང་བ་སྟེ་མི་རྣམས་ཀྱིས་མཐོང་ན་ཤའི་ཕྱིར་
གཟུང་ནས་གསོད་འདོད་དེ་ཆགས་པའི་གནས་མིང་དུ་འོང་བ་ཤ་སྟག་ལགས་
པས་ གནོད་ པ་ཆེན་པོ་འབྱུང་ བའི་ ས་ དེར་ གཤེགས་ པའི་མི་རིགས་སོ། །ཡང་
བདག་ཅག་ཡིད་བཞིན་གྱི་མཚོ་འདི་ན་ལོངས་སྤྱོད་ཀྱིས་ཕོངས་པ་ཞིག་ལགས་ན་
ལོངས་སྤྱོད་འཚོལ་བའི་ཕྱིར་གཞན་དུ་འགྲོ་བའི་རིགས་ཀྱང༌། བདག་ཅག་ཡིད་
- 258 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞིན་གྱི་མཚོ་འདི་ན་ཞེས་ཀྱང་ཕོངས་པ་མ་མཆིས་པས་གནས་གཞན་དུ་འབྱོན་
པའི་མི་རིགས་སོ། །ཚངས་བྱིན་གྱི་མཚོ་དེར་ཉིན་རེ་བཞིན་མི་འཇིགས་པ་སྦྱིན་
པའི་སྒྲ་སྒྲོག་པས་མཚོ་དེར་གནོད་པ་མེད་དོ་སྙམ་ན། དེར་མི་འཇིགས་པའི་སྒྲ་
སྒྲོག་པ་ལ་ཡིད་བརྟན་མི་རུང་སྟེ། མི་རྣམས་ནི་སྙིང་ལ་གནོད་པ་བྱ་བར་སེམས་
ཀྱང་ཁ་ནས་ཚིག་འཇམ་པོ་བཅོས་མ་སྨྲ་ལ། གནོད་པར་སེམས་པའི་རང་བཞིན་
ངན་པ་སེམས་ལ་ཡོད་པ་དེ་ནི་ཕྱིར་མི་མངོན་པར་བགྱིད་ཅིང་ཕལ་ཆེར་སྙིང་རྗེ་
ཆུང་ ལ་ ངན་ གཡོ་ཅན་ ལགས་སོ། །དེ་ ལྟར་ ཡིན་ པའི་ རྒྱུ་མཚན་ཡང་ རྗེ་ ཅིག་
གཟིགས་སུ་གསོལ། བྱ་དང་རི་དྭགས་རྣམས་ནི་ཕལ་ཆེར་ཁ་ནས་གང་སྨྲ་བ་དང་
ཡིད་ལ་སེམས་པ་གཉིས་མཐུན་པར་འགྱིད་ལ། མི་ཡི་ནང་ན་ཁ་ཅིག་བུ་དེ་ལས་
ལྡོག་སྟེ་ཕྱི་ནང་མི་མཚུངས་པར་ངན་གཡོས་གཞན་བསླུས་ཏེ་གནོད་པ་བྱེད་པའི་
ཚུལ་ལ་མཁས་པས་ཚིག་འཇམ་ཞིང་སྙན་པར་སྨྲ་ཡང་དོན་དང་མཐུན་པ་མ་
མཆིས་སོ། །འཇིག་རྟེན་ན་ཚོང་པ་རྣམས་ཀྱང་ཁེ་འཚོལ་ཕྱིར་རང་གི་ནོར་ཡང་ཆུང་
ངུ་རེ་གཞན་ལ་སྟེར་བ་སོགས་འགོད་པར་བགྱིད་དོ། །དེས་ན་བྱ་བ་གང་དང་གང་
བྱེད་ཀྱང་ཕན་གནོད་ལེགས་པར་བརྟགས་ནས་བྱེད་དགོས་ཀྱི་མི་བརྟོགས་པར་བྱ་
མི་རུང་ལ། བརྟགས་ནས་སྐྱོན་དང་བཅས་ཞིང་མི་རིགས་པར་མཐོང་ན་འཕྲལ་དུ་
དགོས་པ་ཅུང་ཟད་མཆིས་ཀྱང་དེ་ཙམ་གྱིས་མི་ཕན་ཏེ། འཕྲལ་དུ་ལོངས་སྤྱོད་ཅུང་
ཟད་འབྱུང་བ་སོགས་དགོས་པ་ཅུང་ཟད་རེ་ཡོད་ཀྱང་ཕུགས་ལུས་སྲོག་ལ་གནོད་
པ་སོགས་སྐྱོན་ཆེན་པོ་ཡོད་པས་སོ། །ལྷ་ཅིག་ཅེས་བོས་ནས། རྒྱུ་མཚན་དེ་བས་
ན་མ་བརྟགས་པའི་སྐྱེ་བོ་བློ་ཆུང་དག་གིས་ཚངས་བྱིན་གྱི་མཚོ་ན་ལོངས་སྤྱོད་ཚད་
མེད་པ་འདུག་གོ་ཟེར་བ་དང་། མཚོ་དེར་མི་འཇིགས་པ་སྦྱིན་ནོ་ཞེས་ཟེར་བ་དེ་
-259-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཙམ་གྱིས་ཐུགས་ ཡིད་ཆེས་ པར་མཛད་ པའི་མི་རིགས་སོ། །བྱ་བ་གང་ལའང་
ལེགས་པར་མ་བརྟགས་ན་ཉེས་སྐྱོན་འབྱུང་ཞིང་བརྟགས་ནས་བྱ་དགོས་པ་ནི།
ཤེས་རབ་བརྒྱ་པ་ལས། གཡོ་ཅན་ངག་འཇམ་སྨྲ་བ་ལ། །མཁས་པས་ནན་ཏན་མ་
བརྟགས་པར། །ཡིད་བརྟན་བྱ་བར་རུང་མ་ཡིན། །རྨ་བྱ་ཡིད་འོང་སྒྲ་སྒྲོག་པ། །
ཟས་སུ་དུག་ཆེན་ཟ་བ་བཞིན། །ཞེས་དང་། གཡོ་ཅན་རྣམས་ཀྱི་གྲོན་ཅན་ཚིག །
མཛངས་ པས་ ལེགས་ པར་ མ་ བརྟགས་ན། ཁོང་ བསླའི་ དོན་རྣམས་ མ་ དཔྱད་
པའི། །རི་དྭགས་གཞན་གྱིས་བརླག་པར་སྣང་། །ཞེས་གསུངས་པ་ལྟར་རོ། །གལ་
ཏེ་གཞན་གྱི་འདོད་པ་དང་བསྟུན་ནས་ཚངས་བྱིན་གྱི་མཚོ་དེར་གཤེགས་བཞེད་
ཅིང་མི་གཤེགས་སུ་མི་རུང་ན་ཡང་མཚོ་དེར་གཤེགས་ནས་མཚོ་དེའི་ལོངས་སྤྱོད་
རྣམས་བལྟས་ལ་སླར་མྱུར་དུ་ཡིད་བཞིན་གྱི་མཚོ་འདིར་གཤེགས་པར་རིགས་ཀྱི།
ཚངས་བྱིན་གྱི་མཚོ་དེར་ཡུན་རིང་བཞུགས་པར་མི་རིགས་ལ། གཏན་དུ་བཞུགས་
པར་དགོངས་པ་ཅིས་ཀྱང་མི་རིགས་སོ་ཞེས་ཞུས་སོ། །གཞུང་འདི་དག་ནི་བྱང་
སེམས་ལས་དང་པོ་པ་རྣམས་ལ་རྨད་དུ་བྱུང་བའི་གདམས་ངག་སྟེ། ལས་དང་པོ་
པ་རྣམས་ཀྱི་རྙེད་པ་དང་བཀུར་སྟི་དང་འདུ་འཛི་ལང་ལོང་ལ་བྱ་བ་ཤོར་བའི་རྙི་ལྟ་
བུ་དང༌། རི་དྭགས་གཤོར་བའི་རྒྱ་ལྟ་བུ་དང༌། སྤུ་གྲིའི་སོ་ལ་ཆགས་པའི་སྦྲང་རྩི་
ལྟར་འཇིགས་པའི་གནས་སུ་བསྟན་ནས་ཐག་རིང་དུ་བྱོལ་ཏེ། དབེན་པའི་ནགས་
སུ་འཚོ་བ་དཀའ་ཐུབ་ལ་གནས་ནས་སྐྱེ་བོ་མང་པོ་དང་བསྲེ་སླད་མི་བྱ་བར་དོན་
ཉུང་བ་དང་བྱ་བ་ཉུང་བར་བྱས་ནས་རེ་ཤིག་རང་གི་རྒྱུད་འདུལ་བ་གཙོ་བོར་བྱེད་
དགོས་ཀྱི། དེ་ལྟ་མིན་པར་རྙེད་པ་དང་བཀུར་སྟི་ལ་ཆགས་ནས་སྐྱེ་བོ་མང་པོ་དང་
འགྲོགས་འདྲིས་བྱེད་པ་དང༌། འདུ་འཛི་ལང་ལོང་གི་ཁྲོད་དུ་འགྲོ་བ་ནི་ཉེས་སྐྱོན་
- 260 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཤིན་ཏུ་ཆེ་བར་ལྷག་བསམ་བསྐུལ་བའི་མདོ་ལས་རྒྱ་ཆེར་གསུངས་པ་ལྟར་རོ། །
གསུམ་པ་སེམས་དཔའ་ཆེན་པོ་ཡུལ་འཁོར་བསྲུང་འཁོར་དང་བཅས་པ་
ཚངས་བྱིན་གྱི་མཚོ་དེར་བྱོན་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས།
རབ་ཏུ་དགའ་བར་གྱུར་ཏོ། །ཞེས་པའི་བར་ཏེ། དེ་ལྟར་ངང་པའི་སྡེ་དཔོན་བཞིན་
བཟང་གིས་ཚངས་བྱིན་མཚོར་བྱོན་ན་དགག་བྱ་ཆེ་བས་འབྱོན་མི་རིགས་ཞེས་
ཞུས་ཤིང་། སེམས་དཔའ་ཆེན་པོ་རང་ཉིད་ཀྱིས་ཀྱང་མཚོ་དེར་རང་དང་ངང་པའི་
སྡེ་དཔོན་གཉིས་བཟུང་བར་འདོད་པའི་ངན་གཡོའི་སྐྱོན་ཡོད་པར་གཟིགས་ཀྱང༌།
གདུལ་བྱ་འདུལ་བའི་དགོས་པ་ཉེ་བར་གཟིགས་ནས་འབྱོན་བཞེད་པ་ན། བྱང་
ཆུབ་སེམས་དཔའ་ངང་པའི་རྒྱལ་པོ་ཡུལ་འཁོར་བསྲུང་སྟོན་གྱི་དུས་ལ་བབ་ཅིང་
ནམ་མཁའ་དྭངས་པས་མཁའ་ལ་ཟླ་བ་དང་སྐར་མ་ཐམས་ཅད་དང་། ཁྱད་པར་རྒྱུ་
སྐར་རིམ་གྱིས་རྒྱུ་བ་དྲི་མ་མེད་པས་བརྒྱན་པའི་ཚེ། ངང་པའི་ཚོགས་མང་པོ་ཡུལ་
ཝཱ་ར་ཎཱ་སིའི་མཚོ་ལྟ་བར་འདོད་པ་རྣམས་ཀྱིས་སེམས་དཔའ་ཆེན་པོ་རྗེ་བློན་
གཉིས་ལ་ཚངས་བྱིན་གྱི་མཚོ་དེར་འདོད་པའི་ཕྱིར་ཡང་དང་ཡང་དུ་གསོལ་བ་
བཏབ་པ་དང་། ངང་པ་དེ་དག་གི་ངོ་བཟློག་མ་ཕོད་ནས་བློན་པོ་བཞིན་བཟང་ལ་
སོགས་པའི་ངང་པ་མང་པོས་ཡོངས་སུ་བསྐོར་ཏེ། ཟླ་བ་སྟོན་དུས་ཀྱི་སྤྲིན་དཀར་
པོས་བསྐོར་ཏེ་འགྲོ་བ་བཞིན་ཚངས་བྱིན་གྱི་མཚོ་དེར་སོང་ངོ༌། །སེམས་དཔའ་
ཆེན་པོ་འཁོར་བཅས་ཚངས་བྱིན་གྱི་མཚོ་ཇི་ལྟར་བྱོན་པ་དང་། བྱོན་ནས་མཚོ་དེའི་
ལོངས་སྤྱོད་མྱོང་བའི་ཚུལ་ཚིགས་སུ་བཅད་པའི་སྒོ་ནས་བསྔགས་པ་ནི། མཚོ་ཆེན་
དེ་མི་ཉམས་དགའ་དཔལ་མཐོང་ནས། ཞེས་སོགས་ཏེ། སེམས་དཔའ་ཆེན་པོ་
འཁོར་བཅས་ལྷོ་ཕྱོགས་ཡིད་བཞིན་གྱི་མཚོ་ཆེན་པོ་ནས་མཁའ་ལ་འཕུར་ཏེ་ནམ་
-261-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཁའ་བརྒྱན་པ་བཞིན་དུ་མཛེས་པར་སོང་སོང་ནས་ཝཱ་ར་ཎཱ་སིར་ཚངས་བྱིན་གྱི་
མཚོ་དེར་བྱོན་པ་ན། མཚོ་ཆེན་པོ་དེ་ཡི་ཉམས་དགའ་བའི་དཔལ་མཐོང་ནས།
ཡིད་དུ་འོང་བ་མཁོ་དགུའི་འབྱོར་པ་བཀོད་པ་སྣ་ཚོགས་སུ་བཤམས་པ་རྣམས་
རབ་ཏུ་དགའ་ བར་ སེམས་ དཔའ་ ཆེན་ པོ་ འཁོར་དང་ བཅས་ པ་དེ་ རྣམས་ ཀྱི་
བཞུགས་པའི་གནས་སུ་རུང་བར་ཡིད་བཞིན་གྱི་མཚོའི་ཡོན་ཏན་དང་མཚུངས་
པར་མཐོང་བར་གྱུར་ཏོ། །ཚིགས་བཅད་འདི་ལ་འགྱུར་གསར་དུ། མཚོ་ཆེན་དེ་ཡི་
ཕུན་ཚོགས་མཐོང་བ་ན། །དགའ་ཞིང་ཡིད་འོང་བཀོད་པ་སྣ་ཚོགས་ཀྱིས། །ཡོན་
ཏན་མཚུངས་མེད་རྨད་དུ་བྱུང་བ་ཡི། །གནས་དེ་བསྟེན་བྱ་ཉིད་དུ་སེམས་པར་
འགྱུར། །ཅེས་འགྱུར་བཅོས་ཏེ། འགྱུར་གསར་འདི་ལྟར་ན་ཚངས་བྱིན་གྱི་མཚོ་
འདི་ཡོན་ཏན་མཚུངས་པ་མེད་པ་དེ་དག་མཐོང་བ་ན། ཡིད་བཞིན་གྱི་མཚོ་ལ་ཞེན་
པ་མི་སྐྱེ་བར་ཚངས་བྱིན་གྱི་མཚོ་དེ་ཉིད་གཏན་དུ་སྡོད་པའི་གནས་སུ་རུང་བར་
བསམས་ཞེས་པའོ། །ཚངས་བྱིན་གྱི་མཚོ་དེ་ན་གནས་སྐབས་ཀྱི་ལོངས་སྤྱོད་གང་
དག་ཡོད་པ་དེ་དང་དེ་དག་གིས་ཡིད་བཞིན་གྱི་མཚོ་བས་ལྷག་པར་གྱུར་པར་
མཐོང་ནས། ཡིད་བཞིན་གྱི་མཚོ་ལས་ཡོན་ཏན་ལྷག་པ་ཡོད་པ་དེའི་ཕྱིར་ངང་པ་
དེ་དག་ཡིད་བཞིན་གྱི་མཚོ་ལ་སླར་འགྲོ་བར་མི་སེམས་པར་ཚངས་བྱིན་གྱི་མཚོ་
དེར་རིང་དུ་གནས་པར་སེམས་སོ། །འགྱུར་རྙིང་འདི་ལྟར་ན་ཚིགས་བཅད་སྔ་མས་
ཚངས་བྱིན་གྱི་མཚོ་དེ་ཡིད་བཞིན་གྱི་མཚོ་དང་ཡོན་ཏན་མཚུངས་པར་མཐོང་བ་
དང༌། ཚིགས་བཅད་ ཕྱི་མས་ཡོན་ཏན་ལྷག་པར་མཐོང་བར་བསྟན་ལ། འགྱུར་
གསར་ལྟར་ན་ཚངས་བྱིན་གྱི་མཚོ་དེ་མཐོང་བ་ཙམ་གྱི་ཡིད་བཞིན་གྱི་མཚོ་ལས་
ཡོན་ཏན་ལྷག་པར་མཐོང་བ་དང་། ཚིགས་བཅད་ ཕྱི་མས་ཡོན་ཏན་ལྷག་པར་
- 262 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མཐོང་བའི་རྒྱུ་མཚན་གྱིས་ཡིད་བཞིན་གྱི་མཚོ་ལ་འགྲོ་བའི་བསམ་པ་མེད་པར་
དེར་ གཏན་དུ་ སྡོད་ པའི་ བསམ་ པ་སྐྱེས་སོ་ཞེས་བསྟན་ཏོ། །དེ་ལྟར་ངང་པའི་
ཚོགས་ དེ་ དག་ གིས་ ཚངས་ བྱིན་ གྱི་ མཚོ་ བསྲུང་ བའི་ མིས་ ཉིན་ རེ་ བཞིན་མི་
འཇིགས་པ་སྦྱིན་པའི་སྒྲ་སྒྲོགས་པ་དེ་ཡང་ཐོས་ལ། ཚངས་བྱིན་གྱི་མཚོ་དེ་ན་བྱ་
མང་པོ་རྣམས་ཀྱང་བདེ་བར་འཁོད་པ་མཐོང་། མཚོ་དེའི་ལོངས་སྤྱོད་ཀྱིས་སེམས་
རབ་ཏུ་དགའ་ཞིང་ཚིམ་པ་ནས་མཚོ་དེ་ན་མི་རྣམས་སྐྱེས་མོས་ཚལ་དུ་རྩེ་འགྲོ་བའི་
ཚེ་སྐྱོ་བ་མེད་པར་དགའ་ཞིང་དོང་དོང་བ་བཞིན་དུ་མཚོ་དེའི་ལོངས་སྤྱོད་རྣམས་
རྗེས་སུ་མྱོང་ཞིང་རབ་ཏུ་དགའ་བར་འགྱུར་ཏོ། ། །
བཞི་པ་ཚངས་ བྱིན་གྱི་མཚོ་བསྲུང་བའི་མིས་ངང་པའི་རྒྱལ་པོ་རྗེ་བློན་
གཉིས་འཁོར་བཅས་མཚོ་དེར་བྱོན་པ་མཐོང་ནས་རྒྱལ་པོ་ཚངས་བྱིན་ལ་གསོལ་
བ་ནི། དེ་ནས་མཚོ་དེ་ཞེས་པ་ནས། གསོལ་ཏོ། །ཞེས་པའི་བར་ཏེ། ཚངས་བྱིན་
གྱི་མཚོ་དེ་བསྲུང་བར་བསྐོས་ པའི་མི་རྣམས་ཀྱིས་ངང་པའི་བདག་པོ་རྗེ་བློན་
གཉིས་འཁོར་དང་བཅས་པ་མཚོ་དེར་སླེབ་པ་མཐོང་ནས། ངང་པ་དེ་དག་མཚོ་
དེར་ལྷགས་པ་རྒྱལ་པོ་ཚངས་བྱིན་ལ་གདས་པ་སྟེ་དགོངས་པར་གསོལ་བ། ལྷ་
ཞེས་རྒྱལ་པོ་ལ་བོས་ནས། སྔོན་རྒྱལ་པོ་འཁོར་བཅས་ཚོགས་པའི་སར་ལྷོ་ཕྱོགས་
ཡིད་བཞིན་གྱི་མཚོ་ན་སྔོན་མེད་པའི་ངང་པ་མཆོག་གཉིས་ཡོན་ཏན་དང་གཟུགས་
ཚད་མེད་པར་བཟང་བ་དང་ལྡན་པ་ཞིག་མཆིས་སོ་ཞེས་བཀའ་མཆིད་དུ་གདའ་བ་
དེ་ཁོ་ན་འདྲ་བའི་ངང་པ་མཆོག་གཉིས་འདབ་མ་ནི་གསེར་གྱི་འདབ་མ་ལྟར་
མཛེས། གདོང་དང་རྐང་པ་གཉིས་ནི་གསེར་བཙོ་མ་བས་ཀྱང་ལྷག་པར་མདོག་
བཟང་ཞིང་མཛེས། ལུས་ཀྱི་ཚད་ནི་ལྷག་པར་ཆེ་ཞིང་ལེགས་པར་དག་ཅིང་ངང་
-263-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པའི་གཡོག་འཁོར་བརྒྱ་ཕྲག་དུ་མས་བསྐོར་ཏེ་ལྷའི་མཚོ་བརྒྱན་པའི་ཕྱིར་མཆིས་
པ་བཞིན་དུ་འདིར་མཆིས་སོ་ཞེས་གསོལ་ཏོ། །ལྔ་པ་རྒྱལ་པོ་ཚངས་བྱིན་གྱིས་
ངང་པའི་བདག་པོ་རྗེ་བློན་གཉིས་བཟུང་བའི་ཐབས་བྱས་པ་ནི། དེ་ནས་རྒྱལ་པོ་
དེས་ཞེས་ པ་ནས། བཙུགས་སོ། །ཞེས་ པའི་བར་ཏེ། དེ་ལྟར་ངང་པའི་རྒྱལ་པོ་
འཁོར་བཅས་མཚོ་དེར་སླེབ་པ་རྒྱལ་པོ་ཚངས་བྱིན་གྱིས་ཐོས་ནས། རྒྱལ་པོ་དེས་
བྱ་གཤོར་བའི་མི་བྱ་གཤོར་བའི་ལས་ལ་མཁས་པར་གྲགས་ཞིང་། སྔར་རྨིས་བྱ་
མང་དུ་བཟུང་བའི་ལས་གྲུབ་པ་ཞིག་བཙལ་ནས་ བྱ་ངང་པ་མཆོག་དེ་གཉིས་
བཟུང་བའི་ཕྱིར་རྔོན་པ་དེ་ལ་རིམ་གྲོ་བསྐྱེད་དེ་ངང་པའི་མཆོག་དེ་གཉིས་གཟུང་
བའི་ཕྱིར་ནན་ཏན་གྱིས་ཤིག་ཅེས་བཀའ་སྩལ་ཏོ། །རྔོན་པ་དེས་ཀྱང་དེ་བཞིན་དུ་
བགྱིའོ་ཞེས་རྒྱལ་པོའི་བཀའ་མཉན་ནས་ངང་པ་རྗེ་བློན་དེ་གཉིས་ཀྱི་གནས་དང་
སྤྱོད་ཡུལ་ལེགས་པར་བརྟགས་ཏེ། དེ་གཉིས་གང་དང་གང་དུ་རྒྱུ་བའི་གནས་དེ་
དང་དེ་དག་ཏུ་རྙི་དམ་པོ་གང་བཟུང་ན་འཆོར་དུ་མེད་པ་མང་པོ་རྣམས་མི་མངོན་
པར་བྱས་ཏེ་བཙུགས་སོ། །
དྲུག་པ་ངང་པའི་རྒྱལ་པོ་རྙིས་བཟུང་བ་ལ་གསུམ། ངང་པའི་རྒྱལ་པོའི་
རྐང་པ་གཉིས་རྙེས་ཟིན་པ། འདོད་ཡོན་ལ་ཆགས་ནས་བག་མེད་པར་སྤྱོད་པ་
ཉེས་དམིགས་ཆེ་བར་བསྟན་པ། ངང་པའི་རྒྱལ་པོ་སེམས་དཔའ་ཆེན་པོས་ངང་
པའི་འཁོར་རྣམས་ལ་འཇིགས་པ་བསྟན་ཏེ་གདམས་པའོ། །དང་པོ་ནི། དེ་ནས་
ངང་པ་དེ་དག་ཅེས་པ་ནས། ཟིན་པར་གྱུར་ཏོ། །ཞེས་པའི་བར་ཏེ། ཚངས་བྱིན་གྱི་
མཚོ་དེ་ན་གནས་པའི་ངང་པ་དེ་དག་མཚོ་བསྲུང་བའི་མིས་ཉིན་རེ་བཞིན་མི་
འཇིགས་པ་སྦྱིན་པའི་སྒྲ་བསྒྲགས་པ་དེ་ལ་ཡིད་བརྟན་བྱ་ཤིང་། མཚོ་དེར་གཞན་
-264 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱིས་འཛིན་པ་དང་གསད་པ་སོགས་མ་རུང་བར་འགྱུར་དུ་དོགས་པ་མེད་པས།
གནས་དེ་ལ་རབ་ཏུ་དགའ་ནས་ཡིད་གཡེང་བཞིན་དུ་རྒྱུ་ཞིང་འཁོད་འཁོད་པ་
ལས། ངང་པའི་བདག་པོ་སེམས་དཔའ་ཆེན་པོའི་རྐང་པ་གཉིས་རྙེས་ཟིན་པར་
གྱུར་ཏོ། ། །
གཉིས་པ་འདོད་ཡོན་ལ་ཆགས་ནས་བག་མེད་པར་སྤྱོད་པ་ཉེས་དམིགས་
ཆེ་བར་བསྟན་པ་ནི། བྲེད་པའི་ཐབས་ནི་ཞེས་པ་ནས། འབྱུང་ཁུངས་ཡིན། ཞེས་
པའི་བར་ཏེ། ངང་པའི་རྒྱལ་པོ་སེམས་དཔའ་ཆེན་པོ་རང་ཉིད་ཕྱིར་མི་ལྡོག་པའི་
ས་ལ་གནས་པ་ཡིན་པས། ཡོན་ཏན་རིན་པོ་ཆེ་སྡུད་པ་ལས། འགྲོ་འཆག་ཉལ་
དང་འདུག་པར་ཤེས་བཞིན་རབ་ཏུ་ལྡན། །གཉའ་ཤིང་གང་ཙམ་ལྟ་ཞིང་འགྲོ་ལ་
སེམས་འཁྲུལ་མེད། །ཅེས་གསུངས་པ་ལྟར་སྤྱོད་ལམ་རྣམ་བཞིར་དྲན་པ་ཉམས་
ཏེ་བག་མེད་པར་སྤྱོད་པ་མི་སྲིད་ཅིང་། དྲན་བཞིན་དུ་འགྲོ །དྲན་བཞིན་དུ་འོང་བ་
སོགས་དུས་ཀུན་ཏུ་དྲན་པ་དང་ཤེས་བཞིན་གྱིས་རང་དང་གཞན་གྱི་སྤྱོད་པ་
ཐམས་ཅད་ལ་ལེགས་པར་བརྟགས་ནས་བྱེད་པ་ཁོ་ན་ཡིན་ཡང་། ཕྱི་རབས་ཀྱི་
གདུལ་བྱ་རྣམས་ལ་འདོད་ཡོན་ལ་ཆགས་ན་དབང་པོ་མི་སྲུང་བར་བག་མེད་པར་
སྤྱོད་ པ་ནི་ཉོན་མོངས་དང་ཉེས་པ་ཐམས་ཅད་འབྱུང་བའི་གཞི་ཡིན་ནོ་ཞེས་
འདོམས་པའི་ཕྱིར་ཡིད་གཡེང་བཞིན་དུ་མཚོའི་མཐའ་སྐོར་ལ་བག་ཕབ་ནས་རྒྱུ་
བ་ལས་ རྐང་ པ་ རྙིས་ ཟིན་པའི་ཚུལ་བསྟན་པ་ཡིན་ནོ། །མཚོ་དེར་འདོད་པའི་
ལོངས་སྤྱོད་རྒྱ་ཆེན་པོ་འབྱུང་བར་བྱས་པ་དང་། བྱ་རྣམས་ལ་ཉིན་རེ་བཞིན་མི་
འཇིགས་པ་སྦྱིན་པའི་སྒྲ་སྒྲོག་པ་སོགས་བསླུ་ཞིང་སྲིད་པའི་ཐབས་མཁས་པས་
བསླུས་ཏེ། དེ་ལ་ཡིད་བརྟན་བྱས་ཏེ་ཉེས་སུ་དོགས་པ་མེད་པ་རྣམས་གནས་དེར་
-265-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བག་ཕབ་སྟེ་སྡོད་པ་ནི་བསླུས་ཏེ་ལོག་པའམ་ཕུང་བར་འགྱུར་རོ། །དེས་ན་བག་
མེད་པར་སྤྱོད་པ་ནི་རང་ཉིད་འདི་ཕྱི་ཀུན་ཏུ་བརླག་པའི་འབྱུང་ཁུངས་ཡིན་ཞེས་
རྒྱལ་བ་རྣམས་ཀྱིས་གསུངས་སོ། །ཚོམས་ལས་ཀྱང་། བག་མེད་པ་ལ་སྦྱོར་བྱེད་
པ། །སྐྱེ་བོ་བྱིས་པ་བསམ་བརླག་ཡིན། །ཚོང་དཔོན་ནོར་རྣམས་བསྲུང་བ་ལྟར། །
མཁས་པས་བག་དང་ལྡན་པར་བྱ། །ཞེས་གསུངས་སོ། །
གསུམ་པ་ངང་པའི་རྒྱལ་པོས་སེམས་དཔའ་ཆེན་པོས་ངང་པའི་འཁོར་
རྣམས་ལ་འཇིགས་པ་བསྟན་ཏེ་གདམས་པ་ནི། དེ་ནས་བྱང་ཆུབ་སེམས་དཔས་
ཞེས་ པ་ནས། བསྒྲགས་སོ། །ཞེས་པའི་བར་ཏེ། དེ་ལྟར་ངང་པའི་རྒྱལ་ པོ་ བྱང་
ཆུབ་སེམས་དཔའ་སེམས་དཔའ་ཆེན་པོ་དེའི་རྐང་པ་གཉིས་རྙེས་ཟིན་པ་ན་དེས་
བསམས་པ། རང་གི་རྐང་པ་གཉིས་རྙིས་བཟུང་སྟེ་འགྲོར་མེད་པ་རྡོ་ལྟ་བུར་གྱུར་
པ་ནི་འཁོར་བའི་ཆོས་ཐམས་ཅད་མི་རྟག་པ། མི་བརྟན་པ། སྡུག་བསྔལ་བའི་རང་
བཞིན་ཅན་ཡིན་པ་དང་། གནོད་བྱེད་རྣམས་ཀྱང་རང་གི་མ་དྲིན་ཅན་ཉོན་མོངས་
པའི་གདོན་གྱིས་ཟིན་ནས་རང་དབང་མེད་པ་ཤ་སྟག་ཡིན་པས། གནོད་བྱེད་ལ་ཇི་
མི་སྙམ་ཞིང་སྡུག་བསྔལ་འདི་ལས་ཆེ་བ་མནར་མེད་ཀྱི་མེའི་ནང་དུ་གནས་དགོས་
ཀྱང་བཟོད་པར་ནུས་མོད་ཀྱང་། རང་ལ་བློ་གཏད་པའི་འཁོར་ངང་པའི་ཚོགས་
གཞན་འདི་དག་ལས་འགའ་ཞིག་རྨི་ལྟ་བུས་ཟིན་ནས་ཉམ་ཉེས་པར་གྱུར་ན་མི་
རུང་ངོ་སྙམ་དུ་ངང་པའི་འཁོར་དེ་དག་ལ་བྱམས་པ་དང་སྙིང་རྗེ་བསྐྱེད་ནས། ཚིག་
འབྲུ་གསལ་པར་སྒྲ་འབྱིན་པའི་བྱེ་བྲག་གིས་མཚོ་འདི་ནི་འཇིགས་པ་དང་བཅས་
པ་ཡིན་པས་ཁྱེད་ཅག་བག་མེད་པ་མ་འདུག་ཅིག །བདག་ནི་དམ་པོར་རྙིས་བཟུང་
བས། །མི་ཡི་དབང་སོང་བྱར་མེད་ཀྱིས། །ཅི་ནས་ངང་པའི་ཁྱུ་དག་ནི། །མྱུར་དུ་
-266 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཡིད་བཞིན་མཚོ་ལ་དེངས། །ཞེས་སྒྲ་བསྒྲགས་ནས་གདམས་སོ། ། ན་
བདུན་པ་ངང་པའི་འཁོར་གཞན་ཐམས་ཅད་བྲོས་པ་ནི། དེ་ནས་ངང་པ་དེ་
དག་ཅེས་པ་ནས། འཕུར་ནས་བྱེར་རོ། །ཞེས་པའི་བར་ཏེ། ངང་པའི་འཁོར་མང་
པོ་དེ་དག་གི་ངང་པའི་བདག་པོ་རྙིས་ཟིན་པར་མཐོང་བས་སྙིང་འཁམས་ནས་
འཇིགས་ཤིང་སྐྲག་ལ་བརྟབས་པའི་སྐད་མི་སྙན་པ་ཕྱུང་སྟེ། སེམས་དཔའ་ཆེན་
པོས་ཇི་ལྟར་གདམས་པ་ལྟར་མཚོ་དེ་ལ་སྐད་ཅིག་ཀྱང་ཆགས་པའི་སེམས་མེད་པ་
དམག་མི་གཡུལ་ངོར་ཕམ་པ་བཞིན་དུ་གཅིག་ལ་གཅིག་མི་ལྟ་བར་ཕྱོགས་ཕྱོགས་
སུ་འཕུར་ནས་ བྱེར་ རོ། །བརྒྱད་པ་ངང་པའི་སྡེ་དཔོན་བཞིན་བཟང་གཅིག་པུ་
སེམས་དཔའ་ཆེན་པོའི་དྲུང་དུ་གནས་པ་ནི། ངང་པའི་སྡེ་དཔོན་ཞེས་པ་ནས།
སྡུག་བསྔལ་ཆེ། ཞེས་པའི་བར་ཏེ། ངང་པའི་ཁྱུ་ཆེན་པོ་དེ་འཇིགས་སྐྲག་ནས་
ཕྱོགས་ཕྱོགས་སུ་བྱེར་བ་ན་ངང་པའི་སྡེ་དཔོན་བཞིན་བཟང་ནི་ངང་པའི་བདག་པོ་
སེམས་དཔའ་ཆེན་པོའི་དྲུང་ནས་ཕྱོགས་གཞན་དུ་འགྲོ་བའི་བསམ་པ་མེད་པར་
སེམས་དཔའ་ཆེན་པོའི་དྲུང་ཉིད་དུ་མ་གཡོས་པར་གནས་སོ། །དེའི་རྒྱུ་མཚན་ནི་
སྤྱིར་སེམས་ཅན་ཐ་མལ་པ་རྣམས་ལའང་རང་གང་ལ་བྱམས་ཤིང་སྙིང་དུ་གཅེས་
པར་བྱེད་པ་དེ་ལ་གནོད་པ་བྱུང་ན་རང་ལ་གནོད་པ་བྱུང་བ་ལས་ཀྱང་སྡུག་བསྔལ་
ཆེ་བར་བྱེད་པ་ཡོད་ལ། ལྷག་པར་བདག་ཉིད་ཆེན་པོ་འདི་གཉིས་ལྟ་བུ་སྔོན་ཡུན་
རིང་ པོ་ནས་ སྤྱོད་ པ་ གཅིག་ཏུ་ སྤྱད་ཅིང་སྨོན་ལམ་ལྷན་ཅིག་ཏུ་བཏབ་པ། ཚེ་
རབས་ཐམས་ཅད་དུ་རང་གི་དགེ་བའི་བཤེས་སུ་བཟུང་བ་རྣམས་ནི་བྱམས་པའི་
བཅིང་ བས་ ཡིད་དབང་མེད་དུ་བཅིངས་ནས་ རང་ གི་མཛའ་བོའམ་དགེ་བའི་
བཤེས་གཉེན་ལ་གནོད་པ་བྱུང་བ་མཐོང་ན་རང་གི་སྲོག་ལའང་མི་སེམས་པར་
-267-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེའི་ཐབས་ལ་འབད་དོ། །རང་གི་མཛའ་བོ་དང་དགེ་བའི་བཤེས་གཉེན་ཉམ་
ཉེས་གྱུར་པ་མཐོང་ན་ཡ་རབས་རྣམས་ལ་མྱ་ངན་ཇི་ལྟར་སྐྱེ་བ་ནི་རང་གི་སྲོག་དང་
བྲེལ་བ་ལས་ཀྱང་སྡུག་བསྔལ་ཆེ་བར་སྐྱེའོ། །སྔོན་སྟོན་པ་ཐུབ་པའི་དབང་པོ་མྱ་
ངན་ལས་འདའ་བའི་ཚུལ་སྟོན་པ་ལ་ཉེ་བའི་ཚེ་འཕགས་པ་ཤ་རིའི་བུས་སྟོན་པ་
འདའ་བ་མཐོང་བར་མི་བཟོད་དོ་ཞེས་སྔོན་ལ་མྱ་ངན་ལས་འདའ་བར་མཛད་པ་
ལྟ་བུའོ། །
དགུ་པ་ངང་པའི་རྒྱལ་པོ་རྗེ་བློན་གཉིས་ཀྱིས་དྲི་ལན་བྱས་པ་ནི། དེ་ནས་
བྱང་ཆུབ་སེམས་དཔས་བཞིན་བཟང་ལ་སྨྲས་པ་ཞེས་པ་ནས། རྔོན་པ་དེ་ཡང་འོང་
བ་མཐོང་། ཞེས་པའི་བར་ཏེ། ངང་པའི་རྒྱལ་པོ་ཡུལ་འཁོར་བསྲུང་རྩིས་ཟིན་པ་ན་
ངང་པའི་སྡེ་དཔོན་བཞིན་བཟང་རྙིས་མ་ཟིན་ཡང་ངང་པའི་རྒྱལ་པོ་ལ་དད་ཅིང་
གུས་པས་གཞན་དུ་མི་འགྲོ་བར་དྲུང་ཉིད་དུ་གནས་པ་ན། བྱང་ཆུབ་སེམས་དཔའ་
སེམས་དཔའ་ཆེན་པོ་ཡུལ་འཁོར་བསྲུང་གིས་བློན་པོ་བཞིན་བཟང་ལ་སྨྲས་པ།
བཞིན་བཟང་། ཁྱོད་ང་རྙིས་ཟིན་པའི་དྲུང་འདི་ན་འདུག་པའི་མི་རིགས་ཀྱི་སོངས་
ཤིག །མྱུར་བར་སོངས་ཤིག །ང་འདི་ལྟར་རྩིས་ཟིན་པར་གྱུར་ པ་ལ་ཁྱོད་ཀྱིས་
གྲོགས་བྱར་ག་ལ་ཡོད་དེ་གྲོགས་གང་ཡང་བྱ་ཐབས་མེད་དོ་ཞེས་གསུངས་པ་ན།
བློན་པོ་བཞིན་བཟང་གིས་ལན་སྨྲས་པ། བདག་བྱའི་རྒྱལ་པོ་ཁྱོད་ཀྱི་དྲུང་འདི་ན་
མཆིས་པ་སྟེ་བསྡད་ཀྱང་འགུམ་པའི་ངེས་པ་མ་མཆིས་ལ། འདི་ནས་གང་དུ་ཕྱིན་
ཀྱང་རྒ་ཤི་མེད་པར་མི་འགྱུར་ཏེ། གང་དུ་གནས་ན་འཆི་བས་མི་ཚུགས་པའི། །ས་
ཕྱོགས་དེ་ནི་ཡོད་པ་མ་ཡིན་ཏེ། །བར་སྣང་ལ་མེད་རྒྱ་མཚོའི་ནང་ནའང་མེད། །རི་
བོ་རྣམས་ཀྱི་གསེབ་ཏུ་ཞུགས་ནའང་མིན། །ཞེས་གསུངས་པ་ལྟར་རོ། །གཞན་
- 268 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡང་ངང་པའི་རྒྱལ་པོ་ཁྱོད་ཀྱི་བཀའ་དྲིན་ལས་བདེ་བར་འཚོ་ཞིང་བདེ་བར་གནས་
པའི་ཚེ་ན་དུས་རྟག་ཏུ་ཁྱོད་ཀྱི་ཞབས་འབྲིང་དུ་གནས་ནས་བཀུར་སྟིར་བྱེད་པ་
ཡིན་པ་ལ། ངང་པའི་རྒྱལ་པོ་ཁྱོད་ཉམ་ཉེས་པ་འདི་འདྲར་གྱུར་པའི་ཚེ་ན་དོར་ཏེ་
གཞན་དུ་འགྲོ་བ་ག་ལ་རུང་། ཁྱོད་དོར་ཏེ་གཞན་དུ་ཕྱིན་ན་ནི་བདག་ངོ་ཚ་མེད་
པར་འགྱུར་རོ། །གཞན་ཡང་བདག་རང་གི་སྲོག་གཟུང་བ་ཙམ་གྱི་ཕྱིར་དུ་བྱའི་
རྒྱལ་པོ་ཁྱོད་དོར་ནས་གཞན་དུ་ཕྱིན་ན་བདག་ཁྲེལ་མེད་དུ་སོང་ནས་གཏམ་ངན་
ཆར་བཞིན་དུ་འབབ་པར་འགྱུར་ལ། དེ་ལྟར་དུ་གྱུར་ན་བདག་ལ་སྐྱབས་གཞན་ཅི་
ཞིག་མཆིས། རང་རང་གི་བླ་མ་ཚུལ་བཞིན་དུ་མ་བསྟེན་པར་བོར་ན་ནི་སངས་
རྒྱས་དང་བྱང་སེམས་གཞན་སུས་ཀྱང་མི་སྐྱོབ་པར་གསུངས་པས་སོ། །གཞན་
ཡང་རྒྱལ་པོ་ཆེན་པོ་ཁྱོད་འདི་ལྟར་ཉམ་ཉེས་པར་གྱུར་པ་བོར་ཏེ་བདག་ཕྱོགས་
གཞན་དུ་མཆི་བ་སྟེ་འགྲོ་བ་ཆོས་མཆིས་སམ་སྟེ་ཆོས་དང་མི་མཐུན་ནོ། །བྱའི་
རྒྱལ་པོ་གནས་སྐབས་ཅིར་གྱུར་པ་དེ་ལྟར་བདག་ཉིད་ཀྱང་རུང་ངོ་ཞེས་ཞུས་སོ། །
དེ་ལ་བྱང་ཆུབ་སེམས་དཔས་ལན་སྨྲས་པ། ང་ནི་རྙིས་ཟིན་པར་གྱུར་པ་འདི་ལྟ་བུ་
དེ་བྱ་བས་མྱུར་དུ་བཟུང་ནས་བསད་དེ་ཤ་ཚང་མང་དུ་འཚེད་པ་མིན་པ་གཞན་
གང་དུ་འགྲོ ཁྱོད་ནི་རྙིས་མ་ཟིན་པར་བདེ་བར་གནས་པ་ལ་ཅིའི་ཕྱིར་ང་ཇི་ལྟར་
འགྱུར་བ་དེ་ལྟར་མྱུར་དུ་ཤི་ནས་ཤ་ཚང་མང་དུ་འཚེད་པར་འགྱུར་བར་འདོད། དེ་
ལྟར་འགྱུར་བར་བྱས་ན་གནས་སྐབས་ཅི་འདྲ་བར་འགྱུར་ལྟོས་ཤིག །གཞན་ཡང་
ང་དང་ཁྱོད་གཉིས་ཀ་སྲོག་དང་བྲལ་བར་གྱུར་ན་གཉེན་བཤེས་ངང་པའི་ཚོགས་
ཀྱི་ཡིད་བཞིན་གྱི་མཚོ་ན་འཁོད་པ་དེ་དག་ལ་ཅི་ཞིག་ཕན། གཉེན་བཤེས་དེ་དག་
ལ་མི་ཕན་ཡང་ངེད་རང་གཉིས་ལ་ཕན་ན་དེ་ལྟར་བྱ་རིགས་ཀྱང་། ཁྱོད་འཆི་བར་
-269-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱས་པས་ཁྱོད་རང་དང་ང་གཉིས་ཀ་ལ་ཅི་ཞིག་ཕན་ཏེ་ཕན་པ་མེད་དོ། །གཞན་
ཡང་ཁྱོད་ངའི་དོན་དུ་སྲོག་འདོར་བ་ང་ལ་ཕན་པ་ཞིག་ཡོད་ན་དེ་ལྟར་རིགས་ཀྱང་།
མུན་ཁུང་དུ་ཞུགས་ན་ལམ་བདེ་མི་བདེ་གང་ཡང་མི་མངོན་པ་བཞིན་དུ་རང་གཞན་
གཉིས་ཀ་ལ་ཕན་པའི་དོན་གང་ཡང་མི་མངོན་པ་དེ་ལྟ་བུ་ལ་ཁྱོད་བསམ་བཞིན་དུ་
སྲོག་བོར་ན་ཁྱོད་ཀྱིས་དོན་ཅི་ཞིག་བསྟན་ཏེ་བྱས། འགྱུར་གསར་དུ། གང་ཞིག་
མུན་ཁུང་ཞུགས་པ་བཞིན། །བདེ་མི་བདེ་དང་ཕན་དོན་རྣམས། །མཐོང་བཞིན་དུ་
ཡང་སྲོག་དོར་ནས། ཁྱོད་ཀྱིས་དགོས་པ་ཅི་ཞིག་བསམས། །ཞེས་འགྱུར་བཅོས་
ཏེ། འགྱུར་གསར་ལྟར་ན་རང་གཞན་གཉིས་ཀ་ལ་ཕན་པའི་དོན་གང་ཡང་མེད་པ་
ཤེས་བཞིན་དུ་ སྲོག་ དོར་ བ་ནི་ དགོས་ པ་ གང་ ཡང་མེད་ཅེས་པའོ། །དེ་ལྟར་
གསུངས་པ་ལ་བཞིན་བཟང་གིས་ལན་སྨྲས་པ། འདབ་ཆགས་ངང་པ་རྣམས་ཀྱི་
གཙོ་བོ་ཁྱོད་བདག་ལ་འདིར་མ་འདུག་པར་སོངས་ཤིག །འདིར་བསྡད་པས་ཅི་
ཞིག་ཕན། གང་ཡང་ཕན་པ་མེད་པར་ཁྱོད་ང་དང་མཉམ་དུ་སྲོག་དོར་བར་བྱེད་པ་
ཅི་ཞིག་བསམས། ཁྱོད་ཀྱིས་དོན་ཅི་ཞིག་མཐོང་གསུངས་པ། ཁྲེལ་དང་ངོ་ཚ་མེད་
པའི་འཇིག་རྟེན་མ་རབས་རྣམས་ནི་རང་གི་རྗེ་བོ་དང་བླ་མའི་དོན་གང་ཡང་མི་
སེམས་པར་རང་གི་ལུས་སྲོག་ཙམ་ཞིག་སེམས་པ་ཡིན་མོད་ཀྱང་། རྨོངས་པ་དེ་
དག་དང་འུ་ཅག་ག་ལ་འདྲ། རྗེ་བོ་ཁྱོད་ཆོས་ཀྱི་དོན་མི་གཟིགས་སམ་ཆོས་དོན་
ལེགས་པར་གྱིས་ན་ནི་འབྲས་བུ་རྣམ་གྲོལ་འགྲུབ་པར་མ་ཟད་སྲིད་ཀྱི་དོན་མཆོག་
རྣམས་ཀྱང་འཐོབ་པར་འགྱུར་རོ། །བདག་ནི་ཆོས་ཀྱི་དོན་ལ་ལྟ་བ་ཡིན་ཏེ། ཚེ་
འདིར་འཇིགས་པ་དང་གནོད་པ་ཐམས་ཅད་ལས་སྐྱོབ་པའི་རྗེ་བོ་དང་། གཏན་དུ་
ཕན་པ་ཐར་པ་དང་ཐམས་ཅད་མཁྱེན་པའི་ལམ་ལ་འཁྲིད་པར་མཛད་པའི་བཤེས་
- 270 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉེན་དམ་པ་ཁྱོད་ཀྱི་ཕྱིར་དུ་གང་འབད་པ་ཐམས་ཅད་ཆོས་སུ་འགྱུར་ལ། ཆོས་
ཚུལ་བཞིན་བྱས་པ་ལས་འབྲས་བུ་རྣམ་གྲོལ་འགྲུབ་པར་མ་ཟད་སྲིད་པའི་ཕུན་
ཚོགས་ཐམས་ཅད་ཀྱང་འཐོབ་པར་འགྱུར་རོ། །རྒྱུ་མཚན་དེ་བས་ན་རྗེ་བོ་ཁྱོད་ལ་
གློ་བ་ཉེ་ཞིང་སྙིང་ནས་དད་ པའི་ ཕྱིར་ཁྱོད་མ་ཞུགས་ན་བདག་གསོན་པར་མི་
འདོད་དོ་ཞེས་ཞུས་སོ། །ཆོས་དོན་ལེགས་པར་བྱས་ན་སྲིད་ཀྱི་དོན་མཆོག་འཐོབ་
པར་ འགྱུར་ བ་ ནི། རིན་ ཆེན་ ཕྲེང་ བ་ ལས། ལས་ རྣམས་ སྔོན་ དུ་ ཆོས་ བཏང་
ཞིང་། །བར་དུ་ཆོས་ལྡན་ཐ་མར་ཡང་། །ཆོས་ལྡན་བསྒྲུབ་པའི་ས་བདག་ནི། །
འདི་དང་གཞན་དུ་གནོད་མི་འགྱུར། །ཆོས་ཀྱི་འདིར་གྲགས་བདེ་བ་དང༌། །འདི་
དང་ འཆི་ཁར་ འཇིགས་ པ་མེད། །འཇིག་རྟེན་གཞན་དུ་བདེ་བ་རྒྱས། །དེ་བས་
རྟག་ཏུ་ཆོས་བསྟེན་མཛོད། །ཆོས་ནི་ལུགས་ཀྱི་དམ་པ་སྟེ། །ཆོས་ཀྱིས་འཇིག་རྟེན་
མངོན་དགར་འགྱུར། །འཇིག་རྟེན་དགའ་བར་གྱུར་པས་ཀྱང་། །འདི་དང་གཞན་
དུ་བསླས་མི་འགྱུར། །ཞེས་གསུངས་པ་ལྟར་རོ། །སེམས་ཅན་ལ་བྱམས་སྙིང་རྗེ་
སོགས་ཐེག་ཆེན་གྱི་ཆོས་སྤྱད་པ་ལས་སྲིད་ཀྱི་དཔལ་འཐོབ་པར་འགྱུར་བ་ནི།
བཤེས་སྤྲིང་ལས། བྱམས་དང་སྙིང་རྗེ་དག་དང་དགའ་བ་དང༌། །བཏང་སྙོམས་
རྟག་ཏུ་ཡང་དག་བསྒོམ་མཛོད་ཅིག །གོང་མ་བརྙེས་པར་མ་གྱུར་དེ་ལྟ་ནའང་། །
ཚངས་པའི་འཇིག་རྟེན་བདེ་བ་འཐོབ་པར་འགྱུར། །ཞེས་གསུངས་པ་ལྟར་རོ། །
རང་གི་རྗེ་བོ་དང་བླ་མའི་དོན་དུ་ལུས་སྲོག་བློས་བཏང་བའི་དཀའ་སྤྱད་འདི་ལྟ་བུ་
བྱས་ན་འདི་ཕྱིའི་དོན་འགྲུབ་པར་འགྱུར་བ་ལྟ་ཞོག །སེམས་ཅན་གཞན་གྱི་དོན་
བྱས་པ་ལས་ཀྱང་འདི་ཕྱིའི་དོན་འགྲུབ་པ་ནི། སྤྱོད་འཇུག་ལས། སེམས་ཅན་མགུ་
ལས་བྱུང་བ་ཡི། །མ་འོངས་སངས་རྒྱས་འགྲུབ་ལྟ་ཞོག །ཚེ་འདི་ཉིད་ལ་དཔལ་
-271-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཆེན་ དང༌ ། །གྲགས་ དང༌ སྐྱིད་ འགྱུར་ ཅིས་ མི་མཐོང་། །འཁོར་ ཚེ་ བཟོད་ པས་
མཛེས་སོགས་དང་། །ནད་མེད་པ་དང་གྲགས་པ་ཡིས། །ཤིན་ཏུ་ཡུན་རིང་འཚོ་བ་
དང༌། །འཁོར་ ལོས་ བསྒྱུར་ བའི་ བདེ་ རྒྱས་ ཐོབ། །ཅེས་ དང་། གཞན་ཡང་ སྤྱོད་
འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་
རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་
བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་བྱང་ཆུབ་ཀྱི་
སེམས་ཚུལ་བཞིན་དུ་བསྒོམས་པ་ལས་འབྲས་བུ་སངས་རྒྱས་འགྲུབ་པར་མ་ཟད་
གནས་སྐབས་སུ་ཡང་འགྲོ་བ་ཐམས་ཅད་ཀྱི་ཕྱག་བྱ་བའི་འོས་སུ་འགྱུར་བར་
གསུངས་པ་ལྟ་བུའོ། །སྡེ་དཔོན་བཞིན་བཟང་གིས་དེ་ལྟར་ཞུས་པ་ལ་བྱང་ཆུབ་
སེམས་དཔས་ལན་སྨྲས་པ། རང་གི་མཛའ་བོ་དང་དགེ་བའི་བཤེས་གཉེན་ལུས་
སྲོག་ལ་གནོད་པ་བྱུང་སྟེ་ཉམ་ཉེས་པར་གྱུར་པ་ལ་གྲོགས་པོ་གང་དག་ཕྱི་ཐག་
རིང་པོས་ཆོས་དྲན་ནས་སྲོག་གི་ཕྱིར་ཡང་བློས་མི་གཏོང་བ་ནི་སྐྱེ་བོ་དམ་པ་རྣམས་
ཀྱི་ཆོས་ལུགས་ཡིན་པ་བདེན། དེ་བས་ན་བཞིན་བཟང་ཁྱོད་ཀྱིས་དམ་པ་རྣམས་
ཀྱི་ཆོས་ལུགས་བཞིན་བྱས། ང་ལ་གུས་པའང་བསྟན་ཟིན་གྱི། ད་ནི་ངས་གསོལ་
བ་བཏབ་པ་བཞིན་འདིར་མ་འདུག་པ་ཡིད་བཞིན་གྱི་མཚོ་ཆེན་པོར་སོང་ལ། ང་
བདག་བློ་གཏད་པའི་ངང་པའི་ཁྱུ་དེ་དག་བདེ་བར་འཚོ་བ་ཞིག་འདོད་པས་ངའི་
འདོད་པ་བཞིན་འགྲུབ་པར་གྱིས་ཤིག །བཞིན་བཟང་ཁྱོད་ ཀྱིས་ངས་ ཇི་ ལྟར་
བསྐུལ་བ་དེ་ལྟར་བྱས་ནས་ཁྱོད་ཡིད་བཞིན་གྱི་མཚོར་སོང་ན་ནི། བློ་གྲོས་ཕུན་
སུམ་ཚོགས་པ་ཁྱོད་ཀྱི་མཐུས་ཡིད་བཞིན་གྱི་མཚོ་ན་གནས་པའི་མཛའ་བཤེས་
ངང་པའི་ཁྱུ་ཆེན་པོ་ང་དང་བྲལ་བས་མགོན་མེད་པར་ལུས་པ་དེ་རྣམས་ཁྱོད་ཀྱིས་
- 272 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྐྱངས་པས་ཐམས་ཅད་བདེ་ཞིང་འབྱོར་བ་མཆོག་ཏུ་འགྱུར་རོ་ཞེས་གསུངས།
འགྱུར་གསར་དུ། ངས་ནི་གསོལ་བ་བཏབ་པ་བཞིན། །སོང་ལ་ང་ཡི་འདོད་བཞིན་
བྱོས། །དེ་ལྟར་བྱས་ཏེ་སོང་ན་ནི། །མཛའ་བཤེས་པ་དང་ བྲལ་བ་རྣམས། ། བློ་
གྲོས་ཕུན་སུམ་ཚོགས་ཁྱོད་ཀྱིས། །འབྱོར་བ་མཆོག་དང་ལྡན་པར་འགྱུར། ། ཞེས་
འགྱུར་བཅོས་སོ། །སེམས་དཔའ་ཆེན་པོ་འདིས་འདི་ལྟར་གསུངས་པ་ནི་ཐུགས་
སྙིང་རྗེའི་གཞན་དབང་དུ་གྱུར་ པའི་རྟགས་ཏེ། རང་ཉིད་སྲིད་པའི་ཕུན་ཚོགས་
གང་ལའང་ཆགས་པ་མེད་པར་མ་ཟད་རང་གི་སྲོག་ལའང་མི་ལྟ་བར་རྔོན་པའི་
རྙིས་བཟུང་སྟེ་སྲོག་འདོར་བར་ཕྱོགས་ཀྱང་། དེ་ལ་འཇིགས་པ་གང་ཡང་མེད་པར་
ཡིད་བཞིན་གྱི་མཚོ་ན་གནས་པའི་ངང་པའི་ཁྱུ་ཆེན་པོ་མགོན་དང་བྲལ་བ་དེ་
རྣམས་ལ་བཟོད་གླགས་མེད་པའི་སྙིང་རྗེ་སྐྱེས་ནས། སྡེ་དཔོན་བཞིན་བཟང་རང་
ཉིད་ཉམ་ཉེས་པའི་གྲོགས་སུ་བསྡད་དུ་མི་གཞུག་པར་ངང་པ་མགོན་དང་བྲལ་བ་
དེ་རྣམས་ཀྱི་མགོན་བྱོས་ཤིག་ཅེས་ནན་ཏན་དུ་བསྐུལ་བར་མཛད་པ་ཡིན་ནོ། །དེ་
ལྟར་སེམས་དཔའ་ཆེན་པོ་རྗེ་བློན་དེ་གཉིས་གཅིག་ལ་གཅིག་བྱམས་ཤིང་ཆོས་
དང་མཐུན་པར་སྤྱོད་པའི་ཡོན་ཏན་སྨྲ་བ་ན། འཆི་བདག་མངོན་སུམ་དུ་འོངས་པ་
བཞིན་དུ་ནི་འཛུགས་པའི་རྔོན་པ་དེའི་འོང་བ་མཐོང་ངོ༌། །
བཅུ་པ་རྔོན་པས་ངང་པའི་བདག་པོ་རྙིས་ཟིན་པར་མཐོང་བ་ནི། དེ་ནས་
ངང་པའི་མཆོག་ཅེས་པ་ནས། དེ་གཉིས་མཐོང་ངོ༌། །ཞེས་པའི་བར་ཏེ། དེ་ནས་
ངང་པའི་མཆོག་རྗེ་བློན་དེ་གཉིས་ཀྱི་རྔོན་པ་དེ་འོང་བ་མཐོང་བ་དང་ཆོས་ཀྱི་
གཏམ་འཕྲོ་བཅད་དེ་ཅང་མི་སྨྲ་བར་འཁོད་དོ། །རྔོན་པ་དེས་ཀྱང་ཚངས་བྱིན་གྱི་
མཚོ་ན་གནས་པའི་ངང་པ་མང་པོ་དེ་དག་བྱེར་ཏེ་མེད་པར་གྱུར་པ་མཐོང་ནས།
-273-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཚོ་འདིའི་མཐའ་སྐོར་འདིར་ངང་པ་འགའ་ཞིག་རྙེས་ཟིན་ཡང་དག་གོ་སྙམ་ནས་
བློ་ལ་ངེས་པ་བསྐྱེད་དེ་རྙི་བཙུགས་པའི་གནས་རྣམས་མྱུལ་དུ་སོང་སོང་བ་དང༌།
ངང་པ་རྣམས་ཀྱི་མཆོག་རྗེ་བློན་དེ་གཉིས་གནས་པ་མཐོང་ངོ༌། །
བཅུ་ གཅིག་ པ་ རྔོན་ པ་ དང་དྲི་ ལན་ བྱས་པ་ ལ་ དགུ །རྔོན་པས་བཞིན་
བཟང་ལ་རྙིས་མ་ཟིན་པར་སྡོད་པའི་རྒྱུ་མཚན་དྲིས་པ། བཞིན་བཟང་གིས་དེའི་
ལན་བརྗོད་པ། རྔོན་པ་དེ་ངང་པ་མི་སྐད་དུ་སྨྲ་བ་ལ་ཡ་མཚན་དུ་གྱུར་ནས་ངང་
པའི་རྒྱལ་པོ་འདི་བཞིན་བཟང་གི་ཅིར་འོང་ཞེས་དྲིས་པ། བཞིན་བཟང་གིས་དེའི་
ལན་བརྗོད་པ། རྔོན་པ་དེ་དད་པར་ཤེས་ནས་བཞིན་བཟང་གིས་ངེད་ཅག་ཐོངས་
ཞེས་བརྗོད་པ། རྔོན་པས་དེའི་ལན་སྨྲས་པ། ངང་པའི་སྡེ་དཔོན་བཞིན་བཟང་
གིས་ངང་པའི་རྒྱལ་པོ་སེམས་དཔའ་ཆེན་པོའི་དོན་དུ་རང་ཉིད་སྲོག་འདོར་ནུས་
པར་མཁས་བླངས་པ། རྔོན་པ་དེ་སྙིང་ནས་དད་པར་གྱུར་ཏེ་ངང་པའི་རྒྱལ་པོ་ནི་
ལས་བཏང་བ། ངང་པའི་རྒྱལ་པོ་རྗེ་བློན་གཉིས་ཀྱིས་རྔོན་པ་ལ་ཕན་གདགས་པ་
དང་རྒྱལ་པོ་ཚངས་བྱིན་འདུལ་བར་བཞེད་ནས་རྒྱལ་པོའི་སྤྱན་སྔར་འབྱོན་པར་
ཞལ་གྱིས་བཞེས་པའོ། །དང་པོ་ནི། དེ་དེའི་གཟུགས་བཟང་པོ་ཞེས་པ་ནས། ཅིའི་
ཕྱིར་མཁའ་ལ་མྱུར་མི་འགྲོ །ཞེས་པའི་བར་ཏེ། རྔོན་པ་དེ་ངང་པ་རྗེ་བློན་གཉིས་
པོ་དེའི་གཟུགས་བཟང་པོ་དེ་མཐོང་བས་ཡིད་ལ་ངོ་མཚར་ཆེར་གྱུར་ཏེ། ངོ་མཚར་
ཅན་གྱི་བྱ་འདི་གཉིས་ཀ་རྙིས་ཟིན་ཏོ་སྙམ་ནས་དེར་བཙུགས་པའི་ ནི་ གཉིས་
བསྒུལ་བ་དང། བྱ་གཅིག་ནི་རྙིས་ཟིན་གཅིག་ནི་རྙིས་མ་ཟིན་པར་བདེ་བར་འདུག་
བཞིན་དུ་རྙིས་ཟིན་པ་དེ་ལ་རིམ་གྲོ་བྱེད་ཅིང་འདུག་པ་མཐོང་ནས་སྙིང་ལ་ཡ་
མཚན་ཆེར་གྱུར་ཏེ། བཞིན་བཟང་ལ་ཆེད་དུ་སྨྲས་པ། བྱའི་རྒྱལ་པོ་འདི་རྙེས་ཟིན་
- 274 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས་ན་འཕུར་ཏེ་འགྲོ་བའི་མཐུ་རྩལ་མེད་ལ། ང་ཡང་དྲུང་དུ་འོངས་བཞིན་དུ་
མཁའ་ལ་འཕུར་ཏེ་མི་འགྲོ་བ་ཡིན་གྱི། ཁྱོད་ནི་རྙིས་མ་ཟིན་པར་བདེ་བར་འདུག་
ལ་འདབ་གཤོག་རྫོགས་ཤིང་། ལུས་སྟོབས་མཐུ་དང་ལྡན་བཞིན་དུ་ང་འདི་ལྟར་
མངོན་དུ་འོངས་པར་གྱུར་ཀྱང་ཅིའི་ཕྱིར་མཁའ་ལ་མྱུར་དུ་འཕུར་ནས་མི་འགྲོ་ཞེས་
དྲིས་སོ། །འགྱུར་གསར་རྙིང་གཉིས་ཀའི་དཔེ་རྣམས་ན། ང་ཡང་དྲུང་དུ་འོངས་
བཞིན་དུ། །མཁའ་ལ་འཕུར་ཏེ་མི་འགྲོ་འམ། །ཞེས་འདུག་པ་ལྟར་ན་ཚིག་རྐང་
འདི་གཉིས་ཀྱང་བཞིན་བཟང་ལ་མཁའ་ལ་འཕུར་ཏེ་མི་འགྲོ་བའི་རྒྱུ་མཚན་དྲིས་
པ་ལ་སྦྱར་རོ། །ཚིགས་བཅད་ཕྱི་མར་བཞིན་བཟང་ལ་ཅིའི་ཕྱིར་མཁའ་ལ་མྱུར་མི་
འགྲོ་ཞེས་མཁའ་ལ་འཕུར་ཏེ་མི་འགྲོ་བའི་རྒྱུ་མཚན་དྲིས་པས། ཚིགས་བཅད་སྔ་
མ་ངང་པའི་རྒྱལ་པོ་རྙེས་ཟིན་པས་མཁའ་ལ་འཕུར་ཏེ་འགྲོ་ཐབས་མེད་པའི་ཚུལ་
དང༌། ཚིགས་བཅད་ཕྱི་མའི་འགོར་ཁྱོད་ནི་ཞེས་བརྗོད་པའི་ཚིགས་བཅད་སྔ་མས་
ངང་པའི་རྒྱལ་པོ་འདི་རྙིས་ཟིན་པས་མཁའ་ལ་འཕུར་ཐབས་མེད་པ་ཡིན་ཞེས་
བརྗོད་ནས། ཚིགས་བཅད་ཕྱི་མས་ཁྱོད་ནི་རིས་མ་ཟིན་པར་མཁའ་ལ་མི་འཕུར་
བའི་རྒྱུ་མཚན་གང་ཡིན་དྲིས་པ་འདྲ་སྟེ། དེ་ལྟར་ན་ཚིགས་བཅད་སྔ་མའི་མཇུག་
ཏུ། མཁའ་ལ་འཕུར་ཏེ་མི་འགྲོ་ཡི། །ཞེས་བརྗོད་ན་ལེགས་པར་མངོན་ཏེ་དཔྱད་
པར་བྱའོ། །གཉིས་པ་བཞིན་བཟང་གིས་དེའི་ལན་བརྗོད་པ་ནི། བཞིན་བཟང་
གིས་ཞེས་པ་ནས། དམ་དུ་ཟིན། ཞེས་ པའི་བར་ཏེ། ངང་པའི་སྡེ་དཔོན་བཞིན་
བཟང་གིས་རྔོན་པ་དེས་དེ་སྐད་ཟེར་བ་ཐོས་ནས། རྔོན་པ་དེ་ལ་འཇིགས་པ་མེད་
པ་དེ་ལ་སྙིང་རྗེ་བསྐྱེད་ནས་འདུལ་བའི་ཕྱིར་དུ་ཚིག་འབྲུ་རབ་ཏུ་གསལ་ཞིང་སྡེབ་
སྦྱོར་སྤེལ་ལེགས་ལ་སྐད་ཀྱི་གདངས་སྙན་འབྱུང་བ་སྙིང་ལ་འབབ་པའི་དོན་སྟོན་
-275-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པས་ རང་བཞིན་ གྱིས་ཡིད་དུ་འོང་ཞིང་། སྲོག་ལ་རྒོལ་བའི་རྔོན་པ་མངོན་དུ་
འོངས་ཀྱང་། འཇིགས་པ་དང་བག་ཚ་བ་མེད་ཅིང་སྙིང་སྟོབས་བརྟན་པའི་ཡོན་
ཏན་གྱི་གཟི་བྱིན་དང་ལྡན་པའི་སྒྲ་ཕྱུང་སྟེ་མིའི་སྐད་དུ་སྨྲས་པ། ང་ནམ་མཁའ་ལ་
འཕུར་ནུས་བཞིན་དུ་འཕུར་ཏེ་མི་འགྲོ་བ་ནི་བྱའི་རྒྱལ་པོ་སེམས་དཔའ་ཆེན་པོ་
འདི་རྙེས་ཟིན་པར་གྱུར་ཏེ། འདི་འོ་བརྒྱལ་བ་བཞིན་དུ་ང་ཡང་སྡུག་བསྔལ་ཆེན་པོ་
མྱོང་བར་གྱུར་ལ། དོན་དེའི་ཕྱིར་ང་འཕུར་ཏེ་མི་འགྲོའོ། །རྔོན་པ་ཁྱོད་ཀྱིས་བྱའི་
རྒྱལ་པོ་འདིའི་རྐང་པ་གཉིས་རྙིའི་ཞགས་པ་ཆེན་པོས་བཟུང་བ་བཞིན་དུ་བདག་
ཀྱང་ངང་པའི་རྒྱལ་པོ་སེམས་དཔའ་ཆེན་པོ་འདིའི་ཡོན་ཏན་མཐོང་བའི་དད་པ་
དང་བཀའ་དྲིན་དྲན་པའི་གུས་པའི་རྙིས་དེ་བས་ཀྱང་དམ་དུ་ཟིན་ཏོ། །འགྱུར་རྙིང་
གི་དཔེ་ཕལ་ཆེར་དུ། བདག་ཀྱང་འདི་ཡི་ཡོན་ཏན་གྱིས། ། སྙིང་ནི་དེ་བས་དམ་
དུ་ཟིན། །ཅེས་འབྱུང་། འགྱུར་གསར་དུ། བདག་ཀྱང་འདི་ཡི་ཡོན་ཏན་གྱི། །རྨིས་
ནི་དེ་བས་དམ་དུ་ཟིན། །ཅེས་འབྱུང་སྟེ། ཚིག་རྒྱན་སྦྱོར་བ་ལ་འགྱུར་གསར་ལྟར་
བྱས་ན་ལེགས་པར་མངོན་ནོ། །ཡང་འགྱུར་གསར་དུ། ཚིག་འབྲུ་རབ་ཏུ་གསལ་
བ་སྤེལ་ལེགས་པར་རང་བཞིན་གྱིས་ཡིད་དུ་འོང་བར་སྟོན་པ་ན། ཡོན་ཏན་གྱི་
གཟི་བྱིན་དང་ལྡན་པ་དེས་སྒྲ་ཕྱུང་སྟེ། ཞེས་འབྱུང་ལ། འགྱུར་རྙིང་དུ། ཚིག་འབྲུ་
རབ་ཏུ་གསལ་ཞིང་སྤེལ་ལེགས་ལ་རང་བཞིན་གྱིས་ཡིད་དུ་འོང་ཞིང་བརྟན་པའི་
ཡོན་ཏན་གྱི་གཟི་བྱིན་དང་ལྡན་པའི་སྒྲ་ཕྱུང་སྟེ། ཞེས་འབྱུང་བ་གཉིས་འགྱུར་མི་
འདྲ་བར་ མ་ ཟད་ དོན་ ལའང་ ཁྱད་ པར་ ཆེ་ སྟེ། བརྟན་ པའི་ ཡོན་ཏན་ ཞེས་ པ།
འགྱུར་གསར་དུ་སྟོན་པ་ན་ཞེས་བསྒྱུར་བ་བརྟན་པ་དང་སྟོན་པ་གཉིས་དོན་གཏན་
མི་ གཅིག་ པས། རྒྱ་ དཔེ་ ལ་ དེ་ གཉིས་ གང་ གི་ སྐད་ དོད་ ཡོད་ཀྱང་ གཅིག་མ་
- 276 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཏོགས་དེ་ གཉིས་སྐད་དོད་ གཅིག་ པ་ འོང་ཐབས་མེད་དོ། །སྔོན་གྱི་དམ་པ་
འགའ་ཞིག་གིས་ཚིག་འབྲུ་གསལ་བ་ཡི་གེ་དང་། སྤེལ་ལེགས་པ་མིང་དང་། རང་
བཞིན་གྱིས་ཡིད་དུ་འོང་བ་ཚིག་ཏུ་བྱས་ནས་མིང་ཚིག་ཡི་གེ་གསུམ་གྱི་སྒོ་ནས་
སྙིང་ལ་འབབ་པའི་དོན་གསལ་བར་བསྟན་ཅེས་བཤད་དོ། །
གསུམ་པ་རྔོན་པ་དེ་ངང་པ་མི་སྐད་དུ་སྨྲ་བ་ཡ་མཚན་དུ་གྱུར་ནས་ངང་པའི་
རྒྱལ་པོ་འདི་བཞིན་བཟང་གི་ཅིར་འོང་ཞེས་དྲིས་པ་ནི། དེ་ནས་རྔོན་པ་དེ་ཞེས་པ་
ནས། བྱ་འདི་ཁྱོད་ཀྱི་ཅིར་འོང་གི །ཞེས་པའི་བར་ཏེ། ངང་པའི་སྡེ་དཔོན་བཞིན་
བཟང་གིས་སྙིང་སྟོབས་བརྟན་པོས་སྡེབ་སྦྱོར་ཁྱད་པར་ཅན་དང་ལྡན་པའི་གཏམ་
མི་སྐད་དུ་སྨྲ་བ་དེ་ཐོས་པ་ན་རྔོན་པ་དེ་རབ་ཏུ་ཡ་མཚན་ཆེར་གྱུར་ཏེ། ལུས་ཀྱི་བ་
སྤུ་རྣམས་ཟིང་ཞེས་བྱེད་པར་གྱུར་ནས་བཞིན་བཟང་ལ་སྨྲས་པ། མཚོ་འདི་ནི་ངང་
པ་གཞན་མང་དུ་ཡོད་པ་དེ་དག་ཐམས་ཅད་ངས་འཇིགས་ནས་ངང་པའི་རྒྱལ་པོ་
འདི་བོར་ནས་སོ་སོར་གུད་དུ་དོང་ལ། བཞིན་བཟང་ཁྱོད་ནི་འདི་ལྟར་བ་མངོན་དུ་
འོངས་ཀྱང་མི་འཇིགས་པར་འདི་ལྟར་ངང་པའི་རྒྱལ་པོ་འདི་བློས་མི་གཏོང་བར་
རིམ་གྲོ་བྱེད་ཅིང་འདུག་པ། བྱ་འདི་ཁྱོད་ཀྱི་ཕའམ་མའམ་ཅིར་འོང་སྟེ་ཅི་འདྲ་ཞིག་
ཡིན་དྲིས་སོ། །བཞི་པ་བཞིན་བཟང་གིས་དེའི་ལན་བརྗོད་པ་ནི། བཞིན་བཟང་
གིས་སྨྲས་པ་ཞེས་པ་ནས། མི་ནུས་སོ། །ཞེས་པའི་བར་ཏེ། ངང་པའི་སྡེ་དཔོན་
བཞིན་བཟང་གིས་རྔོན་པ་དེ་ལ་སྨྲས་པ། ངང་པའི་རྒྱལ་པོ་སེམས་དཔའ་ཆེན་པོ་
འདི་ནི་སྤྱིར་སེམས་ཅན་ཐམས་ཅད་ཀྱི་མགོན་སྐྱབས་དང་དཔུང་གཉེན་ཡིན་གྱི།
ལྷག་པར་ངའི་སྲོག་དང་འདྲ་བའི་གྲོགས་མཐོ་རིས་དང་ཐར་པའི་བདེ་བ་ཐམས་
ཅད་སྦྱིན་པར་བྱེད་པའི་དགེ་བའི་བཤེས་གཉེན་ཡིན་པས། བདག་གི་དགེ་བའི་
-277-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཤེས་གཉེན་ད་ནི་རྐང་པ་རྙིས་བཟུང་སྟེ་ཉམ་ཉེས་འདི་ལྟ་བུར་གྱུར་པ་དེ་བས་ན་
བདག་གི་སྲོག་ནི་ཡལ་བར་གྱུར་ཀྱང་བླ་ཡི། ངང་པའི་རྒྱལ་པོ་འདི་ནི་བདག་གིས་
བློས་གཏོང་བར་མི་ནུས་སོ་ཞེས་བརྗོད་དོ། །འདིའི་གྲོགས་ཞེས་པ་ལམ་མ་ནོར་
བར་སྟོན་པའི་བཤེས་གཉེན་ལ་བརྗོད་པ་ནི་བདེ་བ་སྦྱིན་པ་ཞེས་པས་ཤེས་ལ།
བཟང་པོ་སྤྱོད་པའི་སྨོན་ལམ་དུ་ཡང་། བདག་ལ་ཕན་པར་འདོད་པའི་གྲོགས་པོ་
གང་། །བཟང་པོ་སྤྱོད་པ་རབ་ཏུ་སྟོན་པ་རྣམས། །དེ་དག་དང་ཡང་རྟག་ཏུ་ཕྲད་
པར་ཤོག །ཅེས་ ལམ་ མ་ ནོར་ བར་ སྟོན་ པའི་ བཤེས་ གཉེན་ ལ་ གྲོགས་ ཞེས་
གསུངས་སོ། །འགྱུར་རྙིང་གི་དཔེ་མང་པོར་རང་གི་རྒྱལ་པོ་ཞེས་འབྱུང་ཞིང་། དཔེ་
འགའ་ཞིག་ཏུ་ངང་པའི་རྒྱལ་པོ་ཞེས་འབྱུང་ལ། འགྱུར་གསར་དུ་བདག་གི་རྒྱལ་པོ་
ཞེས་འབྱུང་སྟེ། ཚིག་མི་འདྲ་བ་ཙམ་ལས་དོན་ལ་ཁྱད་པར་མི་སྣང་ངོ༌། །
ལྔ་པ་རྔོན་པ་དེ་དད་པར་ཤེས་ནས་བཞིན་བཟང་གིས་ངེད་ཅག་ཐོངས་
ཞེས་བརྗོད་ པ་ནི། དེ་ནས་བཞིན་བཟང་གིས་ ཞེས་ པ་ནས། གྲགས་ པ་ འཐོབ།
ཞེས་པའི་བར་ཏེ། ངང་པའི་སྡེ་དཔོན་བཞིན་བཟང་གིས་རྔོན་པ་དེ་ཡིད་མགུ་ཞིང་
ཡ་མཚན་ཆེར་བྱེད་པར་ཤེས་ནས་ཡང་སྤོབས་པ་བསྐྱེད་དེ་སྨྲས་པ། བཟང་པོ་
ཞེས་རྔོན་པ་དེ་ལ་ཚིག་འཇམ་པོས་བོས་ནས། བདག་ཅག་ངང་པ་གཉིས་པོ་འདི་
དེ་རིང་ཁྱོད་ཀྱིས་བཏང་ན་ལེགས་ཏེ། དེ་ལྟར་བྱས་ན་ཁྱོད་ལ་ཚེ་རབས་གཞན་དུ་
བདེ་བ་ཕུན་སུམ་ཚོགས་པ་འབྱུང་བར་འགྱུར་ཞིང་། ཚེ་འདིར་ཡང་ཆོས་དང་ལྡན་
པའི་གྲགས་པ་འཐོབ་བོ་ཞེས་བརྗོད་དོ། །ཚིགས་བཅད་འདི་ལ་འགྱུར་གསར་དུ།
བཟང་པོ་དེ་རིང་བདག་ཅག་འདིར། ཁྱོད་ལ་གསོལ་བ་འདེབས་ཀྱིས་ཐོངས། །དེ་
ལས་ བདེ་ ཞིང་ འབྱོར་ བ་ དང་། །ཆོས་ དང་ ལྡན་ པའི་ གྲགས་ པ་ འཐོབ། །ཅེས་
- 278 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འབྱུང་བ་གོ་སླ་བས་འགྱུར་ལེགས་སོ། །
དྲུག་པ་རྔོན་པས་དེའི་ལན་སྨྲས་པ་ནི། རྔོན་པས་སྨྲས་པ་ཞེས་པ་ནས།
དགའ་བར་གྱིས། ཞེས་པའི་བར་ཏེ། རྔོན་པས་བཞིན་བཟང་ལ་ལན་སྨྲས་པ། ང་
ནི་ངང་པ་ཁྱོད་ལ་གནོད་པ་མི་བྱེད། ངང་པ་ཁྱོད་ངས་བཟུང་བའང་མེད། དེ་བས་
ན་ངང་པ་ཁྱོད་ཅི་བདེར་སོང་ལ་རང་གི་གཉེན་རྣམས་དང་ཕྲད་ཅིང་དགའ་བར་
གྱིས་ཤིག་ཅེས་སྨྲས་སོ། །བདུན་པ་ངང་པའི་སྡེ་དཔོན་བཞིན་བཟང་གིས་ངང་པའི་
རྒྱལ་པོ་སེམས་དཔའ་ཆེན་པོའི་དོན་དུ་རང་ཉིད་སྲོག་འདོར་ནུས་པར་ཁས་བླངས་
པ་ནི། བཞིན་བཟང་གིས་སྨྲས་པ་ཞེས་པ་ནས། ཟླ་བ་བཏང་བ་བཞིན། ཞེས་པའི་
བར་ཏེ། ངང་པའི་སྡེ་དཔོན་བཞིན་བཟང་གིས་རྔོན་པ་དེ་ལ་ལན་སྨྲས་པ། ཁྱོད་
བདག་ལ་སེམས་དགའ་བས་གནོད་པ་མི་བགྱིད་ཅིང་བདག་སྡུག་བསྔལ་བར་མི་
བཞེད་ན། བདག་གིས་ཁྱོད་ལ་གསོལ་བ་བཏབ་པ་བཞིན་དུ་བདག་ཅག་གཉིས་
ཀ་གཏོང་བར་མཛོད། གལ་ཏེ་ཁྱོད་རྒྱལ་པོའི་བཀའ་བསྒྲུབ་པའི་ཕྱིར་གཉིས་ཀ་
གཏོང་ཐབས་མེད་པར་གཅིག་ངེས་པར་དགོས་ཤིང་། ངང་པ་གཅིག་གིས་རྒྱལ་
པོའམ་ཁྱོད་མཉེས་པར་འགྱུར་ན་ངང་པའི་རྒྱལ་པོ་འདི་ཐོངས་ལ་འདིའི་ཚབ་ཏུ་
བདག་ཟུངས་ཤིག །ཚིགས་བཅད་འདི་ལ་འགྱུར་གསར་དུ། བདག་ལ་གནོད་པ་
མི་བགྱིད་ན། །བདག་ གིས་ གསོལ་ བ་བཞིན་དུ་མཛོད། །གལ་ཏེ་ གཅིག་ གིས་
མཉེས་འགྱུར་ན། །འདི་ནི་ཐོངས་ལ་བདག་ཟུངས་ཤིག །ཅེས་འགྱུར་བཅོས་པ་གོ་
སླའོ། །འོན་ཏེ་རྔོན་པ་ཁྱོད་ངང་པ་གཅིག་གིས་ཆོག་ཀྱང་བདག་གིས་ངང་པའི་
རྒྱལ་པོ་འདིའི་ཚབ་ནི་འོང་ངོ་སྙམ་ན། བདག་ཅག་ངང་པ་གཉིས་པོ་འདི་ལུས་ཀྱི་
ཆུ་དང་ཞེང་ཡང་མཉམ་ལ། ན་ཚོད་ལ་ཡང་རྒན་གཞོན་མེད་པས་འདི་ལྟར་ངས་
-279-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚབ་ཏུ་བསྡད་ནས་ངང་པའི་རྒྱལ་པོ་འདི་བླུས་གྱུར་པ་ལ་རྔོན་པ་ཁྱོད་དང་བདག་
གཉིས་ཕམ་རྒྱལ་གང་ཡང་མེད་དོ། །ཡང་འོན་ཏེ་བདག་ཅག་ངང་པ་གཉིས་ལ་
ཁྱད་མེད་ཀྱང་ངང་པའི་རྒྱལ་པོ་འདིའི་རྐང་པ་རྙི་ལས་བཀྲོལ་ཏེ་བཏང་ན། འདིའི་
འདབ་གཤོག་མ་ཉམས་ཤིང་རྐང་པ་གཉིས་མ་རྨས་མ་སྣད་པར་མཉམ་ཞིང་རྒྱས་
པས། རྙི་ལས་བཀྲོལ་མ་ཐག་ཁྱེད་ཅག་གཉིས་ཀ་མཁའ་ལ་འཕུར་ཏེ་འགྲོའོ་སྙམ་
ནས་རྔོན་པ་ཁྱོད་བདག་ལ་ཐུགས་ཡིད་ཆེས་པར་མི་འགྱུར་ན། རྔོན་པ་ཁྱོད་ཀྱིས་
བདག་སྔར་བཟུང་ལ། བྱའི་རྒྱལ་པོ་འདི་ཕྱི་ནས་ཐོངས་ཤིག ། ཚིགས་བཅད་འདི་
ལ་འགྱུར་གསར་དུ། དེ་ཡི་ཡན་ལག་མཉམ་རྒྱས་པས། ། བདག་ལ་ཐུགས་ཆེས་
མི་འགྱུར་ན། ཁྱོད་ཀྱིས་བདག་ནི་སྔར་བཟུང་ལ། །བྱ་ཡི་རྒྱལ་པོ་ཕྱི་ནས་ཐོངས། །
ཞེས་འབྱུང་། འགྱུར་རྙིང་ལ། དེ་ཡི་ཡན་ལག་མཉམ་རྒྱས་པས། །ཞེས་པ་འདི་མ་
བྱུང་ཞིང་། འདིར་ཚིག་རྐང་མི་ཚང་བས་འགྱུར་རྙིང་གི་དཔེ་སྔ་མ་ཞིག་ཏུ་ཆད་པ་
རིམ་བརྒྱུད་དུ་སོང་བའམ། ཡང་ན་འགྱུར་ལ་ཆད་པ་གང་རིགས་ཤིག་འདྲའོ། །
འདི་ལའང་འགྱུར་གསར་གྱི་དཔེ་ཐམས་ཅད་ན་དེ་ཡི་ཡན་ལག་ཅེས་འདུག་ཀྱང་།
སྡེ་དཔོན་བཞིན་བཟང་གིས་རྔོན་པ་ལ་ངང་པའི་རྒྱལ་པོ་འདི་ཐོངས་ཞེས་བསྐུལ་
བའི་སྐབས་ཡིན་པས། འདི་ཡི་ཡན་ལག་ཅེས་འོང་རྒྱུ་འདྲ་སྟེ་མང་དུ་ཐོས་པ་
རྣམས་ཀྱིས་དཔྱད་དོ། །དེ་ལྟར་བདག་བཟུང་སྟེ་བྱའི་རྒྱལ་པོ་འདི་བཏང་ན་རྔོན་པ་
ཁྱོད་ ཀྱིས་ རྙེད་ པའང་ ཇི་ ལྟར་ འོང་བ་དེ་བཞིན་འོང་ལ། བདག་ གིས་ ཁྱོད་ལ་
གསོལ་བ་བཏབ་པའང་དོན་དང་ལྡན་པར་འགྱུར་བས། ཁྱོད་ཀྱིས་དེ་ལྟར་གནང་
བར་མཛོད་ལ། ངང་པའི་རྒྱལ་པོ་འདི་བཏང་ནས་ཡིད་བཞིན་གྱི་མཚོ་ན་གནས་
པའི་ངང་པ་མང་པོ་དེ་དག་དགའ་བར་གྱིས། ཁྱོད་ཀྱིས་ངང་པའི་རྒྱལ་པོ་འདི་
- 280 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཏང་ན་ཡིད་བཞིན་གྱིས་མཚོ་ན་གནས་པའི་ངང་པ་མང་པོ་དེ་དག་དགའ་བར་
འགྱུར་ཏེ། ད་ལྟ་ངང་པའི་ཁྱུ་ཆེན་པོ་དེ་མགོན་མེད་པར་ལུས་པ་ལ་ངང་པའི་རྒྱལ་
པོ་སེམས་དཔའ་ཆེན་པོ་འདི་བྱོན་ན་ངང་པ་དེ་དག་ཐམས་ཅད་མགོན་དང་བཅས་
པར་འགྱུར་ཞིང་། ངང་པའི་རྒྱལ་པོ་འདི་ཡང་མཛའ་བཤེས་རྣམས་དང་ཕྲད་ནས་
ཕན་ཚུན་དགའ་ཞིང་བདེ་བར་འཚོ་བ་དེ་བཞིན་དུ་འགྱུར་རོ། །ཚིགས་བཅད་འདི་
ལ་འགྱུར་གསར་དུ། ཁྱོད་ཀྱི་རྙེད་པའང་འདྲ་བ་ལ། །བདག་གི་དོན་ཡང་བྱས་
པར་འགྱུར། །དེ་བཞིན་ངང་པའི་ཚོགས་རྣམས་ ཀྱང་། །དགའ་ཞིང་གཉེན་དང་
ལྡན་པར་འགྱུར། །ཞེས་འགྱུར་བཅོས་པ་གོ་སླའོ། །ཡང་སྡེ་དཔོན་བཞིན་བཟང་
གིས་རྔོན་པ་ ལ་སྨྲས་ པ། ངང་པའི་ རྒྱལ་པོ་འདི་བཏང་ན་ཇི་ལྟར་ལེགས་ པར་
འགྱུར་བ་ཁྱོད་ལྟོས་ཞིག །ཡིད་བཞིན་གྱི་མཚོ་ན་གནས་པའི་ངང་པ་མང་པོ་བདག་
པོར་གྲགས་པའི་སེམས་དཔའ་ཆེན་པོ་འདི་ནམ་མཁའ་དང་བའི་ནང་ན་འཕུལ་ཏེ་
འགྲོ་བ་ནི་ལྷ་མ་ཡིན་གྱི་རྒྱལ་པོ་སྒྲ་གཅན་གྱིས་ཟླ་བ་བཏང་བ་བཞིན་དུ་རྣམ་པར་
མཛེས་པར་འགྱུར་རོ། །ཚིགས་བཅད་འདི་ལ་འགྱུར་གསར་དུ། ལྟོས་ཞིག་ཁྱོད་
ཀྱིས་རྣམ་པར་བཀྲོལ་གྱུར་ན། །ངང་པ་མང་པོའི་བདག་པོར་གྲགས་པ་འདི། །ཟླ་
བ་གཟའ་ལས་རྣམ་པར་གྲོལ་བ་ལྟར། །ནམ་མཁའ་དང་བའི་ནང་ན་རྣམ་པར་
མཛེས། །ཞེས་འབྱུང་ངོ༌། །བརྒྱད་པ་རྔོན་པ་དེ་སྙིང་ནས་དད་པར་གྱུར་ཏེ་ངང་པའི་
རྒྱལ་པོ་རྙི་ལས་བཏང་བ་ནི། དེ་ནས་རྔོན་པ་ཞེས་པ་ནས། རྙི་བཀྲོལ་ཏེ་བཏང་ངོ༌།
།ཞེས་པའི་བར་ཏེ། དེ་ལྟར་ངང་པའི་སྡེ་དཔོན་བཞིན་བཟང་གིས་ངང་པའི་རྒྱལ་པོ་
སེམས་དཔའ་ཆེན་པོའི་དོན་དུ་རང་གི་སྲོག་ཀྱང་ངེས་པར་འདོར་ཕོད་པའི་ཚིག་
བརྗོད་པ་དེ་ཐོས་ན། རྔོན་པ་དེ་རྒྱུན་དུ་སྲོག་ཆགས་གསོད་པའི་ལས་ལ་ཞུགས་
-281-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པས་སྙིང་སྲ་ཞིང་ཀུན་སློང་དང་སྦྱོར་བ་གཉིས་ཀ་རྩུབ་པ་ལ་གོམས་ཀྱང་། ངང་
པའི་སྡེ་དཔོན་བཞིན་བཟང་དེ་རང་གི་སྲོག་ལའང་མི་ལྟ་བར་ཇོ་བོ་ལ་སྙིང་ཉེ་ཞིང་
བྱམས་པ་དང་ཆུ་གང་དང་ཁྲེལ་ལྟས་ཆེ་བའི་ཡོན་ཏན་གྱི་གཟི་བྱིན་དང་ལྡན་པ་
དང༌། སྲོག་ལ་རྒོལ་བའི་རྔོན་པ་མངོན་དུ་འོངས་པའི་སྐབས་དེར་ཡང་བློ་མི་
འགྱུར་བར་བརྟན་ཞིང་། གནས་སྐབས་ཅིར་གྱུར་ཀྱང་རྒྱུད་མི་འཁྲུག་པར་རང་ལ་
གནོད་པ་བྱེད་པའི་དགྲ་ལའང་བྱམས་པར་ལྟ་ཞིང་འཇམ་པོར་སྨྲ་བའི་རྒྱན་གྱིས་
བརྒྱན་པའི་ཚིག་དེས་རྔོན་པ་དེ་སེམས་དུལ་བར་གྱུར་ནས། ངང་པའི་རྒྱལ་པོ་རྗེ་
བློན་གཉིས་ཀྱིས་ཡོན་ཏན་ལ་ངོ་མཚར་ཆེ་ཞིང་རབ་ཏུ་གུས་པའི་དབང་གིས་ཐལ་
མོ་སྦྱར་ཏེ་ངང་པའི་སྡེ་དཔོན་བཞིན་བཟང་ལ་སྨྲས་པ། སྐལ་བ་སྟེ་བསོད་ནམས་
ཆེན་པོ་ཁྱོད་ཀྱིས་མཛད་པ་འདི་ལྟ་བུ་ནི་ལེགས་སོ་ལེགས་སོ། །བླ་མ་དང་ཇོ་བོའི་
དོན་དུ་རང་གི་སྲོག་ཀྱང་འདོར་བར་ཁྱོད་ཀྱིས་འདིར་ནི་གང་བསྟན་པ་འདི་ལྟ་བུའི་
ཆོས་ལུགས་བཟང་བ་དུད་འགྲོ་ལ་མེད་པ་ལྟ་ཅི་སྨོས། ལྷའམ་མིའི་ནང་ནའང་འདི་
འདྲ་དཀོན་ནོ། །དེ་བས་ན་ཁྱོད་ཀྱི་རྒྱལ་པོ་སེམས་དཔའ་ཆེན་པོ་འདི་མགུ་བར་
བྱས་ནས་བཏང་བར་བྱའོ། ཁྱོད་ཀྱི་སྲོག་བས་ཀྱང་ཕངས་པ་དེ་ལ་གནོད་པར་བྱེད་
པ་སུ་ཞིག་ཡོད་དེ་གནོད་པ་ག་ལ་བྱེད། དེ་སྐད་ཅེས་སྨྲས་ནས། རྔོན་པ་དེས་རྒྱལ་
པོ་ཚངས་བྱིན་གྱི་བཀའ་མ་ཉན་པར་ངང་པའི་རྒྱལ་པོ་སྙིང་རྗེ་ཅན་དེ་ལ་དད་ཅིང་
གུས་པས་བཀུར་སྟི་དང་རིམ་གྲོ་ཆེར་བྱས་ནས་རྙི་བཀྲོལ་ཏེ་བཏང་ངོ༌། །དགུ་པ་
ངང་པའི་རྒྱལ་པོ་རྗེ་བློན་གཉིས་ཀྱིས་རྔོན་པ་ལ་ཕན་གདགས་པ་དང་རྒྱལ་པོ་
ཚངས་བྱིན་འདུལ་བར་བཞེད་ནས་རྒྱལ་པོའི་སྤྱན་སྔར་འབྱོན་པར་ཞལ་གྱིས་
བཞེས་པ་ནི། དེ་ནས་ངང་པའི་སྡེ་དཔོན་ཞེས་པ་ནས། རྩོལ་བར་འགྱུར། ཞེས་
- 282 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་བར་ཏེ། དེ་ལྟར་རྔོན་པ་དེས་དད་ཅིང་གུས་པས་ངང་པའི་རྒྱལ་པོ་སེམས་
དཔའ་ཆེན་པོ་རྙི་ལས་བཀྲོལ་ཏེ་བཏང་བས་ངང་པའི་སྡེ་དཔོན་བཞིན་བཟང་སྙིང་
རབ་ཏུ་དགའ་བར་གྱུར་ཏེ། རྔོན་པ་ལ་དགའ་ཞིང་བྱམས་པའི་ལྟ་བས་བལྟས་ནས་
སྨྲས་པ། རྔོན་པ་ཁྱོད་ཀྱིས་དེང་ངང་པའི་རྒྱལ་པོ་སེམས་དཔའ་ཆེན་པོ་རྙི་ལས་
བཀྲོལ་ཏེ་བཏང་བས་བདག་ནི་མཛའ་བོ་བདེ་བས་ཇི་ལྟར་དགའ་བར་གྱུར་པ་དེ་
ལྟར་བཟང་པོ་ཁྱོད་ཀྱང་གཉེན་དང་ལྷན་ཅིག་ཏུ་ལོ་བརྒྱ་ཕྲག་མང་པོ་དག་ཏུ་སྟོན་
བརྒྱ་མཐོང་ཞིང་དགའ་བར་ཤོག་ཅེས་སྨོན་ལམ་བཏབ་བོ། །ཚིགས་བཅད་འདི་
ལ་ འགྱུར་ གསར་དུ། །དེ་རིང་ ཁྱོད་ ཀྱིས་ ངང་ པའི་ རྒྱལ་ པོ་ འདི། །བཏང་ བས་
གཉེན་དང་བཅས་པ་དགའ་གྱུར་པ། །དེ་བཞིན་བཟང་པོ་ཁྱོད་ཀྱང་གཉེན་དང་
བཅས། །ལོ་ནི་སྟོང་ ཕྲག་མང་ པོར་ དགའ་གྱུར་ཅིག །ཅེས་འབྱུང་ངོ༌། །རྔོན་པ་
དེས་དད་ཅིང་གུས་པས་བཏང་ཡང་ངང་པའི་རྒྱལ་པོ་རྗེ་བློན་གཉིས་ཀྱིས་རྔོན་པ་
དེ་ལ་ཐུགས་བརྩེ་བས་དྲིན་ལན་གླན་པའི་ཕྱིར་རྒྱལ་པོ་ཚངས་བྱིན་གྱི་ཕོ་བྲང་དུ་
འབྱོན་པར་བཞེད་ནས་ངང་པའི་སྡེ་དཔོན་བཞིན་བཟང་གིས་རྔོན་པ་ལ་སྨྲས་པ།
རྒྱལ་པོ་ཚངས་བྱིན་གྱིས་ཁྱོད་ལ་མཚོའི་མཐའ་བསྐོར་དུ་ནི་མང་དུ་ཚུགས་པ་ངང་
པའི་མཆོག་གཉིས་པོ་ཟུངས་ཤིག་ཞེས་པ་བཀའ་སྩལ་པ་ལྟར། ཁྱོད་ཀྱིས་རྒྱལ་
པོའི་བཀའ་བསྒྲུབ་ཕྱིར་མཚོའི་ཁོ་ར་ཁོར་ཡུག་ཏུ་རྙི་མང་པོ་བཙུགས་ནས་ངེད་ཅག་
འཛིན་པའི་ལས་བྱས་པ་དེ་དོན་མེད་དུ་མི་འགྱུར་བའི་ཕྱིར་ང་དང་ངང་པ་མང་པོའི་
བདག་པོ་སེམས་དཔའ་ཆེན་པོ་གཉིས་བདེ་བར་བཟུང་ལ། ཁུར་གྱི་དོར་བསྡོས་ཏེ་
ཁྱེར་ལ་ཕོ་བྲང་གི་ནང་དུ་རྒྱལ་པོ་ཚངས་བྱིན་གྱི་སྤྱན་སྔར་བྲིམས་ཤིག །རྒྱལ་པོ་
ཚངས་བྱིན་གྱིས་ངང་པའི་རྒྱལ་པོ་སེམས་དཔའ་ཆེན་པོ་གཡོག་དང་བཅས་པ་
-283-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཟིགས་ན་རྒྱལ་པོ་ཚངས་བྱིན་དེ་ཁྱོད་ལ་ངེས་པར་དགྱེས་པར་འགྱུར་རོ། །རྒྱལ་
པོ་ཚངས་བྱིན་ཁྱོད་ལ་མགུ་བར་གྱུར་པས་རྔན་པ་ནོར་ཆེན་པོ་རྣམས་ཁྱོད་ཀྱི་ཡིད་
ལ་རེ་བའང་མེད་པ་དག་སྩོལ་བར་འགྱུར་རོ། ཁུར་གྱི་དོར་བསྡོས་ཞེས་པ་ནི་རྒྱ་
བལ་གྱི་ཡུལ་ན་བྲན་ལས་བྱེད་རྣམས་ཁུ་ཁྱེར་བའི་ཚེ་དེང་སང་བལ་སྐད་དུ་བ་ལ་
ལྟོ་ལར་གྲགས་པ་དབྱུག་པའི་སྣེ་གཉིས་སུ་སྲད་བུ་བཏགས་པའི་སྣེར་གང་ཁུར་
བར་བྱ་བ་དེ་ཆ་གཉིས་སུ་བགོས་ནས་ལྕི་ཡང་མེད་པ་བྱས་ཏེ་ཕྲག་པས་ཁྱེར་བར་
བྱེད་པ་དེའོ། །ཁྲིམས་ཞེས་པ་འདི་ལ་འགྱུར་གསར་དུ་ཁྱེར་ཞེས་འབྱུང་ངོ༌། །
བཅུ་གཉིས་པ་རྒྱལ་པོ་ཚངས་བྱིན་གྱི་དྲུང་དུ་བྱོན་ནས་ཆོས་བསྟན་ཏེ་རྒྱལ་
པོ་དད་པར་བྱས་པ་ལ་བཅུ་གསུམ། རྔོན་པས་ཁྱེར་ནས་རྒྱལ་པོ་ཚངས་བྱིན་གྱི་
དྲུང་དུ་བྱོན་པ། རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་
མཐོང་བ་ཙམ་གྱིས་ངོ་མཚར་དུ་གྱུར་ནས་རྔོན་པ་དེ་ལ་ཇི་ལྟར་ཟིན་པ་དང་ཇི་ལྟར་
འོངས་པའི་རྒྱུ་མཚན་དྲིས་པ། རྔོན་པ་དེས་སེམས་དཔའ་ཆེན་པོ་རྗེ་བློན་གཉིས་ཀྱི་
ཡོན་ཏན་ཇི་ལྟར་མཐོང་བ་རྣམས་བརྗོད་པ། རྒྱལ་པོ་ཚངས་བྱིན་དད་ཅིང་གུས་
པར་གྱུར་ཏེ་ སེམས་དཔའ་ཆེན་པོ་ རྗེ་ བློན་གཉིས་ལ་བཀུར་སྟི་ཆེར་བྱས་པ།
སེམས་དཔའ་ཆེན་པོ་ཡུལ་འཁོར་བསྲུང་གིས་བག་ཚ་བ་མེད་པར་ རིན་པོ་ཆེའི་
ཁྲིའི་སྟེང་དུ་འདུག་ནས་རྒྱལ་པོ་ཚངས་བྱིན་ལ་ལུགས་དང་མཐུན་པའི་ཆོས་རྒྱ་
ཆེར་བཤད་པ། རྒྱལ་པོ་ཚངས་བྱིན་རབ་ཏུ་དད་ཅིང་གུས་པར་གྱུར་ནས་སེམས་
དཔའ་ཆེན་པོ་ལ་ལེགས་སོ་བརྗོད་ཅིང་བསྙན་དྲིས་པ། སེམས་དཔའ་ཆེན་པོས་
ལན་བརྗོད་པ། རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་ཀྱི་
ཐུགས་བཞེད་ལྟར་རྔོན་པ་ནོར་གྱིས་མགུ་བར་བྱས་པ། རྒྱལ་པོ་ཚངས་བྱིན་གྱིས་
284 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་དཔའ་ཆེན་པོ་རྗེ་བློན་གཉིས་ལ་ཅི་དང་ཅི་བཞེད་པ་འབུལ་ཞེས་ཞུས་པ།
རྒྱལ་པོ་ཚངས་བྱིན་གྱིས་ངང་པའི་སྡེ་དཔོན་བཞིན་བཟང་ལ་ཆོས་དང་མཐུན་པའི་
གཏམ་ སྨྲས་ བར་ བསྐུལ་བ། བཞིན་བཟང་གིས་ ལུགས་ དང་མཐུན་པའི་ཚིག་
བརྗོད་ པ། རྒྱལ་ པོ་ ཚངས་ བྱིན་ ངོ་ མཚར་ ནས་ བསྔགས་ པ་ བརྗོད་ པ། སེམས་
དཔའ་ཆེན་པོ་ཡུལ་འཁོར་བསྲུང་གིས་རྒྱལ་པོ་ཚངས་བྱིན་ལ་ཆོས་རྒྱ་ཆེར་བསྟན་
པའོ། །
དང༌ པོ་ལ་གཉིས། ཚིག་ ལྷུག་ པའི་སྒོ་ནས་ བརྗོད་ པ་ དང་། ཚིགས་ སུ་
བཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་དེས་ཞེས་པ་ནས། སྤྱན་སྔར་
ཁྲིམས་སོ། །ཞེས་པའི་བར་ཏེ། དེ་ལྟར་ངང་པའི་སྡེ་དཔོན་བཞིན་བཟང་གིས་རྔོན་
པོ་དེ་ལ་ཁྱོད་ཀྱིས་ངང་པའི་རྒྱལ་པོ་འདི་བཏང་བ་ལེགས་ཀྱི། འོན་ཀྱང་ཁྱོད་ཀྱི་
དྲིན་ལན་གླན་པའི་ཕྱིར་དུ་ངེད་ཅག་རྗེ་བློན་གཉིས་རྒྱལ་པོ་ཚངས་བྱིན་གྱི་སྤྱན་
སྔར་ཁྱེར་ཅིག་ཅེས་དེ་ལྟར་གལ་གྱིས་བཅུས་པ་དང་། རྔོན་པ་དེས་བསམས་པ།
འདི་ལྟ་བུའི་ངང་པ་བདག་བས་གཞན་གཅེས་པར་མཛད་པ་ངོ་མཚར་རྨད་དུ་བྱུང་
བ་འདི་ གཉིས་ རྒྱལ་པོ་ཚངས་བྱིན་ གྱི་སྤྱན་སྔར་ བྲིམ་མོ་ སྙམ་ནས། ངང་པའི་
མཆོག་རྗེ་བློན་དེ་གཉིས་ཁོང་རང་གཉིས་ཀྱིས་ཇི་ལྟར་གསུངས་པ་ལྟར་ཁུར་གྱི་
དོར་བསྡོས་ཏེ་མ་བཅིངས་པར་བདེ་བར་ཁྱེར་ཏེ་སོང་སོང་ནས་རྒྱལ་པོ་ཚངས་བྱིན་
གྱི་སྤྱན་སྔར་བྲིམས་སོ། །འདིའི་ཁྲིམས་སོ་ཞེས་པ་འདི་ལ་འགྱུར་གསར་དུ། རྒྱལ་
པོའི་སྤྱན་སྔར་བཞག་གོ་ཞེས་འགྱུར་བཅོས་སོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། བདག་གིས་ཞེས་པ་
ནས། བྲིམ་དུ་གསོལ། ཞེས་པའི་བར་ཏེ། རྔོན་པ་དེས་ངང་པ་རྗེ་བློན་གཉིས་ཁྱེར་
-285-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཏེ་རྒྱལ་པོ་ཚངས་བྱིན་གྱི་སྤྱན་སྔར་སླེབ་པ་ན་དེས་རྒྱལ་པོ་ལ་གསོལ་བ། རྒྱལ་པོ་
ཆེན་པོས་ཇི་ལྟར་བཀའ་གནང་བ་ལྟར་བདག་གིས་བསྒྲུབས་ཏེ་ངང་པའི་རྒྱལ་པོ་
སྡེ་དཔོན་དང་བཅས་པ་འདིར་འཚལ་ཏེ་མཆིས་སོ། །ངོ་མཚར་རྨད་དུ་བྱུང་བའི་
སྤྱན་གཟིགས་འདི་རྒྱལ་པོའི་སྤྱན་སྔར་ཕུལ་བ་འདི་གཟུགས་སུ་གསོལ་ཞེས་ཞུས་
སོ། །འདིའི་འཚལ་ཏེ་མཆིས་ཞེས་པ་འདི་ལ། འགྱུར་གསར་དུ་འདིར་འོངས་ཀྱིས་
ཞེས་པ་དང༌། བྲིམ་དུ་གསོལ་ཞེས་པ་འདི་ལ། གཟིགས་སུ་གསོལ་ཞེས་འགྱུར་
བཅོས་ཏེ། དོན་ནི་དངོས་ཟིན་ལྟར་གོ་སླའོ། །གཉིས་པ་རྒྱལ་པོ་ཚངས་བྱིན་གྱིས་
སེམས་དཔའ་ཆེན་པོ་རྗེ་བློན་གཉིས་མཐོང་བ་ཙམ་གྱིས་ངོ་མཚར་དུ་གྱུར་ནས་
རྔོན་པ་དེ་ལ་ཇི་ལྟར་ཟིན་པ་དང་ཇི་ལྟར་འོངས་པའི་རྒྱུ་མཚན་དྲིས་པ་ནི། དེ་ནས་
རྒྱལ་པོ་དེ་ཡ་མཚན་ཆེ་ཞིང་ཞེས་པ་ནས། ཞིབ་ཏུ་སྨོས། ཞེས་པའི་བར་ཏེ། རྒྱལ་
པོ་ཚངས་བྱིན་དེ་སེམས་དཔའ་ཆེན་པོ་རྗེ་བློན་གཉིས་པོ་དེ་མཐོང་བ་ཙམ་གྱིས་ཡ་
མཚན་ཆེ་ཞིང་སྙིང་རབ་ཏུ་དགའ་བར་གྱུར་ནས། ངང་པའི་མཆོག་གསེར་གྱི་ཕ་
བོང་ལྟར་གསེར་འོད་འཕྲོ་ཞིང་གཟི་མདངས་དང་ལྡན་པ་གཟུགས་ཡིད་དུ་འོང་བ་
མཐོང་ན་མི་མཐུན་པ་མེད་པ་དེ་གཉིས་བལྟས་ནས་རྔོན་པ་དེ་ལ་སྨྲས་པ། བྱའི་
རྒྱལ་པོ་རྗེ་བློན་འདི་གཉིས་མ་བཅིངས་ལ་སྣད་ཅིང་རྨས་པའང་ཡོད་མེད་པར་
ཁྱོད་ཀྱིས་ཇི་ལྟར་ཟིན། ཁྱོད་ནི་ས་ལ་འགྲོ་བ་ཡིན་ལ། བྱ་འདི་གཉིས་ནི་ནམ་
མཁའ་ལ་འཕུར་ཏེ་འགྲོ་བ་ཡིན་པས། ཁྱོད་ཀྱིས་བྱ་འདི་གཉིས་ལག་པས་འཛིན་
མི་ཐུབ་ལ། རྙི་བཙུགས་ཏེ་ཟིན་པ་ཡིན་ན་ནི་རྐང་པ་སྣད་པར་འགྱུར་བ་ལ་འདི་
གཉིས་ཀྱི་རྐང་པ་ལ་སྣད་པ་སོགས་ཀྱི་སྐྱོན་གང་ཡང་མི་འདུག་པས་ཁྱོད་ཀྱིས་ཇི་
ལྟར་ཟིན། བྱ་འདི་གཉིས་མ་བཅིངས་པར་འདིར་འོང་བ་འདི་ཡང་ཇི་ལྟར་ཡིན་
- 286 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིབ་ཏུ་སྨོས་ཞིག་ཅེས་དྲིས་སོ། །
གསུམ་པ་རྔོན་པ་དེས་སེམས་དཔའ་ཆེན་པོ་རྗེ་བློན་གཉིས་ཀྱི་ཡོན་ཏན་ཇི་
ལྟར་མཐོང་བ་རྣམས་བརྗོད་པ་ནི། དེ་སྐད་ཅེས་སྨྲས་པ་དང༌། རྔོན་པ་དེས་ཞེས་པ་
ནས། ཁྱོད་ཀྱི་སྤྱན་སྔར་མཆིས། ཞེས་པའི་བར་ཏེ། རྒྱལ་པོ་ཚངས་བྱིན་གྱིས་རྔོན་
པ་དེ་ལ་བྱའི་རྒྱལ་པོ་རྗེ་བློན་འདི་གཉིས་ཇི་ལྟར་ཟིན་པ་དང་། འདིར་ཇི་ལྟར་འོང་
ཞིབ་ཏུ་སྨོས་ཞེས་སྨྲས་པ་དེ་ལ། རྔོན་པ་དེས་རྒྱལ་པོ་ལ་ཕྱག་འཚལ་ནས་ལན་
སྨྲས་པ། རྒྱལ་པོ་ཆེན་པོ་ཁྱོད་ཀྱིས་ཇི་ལྟར་བཀའ་བསྩལ་པ་ལྟར་མཚོ་དང་ལུ་མའི་
འགྲམ་བྱ་རྣམས་རྒྱུ་བའི་ས་ཕྱོགས་དག་ཏུ་བྱ་རྣམས་ཀྱིས་དེར་ཕྱིན་ན་ངེས་པར་
འཛིན་ནུས་པའི་བྱ་རྙི་རབ་ཏུ་མི་བཟད་པ་ཤིན་ཏུ་མང་པོ་བཙུགས་པས། ངང་པའི་
མཆོག་འདི་དོགས་པ་མེད་པར་བག་ཕབ་ནས་རྒྱུ་བ་ནི་རྙི་བཙུགས་པ་དེས་རྐང་པ་
གཉིས་ནས་ཟིན་པར་གྱུར་ལ། ཅིག་ཤོས་ངང་པའི་བློན་པོ་འདི་ནི་རྙིས་མ་ཟིན་
ཡང་ངང་པའི་རྒྱལ་པོ་དེ་ལ་འཁོར་ཏེ་གནས་ནས་ངང་པའི་བློན་པོ་འདིས་ངང་པའི་
རྒྱལ་པོ་འདི་གཏང་དུགསོལ་ཞེས་བདག་ལ་གསོལ་བ་བཏབ་ཅིང་། འདི་མི་གཏོང་
ན་ངང་པའི་རྒྱལ་པོ་འདིའི་སྲོག་གླུད་དུ་བདག་ཉིད་མཆི་ཡིས་འཚལ་བ་སྟེ་རང་
ཉིད་སྡོད་པར་འདོད་པར་གྱུར་ཏེ། མིའི་སྐད་དུ་རྣམ་པར་གསལ་ཞིང་སྡེབ་སྦྱོར་
སྤེལ་ལེགས་ལ་དོན་དང་ལྡན་པའི་ཚིག་འབྲུ་འཇམ་ཞིང་སྙན་པར་ཚིག་ཏུ་སྨྲ་བ་
དང༌། རྗེ་བོའི་དོན་དུ་རང་གི་སྲོག་ཀྱང་ཡོངས་སུ་བཏང་ནས་བཀུར་སྟི་བྱེད་པ་
དང༌། བདག་ལ་རྗེ་བོའི་དོན་དུ་གསོལ་བ་འདེབས་ཀྱང་སྙིང་སྟོབས་བརྟན་ཞིང་
གཟི་བྱིན་ཤིན་ཏུ་ཆེ་བར་སྣང་བ་དེ་བས་ངང་པའི་བློན་པོ་འདིའི་ཚིག་རབ་ཏུ་
འཇམ་པ་དེ་དང༌། རང་གི་རྗེ་བོ་ལ་སྙིང་ཉེ་ཞིང་རང་གི་སྤྱོད་ཚུལ་ཤིན་ཏུ་བརྟན་པ་
-287-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེ་མཐོང་བས། བདག་ནི་དད་ཅིང་མགུ་བར་གྱུར་ནས་བདག་གི་སེམས་ཞི་ཞིང་
དུལ་ནས་ཁྲོ་བ་གཏོང་བ་དང་། མཉམ་དུ་ངང་པའི་བློན་པོ་འདི་ཡི་རྗེ་བོ་འདིའང་
མཉམ་དུ་བཏང་ངོ༌། །དེ་ལྟར་བྱའི་རྒྱལ་པོ་འདི་བཏང་བས་བློན་པོ་བཞིན་བཟང་
འདི་དགའ་བར་གྱུར་ནས་བདག་ལ་ཆོས་དང་མཐུན་པའི་སྙན་པ་མང་དུ་སྨྲས་
ཤིང་། བདག་གི་སུག་ལས་དོན་མེད་དུ་མི་འགྱུར་བར་བྱ་བའི་ཕྱིར་རྒྱལ་པོ་ཆེན་པོ་
ཁྱོད་ཀྱི་སྤྱན་སྔར་ངེད་ཅག་གཉིས་ཁྲིད་ཅིག་ཅེས་བདག་ལ་མཆིའོ། །རྒྱུ་མཚན་དེ་
བས་ན་ངང་པ་རྗེ་བློན་འདི་གཉིས་ནི་ལུས་བྱའི་གཟུགས་ཅན་དུ་བསྟན་པ་མ་
གཏོགས་བདག་ཉིད་ཆེན་པོ་ཆོས་དང་ལྡན་པ་གཞན་ཞིག་སེམས་ཅན་གྱི་དོན་དུ་
བྱོན་པ་ལགས་སོ། །བདག་རྔོན་པ་ལས་སུ་སྡིག་པ་འབའ་ཞིག་བྱེད་པ་སེམས་
རྒྱུད་རབ་ཏུ་རྩུབ་པ་འདི་ལྟ་བུའང་ངང་པ་གང་གི་མཐུས་དེ་མ་ཐག་ཏུ་སེམས་
འཇམ་ཞིང་མཉེན་པར་གྱུར། དེ་བས་བདག་གིས་བྱའི་རྒྱལ་པོ་རྙི་ལས་བཀྲོལ་ཏེ་
བཏང་བ་དང་། བདག་ལ་དྲིན་བཟོ་བའི་ཕྱིར་ངང་པའི་རྗེ་བོ་ཁོལ་པོའམ་གཡོག་
བཞིན་བཟང་དང་བཅས་པ་རྒྱལ་པོའི་སྤྱན་སྔར་མཆིས་པ་ལགས་སོ་ཞེས་ཞུས་
བཞི་པ་རྒྱལ་པོ་ཚངས་བྱིན་དད་ཅིང་གུས་པར་གྱུར་ཏེ་སེམས་དཔའ་ཆེན་
པོ་ རྗེ་བློན་གཉིས་ལ་བཀུར་སྟི་ཆེར་བྱས་པ་ནི། རྒྱལ་པོ་དེས་དེ་སྐད་ཅེས་ཐོས་
ནས་ཞེས་པ་ནས། སྟན་དུ་ཐིངས་ཤིག་ཅེས་བསྒོའོ། །ཞེས་པའི་བར་ཏེ། རྒྱལ་པོ་
ཚངས་བྱིན་དེས་རྔོན་པས་ངང་པ་རྗེ་བློན་གཉིས་ཀྱི་ཡོན་ཏན་དེ་སྐད་བརྗོད་པ་
ཐོས་ནས་སྔོན་ཡུན་རིང་པོ་ནས་ལྷ་དང་ཀླུ་དང་གནོད་སྦྱིན་ལ་སོགས་པའི་མི་མ་
ཡིན་རྣམས་དང་། མི་རྣམས་ཀྱི་ལྷོ་ཕྱོགས་ཡིད་བཞིན་གྱི་མཚོ་ན་ངང་པའི་མཆོག་
- 288 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱད་དུ་འཕགས་པ་དུད་འགྲོའི་སྤྱོད་པ་ལས་འདས་པ་བདག་ཉིད་ཆེན་པོ་གཉིས་
བཞུགས་པའི་སྙན་པ་ཐོས་ནས། བདག་ཉིད་ཆེན་པོ་དེ་གཉིས་མཐོང་ན་ཅི་མ་རུང་
སྙམ་དུ་སྨོན་པ་འདིར་མངོན་སུམ་དུ་མཐོང་བས་རབ་ཏུ་དགའ་ཞིང་། ལུས་བཟང་
པོ་མཐོང་ན་མི་མཐུན་པ་མེད་པ་དེ་མཐོང་བས་དད་ཅིང་ངོ་མཚར་ཆེར་གྱུར་ཏེ།
གསེར་གྱི་གདན་ཁྲི་རྒྱལ་པོ་ཆེན་པོའི་སྟན་དུ་འོས་པ། ཁྲིའི་རྐང་པ་བཞི་རིན་པོ་ཆེ་
སྣ་ཚོགས་ཀྱིས་སྤུས་པས་འོད་ཟེར་འཕྲོ་ཞིང་ལྟ་ན་སྡུག་པ། ཁྲིའི་སྟེང་དུ་ལྷའི་
གདན་རིམ་པ་དུ་མར་བརྩེགས་པ་བཤམས་ཤིང་བཟང་བ། རྒྱབ་རྟེན་བདེ་ཞིང་
ཉམས་དགའ་བས་བརྒྱན་པ། རྐང་རྟེན་བཙུགས་པ་ཞིག་ངང་པའི་རྒྱལ་པོའི་སྟན་
དུ་ཐིངས་ཞིག་ཅེས་འཁོར་རྣམས་ལ་བཀའ་སྩལ། བློན་པོ་ཆེན་པོའི་སྟན་དུ་འོས་
པ་སྦའི་ཁྲི་ཞིག་ངང་ པའི་ སྡེ་དཔོན་བཞིན་བཟང་གི་སྟན་དུ་ཐིགས་ཤིག་ཅེས་
འཁོར་རྣམས་ལ་བསྒོའོ། །དེ་ལྟར་གུས་པས་སྟན་བཤམས་པ་ན། སེམས་དཔའ་
ཆེན་པོ་ངང་པའི་རྒྱལ་པོ་ཡུལ་འཁོར་བསྲུང་གསེར་ཁྲི་ཆེན་པོའི་སྟེང་དུ་འཛེགས་ཏེ་
གཟི་བྱིན་དང་ལྡན་པར་བཞུགས། ངང་པའི་སྡེ་དཔོན་བཞིན་བཟང་ཡང་གདན་ཁྲི་
གང་བཤམས་པ་དེའི་སྟེང་དུ་གཟི་བརྗིད་དང་ལྡན་པར་འཁོད་དོ། །ལྷའི་སྟན་ཞེས་
པ་ནི་མིའི་གོས་རྣམས་ཀྱི་ནང་ནས་ཆེས་ཁྱད་པར་དུ་འཕགས་པ། རེག་ན་འཇམ་
ཞིང་བདེ་བ། ཁ་དོག་བཟང་ཞིང་མཛེས་པ་བདག་སྟན་དུ་བཏིང་བ་ལ་ལྷའི་སྟན་
ཞེས་ཁྱད་པར་དུ་འཕགས་པར་བརྗོད་པའོ། །ལྔ་པ་སེམས་དཔའ་ཆེན་པོ་ཡུལ་
འཁོར་བསྲུང་གིས་བག་ཚ་བ་མེད་པ་རིན་པོ་ཆེའི་ཁྲིའི་སྟེང་དུ་འདུག་ནས་རྒྱལ་པོ་
ཚངས་བྱིན་ལ་ལུགས་དང་མཐུན་པའི་ཆོས་རྒྱ་ཆེར་བཤད་པ་ནི། དེ་ནས་བྱང་ཆུབ་
སེམས་དཔས་བསམས་པ་ཞེས་པ་ནས། དགྲ་རྣམས་ཤུགས་འབྱིན་སྨོད་པར་གྱུར་
-289-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལགས་སམ། ཞེས་པའི་བར་ཏེ། དེ་ལྟར་རྒྱལ་པོ་ཚངས་བྱིན་གྱིས་དད་ཅིང་གུས་
པས་གསེར་གྱི་ཁྲི་བཤམས་པ་སོགས་བཀུར་སྟི་ཆེར་བྱས་ཤིང་། མདུན་དུ་དུལ་
བར་འདུག་ནས་དང་བས་མིག་མི་འཛུམ་པར་ལྟ་ཞིང་འཁོད་པ་ན། བྱང་ཆུབ་
སེམས་དཔའ་སེམས་དཔའ་ཆེན་པོ་ཡུལ་འཁོར་བསྲུང་གིས་བསམས་པ། ད་ནི་
རྒྱལ་པོ་ཚངས་བྱིན་འདི་སྣོད་རུང་གི་གདུལ་བྱ་གྱུར་པས། ཐོག་མཐའ་བར་གསུམ་
དུ་དགེ་ཞིང་དགའ་བར་འགྱུར་བའི་ཆོས་ཀྱི་གཏམ་བྱའི་སྐབས་སུ་བབ་བོ་སྙམ་
ནས། དྲིལ་བུ་ལྟར་སྙན་པའི་སྐད་ཕྱུང་སྟེ་རྒྱལ་པོ་ཚངས་བྱིན་ལ་སྨྲས་པ། སྔོན་
བསོད་ནམས་བསགས་པའི་མཐུས་མངོན་མཐོའི་རྟེན་ཁྱད་པར་ཅན་ཐོབ་སྟེ་གཟི་
བྱིན་ཆེ་ཞིང་མདངས་བཟང་པོ་དང་ལྡན་པའི་རྒྱལ་པོ་ཁྱོད་ད་ལྟ་སྐུ་བདེའམ། རང་
དང་འབངས་ཐམས་ཅད་ཀྱི་བདེ་བ་འབྱུང་བའི་གནས་རྒྱལ་པོ་ཁྱོད་ད་ལྟ་ཐུགས་
བདེའམ་ཞེས་ཆོས་སྟོན་པའི་ཐོག་མར་བསྙུན་འདྲི་བྱས་སོ། །དེ་དག་གིས་ནི་ཆོས་
སྟོན་པའི་ཚེ་འདུལ་བྱ་སྣོད་དུ་རུང་བ་དང་། ཆོས་གང་བསྟན་པར་བྱ་བ་སྐབས་སུ་
བབ་པ་ཞིག་སྟོན་དགོས་པ་དང་། ཆོས་སྟོན་པའི་ཐོག་མར་དལ་འབྱོར་དོན་ཆེ་བ་
དང་རྙེད་དཀའ་བའི་ཚུལ་བསྟན་ནས་རྒྱུད་བསྐུལ་དགོས་པར་བསྟན་ཏེ། དགའ་
བར་འགྱུར་བའི་གཏམ་བྱ་བའི་སྐབས་སུ་བབ་བོ་ཞེས་པས་གདུལ་བྱ་འདུལ་བའི་
དུས་དང་སྐབས་ལ་བབ་ན་ཆོས་སྟོན་པ་ཡིན་གྱི། དེ་ལྟ་མིན་པར་དད་གུས་མེད་པ་
ལ་ཆོས་བཤད་ན་གདུལ་བྱ་ལ་མི་ཕན་ཞིང་རང་ཉིད་ཉམས་པའི་རྒྱུར་འགྲོའོ་ཞེས་
བསྟན་ཏོ། །སེམས་དཔའ་ཆེན་པོ་པོ་ཏོ་བས། སྐབས་སུ་བབ་བོ་ཞེས་པའི་ཚིག་
འདིས་གདུལ་བྱའི་རྒྱུད་ལ་བརྟགས་ནས་སྐབས་ལ་བབ་ན་ཆོས་སྟོན་པ་ཡིན་གྱི།
སྐབས་སུ་མ་བབ་པར་སྣོད་མི་རུང་ལ་ཆོས་བཤད་ན་རང་ཉིད་ཤེས་རབ་འཆལ་
- 290 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བའི་རྒྱུར་འགྲོ་གསུངས་སོ། །ཚིག་རྐང་དང་པོ་འདི་གཉིས་ཀྱིས་དལ་འབྱོར་ལ་
འཁྲིད་པར་བསྟན་ཏེ། ཚིག་རྐང་དང་པོས་དལ་བའི་རྟེན་ཐོབ་པ་དང་། གཉིས་
པས་འབྱོར་བ་དང་ལྡན་པའི་ཚུལ་བསྟན་ཏེ། བདེ་བའི་གནས་ཞེས་པ་ནི་ཆོས་སྒྲུབ་
པའི་རྟེན་མིའི་ལུས་རྟེན་འདི་གནས་སྐབས་དང་མཐར་ཐུག་གི་བདེ་བ་ཐམས་ཅད་
འབྱུང་བའི་གནས་ཡིན་པས། དེ་ ལྟར་ ཡིན་ པར་བསམས་ནས་དོན་མེད་དུ་མི་
གཏང་བར་ཆོས་ལ་བསྐུལ་དགོས་པའོ། །དེ་ནས་རྒྱལ་པོ་ཆེན་པོ་ཁྱོད་ཀྱི་ཆོས་ལྡན་
གྱི་རྟེན་ལན་ཅིག་ཐོབ་པ་འདི་ལ་སྙིང་པོ་བླངས་སམ་ཞེས་ཆོས་ཀྱི་སྐུ་བསླབ་པ་
གསུམ་དང་བྱམས་སྙིང་རྗེ་བྱང་ཆུབ་ཀྱི་སེམས། སྤྱོད་པ་ཕྱིན་དྲུག་རྣམས་ལ་རྨ་
མེད་དམ་ཞེས་ཐེག་པ་ཆེན་པོའི་ལམ་གྱི་ལུས་རྫོགས་པ་ལ་ཉམས་ལེན་བྱས་སམ།
དེ་དག་ལ་སྐྱོན་མ་ཞུགས་སམ་ཞེས་དྲིས་སོ། །འདི་ནི་ཤིན་ཏུ་རྒྱ་ཆེ་སྟེ། ཐོག་མར་
ཚེ་ཕྱི་མ་དྲན་པ་ཞིག་དགོས་པས་དེ་ལ་ཚེ་འདིར་ཆགས་པའི་རྟག་འཛིན་གྱི་རྨ་མེད་
དམ། དེ་ནས་སྲིད་པ་མཐའ་དག་ལས་ཡིད་ལོག་ནས་ཐར་པའི་ལམ་བསླབ་པ་
གསུམ་ལ་སློབ་པ་ལ་ཉོན་མོངས་པ་དུག་གསུམ་གྱི་རྨ་མེད་དམ། དེ་ནས་ཐེག་པ་
ཆེན་པོའི་ལམ་ལ་སློབ་པ་ལ་རང་དོན་ཡིད་བྱེད་ཀྱི་རྨ་མེད་དམ་ཞེས་འདྲི་བ་སྟེ།
འདི་དག་ལ་ནང་གསེས་ཀྱིས་ཞིབ་ཏུ་ཕྱེ་ན་རྒྱ་ཤིན་ཏུ་ཆེའོ། །སེམས་དཔའ་ཆེན་པོ་
པོ་ཏོ་བས། ཚིག་རྐང་འདིས་སྐྱེས་བུ་གསུམ་གྱི་ལམ་ལ་སློབ་པའི་ཚེ་ཕྱིན་ཅི་ལོག་
གི་གནོད་པ་མེད་དམ་ཞེས་ འདྲི་བ་ ཡིན་པར་གསུངས་པ་ ལྟར་བཀོད་པའོ། །
བཤད་སྲོལ་འདི་ནི་རྒྱ་གར་བའི་སློབ་དཔོན་འགའ་ཞིག་གིས་ཀྱང་བྱས་སྣང་ངོ༌། །
བཀའ་ ལུང་སྙན་ པས་རྒྱ་ཆེར་ དབུགས་ཕྱུང་ངམ། ཞེས་ པ་ནི། རང་གི་རྒྱུད་ལ་
བསླབ་པ་གསུམ་དང་བསམ་པ་སེམས་བསྐྱེད་སྤྱོད་པ་ཕྱིན་དྲུག་དང་བཅས་པ་
-291-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཐེག་པ་ཆེན་པོའི་ལམ་གྱི་ལུས་སྐྱོན་མེད་པ་ཞིག་བསྐྱེད་ནས་གདུལ་བྱ་གཞན་
རྣམས་བསྡུ་བའི་དངོས་པོ་བཞིས་རྗེས་སུ་བཟུང་སྟེ་སྐྱོང་དགོས་པར་བསྟན་པ་ཡིན་
ཏེ། བསྡུ་བའི་དངོས་པོ་བཞིའི་ནང་ནས་སྙན་པར་སྨྲ་བ་ནི། ཕར་ཕྱིན་དྲུག་གི་
གདམས་ངག་བསྟན་ཏེ་གདུལ་བྱ་རྗེས་སུ་འཛིན་པ་ཡིན་པས། ཆོས་ཀྱིས་རྒྱལ་པོ་
རྣམས་ཀྱིས་རང་གི་མངའ་འབངས་སུ་གཏོགས་པའི་སྐྱེ་འགྲོ་རྣམས་ལ་མི་དགེ་
བཅུ་ སྤོང་ བའི་ བཀའ་ ལུང་ སྙན་ པར་ བསྒྲགས་ པས། ཐམས་ ཅད་ གཅིག་གིས་
གཅིག་ལ་འཚེ་བ་མེད་པར་བདེ་བར་དབུགས་ཕྱུང་བ་ཞིག་བྱེད་དགོས་པས་རྒྱ་
ཆེར་དབུགས་ཕྱུང་ངམ་ཞེས་དེ་ལྟར་དུ་དྲིས་པ་ཡིན་ནོ། །བཀའ་ལུང་སྙན་པས་
འབངས་རྣམས་དབུགས་ཕྱུང་པ་ནི། རྒྱལ་པོ་བྱམས་པའི་སྟོབས་ཀྱིས་འཛམ་བུ་
གླིང་གི་སྐྱེ་འགྲོ་རྣམས་ལ་མི་དགེ་བཅུ་སྤོང་བའི་བཀའ་ཁྲིམས་བསྒྲགས་པས་
འབངས་ཐམས་ཅད་དབུགས་ཕྱུང་བར་མཛད་པ་ལྟ་བུའོ། །སེམས་དཔའ་ཆེན་པོ་
པོ་ཏོ་བས། བཀའ་ལུང་སྙན་པས་འབངས་དབུགས་ཕྱུང་བ་ནི། སྔོན་དུས་ཁ་བ་
ཅན་ གྱི་ ལྗོངས་ འདིར་ མི་རྣམས་ གཅིག་ ལ་ གཅིག་ འཚེ་ བས་ འཁྲུག་རྩོད་ ཀྱིས་
ཐམས་ཅད་སྡུག་བསྔལ་གྱི་རང་བཞིན་དུ་གནས་པ་ལ། ཆོས་རྒྱལ་སྲོང་བཙན་
སྒམ་པོས་མི་བསད་ན་སྟོང་བདས་སོ། །ནོར་བརྐུས་ན་བརྒྱད་འཇལ་ངོ་དགུའི་
ཆད་པས་བཅད་དོ་ཞེས་སོགས་མི་དགེ་བཅུ་སྤོང་བའི་བཀའ་ ཁྲིམས་བཙན་པོ་
བསྒྲགས་པས་བོད་འབངས་བདེ་ལ་བཀོད་དེ་དབུགས་ཕྱུང་བར་མཛད་པ་ལྟ་བུ་
ཡིན་གསུང་ངོ༌། །ཕན་ གདགས་ ནན་ ཏུར་ བགྱི་ བའི་ བཀའ་ ཁྲིམས་ ཀྱིས། །
འབངས་ཀྱི་སྐྱེ་དགུ་བསྲུང་བའི་དབང་སྐུར་ཏམ། །ཞེས་རྒྱལ་པོས་འབངས་རྣམས་
སྐྱོང་བའི་ཚེ་ཕས་བུ་སྐྱོང་བ་ལྟར་བྱམས་པས་རྣམ་པ་ཀུན་ཏུ་བདེ་ལ་འགོད་པའི་
- 292 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕན་གདགས་པ་དང་། བུ་མ་རུང་པ་སྤྱོད་ངན་བྱེད་པ་རྣམས་ཕ་བཟང་པོས་བརྩེ་
བས་ཚར་བཅད་དེ་སྐྱོང་བ་ལྟར་ནན་ཏུར་བགྱི་བའི་བཀའ་ཁྲིམས་ཀྱིས་ཚར་བཅད་
རྗེས་འཛིན་བྱས་ཏེ་སྐྱོང་དགོས་པས། དེ་ལྟར་དུ་འབངས་ཀྱི་སྐྱེ་དགུ་མཐའ་དག་
རང་གི་བུ་བཞིན་དུ་ཉེས་སྤྱོད་མཐའ་དག་ལས་བསྲུངས། ཕན་བདེ་མཐའ་དག་ལ་
བཀོད་དམ་ཞེས་དྲིས་པའོ། །སྐྱེ་དགུ་རྣམས་བདེ་བར་བྱས་སམ་ཞེས་འདྲི་བ་ལ་
དབང་བསྐུར་ཏམ་ཞེས་བརྗོད་པ་ནི། ཨ་བྷི་ཥེ་ཀའི་སྒྲ་ལ་ཡི་གེ་དབྲི་བསྣན་གྱིས་
ངེས་ཚིག་གི་བཤད་པ་མང་དུ་བྱར་ཡོད་པས། ལུས་སེམས་བདེ་བར་བྱས་པ་ལ་
ཡང་དེའི་སྒྲ་འཇུག་ས་ཡོད་པས་སྐད་དོད་ཀྱི་སྟེང་ནས་དབང་བསྐུར་ཏམ་ཞེས་
བསྒྱུར་བ་ཡིན་ནམ་སྙམ་མོ། །སྐྱེ་དགུ་ཡོངས་ལ་ཕན་འདོགས་པ་ནི། སྐྱེ་འགྲོའི་
བདེ་སྐྱིད་འབྱུང་བའི་གཞི་སངས་རྒྱས་ཀྱི་བསྟན་པ་དར་ཞིང་རྒྱས་པའི་ཆེད་དུ་
དཀོན་མཆོག་གསུམ་གྱི་རྟེན་དང་། མཆོད་གཞི་འཛུགས་པ་དང༌། སྐྱེ་འགྲོའི་བདེ་
སྐྱིད་སྤེལ་བའི་ཆེད་དུ་ཡུལ་གྲུ་སོ་སོར་སྨན་པ་དང་། འདྲེག་མཁན་དང༌། སྨན་དང་
ལོ་ ཏོག་ འཕེལ་ བའི་ ཐབས་ དང་། བཟའ་ བ་ དང་། བཏུང་བ་ དང༌། གོས་ དང༌།
རྒྱན་ལ་སོགས་པ་ཉེ་བར་འཚོ་བའི་ཡོ་བྱད་རྣམས་ཅི་འདོད་པ་བཞིན་བདེ་བར་
རྙེད་པའི་ཐབས་རྣམས་བསྒྲུབ་པ་དང་། དེ་དག་གི་གེགས་རྣམས་བསྲུང་བ་དང་།
དབུལ་ཕོངས་ཉམ་ཐག་པ་རྣམས་ཀྱིས་ཀྱང་འཚོ་བ་བདེ་བར་རྙེད་པའི་ཐབས་
རྣམས་བསྒྲུབ་པར་བྱེད་པའོ། །སློབ་དཔོན་འདི་ཉིད་ཀྱིས་གཞུང་གཞན་དུའང་།
ཡབ་མེས་བཞིན་དུ་བདག་ཉིད་ཀྱིས། །ཆོས་ཀྱིས་ས་སྟེང་བསྐྱང་བ་དང་། །ཡབ་
མེས་བཞིན་དུ་ལྷ་ཁང་གི །དུས་སྟོན་འཕེལ་བར་མཛད་དུ་གསོལ། ཁྱོད་ཀྱིས་མཐོ་
རིས་བྱང་གྲོལ་གྱི། །ཐེམ་སྐས་མི་མཉམ་མཉམ་པའི་ཕྱིར། །བསོད་ནམས་ལས་
-293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱུང་བཟོ་རིག་ཆེ། །རྟག་ཏུ་ལྷ་ཁང་དག་ཏུ་སོགས། །ཕ་ཡིས་བུ་ལ་ཇི་ལྟར་བར།
ཁྱོད་ ཀྱིས་ འཁོར་ལ་ བྱམས་བགྱིས་ན། །བུ་ ཡིས་ ཕ་ལ་ ཇི་ ལྟར་བར། ཁྱོད་ལ་
ཞབས་འབྲིང་དགའ་བར་བགྱིད། །ཅེས་གསུངས། མ་རུང་བ་དག་ལ་ན་ཏུར་བྱ་
དགོས་པ་ནི། རིན་ཆེན་ཕྲེང་བ་ལས། སྣོད་མིན་པ་ཡི་བུ་དག་ལ། །སྣོད་དུ་རུང་
བར་བྱ་འདོད་ལྟར། །སྙིང་རྗེ་ཡིས་ནི་ཚར་གཅད་བྱའི། །སྡང་བས་མ་ཡིན་ནོར་
ཕྱིར་མིན། །ཞེས་གསུངས་པ་ལྟར་རོ། །སྐྱེ་འགྲོ་སྤྱི་ལ་གནོད་པའི་མ་རུང་སྐྱེ་བོ་
འགའ་ཞིག་ནན་ཏུར་གྱིས་འདུལ་མ་ནུས་པ་ན་ཡུལ་ནས་བསྐྲད་དགོས་པ་ནི།
རིན་ཆེན་ཕྲེང་བར། རབ་སྡང་གསོད་པར་བགྱིད་པའི་མི། །བརྟགས་ཏེ་ལེགས་
པར་ཤེས་བགྱིས་ནས། །མི་གསད་གནོད་པར་མི་བགྱི་བར། །ཡུལ་ལས་བསྐྲད་
པ་དག་ཏུ་མཛོད། །ཅེས་དང༌། སློབ་དཔོན་འདི་ཉིད་ ཀྱིས་གཞུང་གཞན་དུའང་།
ཁྱོད་ ཀྱིས་ བློན་ དང་ ཕོངས་ ཆོས་ ཅན། །བརྐམ་ ཞིང་ བྱས་ པ་ མི་ གཟོ་དང༌། ཁ་
གསག་ གཏུམ་ པོ་ མི་ བཟད་ པ། །ཡུལ་ ནའང་ གནས་ སུ་ མ་ སྩལ་ ཅིག །ཅེས་
གསུངས་པ་ལྟར་རོ། །དེ་ནས་ཡང་སེམས་དཔའ་ཆེན་པོས་རྒྱལ་པོ་ཚངས་བྱིན་ལ་
དྲི་ བའི་ ཚུལ་ གྱིས་ གདམས་ པ། རྒྱལ་ པོ་ ཁྱོད་ ཀྱིས་ རྒྱལ་སྲིད་ཆོས་ བཞིན་དུ་
བསྐྱངས་ཏེ་སའི་སྟེང་དུ་རང་གི་གྲགས་པའི་གཏམ་སྙན་རྒྱས་པར་གྱུར་ཏམ་ཞེས་
དྲིས་ཏེ། ཁྱོད་ཀྱིས་འབངས་ཐམས་ཅད་ཉེ་རིང་མེད་པར་དགེ་བ་བཅུའི་ཁྲིམས་ལ་
བཀོད་ཅིང་ཐམས་ཅད་མཉམ་པར་བདེ་བར་བསྐྱངས་ནས། འབངས་ཐམས་ཅད་
ཀྱིས་བདག་ཅག་གི་རྗེ་བོ་རྒྱལ་པོ་ཐུགས་རྗེ་ཅན་འདིས་བདག་ཅག་ཐམས་ཅད་
འདི་ལྟར་བདེ་བར་བསྐྱངས་སོ་ཞེས་སྙན་པའི་གྲགས་པ་བརྗོད་པ་ཞིག་འབྱུང་བས་
དེ་ལྟར་དུ་བྱ་དགོས་སོ་ཞེས་གདམས་སོ། །འབངས་རྣམས་གློ་བ་ཉེ་ཞིང་ཕན་
- 294 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཏགས་སམ། ཞེས་པ་ནི་རྒྱལ་པོས་འབངས་རྣམས་ཉེ་རིང་མེད་པར་ཆོས་བཞིན་
དུ་བསྐྱངས་པ་ན། འབངས་རྣམས་རྒྱལ་པོ་ལ་གློ་བ་ཉེ་ཞིང་རྒྱལ་པོ་ཅི་དང་ཅི་
བཞེད་པ་རྣམས་གུས་པས་འབུལ་བས་ཐམས་ཅད་ཀྱིས་རྒྱལ་པོ་ལ་ཕན་འདོགས་
པ་ཞིག་འབྱུང་བས་དེ་ལྟར་དུ་བྱུང་ངམ་ཞེས་དྲིས་པའོ། །ཚིགས་བཅད་འདི་ལ་
འགྱུར་གསར་དུ། ཚར་གཅོད་རྗེས་སུ་འཛིན་པའི་བཀའ་ཁྲིམས་ཀྱིས། འབངས་
དང་སྐྱེ་དགུ་བསྲུངས་ཞིང་བསྐྱབས་ལགས་སམ། རང་གི་གྲགས་པའི་གཏམ་སྙན་
རྒྱས་ གྱུར་ ཏམ། རྗེས་ ཆགས་ འགྲོ་ ལའང་ ཕན་བདེ་ བགྱིས་ ལགས་ སམ། ཞེས་
འགྱུར་བཅོས་ཏེ། ཚིག་རྐང་སྔ་མ་གསུམ་དོན་འགྱུར་རྙིང་དང་འདྲ་ལ། ཚིག་རྐང་
བཞི་པ་འགྱུར་རྙིང་དང་དོན་མི་གཅིག་པར་བསྒྱུར་ཏེ། འགྱུར་གསར་འདི་ལྟར་ན་
རྒྱལ་པོས་འབངས་རྣམས་ལ་སེམས་ཉེ་བར་ཕན་བཏགས་སམ་ཞེས་པ་ཡིན་ལ།
འགྱུར་རྙིང་ནི་འབངས་རྣམས་ཀྱིས་རྒྱལ་པོ་ལ་ཚུར་སེམས་ཉེ་ཞིང་ཕན་བཏགས་
སམ་ཞེས་པ་ཡིན་པས། དོན་གཏན་མི་གཅིག་པར་སོང་སྟེ། ལེགས་པར་བརྟགས་
ན་འགྱུར་རྙིང་ལྟར་བྱས་ན་ལེགས་ཏེ། རྒྱལ་པོས་འབངས་ལ་ཕན་འདོགས་པ་
ཚིགས་བཅད་སྔ་མ་དང་ཚིགས་བཅད་འདིའི་ཚིག་རྐང་གོང་མར་བཤད་པ་ལ།
ཚིག་ རྐང་འདིས་རྒྱལ་པོས་འབངས་རྣམས་དང་བསྐྱངས་ པས་འབངས་རྣམས་
སེམས་མགུ་ནས་ཚུར་བཀའ་བཞིན་དུ་སྒྲུབ་བམ་ཞེས་དྲིས་པ་འདྲའོ། །དེ་ནས་
ཡང་སེམས་དཔའ་ཆེན་པོས་རྒྱལ་པོ་ཚངས་བྱིན་ལ་རྒྱལ་པོ་ཆེན་པོ་ཁྱོད་རྒྱལ་སྲིད་
སྐྱོང་བ་ལ་རྒྱལ་པོའི་བྱ་བ་ཐམས་ཅད་བློན་པོ་ལ་རག་ལས་པ་ཡིན་པས་བློན་པོ་
མཛངས་ཞིང་མཁས་ལ་གློ་བ་ཉེ་བ་ཡོད་དམ། རང་གི་བློན་པོ་རྣམས་ལ་ཡོན་ཏན་
དེ་གཉིས་མེད་བརྟག་པའི་ཐབས་ཀྱིས་ལེགས་པར་བརྟགས་ལས་སམ། ཡང་ན་
-295-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བློན་པོ་མཁས་པ་བསྐོས་ནས་བློན་པོ་དེ་དག་གིས་གྱ་ཚོམ་མི་བྱ་བར་འབངས་
ཐམས་ཅད་ཀྱི་སྤྱོད་ཚུལ་བརྟག་པའི་ཐབས་ཀྱིས་ལེགས་པར་བརྟགས་ལགས་
སམ་ཞེས་དྲིས་སོ། །རྒྱལ་སྲིད་སྐྱོང་བ་ལ་བློན་པོ་མཁས་པ་ཇི་ལྟ་བུ་ཞིག་དགོས་པ་
ནི། རྒྱལ་པོ་ལ་གདམས་པ་རིན་པོ་ཆེའི་ཕྲེང་བ་ལས། ལུགས་ཞིང་ཆོས་དང་ལྡན་
ལ་ འཇར། །གཙང་ཞིང་ སྙིང་ཉེ་མི་སྣང་བ། །རིགས་བཟང་ངང་ཚུལ་ཕུན་སུམ་
ལྡན། །བྱ་བ་གཟོ་བའི་བློན་པོ་བསྐོས། །ཞེས་གསུངས། རྒྱལ་སྲིད་སྐྱོང་བ་ལ་ཕ་
རོལ་གྱི་གཡུལ་བཟློག་པའི་དམག་དཔོན་ཇི་ལྟ་བུ་ཞིག་དགོས་པ་ནི། གཏོང་ཕོད་
མ་ཆགས་དཔའ་བ་དང་། །འཇམ་ཞིང་རན་སྤྱོད་བརྟན་པ་དང་། །རྟག་ཏུ་བག་ནི་
ཡོད་པ་དང༌། །ཆོས་དང་ ལྡན་ པའི་དམག་དཔོན་བསྐོས། །ཞེས་གསུངས། རྒྱལ་
སྲིད་སྐྱོང་བ་ལ་ཡུལ་གྲུ་རྣམས་སུ་ཁྲིམས་སྙོམས་པར་བྱེད་པའི་རྒན་རབས་སྣ་བོ་
ཇི་ལྟ་བུ་ཞིག་དགོས་པ་ནི། ཆོས་ཀྱི་ངང་ཚུལ་གཙང་ལ་གཟོ། །དོན་ཤེས་གཙུག་
ལག་ལ་མཁས་པ། །ཚུལ་ལྡན་སྙོམས་ཤིང་ངང་འཇམ་པ། །རྒན་རབས་རྣམས་ནི་
སྣ་བོར་བསྐོས། །ཞེས་གསུངས། རྒྱལ་སྲིད་དར་བ་བློན་པོ་མཁས་པའི་མཐུ་ལ་
ལྟོས་པ་ནི། ཤེས་རབ་བརྒྱ་པ་ལས། ལུགས་ལ་མཁས་པའི་བློན་པོ་ཡིས། །སྐྱེ་བོ་
མ་ལུས་སྐྱོང་བྱེད་པའི། །རྒྱལ་པོ་གཅིག་པུ་ཁོ་ནས་ཀྱང་། །ས་རྣམས་མ་ལུས་ཆམ་
དུ་ཕེབས། །ཞེས་གསུངས་པ་ལྟར་རོ། །རྒྱལ་པོས་འབངས་རྣམས་ཀྱི་ལེགས་ཉེས་
ལེགས་པར་སེམས་དགོས་པ་ནི། གང་ན་རྒྱལ་པོ་འབངས་རྣམས་ཀྱི། །ལེགས་
ཉེས་སེམས་པར་བྱེད་པ་ཡི། །ཡུལ་དེར་རྒྱལ་པོ་ཡོད་ཅེས་བྱ། །ཞེས་གསུངས་པ་
ལྟར་རོ། །འདི་དག་གི་དོན་ཞིབ་ཏུ་བཀྲལ་ན་ཡི་གེ་ཤིན་ཏུ་མང་པོ་དགོས་པས་བྲི་
མ་ནུས་ལ། ཤེས་པར་འདོད་ན་རིན་ཆེན་ཕྲེང་བའི་རྣམ་བཤད་དང་མདོ་སྡེ་བལྟས་
- 296 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་ཤེས་པར་བྱའོ། །མདོར་བསྡུ་ན་རྒྱལ་པོ་ཞེས་བྱ་བ་ནི་འབངས་ཀྱི་མགོན་བྱེད་
པ་ཡིན་པས་དུས་རྟག་ཏུ་འབངས་རྣམས་ལ་སྨན་པ་སྟེ་གང་དང་གང་གིས་ཕན་པ་
དང༌། གང་དང་གང་གིས་གནོད་པ་ཕྲ་ཞིང་མཛངས་ལ་ཞིབ་པའི་བློས་བརྟགས་ཏེ་
ལེགས་ པར་ དགོངས་ ལགས་ སམ། རྒྱལ་སྲིད་ཆོས་བཞིན་སྐྱོང་བའི་ཚུལ་ སྔར་
བཤད་པ་དེ་དག་མ་ཤེས་ན་རྒྱལ་སྲིད་ཆོས་བཞིན་དུ་སྐྱོང་མི་ནུས་ཤིང་། རྒྱལ་སྲིད་
བརྟན་པར་ཡང་མི་འགྱུར་བས། ཆོས་དང་མཐུན་པའི་ལུགས་ཀྱི་བྱ་བ་སྔར་བཤད་
པ་དེ་དག་མི་མཁྱེན་པར་མི་བཞུགས་གྲང་སྟེ། སྔར་མ་མཁྱེན་ནའང་ཆོས་དང་
ལུགས་གཉིས་ཀ་ལ་མཁས་པའི་དགེ་བའི་བཤེས་གཉེན་མཁས་པ་རྒྱུན་དུ་བསྟེན་
ནས་ཤེས་པར་བྱས་ལ་དོན་དེ་བཞིན་དུ་བསྒྲུབ་དགོས་སོ་ཞེས་གདམས་སོ། །ཡང་
སེམས་དཔའ་ཆེན་པོས་རྒྱལ་པོ་ཚངས་བྱིན་ལ་གདམས་པ། རྒྱལ་པོ་ཆེན་པོ་ཁྱོད་
ཀྱི་བློན་པོ་མཁས་པ་མཛངས་ཞིང་རང་ལ་གློ་བ་ཉེ་བ་དང་། དམག་དཔོན་དཔའ་
ཞིང་ཐབས་ལ་མཁས་པ་སོགས་ཕ་རོལ་གྱི་གཡུལ་འཇོམས་པ་ལ་འཇིགས་པ་མེད་
པའི་སྙིང་སྟོབས་དང་ལྡན་པས་དཔའ་ཞིང་རང་དང་འཁོར་ཐམས་ཅད་ཀྱིས་དགྲ་
རྣམས་ལ་ཡང་གནོད་འཚེ་མི་བྱ་བར་ཕན་པ་གང་ཆེ་བྱེད་པའི་ཐབས་ལ་མཁས་
པའི་བཀའ་ནན་གྱིས་རང་གི་མངའ་འོག་ཏུ་འདུས་པ་དང༌། མ་འདུས་པའི་རྒྱལ་
ཕྲན་ཇི་སྙེད་ཡོད་པ་དེ་དག་ཐམས་ཅད་ཚུལ་བཏུད་དེ་བཀའ་ཉན་ལགས་སམ་
ཞེས་དྲིས་ཏེ། དེ་ལྟར་དུ་རྒྱལ་ཕྲན་ཐམས་ཅད་ཕན་པར་སེམས་པའི་ཐབས་མཁས་
ཀྱིས་བཏུལ་ནས་རང་གི་དབང་དུ་འདུ་བ་ཞིག་བྱ་དགོས་སོ་ཞེས་གདམས་སོ། །ཕ་
རོལ་ཐམས་ཅད་ལ་ཕན་སེམས་གང་ཆེ་བྱས་ན་ཐམས་ཅད་རང་གི་དབང་དུ་འདུ་
བ་ཞིག་ཡོང་བ་ནི་ཤེས་རབ་བརྒྱ་པ་ལས། གང་ཞིག་གང་དག་བརླག་བྱ་ཞེས།
-297-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྲོས་པའི་མེ་ཡིས་རང་རྒྱུད་སྲེག །ཡོན་ཏན་ལྷུར་ལེན་མི་བྱེད་པ། །དེ་དག་ནམ་
ནམ་ཞར་ཞར་ཕུང་། །གང་ལ་རང་གི་ཤེས་རབ་མེད། །དེ་ལ་བསྟན་བཅོས་ཅི་བྱར་
ཡོད། །མིག་ གཉིས་ དང༌ ནི་ བྲལ་ བ་ ལ། །མེ་ ལོང་ གིས་ ནི་ ཅི་ ཞིག་ བྱ། །ཞེས་
གསུངས་པ་ལྟར་རོ། །ཡང་གདམས་པ། རྒྱལ་པོ་ཆེན་པོ་ཁྱོད་ཚེ་རབས་སྔ་མར་
བསོད་ནམས་དཔག་མེད་བསགས་པས་མི་རྣམས་ཀྱི་གཙོ་བོར་གྱུར་པ་ཡིན་གྱི།
ད་མི་ཐམས་ཅད་ཀྱི་ཡིད་དུ་འོང་བ་ཞིག་བྱ་དགོས་ལ་དེ་ལ་གཞན་ལ་ངན་སེམས་
དང་གནོད་འཚེའི་སྦྱོར་བ་བྱས་ན་ལུས་ལ་རྒྱན་ཅི་བཏགས་ཀྱང་མི་རྣམས་ཀྱིས་
མཐོང་ན་ཡིད་དུ་མི་འོང་བར་འགྱུར་ཞིང་། གཞན་ལ་ཐུགས་རྗེ་ཆེན་པོ་ཡོད་ན་
ཀུན་གྱི་ཡིད་དུ་འོང་བ་ཞིག་བྱུང་བས་དེ་ལྟ་བུའི་མཛེས་པ་མཆིས་ལགས་སམ་ཞེས་
དྲི་བའི་སྒོ་ནས་གདམས་སོ། །གཞན་ལ་གནོད་འཚེ་སྤངས་ཏེ་སྙིང་རྗེ་དང་བཟོད་
པ་བསྐྱེད་ན་མི་རྣམས་ཀྱི་ནང་དུ་མཛེས་པའི་མཆོག་ཏུ་འགྱུར་བ་ནི། བཟོད་པ་
སྟོབས་ལྡན་རྣམས་ལ་རྒྱན་གྱི་མཆོག་ཅེས་གསུངས་པ་ལྟ་བུའོ། །ཡང་གདམས་པ།
རྒྱལ་པོ་ཆེན་པོ་ཁྱོད་རང་གི་བློན་པོ་སོགས་འཁོར་རྣམས་དང་འབངས་གཞན་
རྣམས་སུ་ལའང་མ་བརྟགས་པ་ཅི་ཟེར་ལ་ཐུགས་ཆེ་བར་བྱེད་པ་དང་། བྱ་བ་སྣ་
ཚོགས་ཀྱི་སྐབས་སུ་བག་མེད་པར་གནས་པ་དང་། བག་མེད་པར་ཆང་འཐུང་བ་
དང་། གཉིད་ཀྱིས་མྱོས་པར་གནས་པ་དང༌། རི་དྭགས་གཤོར་བ་སོགས་བྱས་ན་
རྒྱལ་སྲིད་ཉམས་པའི་རྐྱེན་དུ་ཆེ་བས་དེ་ལྟ་བུའི་སྤྱོད་པ་ངན་པ་མི་མཛད་དམ།
བག་མེད་པར་མི་མནལ་ལམ་ཞེས་དྲི་བའི་ཚུལ་གྱིས་གདམས་སོ། །ཚིགས་བཅད་
འདི་ལ་འགྱུར་གསར་དུ། དཔའ་ཞིང་རྣམ་པར་གནོན་པའི་ཐབས་ཚུལ་གྱིས། །
རྒྱལ་ཕྲན་དེ་དག་བཀའ་ནི་ཉན་ལགས་སམ། །ཐབས་ལ་མཁས་པས་དགེ་བ་
- 298 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྤེལ་ལགས་སམ། །སྣ་ཚོགས་དུས་སུ་བག་མེད་མི་མནལ་ལམ། །ཞེས་འགྱུར་
བཅོས་ཏེ། ཚིག་རྐང་གསུམ་པར་འགྱུར་རྙིང་དུ། ཐུགས་རྗེ་ཆེན་པོས་མཛེས་པ་
མཆིས་ལགས་སམ། ཞེས་ པ་ འགྱུར་ གསར་དུ་དེའི་ཚིག་དོན་གང་ཡང་མ་བྱུང་
ཞིང༌། རྒྱ་དཔེ་ ལ་ ཡང་ འགྱུར་རྙིང་ ལྟར་ ཡོད་ པར་ མངོན་ཏེ། སློབ་དཔོན་དྷ་
ཀིརྟིས་ ཀྱང་ འགྲེལ་པར། ཐུགས་རྗེ་ཆེན་པོས་མཛེས་པ་མཆིས་ལགས་སམ། །
ཞེས་ཚིག་དྲངས་ཞིང་། དཀའ་འགྲེལ་དུ་ཡང་ཚིག་དེ་ལྟར་དུ་དྲངས་སོ། །ཚིག་རྐང་
གཞན་གསུམ་འགྱུར་མི་འདྲ་ཙམ་ལས་ཁྱད་ཆེར་མི་སྣང་ཡང་འགྱུར་རྙིང་གི་ཚིག་
ཟིན་ལྟར་བྱས་ནས་ལེགས་པར་བཀྲལ་ན་གོ་བ་ཆེའོ། །ཡང་གདམས་པ། རྒྱལ་པོ་
ཆེན་པོ་ཁྱོད་དགེ་བཅུའི་ཁྲིམས་བསྲུང་བ་སོགས་ཕྱི་མར་ཕན་པའི་ཆོས་དང་། ཚེ་
འདིའི་འདོད་པའི་བདེ་བ་དང༌། སྲིད་ཀྱི་དཔལ་རྣམས་མཐུན་པ་སྟེ་ཚང་བར་ཡོད་
ལགས་སམ་ཞེས་དྲི་བའི་ཚུལ་གྱིས་གདམས་ཏེ། རྒྱལ་སྲིད་ཀྱི་ཆོས་དང་མཐུན་
པའི་འབྱོར་པ་ཕུན་སུམ་ཚོགས་པ་ཚང་བའི་ཚད་ནི་སྡེ་གསུམ་མམ་འཁོར་གསུམ་
དུ་གྲགས་པ་སྔར་བཤད་པ་གསུམ་པོ་དེ་ཚང་བ་ཞིག་ཡིན་པར་ཤེས་རབ་བརྒྱ་པ་
སོགས་ལུགས་ཀྱི་བསྟན་བཅོས་རྣམས་དང་། སྣ་ཚོགས་གསལ་བ་སོགས་མངོན་
བརྗོད་ཀྱི་བསྟན་བཅོས་རྣམས་ལས་བཤད་དོ། །འཁོར་གསུམ་པོ་དེ་མཐུན་པར་
འབྱུང་བ་ནི། ཤེས་རབ་བརྒྱ་པ་ལས། མི་ཡི་ཆོས་ལུགས་ལེགས་སྤྱད་ན། ། ལྷ་
ཡུལ་བགྲོད་པ་ཐག་མི་རིང་། །ལྷ་དང་མི་ ཡི་ཐེམ་སྐས་ ལ། །འཛེགས་ན་ ཐར་
པའང་གམ་ན་འདུག །ཅེས་གསུངས་པ་ལྟར་རོ། །ཡང་གདམས་པ། རྒྱལ་པོ་ཆེན་
པོ་ཁྱོད་ཀྱིས་ཆོས་དང་མཐུན་པའི་སྤྱོད་པ་སྔར་བཤད་པ་དེ་ལྟར་བྱས་པས་སྐྱེ་བོ་
དམ་པ་རྣམས་དགའ་བའི་སྙན་པའི་གྲགས་པ་ཕྱོགས་ཐམས་ཅད་དུ་རྒྱས་པར་གྱུར་
-299-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པས། དགྲ་རྣམས་མྱ་ངན་གྱིས་ནོན་པས་ཤུགས་འབྱིན་ཅིང་སྨོད་པར་གྱུར་པ་
ལགས་སམ་ཞེས་དྲི་བའི་ཚུལ་གྱིས་དེ་ལྟ་བུ་ཞིག་བྱ་དགོས་སོ་ཞེས་གདམས་སོ། །
ཚུལ་འདི་ནི་ཤེས་རབ་བརྒྱ་པ་ལས། འཇིག་རྟེན་འདིར་ནི་མཁས་པ་གང་། །དགྲ་
རྣམས་སྙིང་ནར་འཇུག་འདོད་པ། །དེས་ཀྱང་བདག་ཉིད་རྟག་པ་ནི། །ཡོན་ཏན་
རྣམས་དང་ལྡན་པར་བྱ། །ཞེས་གསུངས་པ་དང་མཐུན་ནོ། ། .
དྲུག་པ་རྒྱལ་པོ་ཚངས་བྱིན་རབ་ཏུ་དད་ཅིང་གུས་པར་གྱུར་ནས་སེམས་
དཔའ་ཆེན་པོ་ལ་ལེགས་སོ་བརྗོད་ཅིང་བསྙུན་དྲིས་པ་ནི། དེ་ནས་རྒྱལ་པོ་དེ་
སེམས་རབ་ཏུ་དགའ་ཞིང་ཞེས་པ་ནས། སྤྱོད་པར་འགྱུར། ཞེས་པའི་བར་ཏེ། དེ་
ལྟར་སེམས་དཔའ་ཆེན་པོས་རྒྱལ་པོ་ཚངས་བྱིན་ལ་ལུགས་དང་མཐུན་པའི་ཆོས་
རྒྱ་ཆེར་བསྟན་པ་ན། རྒྱལ་པོ་དེ་སེམས་རབ་ཏུ་དགའ་ཞིང་ཆོས་ལ་ཡིད་ཆེས་ཀྱི་
དད་པ་བརྟན་པོ་རྙེད་ནས་ནང་དུ་དགེ་བའི་དམིགས་པ་ལ་སེམས་བརྟན་པའི་
མཐུས་དབང་པོ་རྣམས་ཀྱང་དང་ལ་གསལ་བར་གྱུར་ནས་སེམས་དཔའ་ཆེན་པོ་དེ་
ལ་སླར་སྨྲས་པ། ངང་པ་ཞེས་སེམས་དཔའ་ཆེན་པོ་ཡུལ་འཁོར་བསྲུང་ལ་བོས་
ནས་དེ་རིང་བདག་གི་ལུས་ཀྱང་བདེ་ལ་སེམས་ཀྱང་བདེ། ཚེ་རབས་ཐམས་ཅད་
དུ་བདེ་བར་གྱུར་ཏེ། སྐྱེས་བུ་དམ་པ་ཁྱོད་ལྟ་བུ་དག་དང་དེ་རིང་ཕྲད་པ་འདི་
བདག་གིས་ཡུན་རིང་པོ་ནས་བདག་ཉིད་ཆེན་པོ་ཁྱོད་དང་ཕྲད་པའི་སྨོན་ལམ་
བཏབ་པ་ཡིན་པས། ཇི་ལྟར་སྨོན་པ་བྱས་པ་ལྟར་དེ་རིང་བསམ་པ་འགྲུབ་པར་
གྱུར་ཏེ། སེམས་དཔའ་ཆེན་པོ་པོ་ཏོ་བའི་གསུང་སྒྲོས་ལས། སྔར་ངང་པའི་རྒྱལ་
པོས་རྒྱལ་པོ་ཚངས་བྱིན་ལ་ཁྱོད་ལུས་སེམས་བདེའམ། ཆོས་དང་མཐུན་པར་སྤྱད་
དམ་ཞེས་སོགས་དྲི་བ་རྒྱ་ཆེར་མཛད་པ་དེ་ལ་ཇི་ལྟར་གསུངས་པ་དེ་ལྟར་དུ་ཡོད་
- 300 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཅེས་ཁས་བླངས་པར་ཚིགས་བཅད་འདིས་བསྟན་པ་ཡིན་གསུངས་སོ། །ནང་དུ་
རྟོགས་པ་ཁྱད་པར་ཅན་སྐྱེས་པ་ན་དབང་པོ་རྣམས་དང་བར་འགྱུར་བ་ནི་མཆོག་
ཟུང་གི་གླེང་གཞི་སོགས་འདུལ་བ་ལུང་ལས་མང་དུ་འབྱུང་བ་ལྟར་རོ། །སྐྱེས་བུ་
དམ་པ་དང་ཕྲད་པ་ནི་ཚེ་རབས་ཐམས་ཅད་དུ་བདེ་བའི་རྒྱུ་ཡིན་པར་གཞུང་འདིས་
བསྟན་པས་བཤེས་གཉེན་བསྟེན་པའི་ཕན་ཡོན་རྒྱ་ཆེར་བསྟན་པ་ཡིན་ནོ། །དེ་
ནས་རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་ལ་བསྟུན་དྲིས་པ་ནི། བདག་
ཉིད་ཆེན་པོ་ཁྱོད་མཚོ་འགྲམ་དུ་རྩིས་ཟིན་པ་ན་རྔོན་པ་འདི་དགའ་བས་སེམས་
གཡེངས་པ་གྱུར་ནས་ཁྱོད་ལ་དབྱུག་པས་བརྡེག་པ་སོགས་གནོད་པ་མ་བྱས་སམ།
རྔོན་པ་འདི་ཡིས་བརྡེགས་ནས་སྐུ་ལུས་སྣད་པར་མ་བྱས་སམ། ད་ལྟ་སྐུ་བདེའམ་
ཞེས་བསྙུན་དྲིས་སོ། །འདི་ལྟར་རྔོན་པ་འདི་དག་ནི་ལག་པ་དམར་བ། དྲགས་
ཤུལ་སྤྱོད་པ། གཞན་ལ་གནོད་པ་བྱེད་པ་ལ་དགའ་བས་བྱ་རྣམས་རྙིས་ཟིན་ཅིང་
ལུས་སྣད་པར་གྱུར་ན་དགའ་ཞིང་མགུ་བས་སེམས་གཡེངས་གཡེངས་པོར་གྱུར་
ནས་དབྱུག་པས་བརྡེག་པ་སོགས་བྱ་བ་ངན་པ་དག་སྤྱོད་པར་འགྱུར་བ་ཆོས་ཉིད་
ལྟ་བུ་ཡིན་ནོ་ཞེས་ཞུས་སོ། །ཚིགས་བཅད་ཕྱི་མ་འདི་ལ་འགྱུར་གསར་དུ། འདི་
ལྟར་རྔོན་པ་འདི་དག་ནི་ཞེས་འགྱུར་རྙིང་ན་དེ་ལྟར་ཞེས་ཡོད་པ་འདི་ལྟར་ཞེས་
འགྱུར་བཅོས་པ་ལེགས་སོ། །
བདུན་པ་ སེམས་དཔའ་ཆེན་པོས་ལན་བརྗོད་པ་ནི། བྱང་ཆུབ་སེམས་
དཔས་སྨྲས་པ། ཞེས་པ་ནས། འདིར་མཆིས་སོ། །ཞེས་པའི་བར་ཏེ། དེ་ལྟར་རྒྱལ་
པོ་ཚངས་བྱིན་གྱིས་སེམས་དཔའ་ཆེན་པོ་ལ་བསྙན་དྲིས་པ་ན། བྱང་ཆུབ་སེམས་
དཔས་ལན་སྨྲས་པ། རྒྱལ་པོ་ཆེན་པོ་ཞེས་བོས་ནས། བདག་རྐང་པ་རྙིས་ཟིན་པ་
301-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སོགས་འདི་ལྟ་བུར་ཉམ་ཉེས་པར་གྱུར་ཀྱང་ལུས་སྣད་པ་སོགས་ཉེས་སྐྱོན་གང་
ཡང་མེད་པས་བདེ་ཞིང་། སེམས་ནི་སྤྱིར་འཁོར་བའི་རང་བཞིན་ཤེས་པ་དང༌།
ཁྱད་པར་ཡུན་རིང་པོ་ནས་གོམས་པའི་མཐུས་གནོད་པ་ཅི་བྱུང་ཡང་ཇི་མི་སྙམ་པ་
དང༌། སྡུག་བསྔལ་ཅི་བྱུང་ཡང་དང་དུ་ལེན་ནུས་པས་སེམས་བདེ་བར་མཆིས་
སོ། །ཚིག་རྐང་འདི་གཉིས་ཀྱིས་རྟོགས་བརྗོད་འདིའི་བསྟན་བྱའི་གཙོ་བོ་སེམས་
དཔའ་ཆེན་པོ་འདིས་གནོད་བྱེད་ལ་ཇི་མི་སྙམ་པའི་བཟོད་པ་ཇི་ལྟར་མཛད་ཚུལ་
བསྟན་པ་ཡིན་ནོ། །རྔོན་པས་དབྱུག་པས་བརྡེག་པ་སོགས་གནོད་པ་མ་བྱས་སམ་
ཞེས་དྲིས་པའི་ལན་དུ། རྔོན་པ་འདིས་བདག་ལ་དགྲ་བཞིན་དུ་གནོད་པ་ཅི་ཡང་
མ་བགྱིས་སོ། །རྔོན་པ་འདིས་བདག་ནི་ལས་ཐར་པར་བྱས་པ་ནི་བཞིན་བཟང་
འདིས་ཐབས་མཁས་པས་རྔོན་པ་དད་པར་བྱས་པའི་མཐུའོ། །ཇི་ལྟར་དད་པར་བྱ་
ཚུལ་ནི་བདག་རྙིས་ཟིན་པ་ན་ངང་པ་གཞན་ཐམས་ཅད་བྲོས་ཀྱང་། བཞིན་བཟང་
འདི་ རྙིས་མ་ཟིན་པར་བདག་ལ་བྱམས་པས་འབྲལ་མི་ཕོད་པར་རྨིས་ཟིན་པ་
བཞིན་དུ་བདག་གི་གམ་ན་འདུག་གོ །དེ་ནས་རྔོན་པ་འོངས་པ་ན་བཞིན་བཟང་
འདིས་རྔོན་པ་ལ་ཚིག་འཇམ་པོར་མི་སྐད་དུ་སྨྲས་པ་ན་རྔོན་པས་དེ་མཐོང་བ་དང་
ཐོས་པས་ངོ་མཚར་ཡ་མཚན་ཆེ་བས་སེམས་དད་པར་གྱུར་ལ། བཞིན་བཟང་
འདིའི་ཚིག་འཇམ་པོས་རྔོན་པ་དེ་ཡི་ཡིད་མགུ་བར་གྱུར་ནས་བདག་ལ་སློབ་མ་
བཞིན་དུ་དུལ་ཞིང་རིམ་གྲོ་ཆེར་བསྐྱེད་དེ་རྔོན་པ་འདི་ཡིས་བདག་རྙི་ལས་བཀྲོལ་
ཏེ་བཏང་ངོ༌། །དེ་ལྟར་བཏང་བ་ན་འདི་ལྟར་བཞིན་བཟང་གིས་རྔོན་པ་འདི་ལ་
དྲིན་གཟོའི་ ཕྱིར་ ཕན་གདགས་ པ་དང༌། རྒྱལ་པོ་འཁོར་དང་ བཅས་ པ་སོགས་
སེམས་ཅན་ཐམས་ཅད་ལ་ཕན་པ་དང་བདེ་བ་ཆེན་པོ་འབྱུང་བའི་ཕྱིར་རྒྱལ་པོའི་
- 302 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕོ་བྲང་དུ་ཁྱེར་ཅིག་ཅེས་བ རྗོད་པ་ལྟར་བདག་ཅག་གཉིས་རྒྱལ་པོའི་ ཕོ་བྲང་
འདིར་བསམས་བཞིན་དུ་མཆིས་སོ་ཞེས་གསུངས་སོ། ། །
བརྒྱད་པ་རྒྱལ་པོ་ཚངས་བྱིན་གྱིས་སེམས་དཔའ་ཆེན་པོ་རྗེ་བློན་གཉིས་
ཀྱིས་ཐུགས་བཞེད་ལྟར་རྔོན་པ་ནོར་གྱིས་མགུ་བར་བྱས་པ་ནི། རྒྱལ་པོས་སྨྲས་པ།
ཞེས་པ་ནས། མགུ་བར་བྱས་ནས། ཞེས་པའི་བར་ཏེ། རྒྱལ་པོ་ཚངས་བྱིན་གྱིས་
སྨྲས་པ། བདག་གི་བསམ་པ་བཞིན་དུ་བདག་ཉིད་ཆེན་པོ་ཁྱེད་གཉིས་དོན་འདིར་
བྱོན་ཏེ་བདག་རྗེས་སུ་བཟུང་བ་རབ་ཏུ་ལེགས། ཁྱེད་གཉིས་མཐོང་བར་གྱུར་པས་
བདག་རབ་ཏུ་དགའ་བར་གྱུར་ཏོ། ཁྱེད་གཉིས་ཀྱི་ཐུགས་བཞེད་ལྟར་རྔོན་པ་འདི་
དེ་རིང་ཡིད་ལ་རེ་བའི་དོན་ཆེན་པོ་གྲུབ་པར་གཟིགས་སུ་གསོལ། རྔོན་པ་འདིས་
འོ་སྐོལ་གཉིས་ཀ་དགྱེས་པར་བགྱིས་པས་རྔོན་པ་འདི་ནོར་གྱིས་མགུ་བར་བགྱི་
བའི་རིགས་སོ། །དེ་སྐད་ཅེས་སྨྲས་ནས་རྒྱལ་པོ་ཚངས་བྱིན་གྱིས་རྔོན་པ་དེ་ལ་
ནོར་རབ་ཏུ་མང་ཞིང་རྒྱ་ཆེར་བྱིན་ཏེ་མགུ་བར་བྱས་སོ། །དགུ་པ་རྒྱལ་པོ་ཚངས་
བྱིན་གྱིས་སེམས་དཔའ་ཆེན་པོ་རྗེ་བློན་གཉིས་ལ་ཅི་དང་ཅི་བཞེད་པ་འབུལ་བ་
ཞེས་ཞུས་པ་ནི། ཡང་ངང་པའི་རྒྱལ་པོ་ལ་སྨྲས་པ། ཞེས་པ་ནས། ཕན་ཡོན་ཆེ།
ཞེས་པའི་བར་ཏེ། ཡང་རྒྱལ་པོ་ཚངས་བྱིན་གྱིས་ངང་པའི་རྒྱལ་པོ་ལ་སྨྲས་པ།
ཁྱེད་གཉིས་ཆེད་དུ་བསམས་ནས་བདག་གི་ཁྱིམ་དུ་བྱོན། དེ་བས་ན་བདག་ལ་
འཛེམ་དོགས་མ་མཆིས་པར་ཐུགས་ལ་ཅི་དང་ཅི་བཞེད་པ་ཇི་ལྟར་ཡོད་པ་དེ་དག་
བདག་ལ་གསུངས་ཞིག །བདག་གི་ཁྱིམ་ན་བདོག་པ་ཅི་ཡོད་པ་ཐམས་ཅད་ཁྱེད་
གཉིས་ དང་ ཐུན་མོངས་ ལགས་སོ། །མཛའ་བོས་ འཛེམ་དོགས་མེད་པར་ཚིག་
གསལ་བར་སྤོབས་ཏེ་ལོངས་སྤྱོད་འདི་དང་འདི་ལྟ་བུ་དགོས་སོ་ཞེས་ལོངས་སྤྱོད་
-303-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བདོག་པ་ལས་བླངས་ན་སེམས་མགུ་བར་འགྱུར་བ་དེ་ལྟ་བུར་ནོར་གསར་དུ་བྱུང་
བས་མགུ་བར་མི་འགྱུར་རོ། །དེ་བས་ན་མཛའ་བོ་དམ་པ་བདག་ཉིད་ཆེན་པོ་ཁྱེད་
གཉིས་ཀྱིས་གསུང་གསལ་པོས་གསེར་རམ། དངུལ་ལམ། བཻཌཱུརྱ་འམ། རིན་པོ་
ཆེ་ གཞན་དག་གམ། གོས་ སམ། བཟའ་བའམ། བཏུང་བའམ། ཁང་བཟང་ངམ།
གཡོག་འཁོར་རམ། ཐ་ན་རྒྱལ་སྲིད་ཚུན་ཆད་འདི་དང་འདི་དགོས་སོ་ཞེས་སྤོབས་
ན་ཕན་ཡོན་ཆེའོ་ཞེས་ཞུས་ཏེ་མདོར་ན་ཆོས་ཀྱིས་བཀའ་དྲིན་དྲན་པའི་གུས་པས་
རྒྱལ་སྲིད་ཀྱི་དཔལ་ཚུན་ཆད་ཅི་བཞེད་པ་འབུལ་ཞེས་མཎྜལ་ཕུལ་བའོ། །
བཅུ་པ་རྒྱལ་པོ་ཚངས་བྱིན་གྱིས་ངང་པའི་སྡེ་དཔོན་བཞིན་བཟང་ལ་ཆོས་
དང་མཐུན་པའི་གཏམ་སྨྲ་བར་བསྐུལ་བ་ནི། དེ་ནས་རྒྱལ་པོ་དེས་ཞེས་པ་ནས།
དོན་ཡོད་བགྱི་བའི་རིགས། ཞེས་པའི་བར་ཏེ། རྒྱལ་པོ་ཚངས་བྱིན་གྱིས་ངང་པའི་
སྡེ་དཔོན་བཞིན་བཟང་ཆོས་ཀྱི་གཏན་སྙན་པོ་སྨར་གཞུག་པར་འདོད་ནས་འཛུམ་
དམུལ་ཏེ་བཞིན་བཟང་ལ་ལྟས་ནས་སྨྲས་པ། གསར་དུ་བཤེས་ཞིང་ཡུལ་རིང་མ་
འདྲིས་པའི་སྐྱེ་བོ་དག་ལ་རབ་ཏུ་སྤོབས་ཞིང་བག་དབབ་སྟེ་ཧ་ཅང་སྨྲ་བ་མང་པོ་
བྱར་མི་རུང་ཡང་། འདྲིས་ཞིང་མཛའ་བར་འདོད་པའི་སྐྱེ་བོ་དག་ལ་ཆོས་དང་
མཐུན་པའི་གཏམ་མི་སྨྲ་བ་མིན་ནོ། །ཆོས་དང་མཐུན་པའི་གཏམ་ཇི་ལྟ་བུ་ཞིག་སྨྲ་
ཞེ་ན་ཚིག་རྩུབ་ པོ་ མིན་ པར་ དེས་ ཞིང་ འཇམ་ པ་དང་། མཉམ་ པར་ བཞག་སྟེ་
ལེགས་པར་བརྟགས་པ་དང་། ཞེ་སར་བཅས་པ་དང་། སོ་སོའི་ཁམས་དང་བསམ་
པ་དང་མཐུན་པར་སྙན་པར་བརྗོད་པ་སྟེ། ཁྱད་པར་འདི་བཞི་དང་ལྡན་པའི་ཚིག་
ནི་སྨྲ་བར་བྱ་བ་ཡིན་ནོ། །དེ་བས་ན་བཞིན་བཟང་ཁྱོད་ནི་ཤེས་རབ་ཅན་ཡིན་པས་
བདག་ནི་ཁྱོད་ཀྱི་ཚིག་སྙན་པོ་སྨྲ་བར་སྤོབས་པར་རེ་བ་དང་། བདག་ཅག་རྣམས་
- 304 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཕྲད་པ་ཙམ་མིན་པར་ཕྱི་ཕྱིར་དུས་ཡུན་རིང་པོར་མཛའ་བར་འདོད་པའི་བསམ་པ་
དོན་ཡོད་པར་བྱ་བའི་ཕྱིར་མཁས་པ་བཞིན་བཟང་ཁྱོད་ཀྱིས་ཆོས་དང་མཐུན་པའི་
གཏམ་སྙན་པོ་སྨྲ་བའི་རིགས་སོ་ཞེས་བསྐུལ་ལོ། །འགྱུར་རྙིང་གི་དཔེ་མང་པོར།
སྐྱེ་བོ་ གསར་ དུ་ བཤེས་པ་མ་འདྲིས་པ། །ཞེས་ པ་ དང༌། དཔེ་འགའ་ཞིག་ཏུ།
གསར་དུ་བཤེས་ཞིང་མ་འདྲིས་པ། །ཞེས་འབྱུང་། འདི་ལྟར་ན་གསར་དུ་མཛའ་
བཤེས་སུ་སོང་བ་ ཡུན་ རིང་ མ་འདྲིས་པ་ཞེས་པ་ཡིན་ལ། འགྱུར་རྙིང་གི་དཔེ་
འགའ་ ཞིག་ན། གསར་དུ་ གཤེགས་ཞིང་མ་ འདྲིས་ པ། ཞེས་བྱུང་ཞིང་། འགྱུར་
གསར་དུ། གསར་དུ་བྱོན་པ་མ་འདྲིས་པས། །ཞེས་བསྒྱུར་བ་གཉིས་འདྲ་སྟེ། དོན་
ནི་གོ་བར་ཟད་དོ། །ཚིག་རྐང་ལྷག་མ་རྣམས་ལ་འགྱུར་གསར་དུ། རབ་ཏུ་སྤོབས་
ཤིང་བག་དབབ་མི་བཞེད་ཀྱང་། ཀུན་ཏུ་ཕན་ཞིང་མཆོད་པར་འོས་པའི་གཏམ།
ཚིག་ཙམ་སྙན་པར་སྨྲ་བ་ཅིས་མི་བགྱིད། །དེ་བས་ཚིག་ཙམ་སྨྲ་བ་ཡིས། །བདག་
ནི་སྤོབས་པར་རེ་བ་དང༌། །སླར་ཡང་མཛའ་བར་འདོད་པ་ཡི། །བསམ་པ་དོན་
ཡོད་བགྱི་བའི་རིགས། །ཞེས་འབྱུང་སྟེ། ཚིགས་བཅད་དང་པོའི་ཚིག་རྐང་ལྷག་མ་
གསུམ་དོན་མི་འདྲ་བ་བསྒྱུར་ཏེ། འདིའི་དངོས་ཟིན་གྱི་དོན་ནི་གོ་བར་ཟད་དོ། །
ཚིགས་བཅད་ཕྱི་མ་ནི་ཚིག་ཟུར་བཅོས་པ་ཙམ་ལས་དོན་འགྱུར་རྙིང་དང་ཁྱད་གང་
ཡང་མི་སྣང་ངོ༌། །བཅུ་གཅིག་པ་བཞིན་བཟང་གིས་ལུགས་དང་མཐུན་པའི་ཚིག་
བརྗོད་པ་ནི། དེ་སྐད་ཅེས་སྨྲས་པ་དང་། ངང་པའི་སྡེ་དཔོན་བཞིན་བཟང་གིས་
ཞེས་པ་ནས། བཟོད་པར་གསོལ། ཞེས་པའི་བར་ཏེ། རྒྱལ་པོ་ཚངས་བྱིན་གྱི་དེ་
སྐད་ཅེས་སྨྲས་པ་ན། ངང་པའི་སྡེ་དཔོན་བཞིན་བཟང་གིས་རྒྱལ་པོ་དེ་ལ་འཇིག་
རྟེན་གྱི་ཚུལ་ལུགས་བཞིན་དུ་ཕྱག་འཚལ་ཏེ་སྨྲས་པ། སྐྱེ་དགུ་ཆོས་བཞིན་སྐྱོང་
-305-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བའི་དབང་ཆེན་བྱའི་རྒྱལ་པོ་སེམས་དཔའ་ཆེན་པོ་དང་མིའི་རྒྱལ་པོ་ཁྱོད་གཉིས་
ཆོས་དང་མཐུན་པའི་བཀའ་མཆིད་དེ་ལྟར་གསུངས་པ་ནི། དེ་བཞིན་གཤེགས་པ་
འཇིག་རྟེན་དུ་བྱོན་པའི་ཚེ་ཚངས་པ་ཆེན་པོས་གསོལ་བ་བཏབ་ནས་ཆོས་བསྟན་
པ་ཇི་ལྟར་བར་མིའི་རྒྱལ་པོ་ཁྱོད་ཀྱིས་གསོལ་བ་བཏབ་ནས། བྱའི་རྒྱལ་པོ་སེམས་
དཔའ་ཆེན་པོས་གདུལ་བྱའི་ཁམས་དང༌། བསམ་པ་ལ་གཟིགས་ནས་རྒྱལ་བ་
རྣམས་ རབ་ཏུ་དགྱེས་ པའི་ ཚུལ་ཏེ་ ལམ་བཟང་པོ་རྣམས་ རྒྱས་པར་བསྟན་ན།
སེམས་དཔའ་ཆེན་པོས་བསྟན་པའི་ཆོས་དེས་ཡིད་ལ་བསམས་པ་མི་རྫོགས་པའི་
ཤེས་ལྡན་སུ་ཞིག་ཡོད། འགྲོ་བ་ལྷ་དང་བཅས་པ་སུས་ཐོས་ཀྱང་། རེ་ཤིག་དང་
པོར་ ཁྱོད་ ཀྱི་གསུང་། །ཉན་པ་རྣམས་ཀྱི་ཡིད་འཕྲོག་མཛད། །དེ་ནས་ ཡིད་ལ་
བསམས་བགྱིས་ན། །འདོད་ཆགས་གཏི་མུག་རྣམས་ཀྱང་སེལ། །ཕོངས་པ་རྣམས་
ཀྱི་དབུགས་འབྱིན་ཅིང་། །བག་མེད་རྣམས་ཀྱི་སྐྱབས་ཀྱང་མཛད། །བདེ་བ་ཅན་
དག་སྐྱོ་བགྱིད་པས། ཁྱོད་གསུང་ཀུན་དང་འཚམ་པར་འཇུག ། མཁས་པ་རྣམས་
ཀྱི་ དགའ་ བ་ སྐྱེད། །བར་ མ་རྣམས་ ཀྱི་ བློ་ ཡང་ སྤེལ། །ཐ་མའི་ རབ་ རིབ་རྣམ་
འཇོམས་པས། །གསུང་འདི་སྐྱེ་བོ་ཀུན་ལ་སྨན། །ཞེས་གསུངས་པ་ལྟར། ཐོས་པ་
ཙམ་གྱིས་ཡིད་འཕྲོག་ཅིང་དོན་ཡིད་ལ་བསམས་ན་ཉེས་སྐྱོན་མཐའ་དག་རིམ་
གྱིས་འགྲིབ་ཅིང་། ཡོན་ཏན་མཐའ་དག་རིམ་གྱིས་སྐྱེད་པར་བྱེད་པ་ཐེག་པ་ཆེན་
པོའི་ལམ་གྱི་ལུས་ཡོངས་སུ་རྫོགས་པ་ལ་འཁྲིད་པ་འདི་ལས་ལྷག་པ་དང་ངོ༌
མཚར་ཆེ་བ་གང་ནའང་མེད་དོ། །མིའི་བདག་པོ་ཁྱོད་ཀྱིས་དད་གུས་ཆེན་པོས་
སེམས་དཔའ་ཆེན་པོ་ ལ་ བསྙན་འདྲི་བ་དང༌། ཆོས་སྟོན་པར་བསྐུལ་བ་དང༌།
ལེགས་སོ་བརྗོད་ཅིང་ཅི་བཞེད་པའི་ཡོན་འབུལ་ཞེས་བཀའ་མཆིད་རྒྱས་པར་
306 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུང་བཞིན་ པ་ ལ། བྱའི་ བདག་ པོ་ སེམས་དཔའ་ཆེན་པོའང་ཐུགས་ རབ་ཏུ་
དགའ་བཞིན་དུ་ལམ་གྱི་གནད་ཚང་བའི་ཆོས་ཀྱི་བཀའ་མཆིད་སྙན་པོ་དེ་ལྟ་བུ་
སྟོན་པར་མཛད་པའི་ནང་དུ་འཁོར་དུ་འདུས་པའི་འབངས་དག་གིས་སྤྱི་བརྟོལ་
བསྐྱེད་དེ་གཏམ་སྨྲ་བར་ག་ལ་རིགས། དེ་ལྟར་མི་རིགས་པའི་རྒྱུ་མཚན་ཡང་རྒྱལ་
པོའི་ཚུལ་ལུགས་དང་བསྟུན་ན་ཡང་དེ་ལྟར་མི་རིགས་ལ། དམ་པའི་ཆོས་དང་
བསྟུན་ནའང་དེ་ལྟར་མི་རིགས་སོ། །དེས་ན་ལུགས་གཉིས་གང་གི་སྒོ་ནས་ཀྱང་དེ་
ལྟར་སྨྲ་བ་ནི་ཡ་རབས་ཀྱི་ལུགས་མ་ཡིན་ཞིང་། ཆོས་དང་བསྟུན་ཏེ་དུལ་བའི་ཚུལ་
ཡང་དེ་མ་ལགས་སོ། །བླ་མ་ཆོས་སྨྲ་བའི་སར་སློབ་མས་གཏམ་སྨྲ་བ་མི་རུང་བ་ནི་
སློབ་དཔོན་འདི་ཉིད་ཀྱིས་གཞུང་གཞན་དུའང་། བླ་མ་དག་ནི་ལངས་པ་ན། །
ཉལ་དང་འདུག་པར་མི་བྱའོ། །རྟག་ཏུ་དེ་ཡི་བྱ་བ་ལ། །ལྡང་མཁས་ཕུན་སུམ་
ཚོགས་པར་བྱ། །མཆིལ་མ་ལ་སོགས་འདོར་བ་དང་། །སྟན་ལ་རྐང་པ་སྐྱོང་བ་
དང༌། །འཆག་དང་ རྩོད་པར་སྨྲ་བ་དག །བླ་མའི་མདུན་དུ་མི་བྱའོ། །ཡན་ལག་
མཉེ་དང་གར་དག་དང༌། །གླུ་དང་རོལ་མོ་མི་བྱ་ཞིང་། །གཏམ་གྱི་སྦྱོར་བ་མང་པོ་
རྣམས། །ཐོས་པའི་ཉེ་འཁོར་དུ་མི་བྱ། །ཞེས་བླ་མ་བཞེངས་བཞིན་དུ་འདུག་མི་
རུང་བ་ནས་བཟུང་བླ་མའི་ཉེ་འཁོར་དུ་གཏམ་གྱི་སྦྱོར་བ་མང་པོ་བྱ་མི་རུང་བའི་
བར་མདོ་རྒྱུད་ནས་གསུངས་པ་བསྡུས་ཏེ་བཀོད་པ་ལྟར་རོ། །དེ་ལྟར་བླ་མ་ཆོས་
འཆད་པའི་སར་གཏམ་སྨྲ་བ་མི་རུང་བར་ཤེས་བཞིན་དུ་བླ་མ་ཆོས་འཆད་པའི་
བར་དུ་བདག་གིས་ཇི་ལྟར་འཇུག །དེ་བས་ན་རྒྱལ་པོ་ཆེན་པོ་ཞེས་ཚངས་བྱིན་ལ་
བོས་ནས། བདག་བླ་མའི་མདུན་དུ་གཏམ་མི་སྨྲ་ཡི། རྒྱལ་པོ་ཆེན་པོ་ཁྱོད་དོན་
འདི་ལ་བཟོད་པར་མཛད་པའི་ རིགས་ན་བཟོད་པར་གསོལ་ལོ་ཞེས་ཆོས་དང་
-307-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྲིད་ཀྱི་ལུགས་གཉིས་ཀ་དང་མཐུན་པར་མང་དུ་ཐོས་པ་རྒྱ་མཚོའི་ཕ་རོལ་ཏུ་སོན་
པའི་རྟགས་བསྟན་པ་དང༌། བླ་མ་ལ་གུས་པའི་རྟགས་བསྟན་པ་དང༌། སེམས་
དཔའ་ཆེན་པོའི་ཆེ་བ་བརྗོད་ཕྱིར་དེ་སྐད་ཅེས་སྨྲས་སོ། །
བཅུ་གཉིས་པ་རྒྱལ་པོ་ཚངས་བྱིན་ངོ་མཚར་ནས་བསྔགས་པ་བརྗོད་པ་ནི།
དེ་སྐད་ཅེས་སྨྲས་པ་དང༌། རྒྱལ་པོ་དེ་རབ་ཏུ་དགའ་ཞིང་ཞེས་པ་ནས། ཡ་རབས་
ཕྲད་པ་ཉམས་མ་གྱུར། །ཅེས་པའི་བར་ཏེ། ངང་པའི་སྡེ་དཔོན་བཞིན་བཟང་གིས་
དེ་སྐད་ཅེས་སྨྲས་པ་ན། རྒྱལ་པོ་ཚངས་བྱིན་རབ་ཏུ་དགའ་ཞིང་དད་པར་གྱུར་ཏེ།
དགའ་བ་དང་དད་པའི་ཤུགས་ཀྱིས་བསྐྱོད་པའི་བཞིན་གྱི་མདངས་ལྟ་ན་སྡུག་པ་
རབ་ཏུ་ཕྱུང་ནས་ངང་པའི་སྡེ་དཔོན་བཞིན་བཟང་ལ་འདི་སྐད་ཅེས་སྨྲས་སོ། །སའི་
སྟེང་ན་གནས་པའི་མི་རྣམས་དང༌། མི་སྣང་བའི་འབྱུང་པོ་རྣམས་ཁྱོད་ཀྱི་ཡོན་ཏན་
གཏམ་སྙན་རྒྱ་ཆེར་སྒྲོག་པ་དེ་ནི་རིགས་པ་སྟེ་བདེན་པ་སྣང་ངོ༌། ཁྱོད་ངང་པའི་
བདག་པོ་སེམས་དཔའ་ཆེན་པོའི་གྲོགས་མཆོག་ཡིན་ཞེས་གྲགས་པའང་རིགས་པ་
སྟེ་བདེན་པར་སྣང་ངོ༌། །ཚིག་རྐང་འདི་གཉིས་ལ་འགྱུར་གསར་དུ། འཇིག་རྟེན་
ཁྱོད་ཀྱི་ཡོན་ཏན་སྒྲོགས་པའང་བདེན་པར་སྣང་། །ངང་པའི་བདག་པོའི་གྲོགས་
མཆོག་ཡིན་པའང་ཐོག་ཏུ་བབ། །ཅེས་འགྱུར་བཅོས་པ་གོ་སླ་བས་འགྱུར་ལེགས་
སོ། །མཁས་པ་ཆེན་པོ་ངང་པའི་སྡེ་དཔོན་བཞིན་བཟང་ཞེས་བྱ་བ་ཁྱོད་དབང་པོ་
དུལ་བ་དང༌། ཆོས་དང་སྲིད་ཀྱི་ཚུལ་གཉིས་ཀ་ལ་མཁས་པ་འདི་ལྟ་བུ་སྔོན་ཡུན་
རིང་པོ་ནས་ངང་པའི་རྒྱལ་པོ་སེམས་དཔའ་ཆེན་པོ་འདིའི་རྗེས་སུ་ཞུགས་ཏེ་ལམ་
ལ་སྦྱངས་པས་རང་གི་སེམས་ལ་དབང་ཐོབ་པ་ཞིག་ཡིན་པར་ངེས་ཀྱི། རང་གི་
སེམས་མ་སྦྱངས་པ་རྣམས་ལ་འདི་ལྟ་བུའི་ཡོན་ཏན་ག་ལ་ཡོད། དེ་བས་ན་བདག་
- 308 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཉིད་ཆེན་པོ་ཁྱོད་ཡོན་ཏན་གྱི་མཐུ་གྲུབ་པ་ཞིག་ལགས་ན། བདག་སེམས་དཔའ་
ཆེན་པོ་རྗེ་བློན་གཉིས་དང་མཇལ་ཏེ་ཆོས་ཐོས་པས་ཡིད་ཆེས་ཀྱི་དད་པ་ཐོབ་སྟེ།
བདག་ཅག་མཛའ་བར་གྱུར་པ་འདི་ཅི་ནས་ཀྱང་རྒྱུན་མི་འཆད་པ་ཞིག་མཛད་པ་
དང༌། ཁྱོད་ཀྱིས་ཐུགས་ལ་ཇི་ལྟར་བཞེད་པ་དེ་བཞིན་བདག་ལ་སྤོབས་པར་གྱིས་
ཤིག །བདག་ཉིད་ཆེན་པོ་ཁྱེད་གཉིས་ཀྱི་མཐུས་བདག་ཡ་རབས་སྐྱེས་བུ་དམ་པ་
དང་ཕྲད་པ་འདི་དུས་ནམ་ཡང་ཉམས་པར་མ་གྱུར་ཅིག་ཅེས་རྒྱལ་པོ་ཚངས་བྱིན་
སེམས་དཔའ་ཆེན་པོ་རྗེ་བློན་གཉིས་ལ་ཡིད་ཆེས་ཀྱི་དད་པ་བརྟན་པོ་ཐོབ་པའི་
འབྲས་རྟགས་ཚིག་ཏུ་བརྗོད་པའོ། །
བཅུ་གསུམ་པ་སེམས་དཔའ་ཆེན་པོ་ཡུལ་འཁོར་བསྲུང་གིས་རྒྱལ་པོ་
ཚངས་བྱིན་ལ་ཆོས་རྒྱ་ཆེར་བསྟན་པ་ལ་དྲུག །རྒྱལ་པོ་ཚངས་བྱིན་གྱིས་བཀུར་སྟི་
དང་རིམ་གྲོ་ཆེར་བྱས་པ་ལ་ཚིག་གི་གཏང་རག་མཛད་པ། སེམས་དཔའ་ཆེན་པོ་
རང་ཉིད་རྙེད་བཀུར་ལ་ཞེན་པ་མེད་པར་བསྟན་པ། རྒྱལ་པོ་ཚངས་བྱིན་ཆོས་དོན་
དུ་གཉེར་བ་ལ་བསྔགས་པ་བརྗོད་པ། རྒྱལ་པོ་ཚངས་བྱིན་ལ་ཆོས་རྒྱས་པར་
བཤད་པ། དོན་བསྡུས་ཏེ་གདམས་པ། རྒྱལ་པོའི་རྙེད་བཀུར་རྒྱ་ཆེན་པོ་ལ་ཆགས་
པ་མེད་པར་གདུལ་བྱ་མང་པོའི་དོན་མཛད་ཕྱིར་འབྱོན་པར་ཆས་པའོ། །དང་པོ་
ནི། དེ་ནས་བྱང་ཆུབ་ སེམས་ དཔས་ ཞེས་ པ་ནས། མི་འགྱུར་མཆིས། ཞེས་པའི་
བར་ཏེ། དེ་ལྟར་རྒྱལ་པོ་ཚངས་བྱིན་གྱིས་གུས་པའི་རྣམ་པ་ཆེས་ཆེར་བསྟན་པ་ན།
བྱང་ཆུབ་སེམས་དཔའ་ཡུལ་འཁོར་བསྲུང་གིས་རྒྱལ་པོ་ཚངས་བྱིན་རབ་ཏུ་གུས་
ཤིང་མཛའ་བ་འདོད་པ་དང་། བྱམས་པ་སྟེ་རང་ལ་ཕན་འདོགས་པར་འདོད་པར་
གྱུར་པ་ཤེས་ནས་དད་པ་དང་ལྡན་པའི་རྒྱལ་པོ་དེ་མགུ་བར་བྱ་བའི་ཕྱིར་འདི་སྐད་
-309-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཅེས་སྨྲས་སོ། །དང་པོ་བཤེས་པ་སྟེ་སྔོན་དུ་ཕྲད་པར་གྱུར་མ་ཐག་བདག་ཉིད་ཆེན་
པོ་སྐྱེ་བོ་དམ་པའི་ཚུལ་འཛིན་པ་སྟེ་རྗེས་སུ་ཞུགས་ནས་མཛའ་བོ་དམ་པས་བྱ་བ་
གང་ཡིན་པ་དེ་ཁྱོད་ཀྱིས་བདག་ལ་བྱས་སོ། །ཇི་ལྟར་བྱས་ན་ཕྲད་མ་ཐག་རིན་པོ་
ཆེའི་ཁྲི་བཤམས་པ་སོགས་བཀུར་སྟི་ཆེན་པོ་དང་། ཅི་དང་ཅི་བཞེད་པ་འབུལ་
ཞེས་གུས་པ་ཆེན་པོས་བསྙེན་བཀུར་བཏབ་སྟེ། དེ་ལྟར་དུ་བཀུར་སྟི་དང་རིམ་གྲོ་
བགྱི་བའི་ཆོ་གའམ་ཚུལ་འདིས་རྒྱལ་པོ་ཆེན་པོ་ཁྱོད་ཀྱིས་བདག་ལ་དད་པ་དང་
གུས་པའི་རྣམ་པ་གང་བསྟན་པ་འདིས་སུ་འདྲ་ཞིག་ཡིན་ཡང་དེའི་སེམས་དྲན་ཞིང་
དམིགས་པ་སྟེ་དགའ་ཞིང་མགུ་བར་མི་འགྱུར་བར་ག་ལ་མཆིས། དོན་བསྡུ་ན་
རྒྱལ་པོ་ཁྱོད་ཀྱིས་ངེད་ཅག་ལ་བྱའི་འདུ་ཤེས་མ་བྱས་པར་བླ་མའི་འདུ་ཤེས་ཀྱིས་
རྙེད་པ་དང་བཀུར་སྟི་ཕུན་སུམ་ཚོགས་པས་མཆོད་པ་ནི་ཁྱོད་ཀྱིས་སྐྱེས་བུ་དམ་
པའི་རྗེས་སུ་ཞུགས་ཏེ་ཀུན་ངོ་མཚར་བའི་སྤྱོད་པ་བསྟན་པ་ལགས་སོ་ཞེས་ཚིག་
གི་གཏང་རག་མཛད་དོ། །ཚིགས་བཅད་འདི་གཉིས་ལ་འགྱུར་གསར་དུ། ཁྱོད་ནི་
སྔོན་དུ་ཕྲད་པར་གྱུར་མ་ཐག །བདག་ཉིད་ཆེན་པོ་རྣམས་ཀྱི་རྗེས་ཞུགས་ནས། །
མཛའ་ བོ་ དམ་ པའི་ བྱ་ བ་ གང་ ཡིན་པ། །དེ་ནི་ ཁྱོད་ ཀྱིས་ བདག་ ཅག་ལ་ཡང་
བྱས། །རྒྱལ་པོ་ཆེན་པོ་ཁྱོད་ཀྱིས་བདག་ཅག་ལ། །བཀུར་སྟི་བགྱི་བའི་རྣམ་པ་
ལེགས་ བསྟན་ པ། །གང་ ཡིན་ དེ་ཡིས་དྲན་ ལྡན་ སུ་ ཡི་ སེམས། ཁེངས་ པར་ མི་
འགྱུར་བ་ནི་ག་ལ་མཆིས། །ཞེས་འགྱུར་བཅོས་སོ། །སྔར་སྐྱེ་བོ་གསར་དུ་བཤེས་
པ་ཞེས་དང༌། འདིར་དང་པོ་བཤེས་པར་གྱུར་ན་ཞེས་པ་དོན་གཅིག་ཏུ་འོང་བས་
གསར་ དུ་ཞེས་པ་དང་། དང༌ པོ་ ཞེས་པ་གཉིས་སྐད་དོད་གཅིག་ལ་གཉིས་སུ་
བསྒྱུར་ བ་ སྟེ། པྲ་ཞེས་ པ་ དང༌ པོ་ དང་། རབ་ དང་། གསར་ དུ་ དང་། སོ་ སོ་ ལ་
- 310 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཇུག་པ་ཡོད་པར་བཤད་དེ། ཚད་མའི་སྐད་དོད་པྲ་མ་ཎ་ཞེས་པའི་པྲ་དང་པོ་
དང་། གསར་དུ་ལ་བསྒྱུར། ཤེས་རབ་ཀྱི་སྐད་དོད་པྲ་ཛྷའི་པྲ་ཞེས་ པ་ རབ་ ལ་
བསྒྱུར། སོ་ཐར་གྱི་མདོའི་སྐད་དོད་ཀྱི་པྲ་ཞེས་པ་དང་། མཆོད་པ་འབུལ་བའི་སྐད་
དོད་པྲ་ཏིཙྪའི་པྲ་ཞེས་པ་གཉིས་སོ་སོར་བསྒྱུར་བ་ལྟར་རོ། ། །
གཉིས་པ་སེམས་དཔའ་ཆེན་པོས་རང་ཉིད་རྙེད་བཀུར་ལ་ཞེན་པ་མེད་
པར་བསྟན་པ་ནི། དགོས་པ་ལྟ་ཞིག་ཆེད་ཆེ་ཅི་ཞིག་མཆིས། །རྒྱལ་པོ་ཆེན་པོ་ཁྱོད་
ལ་བརྟེན་ཅིང་ལྟ། །ཞེས་པ་སྟེ། རྒྱལ་པོ་ཆེན་པོ་ཁྱོད་ཀྱིས་དད་གུས་ཆེན་པོས་ཅི་
དང་ཅི་བཞེད་པ་ཐམས་ཅད་འབུལ་གསུང་ཡང་། ང་ལ་རྙེད་བཀུར་གྱིས་དགོས་པ་
ལྟ་ཞིག་ཆེད་ཆེ་ཅི་ཞིག་མཆིས་ཏེ་རྙེད་བཀུར་གྱི་དགོས་པ་གང་ཡང་མ་མཆིས་
སོ། །ང་འདིར་འོངས་པ་ནི་རྒྱལ་པོ་ཆེན་པོ་ཁྱོད་ལ་བརྟེན་ཅིང་བལྟས་ཏེ་ཁྱོད་ཀྱིས་
གཙོས་སེམས་ཅན་ གྱི་དོན་བྱ་ བའི་ ཕྱིར་ འོངས་པ་ཡིན་ནོ། །ཚུལ་འདི་ནི་སྤྱོད་
འཇུག་ལས། བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིའི་འཆིང་མི་
དགོས། །ཞེས་གང་གསུངས་པ་ལྟར། སྔོན་ཡུན་རིང་པོ་ནས་གོམས་པའི་མཐུས་
རྙེད་བཀུར་ལ་ཞེན་པ་གཏིང་ནས་ལོག་པའི་རྟགས་སོ། །ཚིག་རྐང་འདི་གཉིས་ལ་
འགྱུར་གསར་དུ། བློ་མཆོག་ལྡན་པ་ཁྱོད་ནི་མཐོང་བཞིན་དུ། །དགོས་པ་བསླང་
བའི་བརྗོད་པས་ཅི་ཞིག་བགྱི། །ཞེས་འགྱུར་བཅོས་སོ། །ཚིག་རྐང་འདི་གཉིས་
འགྱུར་ཤིན་ཏུ་དཀའ་བ་ཞིག་བྱུང་འདུག་སྟེ། དོན་ནི་སྔར་བཤད་པ་ལྟར་སེམས་
དཔའ་ཆེན་པོས་ང་ལ་རྙེད་བཀུར་གྱིས་དགོས་པ་ཅི་ཡང་མེད། འདིར་འོངས་པ་ནི་
རྒྱལ་པོ་ཁྱོད་འདུལ་བའི་དོན་དུ་འོངས་ཞེས་པའོ། །
གསུམ་པ་རྒྱལ་པོ་ཚངས་བྱིན་ཆོས་དོན་དུ་གཉེར་བ་ལ་བསྔགས་པ་བརྗོད་
-311-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པ་ནི་ཁྱོད་ནི་མགྲོན་ལ་དགའ་ཞིང་ཞེས་པ་ནས། ཁྱོད་ལྟ་ལགས་ཀྱང་མོད། ཅེས་
པའི་བར་ཏེ། སེམས་དཔའ་ཆེན་པོས་རྒྱལ་པོ་ཚངས་བྱིན་ལ་ཡོན་ཏན་མཐོང་བའི་
བསྔགས་པ་འདི་ལྟར་མཛད་དེ། རྒྱལ་པོ་ཁྱོད་ནི་ད་ལྟ་མགྲོན་གློ་བུར་དུ་འོངས་པ་
དག་ལ་བྱམས་ཞིང་། ཁྱད་པར་ཆོས་སྟོན་པའི་དགེ་བའི་བཤེས་གཉེན་གློ་བུར་དུ་
འོངས་པ་དག་ལ་སྙིང་ནས་དགའ་ཞིང་གུས་པས་ཆོས་དོན་དུ་གཉེར་བ་དང་། ཡོན་
ཏན་ལ་ཚིམ་པ་མེད་པར་གོང་ནས་གོང་དུ་སྤེལ་བར་འདོད་པ་འདི་ལྟ་བུར་གྱུར་པ་
ནི་ངེས་པ་སྔོན་ཡུན་རིང་པོ་ནས་ལམ་ལ་གོམས་པའི་ཡོན་ཏན་དུ་ངེས་སོ། ། ད་ལྟ་
རྒྱལ་པོའི་ཚུལ་འཛིན་པ་འདི་ཡང་རང་ཉིད་འཁོར་བའི་ཕུན་ཚོགས་ལ་ཆགས་ནས་
རྒྱལ་སྲིད་སྐྱོང་བ་མིན་པར་རང་གི་མངའ་འབངས་སུ་གཏོགས་པའི་སྐྱེ་འགྲོ་རྣམས་
ཀྱིས་མཚོན་སེམས་ཅན་ཐམས་ཅད་ལ་ཕན་པའི་ཕྱིར་མཛད་པ་ཡིན་པས་ན། རྒྱལ་
པོ་ཆེན་པོ་ཁྱོད་ནི་ཐེག་པ་ཆེན་པོའི་ལམ་དུ་ཞུགས་ནས་སེམས་ཅན་གྱི་དོན་ལ་རྩེ་
གཅིག་ཏུ་གཞོལ་བ་ཞིག་སྟེ། དྲང་སྲོང་རྣམས་དབེན་པའི་གནས་སུ་འཚོ་བ་དཀའ་
ཐུབ་ལ་གནས་ནས་ཡིད་མཉམ་བཞག་ལ་རྩེ་གཅིག་ཏུ་ཞུགས་ཏེ་འདོད་པའི་དོན་
བསྒྲུབ་པ་ལ་འབད་པ་བཞིན་དུ་རྒྱལ་པོ་ཆེན་པོ་ཁྱོད་ཀྱང་ཚེ་འདིའི་ཕུན་ཚོགས་ལ་
ཆགས་པ་དང་། འཁོར་བ་ལ་ཆགས་པ་དང༌། རང་དོན་ཡིད་ བྱེད་ གང་ གི་ ཡང་
དབང་དུ་མ་སོང་བར་སེམས་ཅན་གྱི་དོན་ཁོ་ན་བསྒྲུབ་པ་ལ་རྩེ་གཅིག་ཏུ་གཞོལ་
བ་ནི། ཡོན་ཏན་རིན་པོ་ཆེ་སྡུད་པ་ལས། གལ་ཏེ་བྱང་ཆུབ་སེམས་དཔའ་འདོད་
ཡོན་ལྔ་སྤྱོད་ཀྱང་། །སངས་རྒྱས་ཆོས་དང་འཕགས་པའི་དགེ་འདུན་སྐྱབས་སོང་
སྟེ། །སངས་རྒྱས་འགྲུབ་བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་ པ་ཚུལ་
ཁྲིམས་ཕ་རོལ་ཕྱིན་གནས་རིག་པར་བྱ། །ཞེས་དང་། གཞན་ཡང་གཟུགས་དང་
-312 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྒྲ་དང་དེ་བཞིན་དྲི་དང་རོ། །རེག་དང་འདོད་ཡོན་ལྔ་ལ་མངོན་པར་བརྩོན་གྱུར་
ཀྱང་། །དགྲ་བཅོམ་རང་རྒྱལ་ཐེག་བྲལ་བྱང་ཆུབ་སེམས་དགའ་ན། ། དཔའ་བོ་
རྟག་ཏུ་མཉམ་བཞག་ཡིན་པར་ཤེས་པར་བྱ། །ཞེས་རྒྱལ་བ་རྣམས་ཀྱིས་རྒྱ་ཆེར་
བསྔགས་སོ། །རྒྱལ་པོ་ཆེན་པོ་ཁྱོད་ཀྱི་ཡོན་ཏན་འདི་དག་ནི་བདག་གིས་རབ་རྟོག་
དང་ཟོལ་བསྟོད་ཀྱིས་བརྗོད་པ་མིན་གྱི། རང་གི་ངང་གིས་དངོས་པོ་ལ་གནས་པ་
ཀུན་ལ་གསལ་ལོ། །དེས་ན་རང་བཞིན་གྱིས་དུལ་བ་ལ་སོགས་པའི་ཡོན་ཏན་
ཐམས་ཅད་དང་ལྡན་པའི་རྒྱལ་པོ་ཆེན་པོ་ཁྱོད་ལྟ་བུ་རང་ཉིད་ཡོན་ཏན་གྱི་གཏེར་
དུ་གྱུར་པ་ལགས་མོད། གཞན་གྱིས་བསྐུལ་བ་ལ་ལྟོས་པ་མིན་ཡང་། རྒྱ་མཚོ་ཆེན་
པོ་ཆུས་མི་ངོམས་པ་ལྟར་ད་དུང་ཆོས་དོན་དུ་གཉེར་བར་མཛད་པ་ནི་ངོ་མཚར་ཆེ་
ཞིང་ལེགས་སོ་ཞེས་བསྔགས་སོ། །འགྱུར་གསར་དུ། ཁྱོད་ཀྱང་བརྟན་པའི་ཡོན་
ཏན་གོམས་པ་ལས། །ད་ལྟ་མགྲོན་ལ་དགའ་ཞིང་བྱམས་པ་ལགས། །འགྲོ་ལ་
ཕན་ཕྱིར་རྒྱལ་པོའི་ཚུལ་བཟུང་ཡང་། །དྲང་སྲོང་ཏིང་འཛིན་འབད་པའི་བརྟུལ་
ཞུགས་ ལྟར། ཁྱོད་ ཀྱི་རང་བཞིན་དུལ་བར་གནས་པ་སྟེ། །ཡོན་ཏན་མང་པོའི་
བདག་ཉིད་རྒྱལ་བ་བཞིན། །ཞེས་འགྱུར་བཅོས་ཏེ། དོན་ནི་སྔར་བཤད་པ་དེ་ལྟར་
རོ། །བཞི་པ་ རྒྱལ་ པོ་ ཚངས་བྱིན་ལ་ ཆོས་ རྒྱས་པར་བཤད་ པ་ལ་བདུན། གང་
བསྟེན་པར་བྱ་བ་དང་གང་སྤང་བར་བྱ་བའི་སྐྱོན་ཡོན་སོ་སོར་ཕྱེ་བ། ཆོས་དང་
ཆོས་མིན་གྱི་ཁྱད་པར་ཤེས་ནས་ལམ་ངན་པ་ལས་ལྡོག་དགོས་པར་བསྟན་པ།
མངོན་མཐོའི་ བདེ་བ་ཐམས་ཅད་ཆོས་ལ་གོམས་པའི་ཡོན་ཏན་ལ་ལྟོས་པར་
བསྟན་པ། སྲིད་པའི་ཕུན་ཚོགས་ཐམས་ཅད་ཆོས་ཀྱི་མཐུ་ལ་ལྟོས་པར་བསྟན་པ།
ཐར་པ་དང་ཐམས་ཅད་མཁྱེན་པའི་གོ་འཕང་ཡང་ཆོས་ཀྱི་ཡོན་ཏན་ལས་འབྱུང་
-313-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བར་བསྟན་པ། ཆོས་གོམས་པ་ལས་དགྲ་རྣམས་ཀྱང་དད་པར་འགྱུར་བར་བསྟན་
པ། རྒྱལ་སྲིད་བསྐྱང་པའི་སྒོ་ནས་ཐེག་པ་ཆེན་པོའི་ལམ་ལ་སློབ་ཚུལ་བསྟན་པའོ། །
དང་པོ་ནི། དེ་བས་བསྟོད་པར་འོས་པའི་ཡོན་ཏན་བདེ། །འབྱུང་པོ་ཉེས་
པའི་གཅོང་རོང་མི་འདོང་ངོ༌། །ཞེས་པ་སྟེ། རྒྱལ་པོ་ཆེན་པོ་ཁྱོད་སྒོ་གསུམ་དུལ་
ཞིང་དགེ་བར་སྤྱོད་པ་ལགས་པ་དེ་བས་ན་ཁྱོད་ལ་ཆོས་གསར་དུ་བསྟན་མི་དགོས་
པ་འདྲ་ནའང་། སེམས་ཅན་གྱི་དོན་དུ་ཆོས་ཀྱིས་ཚིམ་པ་མེད་པར་དོན་དུ་གཉེར་
བར་མཛད་པ་དེ་ལ། ཆོས་ནི་མདོར་བསྡུ་ན། སྡིག་པ་ཅི་ཡང་མི་བྱ་ཞིང་། །དགེ་བ་
ཕུན་སུམ་ཚོགས་པ་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་
རྒྱས་བསྟན་པ་ཡིན། །ཞེས་ གསུངས་ པ་ ལྟར་སྡིག་ པ་ སྤོང་ཞིང་དགེ་བ་བསྒྲུབ་
པའོ། །དེ་ལ་དགེ་བ་ནི་སངས་རྒྱས་དང༌། བྱང་ཆུབ་སེམས་དཔའ་དང་། འཕགས་
པ་དགྲ་བཅོམ་པ་རྣམས་ཀྱིས་བསྔགས་ཞིང་བསྟོད་པར་འོས་པའི་ཡོན་ཏན་ཡིན་པ་
དང༌། དེ་སྤྱད་ན་ཚེ་རབས་ཐམས་ཅད་དུ་བདེ་བ་འབྱུང་བའི་རྒྱུ་ཞིག་གོ །སྡིག་པ་
ནི་རྒྱལ་བ་སྲས་བཅས་ཀྱིས་རྣམ་པ་ཀུན་ཏུ་སྨད་ཅིང་། འབྱུང་པོ་སྟེ་བདུད་སྡིག་ཏོ་
ཅན་དགའ་བར་བྱེད་པ་ཉེས་པའི་ལས་བྱེད་པ་འབྲས་བུ་གཅོང་རོང་དུ་ལྟུང་བ་དང་
འདྲ་བར་ངན་སོང་གི་གཡང་དུ་འདོར་བར་བྱེད་པ་ཞིག་གོ །དེས་ན་དལ་བ་དོན་
ཆེ་ཞིང་རྙེད་དཀའ་བ་དང་མྱུར་དུ་འཆི་བའི་ཚུལ་བསམས་ནས་སྡིག་པ་ཕྲ་ཞིང་ཕྲ་
བ་ནས་སྤངས། དགེ་བ་ཕྲ་ཞིང་ཕྲ་བ་ནས་བསྒྲུབས་ཏེ་ལམ་གྱི་རྟེན་མངོན་མཐོའི་
གོ་འཕང་ཞིག་ཐོག་མར་བསྒྲུབ་དགོས་སོ། །འདི་ནི་སྐྱེས་བུ་ཆུང་ངུའི་ལམ་ལ་ཁྲིད་
པའོ། །སྐྱེས་བུ་འབྲིང་དང་ཆེན་པོའི་ལམ་རྣམས་ལའང་དགེ་སྡིག་གི་སྤང་བླང་
གིས་ཁྱབ་པས་དེ་དག་གིས་ལམ་རྣམས་ཀྱང་གཞུང་འདིའི་སྟེང་ནས་བཤད་དུ་
- 314-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡོད་དེ་མ་སྤྲོས་སོ། །
གཉིས་པ་ཆོས་དང་ཆོས་མིན་གྱི་ཁྱད་པར་ཤེས་ནས་ལམ་ངན་པ་ལས་
ལྡོག་ དགོས་ པར་ བསྟན་ པ་ནི། ཡོན་ཏན་སྐྱོན་གྱི་ཆོས་ཉིད་འདི་ཤེས་ནས། །
སེམས་ཡོད་སུ་ཞིག་མི་ཕན་ལམ་ངན་འགྲོ །ཞེས་པ་སྟེ། དེ་ལྟར་འབྲས་བུ་ཡིད་མི་
འོང་བསྐྱེད་པའི་ཉེས་སྐྱོན་མི་དགེ་བ་དང༌། འབྲས་བུ་ཡིད་འོང་གི་བདེ་བ་བསྐྱེད་
པའི་ཡོན་ཏན་དགེ་བ་གཉིས་ཀྱི་ཆོས་ཉིད་དམ་ངང་ཚུལ་འདི་ཤེས་ནས་རང་ལ་
ཕན་པར་འདོད་པའི་སེམས་ཡོད་སུ་ཞིག་ཕན་པའི་ལམ་དགེ་བའི་ཆོས་བཏང་ནས་
རང་ལ་མི་ཕན་ཞིང་གནོད་པ་ངན་སོང་གི་ལམ་ངན་དུ་ག་ལ་འགྲོ །དོན་བསྡུ་ན་སྨྱོ་
བའམ་སེམས་མེད་པ་ཡིན་ན་མ་གཏོགས་རང་ཉིད་ངན་སོང་དུ་ག་ལ་འགྲོ་ཞེས་
པའོ། །འདི་ཡང་སྐྱེས་བུ་ཆུང་ངུ་ལ་སྦྱར་བ་ཡིན་གྱི། འབྲིང་ལ་སྦྱར་ན་འཁོར་བའི་
ཉེས་སྐྱོན་དང་ཐར་པའི་ཡོན་ཏན་གྱི་ངང་ཚུལ་ཤེས་ནས་ཉོན་མོངས་པའི་དབང་
གིས་འཁོར་བའི་ལམ་ངན་དུ་མི་འགྲོ་བར་ཐར་པའི་ལམ་བསླབ་པ་གསུམ་ལ་
བསླབ་དགོས་སོ། །སྐྱེས་བུ་ཆེན་པོ་ལ་སྦྱར་ན་རང་གཅེས་འཛིན་གྱི་སྐྱོན་དང་
གཞན་གཅེས་འཛིན་གྱི་ཡོན་ཏན་གཉིས་ཀྱི་ཁྱད་པར་ཤེས་ནས་དམན་ལམ་དུ་མི་
འགྲོ་བར་རྒྱལ་བ་དགྱེས་པའི་ལམ་ཐེག་པ་ཆེན་པོའི་ལམ་ལ་འཇུག་དགོས་སོ། །
གསུམ་པ་མངོན་མཐོའི་བདེ་བ་ཐམས་ཅད་ཆོས་ལ་གོམས་པའི་ཡོན་ཏན་ལ་ལྟོས་
པར་བསྟན་པ་ནི། དཔའ་བས་ཡུལ་འཁོར་ཞེས་པ་ནས། དཔལ་ཡང་ཡོན་ཏན་
ལྟོས། ཞེས་པའི་བར་ཏེ། རྒྱུ་དགེ་བ་སྤྱད་པ་ལས་འབྲས་བུ་བདེ་བ་ཁོ་ན་འབྱུང་
ཞིང་སྡུག་བསྔལ་མི་འབྱུང་། རྒྱུ་མི་དགེ་བ་སྤྱད་པ་ལས་འབྲས་བུ་སྡུག་བསྔལ་ཁོ་
ན་འབྱུང་ཞིང་བདེ་བ་མི་འབྱུང་སྟེ། ད་ལྟ་འཁོར་དང་ཡུལ་ལ་སོགས་པ་ཐམས་ཅད་
-315-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཕུན་སུམ་ཚོགས་པའི་རྒྱལ་པོའི་དཔལ་ཐོབ་པ་འདི་ཚེ་འདིར་དཔའ་བས་ཐོབ་པར་
མི་འགྱུར་ལ། ནོར་གྱིས་ཉོས་ཏེ་ཐོབ་པའང་མིན། རྩོལ་ཕོད་ཀྱི་ཐབས་ཀྱིས་ཀྱང་
དེ་མི་འཐོབ་བོ། །རང་ལ་དགེ་བ་གོམས་པའི་ཡོན་ཏན་མེད་ན་ནོར་གྱི་འདུ་འགོད་
སོགས་ལ་འབད་ཀྱང་མངོན་མཐོའི་དཔལ་འབྱོར་ཐོབ་པ་ལ་མི་ཕན་ནོ། །དེས་ན་
རྒྱལ་པོའི་དཔལ་ལ་སོགས་པ་མངོན་མཐོའི་བདེ་བ་ཐམས་ཅད་དགེ་བ་གོམས་
པའི་ཡོན་ཏན་གྱི་མཐུ་ཁོ་ནས་འཐོབ་པར་འགྱུར་རོ། །མིའི་བདེ་བར་མ་ཟད་ལྷའི་
རྒྱལ་པོའི་དཔལ་དང་འབྱོར་པ་ཐམས་ཅད་ཀྱང་དགེ་བ་གོམས་པའི་ཡོན་ཏན་ཁོ་
ན་ལ་ལྟོས་སོ། །མདོར་ན་སྲིད་པའི་གནས་ན་བདེ་བ་ཇི་སྙེད་ཅིག་ཡོད་པ་ཐམས་
ཅད་དགེ་བ་ཁོ་ནའི་མཐུ་ལ་ལྟོས་པར་རྒྱལ་བས་གསུངས་སོ། ། །
བཞི་པ་སྲིད་པའི་ཕུན་ཚོགས་ཐམས་ཅད་ཆོས་ཀྱི་མཐུ་ལ་ལྟོས་པར་བསྟན་
པ་ནི། ཡོན་ཏན་ཡོད་ན་རྒྱུད་ཀྱང་རབ་ཏུ་འཕེལ། །གྲགས་པ་རྣམས་ཀྱང་ཡོན་ཏན་
ཉིད་ལས་འཕྲོ། །ཞེས་པ་སྟེ། དགེ་བ་བསྒྲུབ་པའི་ཡོན་ཏན་གྱི་མཐུ་ཡོད་ན་རིགས་
དང༌། རུས་དང་། ཆོ་འབྲང་ཕུན་སུམ་ཚོགས་ པའི་ རྟེན་དང་། རྟེན་དེ་ལ་རིགས་
རྒྱུད་དར་བ་དང་ ལོངས་ སྤྱོད་ རབ་ཏུ་འཕེལ་བ་ ཐམས་ཅད་འབྱུང་། སྙན་པའི་
གྲགས་པ་རྣམས་ཀྱང་དགེ་བ་བསྒྲུབ་པའི་ཡོན་ཏན་ཉིད་ལས་འཕྲོ་བར་འགྱུར་ཏེ།
སྲིད་པའི་གནས་ན་ཡིད་དུ་འོང་བའི་བདེ་བ་དང་ཕུན་ཚོགས་ཇི་སྙེད་ཅིག་ཡོད་པ་
དགེ་བའི་མཐུ་ཁོ་ན་ ལས་ འབྱུང་ བར་ མཛངས་བླུན་དང་། ལས་བརྒྱ་པ་དང་།
རྟོགས་བརྗོད་བརྒྱ་པ་སོགས་ལས་འབྲས་སྟོན་པའི་མདོ་སྡེ་དག་ལས་གསུངས་པ་
ལྟར་རོ། །རང་ལ་ཡོན་ཏན་ཡོད་ན་ཅི་འདྲ་བའི་དབེན་པར་གནས་ཀྱང་ཡོན་ཏན་
གྱི་གྲགས་པ་འཕྲོས་ཏེ་ཐམས་ཅད་རང་ལ་ཚུར་འདུད་པ་ཞིག་འོང་བ་ནི། འཕགས་
- 316 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ཀླུ་སྒྲུབ་ཀྱིས་དམ་པ་རིང་ན་གནས་གྱུར་ཀྱང་། ཡོན་ཏན་ཕོ་ཉ་ཉིད་བྱེད་དེ། །ཀི་
ར་ཀ་ཡི་དྲི་མནམ་ནས། །བུང་བ་རང་ཉིད་འོང་བར་འགྱུར། ། ཞེས་གསུངས་པ་
ལྟར་རོ། །
ལྔ་པ་ཐར་པ་དང་ཐམས་ཅད་མཁྱེན་པའི་གོ་འཕང་ཡང་ཆོས་ཀྱི་ཡོན་ཏན་
ལས་འབྱུང་བར་བསྟན་པ་ནི། བདག་ཉིད་ཆེ་བའི་མཐུ་ཡང་ ཡོན་ཏན་གནས།
ཞེས་པ་སྟེ། སྲིད་པ་མཐའ་དག་ལས་འདས་པའི་བདག་ཉིད་ཆེན་པོ་ཐར་པ་ཐོབ་
པ་རྣམས་དང་། ཐམས་ཅད་མཁྱེན་པ་ཐོབ་པའི་མཐུ་ཇི་སྙེད་ཅིག་ཡོད་པ་དེ་ཡང་
ཆོས་ཀྱི་ཡོན་ཏན་ཁོ་ན་ལ་གནས་ཞིང་དེ་ཁོ་ན་ལས་འབྱུང་ངོ༌། །འདིས་ནི་ཐེག་པ་
གསུམ་གྱི་ལམ་འབྲས་བུ་དང་བཅས་པ་ཐམས་ཅད་ཀྱང་སྡིག་སྤོང་དགེ་སྒྲུབ་ཏུ་
འདུ་བར་བསྟན་པ་ཡིན་ནོ། །གཞུང་སྔ་ཕྱི་འདི་དག་འགྱུར་གསར་དུ། ཡོན་ཏན་
ཡོད་ན་རྒྱལ་པོའི་གོ་འཕང་དང༌། །སྐྱེ་དགུ་མངོན་པར་འདུ་བའང་འཐོབ་པར་
འགྱུར། །ལྷ་དབང་དཔལ་ཡང་ཡོན་ཏན་ལ་ལྟོས་ཏེ། །ཡོན་ཏན་ཡོད་ན་ཕ་རོལ་
མགུ་བར་འགྱུར། །གྲགས་པ་རྣམས་ཀྱང་ཡོན་ཏན་ཉིད་ལས་འཕྲོ། །བདག་ཉིད་
ཆེ་བའང་ཡོན་ཏན་ལྡན་ལས་འབྱུང་། །ཞེས་འབྱུང་ངོ༌། །དྲུག་པ་ཆོས་གོམས་པ་
ལས་དགྲ་རྣམས་ཀྱང་དད་པར་འགྱུར་བར་བསྟན་པ་ནི། ཟླ་བའི་འོད་ཅེས་པ་
ནས། མགུ་བྱེད་དོ། །ཞེས་པའི་བར་ཏེ། གཞན་ལ་གནོད་འཚེ་སོགས་མི་དགེ་བ་
སྤངས་ཞིང་། གཞན་ལ་ཕན་པར་སེམས་པ་སོགས་དགེ་བའི་ལས་ལ་གནས་པར་
བྱས་ན་ཟླ་བའི་འོད་ཟེར་ལས་ཀྱང་དཀར་ཞིང་གསལ་བའི་ཡོན་ཏན་དེའི་མཐུས་
རང་ལ་སྔར་སྡང་བར་བྱེད་པའི་དགྲ་བོ་དྲེགས་པ་ཅན་དག་དང་། སྔར་འཁོན་ཡོད་
ཅིང་ཕྲག་དོག་ཆེ་བ་དག་ཀྱང་རང་དབང་མེད་པར་ཡོན་ཏན་ལ་དད་ནས་ཡིད་རབ་
-317-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཏུ་དང་ཞིང་མགུ་བར་བྱེད་དོ། །ཚུལ་འདི་ནི་ཤེས་རབ་སྡོང་བུ་ལས། གང་ཞིག་
དགྲ་བོ་དག་ལ་ཡང་། །གཡོ་མེད་སེམས་ཀྱིས་ཕན་བྱེད་པ། །དེ་ལ་དགྲ་བོ་ཐམས་
ཅད་ཀྱང་། །ཐལ་མོ་སྦྱར་བ་ཉིད་དུ་བྱེད། །ཅེས་གསུངས་པ་དང་མཐུན་ནོ། །
བདུན་པ་རྒྱལ་སྲིད་བསྐྱང་བའི་སྒོ་ནས་ཐེག་པ་ཆེན་པོའི་ལམ་ལ་སློབ་
ཚུལ་བསྟན་པ་ནི། རྒྱལ་པོ་དེ་ལྟར་ཞེས་པ་ནས། དོན་གྱི་མཆོག །ཅེས་པའི་བར་
ཏེ། སེམས་དཔའ་ཆེན་པོས་ རྒྱལ་པོས་ ཚངས་བྱིན་ལ་རྒྱལ་པོ་ཞེས་བོས་ནས།
སྔར་བཤད་པ་དེ་ལྟར་དུལ་བ་ལ་སོགས་པ་ཡོན་ཏན་བཞིའམ། ཆོས་བཟང་རྣམ་
པ་བཞིའམ། བྱིན་རླབས་བཞི་ལྡན་དུ་གྲགས་པ་རྒྱལ་སྲས་ཀྱི་སྤྱོད་པ་རླབས་པོ་ཆེ་
ལ་སློབ་པའི་ཚེ། ཕར་ཕྱིན་དྲུག་གི་གནད་རྣམས་བསྡུས་ནས་ཉམས་སུ་ལེན་པའི་
ཡོན་ཏན་བཟང་ཞིང་རྒྱལ་ཆེ་བ་མ་ཉམས་པར་བརྟན་པར་གནས་པའི་མཐུས་རྒྱལ་
ཕྲན་དྲེགས་པ་ཅན་རྣམས་བཏུལ་ནས་ས་ཆེན་པོའི་ཁྱོན་འདི་དབང་ཕྱུག་གི་སྟོབས་
ཀྱིས་སྐྱོང་ལ། རང་གི་མངའ་འོག་ཏུ་གཏོགས་པའི་འབངས་རྣམས་ཀྱང་ཐེག་པ་
ཆེན་པོའི་ལམ་ལ་རིམ་གྱིས་བསླབས་ཏེ་འཁྲིད་དུ་གསོལ། དེ་ལྟར་བྱས་ན་རྒྱལ་
སྲིད་ཀྱང་མི་ཉམས་ལ། འབངས་རྣམས་ལ་ཕན་གདགས་པས་ཐེག་པ་ཆེན་པོའི་
ཉམས་ལེན་ཡང་འགྲུབ་པ་ཞིག་འོང་བས། རྒྱལ་པོའི་ཚུལ་བཟུང་སྟེ་སེམས་ཅན་
གྱི་དོན་བྱེད་པའི་མཆོག་ནི་དེ་ཡིན་ནོ། །ཡོན་ཏན་གྱི་སྟོབས་ཀྱིས་རྒྱལ་ཕྲན་རྣམས་
དབང་དུ་བསྡུ་བ་ལ་ཤེས་རབ་སྡོང་བུར་ཡོན་ཏན་དྲུག་གསུངས་ཏེ། གཞུང་དེ་ཉིད་
ལས། བརྩོན་ འགྲུས་རྟུལ་ཕོད་ བརྟན་ པ་ དང་། །སྟོབས་ དང་ བློ་གྲོས་ ཕ་ རོལ་
གནོན། །འབད་རྩོལ ་ཡོན་ཏན་དྲུག་ལྡན་པ། །དེ་ལ་ལྷ་ཡང་འཇིགས་པ་སྐྱེ། །
ཞེས་ཇི་སྐད་བཤད་པའི་ཡོན་ཏན་དྲུག་པོ་དེ་ཡོད་ན་རྒྱལ་ཕྲན་རྣམས་དབང་དུ་འདུ་
- 318-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་མ་ཟད་ལྷ་རྣམས་ཀྱང་དེ་ལ་འཇིགས་པ་སྐྱེ་བར་གསུངས་པ་ལྟར་རོ། །
ལྔ་པ་དོན་བསྡུས་ཏེ་གདམས་པ་ནི། རྒྱལ་པོ་ཆོས་ལ་དགའ་བ་གྱུར་ན་ནི། །
ཞེས་པ་ནས། ས་ལ་གནས་པར་སློབས། ཞེས་པའི་བར་ཏེ། སེམས་དཔའ་ཆེན་
པོས་ཚངས་བྱིན་ལ་རྒྱལ་པོ་ཞེས་བོས་ནས། སྔར་བཤད་པ་དེ་ལྟར་སྡིག་པ་སྤོང་
ཞིང་དགེ་བ་སྒྲུབ་པ་སོགས་དམ་པའི་ཆོས་ལ་དགའ་ཞིང་གུས་པས་སྤྱད་པར་གྱུར་
ན་ཚེ་འདི་དང་ཕྱི་མ་གཉིས་ཀར་བདེ་བ་འབྱུང་བའི་ལམ་ནི་དམ་པའི་ཆོས་འདི་ཁོ་
ན་ཡིན་ནོ། །རྒྱལ་པོ་ཆེན་པོ་ཁྱོད་ཀྱིས་ཆོས་བཞིན་སྤྱད་ན་རྒྱལ་པོ་སྤྱོད་པ་ཇི་ལྟར་
བྱེད་པ་དེ་བཞིན་དུ་འབངས་རྣམས་ཀྱང་དེ་ལྟར་སྤྱོད་པ་དེ་བས་ན་ཁྱོད་ཀྱིས་སའི་
སྟེང་ན་གནས་པའི་སྐྱེ་འགྲོ་རྣམས་ཐེག་པ་ཆེན་པོའི་ལམ་ལ་རིམ་གྱིས་འཁྲིད་པའི་
ཕྱིར་རང་ཉིད་ཆོས་དེ་དང་དེ་དག་ལ་ཚུལ་བཞིན་དུ་ སློབ་པར་མཛོད་ཅིག་ཅེས་
གདམས་སོ། །འདི་ལྟར་གསུངས་པ་འདི་ནི་རྒྱལ་པོ་ལ་གདམས་པའི་རིན་པོ་ཆེའི་
ཕྲེང་བར། ཆོས་ལས་རྒྱལ་སྲིད་བདེ་བ་དང་། །ཕྱོགས་རྣམས་ཀུན་ཏུ་གྲགས་པ་
ཡི། །བླ་རེ་རྒྱ་ཆེན་འབྱུང་འགྱུར་ཞིང་། །བློན་པོ་རྣམས་ཀྱང་ཀུན་ཏུ་འདུད། །ཅེས་
དང༌། ཆོས་ འདིས་ དམྱལ་ བ་ ཡི་ དྭགས་ དང་། །དུད་འགྲོ་ དག་ ལས་ རྣམ་ གྲོལ་
ཞིང་། །ལྷ་དང་མི་ཡི་ནང་དག་ཏུ། །བདེ་དཔལ་རྒྱལ་སྲིད་རྒྱས་པ་འཐོབ། །ཅེས་
གསུངས་པ་དང་མཐུན་ནོ། །དྲུག་པ་རྒྱལ་པོའི་རྙེད་བཀུར་རྒྱ་ཆེན་པོ་ལ་ཆགས་པ་
མེད་པར་ གདུལ་བྱ་མང་པོའི་དོན་མཛད་ ཕྱིར་འབྱོན་པར་ཆས་པ་ལ་གསུམ།
ཕྱོགས་གཞན་དུ་འབྱོན་པར་བཞེད་ནས་རྒྱལ་པོ་ཚངས་བྱིན་ལ་ཤིས་པ་དང་བདེ་
ལེགས་བྱ་བའི་ཚིག་བརྗོད་པ། གདུལ་བྱའི་དོན་དུ་ཕྱོགས་གཞན་དུ་འབྱོན་པར་
ཆས་པ། རྒྱལ་ པོ་ འཁོར་ བཅས་ ཀྱིས་སེམས་དཔའ་ཆེན་པོ་ལ་ལེགས་སོ་དང་
-319-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མཆོད་པ་བྱས་ཏེ་གཤེགས་སུ་གསོལ་བའོ། །
དང་པོ་ནི། སུམ་ཅུ་རྩ་གསུམ་ལྷ་ཡང་ཁྱོད་ལ་བསྲུང་། ཞེས་པ་སྟེ། སེམས་
དཔའ་ཆེན་པོས་གདུལ་བྱའི་དོན་དུ་ཕྱོགས་གཞན་ལ་འབྱོན་འདོད་ནས་རྒྱལ་པོ་
ཚངས་བྱིན་ལ་རྒྱལ་པོ་ཆེན་པོ་ཁྱོད་སྔར་བཤད་པའི་ཆོས་དེ་རྣམས་ཐུགས་ལ་
བཞག་ནས་སྐྱེ་དགུ་ཆོས་བཞིན་དུ་སྐྱོངས་ཤིག ཁྱོད་རྒྱལ་སྲིད་ཆོས་བཞིན་དུ་སྐྱོང་
བ་ལ་སུམ་ཅུ་རྩ་གསུམ་གྱི་བདག་པོ་ལྷའི་དབང་པོ་བརྒྱ་བྱིན་ལ་སོགས་པ་དཀར་
ཕྱོགས་ཀྱི་ལྷ་རྣམས་ཀྱིས་ཀྱང་ཁྱོད་ལ་དུས་རྟག་ཏུ་བསྲུངས་ཏེ་མི་མཐུན་པའི་
ཕྱོགས་ཐམས་ཅད་ལས་རྒྱལ་བ་དང་། ཆོས་ལྡན་གྱི་བསམ་པ་ཐམས་ཅད་གྲུབ་སྟེ་
དུས་རྟག་ཏུ་བདེ་ལེགས་སུ་གྱུར་ཅིག་ཅེས་ཤིས་པ་བརྗོད་པ་དང་བདེ་ལེགས་སུ་བྱ་
བའི་ཚིག་བརྗོད་དོ། །ཡང་ན་ཚིག་རྐང་འདི་གཞུང་སྔ་མ་དང་སྦྲེལ་ཏེ། རྒྱལ་པོ་
ཆེན་པོ་ཁྱོད་ཀྱིས་རྒྱལ་སྲིད་ཆོས་དང་མཐུན་པར་བསྐྱངས་ན་ལྷའི་དབང་པོ་བརྒྱ་
བྱིན་ལ་སོགས་པ་དཀར་ཕྱོགས་སྐྱོང་བའི་ལྷ་རྣམས་ཀྱང་ཁྱོད་ལ་སྲུང་བ་དང༌།
སྐྱོབ་པ་དང་། སྦེད་པར་བྱེད་དོ་ཞེས་ཕན་ཡོན་ལ་སྦྱར་ཏེ་བཤད་དོ། །འདི་ལ་
འགྱུར་གསར་དུ། ས་འདི་ཆོས་དང་ལྡན་པར་བསྐྱངས་གྱུར་ན། །སྐབས་གསུམ་
བདག་པོའང་ཁྱོད་ལ་སྲུང་བར་བྱེད། །ཅེས་འབྱུང་ངོ༌། །སུམ་ཅུ་རྩ་གསུམ་པའི་
དོན་ནི་སྔར་བཤད་ཟིན་ལ། སྐབས་གསུམ་པ་ཞེས་པ་ལྷའི་མིང་གི་རྣམ་གྲངས་
ཡིན་ལ། སྐབས་གསུམ་བདག་པོ་ནི་ལྷའི་དབང་པོ་བརྒྱ་བྱིན་ནོ། །སྐབས་གསུམ་
ཞེས་པའི་དོན་ནི། ལྷ་རྣམས་སྐྱེ་བའི་ཚེ་ལོ་ཉི་ཤུ་རྩ་ལྔ་ལོན་པའི་ན་ཚོད་དུ་སྐྱེ་བས་
བྱིས་པའི་སྐབས་མེད་ལ། སྐྱེ་བ་དང་། གནས་པ་དང་། འཆི་བའི་སྐབས་གསུམ་
ཡོད་ཀྱི་རྒས་པའང་མེད་པས་དེ་ལྟར་དུ་བརྗོད་པར་མིང་གི་མངོན་བརྗོད་དག་
- 320 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལས་བཤད་དོ། །
གཉིས་པ་ གདུལ་ བྱའི་དོན་དུ་ ཕྱོགས་ གཞན་དུ་འབྱོན་པར་ཆས་པ་ནི།
ཁྱོད་ཀྱི་དྲུང་ན་བདེ་བར་གནས་གྱུར་ཀྱང་། །བདག་གི་གྲོགས་མང་སྡུག་བསྔལ་
འབོད་པ་བཞིན། །ཞེས་པ་སྟེ། སེམས་དཔའ་ཆེན་པོས་རྒྱལ་ པོ་ཚངས་བྱིན་ལ་
འབྱོན་པར་བཞེད་པའི་རྒྱུ་མཚན་གསུངས་པ། བདག་ཁྱོད་ཀྱི་དྲུང་ན་ལོངས་སྤྱོད་
གང་གིས་ཀྱང་ཕོངས་པ་མེད་པས་བདེ་བར་གནས་པར་གྱུར་ཀྱང་། ཡིད་བཞིན་
གྱི་མཚོ་ཆེན་པོ་ན་གནས་པའི་ངང་པའི་ཁྱུ་མང་པོ་བདག་ལ་བློ་གཏད་ཅིང་བདག་
གི་གྲོགས་སུ་གྱུར་པ་དེ་དག་བདག་དང་བྲལ་བའི་མྱ་ངན་གྱིས་ནོན་ཅིང་མགོན་
གཞན་མེད་པས་སྡུག་བསྔལ་གྱིས་མནར་བ་དེ་དག་གི་ངང་ཚུལ་བསམས་ཚེ་
བཟོད་གླགས་མེད་པའི་སྙིང་རྗེས་བསྐུལ་ཞིང་། དེ་དག་བདག་འབོད་པ་བཞིན་དུ་
ཡང་དང་ཡང་དུ་སེམས་ལ་བཅངས་པས། གདུལ་བྱ་དེ་དག་གི་དོན་དུ་བདག་ཅག་
གཉིས་འགྲོའོ་ཞེས་གསུངས་སོ། ། ་
གསུམ་པ་རྒྱལ་པོ་འཁོར་བཅས་ཀྱིས་སེམས་དཔའ་ཆེན་པོ་ལ་ལེགས་སོ་
དང་མཆོད་པ་བྱས་ཏེ་གཤེགས་སུ་གསོལ་བ་ནི། དེ་ནས་རྒྱལ་པོ་དེ་ཞེས་པ་ནས།
སླར་བཀྱེའོ། །ཞེས་པའི་བར་ཏེ། སེམས་དཔའ་ཆེན་པོས་ཡིད་བཞིན་གྱི་མཚོར་
འབྱོན་ནོ། །ཞེས་གསུངས་པ་དེ་ལ། རྒྱལ་པོ་ཚངས་བྱིན་འཁོར་དང་བཅས་པ་
སེམས་དཔའ་ཆེན་པོ་དང་འབྲལ་མི་ཕོད་གྱུར་ཀྱང་། བཀའ་གཅོག་མ་ནུས་ཤིང་།
སེམས་དཔའ་ཆེན་པོས་སྔར་ཆོས་རྒྱ་ཆེར་བསྟན་པའི་ཚིག་དེ་དག་ལ་མངོན་པར་
དགའ་ཞིང་དད་པར་གྱུར་ནས་རྙེད་པ་དང་བཀུར་སྟི་ཆེན་པོས་མཆོད་ཅིང་ལེགས་
སོ་ཞེས་ཚིག་སྙན་པ་སྨྲས་ཏེ། ངང་པའི་གཙོ་བོ་སེམས་དཔའ་ཆེན་པོ་རྗེ་བློན་
-321-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གཉིས་པོ་དེ་ཐུགས་བཞེད་ལྟར་ཡིད་བཞིན་གྱི་མཚོའི་ངོགས་སུ་སླར་བཀྱེའོ། །
བཅུ་གསུམ་པ་རྒྱལ་པོའི་ཕོ་བྲང་ནས་སླར་ཡིད་བཞིན་གྱི་མཚོར་བྱོན་ནས་
སེམས་ཅན་གྱི་དོན་མཛད་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས།
གུས་པར་བྱས། ཞེས་པའི་བར་ཏེ། དེ་ནས་བྱང་ཆུབ་སེམས་དཔའ་སེམས་ཆེན་
པོའི་ངང་པའི་རྒྱལ་པོ་ཡུལ་འཁོར་བསྲུང་སྡེ་དཔོན་བཞིན་བཟང་དང་བཅས་པ་
སྟོན་དུས་ཀྱི་ནམ་མཁའི་དཀྱིལ་འཁོར་རལ་གྲི་དྲི་མ་མེད་པའི་མདངས་ལྟར་སྔོ་
ཞིང་དྭངས་ལ་མཛེས་པ་ལ་འཕུར་ནས་སེམས་དཔའ་ཆེན་པོ་མདུན་དུ་འགྲོ་ཞིང་།
བཞིན་བཟང་ཕྱི་བཞིན་དུ་འབྲང་སྟེ་འགྲོ་བ་ནི་དེ་གཉིས་མདོག་དང་དབྱིབས་དང་
བོང་ཚོད་འདྲ་བས་གཟུགས་བརྙན་དྲུང་ན་འདུག་པ་འདྲ་བར་བྱས་ཏེ་སོང་སོང་
ནས་ལྷོ་ཕྱོགས་ཡིད་བཞིན་གྱི་མཚོ་ཆེན་པོའི་སྟེང་གི་ནམ་མཁའ་ལ་བྱོན་པ་ན།
ཡིད་བཞིན་གྱི་མཚོ་ན་གནས་པའི་ངང་པའི་ཚོགས་མང་པོ་དེ་དག་གིས་མཐོང་མ་
ཐག་ཏུ་ད་ནི་བདག་ཅག་མགོན་དང་བཅས་སོ་སྙམ་དུ་དགེ་སློང་བསམ་གཏན་དང་
པོ་ལ་མཉམ་པར་བཞག་པ་ལུས་སེམས་ཤིན་སྦྱངས་ཀྱི་དགའ་བདེ་ཐོབ་པ་ལྟ་བུ་
དང༌། ས་དང་པོ་རབ་ཏུ་དགའ་བ་ཐོབ་པ་ལྟ་བུའིརབ་ཏུ་དགའ་བ་དང་ལྡན་པར་
གྱུར་ཏོ། །དེ་ནས་ སེམས་ དཔའ་ ཆེན་ པོ་ རྗེ་ བློན་གཉིས་ཡིད་བཞིན་ གྱི་མཚོར་
བབས་ནས་ངང་པའི་ཁྱུ་ཆེན་པོ་དེ་དག་ལ་ཆོས་བསྟན་ཏེ་མཐོ་རིས་དང་ཐར་པའི་
ལམ་ལ་བཀོད་ཅིང་གདུལ་བྱ་བགྲང་བ་ལས་འདས་པ་སྨིན་ཅིང་གྲོལ་བར་བྱས་
སོ། །སྔོན་ཝཱ་ར་ཎཱ་སིར་རྒྱལ་པོའི་ཕོ་བྲང་དུ་འབྱོན་སྐབས་རྒྱལ་པོ་ཚངས་བྱིན་
གྱིས་བདག་ཅག་ཕྲད་ཅིང་མཛའ་བ་འདི་རྒྱུན་མི་འཆད་པར་རྗེས་སུ་འཛིན་དགོས་
པར་གསོལ་བ་ནན་ཏན་བཏབ་པ་དེ་ཐུགས་ལ་བཅངས་ནས། ངང་པའི་རྒྱལ་པོ་
- 322 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་དཔའ་ཆེན་པོ་དེ་དུས་དུས་དག་ཏུ་རྒྱལ་པོ་ཚངས་བྱིན་སོགས་ཝཱ་ར་ཎ་སིར་
གནས་པའི་གདུལ་བྱ་མང་པོ་ལ་སྙིང་བརྩེ་བའི་ཕྱིར། ཝཱ་ར་ཎཱ་སིའི་རྒྱལ་པོའི་ཕོ་
བྲང་དེར་ཆེད་དུ་སོང་ནས་རྒྱལ་པོ་འཁོར་བཅས་ལ་ཆོས་འཆད་པར་བྱེད་ལ། རྒྱལ་
པོ་ཚངས་བྱིན་འཁོར་དང་བཅས་པས་ཀྱང་རྙེད་པ་དང་བཀུར་སྟིས་མཆོད་པ་དང༌།
བཀའ་དྲིན་དྲན་པའི་གུས་པ་ཆེན་པོས་བཀའ་བཞིན་དུ་བསྒྲུབ་པར་བྱས་སོ། ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བ་ན་ཞེས་པ་ནས། ཡིན་ནོ་
ཞེས་བརྗོད་པར་བྱའོ། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་ངང་པའི་
རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་དེ་ལྟ་བས་ན་རྒྱལ་སྲས་
དམ་པ་རྣམས་སེམས་ཅན་གྱི་དོན་དུ་མ་ངེས་པའི་ཕུང་པོ་བཟུང་སྟེ་དུད་འགྲོར་ལྷུང་
བའི་ཚུལ་བསྟན་པའི་སྤྱོད་པ་ལ་ཡང་། སྐྱེས་བུ་དམ་པ་མ་ཡིན་པ་ཐ་ལམ་པ་
རྣམས་ཀྱིས་རྗེས་སུ་མཐུན་པར་བྱ་བ་ཙམ་ཡང་མི་ནུས་ན། རྒྱལ་པོ་བྱམས་པའི་
སྟོབས་སུ་འཁྲུངས་པ་སོགས་སེམས་དཔའ་ཆེན་པོ་བདེ་འགྲོ་ན་གནས་པ་རྣམས་
ཀྱི་སྤྱོད་པ་ལ་ལྟ་སྨོས་ཀྱང་ཅི་དགོས། ངང་པའི་སྡེ་དཔོན་བཞིན་བཟང་གིས་རྔོན་
པ་ལ་ཇི་ལྟར་བརྗོད་པ་དེ་ལྟར་གནས་སྐབས་ཅིར་གྱུར་ཀྱང་། རྒྱུད་ཁྲོ་བའི་དབང་
དུ་མ་སོང་བར་བཞིན་གྱི་མདངས་གསལ་ཞིང་ཚིག་སྙན་པར་བརྗོད་པ་ནི་རང་
གཞན་གཉིས་ཀ་ལ་ཕན་པར་འགྱུར་བར་ཡིན་ནོ་ཞེས་ཚིག་སྙན་པར་སྨྲ་བའི་ཡོན་
ཏན་བསྔགས་པ་ལ་ཡང་སྦྱར་ཏེ་རང་གིས་ཉམས་སུ་བླང་བ་དང་གདུལ་བྱ་གཞན་
ལ་ཡང་དེ་ལྟར་བཤད་པར་བྱའོ། །སྡེ་དཔོན་བཞིན་བཟང་གིས་སེམས་དཔའ་ཆེན་
པོ་ཡུལ་འཁོར་བསྲུང་ནམ་ཡང་འབྲལ་བ་མེད་པར་བསྟན་པས་དོན་ཐམས་ཅད་
གྲུབ་པར་གྱུར་པ་དེ་ལྟར་དགེ་བའི་བཤེས་གཉེན་དང་ལྡན་ན་དོན་བསྒྲུབ་པར་
-323-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དཀའ་བ་ཡང་མྱུར་དུ་འགྲུབ་པར་འགྱུར་རོ་ཞེས་དགེ་བའི་བཤེས་གཉེན་གྱི་ཡོན་
ཏན་བསྔགས་པ་ལ་ཡང་བརྗོད་པར་བྱའོ། །རྒྱལ་པོ་ཚངས་བྱིན་སེམས་དཔའ་ཆེན་
པོ་ཡུལ་འཁོར་བསྲུང་དང་མཇལ་བས། ཆོས་དང་སྲིད་གཉིས་ཀ་དར་བར་གྱུར་པ་
དང༌། ཐེག་པ་ཆེན་པོའི་ལམ་ལ་བློ་རྒྱས་པར་གྱུར་པ་དེ་ལྟར་དགེ་བའི་བཤེས་
གཉེན་གྱིས་རྗེས་སུ་བཟུང་ན། འདོད་པའི་དོན་ཐམས་ཅད་འགྲུབ་པར་འགྱུར་རོ་
ཞེས་བཤེས་གཉེན་བསྟེན་པའི་ཕན་ཡོན་ལ་ཡང་སྦྱར་ཏེ་རང་གིས་ཉམས་སུ་བླང་
བ་དང་ གདུལ་ བྱ་ གཞན་ ལ་ཡང་དེ་ ལྟར་བརྗོད་པར་བྱའོ། །གནས་བརྟན་ཀུན་
དགའ་བོའི་སྔོན་གྱི་རིགས་མཐུན་པ་སྟེ་སྐྱེས་རབས་བསྟན་པ་ལ་ཡང་བརྗོད་པར་
བྱ་སྟེ། གནས་བརྟན་ཀུན་དགའ་བོ་འདི་ནི་སྔར་བཤད་པ་དེ་ལྟར་སྟོན་པ་ཐུགས་
རྗེ་ཅན་འདིའི་སྔོན་གྱི་འཁྲུངས་རབས་བྱང་ཆུབ་སེམས་དཔའ་རྣམས་དང་ལྷན་
ཅིག་ཏུ་འགྲོགས་འགྲོགས་པ་སྟེ། སྔོན་ཐུགས་བསྐྱེད་པ་ནས་བཟུང་རྒྱུན་རིང་པོ་
བསྐལ་ པ་ བགྲང་ བ་ ལས་ འདས་ པར་ སྟོན་ པ་ ཐུགས་ རྗེ་ ཅན་འདིའི་ སྔོན་ གྱི་
འཁྲུངས་རབས་རྣམས་ལ་བྱམས་པ་དང་དད་ཅིང་རབ་ཏུ་གུས་པ་འབའ་ཞིག་བྱེད་
བྱེད་པ་ཡིན་ནོ་ཞེས་བརྗོད་པར་བྱའོ། །སེམས་དཔའ་ཆེན་པོ་པོ་ཏོ་བས། གཞུང་
འདིས་ནི་གནས་བརྟན་ཀུན་དགའ་བོ་འདི་པདྨ་དཀར་པོའི་མདོ་ལས་གསུངས་པ་
དང་མཐུན་པར་འཚང་རྒྱ་བར་མངོན་དུ་ཕྱོགས་པའི་སེམས་དཔའ་ཆེན་པོ་ཞིག་
ཡིན་པར་བསྟན་གསུངས་སོ། །རྟོགས་བརྗོད་འདིར་བཟོད་པའི་ཕར་ཕྱིན་ལ་སློབ་
ཚུལ་གཙོ་བོར་བསྟན་པ་ནི། རྒྱལ་པོ་ཚངས་བྱིན་གྱིས་ཐོག་མར་ངང་པ་རྗེ་བློན་
གཉིས་གཟུང་བར་འདོད་ནས་བྱའི་ལོངས་སྤྱོད་ཐམས་ཅད་ཚང་བའི་མཚོ་གསར་
པ་བྱས་ཏེ་གཡོ་ཐབས་ཀྱིས་མི་འཇིགས་པ་བསྒྲགས་པ་དང་། ངང་པའི་རྒྱལ་པོ་
- 324-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྙིས་བཟུང་བ་ན་རྒྱལ་པོ་འཁོར་བཅས་དང་རྔོན་པ་ལ་ཁོང་ཁྲོ་བ་མེད་པར་གནོད་
བྱེད་ལ་ཇི་མི་སྙམ་པའི་བཟོད་པ་བརྟན་པ་དང་། རྙིས་བཅིངས་པ་སོགས་སྡུག་
བསྔལ་ལ་དང་ལེན་གྱི་བཟོད་པ་མཛད་པ་དང་། ཚེ་རབས་ཐམས་ཅད་དུ་གོམས་
པའི་མཐུས་ཟབ་པ་དང་རྒྱ་ཆེ་བའི་ཆོས་རྣམས་ལ་བློ་གྲོས་ཀྱི་སྣང་བ་ཆེས་ཆེར་
རྒྱས་པས། རྒྱལ་པོ་འཁོར་བཅས་ལ་ཐེག་པ་ཆེན་པོའི་ཆོས་བསྟོན་པ་ལ་ཐོགས་པ་
མེད་པ་ནི་ཆོས་ལ་ངེས་སེམས་ཀྱི་བཟོད་པ་ཕུལ་དུ་བྱུང་བ་ཡོད་པའི་མཐུ་སྟེ། དེ་
ལྟ་བུའི་བཟོད་པ་གསུམ་གྱི་ཉམས་ལེན་དང་། ལྷག་པར་གནོད་བྱེད་ལ་ཇི་མི་སྙམ་
པའི་བཟོད་པ་གཙོ་བོར་བསྟན་པ་ནི་རྔོན་པ་དང་རྒྱལ་པོ་ཚངས་བྱིན་འཁོར་བཅས་
ལ་ཐུགས་བརྩེ་བ་ཇི་ལྟར་མཛད་པ་དེ་དག་གིས་ཤེས་སོ། །སེམས་དཔའ་ཆེན་པོ་
པོ་ཏོ་བས། བསྟན་བཅོས་འདིར་ལེའུ་རེ་རེའི་ནང་དུའང་ཐེག་པ་ཆེན་པོའི་ལམ་
གྱིས་ལུས་ཚང་བ་རེ་སྟོན་པས། རྟོགས་བརྗོད་འདིར་ཡང་ཐེག་པ་ཆེན་པོའི་ལམ་
གྱི་ལུས་ཚང་བ་ཞིག་བསྟན་ཅིང་། རྒྱལ་པོའི་ལུགས་ཀྱི་བྱ་བ་རྣམས་དང་། གྲོགས་
བཟང་པོ་དང་ངན་པའི་ཁྱད་པར་འབྱེད་པ་དང་། ལས་དང་པོ་པ་རྣམས་ཀྱིས་རྙེད་
བཀུར་ལ་ཆགས་པའི་ཉེས་དམིགས་དང༌། གདུལ་བྱ་རྗེས་སུ་འཛིན་པའི་ཚེ་ཇི་
ལྟར་བྱ་བའི་ཚུལ་ལ་སོགས་པ་ཞིབ་ཏུ་བསྟན་པ་ཡིན་གསུངས་སོ། །
བཞི་པ་ལེའུའི་མཚན་བསྟན་པ་ནི། ངང་པའི་སྐྱེས་པའི་རབས་ཏེ་ཉི་ཤུ་རྩ་
གཉིས་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོག་བརྗོད་ཉི་ཤུ་རྩ་གཉིས་པའི་བཤད་པའོ། །
-325-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
༈ གསུམ་པ་རྙེད་བཀུར་ལ་ཆགས་པའི་ཉེས་དམིགས་བསམས་པའི་སྒོ་ནས་
གནོད་བྱེད་ལ་ཇི་མི་སྙན་པའི་བཟོད་པ་ལ་སློབ་ཚུལ་དེ་བཞིན་གཤེགས་པས་སྔོན་
སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་
པ་ལ་བཞི། མཚམས་སྦྱར་བ། ཀུན་ཏུ་རྒྱུ་བྱང་ཆུབ་ཏུ་འཁྲུངས་པའི་རྟོགས་བརྗོད་
རྒྱས་ པར་ བཤད་ པ། དོན་ བསྡུས་ ཏེ་ གདམས་ པ། ལེའུའི་མཚན་ བསྟན་ པའོ། །
དང་པོ་ནི། སྐྱེས་བུ་དམ་པ་རྣམས་ནི་ཞེས་ པ་ནས། སྙིང་བརྩེ་བ་ལྷོད་པར་མི་
འགྱུར་རོ། །ཞེས་པའི་བར་ཏེ། སྔོན་ཡུན་རིང་པོ་ནས་ཐེག་པ་ཆེན་པོའི་ལམ་ལ་
སྦྱངས་པའི་ རྒྱལ་ སྲས་སྐྱེས་བུ་དམ་པ་རྣམས་ནི་སྔར་རང་ལ་ ཕན་བཏགས་པ་
རྣམས་ནམ་ཡང་མི་བརྗེད་པར་དྲིན་དུ་གཟོ་བར་མཛད་པ་དང་། བཟོད་པ་ལ་
གོམས་པས་རང་ལ་གཞན་གྱིས་བརྙས་པ་དང་ སྔར་ རིམ་གྲོ་བྱེད་བྱེད་པ་འཕྲོ་
བཅད་དེ་རིམ་གྲོ་མ་བྱས་ཀྱང་རྒྱུད་མི་འཁྲུག་པར་སྔོན་ཕན་འདོགས་འདོགས་པ་
རྣམས་ལ་རང་ལ་འཕྲལ་དུ་རིམ་གྲོ་མ་བྱས་པ་དང༌། ཁྱད་གསོད་བྱས་པ་མཐོང་
བས་སྙིང་བརྩེ་བ་ལྷོད་པར་མི་འགྱུར་རོ། །སྟོན་པ་ཐུགས་རྗེ་ཅན་འདིས་ཀྱང་སྔོན་
སློབ་པ་ལམ་གྱི་གནས་སྐབས་སུ་སྤྱིར་སེམས་ཅན་ཐམས་ཅད་ལ་མ་ཡང་ཡང་བྱས་
པའི་ དྲིན་ ཅན་ དུ་ བཟུང་ ནས་དྲིན་གཟོ་མཛད་ པར་ དགོངས་ཤིང་། འཕྲལ་དུ་
བརྙས་ པ་བྱེད་པ་དང༌། གཞན་གྱིས་བསླུས་ཏེ་སྡང་ རྙེད་བཀུར་བྱེད་པའི་འཕྲོ་
བཅད་པ་རྣམས་ལའང་རྒྱུད་མི་འཁྲུག་པར་སྔར་ཕན་བཏགས་པ་མ་བརྗེད་པར་
དྲིན་དུ་གཟོ་བ་དང་སྙིང་བརྩེ་བ་ནམ་ཡང་ལྷོད་པ་མེད་པར་མཛད་དོ། །
གཉིས་པ་ཀུན་ཏུ་རྒྱུ་བྱང་ཆུབ་ཏུ་འཁྲུངས་པའི་རྟོགས་བརྗོད་རྒྱས་པར་
བཤད་པ་ལ་གསུམ། བསམས་བཞིན་དུ་སྐྱེ་བ་བཞེད་པའི་ཚུལ། རྟེན་དེའི་ཡོན་
- 326 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཏན་ སྤྱིར་བསྟན་པ། ཁྱད་ པར་ བཟོད་ པའི་ སྟོབས་བསྐྱེད་ནས་ རྒྱལ་ པོ་ འཁོར་
བཅས་ཀྱི་དོན་མཛད་ཚུལ་ལོ། །དང་པོ་ནི། དེ་ཡང་འདི་ལྟར་བཅོམ་ལྡན་འདས་
འདི་སྔོན་བྱང་ཆུབ་སེམས་དཔར་གྱུར་པའི་ཚེ་ཀུན་ཏུ་རྒྱུ་བྱང་ཆུབ་ཅེས་བྱ་བར་གྱུར་
ཏོ་ཞེས་གྲག་གོ །ཞེས་པ་སྟེ། སྟོན་པ་ཐུགས་རྗེ་ཅན་འདིས་སྔོན་སློབ་པ་ལམ་གྱི་
གནས་སྐབས་སུ་བྱས་པ་དྲན་དུ་གཟོ་བ་དང༌། རང་ལ་བརྙས་པ་བྱེད་རྣམས་ལ་
ཡང་རྒྱུད་མི་འཁྲུག་པར་བཟོད་པའི་སྟོབས་བསྐྱེད་ནས་སྙིང་བརྩེ་བ་མི་ལྷོད་པར་
ཕན་པ་མཛད་ཚུལ་དེ་ཡང་འདི་ལྟར་ཐོས་ཏེ། བདག་ཅག་གི་སྟོན་པ་བཅོམ་ལྡན་
འདས་ཤཱཀྱ་ཐུབ་པ་འདི་སྔོན་བྱང་ཆུབ་སེམས་དཔར་གྱུར་པའི་ཚེ་ལས་ཉོན་གྱིས་
འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་སྣ་ཚོགས་བཞེས་
ཏེ་སེམས་ཅན་གྱི་དོན་མཛད་པ་ལས། ལྟ་བ་ལོག་པས་ཟིན་པའི་སེམས་ཅན་མང་
པོ་ཞིག་འདུལ་བའི་དོན་དུ་བསམས་བཞིན་དུ་མིའི་སྐྱེ་བ་བཞེས་ཏེ་མཚན་ཀུན་ཏུ་
རྒྱུ་བྱང་ཆུབ་ཅེས་བྱ་བར་གྱུར་ཏོ་ཞེས་གྲག་གོ །གཉིས་པ་རྟེན་དེའི་ཡོན་ཏན་སྤྱིར་
བསྟན་པ་ལ་གཉིས། ཁྱིམ་ན་གནས་པའི་ཡོན་ཏན་བསྟན་པ་དང་། རབ་ཏུ་བྱུང་
བའི་ཡོན་ཏན་བསྟན་པའོ། །དང་པོ་ནི། དེ་ཁྱིམ་ན་གནས་ཞེས་པ་ནས། མཁས་
པར་བྱས། ཞེས་པའི་བར་ཏེ། སེམས་དཔའ་ཆེན་པོ་ཀུན་ཏུ་རྒྱུ་བྱང་ཆུབ་ཅེས་བྱ་
བ་དེ་འཇིག་རྟེན་མཐུན་འཇུག་གི་ཚུལ་དུ་རེ་ཤིག་ཁྱིམ་ན་གནས་བཞིན་དུ་རང་
ཉིད་ཤེས་བྱའི་གནས་མཐའ་དག་ལ་མཁས་པའི་ཕ་རོལ་ཏུ་སོན་པ་ཞིག་ཡིན་
ཡང་། གདུལ་བྱ་རྣམས་ལ་འདོམས་པའི་ཕྱིར་ཡི་གེའི་ཕྱི་མོ་སློབ་པ་ནས་བཟུང་གོ་
རིམ་བཞིན་བསླབས་ཏེ། དེ་ཡང་འཚེ་བ་ཆོས་སུ་སྨྲ་བ་དང་། དངོས་པོ་རྒྱུ་མེད་དུ་
སྨྲ་བ་སོགས་ལྟ་བ་ལོག་པ་སྟོན་པ་རྣམས་དང་། གཞན་ཕུང་བར་བྱེད་པའི་རིག་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སྔགས་སོགས་འཇིག་རྟེན་པ་ཡོངས་ལ་གནོད་ཅིང་ཀུན་གྱིས་སྨད་པའི་གནས་
རྣམས་རྒྱང་རིང་དུ་བོར། འཇིག་རྟེན་ཡ་རབས་ཀུན་གྱིས་བསྔགས་པའི་རིག་པའི་
གནས་རྣམས་བསླབས་ཏེ། རིག་གནས་ཐམས་ཅད་ལ་སློབ་དཔོན་གྱི་གོ་འཕང་
ཐོབ་སྟེ་རང་ གིས་རྒྱ་ཆེར་ཤེས་ཤིང་། གཞན་ལའང་རྒྱ་ཆེར་སྤེལ། འཇིག་རྟེན་
པས་བསྔགས་པའི་སྒྱུ་རྩལ་རྣམ་པ་སྣ་ཚོགས་ལ་ནི་མཁས་པར་བྱས་ཤིང་། གཞན་
སློབ་པར་འདོད་པ་དག་ལའང་རྒྱ་ཆེར་བསླབས་ཏེ་ཀུན་གྱིས་བཀུར་སྟི་བྱ་བའི་
གནས་སུ་གྱུར་ཏོ། །རིག་གནས་དང་སྒྱུ་རྩལ་གྱི་ཚུལ་རྣམས་ནི་སྔར་རྒྱ་ཆེར་བཤད་
ཟིན་ཏོ། ། །
།
གཉིས་པ་རབ་ཏུ་བྱུང་བའི་ཡོན་ཏན་བསྟན་པ་ལ་གཉིས། ཚིག་ལྷུག་པའི་
སྒོ་ནས་བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་
ནི། རབ་ཏུ་བྱུང་ནས་ ཀྱང་ ཞེས་པ་ནས། དྲན་པར་བྱ་བར་གྱུར་ཏོ། །ཞེས་པའི་
བར་ཏེ། བྱང་སེམས་བདག་ཉིད་ཆེན་པོ་དེ་ཁྱིམ་ན་གནས་པའི་ཚེ་ རིག་གནས་
མཐའ་དག་མཁས་ཤིང་སྤྱོད་ཚུལ་བཟང་བ་དང་། སྐྱེ་བོ་ཀུན་ལ་ཕན་པར་མཛད་
པའི་མཐུས་འཇིག་རྟེན་པ་ཀུན་གྱིས་བསྔགས་པའི་གནས་སུ་བྱེད་ཅིང་། རྙེད་པ་
དང་བཀུར་སྟི་རྒྱ་ཆེན་པོས་མཆོད་ཀྱང་ཁྱིམ་གྱི་འདུ་འཛི་དང་རྙེད་བཀུར་ལ་ཆགས་
པ་མེད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་། རབ་ཏུ་བྱུང་ནས་ཀྱང་རང་
གཅིག་པུ་ཞི་བདེ་དོན་གཉེར་གྱི་བསམ་པས་དབེན་པར་གཏན་ལ་རྩེ་གཅིག་ཏུ་
གཞོལ་བ་ཙམ་མིན་པར་དངོས་ཀྱིས་གདུལ་བྱ་ཡུལ་དེ་ན་གནས་པའི་མི་རྣམས་
ཀྱིས་མཚོན་འཇིག་རྟེན་མཐའ་དག་ལ་ཕན་འདོགས་པར་བརྩོན་པས་འདུལ་བ་
དང༌། མདོ་ སྡེ་ དང༌། མངོན་ པའི་ སྡེ་སྣོད་ གསུམ་ གྱིས་ བསྡུས་ པའི་ ཆོས་ ཀྱིས་
- 328 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཙུག་ལག་རྣམས་ལ་ལྷག་པར་ཡང་སྦྱངས་ཤིང་། བློ་ཞེན་པ་སྟེ་རྟག་ཏུ་དང་གུས་
པར་སྦྱོར་བའི་བརྩོན་འགྲུས་གཉིས་ཀྱིས་འབད་པར་གྱུར་ཏེ། རྒྱལ་བས་གསུངས་
པའི་སྡེ་སྣོད་གསུམ་གྱི་ཆོས་དེ་དག་ལ་གཞན་དྲིང་མི་འཇོག་པའི་ངེས་པ་རྙེད་དེ་
སློབ་དཔོན་གྱི་གོ་འཕང་ཐོབ་པར་གྱུར་ཏོ། །བྱང་སེམས་བདག་ཉིད་ཆེན་པོ་དེ་
སྔོན་ཡུན་རིང་པོ་ནས་གོམས་པའི་བསོད་ནམས་ཀྱི་མཐུ་ཆེན་པོ་དང་ལྡན་ཞིང་
ཤེས་བྱའི་གནས་མཐའ་དག་ལ་བློ་གྲོས་ཐོགས་པ་མེད་པར་འཇུག་པའི་ཡོན་ཏན་
རྒྱ་ཆེན་པོ་དང་ལྡན་པ་དང་། འཇིག་རྟེན་གྱི་སྤྱོད་ཚུལ་མཐའ་དག་ལ་མཁས་པ་
དང་། ཚིག་ཤེས་པ་ཙམ་མིན་པར་སྡེ་སྣོད་གསུམ་གྱི་བརྗོད་བྱའི་དོན་མཐའ་དག་
རང་གི་རྒྱུད་ལ་སྦྱར་ཏེ་ཉམས་སུ་ལེན་པ་ལ་ནན་ཏན་ཆེ་བའི་ཡོན་ཏན་དང་ལྡན་
པས། ཕྱོགས་གང་དང་གང་དུ་སོང་བ་དེ་དང་དེར་མཁས་པ་རྣམས་ཀྱིས་སྤྱི་བོའི་
གཙུག་ཏུ་བཀུར་ཏེ་རྙེད་པ་དང་བཀུར་སྟི་རྒྱ་ཆེན་པོས་མཆོད་པར་བྱེད་ཅིང་།
མཚན་ནས་གུས་པར་བརྗོད་པ་དང༌། དང་བའི་དད་པ་དང་། ཡིད་ཆེས་པའི་དད་
པས་དུས་རྟག་ཏུ་གསོལ་བ་འདེབས་ཤིང་ཡིད་ལ་དྲན་པར་བྱ་བར་གྱུར་ཏོ། །དེ་
བཞིན་དུ་ཕྱོགས་གང་དང་གང་དུ་སོང་བ་དེ་དང་དེར་མཁས་པ་ལ་དགའ་བ་རྣམས་
ཀྱིས་དད་ཅིང་གུས་པས་རྙེད་པ་དང་བཀུར་སྟིས་མཆོད་ཅིང་ཆོས་ཉན་པ་དང་
གསོལ་ བ་ འདེབས་ པ་ འགྱུར། རྒྱལ་ པོ་ རྣམས་ ཀྱིས་ ཀྱང་ སྤྱི་ བོའི་ གཙུག་ གིས་
ཞབས་ལ་གདུགས་ཏེ་རྙེད་པ་དང་བཀུར་སྟིས་མཆོད་ཅིང་གསོལ་བ་འདེབས་པར་
གྱུར། རྒྱལ་ པོའི་ བློན་པོ་རྣམས་ཀྱིས་དེ་བཞིན་དུ་བྱེད་པ་དང་། བྲམ་ཟེ་རྣམས་
ཀྱིས་ཀྱང་དེ་བཞིན་དུ་བྱེད་པ་དང་། ཁྱིམ་བདག་རྣམས་ཀྱིས་ཀྱང་དེ་བཞིན་དུ་
བྱེད་ པ་ དང་། ཆོས་འདི་ལས་གཞན་མུ་སྟེགས་ཅན་རྣམས་ཀྱིས་ཀྱང་ཞལ་ གྱི་
-329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དཀྱིལ་འཁོར་མཐོང་བ་ཙམ་གྱིས་དད་ཅིང་གུས་པས་མཆོད་པ་དང་། རྒྱལ་བའི་
བསྟན་པ་ལ་ཞུགས་པའི་རབ་ཏུ་བྱུང་བ་རྣམས་ཀྱིས་སྟོན་པར་བསྟན་ནས་དད་ཅིང་
གུས་པས་རྙེད་པ་དང་བཀུར་སྟི་ཅི་འབྱོར་བས་མཆོད་ཅིང་དུས་ཀུན་ཏུ་ཡིད་ལ་དྲན་
པར་བྱས་ཏེ་གསོལ་བ་འདེབས་པ་དང་བཀའ་བཞིན་དུ་སྒྲུབ་པར་བྱེད་པར་གྱུར་
ཏོ། །སློབ་དཔོན་དྷརྨཱ་ཀིརྟིས་བསོད་ནམས་དང་ལྡན་པ་དང་། ཤེས་པ་རྒྱ་ཆེ་བ་
དང༌། འཇིག་རྟེན་གྱི་སྤྱོད་ཚུལ་ལ་མཁས་པ་དང་། སྒྲུབ་ལ་ནན་ཏན་ཆེ་བའི་ཡོན་
ཏན་དང་ལྡན་པ་བཞི་རྒྱུ་མཚན་དུ་བཀོད་ནས་རྒྱལ་པོ་ལ་སོགས་པ་ཁྱིམ་པ་རྣམས་
དང༌། མཁས་པ་རྣམས་དང༌། མུ་སྟེགས་ཅན་རྣམས་དང༌། ཆོས་འདི་པའི་རབ་ཏུ་
བྱུང་བ་རྣམས་ཀྱིས་དད་ཅིང་གུས་པས་བཀུར་སྟི་བྱ་ཞིང་དྲན་པར་བྱ་བར་གྱུར་
ཅེས་རིམ་བཞིན་སྦྱོར་རོ། །གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི།
བསོད་ནམས་གཞི་ལས་ཞེས་པ་ནས། བྱེད་པ་ཉིད་དུ་གྱུར་པ། ཅེས་པའི་བར་ཏེ།
སྔར་བཤད་པ་དེ་ལྟར་སེམས་དཔའ་ཆེན་པོ་དེ་ནི་སྔོན་བསྐལ་པ་མང་པོར་བསོད་
ནམས་བར་མི་ཆད་པར་བསགས་པའི་གཞི་ལས་གང་དང་གང་དུ་སྐྱེ་བ་བཞེས་པ་
དེ་དང་དེར་ཡོན་ཏན་ཐམས་ཅད་ལྷུན་གྱིས་འགྲུབ་པར་གྱུར་ཅིང་། སྐུ་ཚེ་འདིར་
ཡང་ རིག་ གནས་ ལ་ མཁས་ པ་དང༌། འཇིག་རྟེན་ གྱི་ སྤྱོད་ཚུལ་མཐའ་དག་ལ་
མཁས་པ་དང་། ལྷག་པར་སྡེ་སྣོད་གསུམ་ལ་མཁས་པའི་འབར་བ་སྟེ་ཆེས་ཆེར་
རྒྱས་པའི་ཡོན་ཏན་རྣམས་མཁས་པ་ཙམ་ལ་མ་བཞག་པར་རྒྱུད་ལ་སྦྱར་ཏེ་ནན་
ཏན་དུ་བསྒྲུབས་པའི་བྱིན་རླབས་ཀྱིས་མཁས་པ་ལ་སོགས་པ་སྐྱེ་བོ་ཐམས་ཅད་
ཀྱིས་དགའ་ཞིང་གུས་པས་མཆོད་པར་གྱུར་ལ། ཐ་ན་གནོད་པར་སེམས་པའི་
དགྲ་རྣམས་ཀྱང་སྐྱེས་བུ་དམ་པ་འཇིག་རྟེན་ཀུན་གྱིས་མཆོད་ པའི་ གནས་ལ་
-330 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཆོད་པ་མ་བྱས་ན་གཞན་གྱིས་འཕྱས་སུ་འོང་སྙམ་དུ་རང་གི་གྲགས་པ་བསྲུང་
བའི་ཕྱིར་ལྷག་པར་བཀུར་སྟི་བྱེད་པ་ཉིད་དུ་གྱུར་ཏོ། །སེམས་དཔའ་ཆེན་པོ་པོ་ཏོ་
བའི་ གསུང་སྒྲོས་ ལས། སེམས་ དཔའ་ ཆེན་ པོ་ རྣམས་ ལ་ དགྲ་ ཡང་ རང་ གིས་
གྲགས་པ་བསྲུང་བའི་ཕྱིར་མཆོད་པ་བྱེད་པ་ནི་དབུ་ཆེན་པོ་ལ་མི་ཀུན་གྱིས་མཆོད་
པའི་ཚེ། ཚོང་པ་ཞིག་དད་པ་མེད་ཀྱང་རྟ་ཞིག་ཕུལ་ཏེ། ཁོ་ན་རེ་དད་པ་རང་མེད་
ཀྱང་མི་ཀུན་གྱིས་འབུལ་བ་བྱེད་སྣང་བས་ཕུལ་བ་ཡིན་ཟེར་པ་ལྟ་བུའོ་གསུངས་
སོ། །
གསུམ་པ་ཁྱད་པར་བཟོད་པའི་སྟོབས་བསྐྱེད་ནས་རྒྱལ་པོ་འཁོར་བཅས་
ཀྱི་དོན་མཛད་ཚུལ་ལ་བདུན། སེམས་དཔའ་ཆེན་པོ་དེས་གདུལ་བྱའི་དོན་དུ་
ལྗོངས་རྒྱུ་ཞིང་བྱོན་ནས་རྒྱལ་པོ་ཞིག་གི་ཡུལ་དུ་ཕྱིན་པ། རྒྱལ་པོ་དེས་སེམས་
དཔའ་ཆེན་པོ་བསུས་ནས་གུས་པས་བསྙེན་བཀུར་བྱས་པ། སེམས་དཔའ་ཆེན་
པོས་རྒྱལ་པོ་འཁོར་བཅས་ལ་ཆོས་བསྟན་པ། བདུད་སྡིག་ཏོ་ཅན་དང་བདུད་ཀྱིས་
བྱིན་གྱིས་བརླབས་པའི་མི་མང་པོས་སེམས་དཔའ་ཆེན་པོ་དང་རྒྱལ་པོ་ལ་དབྱེན་
བྱས་པ། རྒྱལ་པོ་དེ་དབྱེན་གྱིས་བསླུས་ནས་སེམས་དཔའ་ཆེན་པོ་ལ་མ་གུས་པར་
གྱུར་པ། སེམས་དཔའ་ཆེན་པོས་རེ་ཤིག་གདུལ་བྱ་ལ་མི་ཕན་པར་དགོངས་ཏེ་
དབེན་པའི་གནས་སུ་བྱོན་ནས་བསམ་གཏན་ལ་རྩེ་གཅིག་ཏུ་གཞོལ་བ། གདུལ་
བྱ་འདུལ་བའི་དུས་ལ་བབ་པ་ན་རྫུ་འཕྲུལ་གྱིས་བྱོན་ཏེ་རྒྱལ་པོ་འཁོར་བཅས་
འདུལ་བར་མཛད་པའོ། །
དང་པོ་ནི། དེ་ནས་བདག་ཉིད་ཆེན་པོ་དེ་ཞེས་པ་ནས། ཕྱིན་པར་གྱུར་
ཏོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོ་དེ་སྐྱེ་བོ་ཀུན་གྱི་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཆོད་པའི་གནས་སུ་གྱུར་ཀྱང་། རྙེད་པ་དང་བཀུར་སྟི་ལ་ཆགས་པ་མེད་པར་
ཐུགས་སྙིང་རྗེ་ཆེན་པོས་རང་དབང་མེད་པར་བསྐུལ་ནས། སེམས་ཅན་སུ་ཞིག་ལ་
ཆོས་བསྟན་ཏེ་མཐོ་རིས་དང་ཐར་པ་དང་ཐམས་ཅད་མཁྱེན་པའི་ལམ་ལ་འཁྲིད་
པར་བྱ་སྙམ་དུ་འཇིག་རྟེན་ལ་ཕན་གདགས་པ་ཁོ་ནའི་ཕྱིར་གྲོང་དང་། གྲོང་ཁྱེར་
དང༌། ལྗོངས་དང་། གྲོང་རྡལ་དང་། ཡུལ་འཁོར་དང༌། རྒྱལ་ པོའི་ ཕོ་ བྲང་འཁོར་
རྣམས་སུ་ཡུལ་རྒྱུ་ཞིང་སོང་སོང་བ་ལས། རྒྱལ་པོ་ཞིག་གི་ཡུལ་གྱི་ཉེ་འདབས་སུ་
ཕྱིན་པར་གྱུར་ཏོ། །གྲོང་ནི་གྲོང་གཅིག་ལ་སོགས་པ་ཡོད་པ་དང་། གྲོང་ཁྱེར་ནི་
ཁྱིམ་ཆེས་མང་པོ་ཡོད་པ་བཟོ་གནས་བཅོ་བརྒྱད་ཡོད་པའི་གནས་དང་། གྲོང་
རྡལ་ནི་ཚོང་པ་མང་པོ་ཡོད་པའི་གནས་དང་། ལྗོངས་ནི་མི་རིགས་བཞི་གནས་
པའི་ས་ཕྱོགས་དང༌། ཡུལ་འཁོར་ནི་སྐྱེ་བོ་མང་པོ་འདུ་བའི་ཡུལ་ཆེན་པོ་རྣམས་
དང་། རྒྱལ་ པོའི་ ཕོ་བྲང་ནི་ཡུལ་དེའི་ རྒྱལ་ པོ་ བཞུགས་ པའི་ གནས་རྣམས་ལ་
བརྗོད་ པར་ བརྒྱད་སྟོང་འགྲེལ་ཆེན་ལས་བཤད་དོ། །གཉིས་ པ་ རྒྱལ་ པོ་དེས་
སེམས་དཔའ་ཆེན་པོ་བསུས་ནས་གུས་པས་བསྙེན་བཀུར་བྱས་པ་ལ་གཉིས།
ཚིག་ལྷུག་པའི་སྒོ་ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་
པའོ། །
དང་པོ་ནི། དེའི་ཡོན་ཏན་གྱི་མཐུ་ཞེས་པ་ནས། མཆོད་ཅིང་བཀུར་ཏོ། །
ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་དེ་རྒྱལ་པོ་དེའི་ཡུལ་དང་ཉེ་བར་
བྱོན་པ་ན། སེམས་དཔའ་ཆེན་པོའི་ཡོན་ཏན་གྱི་མཐུ་རྒྱ་ཆེན་པོ་སྐྱེ་བོ་ཀུན་གྱིས་
བསྔགས་པ་དེ་རྒྱལ་པོ་དེས་ཐོས་ཤིང་། སེམས་དཔའ་ཆེན་པོ་དེ་རྒྱང་རིང་པོ་ནས་
བྱོན་ཏེ་རང་གི་ཡུལ་དུ་ཉེ་བར་འོང་པར་ཤེས་ནས་ཡིད་རབ་ཏུ་དགའ་སྟེ། རང་གི་
- 332 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྐྱེད་མོས་ཚལ་ཉམས་དགའ་བའི་ས་ཕྱོགས་ཤིག་ཏུ་སེམས་དཔའ་ཆེན་པོ་དེའི་
བཞུགས་གནས་བྱེད་དུ་བཅུག་གོ །དེ་ནས་སེམས་དཔའ་ཆེན་པོ་དེ་གང་ནས་
འབྱོན་པའི་ཕྱོགས་དེར་ཕྱིན་ནས་མཆོད་པའི་བྱེ་བྲག་སྣ་ཚོགས་ཐོགས་པའི་བསུ་
བ་ལ་སོགས་པ་བཀུར་སྟི་ཆེར་བྱས་ཏེ་སེམས་དཔའ་ཆེན་པོ་དེ་རང་གི་ཡུལ་དུ་
སྤྱན་དྲངས། སྔར་བཤམས་པའི་བསྟི་གནས་དེར་བཞག་ནས་སློབ་དཔོན་ལ་སློབ་
མས་གུས་པ་དང་རིམ་གྲོ་ཇི་ལྟར་བྱ་བ་བཞིན་དུ་སེམས་དཔའ་ཆེན་པོ་དེ་ལ་སྔོན་
དུ་ལྡང་བ་དང་། གུས་པར་སྨྲ་བ་དང་། བསྙུན་འདྲི་བ་དང་། བསྐུ་མཉེ་ལ་སོགས་
པའི་རིམ་གྲོ་དང༌། རིན་པོ་ཆེས་སྨྲས་པའི་སེང་གེའི་ཁྲི་བཤམས་པ་ལ་སོགས་པའི་
བཀུར་སྟི་ཚུལ་བཞིན་དུ་བྱས་ཏེ་མཆོད་ཅིང་བཀུར་ཏོ། །དགེ་བཤེས་པོ་ཏོ་བའི་
གསུང་སྒྲོས་ལས། སྡེ་སྣོད་འཛིན་པ་གསར་དུ་བྱོན་པའི་ཚེ་རྒྱང་རིང་པོ་ནས་བསུ་
བ་བྱ་དགོས་པར་འདུལ་བ་ལུང་ལས་གསུངས་ཤིང་། མཁས་པ་ཆེན་པོ་ཙནྡྲ་གོ་མི་
སློབ་དཔོན་ཟླ་བ་གྲགས་པ་གང་དུ་བཞུགས་པའི་སར་བྱོན་པས། དེའི་དགེ་འདུན་
རྣམས་ཀྱིས་རྒྱང་རིང་པོ་ནས་བསུ་བ་བྱས་པ་ལྟ་བུའོ་གསུངས་སོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། ལོངས་སྤྱོད་ཅེས་
པ་ནས། སྤྲོ་བར་གྱུར། ཅེས་པའི་བར་ཏེ། སྔར་བཤད་ པ་དེ་ལྟར་མཐོ་རིས་ཀྱི་
ཡོན་ཏན་ལོངས་སྤྱོད་ཕུན་སུམ་ཚོགས་པ་དང་ལྡན་པའི་ཁྱིམ་དུ་བསོད་ནམས་ཀྱི་
ཞིང་ཁྱད་པར་ཅན་འབྱོན་དུ་རེ་བའི་བསམ་པ་ཡོད་པའི་ཚེ། བདག་ཉིད་ཆེན་པོ་
ཡོན་ཏན་དང་ལྡན་པའི་མགྲོན་ཞིག་གློ་བུར་དུ་འོངས་ན་ཡོན་ཏན་ཅན་ལ་དགའ་
བའི་མི་རྣམས་རྒྱ་མཚོར་འགྲོ་བའི་དོན་མཐུན་རྣམས་ཀྱིས་ནོར་བུ་རྙེད་པ་བཞིན་དུ་
རབ་ཏུ་དགའ་ཞིང་སྤྲོ་བར་གྱུར་ཏོ། །གཞུང་འདིས་ནི་ཞིང་དང་། བསམ་པ་དང་།
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དངོས་པོ་དག་པ་གསུམ་བསྟན་ཏེ། ཞིང་དག་པ་ནི་གདུལ་བྱའི་དོན་དུ་བསམས་
བཞིན་དུ་བྱོན་པའི་སེམས་དཔའ་ཆེན་པོ་འདི་ལྟ་བུའི་ཡོན་ཏན་ཅན་རྣམས་སོ། །
བསམ་པ་དག་པ་ནི། ཡོན་ཏན་ཅན་དེ་ལ་རབ་ཏུ་དགའ་ཞིང་གུས་པའོ། །དངོས་
པོ་དག་པ་ནི། བརྐུས་པ་དང་། ཕྲོགས་པ་དང༌། གཡོ་སྒྱུས་བསྒྲུབས་པ་མིན་པར་
བསོད་ནམས་ཀྱི་མཐུས་རྙེད་པའི་ལོངས་སྤྱོད་ཕུན་སུམ་ཚོགས་པའོ། །གསུམ་པ་
སེམས་དཔའ་ཆེན་པོས་རྒྱལ་པོ་འཁོར་བཅས་ལ་ཆོས་བསྟན་པ་ལ་གཉིས། ཚིག་
ལྷུག་པའི་སྒོ་ནས་ བསྔགས་ པ་ དང་། ཚིགས་སུ་བཅད་པའི་ སྒོ་ནས་ བསྔགས་
པའོ། །དང་པོ་ནི། བྱང་ཆུབ་སེམས་དཔས་ཞེས་པ་ནས། ཕན་འདོགས་པར་གྱུར་
ཏོ། །ཞེས་པའི་བར་ཏེ། དེ་ལྟར་རྒྱལ་པོ་དེས་སེམས་དཔའ་ཆེན་པོ་ལ་དད་ཅིང་
གུས་པས་བཀུར་སྟི་དང་རིམ་གྲོ་ཆེར་བྱས་པ་ན། བྱང་ཆུབ་སེམས་དཔའ་སེམས་
དཔའ་ཆེན་པོས་ཀྱང་རྒྱལ་པོ་དེ་ལ་ཐོག་མཐའ་བར་གསུམ་དུ་དགེ་བའི་ཆོས་ཀྱི་
གཏམ་ཐོས་ན་རྣར་སྙན་ཅིང་། དོན་ལེགས་པར་བསམས་ཚེ་འདི་ཕྱི་ཀུན་ཏུ་ཕན་
པར་ཤེས་ནས་ཡིད་དུ་འོང་བ་རྣམས་ཀྱིས་ཚེ་འདི་དང་ཕྱི་མ་གཉིས་ཀ་ལ་ཕན་པར་
གྱུར་པའི་ལམ་བཟང་པོ་བསྟན་པས་རྒྱལ་པོ་འཁོར་བཅས་ལ་ཉིན་མ་རེ་རེ་བཞིན་
ཕན་ འདོགས་ པར་ གྱུར་ཏོ། །གཞུང་འདིས་ནི་གདུལ་བྱ་ལ་ཆོས་ སྟོན་ཚུལ་གྱི་
གནད་བསྟན་ཏེ། གདུལ་བྱ་ལས་དང་པོ་པ་ལ་ཐོག་མ་ནས་གནས་ལུགས་ཀྱི་དོན་
སོགས་ཕྲ་ཞིང་ཟབ་ལ་རྟོགས་དཀའ་བ་དག་མི་སྟོན་པར། ཐོག་མར་གདུལ་བྱ་
རང་གི་དབང་པོ་དང་འཚམ་པར་རྣར་སྙན་ཅིང་གོ་སླ་ལ་ཡིད་དུ་འོང་བ་དག་བསྟན་
ནས་རིམ་གྱིས་ལམ་གོང་མ་གོང་མ་ལ་བཀྲི་དགོས་པར་བསྟན་པ་ཡིན་ནོ། ། །
གཉིས་པ་ཚིགས་སུ་བཅད་ པའི་སྒོ་ནས་བསྔགས་པ་ནི། གུས་ པ་མེད་
- 334-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལའང་ ཞེས་ པ་ ནས། སྨོས་ ཅི་ དགོས། ཞེས་ པའི་ བར་ཏེ། དེ་ ལྟར་ བྱང་ སེམས་
བདག་ཉིད་ཆེན་པོ་འདིས་རྒྱལ་པོ་འཁོར་བཅས་ལ་ཆོས་བསྟོན་པར་མཛད་པ་དེ་
ནི་སེམས་དཔའ་ཆེན་པོ་འདི་ཉིད་ཀྱིས་ལས་སུ་བྱ་བ་དམ་པ་ཡིན་ཏེ། གཞན་ལ་
སྙིང་བརྩེ་ཞིང་དམ་པའི་ཆོས་ཁོ་ན་ལ་དགའ་བའི་རྒྱལ་སྲས་བདག་ཉིད་ཆེན་པོ་
རྣམས་རང་ལ་གུས་པ་མེད་པའི་སྐྱེ་བོ་གཞན་དག་ལའང་ཕན་པའི་ཚིགས་སྨྲ་བར་
བྱེད་ན། རང་ལ་སྙིང་ནས་གུས་ཤིང་ཕན་པར་འདོད་པའི་བསམ་པས་རྙེད་པ་དང་
བཀུར་སྟིས་མཆོད་ཅིང་། དམ་པའི་ཆོས་ཀྱི་ཡོན་ཏན་ལ་དགའ་བའི་སྐྱེ་བོ་སྣོད་
གཙང་མ་དང་འདྲ་བ་ལ་དམ་པའི་ཆོས་སྟོན་པ་སྨོས་ཅི་དགོས་སོ། །གཞུང་འདིས་
ནི་སྤྱིར་སེམས་ཅན་སུ་ལའང་གནོད་འཚེའི་བསམ་པ་སྤངས་ཏེ་ཕན་སེམས་བྱ་
དགོས་པ་དང་། ཁྱད་པར་སྣོད་ཀྱི་མཚན་ཉིད་གསུམ་ཚང་བའི་གདུལ་བྱ་ལ་དམ་
པའི་ཆོས་སྟོན་དགོས་པ་དང་། ཆོས་སྟོན་པའི་ཚེ་ཀུན་སློང་སྐྱོན་ཅན་དུ་མ་སོང་
བར་སྙིང་བརྩེ་བས་སྟོན་དགོས་པ་དང་། གང་བསྟན་པའི་ཆོས་དེ་ཡང་གདུལ་བྱ་
དེ་ལ་ཕན་པར་འགྱུར་བ་ཞིག་དགོས་པར་བསྟན་པ་ཡིན་ནོ། །རང་ལ་གུས་པ་མེད་
པ་ལའང་ཕན་པའི་ཚིག་སྨྲ་བ་ནི། ཇོ་བོ་རྗེ་བོད་དུ་བྱོན་དུས་སྔགས་པ་ཞིག་ཇོ་བོ་
ལ་མི་དད་ནས་ཆོས་མི་ཉན་པར་ཇོ་བོའི་ཉེ་འཁོར་ན་ཡི་གེ་ཞིག་འབྲི་ཡིན་ཡོད་པ་
ལ། སྔགས་པ་དེས་ཆོས་ཀྱི་ཡི་གེ་ལ་སོ་དྲེག་གིས་སྐུད་པ་གཟིགས་པ་ན། ཇོ་བོ་
རྗེས་ཐུགས་ཀྱིས་མ་བཟོད་ནས་ཨ་ཙ་མ་མི་རུང་མི་རུང་གསུངས་པས་སྔགས་པ་དེ་
དེ་མ་ཐག་དད་ནས་ཆོས་ཉན་པ་ཞིག་བྱུང་བ་ལྟ་བུའོ། །
བཞི་པ་བདུད་སྡིག་ཏོ་ཅན་དང་བདུད་ཀྱིས་བྱིན་གྱིས་བརླབས་པའི་མི་
མང་པོས་སེམས་དཔའ་ཆེན་པོ་དང་རྒྱལ་པོ་ལ་དབྱེན་བྱས་པ་ལ་གཉིས། སེམས་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དཔའ་ཆེན་པོས་རྒྱལ་པོ་ལ་ཆོས་བསྟན་ཏེ་དད་པར་བྱས་པ་དེ་ལ་ཡོན་ཏན་བཅོས་
མས་མཁས་པར་རློམ་པ་རྣམས་དང་བློན་པོ་སོགས་དབང་ཆེ་བར་གྲགས་པ་
རྣམས་ཕྲག་དོག་གིས་མི་བཟོད་པ་སྐྱེས་པ་དང་། ཕྲག་དོག་ཅན་དེ་དག་གིས་རྒྱལ་
པོའི་ མདུན་ དུ་ སེམས་དཔའ་ཆེན་པོ་ལ་སྐྱོན་ མང་བ་བརྗོད་ནས་དབྱེན་ བྱས་
པའོ། །དང་ པོ་ ལ་ གཉིས། ཚིག་ ལྷུག་ པའི་ སྒོ་ ནས་ བརྗོད་ པ་ དང༌། ཚིགས་ སུ་
བཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་རྒྱལ་པོ་དེའི་བློན་པོ་རྣམས་
དང༌ ཞེས་ པ་ ནས། མི་ བཟོད་ པར་ གྱུར་ ཏོ། །ཞེས་ པའི་ བར་ ཏེ། དེ་ ལྟར་ བྱང་
སེམས་བདག་ཉིད་ཆེན་པོས་རྒྱལ་པོ་འཁོར་བཅས་ལ་ཆོས་བསྟན་ཏེ་རྒྱལ་པོ་དེ་
དད་པར་བྱས་ན། རྒྱལ་པོ་དེའི་བློན་པོ་རྣམས་དང༌། རྒྱལ་པོའི་མདུན་སར་ཡོན་
ཏན་བཅོས་མས་མཁས་པར་རློམ་པ་མཁས་པའི་ཐབས་ཏེ་མཁས་པར་གྲགས་
པའི་རྙེད་བཀུར་ཅུང་ཟད་ཐོབ་པ་རྣམས་རྒྱལ་པོ་དེས་འཁོར་ཚོགས་པའི་ནང་དུ་
བྱང་ཆུབ་སེམས་དཔའ་ལ་རིམ་གྲོ་ཆེར་བྱས་པ་དེ་མཐོང་བ་ན་ཕྲག་དོག་གི་སེམས་
སྐྱེས་ནས་མི་བཟོད་པར་གྱུར་ཅིང་། སེམས་དཔའ་ཆེན་པོའི་ཡོན་ཏན་ཕུན་སུམ་
ཚོགས་པ་དེ་ལའང་ཕྲག་དོག་གི་སེམས་སྐྱེས་ནས་མི་བཟོད་པར་གྱུར་ཏོ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། རང་གི་ཡོན་ཏན་
ཞེས་པ་ནས། གོར་མ་ཆག་པར་འབར། ཞེས་པའི་བར་ཏེ། ཡོན་ཏན་མེད་བཞིན་
དུ་ཡོད་པར་བཅོས་པ་མིན་པར་རང་གི་ཡོན་ཏན་ཕུན་སུམ་ཚོགས་པ་ཁྱད་པར་
ཅན་ཇི་ལྟར་ཡོད་པ་ལྟར་གྲགས་པ། ཆོས་བསྟན་པས་འགྲོ་བ་མང་པོ་མགུ་བར་
ནུས་པའི་མཐུ་ཅན་ལ་ཡོན་ཏན་བཅོས་མས་བཀུར་སྟི་ཐོབ་པ་རྣམས་ཕྲག་དོག་གི་
མེ་ནི་ གོར་ མ་ ཆག་ པར་ འབར་ རོ། །ཚིགས་ བཅད་ འདི་ ལ་ འགྱུར་ གསར་ དུ།
-336 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཅོས་མིན་སྙན་པར་གྲགས་པའི་ཡོན་ཏན་གྱིས། །འགྲོ་བ་མགུ་བར་ནུས་པའི་
མཐུ་ལྡན་ན། །ཡོན་ཏན་བཅོས་མས་བཀུར་སྟི་ཐོབ་པ་རྣམས། །མི་བཟོད་ཕྲག་
དོག་མེ་ནི་འབར་བར་གྱུར། །ཞེས་འགྱུར་བཅོས་སོ། །གཉིས་པ་ཕྲག་དོག་ཅན་དེ་
དག་གིས་རྒྱལ་པོའི་མདུན་དུ་སེམས་དཔའ་ཆེན་པོ་ལ་སྐྱོན་མང་པོ་བརྗོད་ནས་
དབྱེན་བྱས་པ་ནི། དེ་ལ་གཙུག་ལག་གཏམ་གྱིས་ཞེས་པ་ནས། འདི་ལ་གློ་བ་མི་
ཆེས་སོ། །ཞེས་པའི་བར་ཏེ། རྒྱལ་པོའི་བློན་པོ་དེ་དག་དང་ཡོན་ཏན་བཅོས་མས་
བཀུར་སྟི་ཐོབ་པའི་མཁས་རློམ་ཕྲག་དོག་ཅན་དེ་དག་གིས་སེམས་དཔའ་ཆེན་པོ་
དེ་ལ་གཙུག་ལག་ཆོས་དང་མཐུན་པའི་གཏམ་གྱི་མངོན་སུམ་དུ་ཟིལ་གྱིས་གནོན་
མ་ནུས་ཤིང་། རྒྱལ་པོ་དེ་སེམས་དཔའ་ཆེན་པོ་ལ་དད་ནས་ཆོས་ལ་བརྟེན་པའང་
མ་བཟོད་ནས་རྒྱལ་པོ་དེ་བྱང་ཆུབ་སེམས་དཔའ་ལ་མི་དགའ་བར་བྱ་བའི་ཕྱིར་
འོག་ནས་བྱུང་བའི་དབྱེན་གྱི་ཐབས་དེ་དང་དེ་དག་གིས་བྱང་ཆུབ་སེམས་དཔའ་ལ་
སྐྱོན་བརྗོད་པའི་ཚིག་འདི་སྐད་ཅེས་སྨྲས་སོ། །ལྷ་ཞེས་རྒྱལ་པོ་ལ་བོས་ནས།
ཀུན་ཏུ་རྒྱུ་བྱང་ཆུབ་ལ་ཐུགས་ཆེས་པར་མཛད་པར་མི་རིགས་སོ། །རྒྱུ་མཚན་ཅིའི་
ཕྱིར་ན། ཀུན་ཏུ་རྒྱུ་བྱང་ཆུབ་འདི་ནི་གདོན་མི་ཟ་བར་ལྷ་ཁྱོད་ཡོན་ཏན་ལ་དགྱེས་
པ་དང་ཐུགས་ཆོས་ལ་ཕྱོགས་པར་ཤེས་ནས་བརླག་པར་བགྱི་བའི་སླད་དུ་གཡོ་
དང་བཅས་པ་སྟེ། གཡོ་སྒྱུས་ཀུན་ནས་བསླངས་ཏེ་དངོས་སུ་ཕན་པ་ལྟར་བཅོས་
པའི་ཚིག་འཇམ་པོ་སྨྲ་ཞིང་སྤྱོད་པའི་ཉམས་དྲོད་འཛིན་པ་སྟེ་རྒྱལ་པོའི་སྤྱོད་པའི་
ཉམས་ཆོད་ལྟ་བ་ལགས་ཏེ། ཀུན་ཏུ་རྒྱུ་འདི་ནི་ཉི་འོག་གི་རྒྱལ་པོ་འགའ་ཞིག་
གིས་རྒྱལ་པོ་ཆེན་པོ་ཁྱོད་ལ་ཚོད་བལྟ་བའི་ཕྱིར་བྱ་མ་རྟ་བཏང་བར་གོར་མ་ཆག་
གོ །བྱ་མ་རྟ་ཞེས་ པ་ནི་བརྡ་རྙིང་པ་སྟེ། དེང་སང་བང་ ཕྱིན་པ་ཞེས་བརྗོད་པ་
-337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དེའོ། །ཀུན་ཏུ་རྒྱུ་འདི་རྒྱལ་པོ་གཞན་གྱིས་རྒྱལ་པོ་ཁྱོད་ལ་གླགས་བལྟ་བའི་ཕྱིར་
བཏང་བ་དེ་ལྟར་ཡིན་པར་ཅིས་མངོན་ཞེ་ན། འདི་ལྟར་ཀུན་ཏུ་རྒྱུ་འདི་ནི་རྒྱལ་པོ་
ཁྱོད་ལ་ཆོས་བཤད་དེ་ཁྱོད་ཆོས་ཀྱི་བདག་ཉིད་ཅན་དུ་བྱས་ནས། ལྷའི་ཞལ་སྔ་
ནས་ཁྱོད་གཅིག་ཏུ་གཞན་ལ་ཐུགས་རྗེ་ཆེ་བ་ཞིག་དང་། ངོ་ཚ་མཁྱེན་པ་ཞིག་དང་།
གཞན་ལ་གནོད་པ་མི་བྱེད་པའི་ཐུགས་འཇམ་དེས་ཅན་དུ་བསླབས་ཏེ། ཀུན་ཏུ་རྒྱུ་
འདི་ནི་རྒྱལ་པོ་ཁྱོད་བརླག་པར་འདོད་ནས་རྒྱལ་སྲིད་དང་མི་མཐུན་པ། འདོད་
པའི་ལོངས་སྤྱོད་དང་མི་མཐུན་པ། རྒྱལ་རིགས་ཀྱི་ཆོས་ཏེ་ཚུལ་མ་ཡིན་པ། སྙན་
ངག་གི་རིག་བྱེད་དང་མི་མཐུན་པ། འདོད་པའི་ལོངས་སྤྱོད་ཐམས་ཅད་སྤོང་བར་
བྱེད་པའི་ཆོས་ལ་བསྐུལ་མ་འདེབས་ཤིང་། སེམས་ཅན་སུ་ལའང་གནོད་པ་མི་
བྱའོ་ཞེས་སྙིང་རྗེ་དང་ལྡན་པར་བགྱི་བ་ཞིག་དོན་དུ་བསྒྲུབ་ཅིང་ཆེད་ཆེར་བགྱིས་
ནས་ ཐབས་ ཀྱིས་བག་ འབེབས་ སོ། །རྒྱལ་པོ་ཆེན་པོ་ཁྱོད་ཆོས་ལ་བློ་ཇི་ལྟར་
འགྱུར་བ་དེ་ལྟར་འདིས་རྒྱལ་པོ་གཞན་ལ་གཏམ་སྐྱེལ་ཏེ། འདི་ནི་ཉི་འོག་གི་རྒྱལ་
པོ་གཞན་གྱི་ཕོ་ཉ་དག་དང་ཡང་བཤེས་ཤིང་འགྲུལ་བྱེད་དོ། །ཀུན་ཏུ་རྒྱུ་འདི་ཉིད་
རྒྱལ་པོའི་གཙུག་ལག་གི་རྒྱུས་ལ་མི་མཁས་པ་ཡང་མ་ལགས་ཏེ། འདིས་རྒྱལ་
པོའི་བྱ་བ་རྣམས་ཀྱང་ཤེས་སོ། །རྒྱུ་མཚན་དེ་བས་ན་བདག་ཅག་ནི་ཀུན་ཏུ་རྒྱུ་
འདི་ལ་ཡིད་མི་ཆེས་སོ་ཞེས་ཆོས་བཤད་པ་རྣམས་གཡོ་ཐབས་ཡིན་ཚུལ་རྒྱས་པར་
བརྗོད་ནས་ཕྲ་མ་བྱས་སོ། ། །
ལྔ་པ་རྒྱལ་པོ་དེ་དབྱེན་གྱིས་བསླུས་ནས་སེམས་དཔའ་ཆེན་པོ་ལ་མ་གུས་
པར་གྱུར་པ་ལ་བཅུ། རྒྱལ་པོ་དེ་སྡིག་གྲོགས་ཀྱིས་བསླུས་ནས་སེམས་དཔའ་ཆེན་
པོ་ལ་གུས་པ་ཉམས་པ། རྒྱལ་ པོ་དེ་དད་གུས་ཉམས་པའི་དབང་ གིས་སེམས་
- 338 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དཔའ་ཆེན་པོ་ལ་བཀུར་སྟི་དང་རིམ་གྲོ་མི་བྱེད་པར་གྱུར་པ། སེམས་དཔའ་ཆེན་
པོས་རྒྱལ་པོ་དད་གུས་ཉམས་པ་མཁྱེན་ནས་གནས་གཞན་དུ་འབྱོན་པར་ཆས་པ།
རྒྱལ་པོ་དེས་གཡོ་སྒྱུས་དད་པ་ ལྟར་བྱས་ཏེ་འབྱོན་པར་ཆས་པའི་རྒྱུ་དྲིས་པ།
སེམས་དཔའ་ཆེན་པོས་རྒྱལ་པོ་ཆོས་ཀྱི་སྣོད་དུ་མི་རུང་བས་འགྲོའོ་ཞེས་གསུངས་
པ། རྒྱལ་པོ་དེ་སེམས་དཔའ་ཆེན་པོ་ལ་མ་གུས་པའི་རྟགས་བསྟན་པ། རྒྱལ་པོ་དེ་
ངོ་ཚ་བས་སེམས་དཔའ་ཆེན་པོ་ལ་བཟོད་པར་གསོལ་ཏེ་བཞུགས་པར་གསོལ་བ། །
སེམས་དཔའ་ཆེན་པོས་རེ་ཤིག་དབེན་པའི་ནགས་སུ་འབྱོན་དགོས་པའི་རྒྱུ་མཚན་
བསྟན་པ། རྒྱལ་པོ་དེས་སླར་འབྱོན་པར་གསོལ་བ་བཏབ་པ། སེམས་དཔའ་ཆེན་
པོས་རྒྱལ་པོ་ཆོས་ཀྱི་སྣོད་རུང་དུ་སོང་ན་སླར་འོང་ངོ་ཞེས་ཞལ་གྱིས་བཞེས་ནས་
བྱོན་པའོ། །དང་པོ་ལ་གཉིས། ཚིགས་ལྷུག་པའི་སྒོ་ནས་བརྗོད་པ་དང་། ཚིགས་
སུ་ཅད་པའི་སྒོ་ནས་བརྗོད་པའོ། །དང་པོ་ནི། དེ་ནས་རྒྱལ་པོ་དེ་ལ་ཞེས་པ་ནས།
སྔོན་དང་མི་འདྲ་བར་གྱུར་ཏོ། །ཞེས་པའི་བར་ཏེ། རྒྱལ་པོ་དེ་ལ་རང་གི་བློན་པོ་
དང་མདུན་ན་འདོན་སོགས་སྡིག་གྲོགས་བྱེད་པའི་མི་མང་པོས་ཕན་པར་འདོད་པ་
བཞིན་དུ་དབྱེན་གྱི་ཐབས་ཡང་དང་ཡང་དུ་ལན་དུ་མར་སྨྲས་པ་དང་། རྒྱལ་པོ་དེ་
བློ་འགྱུར་ནས་བྱང་ཆུབ་སེམས་དཔའ་ལ་ཡིད་མི་ཆེས་པར་གྱུར་ཏེ། ཡིད་དུ་འོང་
བའི་བྱམས་པ་དང་བཀུར་སྟི་ཆུང་ཞིང་སེམས་སྔོན་དང་མི་འདྲ་བར་མི་དགའ་བར་
གྱུར་ཏོ། ། །
གཉིས་པ་ཚིགས་སུ་བཅད་པའི་སྒོ་ནས་བརྗོད་པ་ནི། འབྲུག་སྒྲ་ཞེས་པ་
ནས། སུ་ཞིག་ཡོད། ཅེས་པའི་བར་ཏེ། རྒྱལ་པོ་དེ་སྡིག་གྲོགས་ཀྱིས་བསླུས་ནས་
དགེ་བའི་བཤེས་གཉེན་ལ་དད་གུས་དང་ཆོས་ཀྱི་འདུ་ཤེས་ཉམས་པ་ནི་གནམ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལྕགས་བབས་པས་ བྲག་རི་ཞིག་པ་ལྟ་བུ་ཡིན་ཏེ། འབྲུག་སྒྲ་དྲག་པོ་སྒྲོག་པའི་
སེར་བ་འབབ་ཅིང་། གནམ་ལྕགས་བབས་པ་ན་བྲག་རིའང་གནས་པའི་མཐུ་མེད་
ན་ཤིང་དང་ས་ལ་གནམ་ལྕགས་བབས་པས་དུམ་བུ་བརྒྱར་ཞིག་པ་འགྱུར་བ་ལྟ་ཅི་
སྨོས། དེ་དང་འདྲ་བར་སྡིག་གྲོགས་ཀྱིས་བསླུ་བའི་ཚིག་གིས་འབྲུག་སྒྲ་བསྒྲགས་
ཤིང་། ངན་དུ་བརྗོད་པའི་སེར་བ་དང་ལྷན་ཅིག་ཏུ་དབྱེན་གྱི་རྡོ་རྗེ་བབ་ན་ནི་ཤིན་
ཏུ་འགྱུར་སླ་བ་མི་ཙམ་ཚོད་ཀྱི་མཛའ་བ་བརྟན་པ་དག་ཉམས་ཤིང་ཞིག་པར་མི་
འགྱུར་བ་སུ་ཞིག་ཡོད། གོ་བདེ་བར་བརྗོད་ན་སྡིག་གྲོགས་ཀྱིས་དབྱེན་བྱས་ན་
སེམས་ཉོན་མོངས་པའི་དབང་དུ་སོང་བའི་མི་དག་གི་མཛའ་བའི་སེམས་མི་འགྱུར་
བ་ག་ལ་ཡོད་ཅེས་པའོ། །ཚིགས་བཅད་འདིའི་ཚིག་རྐང་གསུམ་པའི་མི་ཙམ་ཚོད་
ཀྱི་མཛའ་བ་ཞེས་པ་འདི་ལ། སྔོན་གྱི་མཁས་པ་འགའ་ཞིག་གིས་མངོན་ཤེས་མེད་
པས་གཞན་སེམས་མ་ཤེས་པར་ཚིག་ཙམ་གྱིས་མཛའ་བ་ཞེས་པའི་དོན་དུ་བྱས་
སྣང་སྟེ། འདིའི་དོན་ནི་བྱ་བ་འགའ་ཞིག་ལ་གཅིག་གིས་གཅིག་ལ་འདི་ཙམ་ཐུབ་
བམ་ཞེས་དྲིས་པ་ན། དེ་ག་ཚོད་ལྟ་ལོས་ཐུབ་ཅེས་ཟེར་བ་དེ་ཡིན་ཏེ། འདི་དང་
འདྲ་བར་ཡོན་ཏན་རིན་པོ་ཆེ་སྡུད་པར། གལ་ཏེ་འགའ་ཞིག་འདི་སྐད་རི་རབ་རི་
བཤིག་པའི། །རྗེས་ལ་བྱང་ཆུབ་མཆོག་ཐོབ་འགྱུར་ཞེས་སྨྲ་བ་ལས། །ཞེས་དང་།
ཇི་སྟེ་དེ་ནི་འདི་ཙམ་ཚོད་ལྟ་ཅི་དཀའ་ཞེས། སྐད་ཅིག་ཙམ་ལ་རི་རབ་ཐལ་བར་
རླག་སེམས་སྐྱེད། ཅེས་གསུངས་པའི་འདི་ཙམ་ཚོད་ལྟ་ཞེས་པ་དེ་དང་། གཞུང་
འདིའི་མི་ཙམ་ཚོད་ཅེས་པ་གཉིས་ཚིག་གི་བརྗོད་ཚུལ་གྱི་དོན་གཅིག་གོ །འདི་ལ་
འགྱུར་གསར་དུ། མི་རྣམས་བརྟན་ཞིང་མཛའ་ལ་ཡིད་བཅུགས་ཀྱང་། །ཉམས་
ཤིང་ཞིག་པར་མི་འགྱུར་སུ་ཞིག་ཡོད་། །ཅེས་འབྱུང་ངོ༌། །
- 340 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་རྒྱལ་པོ་དེ་དད་གུས་ཉམས་པའི་དབང་གིས་སེམས་དཔའ་ཆེན་
པོ་ལ་བཀུར་སྟི་དང་རིམ་གྲོ་མི་བྱེད་པར་གྱུར་པ་ནི། དེ་ནས་རྒྱལ་པོ་དེ་བྱང་ཆུབ་
སེམས་ དཔའ་ དེ་ ལ་ བག་ མི་ འབེབས་ ཤིང་། དགའ་ དགའ་ ལྟར་ མི་ བྱེད་ ལ།
བཀུར་སྟི་ཆུང་བར་གྱུར་ནས་སྔོན་བཞིན་དུ་རིམ་གྲོ་མི་བྱེད་པར་གྱུར་ཏོ། །ཞེས་པ་
སྟེ། དོན་ནི་ཚིག་ཟིན་ལྟར་གོ་སླའོ། །གསུམ་པ་སེམས་དཔའ་ཆེན་པོས་རྒྱལ་པོ་
དད་གུས་ཉམས་པ་མཁྱེན་ནས་གནས་གཞན་དུ་འབྱོན་པར་ཆས་པ་ནི། བྱང་ཆུབ་
སེམས་དཔའ་ཡང་ཞེས་པ་ནས། འགྲོ་བར་ཆས་སོ། །ཞེས་པའི་བར་ཏེ། དེ་ལྟར་
རྒྱལ་པོ་དེས་སེམས་དཔའ་ཆེན་པོ་ལ་ཡིད་མ་གུས་པས་སྔར་ལས་བཀུར་སྟི་དང་
རིམ་གྲོ་ཆུང་དུ་སོང་ནས་བསྙེན་བཀུར་ཆེར་མི་བྱེད་པར་གྱུར་པ་ན་བྱང་ཆུབ་
སེམས་དཔའ་སེམས་དཔའ་ཆེན་པོ་འདི་ནི་གཡོ་སྒྱུ་མེད་ཅིང་གཞན་གྱི་སྐྱོན་ལ་
རྟོག་པའི་བསམ་པ་མེད་པར་སེམས་གཙང་བས། རྒྱལ་པོ་རྣམས་ནི་བྱ་བ་མང་
པོས་བྲེལ་བས་བཀུར་སྟི་དང་རིམ་གྲོ་བརྗེད་པ་ཡིན་ཡོང་སྙམ་ནས་རྒྱལ་པོ་གཞན་
གྱིས་བསླུས་ནས་མ་གུས་པ་དེ་ལྟར་དུ་གྱུར་པ་ཡིད་ལ་མི་བྱེད་ནའང་། རྒྱལ་པོ་
རང་གིས་བསྙེན་བཀུར་མི་བྱེད་པར་མ་ཟད་རྒྱལ་པོའི་འཁོར་དུ་འཁོད་པ་རྣམས་
ཀྱང་སྔར་ལྟར་གུས་པ་མི་བྱེད་ཅིང་། བཀུར་སྟི་དང་རིམ་གྲོ་བྱེད་པ་ལ་གཡོལ་བར་
གྱུར་པ་མཐོང་བ་དང་། ད་ནི་རྒྱལ་པོའི་ཐུགས་རང་ལ་མི་དགྱེས་པར་གྱུར་པ་ཞིག་
གོ་སྙམ་དུ་ཤེས་ནས། ཀུན་ཏུ་རྒྱུའི་ཡོ་བྱད་དབྱིག་པ་གསུམ་དང་རིལ་བ་སྤྱི་བླུགས་
ལ་སོགས་པ་ཉེ་བར་མཁོ་བའི་ཡོ་བྱད་རྣམས་ཁྱེར་ཏེ་གནས་གཞན་དུ་འགྲོ་བར་
ཆས་སོ། །དབྱིག་པ་གསུམ་ནི་དབྱུ་གུ་རྩེ་གསུམ་པ་རྩེ་གཉིས་ལ་བུམ་པ་དང་ལུས་
ལ་བསྐུ་བར་བྱ་བའི་ཐལ་ཐུམ་འདོགས་པ། དབུས་མ་ནས་འཇུ་བ་ཞིག་ཡིན་པར་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཤད་དེ། དེང་སང་བོད་དུ་འོང་བའི་ཨཱ་ཙཱརྱ་རྣམས་ཆུ་སྣོད་ཀུ་བ་དང་ཐལ་ཐུམ་
དབྱུག་པའི་རྩེར་འདོགས་པ་འདི་འདྲ་ཞིག་གོ །ཐལ་ཐུམ་ནི་རླུང་དང་གྲང་བའི་
རེག་པ་ཟེར་ཞིང་ཚ་བའི་གདུང་བའང་སེལ་ཕྱིར་སྐབས་སྐབས་སུ་ལུས་ལ་སྐུད་
པར་བྱེད་པ་ཨཱ་ཙཱརྱ་བོད་དུ་འོང་བ་རྣམས་ཇི་ལྟར་བྱེད་པ་འདིའོ། །
བཞི་པ་རྒྱལ་པོ་དེས་གཡོ་སྒྱུས་དད་པ་ལྟར་བྱས་ཏེ་འབྱོན་པར་ཆས་པའི་
རྒྱུ་དྲིས་པ་ནི། དེ་ལྟར་གྱུར་ པ་ཞེས་པ་ནས། མཐོང་ངམ་ཅི། ཞེས་པའི་བར་ཏེ།
དེ་ལྟར་སེམས་དཔའ་ཆེན་པོ་འབྱོན་པར་ཆས་པར་གྱུར་པ་རྒྱལ་པོ་དེས་ཐོས་ནས།
ད་དུང་དངོས་སུ་འཁོན་བྱུང་བ་ཉིད་དུ་མ་གྱུར་པས་རྒྱུད་ལ་མ་གུས་པ་དང་མ་དད་
པ་ཆེར་ཡོད་ཀྱང་། ཕྱི་ལྟར་དུ་དེས་ཤིང་དུལ་བའི་ཚུལ་བསྟན་ཏེ་སེམས་དཔའ་
ཆེན་པོ་དེའི་དྲུང་དུ་སོང་ནས་རྟབ་རྟབ་པོར་གྱུར་པ་འདྲ་བར་བྱས་ཏེ། སེམས་
དཔའ་ཆེན་པོ་འབྱོན་པར་ཆས་པ་དེ་སླར་ཟློག་པར་འདོད་པ་བཞིན་དུ་སྨྲས་པ།
ཅིའི་ཕྱིར་འདི་ལྟར་རྒྱུ་མཚན་གང་ཡང་མེད་པར་འཕྲལ་ལ་བདག་བོར་ཏེ་ཁྱོད་ནི་
ཕྱོགས་གཞན་དུ་འགྲོ་བར་ཆས་པ་བཞིན་དུ་སེམས། བདག་གིས་ནོངས་པ་འགའ་
ཞིག་བྱས་པ་ཁྱོད་ཀྱིས་མཐོང་ངམ་ཐོས་སམ་ཅི། དེ་ལྟར་མ་མཐོང་མ་ཐོས་ན་ནི་
དགོས་མེད་དུ་ཁྱོད་ཅིའི་ཕྱིར་འབྱོན་ཞེས་ཞུས་སོ། །ཚིག་རྐང་ཐ་མ་འདི་གཉིས་ལ་
འགྱུར་གསར་དུ། བདག་གིས་བག་མེད་ནོངས་པར་བགྱིས་པ་ཡི། །རྒྱུ་མཚན་ཅུང་
ཟད་ཁྱོད་ཀྱིས་མཐོང་ངམ་ཅི། །ཞེས་འགྱུར་བཅོས་པ་གོ་སླའོ། །
ལྔ་པ་སེམས་དཔའ་ཆེན་པོས་རྒྱལ་ པོ་ ཆོས་ ཀྱིས་སྣོད་དུ་མི་རུང་བས་
འགྲོའོ། །ཞེས་གསུངས་པ་ནི། དེ་ནས་བྱང་ཆུབ་སེམས་དཔས་ཞེས་པ་ནས། འདི་
ནས་མཆི། ཞེས་པའི་བར་ཏེ། རྒྱལ་པོ་དེས་དེ་ལྟར་ཞུས་པ་ལ་བྱང་ཆུབ་སེམས་
- 342 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དཔས་རྒྱལ་པོ་དེ་ལ་ལན་སྨྲས་པ། བདག་ནི་རྒྱུ་མཚན་མེད་པར་འཕྲལ་བ་འདི་
ལྟར་མི་མཆི་སྟེ་འགྲོ་བ་མིན་ཞིང་། རྒྱལ་པོ་ཁྱོད་ཀྱིས་བཀུར་སྟི་ཆུང་བ་ཙམ་གྱིས་
ཁྲོས་ པའང་ མ་ལགས། བདག་ འདི་ནས་ འགྲོ་བའི་ རྒྱུ་མཚན་ནི་ རྒྱལ་ པོ་ ཁྱོད་
གྲོགས་ངན་པས་བསླུས་པས་ཆོས་ཀྱི་སྣོད་དུ་མ་གྱུར་ཅིང་། ཁ་ཞེ་མི་མཐུན་པའི་
གཡོ་དང་བཅས་པས་ན་བདག་འདི་ནས་འགྲོ་བ་ཡིན་ནོ་ཞེས་གསུངས་སོ། །དྲུག་
པ་རྒྱལ་པོ་དེ་སེམས་དཔའ་ཆེན་པོ་ལ་མ་གུས་པའི་རྟགས་བསྟན་པ་ནི། དེ་ནས་
རྒྱལ་པོ་དེའི་ཞེས་པ་ནས། དགྱེས་པར་བགྱིད། ཅེས་པའི་བར་ཏེ། དེའི་ཚེ་རྒྱལ་
པོ་དེའི་ཁྱི་གནང་ཆེན་སྟེ་ཁྱིའི་ནང་ནས་བཟང་བ་རྒྱལ་པོས་གཅེས་པར་བྱེད་པ་
ཞིག་ཡོད་པ་དེ་སེམས་དཔའ་ཆེན་པོ་ལ་ཁྲོས་ཤིང་ཟུགས་ཏེ་སོ་གཙིགས་ནས་ཟར་
འོང་བ་དེ་སེམས་དཔའ་ཆེན་པོས་རྒྱལ་པོ་ལ་བསྟན་ནས་ཡང་སྨྲས་པ། རྒྱལ་པོ་
ཆེན་པོ་མི་མ་ལགས་པ་འདིས་ཆེ་བཞི་སྟེ་དཔང་པོ་བགྱིས་པ་གཟིགས་སུ་གསོལ་
ཁྱི་འདིས་སྔོན་ནི་ཁྱོད་ཀྱི་རྗེས་སུ་འབྲངས་ཤིང་ཁྱོད་བདག་ལ་ཇི་ལྟར་གུས་པ་ལྟར་
ཁྱི་འདིའང་བདག་ལ་རབ་ཏུ་འདྲིས་པར་བགྱིད་པ་ལས། ད་རྒྱལ་པོ་ཁྱོད་བདག་
ལ་མི་དགྱེས་པ་གྱུར་ཏེ་ལྐོག་ཏུ་སྐྱོན་གླེང་བ་ཁྱི་འདིས་རིག་ཅིང་། ཁྱོད་ཀྱི་མཛད་
སྟངས་གསང་དགོས་པ་དེ་ཁྱི་འདིས་གསང་བ་བྱེད་མ་ཤེས་པར་བདག་ལ་ཟུགས་
ཤིང་ཟ་བས་ཁྱོད་ཀྱི་དགོངས་པ་གང་ཡིན་པ་དེ་འདིས་བསྟན་ཏེ། རྒྱལ་པོ་ཁྱོད་
བདག་ལ་མ་གུས་པས་ལྐོག་ཏུ་སྐྱོན་བརྗོད་ཀྱི་ཚིག་རྩུབ་པོ་གསུངས་པ་ཅུང་ཟད་
ཅིག་ཁྱི་འདིས་རྒྱལ་པོ་ཁྱོད་ལས་ངེས་པར་ཐོས་ལགས་གྲང་། དེ་བས་ཁྱི་འདིས་
ཀྱང་རྒྱལ་པོ་ཁྱོད་ཀྱི་རྗེས་སུ་འབྲང་བར་གྱུར། ཁྱི་འདིས་དེ་ལྟར་བྱེད་པའི་རྒྱུ་
མཚན་ཡང་རྒྱལ་པོའི་འཁོར་རྣམས་ནི་ཁྱོད་ཀྱིས་བཀའ་དྲིན་གྱིས་འཚོ་བ་ཡིན་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
པས་ སྤྱོད་པ་ཐམས་ཅད་ཁྱོད་དགྱེས་པར་བགྱིད་པའི་སླད་དུ་བྱེད་དོ། །མཛད་
སྟངས་གསང་བ་ཤེས་པར་མ་གྱུར་ནས། ཞེས་པ་འདི་ལ་འགྱུར་གསར་དུ། མཛད་
པ་འགའ་ཞིག་སྦེད་པར་མ་ཤེས་ནས། ཞེས་འགྱུར་བཅོས་པ་དང་། ཚིག་རྐང་ཐ་
མ་གཉིས་ལ། ཁྱོད་ཉིད་མཉེས་པས་འཚོ་བར་འགྱུར་བའི་སླད། །འདིས་ཀྱང་ཁྱོད་
ཀྱིས་རྗེས་སུ་འབྲངས་བ་ལགས། །ཞེས་འགྱུར་བཅོས་པ་ལེགས་སོ། །
བདུན་པ་རྒྱལ་པོ་དེ་ངོ་ཚ་ནས་སེམས་དཔའ་ཆེན་པོ་ལ་བཟོད་པར་གསོལ་
ཏེ་ བཞུགས་ པར་ གསོལ་ བ་ ནི། དེ་ ནས་ རྒྱལ་ པོ་ དེ་ ཞེས་ པ་ ནས། མ་ བཞུད་
བཞུགས། ཞེས་པའི་བར་ཏེ། དེ་ལྟར་ཁྱི་དེས་སྔར་དང་མི་འདྲ་བར་སེམས་དཔའ་
ཆེན་པོ་ལ་ཁྲོས་ཤིང་ཟུགས་པའི་རྟགས་ལ་བབ་པ་དང༌། རྒྱལ་པོ་དེ་ངོ་ཚ་བས་
མགོ་སྨད་དེ་སེམས་དཔའ་ཆེན་པོ་འདིའི་བློ་རབ་ཏུ་རྣོ་བས་རྒྱལ་པོའི་བསམ་པ་
མཁྱེན་ནས་དེ་ལྟར་དུ་གསུངས་ཤིང་། རྟགས་ཀྱང་བསྟན་པ་དེས་རྒྱལ་པོ་དེའི་
གཡོ་སྒྱུའི་སེམས་དུལ་ནས་སེམས་དཔའ་ཆེན་པོ་འབྱོན་པ་དེ་ལ་མི་དགའ་བར་
གྱུར་ཏེ། ད་ནི་སེམས་དཔའ་ཆེན་པོ་འདི་ལ་གསོ་བྱ་བའི་དུས་ལ་མ་བབ་ཅིང་།
དྲང་པོ་ཞུ་བའི་དུས་ལ་བབ་པོ་སྙམ་ནས་བྱང་ཆུབ་སེམས་དཔའ་ལ་ཕྱག་འཚལ་ཏེ་
སྨྲས་པ། བདག་ཅག་ཚོགས་པའི་ནང་དུ་སེམས་དཔའ་ཆེན་པོ་ཁྱོད་ལ་སྐྱོན་སྣ་
ཚོགས་གླེང་བའི་བཀའ་མཆིད་འདི་ལྟ་བུ་བགྱིད་པ་མེད་དོ། །བདག་ནི་ས་སྐྱོང་བ་
བློན་པོ་རྣམས་ལ་ལྟོས་པས། བློན་པོ་རྣམས་ཀྱི་སེམས་དང་བསྟུན་པའི་དགོས་
པའི་ དབང་ གིས་ བདག་ གིས་ ཁྱོད་ ཡལ་བར་བོར་བ་ཡིན། ཚིག་རྐང་ འདི་ ལ་
འགྱུར་རྙིང་གི་དཔེ་འགའ་ཞིག་ན། དོགས་པའི་དབང་གིས་བདག་གིས་ཡལ་བར་
བོར། ཞེས་འབྱུང་བ་ལྟར་ན། སྔར་བློན་པོ་རྣམས་ཀྱིས་དབྱེན་ཇི་ལྟར་བྱས་པ་ལྟར་
- 344 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱལ་པོ་གཞན་གྱིས་ཚོད་བལྟར་བཏང་བ་ཞིག་ཡིན་པར་དོགས་ནས་བདག་གིས་
ཡལ་བར་བོར་བ་ཡིན། དེ་བས་ན་སེམས་དཔའ་ཆེན་པོ་ཁྱོད་ཀྱིས་བཟོད་པར་
མཛོད་ལ་ཕྱོགས་གཞན་དུ་མ་བཞུད་པར་འདིར་བཞུགས་སུ་གསོལ་ཞེས་ཞུས་
བརྒྱད་པ་སེམས་དཔའ་ཆེན་པོས་རེ་ཤིག་དབེན་པའི་ནགས་སུ་འབྱོན་
དགོས་པའི་རྒྱུ་མཚན་བསྟན་པ་ནི། བྱང་ཆུབ་སེམས་དཔས་སྨྲས་པ། ཞེས་པ་ནས།
བདག་ནི་རེ་ཤིག་མཆི། ཞེས་པའི་བར་ཏེ། རྒྱལ་པོ་དེས་བཟོད་པར་གསོལ་ནས་
བཞུགས་སུ་གསོལ་ཞེས་ཞུས་པ་དེ་ལ་བྱང་ཆུབ་སེམས་དཔས་ལན་སྨྲས་པ། རྒྱལ་
པོ་ཆེན་པོ་ཞེས་བོས་ནས། བདག་ནི་ཁྱོད་ཀྱིས་བཀུར་སྟི་ཆུང་བའི་ཕྱིར་མི་བཟོད་
དེ་འགྲོ་བ་མ་ལགས་ཀྱི། ད་ནི་བསྡད་པའི་དུས་མ་ལགས་པའི་སླད་དུ་མི་སྡོད་
དོ། །འགྱུར་རྙིང་གི་དཔེ་མང་པོར། ད་ནི་མཆིས་པའི་དུས་མ་ལགས་པའི་སླད་དུ་
མི་མཆིས་སོ། །ཞེས་འབྱུང་སྟེ། དོན་ནི་སྔར་ལྟར་ཡིན་ལ། བསྡད་པའི་དུས་མ་
ལགས་པར་འགྲོ་བའི་དུས་ལ་བབ་པའི་རྒྱུ་མཚན་ནི་ཁྱོད་གཟིགས་སུ་གསོལ།
ཡོན་བདག་མ་གུས་པ་སྐྱེས་ཏེ་བཀུར་སྟི་ཅུང་ཟད་བྲི་བར་གྱུར་པའི་ཚེ་བདག་རང་
ལངས་ཏེ་འགྲོ་དགོས་ ཀྱི། དེ་ལྟར་སོང་བར་མ་གྱུར་ན་ཡོན་བདག་དད་གུས་
ཉམས་ཤིང་བཀུར་སྟི་མེད་པར་ཕོངས་བཞིན་དུ་འདུག་པ་ནི་ངན་ཤིང་བྱིས་པའི་
ཆོས་ཡིན་ནོ། །ད་ལྟ་མ་སོང་ན་སྟབས་མ་ལེགས་ན་སླད་ཀྱིས་རྒྱལ་པོས་སྐྱོད་པར་
འགྱུར་བའང་སྲིད་དོ། །དེ་བས་ན་ད་ནི་འགྲོ་བའི་དུས་ལ་བབ་ཀྱི། སླར་རྒྱལ་པོ་
དང་འཁོན་ཆེན་པོ་བྱུང་སྟེ་མི་དགའ་བཞིན་དུ་འགྲོ་བར་ག་ལ་རུང་། སླར་རྒྱལ་པོ་
ཁྱོད་གྲོགས་ངན་གྱིས་བསླུས་ཏེ་ཆོས་སྟོན་པའི་སློབ་དཔོན་ལ་ལན་ཅིག་ཙམ་ཞིག་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དངོས་སུ་སྐྱོན་བརྗོད་དེ་སྨྲ་དབབ་པར་འགྱུར་བའི་ལས་བྱས་ན། སྔོན་ཆད་བླ་མ་
ལ་རྙེད་པ་དང་བཀུར་སྟིས་ཕན་བཏགས་པ་དང་ག་ལ་མཉམ་སྟེ་ཕན་བཏགས་པ་
ཐམས་ཅད་ཉམས་པར་འགྱུར་རོ། །ཚིག་རྐང་འདི་གཉིས་ལ་འགྱུར་གསར་དུ།
ཐུགས་ དང་ འགལ་ བ་ གཅིག་ ཙམ་བྱུང་ན་ཡང་། །སྔོན་ཆད་ ཕན་ པར་ བྱས་ པ་
ཉམས་པར་འགྱུར། །ཞེས་འགྱུར་བཅོས་པ་ལེགས་སོ། །གཞན་ཡང་རྒྱལ་པོ་ཆེན་
པོ་བདག་འགྲོ་བའི་རྒྱུ་མཚན་འདི་ལྟར་ཡོད་དེ། ཡོན་བདག་གི་སེམས་ལ་བྱམས་
པའི་རླན་མེད་ན་བསྟེན་དུ་མི་རུང་སྟེ། ཆུ་འདོད་པ་དག་ཁྲོན་པ་སྐམ་པོ་མི་བསྟེན་
པ་བཞིན་ནོ། །དད་གུས་མེད་པའི་མི་དེ་ལ་རབ་ཏུ་བསྒྲིམས་ཏེ་ཆོས་བཤད་པས་
དེའི་དོན་བསྒྲུབས་ཀྱང་སློབ་མ་དེ་ལ་ཕན་མི་ཐོགས་པས། དེའི་དོན་ཆུང་ཞིང་སློབ་
དཔོན་དང་སློབ་མ་གཉིས་ག་རྙོག་པ་སྟེ་ཉེས་པ་ཅན་དུ་འགྱུར་རོ། །གཞན་ཡང་
སློབ་མ་དང་དད་པ་མེད་པ་ལ་ཆོས་སྟོན་མི་རུང་ཞིང་། སློབ་མས་ཀྱང་བླ་མ་དད་
པ་སྐྱེ་བ་ཞིག་ལ་བརྟེན་དགོས་ཏེ། ཐམས་ཅད་བདེ་བ་འདོད་ཅིང་ཉོན་མོངས་ཏེ་
སྡུག་བསྔལ་མི་འདོད་པས་ན། བདེ་བ་འབྱུང་བའི་རྒྱུ་ལེགས་ཚོགས་ཐམས་ཅད་
ཀྱི་རྩ་བ་ནི་བཤེས་གཉེན་བསྟེན་པ་ཉིད་ཡིན་པས། སྟོན་ཀའི་མཚོ་ཆེན་ཆུ་གཙང་
མས་གང་བ་འདྲ་བར་དགེ་བའི་བཤེས་གཉེན་ཡོན་ཏན་ཐམས་ཅད་དང་ལྡན་པ་
རབ་ཏུ་དང་བ་སྐྱེ་བ་ཉིད་ལ་བརྟེན་པར་རིགས་ཏེ། ཚུལ་འདི་ནི་འཇིག་རྟེན་དག་
ནའང་གསལ་བར་གྲགས་སོ། །ཡང་ན་བདེ་བ་དང་བདེ་བའི་རྒྱུ་ཆོས་འདོད་ཅིང་།
སྡུག་བསྔལ་དང་སྡུག་བསྔལ་གྱི་རྒྱུ་ཉོན་མོངས་དང་ཉེས་པ་བྱེད་མི་འདོད་པས་བླ་
མ་ལ་སྐྱོན་རྟོག་ཡེ་མ་ཤར་བར་སྟོན་དུས་ཀྱི་མཚོ་ཆེན་ཆུ་གཙང་གིས་གང་བ་འདྲ་
བར་སེམས་རབ་ཏུ་དང་བ་དང་དད་པ་གཉིས་ལ་བརྟེན་རིགས་སོ་ཞེས་བྱའོ། །
- 346 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཞན་ཡང་མི་ནི་ཨ་མྲའི་འབྲས་བུ་ལྟར་ཕྱི་ནང་མི་མཚུངས་པ་མང་བས་བརྟག་
དགོས་ཏེ། འགའ་ཞིག་ནི་ལུས་ངག་གིས་གུས་པ་ལྟར་བྱེད་ཀྱང་སེམས་གཞན་དུ་
ཕྱོགས་པ་དང་། འགའ་ཞིག་ནི་སེམས་གཞན་དུ་མ་ཕྱོགས་ཀྱང་ལུས་ངག་གུས་
པས་བཀུར་སྟི་མི་བྱེད་པ་དང་། འགའ་ཞིག་ནི་སེམས་ཀྱང་གཞན་དུ་ཕྱོགས་ལ་
ལུས་ངག་གི་གུས་པའང་མི་བྱེད་པ་དང་། འགའ་ཞིག་ནི་སེམས་གཞན་དུ་ཕྱོགས་
ཀྱང་ཞུམ་པས་མ་ནུས་པར་དེ་ལ་མངོན་དུ་ལྟ་བའང་ཡོད་ལ། སྔོན་ཆད་ཆོས་ཀྱིས་
ཕན་བཏགས་པ་དྲིན་དུ་མི་གཟོ་བ་དེ་ནི་མིའི་གཟུགས་བརྙན་ཙམ་སྟེ། མིའམ་དུད་
འགྲོ་ཅི་ལགས་གཏོལ་མ་མཆིས་སོ། །གཞན་ཡང་མ་བསྟེན་ན་ནི་བྱམས་པ་དང་
གུས་ པ་མི་འོང་ལ། རབ་ཏུ་བསྟེན་དྲགས་ན་ནི་སྐྱེ་བོ་ཕལ་ཆེར་སུན་པ་དང༌།
འདྲིས་པས་བརྙས་པ་སྐྱེས་ནས་བྱམས་པ་དང་གུས་པ་མེད་པར་འགྱུར་ལ། ཡོན་
བདག་ལ་མ་བསླངས་ན་ནི་བསོད་ནམས་མི་འབྱུང་ལ། བསླང་བ་དྲགས་ན་ནི་
སུན་ནས་སྡང་བ་སྐྱེ་བ་སྲིད་པས་བྱམས་པ་དང་གུས་པ་མེད་པར་འགྱུར་རོ། །དེ་
བས་ན་འདིར་ཡུན་རིང་གནས་པའི་སྐྱོན་བྱུང་བས་རྒྱལ་པོ་ཁྱོད་དང་མཛའ་བའི་
མཇུག་འདི་བསྲུང་བར་བྱ་བའི་ཕྱིར་བདག་རེ་ཤིག་ཕྱོགས་གཞན་དུ་འགྲོའོ་ཞེས་
གསུངས་སོ། །
དགུ་པ་རྒྱལ་པོ་དེས་སླར་འབྱོན་པར་གསོལ་བ་བཏབ་པ་ནི། རྒྱལ་པོས་
སྨྲས་པ། ཁྱོད་གལ་ཏེ་མི་འགྲོར་མི་རུང་ཡང་དག་པར་སེམས་ན། ད་དུང་སླར་
ཡང་འདིར་བྱོན་ཞིང་བདག་སྤྱན་རས་ཀྱིས་བཙའ་བའི་རིགས། ཧ་ཅང་མ་བསྟེན་
པ་ལས་ཀྱང་འཁོན་འབྱུང་བར་བགྱི་བ་མི་རིགས་སོ། །ཞེས་པ་སྟེ། དོན་ནི་ཅིས་
ཀྱང་འབྱོན་པར་བཞེད་ན། སླར་འདིར་བྱོན་ནས་བདག་ལ་ཆོས་སྟོན་པར་མཛད་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དུ་གསོལ་ཞེས་གསོལ་བ་བཏབ་བོ། །བཅུ་པ་སེམས་དཔའ་ཆེན་པོས་རྒྱལ་ པོ་
ཆོས་ཀྱི་སྣོད་རུང་དུ་སོང་ན་སླར་འོང་ངོ་ཞེས་ཞལ་གྱིས་བཞེས་ནས་བྱོན་པ་ནི།
བྱང་ཆུབ་སེམས་དཔས་སྨྲས་པ་ཞེས་པ་ནས། ཡུལ་ནས་བྱུང་སྟེ་སོང་ངོ༌། །ཞེས་
པའི་བར་ཏེ། རྒྱལ་པོ་དེས་དེ་ལྟར་གསོལ་བ་བཏབ་པ་དེ་ལ་བྱང་ཆུབ་སེམས་
དཔས་ལན་སྨྲས་པ། རྒྱལ་པོ་ཆེན་པོ་ཞེས་བོས་ནས། སླར་ གནས་འདིར་འོང་
དགོས་སོ་གསུངས་པ་སྤྱིར་འདུས་བྱས་ཐམས་ཅད་མི་རྟག་པས་སྐད་ཅིག་སྐད་
ཅིག་གིས་འགྱུར་བ་ཆོས་ཉིད་ཡིན་ལ། ལྷག་པར་འཇིག་རྟེན་འདི་ན་གནས་པའི་
མི་འདི་དག་ནི་ལུས་སེམས་འབྲལ་བའི་རྐྱེན་བར་ཆད་མང་ལ་ལུས་སྲོག་ལ་གནོད་
པ་དང་དགྲ་མང་བས། གདོན་མི་ཟ་བར་སླར་འདིར་འོང་ངོ་ཞེས་ཐག་བཅད་དུ་མི་
རུང་ངོ༌། །གལ་ཏེ་ལུས་སེམས་འབྲལ་བའི་རྐྱེན་མ་བྱུང་ཞིང་། རྒྱལ་པོ་ཁྱོད་བདེ་
ཞིང་སྡིག་གྲོགས་ཀྱིས་བསླུས་པ་འདི་ལས་ལྡོག་སྟེ་ཆོས་ཀྱི་སྣོད་དུ་གྱུར་པ་སོགས་
སླར་འོང་བའི་རྐྱེན་ཚང་ཞིང་སྐབས་དང་ལྡན་ན། རྒྱལ་པོ་ཆེན་པོ་ཁྱོད་ཀྱི་ཞལ་
བལྟར་འོང་ངོ་ཞེས་བྱང་སེམས་བདག་ཉིད་ཆེན་པོ་དེས་རྒྱལ་པོ་དེ་ཚིག་འཇམ་
པོས་དགའ་བར་བྱས་ནས་རྒྱལ་པོ་དེས་འབྱོན་པར་གནང་ཞིང་བཀུར་སྟི་བྱས་ཏེ།
རྒྱལ་པོ་དེའི་ཡུལ་ནས་བྱུང་སྟེ་དབེན་པའི་གནས་སུ་སོང་ངོ༌། ། །
དྲུག་པ་སེམས་དཔའ་ཆེན་པོས་རེ་ཤིག་གདུལ་བྱ་ལ་མི་ཕན་པར་དགོངས་
ཏེ་དབེན་པའི་གནས་སུ་བྱོན་ནས་བསམ་གཏན་ལ་རྩེ་གཅིག་ཏུ་གཞོལ་བ་ནི། དེ་
ཁྱིམ་པ་དང་ ཞེས་ པ་ནས། ཐོབ་ པར་གྱུར་ཏོ། །ཞེས་ པའི་བར་ཏེ། བྱང་སེམས་
བདག་ཉིད་ཆེན་པོ་དེ་སྔར་ཡུན་རིང་པོར་སེམས་ཅན་གྱི་དོན་དུ་རྒྱལ་པོའི་ཡུལ་དུ་
གནས་ནས་རྒྱལ་པོ་ལ་སོགས་པའི་ཁྱིམ་པ་མང་པོ་དང་འགྲོགས་པ་དང་། དེ་དག་
- 348 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྟེན་པ་དེས་སེམས་སུན་ཞིང་། ལྷག་པར་རྒྱལ་པོ་སྡིག་གྲོགས་ཀྱིས་བསྒྱུར་བས་
རེ་ཤིག་ཆོས་ཀྱི་སྣོད་དུ་མ་གྱུར་ཅིང་། འདུལ་བའི་སྤྱོད་ཡུལ་དུ་མ་གྱུར་བ་དེས་
སེམས་མི་བདེ་བར་གྱུར་ནས། འདུ་འཛི་ཐམས་ཅད་སྤངས་ཏེ་གྲོང་ལས་རྒྱང་རིང་
དུ་འཕགས་པའི་དགོན་པའི་གནས་ཤིག་ཏུ་གནས་ཏེ། འཁོར་བ་མཐའ་དག་ལ་
ཞེན་པ་ལོག་པའི་ངེས་འབྱུང་ཤུགས་དྲག་པོ་དང་། སེམས་ཅན་ཐམས་ཅད་འཁོར་
བའི་ གནས་ནས་ འདོན་ པར་ འདོད་ པའི་ བྱང་ ཆུབ་ ཀྱི་ སེམས་ ཀྱིས་ ཀུན་ནས་
བསླངས་ཏེ་བློ་བསམ་གཏན་ལ་རྩེ་གཅིག་ཏུ་བརྩོན་ཞིང་། དགོན་པའི་གནས་དེ་
ན་གཡེང་བ་མེད་པར་གནས་པ་ལས། རིང་པོ་མ་ལོན་པར་བསམ་གཏན་བཞི་
དང་། མངོན་པར་ཤེས་པ་ལྔ་ཐོབ་པར་གྱུར་ཏོ། །བསམ་གཏན་བཞི་ནི། བསམ་
གཏན་དང་པོ་དང༌། བསམ་གཏན་གཉིས་པ་དང་། བསམ་གཏན་གསུམ་པ་དང་།
བསམ་གཏན་བཞི་པ་སྟེ་བཞིའོ། །མངོན་པར་ཤེས་པ་ལྔ་ནི། རྫུ་ འཕྲུལ་མངོན་
པར་ ཤེས་ པ་ དང་། ལྷའི་རྣ་བའི་ མངོན་ པར་ ཤེས་ པ་ དང་། གཞན་ གྱི་ སེམས་
མངོན་པར་ཤེས་པ་དང༌། འཆི་འཕོ་བ་དང་སྐྱེ་བ་མངོན་པར་ཤེས་པ་དང་། སྔོན་
གྱི་གནས་མངོན་པར་ཤེས་པ་སྟེ་ལྔའོ། །འདི་དག་ལ་འཇིག་རྟེན་པའི་ལམ་གྱིས་
བགྲོད་ཚུལ་དང་། འཇིག་རྟེན་ལས་འདས་པའི་ལམ་གྱིས་བགྲོད་ཚུལ་གཉིས་ཡོད་
ཅིང་། ཕྱི་མ་ལའང་རང་གཅིག་པུ་ཞི་བདེ་དོན་གཉེར་གྱི་བསམ་པས་ལམ་སྒོམ་པ་
དང༌། སེམས་ཅན་ཐམས་ཅད་སྒྲོལ་བའི་ཕྱིར་དུ་ལམ་བསྒོམ་པ་གཉིས་ཡོད་པ་
ལས། བདག་ཉིད་ཆེན་པོ་འདི་ནི་སེམས་ཅན་ཐམས་ཅད་སྒྲོལ་བའི་ཕྱིར་དུ་བསམ་
གཏམ་དང་མངོན་པར་ཤེས་པ་འདི་དག་ལ་རྩལ་སྦྱོང་བ་ཡིན་གྱི། བསམ་གཏན་
རྐྱང་པས་འགྲོ་བ་མིན་ནོ། །
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བདུན་པ་གདུལ་བྱ་འདུལ་བའི་དུས་ལ་བབ་པ་ན་རྫུ་འཕྲུལ་གྱིས་བྱོན་ཏེ་
རྒྱལ་པོ་འཁོར་བཅས་འདུལ་བར་མཛད་པ་ལ་དྲུག །སེམས་དཔའ་ཆེན་པོས་ཞི་
བདེའི་དབྱིངས་ལ་མ་ཞེན་པར་གདུལ་བྱ་སུ་ཞིག་འདུལ་བར་བྱ་སྙམ་དུ་མངོན་
ཤེས་ཀྱིས་གཟིགས་པ། སྔར་གྱི་གདུལ་བྱ་རྒྱལ་པོ་འཁོར་བཅས་ལྟ་བ་ངན་པ་སྣ་
ཚོགས་ཀྱིས་གཟིར་བ་གཟིགས་པ། རྒྱལ་པོ་འཁོར་བཅས་ལ་ཐུགས་བརྩེ་བས་
རྒྱལ་པོའི་ཕོ་བྲང་དུ་བྱོན་པ། རྒྱལ་པོ་དང་དྲིས་ལན་བྱས་པ། ལྟ་བ་ངན་པ་རྣམས་
རིགས་པ་དྲི་མ་མེད་པས་སུན་ཕྱུང་བ། རྒྱལ་པོ་འཁོར་བཅས་ཡང་དག་པའི་ལྟ་བ་
ལ་བཀོད་པའོ། །དང་པོ་ནི། རབ་ཏུ་ཞི་བའི་བདེ་བའི་རོ་མྱོང་བ་དེ་རྒྱལ་པོ་དེ་ལ་
སྙིང་བརྩེ་བའི་དྲན་པ་འབྱུང་བར་གྱུར་པ་ནི། རྒྱལ་པོ་དེ་ད་ཙམ་ཇི་ལྟ་བ་ཞིག་ཏུ་
འདུག་སྙམ་པ་དང་། ཞེས་པ་སྟེ། བྱང་སེམས་བདག་ཉིད་ཆེན་པོ་དེ་དབེན་པའི་
གནས་སུ་བྱང་ཆུབ་ཀྱི་སེམས་བསྒོམ་ཞིང་གདུལ་བྱ་འདུལ་ཕྱིར་བསམ་གཏན་
བཞི་ལ་ཐར་ཆགས་སུ་འཇུག་པ་དང༌། ཐོད་རྒལ་དུ་འཇུག་པ་སོགས་རྩལ་སྣ་
ཚོགས་སྦྱངས་ཏེ་ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་གོང་ནས་གོང་
འཕེལ་དུ་སོང་སྟེ་རབ་ཏུ་ཞི་བའི་བདེ་བའི་རོ་མྱོང་ཞིང་། འདོད་ན་ཞི་བའི་དབྱིངས་
ལ་བསྐལ་པ་བགྲང་བ་ལས་འདས་པར་མཉམ་པར་བཞག་སྟེ་བཞུགས་ནུས་པའི་
རང་དབང་ཐོབ་ཀྱང་། རང་གཅིག་པུ་ཞི་བདེའི་བསམ་པ་མེད་པར་མཁའ་ཁྱབ་ཀྱི་
སེམས་ཅན་རྣམས་འཁོར་བར་ཉམ་ཐག་པ་ཐུགས་ཀྱིས་མ་བཟོད་ནས་སེམས་ཅན་
འཁོར་བ་ནས་འདོན་པའི་ཐབས་ཁོ་ན་ཐུགས་ལ་བཅངས་ཏེ་སེམས་ཅན་སུ་ནི་
རྒུད། སུ་ནི་དར། སུ་ཞིག་འདུལ་བའི་དུས་ལ་བབ་སྙམ་དུ་མངོན་པར་ཤེས་པ་
ཐོགས་པ་མེད་པས་འཇིག་རྟེན་གྱི་ཁམས་རྣམས་སུ་གཟིགས་པར་མཛད་པ་ལས།
-350 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དུས་དེར་སྔར་གྱི་སྦྱིན་བདག་རྒྱལ་པོ་དེ་ལ་སྙིང་བརྩེ་བའི་དྲན་པ་བྱུང་བར་གྱུར་པ་
ནི་རྒྱལ་པོ་དེ་ད་ཙམ་གསོན་ནམ་ཤི །གསོན་པ་སྡིག་པའི་གྲོགས་པོས་བསླུས་དེ་
ད་ལྟ་ཅི་འདྲ་ཞིག་ཡོད་སྙམ་དུ་རྒྱལ་པོ་འཁོར་བཅས་ལ་ཐུགས་བརྩེ་བས་གཟིགས་
སོ། །
གཉིས་པ་སྔར་གྱི་གདུལ་བྱ་རྒྱལ་པོ་འཁོར་བཅས་ལྟ་བ་ངན་པ་སྣ་ཚོགས་
ཀྱིས་གཟིར་བ་གཟིགས་པ་ལ་གསུམ། མདོར་བསྟན་པ། ལྟ་ངན་ལ་ཞེན་པ་དེ་
དག་གིས་འདོད་པ་བརྗོད་པ། དོན་བསྡུ་བའོ། །དང་པོ་ནི། དེ་ནས་དེས་འདི་ལྟར་
བློན་པོ་དེ་དག་གིས་ལྟ་བ་ངན་པ་གང་ལ་ཆགས་པ་དེ་དག་ལ་བལྟར་བཅུག་པར་
མཐོང་ངོ༌། །ཞེས་ པ་ སྟེ། བྱང་ སེམས་བདག་ ཉིད་ཆེན་པོ་དེས་དེ་ ལྟར་ རྒྱལ་པོ་
འཁོར་བཅས་ལ་ཐུགས་བརྩེ་བའི་མངོན་ཤེས་ཀྱི་གཟིགས་པ་ན། བདུད་སྡིག་ཏོ་
ཅན་གྱིས་བྱིན་གྱིས་བརླབས་པའི་བློན་པོ་དེ་དག་གིས་རང་རང་མུ་སྟེགས་ལྟ་བ་
གང་དང་གང་ལ་ཆགས་ཤིང་ཞེན་པ་དེ་དང་དེ་དག་ལ་རྒྱལ་པོ་ཡང་བལྟར་བཅུག་
སྟེ་ལྟ་བ་ངན་པ་དེ་དང་དེ་དག་ལ་བཀྲི་བར་མཐོང་ངོ༌། །དེ་ལ་ལྟ་བ་ངན་པ་ནི།
རིགས་པའི་དབང་ཕྱུག་གིས། ལོག་པའི་ལམ་ལ་མུ་མེད་ཕྱིར། །ཞེས་གསུངས་པ་
ལྟར། མ་ རིག་ པའི་མུན་ པས་ བློ་ བསྒྲིབས་ཤིང་ ལོག་ པའི་ བཤེས་ གཉེན་ གྱིས་
བསླས་པ་རྣམས་ལ་ལྟ་བ་ངན་པ་འདི་དང་འདི་ཞེས་གྲངས་མེད་པར་བགྲང་བ་
ལས་འདས་པ་ཞིག་འབྱུང་མོད། སངས་རྒྱས་ཀྱི་བསྟན་པ་ལས་ཕྱི་རོལ་ཏུ་གྱུར་
པའི་ལྟ་ངན་སྨྲ་བ་ལ་གཞན་སྡེ་དང་། ཕྱི་རོལ་པ་དང༌། ཆོས་འདི་པ་མ་ཡིན་པ་
དང༌། མུ་སྟེགས་བྱེད་ཅེས་བརྗོད་པ་ལ། ཕྱི་རོལ་པའི་ལྟ་བ་ལ་བགྲང་བ་ལས་
འདས་པ་ཞིག་ཡོད་མོད་ཀྱང་། ཤེར་ཕྱིན་གྱི་མདོ་དང་། ལངྐར་གཤེགས་པ་དང་།
351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མདོ་སྡེ་ཚངས་པའི་དྲ་བ་ལ་སོགས་པ་མདོ་སྡེ་མང་པོ་དང་། མདོའི་དགོངས་པ་
འགྲེལ་པའི་ཤིང་རྟ་ཆེན་པོའི་གཞུང་མང་པོར་མུ་སྟེགས་ཀྱི་ལྟ་ངན་རྣམས་བསྡུ་ན་
ལྟ་བ་ངན་པ་སུམ་བརྒྱ་དང་དྲུག་ཅུ་རྩ་གསུམ། དེ་ཡང་བསྡུ་ན་ལྟ་ངན་དྲུག་ཅུ་རྩ་
བཞི་དང་ལུང་མ་བསྟན་གྱི་ལྟ་བ་བཅུ་བཞི། དེ་ཐམས་ཅད་བསྡུ་ན་ཆད་པར་ལྟ་བ་
དང་། རྟག་པར་ལྟ་བ་གཉིས་སུ་འདུ་བ་དང་། ཆད་པར་ལྟ་བ་ལ་རྒྱང་འཕེན་པ་
དང༌། ཚུ་ རོལ་མཛེས་པ་ཞེས་བརྗོད་ པ་ སོགས་མིང་གི་རྣམ་ གྲངས་ མང་ ཞིང་།།
རྟག་པར་ལྟ་བ་ལ་གྲངས་ཅན་པ་དང་། ཚངས་པ་བ་དང་། ཁྱབ་འཇུག་པ་དང་།
སྤྱོད་ པ་ བ་ དང༌། དབང་ ཕྱུག་ པ་ དང༌། བྱེ་ བྲག་ པ་ དང༌། རིག་ པ་ ཅན་ པ་ དང༌།
གཅེར་བུ་བ་ཞེས་བྱ་བ་རྣམས་སུ་ཡོད་ཅིང་གཞན་ཡང་མིང་གི་རྣམ་གྲངས་མང་དུ་
ཡོད་དོ། །མུ་སྟེགས་ཀྱི་ལྟ་ངན་སྨྲ་བ་ནི་སེམས་ཅན་སྤྱི་མཐུན་གྱི་ལས་ངན་པའི་
དབང་གིས་བསྐལ་པ་དང་པོའི་དུས་ནས་བྱུང་སྟེ། བསྐལ་པ་དང་པོ་ཚེ་ལོ་དཔག་
མེད་ཐུབ་པའི་དུས་ན་བྲམ་ཟེ་སེར་སྐྱ་ཞེས་བྱ་བ་ཞིག་གིས་རྣམ་རྟོག་གིས་བརྟགས་
པའི་གྲུབ་མཐའི་རྣམ་གཞག་མང་དུ་བྱས་པ་ལས་མུ་སྟེགས་གྲངས་ཅན་པ་ཞེས་བྱ་
བ་བྱུང་སྟེ། བྲམ་ཟེ་སེར་སྐྱའི་སློབ་མ་ཡིན་པས་སེར་སྐྱ་བ་ཞེས་ཀྱང་བྱ། དེ་ཉིད་
ཉི་ཤུ་རྩ་ལྔའི་གྲངས་ངེས་སྨྲ་ཞིང་གྲངས་དེའི་མཚན་ཉིད་ཡོངས་སུ་ཤེས་པ་ལས་
གྲོལ་བར་འདོད་པས་ན་གྲངས་ཅན་པ་ཞེས་བྱ་ཞིང་། མུ་སྟེགས་ཕལ་ཆེ་བ་ཞིག་དེ་
ལས་གྱེས་པ་དང་། ཡང་དྲང་སྲོང་འཇིག་རྟེན་མིག་ཅེས་བྱ་བ་ཞིག་གིས་ཆད་པར་
སྨྲ་བའི་གཞུང་ལུགས་འབུམ་ཕྲག་གཅིག་བརྩམས་པ་ལས་རྒྱང་འཕེན་པའི་གྲུབ་
མཐའ་འཛིན་པ་རྣམས་བྱུང་བ་དང་། གཞན་ཡང་དྲང་སྲོང་མང་པོས་རང་རང་གི་
འདོད་པས་སྒྲོ་བཏགས་ཏེ་ལྟ་བ་ཕྱིན་ཅི་ལོག་ཏུ་སྨྲ་བ་མང་དུ་བྱུང་བ་རྣམས་རིམ་
- 352 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་བརྒྱུད་དེ། བདུད་སྡིག་ཏོ་ཅན་གྱི་མཐུ་དང་། སེམས་ཅན་རྣམས་ཀྱི་ལས་ངན་
པའི་དབང་གིས་ལྟ་ངན་དེ་དག་རིམ་གྱིས་འཕེལ་ཏེ་འཇིག་རྟེན་རྣམས་ཕུང་བར་
བྱེད་ལ། བྱང་སེམས་བདག་ཉིད་ཆེན་པོ་འདི་བྱོན་པའི་དུས་སུའང་ལྟ་ངན་དེ་དག་
མང་དུ་འཕེལ་ཏེ། ཡུལ་དེའི་བློན་པོ་རྣམས་ཀྱིས་རང་གང་དང་གང་ལ་ཞེན་ཆེ་
བའི་ལྟ་བ་ངན་པ་དེ་དང་དེ་དག་རྒྱལ་པོ་ལའང་གསོལ་ཏེ། རྒྱལ་པོའང་ལྟ་བ་ངན་
པ་དེ་དག་ལ་ཁྲིད་ནས་ཕུང་བར་བྱེད་པ་ཞིག་བྱུང་ངོ༌། །བདག་ཅག་གི་སྟོན་པ་
འཇིག་རྟེན་འདིར་བྱོན་པའི་དུས་སུའང་སེམས་ཅན་སྤྱི་མཐུན་གྱི་ལས་ངན་པའི་
མཐུས་མུ་སྟེགས་ཀྱི་ལྟ་བ་ངན་པ་མང་དུ་བྱུང་སྟེ། གཙོ་ཆེ་བ་རྣམས་ཀྱིས་མིང་སྨོས་
པ་ནི། རེངས་བྱེད་ཀྱི་བུ་ལྷག་སྤྱོད་ལ་སོགས་པ་སྙོམས་འཇུག་པ་དྲུག །བྲམ་ཟེ་
རྒྱུས་རྒྱལ་ལ་སོགས་བ་རྗེས་སྒྲོགས་པ་དྲུག །འོད་སྲུང་རྫོགས་བྱེད་ལ་སོགས་པ་
རྟོག་གེ་པ་དྲུག་སྟེ་མུ་སྟེགས་ཀྱི་སྟོན་པ་བཅོ་བརྒྱད་ཡོད་པར་བཤད་དེ། འདི་དག་
སོ་སོའི་ཚུལ་ཞིབ་ཏུ་བརྗོད་ན་ཡི་གེ་ཤིན་ཏུ་མང་བ་དགོས་པས་མ་སྤྲོས་སོ། །
གཉིས་པ་ལྟ་ངན་ལ་ཞེན་པ་དེ་དག་གི་འདོད་པ་བརྗོད་པ་ལ་ལྔ། ཆད་
པར་སྨྲ་བ་རྒྱང་འཕེན་པའི་ལུགས་བརྗོད་པ། རྟག་པར་སྨྲ་བ་མུ་སྟེགས་དབང་ཕྱུག་
པའི་ལུགས་བརྗོད་པ། ལས་རྒྱུར་སྨྲ་བའི་མུ་སྟེགས་པའི་ལུགས་བརྗོད་པ། མེད་
པར་ སྨྲ་བ་ ཚུ་ རོལ་ མཛེས་ པ་ པའི་ ལུགས་ བརྗོད་ པ། ཁྱབ་ འཇུག་ གི་ རྗེས་ སུ་
འབྲངས་ ཏེ་ རྒྱལ་ རིགས་ ཀྱི་ གཞུང་ ལུགས་ གཙོ་ བོར་ བྱེད་ པའི་ ལུགས་བརྗོད་
པའོ། །དང་པོ་ནི་། དེ་ལ་བློན་པོ་ལ་ལས་ཞེས་པ་ནས། དེ་བཞིན་ངེས། ཞེས་པའི་
བར་ཏེ། དེ་ལྟར་མུ་སྟེགས་ཀྱི་ལུགས་ངན་པ་སྨྲ་མང་དུ་ཡོད་པ་དེ་ལས། རྒྱང་
འཕེན་པའི་གྲུབ་མཐའ་འཛིན་པའི་བློན་པོ་ལ་ལས་ནི་རྒྱུ་དཔྱད་ན་བརྟག་མི་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བཟོད་པའི་དཔེ་རྣམས་ཀྱིས་རྒྱལ་པོ་དེ་མུ་སྟེགས་རྒྱང་འཕེན་པའི་ལུགས་རྒྱུ་མེད་
པའི་ལྟ་བ་ལ་ཁ་དྲངས་སོ། །དེ་ཡང་མུ་སྟེགས་ཆད་པར་སྨྲ་བ་ལ་སྙོམས་འཇུག་པ་
དང། རྟོག་གེ་པ་གཉིས་སུ་ཡོད་ཅིང་། སྙོམས་འཇུག་པ་དག་ནི་ཚེ་འདིར་བསམ་
གཏན་གྱི་དངོས་གཞིའི་སྙོམས་འཇུག་བསྒྲུབས་ནས་གཟུགས་མེད་ཀྱི་ཏིང་འཛིན་
ཐོབ་པ་ན། རང་ཉིད་དགྲ་བཅོམ་ཐོབ་པའི་འདུ་ཤེས་སྐྱེས་པ་མཐར་འཆི་བའི་ཚེ་
ཏིང་འཛིན་དེ་ལས་ཉམས་ནས་གནས་འོག་མར་སྐྱེ་བ་མཐོང་བ་ན་དགྲ་བཅོམ་
ཐོབ་པ་ཡོད་ཅེས་པ་མི་བདེན་ནམ་སྙམ་དུ་ལོག་ལྟ་སྐྱེ་ལ། ཚུལ་དེ་དང་མཐུན་པར་
སྐྱེ་བ་སྔ་ཕྱི་ཡོད་ལ། ལས་རྒྱུ་འབྲས་མེད་དོ་ཞེས་སྨྲ་བའོ། །རྟོག་གེ་པ་དག་ནི་རྒྱུ་
མཚན་ལྟར་སྣང་ལ་བརྟེན་ནས་མངོན་མཐོ་དང་ངེས་ལེགས་གཉིས་ཀའི་རྒྱུ་འབྲས་
ལ་སྐུར་བ་བཏབ་སྟེ་ཐར་པ་ཐོབ་པ་མེད་ཅིང་། སྐྱེ་བ་སྔ་ཕྱིའང་མེད་དོ་ཞེས་སྨྲ་
བར་བྱེད་དོ། །དེ་དག་ལས་འདིར་ནི་རྒྱང་འཕེན་སྙོམས་འཇུག་པ་དག་གི་འདོད་
བ་དང་མཐུན་པར་སྨྲས་ཏེ། དེ་ཡང་འདི་ལྟར་དབང་པོ་དྲུག་གི་ཡུལ་དུ་སྣང་བའི་
འདུས་བྱས་འདི་ཐམས་ཅད་ལ་རྒྱུ་མེད་པར་གློ་བུར་དུ་ངོ་བོ་ཉིད་ལས་བྱུང་བ་ཡིན་
ཏེ། རྒྱུ་ཡོད་ན་པདྨའི་སྡོང་བུ་དང་། ལོ་མ་དང་། ཟེའུ་འབྲུའི་སྙིང་པོ་དང་། ཁ་དོག་
སྣ་ཚོགས་པ་དང་། དབྱིབས་སྣ་ཚོགས་པ་དང་། འཇམ་པ་ལ་སོགས་པའི་རེག་བྱ་
དང༌། དྲི་བསུང་ལ་སོགས་པའི་ཁྱད་པར་མང་པོ་འདི་དག་གི་རྒྱུ་ནི་གང་ཞིག་ཡིན།
རྨ་བྱ་ལ་སོགས་པའི་བྱའི་འདབ་མ་ཁ་དོག་སྣ་ཚོགས་པ་འདི་ལའང་རི་མོ་འདྲི་བར་
བྱེད་པ་སུ་ཞིག་ཡོད། འདི་དག་ལ་བྱེད་པ་པོ་སུ་ཡང་མེད་པ་མིག་གིས་མཐོང་བ་
འདི་བཞིན་དུ་མི་དང་། རྟ་དང༌། བོང་བུ་ལ་སོགས་པའི་འགྲོ་བ་འདི་དག་ལའང་
བྱེད་པ་པོའི་རྒྱུ་གང་ཡང་མེད་ཀྱི། ངོ་བོ་ཉིད་ཀྱིས་དེ་དང་དེ་བཞིན་དུ་གྲུབ་པར་
- 354 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ངེས་སོ་ཞེས་སྨྲ་བར་བྱེད་དོ། །འདོད་ཚུལ་འདི་རྒྱང་འཕེན་སྙོམས་འཇུག་པ་དག་
གི་འདོད་ཚུལ་ཡིན་པ་ནི་འགྲོ་བ་ཞེས་པའི་ཚིག་གིས་ཤེས་ཏེ། འགྲོ་བ་ཞེས་པ་ནི་
སྐྱེ་བ་གཅིག་ནས་གཅིག་ཏུ་འཕོ་བ་ཡིན་ལ། སྙོམས་འཇུག་པ་དག་ནི་སྐྱེ་བ་སྔ་ཕྱི་
ཡོད་ལ། ལས་རྒྱུ་འབྲས་མེད་ཅེས་སྨྲ་བ་བྱེད་པས་སོ། །
གཉིས་པ་རྟག་པར་སྨྲ་བ་མུ་སྟེགས་དབང་ཕྱུག་པའི་ལུགས་བརྗོད་པ་ནི།
ཁ་ཅིག་ནི་ཞེས་པ་ནས། མེད་པར་བྱེད། ཅེས་པའི་བར་ཏེ། མུ་སྟེགས་རྟག་པར་
སྨྲ་བ་དབང་ཕྱུག་པའི་གྲུབ་མཐའ་འཛིན་པའི་བློན་པོ་ཁ་ཅིག་ནི་སྣོད་བཅུད་ཀྱི་
འཇིག་རྟེན་འདི་དག་ཐམས་ཅད་ལྷ་ཆེན་དབང་ཕྱུག་གིས་རང་གི་བློས་འདི་དང་
འདི་ལྟར་བྱའོ་སྙམ་དུ་བསམས་ཏེ་སྦྱར་བ་དེའི་རྒྱུ་ལས་བྱུང་བ་ཡིན་པར་སྟོན་ཏེ།
དེ་ཡང་འདི་ལྟར་སྣོད་བཅུད་ཀྱི་འཇིག་རྟེན་འདི་དག་ཐམས་ཅད་རྒྱུ་མེད་དུ་འབྱུང་
བ་མི་ རིགས་ཤིང་། རེ་རེ་ལ་རྒྱུའི་ཁྱད་ པར་མང་པོ་ཡོད་པའང་མི་འཐད་པས།
སྣོད་བཅུད་ཀྱི་འཇིག་རྟེན་འདི་ལ་བྱེད་པ་པོ་སྣོད་བཅུད་ཀུན་གྱི་བདག་པོ་ལྷ་ཆེན་
དབང་ཕྱུག་ཅེས་བྱ་བ་ཡོན་ཏན་མཐའ་ཡས་པ་ཞིག་ཡོད་དོ། །ལྷ་ཆེན་དབང་ཕྱུག་
གིས་སྣོད་བཅུད་ཀྱི་འཇིག་རྟེན་སྣ་ཚོགས་པ་འདི་དག་སུ་ལའང་མི་ལྟོས་པར་རང་
དགར་བྱེད་པ་ངེས་པར་ཡོད་ཅིང་འཇིག་རྟེན་འདི་དག་བྱས་ནས་ཕྱིས་སོ་སོར་
འཇིག་པ་དང༌། སྣོད་བཅུད་གཉིས་ཀ་ཞིག་སྟེ་མཉམ་དུ་མེད་པ་སྟེ་འཇིག་རྟེན་
སྟོང་པ་ཡང་ལྷ་ཆེན་དབང་ཕྱུག་འདི་གཅིག་པུས་བྱེད་པ་ཡིན་ནོ་ཞེས་སྨྲའོ། །འདི་
དག་གིས་དབང་ཕྱུག་བྱེད་པ་པོར་སྨྲ་བ་ནི་དབང་ཕྱུག་གིས་བློ་སྔོན་དུ་བཏང་སྟེ་
འདི་དང་འདི་བྱེད་དོ་སྙམ་དུ་འཇིག་རྟེན་བྱེད་པ་ནི་དཔེར་ན། ཤིང་མཁན་གྱིས་
འདི་དང་འདི་ལྟར་བཟོའོ་སྙམ་དུ་བློ་སྔོན་དུ་བཏང་སྟེ་སྟེ་ལུས་ཅི་འདོད་བཟོ་བ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞིན་དང་། རྫ་མཁན་གྱིས་བློ་སྔོན་དུ་བཏང་སྟེ་བུམ་པ་ལ་སོགས་པའི་དབྱིབས་
སྣ་ཚོགས་བཟོ་བ་བཞིན་དང༌། བྲན་གྱིས་སྟ་རེ་བཟུང་སྟེ་ཤིང་སྣ་ཚོགས་གཅོད་པ་
བཞིན་དུ་སྣོད་བཅུད་འདི་དག་འགྲུབ་པ་དང་འཇིག་པ་གཉིས་ཀ་དབང་ཕྱུག་
གཅིག་པུས་བྱེད་པར་སྨྲ་ལ། འདི་དག་གིས་དབང་ཕྱུག་ལ་མཐའ་ཡས་གཅིག་པུ་
ཞེས་སྨྲ་བ་ནི་དབང་ཕྱུག་གི་ཡོན་ཏན་བརྗོད་པ་སྟེ། མུ་སྟེགས་འདི་དག་གིས་
དབང་ཕྱུག་ལ་ཡོན་ཏན་བརྒྱད་བཤད་དེ། སེམས་ཅན་གྱི་སྐྱེ་འཇིག་ཐམས་ཅད་
དབང་ཕྱུག་གཅིག་པུས་བྱེད་པས་ན་ཕྲ་བ་དང༌། སྣོད་བཅུད་ཀྱི་འཇིག་རྟེན་གྱི་སྐྱེ་
འཇིག་ཐམས་ཅད་བྱེད་པས་ཡང་བ་དང་། སྣོད་བཅུད་གཉིས་ཀ་སྐྱེ་འཇིག་བྱེད་
པས་ན་བདག་པོར་གྱུར་པ་དང་། སེམས་ཅན་རྣམས་ལ་ཚར་གཅོད་རྗེས་འཛིན་
ཐམས་ཅད་འདིས་བྱེད་པས་ན་དབང་དུ་གྱུར་པ་དང་། ཡིད་ཀྱིས་གང་བསམས་པ་
དེར་འགྲོ་བས་ན་གར་ཡང་ཁྱབ་པ་དང་། འབྱུང་པོ་ཀུན་གྱིས་མཆོད་པར་གྱུར་པ་
དང་། ཡོན་ཏན་གསུམ་ལ་འདོད་དགུར་དབང་སྒྱུར་བས་འདོད་དགུར་ལྡན་པ་
དང་། གང་འདོད་བྱེད་ཐུབ་པས་དགའ་མགུར་ གནས་ པ་ སྟེ། བརྒྱད་བཤད་ལ།
བརྒྱད་པོ་འདི་ནི་ཡོན་ཏན་མཐའ་ཡས་པས་ན། དབང་ཕྱུག་ལ་ཡོན་ཏན་མཐའ་
ཡས་ པ་ཞེས་བརྗོད་དོ། །འདོད་པ་བརྗོད་པ་འདིས་ནི་ཚངས་པ་པ་དང༌། རིག་
བྱེད་མཐའ་པ་དང་། གྲངས་ཅན་པའི་འདོད་པ་བརྗོད་པའང་མཚོན་ཏེ། ཚངས་པ་
བ་ནི་སྣོད་བཅུད་ཀུན་གྱི་བྱེད་པོ་ཚངས་པར་སྨྲ་བ་དང་། རིག་བྱེད་མཐའ་པ་ནི་
ཀུན་གྱི་བྱེད་པོ་རིག་བྱེད་དུ་སྨྲ་ཞིང་། རིག་བྱེད་ནི་ཚངས་པའི་ངོ་བོ་ཡི་གེར་ཤར་
བ་ནམ་ཡང་འགྱུར་བ་མེད་པའི་རྟག་པ་བདེན་པའི་དོན་ཅན་གྱི་ཚད་མར་སྨྲའོ། །
གྲངས་ཅན་པ་འདི་རྣམས་ཀྱང་ཕལ་ཆེར་ཚངས་པའམ། དབང་ཕྱུག་ལ་སྐྱབས་སུ་
- 356 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགྲོ་ཞིང་། སྣོད་བཅུད་འདི་ཐམས་ཅད་སྤྱི་གཙོ་བོའི་རྣམ་འགྱུར་དུ་སྨྲ་བར་བྱེད་
པས་མུ་སྟེགས་འདི་དག་འདོད་ཚུལ་གྱི་གནད་མཚུངས་སོ། །སྣོད་བཅུད་ཐམས་
ཅད་དབང་ཕྱུག་གིས་བྱས་པར་སྨྲ་བའི་མུ་སྟེགས་འདིའི་ཐོག་མའི་གྲུབ་མཐའ་
འཆའ་བ་པོ་ནི་དྲང་སྲོང་རྐང་མིག་ཅེས་བྱ་བ་ཞིག་བྱུང་སྟེ། དེ་ཡང་དྲང་སྲོང་མཛེས་
པ་ཞེས་བྱ་བ་ཞིག་གིས་ལྷ་ཆེན་དབང་ཕྱུག་མཉེས་པར་བྱས་པའི་སྤྱོད་པའི་ཁྱད་
པར་ཞིག་ལས་རྐང་མིག་ཅེས་མིང་དུ་ཆགས་ཏེ། དེ་ཕྱིན་དྲང་སྲོང་རྐང་མིག་ཅེས་
བརྗོད་པ་དེ་ལ་ལྷ་ཆེན་དབང་ཕྱུག་གིས་མུ་སྟེགས་ཀྱི་གཞུང་རྩོམ་པར་དབང་
བསྐུར་བས། དེས་དབང་ཕྱུག་པའི་གྲུབ་མཐའ་བཟུང་སྟེ་གཞུང་མང་དུ་བརྩམས་
པ་དེའི་ རྗེས་སུ་འབྲངས་པའི་མུ་སྟེགས་པ་རྣམས་ལ་རྐང་མིག་པ་ཞེས་གྲགས།
གྲུབ་མཐའ་འདི་འཛིན་པའི་དྲང་སྲོང་གཟེགས་ཟན་ཞེས་པ་ཞིག་ཀྱང་བྱུང་བས།
དེའི་རྗེས་སུ་འབྲང་བ་རྣམས་ལ་གཟེགས་ཟན་པ་ཞེས་བརྗོད་མུ་སྟེགས་བྱེ་བྲག་པ་
དང༌། རིག་པ་ཅན་པ་གཉིས་ཀྱང་ཕར་ཆེར་ལུགས་འདི་དང་རྗེས་སུ་མཐུན་ཞིང་།
ལྷག་པར་རིག་པ་ཅན་པ་ནི་འདིའི་རྗེས་སུ་འབྲང་བ་སྟེ་བྲམ་ཟེ་རྐང་མིག་གི་རིག་
པ་བཟུང་སྟེ་གྲུབ་མཐའ་སྨྲ་བར་བྱེད་པས་ན་རིག་པ་ཅན་པ་ཞེས་བརྗོད་པར་
འཕགས་ཡུལ་གྱི་གཞུང་ཆེན་པོ་འགའ་ཞིག་ལས་བཤད་དོ། །འདི་དག་གི་འདོད་
ཚུལ་ཞིབ་ཏུ་བརྗོད་ན་ཡི་གེ་ཤིན་ཏུ་མང་བ་དགོས་པས་མ་སྤྲོས་སོ། ། །
གསུམ་པ་ལས་རྒྱུར་སྨྲ་བའི་མུ་སྟེགས་པའི་འདོད་པ་བརྗོད་པ་ནི། ཡང་ལ་
ལ་ནི་ ཞེས་ པ་ནས། ལ་ ལས་ གྱུར། ཅེས་ པའི་བར་ཏེ། ཡང་ བློན་ པོ་ ལ་ ལ་ནི་
འཇིག་རྟེན་འདི་ན་བདེ་བ་དང་མི་བདེ་བ་ཇི་སྙེད་ཅིག་ཡོད་པ་འདི་དག་ཐམས་
ཅད་སྔོན་གྱི་ལས་ཀྱིས་བྱས་ཀྱི། འཇིག་རྟེན་སྣ་ཚོགས་པ་འདི་ལ་རྒྱང་འཕེན་པ་སྨྲ་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བ་ལྟར་རྒྱུ་མེད་པ་ནི་མི་འཐད་དེ། པདྨ་ལ་སོགས་པ་མེ་ཏོག་རྣམས་ས་དང་ཆུ་ཡོད་
ན་སྐྱེ་ཡི། དེ་མེད་ན་མི་སྐྱེ་བ་མངོན་སུམ་དུ་མཐོང་བས་ན་རྒྱུ་མེད་པར་སྨྲ་བ་མི་
འཐད་དོ། །རྒྱུ་ཡོད་ཀྱང་དབང་ཕྱུག་གཅིག་པུས་བྱས་པའང་མི་འཐད་ལ། སངས་
རྒྱས་པ་འདོད་པ་ལྟར་སྐྱེས་བུས་དགེ་སྡིག་གི་སྤང་བླང་ལ་འབད་པའི་མཐུས་བྱས་
པའང་མ་ཡིན་ནོ་ཞེས་རྒྱལ་པོ་དེ་ལ་སྣོད་བཅུད་འདི་ལ་འཕྲལ་གྱི་རྐྱེན་མེད་པར་
སྔོན་གྱི་ལས་ཁོ་ནས་འགྲུབ་པ་དེ་ལྟ་བུའི་ལྟ་བ་འཛིན་དུ་བཅུག་གོ །བཤེས་གཉེན་
པོ་ཏོ་བའི་ གསུང་སྒྲོས་ཟིན་བྲིས་སུ་ བྱས་ པ་ ལས། ལྟ་བ་འདི་འཛིན་པ་ནི་མུ་
སྟེགས་གཅེར་པུ་པའི་རིགས་ཤིག་ཡིན་པ་དང་། འདིས་སེམས་ཅན་རྣམས་ལ་
བདེ་སྡུག་བསྐྱེད་པའི་སྔོན་གྱི་ལས་རྙིང་སྨིན་མཚམས་ན་ཐིག་ལེ་ཡོད་པ་དེ་ལས་
བདེ་སྡུག་བསྐྱེད་པར་འདོད་ཅེས་འབྱུང་ངོ་། །འདིས་ཇི་ལྟར་འདོད་ཚུལ་ནི་ཕྱི་ནང་
གི་དངོས་པོ་མཐའ་ཡས་པ་སོ་སོར་གནས་པ་མང་ པོ་འདི་རྣམས་དབང་ ཕྱུག་
གཅིག་པུས་དུས་ གཅིག་ཏུ་ ཇི་ ལྟར་ བྱ་བར་ནུས། འཕྲལ་གྱི་རྐྱེན་གྱིས་ ཀྱང་མི་
འགྲུབ་སྟེ། བདེ་བར་བྱེད་པ་ལ་མཁས་ཤིང་འབད་པ་ཆེ་བ་དག་ཀྱང་ཇི་ལྟར་
འབད་པ་དེ་ལྟར་མི་འགྲུབ་པར་སྡུག་བསྔལ་མྱོང་བར་འགྱུར་པ་མངོན་སུམ་དུ་
མཐོང་བས་སོ། །དེ་བས་ན་བདེ་བ་དང་སྡུག་བསྔལ་འདི་དག་ཐམས་ཅད་སྔོན་གྱི་
ལས་ཁོ་ན་ལས་འགྲུབ་པར་འགྱུར་རོ་ཞེས་བརྗོད་དེ་རྒྱལ་པོ་དེ་ལྟ་བ་ངན་པ་དེ་ལ་
དྲངས་སོ། །མུ་སྟེགས་གཅེར་བུ་པ་ནི་དབང་ཕྱུག་གིས་ བྱིན་གྱིས་བརླབས་པའི་
དྲང་སྲོང་མཆོད་འོས་ཞེས་བྱ་བ་ཞིག་གི་རྗེས་སུ་འབྲང་བ་ཡིན་ལ། གཞན་ཡང་
འདི་ལ་སྟོན་པ་མང་དུ་ཡོད་དོ། །མུ་སྟེགས་འདི་ནི་ཕྱི་རོལ་ཏུ་རྒྱུ་བའི་ཚེ་གོས་མེད་
པར་གཅེར་བུར་འགྲོ་བས་ན་གཅེར་བུ་པ་ཞེས་མིང་དུ་ཆགས་ཤིང་། གཞན་ཡང་
- 358 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་ལ་ཕྱོགས་ཀྱི་གོས་ཅན་དང༌། ནམ་མཁའི་གོས་ཅན་དང་། མེ་ལྔ་བསྟེན་པ་
སོགས་དཀའ་ཐུབ་ཀྱིས་ལུས་གདུངས་པར་བྱས་པའི་མཐུས་སྔོན་གྱི་ལས་ཀྱི་སྡིག་
པ་ཟད་པར་འདོད་པས་ཟད་པ་པ་དང༌། སྐྱེས་བུའི་སྲོག་བདག་ཏུ་སྨྲ་བས་འཚོ་བ་
པ་དང༌། གསང་བ་མི་ སྤ་བར་འགྲོ་བས་འཛེམ་མེད་པ་དང་། ལུས་ལ་ཐལ་བ་
བསྐུས་ཏེ་འགྲོ་བས་ཐལ་བ་པ་དང་། ཕྱོགས་ཀུན་ཏུ་མྱུལ་བས་ན་ཀུན་ཏུ་རྒྱུ་ཞེས་
མིང་དུ་ཆགས་སོ། །གཞན་ཡང་འདིའི་འདོད་ཚུལ་མང་དུ་ཡོད་ཀྱང་མ་སྤྲོས་སོ། །
བཞི་པ་མེད་པར་སྨྲ་བ་ཚུ་རོལ་མཛེས་པ་པའི་ལུགས་བརྗོད་པ་ནི། གཞན་
དག་ནི་ཞེས་པ་ནས། གཞོལ་བར་མཛོད། ཅེས་པའི་བར་ཏེ། རྒྱང་འཕེན་རྟོག་གེ་
བའི་ལུགས་འཛིན་པའི་བློན་པོ་གཞན་དག་ནི་རྒྱལ་པོ་དེ་ཚེ་འདིར་འདོད་པའི་
ལོངས་སྤྱོད་ལ་ཅི་དགར་སྤྱོད་པར་བྱེད་དུ་གཞུག་པའི་ཕྱིར་ཆད་པར་ལྟ་བའི་
གཏམ་གྱིས་ཁ་དྲང་བར་བྱེད་དོ། །ཆད་པར་ལྟ་བའི་གཏམ་ཇི་ལྟར་སྨྲ་བ་ནི་བློན་པོ་
དེ་དག་གིས་སྨྲས་པ། མུ་སྟེགས་སྔ་མ་དེ་དག་གིས་སྨྲས་པ་ལྟར། ཁ་དོག་རྣམ་པ་
སྣ་ཚོགས་པ་དང་། ཡོན་ཏན་རྣམ་པ་སྣ་ཚོགས་དང་ལྡན་པའི་པདྨའི་སྡོང་པོ་ལ་
སོགས་པའི་ཤིང་འདི་དག་ལས་ཀྱིས་བྱས་པ་མ་ཡིན་ཞིང་། དབང་ཕྱུག་གིས་བྱས་
པའང་མ་ཡིན་ལ། འོན་ཀྱང་འདི་དག་རྒྱུ་མེད་དུ་གློ་བུར་དུ་ས་ལས་འཐོན་ཏེ་
འབྱུང་བར་འགྱུར་ཞིང་། ཤིང་འདི་དག་རྩ་བ་བཏོན་ཏེ་ཆུད་གསོན་པ་རྣམས་ནི་
སླར་དེ་བཞིན་དུ་སྐྱེ་བར་མི་འགྱུར་བར་མངོན་སུམ་དུ་མཐོང་བ་འདི་བཞིན་དུ་
མིའི་འཇིག་རྟེན་འདི་དག་ཀྱང་ཤིང་དེ་དང་འདྲ་བར་སྐྱེ་བ་ནི་རྒྱུ་མེད་གློ་བུར་དུ་སྐྱེ་
ལ། ཤི་བའི་ཚེའང་སྟོང་ནས་སླར་སྐྱེ་བ་མེད་པས་ན། ཚེ་འདིར་འདོད་པའི་བདེ་བ་
ཡིད་ལ་གང་འདོད་པ་དག་ལ་ཅི་དགར་གཞོལ་བར་མཛོད་ཅིག་ཅེས་བརྗོད་དོ། །
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མུ་སྟེགས་འདི་ནི་གཞན་ཐམས་ཅད་ལས་ཀྱང་ཐ་ཆད་ཅིང་ངན་པ་སྟེ། སྐྱེ་བ་སྔ་ཕྱི་
མེད་པར་འདོད་ཅིང་། ཚེ་འདི་འབའ་ཞིག་ལ་ཅི་འདོད་བྱེད་དུ་གཞུག་པར་བྱེད་
པས་ན་འདི་ལ་ཚུ་རོལ་མཛེས་པ་པ་ཞེས་བརྗོད་ཅིང་། ཤི་བའི་ཚེ་རྣམ་ཤེས་རྒྱུན་
ཆད་པར་སྨྲ་བས་ཆད་པར་སྨྲ་བ་དང་། ལས་རྒྱུ་འབྲས་མེད་པར་ལྟ་བས་མེད་པར་
སྨྲ་བ་དང་། ཡང་དག་པའི་ལྟ་བ་ལས་རིང་དུ་སོང་བས་ན་རྒྱང་འཕེན་པ་ཞེས་
བརྗོད་པར་ཤིང་རྟ་ཆེན་པོ་རྣམས་ཀྱི་གཞུང་ལས་འབྱུང་ཞིང་། འདིའི་འདོད་ཚུལ་
མང་དུ་སྣང་ནའང་བཤང་གཅིའི་ཕུང་པོ་དཀྲུགས་ན་དྲི་ང་ཞིང་སྐྱུག་བྲོ་བ་ལས་མ་
འདས་པ་བཞིན་དུ་ཞིབ་ཏུ་མ་སྤྲོས་སོ། །
ལྔ་པ་ཁྱབ་འཇུག་གི་རྗེས་སུ་འབྲངས་ཏེ་རྒྱལ་རིགས་ཀྱི་གཞུང་ལུགས་
གཙོ་བོར་བྱེད་པའི་ལུགས་བརྗོད་པ་ནི། ཁ་ཅིག་ནི་ཞེས་པ་ནས། དེ་དག་སྤྱད།
ཅེས་པའི་བར་ཏེ། ཁྱབ་འཇུག་གི་རྗེས་སུ་འབྲངས་ཏེ་འཚེ་བ་ཆོས་སུ་སྨྲ་བའི་བློན་
པོ་ཁ་ཅིག་ནི་རྒྱལ་པོ་དེ་ལ་རྒྱལ་རིགས་ཀྱི་གཙུག་ལག་ལས་འབྱུང་བ་ཕ་རོལ་
འཇོམས་པ་ལ་གཡོ་དང་། རལ་གྲི་དང་ཕུབ་བཟུང་སྟེ་ཕ་རོལ་གྱི་གཡུལ་གཞོམ་
པར་བྱེད་པའི་དགྲ་ཐབས་དང་འབྲེལ་བ། སེམས་ཅན་ལ་སྙིང་རྗེ་མེད་ཅིང་སེམས་
ཅན་གསོད་པ་ཆོས་སུ་སྨྲ་བའི་སྐྱོན་དང་བཅས་པ། དམ་པའི་ཆོས་དང་འགལ་བ་
རྣམས་ལ་འདི་དག་ནི་རྒྱལ་པོའི་ཆོས་ལུགས་ལགས་སོ་ཞེས་གསོལ་ཏོ། །དེ་ཡང་
རྒྱལ་པོ་རྣམས་ནི་ཁྱབ་འཇུག་གིས་བྱིན་གྱིས་བརླབས་པ་ཡིན་པས་བྱ་བ་གང་བྱས་
པ་ཐམས་ཅད་ཁྱབ་འཇུག་གིས་བྱས་པར་འགྱུར་བས་མི་ལ་སོགས་པ་བསད་པ་ལ་
ཉེས་པ་མེད་མོད། རྒྱལ་པོ་རང་ལ་བརྟེན་པའི་མི་རྣམས་སྐྱོང་དགོས་པས་ན། མི་
དེ་རྣམས་ལ་གྲིབ་མའི་ལྗོན་ཤིང་བསྲུང་བ་བཞིན་དུ་དེ་དག་ཇི་སྲིད་དགོས་པའི་
- 360 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དུས་ལ་མ་བབ་པ་དེ་སྲིད་དུ་རང་གི་གཡོག་རྣམས་དང༌། རང་ལ་ཕན་འདོགས་པ་
རྣམས་བྱས་པ་གཟོ་བ་དང་། རང་གི་གྲགས་པ་བསྲུང་བའི་ཕྱིར་དུ་སྐྱོང་དགོས་ལ།
ནམ་ཞིག་ནན་ཏུར་གྱི་ཆད་པས་བཅད་དགོས་པ་དང་། བསད་དགོས་པ་བྱུང་ན་ལྷ་
ཆེན་ཁྱབ་འཇུག་ལ་མཆོད་སྦྱིན་བྱ་བའི་ཕྱིར་ཕྱུགས་བཞིན་དུ་བསད་དེ། དེ་དག་
ཁྱབ་འཇུག་གི་མཆོད་པ་ལ་སྤྱད་པར་བྱའོ་ཞེས་རྒྱལ་པོ་དེ་འཚེ་བ་ཆོས་སུ་སྨྲ་བའི་
ལྟ་བ་ངན་པ་དེ་ལ་ཁ་དྲངས་སོ། །འཚེ་བ་ཆོས་སུ་སྨྲ་བའི་མུ་སྟེགས་ངན་པ་འདི་ནི་
སྔོན་དྲང་སྲོང་གདུག་པ་འགའ་ཞིག་གིས་རྒྱལ་སྲིད་ཀྱི་གཙུག་ལག་འདི་བཞིན་དུ་
བརྩམས་པ་ལས་འཕེལ་བར་གྲགས་ཤིང་། ད་ལྟའང་ལུགས་ངན་འདི་ནི་མཐའ་
འཁོབ་རྣམས་ན་ཆེས་དར་བར་སྣང་ངོ༌། །
གསུམ་པ་དོན་བསྡུ་བ་ནི། དེ་ལྟར་བློན་པོ་དེ་དག་གིས་རྒྱལ་པོ་དེ་ལྟ་བ་
ངན་པའི་ལམ་དེ་དང་དེ་དག་ཏུ་དྲངས་པར་འགྱུར་ཏོ། །ཞེས་པ་སྟེ། སེམས་ཅན་
སྤྱི་མཐུན་གྱི་ལས་ངན་པའི་མཐུ་དང་། བདུད་སྡིག་ཏོ་ཅན་གྱི་མཐུས་སྔར་བཤད་
པ་དེ་ལྟར་མུ་སྟེགས་ཀྱི་ལུགས་འཛིན་པའི་བློན་པོ་དེ་དག་གིས་རྒྱལ་པོ་དེ་སྔར་
སེམས་དཔའ་ཆེན་པོས་བསྟན་པའི་ནང་པ་སངས་རྒྱས་པའི་ལྟ་བ་དེ་དང་ཕྲལ་
ནས་མུ་སྟེགས་ཀྱི་ལྟ་བ་ངན་པའི་ལམ་སྔར་བརྗོད་པ་དེ་དང་དེ་དག་ཏུ་ཁ་དྲངས་
པར་གྱུར་ཏོ། ། །
གསུམ་པ་རྒྱལ་པོ་འཁོར་བཅས་ལ་ཐུགས་བརྩེ་བས་རྒྱལ་པོའི་ཕོ་བྲང་དུ་
བྱོན་པ་ལ་གཉིས། སེམས་དཔའ་ཆེན་པོས་རང་ལ་དྲིན་ལན་ལོག་མཇལ་བྱེད་པ་
ལ་རྒྱུད་མི་འཁྲུག་པར་བཟོད་པའི་སྟོབས་བསྐྱེད་ནས་རྒྱལ་པོ་དེ་ལ་ཐུགས་བརྩེ་
བས་ཕན་གདགས་པར་བསམས་པ་དང་། རྒྱལ་པོ་འཁོར་བཅས་འདུལ་བའི་ཕྱིར་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རྫུ་ འཕྲུལ་མངོན་པར་འདུ་བྱས་ནས་ཕོ་བྲང་དུ་བྱོན་པའོ། །དང་པོ་ནི། དེ་ནས་
བྱང་ཆུབ་སེམས་དཔའ་ཞེས་པ་ནས། མི་ཆགས་སོ། །ཞེས་པའི་བར་ཏེ། དེའི་ཚེ་
བྱང་ཆུབ་སེམས་དཔའ་སེམས་དཔའ་ཆེན་པོ་དེས་མཉམ་བཞག་ལས་བཞེངས་
ནས་རྗེས་ཐོབ་ཀྱི་སྐབས་སུ་རྒྱལ་པོ་འཁོར་བཅས་ལ་ཐུགས་བརྩེ་བས་གཟིགས་
པ་ན། རྒྱལ་པོ་དེ་རང་གི་བློན་པོ་ཕྱི་རོལ་མུ་སྟེགས་པའི་ལྟ་བ་ལ་ཞེན་པ་སྐྱེ་བོ་
སྡིག་པ་ཅན་དེ་རྣམས་བསྟེན་ཅིང་དེ་དག་གིས་བསླུས་པའི་ངག་ཉན་པ་དང་ཆོས་
རྣམས་ཀྱི་གནས་ལུགས་ལ་དཔྱོད་པའི་སོ་སོར་རྟོག་པའི་ཤེས་རབ་ཀྱི་མཐུ་མེད་
པར་བློ་གཞན་གྱི་དྲིང་ལ་འཇོག་པས་འདུས་བྱས་རྒྱུ་མེད་དུ་འཛིན་པ་དང་། སྤྱི་
གཙོ་བོ་དང་དབང་ཕྱུག་སོགས་ཀྱིས་བྱས་པར་འཛིན་པ་དང༌། ལས་ གསར་དུ་
གསོག་པ་མེད་པར་ལྟ་བ་དང་། མངོན་མཐོ་དང་ངེས་ལེགས་ཐམས་ཅད་ལ་སྐུར་
བ་འདེབས་པའི་ལྟ་བ་ངན་པའི་གཡང་སར་ལྟུང་དུ་ཉེ་བར་རྟོགས་ནས་རྒྱལ་པོ་དེ་
ལ་སྙིང་བརྩེ་བར་གྱུར་ཏེ། རྒྱལ་པོ་དེ་ལྟ་བ་ངན་པ་དེ་དག་ལས་ཐབས་གང་ཞིག་
གིས་བཟློག་པར་བྱ་སྙམ་དུ་བསམས་སོ། །དེ་ཡང་སྔོན་ཡུན་རིང་པོ་ནས་ཐེག་པ་
ཆེན་པོའི་ཡོན་ཏན་ལ་གོམས་པས་དགེ་བ་རྒྱལ་སྲས་དམ་པ་རྣམས་སྤྱིར་སེམས་
ཅན་ཐམས་ཅད་ཀྱིས་སྔར་མ་བྱས་པའི་དྲིན་བསམས་ཤིང་། ལྷག་པར་སྔར་རང་
ལ་བཟའ་བཏུང་སྟེར་བ་སོགས་ལེགས་པ་སྣ་རེ་བྱས་པ་རྣམས་ཀྱང་ནམ་ཡང་མི་
བརྗེད་ པར་ སེམས་ ལ་ གནས་ ལ། རང་ ལ་ ཁྱད་གསོད་དང་ བརྙས་ པ་ བྱས་ པ་
སོགས་ཉེས་པ་བྱས་པ་རྣམས་ནི་པདྨའི་འདབ་མ་ལ་ཆུ་མི་ཆགས་པ་བཞིན་དུ་
སེམས་ལ་མི་ཆགས་སོ། །
གཉིས་པ་རྒྱལ་པོ་འཁོར་བཅས་འདུལ་བའི་ཕྱིར་དུ་རྫུ་འཕྲུལ་མངོན་པར་
- 362 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདུ་བྱས་ནས་ཕོ་བྲང་དུ་བྱོན་པ་ནི། དེ་ནས་བྱང་ཆུབ་སེམས་དཔས་བསམས་པ།
ཞེས་ པ་ནས། འོངས་ སོ། །ཞེས་ པའི་ བར་ ཏེ། དེ་ནས་ བྱང་ ཆུབ་ སེམས་ དཔས་
བསམས་པ། ད་ནི་རྒྱལ་པོ་དེ་འདུལ་བའི་དུས་ལ་བབ་པོ་སྙམ་ནས་རང་གི་དཀའ་
ཐུབ་ཀྱི་གནས་སུ་སྤྲེའུ་ཆེན་པོ་ཞིག་མངོན་པར་སྤྲུལ་ནས་རྫུ་འཕྲུལ་གྱི་མཐུས་སྤྲེའུ་
དེའི་པགས་པ་བཤུས་ཏེ། ལུས་ཀྱི་ཤ་དང་ནང་ཁྲོལ་ལ་སོགས་པ་གཞན་མི་སྣང་
བར་བྱས་ནས་བྱང་སེམས་བདག་ཉིད་ཆེན་པོ་དེ་སྤྲེའུའི་པགས་པ་ཆེན་པོ་སྤྲུལ་པ་
དེ་གྱོན་ཏེ་རྒྱལ་པོ་དེའི་ཕོ་བྲང་གི་སྒོར་བྱོན་པ་དང་། ཕོ་བྲང་གི་ཆབ་སྒོ་བསྲུང་
པས་ཀྱང་རྒྱལ་པོ་ལ་འདི་ལྟར་བྱོན་ནོ་ཞེས་སྦྲན་ནས། རྒྱལ་པོའི་འཁོར་ཚོགས་པ་
བློན་པོ་ཆེན་པོ་ནས་བཟུང་གོ་རིམ་བཞིན་དུ་མི་འཁྲུག་པར་འཁོད་པ། མཐའ་ནི་
མཚོན་ཆ་སྣ་ཚོགས་པ་ཐོགས་པ་རྣམས་ཀྱིས་བསྐོར། བློན་པོ་དང་། བྲམ་ཟེ་དང༌།
ཕོ་ཉ་དང་། ནང་མིའི་གཙོ་བོ་རྣམས་ཀྱིས་ནི་གང་། དེར་ཚོགས་པའི་སྐྱེ་བོ་རྣམས་
ཀྱི་ཆས་ནི་དུལ་ཞིང་བརྟན་ལ་རྒྱ་ཆེ། ཕོ་བྲང་དེའི་ཆབ་སྒོ་ཆེན་པོ་ནས་ཆབ་སྒོ་བ་
རལ་ གྲི་དང་ དབྱིག་པ་ཐོགས་པ་རྣམས་ ཀྱིས་ བསྲུང་། ཕོ་ བྲང་ གི་ནང་ན་མིའི་
བདག་པོ་ནི་སེང་གེའི་ཁྲི་ལ་འདུག་པ་དེའི་གནས་སུ་སེམས་དཔའ་ཆེན་པོས་བྱོན་
ནོ། །འགྱུར་གསར་དུ། སྐྱེ་བོའི་ཚོགས་རྣམས་ནི་དུལ་ཞིང་བརྟན་ལ་རྒྱ་ཆེ། ཞེས་
འབྱུང་སྟེ། དོན་ནི་དངོན་ཟིན་ལྟར་གོ་སླའོ། ། །
བཞི་པ་རྒྱལ་པོ་དང་དྲིས་ལན་བྱས་པ་ལ་གཉིས། རྒྱལ་པོས་དྲིས་པ་དང་།
སེམས་དཔའ་ཆེན་པོས་དེའི་ལན་བརྗོད་པའོ། །དང་པོ་ནི། རྒྱལ་པོ་དེས་ཀྱང་
ཞེས་པ་ནས། སུ་ཞིག་ལགས། ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་
རྒྱལ་པོའི་ ཕོ་བྲང་དུ་བྱོན་པ་ན་རྒྱལ་པོ་དེས་ཀྱང་བསུ་བ་ལ་སོགས་ པ་དང་།
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
མགྲོན་གློ་བུར་དུ་འོངས་པ་ལ་བཀུར་སྟི་བྱ་བ་དང་། བྱོན་པ་ལེགས་སོ་ཞེས་སྙན་
པར་སྨྲ་བ་དང་། སྟན་གདིང་བ་སོགས་བྱས་ནས། སེམས་དཔའ་ཆེན་པོས་སྤྲེའུའི་
པགས་པ་གྱོན་པ་དེ་ལ་ངོ་མཚར་ཆེར་བཟུང་ནས་སེམས་དཔའ་ཆེན་པོ་ལ་དྲིས་པ།
འཕགས་ པ་ ལ་ སྤྲེའུའི་ པགས་ པ་ འདི་ ཕུལ ་ བས་ བདག་ ཉིད་ ལ་ ཕན་ ཆེན་ པོ་
བཏགས་པའི་སྦྱིན་བདག་དེ་སུ་ཞིག་ལགས་ཞེས་ཞུས་སོ། །ཡང་ན་འཕགས་པ་ལ་
སྤྲེའུའི་པགས་པ་འདི་ཕུལ་ཏེ་ཕན་འདོགས་པར་བྱེད་པའི་བདག་ཉིད་སྦྱིན་བདག་
དེ་སུ་ཞིག་ལགས་ཞེས་པའོ། །འགྱུར་གསར་དུ། འཕགས་པ་ལ་སྤྲེའུའི་པགས་པ་
འདི་ཕུལ་ནས་ ཕན་ཆེན་པོ་འདོགས་པའི་བདག་ཉིད་ དེ་ སུ་ཞིག་ལགས། ཞེས་
འགྱུར་བཅོས་པ་གོ་བདེའོ། །
གཉིས་ པ་ སེམས་ དཔའ་ ཆེན་ པོས་ དེའི་ ལན་ བརྗོད་ པ་ ནི། བྱང་ ཆུབ་
སེམས་དཔས་སྨྲས་པ། ཞེས་པ་ནས། མགོ་སྨད་དེ་འདུག་གོ །ཞེས་པའི་བར་ཏེ།
དེ་ལྟར་རྒྱལ་པོ་དེས་དྲིས་པ་དེ་ལ་བྱང་ཆུབ་སེམས་དཔས་ལན་སྨྲས་པ། རྒྱལ་པོ་
ཆེན་པོ་སྤྲེའུའི་པགས་པ་འདི་ནི་བདག་ཉིད་ཀྱིས་རྙེད་པ་ཡིན་གྱི། གཞན་སུས་
ཀྱང་མ་བྱིན་ནོ། །བདག་དབེན་པའི་གནས་ན་ས་གཞི་རང་བཞིན་གྱིས་མཁྲང་བ་
ལ་སྟན་གཞན་མེད་པར་རྩྭ་ཀུ་ཤ་དང་། རྩྭ་ཙམ་གཏིང་བ་ལ་སྡོད་ཅིང་ཉལ་བས་
ལུས་གདུངས་ན་ཆོས་ཀྱི་ཆོ་ག་བདེ་བླག་ཏུ་བགྱི་བའི་རྔོ་མི་ཐོག་ལ། སྤྲེའུ་ཆེན་པོ་
འདི་ཡང་དཀའ་ཐུབ་ཀྱི་གནས་ན་མཆིས་པ་བདག་གིས་མཐོང་ནས། དེ་ལ་བདག་
གིས་བསམས་པ། རང་གི་ཆོས་ སྤྱོད་པའི་ཡོ་བྱད་སྤྲེའུའི་པགས་པ་རྙེད་དོ་སྙམ་
མོ། །སྤྲེའུའི་པགས་པ་འདི་ལ་འདུག་གམ་ཉལ་ན་ལུས་བདེ་བས་ཆོས་ཀྱང་བསྒྲུབ་
ནུས་ལ། རྒྱལ་པོ་མལ་སྟན་བཟང་པོ་ལ་མ་ཆགས་པར་ཡང་རང་གི་ཆོས་ཀྱི་ཆོ་ག་
- 364 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྒྲུབ་ཏུ་རུང་ངོ༌ སྙམ་ནས་བདག་ གིས་ སྤྲེའུ་དེའི་ པགས་ པ་ འདི་བཅངས་ཏེ།
སྤྲེའུའི་དེ་ཡང་མེད་པར་བགྱིས་སོ་ཞེས་གསུངས་པ་ན། རྒྱལ་པོ་དེས་དེ་སྐད་ཐོས་
ནས་སེམས་མ་རངས་པར་གྱུར་ཀྱང་དུལ་ཞིང་དེས་པའི་ཚུལ་བཟུང་སྟེ། བྱང་ཆུབ་
སེམས་དཔའ་ལ་དངོས་སུ་ཅི་ཡང་མ་སྨྲས་སོ། །རྒྱལ་པོ་དེ་སྔར་ནས་ བློན་པོ་
རྣམས་ཀྱི་ཕྲ་མ་བྱེད་བྱེད་པ་དེའི་ཐོག་ཏུ་སྤྲེའུ་བསད་པར་གོ་སྟེ་ངོ་ཚ་བར་གྱུར་ནས་
ཅུང་ཞིག་མགོ་སྨད་དེ་འདུག་གོ ། །
ལྔ་པ་ལྟ་བ་ངན་པ་རྣམས་རིགས་པ་དྲི་མ་མེད་པས་སུན་ཕྱུང་བ་ལ་གཉིས།
རྒྱལ་པོའི་བློན་པོ་རྣམས་ཀྱིས་སེམས་དཔའ་ཆེན་པོས་སྤྲེའུ་བསད་པར་བསམས་
ནས་སྐྱོན་བརྗོད་པའི་ཚིག་གིས་སྨྱོས་པ་དང་། སེམས་དཔའ་ཆེན་པོས་ལྟ་བ་ངན་
པ་རྣམས་རིགས་པ་དྲི་མ་མེད་པས་ལེགས་པར་བཀག་སྟེ་སྤོབས་པ་ལན་མེད་དུ་
བྱས་པའོ། །དང་པོ་ནི། དེ་ནས་བློན་པོ་དེ་དག་ཅེས་པ་ནས་དཀའ་ཐུབ་གྲུབ་པར་
གྱུར་ཅིག །ཅེས་པའི་བར་ཏེ། བློན་པོ་སྡིག་ཅན་དེ་དག་སྔོན་ཡང་སེམས་དཔའ་
ཆེན་པོ་དེ་ལ་རྒྱལ་པོས་བཀུར་སྟི་བྱས་པ་དང་། གུས་པས་ཆོས་ཉན་པ་ལ་སེམས་
མི་བཟོད་ཅིང་སྐྱོན་མ་མཐོང་བཞིན་དུ་ཡང་ཕྲག་དོག་གིས་སྒྲོ་བཏགས་ཏེ་སྐྱོན་སྣ་
ཚོགས་བརྗོད་བཞིན་པ་ལ། འདིར་སྤྲེའུ་བསད་པར་མཐོང་སྟེ་སྐྱོན་སྨྲ་བའི་སྐབས་
རྙེད་པས་འཛུམ་དམུལ་ཏེ་བཞིན་གྱི་མདངས་ཕྱུང་ནས། རྒྱལ་པོ་ལ་བལྟས་ནས་
མཛུབ་མོས་བྱང་ཆུབ་སེམས་དཔའ་བསྟན་ཏེ་བྱང་ཆུབ་སེམས་དཔའ་ལ་སྨྲས་པ།
ཀྱེ་མའོ་ཞེས་སྐྱོན་བརྗོད་པའི་ཐོག་མར་ངོ་མཚར་བའི་ཚིག་བརྗོད་ནས། ཁྱོད་སྔར་
སྡིག་པ་ཅི་ཡང་མི་བྱ་ཞིང་དགེ་བ་ཁོ་ན་སྒྲུབ་ཅེས་མགྲིན་པ་གསང་ནས་རྒྱལ་པོ་ལ་
ཆོས་སྟོན་པ་ཡིན་མོད། ད་ཁྱོད་ཀྱི་ཆོས་ལ་རྗེས་སུ་དགའ་བའི་བློ་ལ་ལྟོས་ཤིག །
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཨེ་མའོ་ཁྱོད་ནི་རྩོལ་ཕོད་པའི་མཐུ་ཆེ་ཞིང་། སེམས་ཅན་གསོད་པ་ལ་སྙིང་སྟོབས་
བརྟན་པ་ཁྱོད་ཀྱིས་དཀའ་ཐུབ་ཀྱི་གནས་ན་འདུག་བཞིན་དུ་གྲོགས་གཞན་མེད་
པར་གཅིག་པུ་དཀའ་ཐུབ་སྤྱོད་པའི་ལུས་ཉམ་ཆུང་ཡང་ནགས་ཚལ་ན་རྒྱུ་བའི་
སྤེའུ་ཆེན་པོ་འདི་ལྟ་བུ་གསོད་ཐུབ་པ་ངོ་མཚར་ཆེའོ། །དཀའ་ཐུབ་གྲུབ་པར་གྱུར་
ཅིག་ཅེས་འཕྱ་སྨོད་བྱས་སོ། །
གཉིས་པ་སེམས་དཔའ་ཆེན་པོས་ལྟ་བ་ངན་པ་རྣམས་རིགས་པ་དྲི་མ་མེད་
པས་ལེགས་པར་བཀག་སྟེ་ སྤོབས་པ་ལན་མེད་དུ་བྱས་པ་ལ་གཉིས། མདོར་
བསྟན་ པ་ དང༌། རྒྱས་ པར་ བཤད་ པའོ། །དང་ པོ་ནི། དེ་ནས་ བྱང་ ཆུབ་ སེམས་
དཔས་ཞེས་པ་ནས། སྒྲོགས་པར་འདོད། ཅེས་པའི་བར་ཏེ། བློན་པོ་སྡིག་ཅན་དེ་
དག་གིས་སེམས་དཔའ་ཆེན་པོ་ལ་འདིས་སྤྲེའུ་བསད་པའི་སྡིག་པ་བྱས་སོ་ཞེས་
འཕྱ་ཞིང་བསྟིང་བའི་ཚིག་སྨྲས་པ་དེ་ལ། རང་གི་མ་རྒན་མོ་སྨྱོ་ནས་སྤྱི་བརྟོལ་སྨྲ་
བ་མཐོང་བ་བཞིན་དུ་ཐུགས་མ་ཁྲོས་པར་བྱམས་པ་དང་སྙིང་རྗེའི་དབང་དུ་གྱུར་
པས་བློན་པོ་དེ་དག་ལ་སྨྲས་པ། བློན་པོ་ཁྱེད་ཅག་དངོས་པོ་རྒྱུ་མེད་དུ་སྨྲ་བ་དང༌།
དབང་ཕྱུག་གཅིག་པུས་བྱས་པར་སྨྲ་བ་དང་། སྔོན་ལས་གཅིག་པུས་བྱས་པར་སྨྲ་
བ་དང་། ལས་འབྲས་མེད་པར་སྨྲ་བ་དང་། འཚེ་བ་ཆོས་སུ་སྨྲ་བ་དེ་ལྟར་རང་རང་
གི་ལྟ་བ་བཟང་པོར་རློམ་པ་ཇི་ལྟར་སྨྲས་པ་དེ་དང་དེ་དག་ལ་མི་ལྟ་བར་འདི་ལྟར་
བདག་ལ་སྤྲེའུ་བསད་པའི་སྡིག་པ་བྱས་སོ་ཞེས་སྨོད་པ་མི་རིགས་སོ། །རང་གི་
ཁས་བླངས་དང་འགལ་བར་སྨྲས་པ་འདིས་ནི་ཁྱེད་ཅག་ལ་མཁས་པའི་གྲགས་པ་
འཐོབ་པར་མི་འགྱུར་རོ། །དེའི་རྒྱུ་མཚན་ཡང་ཚེ་དང་ལྡན་པ་དག་གཟིགས་སུ་
གསོལ། སྔར་རང་གིས་ཇི་ལྟར་དམ་བཅས་པ་དང་། བདེན་ཞེན་གྱིས་འདོད་པའི་
- 366 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རང་གི་ལྟ་བ་ལ་གནོད་པར་འགྱུར་བའི་ཚིག་གང་གིས་གཞན་ལ་སྨོད་པར་བྱེད་པ་
དེ་ནི་རང་ལ་གནོད་པ་ཚུར་འབབ་པ་ཡིན་པས་རང་ལ་གནོད་པའི་ཚིག་འབབ་
ཕྱིར་གཞན་གྱི་མི་སྙན་པ་སྒྲོགས་པར་འདོད་པ་ཡིན་ནོ། །དེ་ལྟར་ཡིན་ཏེ། ཁྱེད་
ཅག་རྒྱུ་མེད་དུ་སྨྲ་བ་དག་གིས་ནི་ལས་དགེ་སྡིག་མེད་དོ་ཞེས་སྨྲ་བཞིན་དུ་ངས་
སྡིག་པ་བྱས་སོ་ཞེས་སྐྱོན་བརྗོད་པ་དེ་ཁྱེད་རང་ལ་འབབ་པར་འགྱུར་རོ། ཁྱེད་
ཅག་དབང་ཕྱུག་གཅིག་པུས་བྱས་པར་སྨྲ་བ་རྣམས་ནི་སེམས་ཅན་གྱི་བདེ་སྡུག་
ཐམས་ཅད་དབང་ཕྱུག་གཅིག་པུས་བྱས་ཞེས་སྨྲ་བཞིན་དུ་ངས་སྤྲེའུ་བསད་པའི་
ལས་བྱས་ཞེས་སྨྲ་བ་རང་གི་ཁས་བླངས་དང་འགལ་བས་སྐྱོན་དེ་ཁྱེད་རང་ལ་
འབབ་པར་འགྱུར་རོ། །དེ་བཞིན་དུ་སྔོན་ལས་ཁོ་ནས་བྱས་པར་སྨྲ་བ་དང་། ལས་
འབྲས་མེད་པར་སྨྲ་བ་དང༌། འཚེ་བ་ཆོས་སུ་སྨྲ་བ་ཁྱེད་ཅག་ཀྱང་ང་ལ་སྤྲེའུ་བསད་
པའི་ཉེས་པ་བྱས་ཞེས་སྨྲ་བ་རང་རང་གི་ཁས་བླངས་དང་འགལ་བ་སྨྲ་བ་ཉིད་ཡིན་
པས་སྐྱོན་དེ་ཁྱེད་རང་རྣམས་ལ་འབབ་པར་འགྱུར་རོ། །རང་གི་ཁས་བླངས་དང་
འགལ་བར་གཞན་ལ་སྐྱོན་བརྗོད་པ་འདི་འདྲ་ལ་ནི་འབྲས་མཚུངས་ཀྱི་ལྟག་ཆོས་
ཅེས་ཚད་མའི་གཞུང་རྣམས་སུ་རྒྱ་ཆེར་སྨད་དོ། །
གཉིས་པ་རྒྱས་པར་བཤད་པ་ལ་དྲུག །དངོས་པོ་རྒྱུ་མེད་དུ་སྨྲ་བ་དགག་
པ། དབང་ཕྱུག་ཀུན་གྱི་བྱེད་པོར་སྨྲ་བ་དགག་པ། འཕྲལ་རྐྱེན་མེད་པར་སྔོན་
ལས་གཅིག་པུས་བྱས་པར་སྨྲ་བ་དགག་པ། ལས་འབྲས་མེད་པར་སྨྲ་བ་དགག་པ།
འཚེ་བ་ཆོས་སུ་སྨྲ་བ་དགག་པ། དོན་བསྡུས་ཏེ་རིགས་པ་རྣམས་ཀྱིས་གྲུབ་པའི་
དོན་བསྟན་པའོ། །དང་པོ་ལ་དྲུག །དངོས་པོ་རྒྱུ་མེད་སྨྲ་བའི་དམ་བཅའ་དགག་
པ། དངོས་པོ་རྒྱུ་མེད་དུ་བསྒྲུབ་པའི་སྒྲུབ་བྱེད་ཀྱི་དཔེ་མི་འཐད་པར་བསྟན་པ།
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དངོས་པོ་རྒྱུ་མེད་དུ་བསྒྲུབ་པའི་གཏན་ཚིགས་མི་འཐད་པར་བསྟན་པ། མ་མཐོང་
བས་མེད་པར་མི་འགྲུབ་པར་བསྟན་པ། དངོས་པོ་རྒྱུ་མེད་དུ་སྨྲས་ན་བདེ་སྡུག་གི་
རྒྱུ་ལ་བླང་དོར་བྱེད་པ་མི་འཐད་པར་བསྟན་པ། རིགས་པ་རྣམས་ཀྱི་དོན་བསྡུས་
ཏེ་སྐབས་དོན་གྲུབ་པར་བསྟན་པའོ། །དང་པོ་ནི། དེ་ལྟར་བདག་ཉིད་ཆེན་པོ་དེས་
ཞེས་ པ་ནས། མི་རིགས་འགྱུར། ཞེས་པའི་བར་ཏེ། དེ་ ལྟར་ བྱང་སེམས་བདག་
ཉིད་ཆེན་པོ་དེས་མུ་སྟེགས་ཀྱི་ལྟ་བ་འཛིན་པའི་བློན་པོ་དེ་དག་ལ་སྔར་བཤད་པའི་
མུ་སྟེགས་ཀྱི་ལྟ་བ་དེ་དག་བཟུང་ན་རང་ཚིག་འགལ་བ་དང༌། སྔ་ཕྱི་འགལ་བ་
དང་། དངོས་ཤུགས་འགལ་བས་གཞན་ལ་སྐྱོན་བརྗོད་པ་ཐམས་ཅད་ རང་ ལ་
འཁོར་བའི་ཉེས་པར་འགྱུར་རོ་ཞེས་སྤྱིར་སྨྲས་ཏེ། སོ་སོར་སྨྲ་བར་འདོད་ནས་རྒྱང་
འཕེན་པའི་ལུགས་འཛིན་པའི་བློན་པོ་རྒྱུ་མེད་པར་སྨྲ་བ་དེ་ལ་སྨྲས་པ། ཁྱོད་འགྲོ་
བ་འདི་དག་ཐམས་ཅད་རྒྱུ་མེད་པར་ངོ་བོ་ཉིད་ཀྱིས་སྐྱེ་ཞིང་འཆིའོ་ཟེར་བ། གལ་
ཏེ་དེ་ལྟར་བདེན་ན་ཁྱོད་བདག་ལ་སྤྲེའུ་བསད་པའི་ཉེས་པ་འབྱུང་ངོ་ཞེས་ཅིའི་ཕྱིར་
སྨྲས། སྤྲེའུ་དེ་རྒྱུ་མེད་པར་ངོ་བོ་ཉིད་ཀྱིས་ཤི་བར་གྱུར་པ་ཡིན་པ་ལ་བདག་ལ་
ཅིའི་ཕྱིར་སྤྲེའུ་བསད་པའི་སྡིག་པ་འབྱུང་བར་འགྱུར། སྤྲེའུ་དེ་བསད་ཀྱང་བསད་
དུ་མ་ཟད་དམ། དེ་སྟེ་སྤྲེའུ་བསད་པས་བདག་ལ་སྡིག་ཏུ་འགྱུར་ན་ནི། འོ་ན་སྤྲེའུ་
བསད་པ་འདི་ནི་རྒྱུ་ལས་བྱུང་བ་དང༌། སྤྲེའུ་བསད་པའི་སྡིག་པ་དེ་ཡང་རྒྱུ་ལས་
བྱུང་བར་འགྲུབ་པར་འགྱུར་རོ། །དེ་ལྟར་འགྱུར་ཏེ། སྤྲེའུ་བསད་པ་འདིས་ངས་
བྱས་སོ་ཞེས་ཁྱོད་ཀྱིས་སྨྲས་ཤིང༌། སྤྲེའུ་བསད་པ་ལས་ཉེས་པ་བྱུང་ངོ་ཞེས་ཀྱང་
ཁྱོད་ཀྱིས་སྨྲ་བས་སོ། །རྒྱུ་མཚན་དེ་བས་ན་འགྲོ་བ་རྒྱུ་མེད་དུ་སྨྲ་བ་འདི་ནི་དོར་
བའི་རིགས་སོ། །འདིར་བཤད་པ་ལྟར་གྱི་སྨྲ་བ་ངན་པ་འདི་མ་དོར་ན་ནི་དེ་སྐད་
- 368 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྨྲ་བ་ཁྱོད་ལ་སྔར་བཤད་པའི་ཉེས་སྐྱོན་དེ་དག་འཇུག་པས་ཁྱོད་ཀྱི་སྨྲ་བ་འདི་ནི་
མི་རིགས་པར་འགྱུར་རོ། །གཞུང་འདི་དག་ལ་འགྱུར་གསར་དུ་ཚིག་ཟུར་ཅུང་ཟད་
མི་འདྲ་ཙམ་བཅོས་པ་ལས་དོན་ལ་ཁྱད་མི་སྣང་ངོ༌། །
གཉིས་པ་དངོས་པོ་རྒྱུ་མེད་དུ་བསྒྲུབ་པའི་སྒྲུབ་བྱེད་ཀྱི་དཔེ་མི་འཐད་པར་
བསྟན་པ་ནི། གལ་ཏེ་ཞེས་པ་ནས། མི་སྐྱེའོ། ཞེས་པའི་བར་ཏེ། རྒྱང་འཕེན་པའི་
ལུགས་འཛིན་པའི་བློན་པོ་ཁྱེད་ཅག་གིས་འགྲོ་བ་འདི་དག་ངོ་བོ་ཉིད་ཀྱིས་རང་
དགར་འབྱུང་བ་ཡིན་གྱི། རྒྱུ་མེད་པ་ནི་པདྨའི་སྡོང་པོ་ལ་འདབ་མ་དང་མེ་ཏོག་ལ་
སོགས་པ་ཁྱད་པར་སྣ་ཚོགས་པ་འདི་ལ་རྒྱུ་མེད་པ་དང་འདྲའོ་ཞེས་ཟེར་བ། གལ་
ཏེ་འགྲོ་བ་རྒྱུ་མེད་པ་པདྨའི་སྡོང་བུ་སྐྱེ་བ་རྒྱུ་མེད་པ་དང་འདྲའོ་ཞེས་བརྗོད་པ་དེའི་
དཔེ་མ་གྲུབ་སྟེ། པདྨ་ལ་སོགས་པའི་མེ་ཏོག་འདི་རྣམས་རྒྱུ་མེད་པར་སྐྱེ་ན་དུས་
རྟག་ཏུ་ཅིའི་ཕྱིར་མི་འབྱུང་། མེ་ཏོག་འདི་དག་དབྱར་དུས་ ས་དང་ཆུ་དང་དྲོད་
འཛོམ་པའི་དུས་སུ་སྐྱེ་ལ། དགུན་དུས་ས་འཁྱགས་པའི་དུས་སུ་མི་སྐྱེ་བ་དང༌།
ལྷག་པར་རྡོ་བ་སྐམ་པོའི་སྟེང་དུ་མི་སྐྱེ་བ་མངོན་སུམ་དུ་མཐོང་བ་འདི་བཞིན་ནོ། །
དེས་ན་པདྨ་ལ་སོགས་པའི་ཤིང་འདི་དག་ཆུ་དང་ས་ལ་སོགས་པ་ལྷན་ཅིག་བྱེད་
པའི་རྐྱེན་དང༌། ཉེར་ལེན་གྱི་རྒྱུ་ས་བོན་དག་གིས་བྱས་པར་ངེས་ཏེ། རྒྱུ་རྐྱེན་དེ་
དག་ཡོད་ན་སྐྱེ་ལ་མེད་ན་མི་སྐྱེ་བའི་ཕྱིར་རོ། །གཞུང་འདིས་ནི་མེད་ན་མི་འབྱུང་
བའི་འབྲེལ་བ་ངེས་པའི་རྟགས་དང༌། དབང་པོའི་མངོན་སུན་ལ་ཐུག་པའི་རིགས་
པས་རྒྱུ་མེད་དུ་སྨྲ་བ་བཀག་པ་ཡིན་ཏེ། རིག་པ་འདི་ནི་རྩ་ཤེ་དང་འཇུག་པ་
སོགས་དབུ་མའི་གཞུང་རྣམས་ལས་ཀྱང་འབྱུང་ཞིང་། ཚད་མ་རྣམ་འགྲེལ་ལས་
རྒྱས་པར་འབྱུང་ངོ༌། །
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གསུམ་པ་དངོས་པོ་རྒྱུ་མེད་དུ་བསྒྲུབ་པའི་གཏན་ཚིགས་མི་འཐད་པར་
བསྟན་པ་ནི། གཞན་ཡང་ཞེས་པ་ནས། ཅི་ཞིག་ཕན། ཞེས་པའི་བར་ཏེ། གཞན་
ཡང་རྒྱང་འཕེན་པའི་ལུགས་འཛིན་པའི་བློན་པོ་དེ་དག་ལ་བོས་ནས་ཚེ་དང་ལྡན་
པ་དག་རེ་ཤིག་ལེགས་པར་རྟོགས་ཤིག་ཅེས་རིགས་པའི་ང་རོ་ཉན་པར་བསྐལ་
ནས་བློན་པོ་ཁྱེད་ཅག་འགྲོ་བ་འདི་དག་ལ་རྒྱུ་མེད་པར་འདོད་པ་དེ་ལ་སྒྲུབ་བྱེད་
ཀྱི་གཏན་ཚིགས་ཡོད་དམ་མེད། སྒྲུབ་བྱེད་ཀྱི་གཏན་ཚིགས་ཡོད་ན་ནི་དམ་བཅའ་
དེ་ལ་ཤེས་བྱེད་ཀྱི་རྒྱུ་འདོད་པ་ཡིན་པས། དངོས་པོ་རྣམས་ལ་རྒྱུ་མེད་ཟེར་བ་ནི་
རང་ཚིག་དང་འགལ་བས་རང་ཉིད་ཀྱིས་གང་ཁས་འཆེས་པ་དེ་རང་གི་ཚིག་གིས་
སུན་ཕྱུང་ངོ༌། །དེ་ལྟར་ཕྱུང་བ་ཡིན་ཏེ། རྒྱུ་མེད་ཟེར་བཞིན་དུ་ཤེས་བྱེད་ཀྱི་རྒྱུ་
ཁས་བླངས་པའི་ཕྱིར་རོ། །དེ་སྟེ་དངོས་པོ་རྒྱུ་མེད་དུ་བསྒྲུབ་པ་ལ་གཏན་ཚིགས་
བསྟན་པར་མི་འདོད་པ་སྟེ་སྒྲུབ་བྱེད་ཀྱི་རྟགས་མེད་ན་ནི་ཁྱེད་ཀྱི་བསྒྲུབ་བྱ་དེ་ལ་
ཤེས་བྱེད་མེད་པས་ཁྱོད་ཀྱི་དམ་བཅའ་འདི་ལ་ཁས་འཆེས་ཙམ་གྱིས་ཅི་ཞིག་ཕན་
ཏེ། རང་གི་ཁས་བླངས་ཙམ་ལས་ཤེས་བྱེད་སྟོན་རྒྱུ་མེད་ན་དེ་ལ་ཡིད་ཆེས་མི་འོང་
སྟེ། ཁས་བླངས་ཙམ་ནི་སུས་ཀྱང་བྱ་ནུས་ལ། དེ་ལ་ཤེས་བྱེད་ནི་མི་དགོས་པས་
སོ། །འདི་ནི་ཚད་མ་རྣམ་འགྲེལ་ལས། །བརྗོད་ པར་ འདོད་ པའི་གཞན་དབང་
ཕྱིར། །སྒྲ་རྣམས་གང་ལའང་མེད་མ་ཡིན། །དེ་ཡོད་པས་ནི་དོན་གྲུབ་ན། །ཐམས་
ཅད་ཀྱིས་ནི་ཐམས་ཅད་འགྲུབ། །ཅེས་གསུངས་ པ་ རིགས་པ་དང་མཐུན་ཞིང་།
གཞན་ཡང་རིགས་པ་འདི་དབུ་ཚད་ཀྱི་གཞུང་རྣམས་ལས་མང་དུ་འབྱུང་ངོ༌། ། །
བཞི་པ་མ་མཐོང་བས་མེད་པར་མི་འགྲུབ་པར་བསྟན་པ་ནི། གང་ཞིག་
ཅེས་ པ་ ནས། མི་ སྣང་ མོད། ཅེས་ པའི་ བར་ ཏེ། རྒྱུ་ མེད་ དུ་ སྨྲ་ བ་ འགོག་ པའི་
370 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིགས་པ་གཞན་ཡང་བཤད་པ། བློན་པོ་ཁྱེད་ཅག་འགྲོ་བ་འདི་དག་ལ་རྒྱུ་མེད་
ཟེར་བ། གང་ཞིག་གནས་སྐབས་ཁ་ཅིག་ཏུ་རྒྱུ་རྐྱེན་མ་མཐོང་བ་ན་རྒྱུ་མཚན་དེ་
ཉིད་ཀྱིས་དངོས་པོ་འདི་ཐམས་ཅད་ལ་རྒྱུ་མེད་ཅེས་སྨྲས་ན། པདྨ་དང་ནས་ཀྱི་མྱུ་
གུ་ལ་སོགས་ པ་འདུས་བྱས་དེ་དག་རྒྱུ་དང་བཅས་པར་མངོན་སུམ་དུ་མཐོང་
བཞིན་དུ་རྒྱུ་འབྲས་ཀྱི་རྣམ་གཞག་དེ་ལ་སྔར་བས་དེ་དང་འགལ་བའི་ཚིགས་ངན་
སྨྲས་ པ་ ཁོ་ནར་འགྱུར་ རོ། །མྱུ་གུ་དང་མེ་ཏོག་ལ་སོགས་པ་ འདི་དག་རྒྱུ་དང་
བཅས་པར་མངོན་སུམ་དུ་མཐོང་སྟེ། རང་རང་གི་ས་བོན་དང་ས་དང་ཆུ་དང་དྲོད་
གཤེར་རྣམས་ཚོགས་པའི་ཚེ་སྐྱེ་ལ། དེ་དག་མ་ཚོགས་ན་མི་སྐྱེ་བ་མངོན་སུམ་དུ་
མཐོང་བས་སོ། །ལག་ཏེ་གནས་སྐབས་གང་ནའང་དངོས་པོ་དེའི་རྒྱུ་ཡོད་པར་མ་
མཐོང་བ་ན་དེ་མེད་ཅེས་ངེས་པར་ཇི་ལྟར་སྨྲ་བར་རིགས་པར་འགྱུར་ཏེ་དེ་ལྟར་སྨྲ་
མི་རིགས་ཏེ། ཉི་མ་སྤྲིན་གྱིས་བསྒྲིབས་པ་དང་ནུབ་ཀྱི་རི་བོས་བསྒྲིབས་པ་སོགས་
ཀྱི་ཚེ་ཉི་མའི་དཀྱིལ་འཁོར་དྲི་མ་མེད་པ་དེ་ནམ་མཁའ་ལ་ཡོད་ཀྱང་རང་གིས་མི་
མཐོང་ བ་ བཞིན་ ནོ། །དེས་ མཚོན་ ནས་ ཡོད་ བཞིན་ དུ་ རྒྱུ་ རྐྱེན་ གཞན་ གྱིས་
བསྒྲིབས་ནས་མི་སྣང་བ་མང་པོ་ཡོད་པས་སོ། །རིགས་པ་འདི་ནི་རྣམ་འགྲེལ་
ལས། །མ་མཐོང་ཕྱིར་ན་མེད་པ་མིན། །ཞེས་སོགས་ཀྱི་རིགས་པ་དང་མཐུན་པ་
ཡིན་ཞིང་། གཞན་ཡང་གཞུང་མང་པོ་ལས་འབྱུང་ངོ༌། །རིགས་པ་འདི་ཡང་དབང་
པོའི་མངོན་སུམ་ལ་ཐུག་པའི་རིགས་པ་སྟེ། དབང་པོའི་མངོན་སུམ་གྱིས་གྲུབ་པ་
ལ་ནི་རྒྱང་འཕེན་གྱིས་ཀྱང་མི་བསྙོན་ནོ། །དེའི་ཕྱིར་རིགས་པ་རྣམས་ཀྱི་མཐར་
གཏུགས་ན་རྒོལ་ཕྱིར་རྒོལ་གཉིས་ཀའི་ཐ་སྙད་པའི་ཤེས་པ་བསྙོན་མེད་དང་།
དབང་པོའི་མངོན་སུམ་ལ་ཐུག་པ་ཞིག་དགོས་པར་འཕགས་པ་ཀླུ་སྒྲུབ་ཡབ་སྲས་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དང༌། རིགས་པའི་དབང་ཕྱུག་རྣམ་གཉིས་ཀྱིས་རྩལ་དུ་བཏོན་ནས་བཤད་དོ། །
ལྔ་པ་དངོས་པོ་རྒྱུ་མེད་དུ་སྨྲས་ན་བདེ་སྡུག་གི་རྒྱུ་ལ་བླང་དོར་བྱེད་པ་མི་
འཐད་པར་བསྟན་པ་ནི། གཞན་ཡང་ཁྱེད་ཅག་ཅེས་པ་ནས། རྟག་ཏུ་སྨྲ་ཞེས་པའི་
བར་ཏེ། དངོས་པོ་རྒྱུ་མེད་དུ་སྨྲ་བ་ལ་སྐྱོན་གཞན་ཡང་བཤད་པ། བློན་པོ་ཁྱེད་
ཅག་ལུས་བདེ་བར་འདོད་ཕྱིར་ལུས་གནས་པའི་རྒྱུ་ཟས་ཡིད་དུ་འོང་བ་བསྟན། དེ་
དང་འགལ་བ་ཟས་ཡིད་དུ་མི་འོང་བ་དག་ནི་བསྟན་པར་ཡོང་མི་འདོད་པས་ན་
ལུས་གནས་པའི་རྒྱུ་སྒྲུབ་པ་ལ་འདོད་པ་ཡིན་ལ། སྡུག་བསྔལ་སྤོང་ཞིང་བདེ་བ་
སྒྲུབ་པ་དེའི་ཕྱིར་དུ་རྒྱལ་པོ་དག་ལ་བརྟེན་པར་བྱེད་དེ། དེ་ཡང་འདོད་དོན་འགྲུབ་
པའི་རྒྱུ་རྒྱལ་པོ་ཡིན་པར་བསམས་ནས་དེ་ལྟར་བྱེད་པ་ཡིན་ལ། དེ་ལྟར་བདེ་བ་
སྒྲུབ་པའི་རྒྱུ་འབད་པས་སྒྲུབ་བཞིན་དུ་དངོས་པོ་རྣམས་ལ་རྒྱུ་ཡོད་པ་མ་ཡིན་ཞེས་
རྟག་ཏུ་སྨྲ་བ་ནི་ཤེས་བྱེད་གང་ཡང་མེད་པར་རྒྱུ་ཞེས་པའི་མིང་ཙམ་ལ་དད་པ་ཟད་
དོ། །རིགས་པ་འདི་ཡང་དབང་པོའི་མངོན་སུམ་ལ་ཐུག་པའི་རིགས་པས་རྒྱུ་མེད་
དུ་སྨྲ་བ་ འགོག་པར་བྱེད་པའོ། །ཚིགས་བཅད་འདི་ལ་འགྱུར་གསར་དུ། བདེ་
བའི་དོན་དུ་ཡིད་འོང་ཡུལ་རྣམས་བསྟེན་འདོད་ཅིང་། །དེ་དང་འགལ་བ་རྣམས་ནི་
བསྟེན་པར་མི་འདོད་པས། །དེ་ཡི་རྒྱུར་ཡང་རྒྱལ་པོ་བསྟེན་པར་བྱེད་བཞིན་དུ། །
རྒྱུ་རྣམས་མེད་ཅེས་སྨྲ་ བར་ བྱེད་ པ་ མིང་ ཙམ་མོ། །ཞེས་ འགྱུར་བཅོས་ པ་ གོ་
སླའོ། ། །
དྲུག་པ་རིགས་པ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པ་
ནི། གལ་ཏེ་ཞེས་པ་ནས། མེད་པར་བྱས་ནས། ཞེས་པའི་བར་ཏེ། སྔར་བཤད་
པའི་རིགས་པ་རྣམས་ཀྱི་དོན་བསྡུ་བ་ནི། རྒྱང་འཕེན་གྱི་ལུགས་འཛིན་པའི་བློན་
-372 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་ཁྱེད་ཅག་སྔར་བཤད་པའི་རིགས་པ་རྣམས་ཀྱི་རྒྱུ་མེད་དུ་སྨྲ་བ་ལས་ལོག་ནས་
དངོས་པོ་རྣམས་རྒྱུ་དང་བཅས་པར་སྨྲས་ན་ནི་དེ་ལྟ་ཡིན་མོད། རྒྱུ་ཡོད་པར་མ་
མཐོང་བས་ངེས་པར་དངོས་པོ་རྣམས་རྒྱུ་མེད་དུ་གྲུབ་པར་སྨྲ་ན་ནི་སྤྲེའུ་བསད་པ་
རྒྱུ་མེད་དུ་གྲུབ་པ་ལ་བདག་ལ་ཁྱེད་ཅག་ཀྱིས་སྤྲེའུ་བསད་ཅེས་སྨད་དུ་ཅི་ཡོད།
ཡང་ན་འདི་ལྟར་བཤད་དེ་དངོས་པོ་རྣམས་ངོ་བོ་ཉིད་ཀྱིས་གྲུབ་པ་དེ་ལྟར་ཡིན་
ཞིང་། རྒྱུ་ཡོད་པར་མ་མཐོང་བས་རྒྱུ་མེད་དུ་གྲུབ་པར་སྨྲས་ནས་སྤྲེའུ་རྒྱུ་མེད་དུ་ཤི་
བ་དང་། སྤྲེའུ་བསད་པ་རྒྱུ་མེད་དུ་འགྱུར་ལ། དེ་ལྟར་ན་བདག་ལ་ཁྱེད་ཀྱིས་སྤྲེའུ་
བསད་ཅེས་སྨད་དུ་ཅི་ཞིག་ཡོད་ཅེས་བྱའོ། །ཚིགས་བཅད་འདི་ལ་འགྱུར་གསར་
དུ། གལ་ཏེ་དངོས་རྣམས་རྒྱུ་མེད་དུ། །མཐོང་བར་གྱུར་པ་དེ་ལྟ་ན། །སྤྲེའུ་རྒྱུ་མེད་
ཤི་བར་གྲུབ། །བདག་ ལ་སྨད་དུ་ཅི་ཞིག་ཡོད། །ཅེས་ འགྱུར་བཅོས་ཏེ། འདིའི་
དོན་ནི་གོ་སླའོ། །དེ་ལྟར་བྱང་སེམས་བདག་ཉིད་ཆེན་པོ་དེས་རྒྱང་འཕེན་གྱིས་
ལུགས་འཛིན་པའི་བློན་པོ་འགྲོ་བ་རྒྱུ་མེད་དུ་སྨྲ་བ་དེ་དག་དབང་པོའི་མངོན་སུམ་
ལ་སྣང་བའི་རྒྱུ་ཤིན་ཏུ་གསལ་བར་རྣམས་ཀྱིས་སྤོབས་པ་ལན་མེད་དུ་བྱས་སོ། །
གཉིས་པ་དབང་ཕྱུག་ཀུན་གྱིས་བྱེད་པོར་སྨྲ་བ་དགག་པ་ལ་ལྔ། དབང་
ཕྱུག་ཀུན་གྱི་བྱེད་པོར་སྨྲ་བའི་དམ་བཅའ་མི་འཐད་པར་བསྟན་པ། དབང་ཕྱུག་
སྣོད་བཅུད་ཀུན་གྱི་བྱེད་པ་པོ་ཡིན་ན་དབང་ཕྱུག་མཉེས་པའི་མཆོད་སྦྱིན་བྱེད་པ་
དོན་མེད་པར་བསྟན་པ། སྡིག་པ་དང་སྡུག་བསྔལ་ཐམས་ཅད་དབང་ཕྱུག་གིས་
བྱས་ན་དབང་ཕྱུག་ལ་གུས་པ་བྱ་མི་རིགས་པར་བསྟན་པ། དབང་ཕྱུག་རྒྱུ་མེད་དུ་
འབྱུང་བ་མི་འཐད་པར་བསྟན་པ། རིགས་པ་དེ་རྣམས་ཀྱི་དོན་བསྡུས་ཏེ་སྐབས་
དོན་གྲུབ་པར་བསྟན་པའོ། །དང་པོ། དབང་ཕྱུག་རྒྱུར་སྨྲ་བ་ཞེས་པ་ནས། སྒྲོགས་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་
པར་བྱེད། ཅེས་པའི་བར་ཏེ། ཡང་སེམས་དཔའ་ཆེན་པོ་དེས་དབང་ཕྱུག་སྣོད་
བཅུད་ཀུན་གྱི་རྒྱུར་སྨྲ་བའི་བློན་པོ་དེ་དག་ལ་བོས་ཏེ་སྨྲས་པ། ཚེ་དང་ལྡན་པ་དག་
གིས་ཀྱང་བདག་ལ་ཁྱོད་ཀྱིས་སྤྲེའུ་བསད་པའི་ཉེས་པ་བྱས་སོ་ཞེས་དེ་ལྟར་སྨོད་
པར་མི་རིགས་སོ། །དེ་མི་རིགས་པའི་རྒྱུ་མཚན་ནི། ཁྱེད་ཅག་དབང་ཕྱུག་སྣོད་
བཅུད་ཐམས་ཅད་ཀྱི་བྱེད་པ་པོ་ཡིན་པར་འདོད་ན། ཁྱེད་ཅག་གིས་ང་ལ་སྐྱོན་
བརྗོད་པ་དེ་ང་ལ་མི་འཇུག་པར་ ཁྱེད་རང་ ཉིད་ལ་འཇུག་སྟེ། དེའི་རྒྱུ་མཚན་
ལེགས་པར་བཤད་ཀྱིས་ལྟོས་ཤིག ཁྱེད་ཅག་ཟེར་བ་ལྟར་དབང་ཕྱུག་འགྲོ་བའི་
བདེ་སྡུག་དང་སྐྱེ་འཆི་སོགས་སྣོད་བཅུད་ཐམས་ཅད་ཀྱི་བྱེད་པ་པོ་ཡིན་ན། འོ་ན་
སྤྲེའུ་དེ་དབང་ཕྱུག་གིས་བསད་པ་ཡིན་ནམ་མིན། སྤྲེའུ་དེ་དབང་ཕྱུག་གིས་བསད་
པ་ཡིན་ན་ནི་སྤྲེའུ་དབང་ཕྱུག་གིས་བསད་པ་ལ་ཁྱེད་ཅག་བདག་ལ་སྤྲེའུ་ཁྱོད་ཀྱིས་
བསད་དོ་ཞེས་ཅིའི་ཕྱིར་སེམས་མི་དགའ་བར་སྐྱོན་བརྗོད་བྱེད། སྤྲེའུ་བསད་པ་ལ་
ཉེས་པ་ཡོད་ན་ཉེས་པ་དེ་དབང་ཕྱུག་གིས་བྱས་པ་ཡིན་པས་གཞན་གྱིས་ཉེས་པ་
བདག་ལ་ཅིའི་ཕྱིར་སྒོ། དེ་སྟེ་སྤྲེའུ་ཆེན་དཔའ་བོ་དེ་ཤི་བ་དབང་ཕྱུག་དེ་ཡིས་སྤྲེའུ་
དེ་ལ་སྙིང་ རྗེས་བལྟས་ཏེ་མ་བསད་ན། འགྲོ་བའི་བདེ་སྡུག་དང་སྐྱེ་འཆི་ཐམས་
ཅད་ཀྱི་རྒྱུ་དབང་ཕྱུག་གཅིག་པུ་ཡིན་ཞེས་ཁྱེད་ཅག་ཅིའི་ཕྱིར་རྒྱ་ཆེར་སྒྲོགས་པར་
བྱེད། སྤྲེའུ་དེ་འགྲོ་བའི་གྲངས་སུ་མི་གཏོགས་སམ་ཅི། གཏོགས་ན་ནི་སྤྲེའུ་བསད་
པ་དེ་དབང་ཕྱུག་གིས་མ་བྱས་པས་དབང་ཕྱུག་ཐམས་ཅད་ཀྱི་བྱེད་པ་པོ་ཡིན་པའི་
ཁས་ལེན་ཉམས་སོ། །
གཉིས་པ་དབང་ཕྱུག་སྣོད་བཅུད་ཀུན་གྱི་བྱེད་པ་པོ་ཡིན་ན་དབང་ཕྱུག་
མཉེས་པའི་ཕྱིར་མཆོད་སྦྱིན་བྱེད་པ་དོན་མེད་པར་བསྟན་པ་ནི། ཀྱེ་བཟང་པོ་ཞེས་
- 374 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་ནས། བྱེད་པ་པོ། ཞེས་པའི་བར་ཏེ། ཡང་སེམས་དཔའ་ཆེན་པོས་རང་ལ་སྡང་
སེམས་བསྐྱེད་ནས་སྐྱོན་བརྗོད་བྱེད་པའི་བློན་པོ་དབང་ཕྱུག་བྱེད་པོར་སྨྲ་བ་དེ་
དག་ལ་ཐུགས་ཁྲོ་བ་མེད་པར་ཞི་ཞིང་དུ་བས་བཞིན་འཛུམ་པ་དང་བཅས་ཀྱི་
བཟང་པོས་བོས་ནས། ཁྱེད་ཅག་སྣོད་བཅུད་ཐམས་ཅད་དབང་ཕྱུག་གིས་བྱས་
པར་ལྟ་བ་ལ་ཉེས་པ་གཞན་ཡང་འདི་ལྟར་ཡོད་དེ། ཁྱེད་ཅག་དབང་ཕྱུག་ལ་དད་
པ་དང་དངོས་གྲུབ་འདོད་པའི་རེ་བས་ཅིའི་ཕྱིར་ཕྱག་ལ་སོགས་པ་འཚལ་བར་
བྱེད། ཁྱེད་ཀྱི་སྟོན་པ་དབང་ཕྱུག་དེ་ནི་སྣོད་བཅུད་ཐམས་ཅད་ཀྱི་བྱེད་པ་པོ་རྟག་
པ་རང་བྱུང་སྟེ། འཇིག་རྟེན་འདི་ན་འགྲོ་བ་གང་གིས་བྱ་བ་གང་དང་གང་བྱས་པ་
ཐམས་ཅད་དབང་ཕྱུག་དེའི་ལས་ཡིན་པའི་ཕྱིར་རོ། །འོན་ཏེ་དབང་ཕྱུག་ལ་ཕྱག་
འཚལ་བས་དབང་ཕྱུག་མཉེས་ནས་དངོས་གྲུབ་སྩོལ་བར་འགྱུར་རོ་ཞེ་ན། ཁྱོད་
ཀྱིས་དངོས་གྲུབ་ཐོབ་པའི་ཕྱིར་དུ་ཕྱག་འཚལ་བའི་ལས་དེ་ཁྱོད་ཀྱིས་བྱ་བ་ཡིན་ན་
ནི་ཁྱོད་ཉིད་ཕྱག་འཚལ་བའི་བྱེད་པ་པོར་སོང་བས་དབང་ཕྱུག་ཀུན་གྱིས་བྱེད་པ་
པོ་ཡིན་པ་འགལ་ལ། འོན་ཏེ་ཁྱོད་ཀྱི་ཕྱག་འཚལ་བའི་ལས་དེ་ཡང་ཁྱོད་ཀྱིས་མ་
བྱས་པར་དབང་ཕྱུག་ཉིད་ཀྱིས་བྱས་པ་ཡིན་ན་ནི་ཁྱོད་ཀྱིས་ལས་མ་བྱས་པ་ལ་
དབང་ ཕྱུག་ ཁྱོད་ལ་ཆེད་དུ་མཉེས་ དོན་མེད་ ཅིང་། དབང་ཕྱུག་ རང་ གིས་ རང་
ལའང་ཕྱག་འཚལ་བ་ཅི་ཕྱིར་ཡིན། གཞན་ཡང་ཁྱོད་ཀྱིས་དབང་ཕྱུག་མཉེས་པའི་
ཕྱིར་དུ་ཁྲག་གི་མཆོད་སྦྱིན་སོགས་བྱ་བ་གང་དང་གང་བྱས་པ་དེ་དག་ཐམས་ཅད་
དབང་ཕྱུག་དེས་མི་བྱེད་པ་མ་ཡིན་ཏེ་ཐམས་ཅད་ཀྱི་བྱེད་པ་པོ་དབང་ཕྱུག་ཏུ་
འདོད་ པས་ སོ། །ཚུལ་འདི་ནི་འཇིག་ རྟེན་ན་ ཡང་ གསལ་བར་ གྲགས་ཏེ། ཁེ་
སྤོགས་ཐོབ་པའི་ཕྱིར་དུ་ཚོང་བྱེད་པ་དང་། འབྲུ་འབྱུང་བའི་ཕྱིར་དུ་སོ་ནམ་བྱེད་པ་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སོགས་འབྱོར་པ་གང་དང་གང་ཐོབ་པའི་ཕྱིར་བྱ་བ་གང་དང་གང་བྱེད་པ་དེ་ཉིད་
ལ་བྱ་བ་དེ་དང་དེ་བྱེད་པ་པོ་ཞེས་འཇིག་རྟེན་ཡོངས་ལ་གསལ་བར་གྲགས་པ་
མངོན་སུམ་དུ་མཐོང་བ་ལྟར་རོ། །རིག་པ་འདི་ཡང་དབང་པོའི་མངོན་སུམ་ལ་
ཐུག་པའི་ རིགས་པའོ། །གཞུང་འདིའི་རྐང་པ་ཐ་མ་གཉིས་ལ་འགྱུར་གསར་དུ།
གང་ ཞིག་ འབྱུང་ བར་ བྱེད་ པ་ ཡི། །བདག་ པོ་དེ་ ཉིད་ བྱེད་ པ་ པོ། །ཞེས་འགྱུར་
བཅོས་པ་ལེགས་སོ། །
གསུམ་པ་སྡིག་པ་དང་སྡུག་བསྔལ་ཐམས་ཅད་དབང་ཕྱུག་གིས་བྱས་ན་
དབང་ཕྱུག་ལ་གུས་པ་བྱ་མི་རིགས་པ་བསྟན་པ་ནི། སྡིག་པ་ཆེན་པོ་ཞེས་པ་ནས།
མི་རིགས་སོ་ཞེས་པའི་བར་ཏེ། དབང་ཕྱུག་ཀུན་གྱི་བྱེད་པོར་སྨྲ་བ་ལ་ཉེས་པ་
གཞན་ཡང་བཤད་པ། སྲོག་གཅོད་པ་དང་། མ་བྱིན་པ་ལེན་པ་དང་། མི་ཚངས་
པར་སྤྱོད་པ་དང་། རྫུན་དུ་སྨྲ་བ་ལ་སོགས་པའི་སྡིག་པ་ཆེན་པོ་འདི་དག་མ་ལུས་
པ་དབང་ཕྱུག་གིས་བྱས་སམ་མ་བྱས། ལག་ཏེ་སྡིག་པ་ཆེན་པོ་འདི་དག་ཐམས་
ཅད་དབང་ཕྱུག་གིས་བྱས་ན་ནི་སྡིག་པ་དང་སྡུག་བསྔལ་ཐམས་ཅད་བྱེད་པ་པོ་
དབང་ཕྱུག་དེ་ལ་གུས་པར་བྱེད་པ་དག་ཡོན་ཏན་ཅི་ཞིག་མཐོང་ནས་བྱེད། སེམས་
ཅན་ཐམས་ཅད་སྡུག་བསྔལ་བར་བྱེད་པའི་ཕུང་བྱེད་ཀྱི་དགྲ་བོ་ལ་ཕྱག་འཚལ་བ་
སོགས་གུས་པ་བྱེད་པ་ལས་རྨོངས་པ་གང་ཞིག་ཡོད། འོན་ཏེ་དབང་ཕྱུག་སྡིག་
པས་འཇིགས་ནས་སྡིག་པ་དེ་དག་ཀུན་དབང་ཕྱུག་གིས་མི་བྱེད་ན་ནི་སྣོད་བཅུད་
ཐམས་ཅད་དབང་ཕྱུག་གིས་བྱས་ཞེས་སྨྲ་བར་མི་རིགས་སོ། །སྲོག་ཆགས་གསོད་
པ་ཐམས་ཅད་དབང་ཕྱུག་གིས་བྱས་ན་དེ་སེམས་ཅན་ལ་གནོད་འཚེ་བྱེད་པའི་ཤ་
ཟའམ་གནོད་སྦྱིན་དུ་འགྱུར་གྱི། ལྷར་མི་རུང་བས་མུ་སྟེགས་པ་ཁྱེད་ཅག་དེ་ལ་
- 376 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལྷར་ འཛིན་ པ་ དོར་ ཅིག་ཅེས་ དབུ་མའི་ གཞུང་ ལས་ འབྱུང་ངོ༌། །ཚད་མ་རྣམ་
འགྲེལ་ལས་སྣོད་བཅུད་ཐམས་ཅད་དབང་ཕྱུག་གིས་བྱས་ན་ངན་སོང་གསུམ་གྱི་
སྡུག་བསྔལ་ཐམས་ཅད་ ཀྱང་དབང་ཕྱུག་གིས་བྱས་པར་འགྱུར་ལ། དེ་ལྟར་ན་
ལས་དང་ཉོན་མོངས་པ་ལ་དབང་ཕྱུག་ཅེས་མིང་བཏགས་པར་འགྱུར་རོ། །དེས་
ན་སྣོད་བཅུད་འདི་ཐམས་ཅད་ལས་དང་ཉོན་མོངས་པའི་གཞན་དབང་ཅན་ཡིན་
ནོ་ཞེས་རིགས་པ་བརྒྱ་ཕྲག་དུ་མས་བསྒྲུབས་སོ། །
བཞི་པ་དབང་ཕྱུག་ རྒྱུ་མེད་དུ་འབྱུང་བ་མི་འཐད་པར་བསྟན་པ་ནི། དེ་
ཡང་དབང་ཕྱུག་ཅེས་པ་ནས། མི་འགྱུར་རོ། །ཞེས་པའི་བར་ཏེ། དབང་ཕྱུག་ཀུན་
གྱི་བྱེད་པོར་སྨྲ་བ་ལ་སྐྱོན་གཞན་ཡང་བཤད་པ། དེ་ཡང་དབང་ཕྱུག་ཏུ་འགྱུར་བ་
ནི་ཆོས་ཀྱི་མཐུ་ལས་འགྱུར་རམ། དབང་ཕྱུག་སྔ་མ་གཞན་གྱིས་བཞག་པ་ལས་
འགྱུར་གྲང་། གལ་ཏེ་ཆོས་ཀྱི་མཐུ་ལས་གྱུར་ན་ནི་དབང་ཕྱུག་དེས་ཆོས་བཞིན་མ་
བྱས་པའི་སྔ་རོལ་ཏུ་དེ་དབང་ཕྱུག་མིན་པས། དབང་ཕྱུག་ཀུན་གྱི་བྱེད་པོ་ཡིན་པ་
དང་རྟག་པ་རང་བྱུང་ཡིན་པ་མི་འཐད་དོ། །འོན་རེ་དབང་ཕྱུག་དེ་ཆོས་ཀྱི་མཐུ་
ལས་གྱུར་པ་མིན་པར་དབང་ཕྱུག་སྔ་མ་གཞན་ཞིག་གིས་བཞག་པ་གྱུར་པ་ཡིན་ན་
ཡང་དབང་ཕྱུག་རྟག་པ་རང་བྱུང་ཡིན་པ་མི་འཐད་ཅིང་། ཀུན་གྱི་བདག་པོ་དབང་
ཕྱུག་ཡིན་པའང་མི་འཐད་དེ། གང་དག་གཞན་གྱིས་བྱས་ཤིང་གཞན་གྱི་དབང་དུ་
གྱུར་པ་དེ་དག་ནི་རང་དབང་མེད་པར་བྲན་དུ་གྱུར་པ་ཉིད་ཡིན་ནོ། །དབང་ཕྱུག་
ཆོས་ཀྱི་མཐུས་བྱུང་ངམ་དབང་ཕྱུག་གཞན་ཞིག་གིས་བཞག་པ་ཇི་ལྟར་ཡང་དབང་
ཕྱུག་རྒྱུ་དང་བཅས་པར་གྱུར་པས། ཁྱེད་ཅག་དབང་ཕྱུག་དེ་ནི་ཅིའི་ཕྱིར་རྒྱུ་མེད་དུ་
སྨྲ། རྒྱུ་ཡིས་བྱས་པར་མི་འགྱུར་བ་གོ་སྟེ་རྒྱུ་ཡིས་བྱས་པར་གྲུབ་བོ། །དབང་ཕྱུག་
- 377-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རྒྱུས་བྱས་པ་དང་འདུས་བྱས་མི་རྟག་པར་བསྒྲུབ་པ་ལ་ཚད་མ་རྣམ་འགྲེལ་ལས་
རིགས་པ་བརྒྱ་ ཕྲག་གསུངས་ཏེ། ཞིབ་ཏུ་ཤེས་པར་འདོད་ན་གཞུང་དེ་ཉིད་ལ་
བལྟ་བར་བྱའོ། །
ལྔ་པ་རིགས་པ་དེ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པ་
ནི། དེ་ལྟར་གྱུར་ཀྱང་ཞེས་པ་ནས་གཤགས་མེད་པར་བྱས་ནས། ཞེས་པའི་བར་
ཏེ། དབང་ཕྱུག་འཇིག་རྟེན་ཀུན་གྱི་བྱེད་པོར་སྨྲ་བ་དེ་ལ་དྲི་མ་མེད་པའི་རིགས་
པས་བརྟགས་ནས་ཉེས་སྐྱོན་ཆར་འབབ་པ་དེ་ལྟ་བུར་གྱུར་ཀྱང་དབང་ཕྱུག་དང་
དེའི་ རྗེས་སུ་འབྲང་བའི་མུ་སྟེགས་པའི་གྲུབ་མཐའ་ལ་གུས་ཤིང་ཆགས་པས་
རིགས་པ་དང་མི་རིགས་པའི་དཔྱད་པ་དོར་ནས། དབང་ཕྱུག་ཆེན་པོ་ཉིད་འགྲོ་བ་
མ་ལུས་པའི་རྒྱུ་ཡིན་པར་འདོད་ན། སྤྲེའུ་བསད་པ་དབང་ཕྱུག་ཆེན་པོས་བྱས་པར་
གྲུབ་པས་དབང་ཕྱུག་ཆེན་པོས་སྤྲེའུའི་རྒྱལ་པོ་བསད་པའི་སྐྱོན་བདག་ལ་བསྒྱུར་
ནས་བདག་གིས་སྤྲེའུ་བསད་དོ་ཞེས་སྐུར་བ་གདབ་པར་མི་རིགས་སོ། །དེ་ལྟར་
བྱང་སེམས་བདག་ཉིད་ཆེན་པོ་དེས་དབང་ཕྱུག་སྣོད་བཅུད་ཀུན་གྱི་རྒྱུ་ཡིན་པར་སྨྲ་
བའི་བློན་པོ་དེ་དག་ལ་དབང་ཕྱུག་ཀུན་གྱི་བྱེད་པ་པོ་ཡིན་པ་ལ་གནོད་བྱེད་དང༌།
དེ་ལྟར་མིན་པའི་གཏན་ཚིགས་བཟང་པོ་རྣམས་ཀྱིས་བློན་པོ་དེ་དག་གཤགས་
མེད་པར་བྱས་སོ། །གསུམ་པ་འཕྲལ་རྐྱེན་མེད་པར་སྔོན་ལས་གཅིག་པུས་བྱས་
པར་སྨྲ་བ་དགག་པ་ལ་ལྔ། ལས་གཅིག་པུ་རྒྱུར་སྨྲ་བའི་དམ་བཅའ་མི་འཐད་པར་
བསྟན་པ། འཕྲལ་རྐྱེན་མེད་པར་སྔོན་ལས་གཅིག་པུ་རྒྱུ་ཡིན་ན་ཐར་པ་ཐོབ་བ་མི་
སྲིད་པར་འགྱུར་བ། སྔོན་ལས་གཅིག་པུ་རྒྱུ་ཡིན་ན་འབད་པ་དོན་མེད་པར་འགྱུར་
བ། སྔོན་ལས་གཅིག་པུ་རྒྱུ་ཡིན་ན་ལས་གསར་པ་མེད་པར་འགྱུར་བ། རིགས་པ་
- 378 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པའོ། །
དང་པོ་ནི་སྔོན་གྱི་ལས་ཞེས་པ་ནས། ལས་མ་ཡིན། ཞེས་པའི་བར་ཏེ།
སེམས་དཔའ་ཆེན་པོས་སྣོད་བཅུད་ཀྱི་བྱ་བ་ཐམས་ཅད་སྔོན་གྱི་ལས་དབང་ཞིག་
གིས་བྱས་པར་སྨྲ་བའི་བློན་པོ་དེ་དག་བོས་ཏེ་མངོན་དུ་ལྟར་བཅུག་སྟེ་སྨྲས་པ།
བློན་པོ་ཁྱེད་རྣམས་ཀྱང་བདག་ལ་སྨོད་པ་ལེགས་པ་མ་ཡིན་ནོ། །སྣོད་བཅུད་ཀྱི་
བྱ་བ་འདི་དག་ཐམས་ཅད་འཕྲལ་གྱི་རྐྱེན་ལ་མ་ལྟོས་པར་སྔོན་ལས་ཁོ་ནས་བྱས་
སོ་ཞེས་ང་རྒྱལ་སྐྱེ་བར་བྱེད་པ་ཁྱེད་ཅག་ལ་ངས་སྨྲ་བར་བྱའོ། །ཇི་ལྟར་སྨྲ་ན།
གལ་ཏེ་སྣོད་བཅུད་ཀྱི་བྱ་བ་འདི་ཐམས་ཅད་འཕྲལ་གྱི་རྐྱེན་ལ་མི་ལྟོས་པར་སྔོན་
ལས་ཁོ་ནས་བྱས་པ་ཡིན་ན་ནི། རྒྱ་མཚན་དེ་བས་སྤྲེའུ་འདི་བདག་གི་བསད་པའི་
ཉེས་པ་མེད་དེ། སྤེའུ་བསད་པ་སྔོན་གྱི་ལས་ཁོ་ན་བྱས་པའི་ཕྱིར་རོ། །དཔེར་ན་
སྔོན་གྱི་ལས་ཀྱིས་དགོན་པའི་ནགས་ཚང་ཚང་མེས་ཚིག་སྟེ་སྲོག་ཆགས་ཤི་བར་
གྱུར་པ་ལ་བདག་ལ་ཉེས་པ་མེད་བཞིན་ནོ། །དེ་ལྟར་སྔོན་གྱི་ལས་ཀྱིས་སྤྲེའུ་
བསད་པ་ལ་གང་གི་ཕྱིར་བདག་ལ་སྨད་པའི་སྡིག་པ་ཅི་ཞིག་ཡོད། དེ་སྟེ་བདག་
གིས་སྤྲེའུ་བསད་པའི་སྡིག་པ་ཡོད་ན་ནི་སྤྲེའུ་དེ་བདག་གིས་བསད་པར་སོང་གི་
སྔོན་གྱི་ལས་ཀྱིས་ཤི་བ་མ་ཡིན་པར་གྲུབ་བོ། །དེ་ལྟར་ན་སྣོད་བཅུད་ཀྱི་བྱ་བ་
ཐམས་ཅད་སྔོན་གྱི་ལས་ཀྱིས་བྱས་ཞེས་དམ་བཅས་པ་ཉམས་སོ། །
གཉིས་པ་འཕྲལ་རྐྱེན་མེད་པར་སྔོན་ལས་གཅིག་པུ་རྒྱུ་ཡིན་ན་ཐར་པ་
ཐོབ་པ་མི་སྲིད་པར་འགྱུར་བ་ནི། གལ་ཏེ་ཞེས་པ་ནས། གྲོལ་མི་འགྱུར། ཞེས་
པའི་བར་ཏེ། ལས་རྒྱུར་སྨྲ་བའི་མུ་སྟེགས་པ་ལ་སྐྱོན་གཞན་ཡང་བཤད་པ། གལ་
ཏེ་སེམས་ཅན་གྱི་བྱ་བ་ཐམས་ཅད་སྔོན་གྱི་ལས་ཁོ་ནས་བསྐྱེད་པ་དང་། སྔོན་གྱི་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལས་དེ་ཡང་སྔོན་གྱི་ལས་ཀྱིས་བསྐྱེད་པ་དང་། སྔོན་གྱི་ལས་དེས་ད་ལྟར་གྱི་ལས་
བསྐྱེད། དེས་ཀྱང་མ་འོངས་པའི་ལས་བསྐྱེད་དེ། དེ་ཐམས་ཅད་སྔོན་གྱི་ལས་རྙིང་
ལས་བྱུང་བ་དང་། ལས་ཀྱང་ལས་བསྐྱེད་པའི་རྒྱུར་འདོད་ནས་ལས་ཀྱི་ཡ་མཐའ་
དང་མ་མཐའ་གཉིས་ཀ་ཐུག་མེད་དུ་སོང་བས་སེམས་ཅན་སུ་ཡང་འཁོར་བ་ལས་
གྲོལ་བའི་ཐར་པ་འཐོབ་པར་མི་འགྱུར་རོ། །ཐར་པ་འཐོབ་པར་འགྱུར་བར་ཁས་
ལེན་ནི་གཉེན་པོའི་སྟོབས་ཀྱིས་ཉོན་མོངས་རྒྱུན་ཆད་པར་འདོད་དགོས་པ་ལ། མུ་
སྟེགས་ཁྱེད་ཅག་འཕྲལ་དུ་རྐྱེན་གྱིས་འགྱུར་བར་མི་འདོད་པར་ཐམས་ཅད་སྔོན་
གྱི་ ལས་ ཁོ་ན་ལས་འབྱུང་བར་ འདོད་ པའི་ ཕྱིར་ རོ། །འདི་ ལྟར་ འདོད་ པའི་མུ་
སྟེགས་འདི་ནི་མུ་སྟེགས་གཅེར་བུ་པའི་རིགས་ཐར་པ་འདོད་པ་ཞིག་སྟེ། ཐར་པ་
འདོད་ཀྱང་ཐར་པ་ཐོབ་པའི་ཐབས་ལ་རྨོངས་ཏེ་བདག་འཛིན་འཁོར་བའི་རྩ་བར་
མི་ཤེས་ཞིང་། གཉེན་པོའི་སྟོབས་ཀྱིས་ཉོན་མོངས་སྤོང་བའི་ཐབས་མི་ཤེས་པར་
ཆུར་ཞུགས་ཏེ་སྡིག་པ་བཀྲུས་པས་དག་པར་འདོད་པ་དང༌། མེ་ལྔ་བསྟེན་ཏེ་སྡིག་
པ་བྱང་བར་འདོད་པ་ཞིག་གོ །།
གསུམ་པ་སྔོན་ལས་གཅིག་པུ་རྒྱུ་ཡིན་ན་འབད་པ་དོན་མེད་པར་འགྱུར་བ་
ནི། སྡུག་ བསྔལ་ རྒྱུ་ ལའང་ ཞེས་ པ་ནས། རྒྱུ་ མ་ ཡིན། ཞེས་ པའི་བར་ཏེ། ལས་
གཅིག་པུ་རྒྱུར་སྨྲ་བ་ལ་སྐྱོན་གཞན་ཡང་བཤད་པ། འཕྲལ་རྐྱེན་ལ་མི་ལྟོས་པར་
ལས་གཅིག་པུ་རྒྱུ་ཡིན་ན་མཚོན་གྱིས་གཤེག་པ་དང་། མེས་ཚིག་པ་སོགས་སྡུག་
བསྔལ་གྱི་རྒྱུ་བསྒྲུབ་པ་ལའང་བདེ་བར་འགྱུར་བ་དང་། བདེ་བའི་རྒྱུ་ཟས་གོས་
གནས་མལ་བསྟེན་པ་སོགས་བདེ་བའི་རྒྱུ་བསྒྲུབ་པ་ལའང་བདེ་བ་མི་འབྱུང་བར་
སྡུག་བསྔལ་ གནས་ པར་ འགྱུར་དགོས་ཏེ། བདེ་སྡུག་གཉིས་པོ་དེ་འཕྲལ་རྐྱེན་
- 380 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱིས་བསྒྱུར་མི་ཐུབ་པར་སྔོན་གྱི་ལས་ཁོ་ནས་འགྲུབ་པར་སྨྲ་བའི་ཕྱིར་རོ། །དེ་
ལྟར་སྡུག་བསྔལ་གྱི་རྒྱུ་བསྒྲུབ་པ་ལའང་བདེ་བར་འགྱུར་བ་དང་། བདེ་བའི་རྒྱུ་
བསྒྲུབ་པ་ལའང་སྡུག་བསྔལ་འབྱུང་བར་འགྱུར་ན། འཁོར་བའི་གནས་ཀྱི་བདེ་བ་
དང་སྡུག་བསྔལ་འདི་དག་འཕྲལ་རྐྱེན་ལ་མི་ལྟོས་པར་སྔོན་གྱི་ལས་ཁོ་ནས་བྱས་
པ་ངེས་པར་མངོན་ཏེ་ངེས་པར་འདོད་དགོས་མོད་ཀྱང་། མེས་བསྲེགས་པ་སོགས་
སྡུག་བསྔལ་གྱི་རྒྱུ་བསྒྲུབ་པ་ལ་བདེ་བ་བྱུང་བ་དང་། ཟས་ཟོས་པ་སོགས་བདེ་
བའི་རྒྱུ་བསྒྲུབ་པ་ལ་སྡུག་བསྔལ་འགྱུར་བ་དེ་ལྟར་གྱུར་པའང་མེད་དོ། །དེ་བས་ན་
སྔོན་གྱི་ལས་གཅིག་པུ་སྣོད་བཅུད་ཀུན་གྱི་རྒྱུ་མ་ཡིན་ནོ། །འདི་ཡང་དབང་པོའི་
མངོན་སུམ་ལ་ཐུག་པའི་རིགས་པས་མུ་སྟེགས་གཅེར་བུ་པ་འགོག་པ་ཡིན་ལ།
ལས་དགེ་སྡིག་ལས་འབྲས་བུ་བདེ་སྡུག་འབྱུང་བ་འགོག་པ་མིན་ནོ། །ནང་པ་
སངས་རྒྱས་པ་རྣམས་ནི་རྒྱུ་དགེ་བ་ལས་འབྲས་བུ་བདེ་བ་འབྱུང་བ་དང་། རྒྱུ་མི་
དགེ་བ་ལས་འབྲས་བུ་སྡུག་བསྔལ་འབྱུང་བར་འདོད་ཅིང་། བདེ་སྡུག་གི་རྒྱུ་དགེ་
སྡིག་གཉིས་པོ་དེ་ལས་ཀྱི་རྣམ་པར་སྨིན་པའི་འབྲས་བུར་མི་འདོད་དེ། དགེ་སྡིག་
གཉིས་པོ་དེ་སྐྱེས་བུའི་རྩོལ་བས་གསར་དུ་བསྒྲུབ་དགོས་པར་བཞེད་པ་ཡིན་ནོ། །
བཞི་པ་སྔོན་ལས་གཅིག་པུ་རྒྱུ་ཡིན་ན་ལས་གསར་པ་མེད་པར་འགྱུར་བ་
ནི། གསར་དུ་བྱས་པའི་ལས་ཀྱང་མེད་པར་འགྱུར། དེ་མ་གྲུབ་ན་སྔ་མའང་ཇི་
ལྟར་འགྲུབ། ཅེས་པ་སྟེ། སྔོན་གྱི་ལས་འབའ་ཞིག་རྒྱུར་སྨྲ་བ་ལ་ཉེས་པ་གཞན་
ཡང་བཤད་པ། སྣོད་བཅུད་ཐམས་ཅད་སྔོན་གྱི་ལས་རྙིང་འབའ་ཞིག་གིས་བྱས་པ་
ཡིན་ན། སྐྱེས་བུས་གསར་དུ་བྱས་པའི་ལས་མེད་པར་འགྱུར་ཏེ། བྱ་བ་ཅི་བྱེད་
ཐམས་ཅད་སྔོན་གྱི་ལས་རྙིང་ཁོ་ནས་བྱས་པ་ཉིད་ཡིན་པའི་ཕྱིར་རོ། །གསར་དུ་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བྱས་པའི་ལས་མ་གྲུབ་ན་སྔ་མ་སྔོན་གྱི་ལས་རྙིང་དེ་ཡང་ཇི་ལྟར་འགྲུབ་སྟེ། དེ་
ཡང་མི་འཐད་པར་འགྱུར་རོ། །དེ་ལྟར་འགྱུར་ཏེ། སྔོན་གྱི་ལས་དེ་ཡང་གསོག་
པའི་ སྐབས་ཤིག་ཡོད་དགོས་ལ། ལས་དེ་གསོག་ པའི་ སྐབས་དེའི་ཚེ་ ལས་དེ་
གསར་དུ་བྱེད་དགོས་པའི་ཕྱིར་རོ། །ལྔ་པ་རིགས་པ་དེ་རྣམས་ཀྱི་དོན་བསྡུས་ཏེ་
སྐབས་དོན་གྲུབ་པར་བསྟན་པ་ནི། སྔོན་གྱི་ལས་ཞེས་པ་ནས། བཞིན་དུ་ བྱས་
ནས། ཞེས་པའི་བར་ཏེ། སྔར་བཤད་པའི་རིགས་པ་དེ་རྣམས་ཀྱི་དོན་བསྡུས་ཏེ་
བསྟན་པ་ནི། བློན་པོ་ཁྱེད་ཅག་སྣོད་བཅུད་ཀྱི་བྱ་བྱེད་འདི་ཀུན་ སྔོན་གྱི་ལས་
འབའ་ཞིག་གིས་ བྱས་ཞེས་སེམས་པ་དེ་ལྟར་ན། སྤེའུ་བསད་པ་སྔོན་གྱི་ལས་
འབའ་ཞིག་གིས་བྱས་པ་ཡིན་པ་ལ། ཅིའི་ཕྱིར་སྤྲེའུ་བསད་པ་བདག་གིས་བྱས་
པར་ཡོངས་སུ་བརྟགས་ཏེ་ཡོངས་སུ་འདོད། འདི་ལ་འགྱུར་གསར་དུ། ཡོངས་སུ་
རྟོག །ཅེས་འབྱུང་བ་གོ་སླའོ། །དེ་ལྟར་བྱང་སེམས་བདག་ཉིད་ཆེན་པོ་དེས་སླར་
ལྡོག་ཏུ་མེད་པའི་ཐལ་འགྱུར་དང་གཏན་ཚིགས་རྣམས་ཀྱིས་ལས་རྙིང་འབའ་ཞིག་
རྒྱུར་སྨྲ་བའི་བློན་པོ་དེ་དག་ཚར་བཅད་དེ། དེ་དག་མི་སྨྲ་བའི་དཀའ་ཐུབ་བླངས་
པ་སྟེ་ངག་བཅད་པ་བཞིན་དུ་སྤོབས་པ་ལན་མེད་དུ་བྱས་སོ། །
བཞི་པ་ལས་འབྲས་མེད་པར་སྨྲ་བ་དགག་པ་ལ་ལྔ། འཇིག་རྟེན་ཕ་རོལ་
མེད་ན་སྤྲེའུ་བསད་པ་ལ་ཉེས་པ་བརྗོད་པ་མི་འཐད་པར་བསྟན་པ། གཞན་གྱིས་
སྨད་དུ་དོགས་ནས་ཉེས་པ་ལ་འཛེམ་ན་རང་ཚིག་དང་འགལ་བར་བསྟན་པ།
འཇིག་རྟེན་ཚུལ་ལུགས་དང་བསྟུན་ན་རང་གི་གྲུབ་མཐའ་ཉམས་པར་འགྱུར་བར་
བསྟན་ པ། ལས་ འབྲས་ མེད་ པར་ བསྒྲུབ་ པའི་ དཔེ་ མི་ འཐད་ པར་ བསྟན་ པ།
རིགས་པ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པའོ། །དང་པོ་ནི།
- 382 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆད་པར་སྨྲ་བ་ཞེས་པ་ནས། ཉེས་པ་མེད། ཞེས་པའི་བར་ཏེ། བྱང་སེམས་བདག་
ཉིད་ཆེན་པོ་དེས་དངོས་པོ་རྒྱུ་མེད་དུ་ལྟ་བ་དང་། གཙོ་བོ་དང་དབང་ཕྱུག་སོགས་
ཀུན་གྱི་བྱེད་པོར་སྨྲ་བ་དང་། སྔོན་ལས་གཅིག་པུ་བྱེད་པོར་སྨྲ་བ་རྣམས་རིགས་པ་
དྲི་མ་མེད་པས་ཚར་བཅད་ནས། མེད་པར་སྨྲ་བའི་བློན་པོ་དེ་དག་ལ་ཁྲོ་བ་མེད་
པར་འཛུམ་དམུལ་ཏེ་སྨྲས་པ། ཚེ་དང་ལྡན་པ་དག་རྒྱུ་མཚན་ཅིའི་ཕྱིར་འདི་ལྟར་
བདག་ལ་སྨོན་པ་ལ་དགའ་བར་གྱུར། ཁྱེད་རང་ལོག་པའི་ལྟ་བས་ཟིན་པ་ངོ་མ་
ཤེས་པ་ཡིན་པས་འདི་ལྟར་ཉོན་ཅིག །གལ་ཏེ་ཁྱེད་ཅག་སྐྱེ་བ་སྔ་ཕྱི་མེད་ཅིང་
ལས་འབྲས་མེད་ཅེས་ཆད་པར་ལྟ་བ་དེ་ཁོ་ན་ཉིད་ཡིན་པར་སེམས་ན་ཉེས་སྐྱོན་
མཐའ་ཡས་པ་ཡོད་དེ། དེ་ལྟར་འཇིག་རྟེན་ཕ་རོལ་མེད་ན་སྐྱེ་བོ་སུས་ཀྱང་སྡུག་པ་
སྤོང་བ་དང་དགེ་བ་སྒྲུབ་པ་དག་ལ་ཅི་ཞིག་འབད་དུ་ཡོད། སྡིག་སྤོང་དགེ་བ་སྒྲུབ་
པ་ནི་སྐྱེ་བ་ཕྱི་མ་ལ་སྡུག་བསྔལ་བྱུང་དོགས་དང་བདེ་བར་འདོད་ནས་བྱེད་པ་ཡིན་
ལ། སྐྱེ་བ་ཕྱི་མ་མེད་ན་སྡིག་སྤོང་དགེ་སྒྲུབ་ཀྱི་ངལ་བ་བྱེད་དོན་མེད་པས་སོ། །
གཞུང་ལུགས་ལ་སྦྱངས་པའི་མཁས་པ་རྣམས་ཀྱང་སྐྱེ་བོ་ཐ་མལ་པ་དག་བཞིན་དུ་
བྱ་བ་ཐམས་ཅད་ལ་ཉེས་སྐྱོན་ལྟ་མི་དགོས་པར་རང་གང་འདོད་རང་དགར་ཅི་
བདེ་བར་སྤྱོད་པ་རིགས་ཏེ། ཚེ་འདིར་གང་འདོད་བྱ་བ་ལས་འཇིག་རྟེན་ཕྱི་མ་
མེད་པས་ཕྱི་མར་ཅིར་འགྱུར་བསམ་མི་དགོས་པས་སོ། །གཞུང་ལུགས་ལ་སྦྱངས་
ཀྱང་ཅི་ཞིག་བྱ་སྟེ། ཚེ་འདིར་ཅི་འདོད་སྤྱོད་པ་ལས་ཕྱི་མའི་དོན་དུ་ལེགས་ཉེས་
དཔྱོད་མི་དགོས་པས་སོ། །དེ་ལྟར་གྱུར་ན་ངས་སྤྲེའུ་དེ་བསད་ཀྱང་ཉེས་པ་མེད་དེ།
འཇིག་རྟེན་ཕ་རོལ་མེད་པས་སོ། །དེས་ན་ཁྱེད་ཅག་ང་ལ་སྤྲེའུ་བསད་ཅེས་སྐྱོན་
བརྗོད་ཅིའི་ཕྱིར་བྱེད་ཅེས་ཐལ་འགྱུར་ཡང་དག་གི་སྒོ་ནས་ཆད་པར་སྨྲ་བ་དེ་དག་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
སུན་དབྱུང་བར་མཛད་དོ། །
གཉིས་པ་གཞན་གྱིས་སྨད་དུ་དོགས་ནས་ཉེས་པ་ལ་འཛེམ་ན་རང་ཚིག་
དང་འགལ་བར་བསྟན་པ་ནི། འགྲོ་བ་འཕྱ་བ་ཞེས་པ་ནས། མེད་མི་འགྱུར། ཞེས་
པའི་བར་ཏེ། དེ་ལ་རྒྱང་འཕེན་ཆད་པར་སྨྲ་བའི་ལུགས་འཛིན་པ་དེ་དག་གིས་
འཇིག་རྟེན་ཕ་རོལ་མེད་ཀྱང་། ཚེ་འདིའི་འགྲོ་བ་གཞན་གྱིས་འཕྱ་བས་འཇིགས་
ནས་སྤྲེའུ་གསོད་པ་སོགས་སྡིག་པ་སྤོང་ཞིང་དགེ་བ་བསྒྲུབ་པ་ལ་གནས་དགོས་སོ་
ཞེ་ན། བློན་པོ་ཁྱེད་ཅག་ལ་འགྲོ་བ་གཞན་གྱིས་འཕྱ་བ་འདི་མེད་པར་མི་འགྱུར་
ཏེ། འཇིག་རྟེན་ཕ་རོལ་མེད་དོ་ཞེས་ཁས་བླངས་ནས་ཕ་རོལ་གྱི་དོན་དུ་སྡིག་སྤང་
དགེ་སྒྲུབ་ལ་གནས་པར་བྱེད་པ་ནི་རང་གི་ཚིག་དང་མི་མཐུན་པར་སྤྱོད་པ་ཡིན་
པས། འདི་ནི་ཚིག་དང་བསམ་པ་མི་མཐུན་པའོ་ཞེས་སྐྱེ་བོ་ཀུན་གྱིས་དབྱས་པའི་
གནས་སུ་འགྱུར་པས་སོ། །གསུམ་པ་འཇིག་རྟེན་ཚུལ་ལུགས་དང་བསྟུན་ན་རང་
གི་གྲུབ་མཐའ་ཉམས་པར་འགྱུར་བར་བསྟན་པ་ནི། འཇིག་རྟེན་ཚུལ་ལ་ཞེས་པ་
ནས། ཐ་མ་ཡིན། ཞེས་པའི་བར་ཏེ་འཇིག་རྟེན་སྤྱིའི་ཚུལ་སྲོག་ཆགས་གསོད་པ་
སོགས་ཉེས་པ་བྱ་མི་རུང་བ་དང་། གཞན་ལ་ཕན་པ་སྒྲུབ་པ་སོགས་ངེས་པས་
ལམ་ལ་གནས་པར་བྱེད་པར་འགྱུར་ན་ནི་ཆད་པར་སྨྲ་བ་ཁྱོད་རང་གི་གཞུང་
ལུགས་བདེ་བ་མི་འཐོབ་པར་ཉམས་པར་འགྱུར་ཏེ། ཁྱོད་རང་གི་རྩ་བའི་སྟོན་པ་
དྲང་སྲོང་རྐང་མིག་གིས་ཆད་པར་སྨྲ་བའི་གྲུབ་འཐའ་སྟོན་པའི་གཞུང་ཤོ་ལོ་ཀ་
འབུམ་ཡོད་པ་བརྩམས་ཤིང་། དེའི་རྗེས་སུ་འབྲང་བ་ཆད་སྨྲ་ཁ་ཅིག་གིས། མ་ཤི་
བར་དུ་བདེ་བར་འཚོ། །ཤི་ནས་དེ་ཡི་སྤྱོད་ཡུལ་མེད། །ལུས་ཀྱང་ཐལ་བ་བཞིན་
སོང་ནས། །སླར་འཚོ་བར་ལྟ་ག་ལ་འགྱུར། །དེ་ཕྱིར་སྔ་ཕྱི་ཡོད་མ་ཡིན། །ཚེ་འདི་
- 384-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཉིད་ལ་བདེ་བའི་ཕྱིར། །ལྷ་མཆོད་འདྲེ་སྲིན་མནན་བྱས་ན། །བཙན་ཕྱུག་མཐུ་
སྟོབས་ འགྲུབ་ པར་ འགྱུར། །ཞེས་ སྨྲས་ པའི་ གྲུབ་ མཐའ་ རྩ་ བ་ནས་ ཞིག་ པར་
འགྱུར་རོ། །རྒྱུ་མཚན་དེ་བས་ན་སྡིག་སྤོང་དགེ་སྒྲུབ་བྱེད་ན་ནི་འཁྲུལ་པའི་དབང་
གིས་ཆད་པར་སྨྲ་བ་དོན་མེད་པར་འགྱུར་རོ། །འདི་ལྟར་སྨྲ་བ་འདི་ནི་བྱིས་པའི་
ནང་ནའང་སྨྲ་བ་ཐ་མ་ཡིན་ཏེ། འཇིག་རྟེན་ཐ་མལ་པ་དག་ཀྱང་རང་གི་ཚིག་དང་
འགལ་བར་མི་སྨྲ་ན། བླུན་པོ་ཁྱེད་ཅག་ནི་རང་གི་ཚིག་དང་འགལ་བ་ཤ་སྟག་སྨྲ་
བའི་ཕྱིར་རོ། །ཚིགས་བཅད་འདི་ལ་འགྱུར་གསར་དུ། འཇིག་རྟེན་ཚུལ་ལ་གནས་
པར་གྱུར་ན་ནི། །བདེ་ལ་གཞོལ་ཞེས་རང་གི་གཞུང་ལུགས་སུ། །སྨྲས་པ་དེ་ཡང་
དོན་མེད་འཁྲུལ་འགྱུར་ཏེ། །འདི་ནི་བྱིས་པའི་ནང་ན་ཐ་མ་ཡིན། །ཞེས་འབྱུང་སྟེ།
རྒྱང་འཕེན་པའི་རྩ་བའི་གྲུབ་མཐའ་ཚེ་འདི་འབའ་ཞིག་ལ་བདེ་བ་སྒྲུབ་པའི་
ཐབས་བྱེད་པ་ལས་འཇིག་རྟེན་ཕ་རོལ་གྱི་དོན་སྒྲུབ་མི་དགོས་པར་སྨྲ་བ་དེ་འགོག་
པ་ཡིན་པས་འགྱུར་འདི་ལེགས་སོ། །བཞི་པ་ལས་འབྲས་མེད་པར་བསྒྲུབ་པའི་
དཔེ་མི་འཐད་པར་བསྟན་པ་ནི། གང་ཡང་ཁྱེད་ཀྱིས་ཞེས་པ་ནས། །གང་ཞིག་
ཡིན། །ཞེས་པའི་བར་ཏེ། གང་ཡང་ཆད་པར་སྨྲ་བའི་གྲུ་མཐའ་འཛིན་པའི་བློན་
པོ་ ཁྱེད་ཅག་གིས་སྔར། རྣམ་པ་སྣ་ཚོགས་ཁ་དོག་ཡོན་ཏན་ལྡན་པའི་ཤིང་། །
ལས་ཀྱིས་བྱས་པ་མ་ཡིན་འོན་ཀྱང་འབྱུང་བར་འགྱུར། །ཆུད་གསན་རྣམས་ཀྱང་
སླར་ནི་དེ་བཞིན་མི་སྐྱེ་འགྱུར། །འཇིག་རྟེན་དེ་དང་འདྲ་བར་རྒྱུ་ནི་གང་ཞིག་
ཡིན། །ཞེས་མ་སྨྲས་སམ། དེ་ལྟར་སྨྲ་བའི་ཚེ་ཕྱི་ནང་གི་དངོས་པོ་ཐམས་ཅད་ལ་
རྒྱུ་གང་ཡང་མེད་པར་གློ་བུར་དུ་འབྱུང་བ་ཡིན་པའི་དཔེ་ཤིང་འདི་དག་དང་འདྲ་
ཞེས་སྨྲ་བཞིན་དུ་འདིར་གློ་བུར་དུ་འཇིག་རྟེན་གྱི་ཚུལ་ལུགས་དང་བསྟུན་ནས་རྒྱུ་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འབྲས་ཁས་ལེན་པ་ལྟར་བྱེད་པ་ཁྱེད་ཅག་ལས་ཐ་ཆད་པ་སུ་ཞིག་ཡོད། །དེ་ལྟར་
སྨྲ་བའི་དཔེ་མི་འཐད་པ་ནི་སྔར་རྒྱང་འཕེན་སྙོམ་འཇུག་པ་སྐབས་སུ་བཀག་ཟིན་
པ་ལྟར་རོ། །ཚིག་བཅད་འདི་ལ་འགྱུར་གསར་དུ། རྣམ་པ་སྣ་ཚོགས་ཁ་དོག་ཡོན་
ཏན་ལྡན་པའི་ཤིང་། །ལས་ཀྱིས་བྱས་པ་མ་ཡིན་འོན་ཀྱང་འབྱུང་འགྱུར་ལ། །ཆུས་
ཟོས་ནས་ནི་སླར་ཡང་དེ་བཞིན་སྐྱེ་མི་འགྱུར། །འཇིག་རྟེན་དེ་དང་འདྲ་ཞེས་སྨྲ་
བའི་རྒྱུ་ཡང་ཅི། །ཞེས་འགྱུར་བཅོས་ཏེ། གཞུང་ སྔ་ ཕྱི་གུང་བསྒྲིགས་ན་འགྱུར་
འདི་ལྟར་ལེགས་ཤིང༌། དོན་ནི་སྔར་བཤད་པ་ལྟར་རོ། །
ལྔ་པ་རིགས་པ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པ་
ནི། དེ་ལྟར་གྱུར་ཀྱང་ཞེས་པ་ནས། མི་སྨྲ་བར་བྱས་ནས། ཞེས་པའི་བར་ཏེ། དེ་
ལྟར་ལས་འབྲས་མེད་པར་སྨྲ་བ་ལ་རང་ཚིག་འགལ་བ་དང་། འཇིག་རྟེན་ཀུན་
གྱིས་སྨད་པའི་གནས་སུ་འགྱུར་བ་སོགས་སྐྱོན་མཐའ་ཡས་པ་དེ་ལྟར་ཡོད་པར་
གྱུར་ཀྱང༌། བླུན་རྨོངས་ཁྱེད་ཅག་ད་དུང་ཆད་པར་ལྟ་བ་ལ་དགའ་བར་གྱུར་ན་
སྤྲེའུ་འམ་དེ་བས་ལྷག་པ་མི་གསོད་པ་ལ་ཡང་སྨད་དུ་ཅི་ཞིག་ཡོད། གསོད་པ་ལ་
སྐྱོན་བརྗོད་པ་ནི་འཇིག་རྟེན་ཕ་རོལ་ཏུ་དེའི་འབྲས་བུ་ཡིད་མི་འོང་འབྱུང་བའི་རྒྱུ་
མཚན་གྱིས་སྨད་པ་ཡིན་ལ། བླུན་རྨོངས་ཁྱེད་ཅག་ནི་འཇིག་རྟེན་ཕ་རོལ་མེད་
པར་འདོད་པས་སོ། །དེ་ལྟར་སེམས་དཔའ་ཆེན་པོ་དེས་རྒྱང་འཕེན་རྟོག་གེ་བའི་
རྗེས་སུ་འབྲང་བའི་ཆད་པ་སྨྲ་བ་དེ་དག་ལ་ལན་གདབ་པའི་རིམ་པ་ལེགས་ཤིང་
གསལ་བས་ཅང་མི་སྨྲ་བའི་སྤོབས་པ་ལན་མེད་དུ་བྱས་སོ། །འདིར་ཆད་པར་སྨྲ་
བ་དེ་དག་ལ་སུན་འབྱིན་པའི་ཐལ་བ་ཤ་སྟག་བརྗོད་ཅིང་། ལས་འབྲས་ལ་ངེས་
པ་བསྐྱེད་པའི་གཏན་ཚིགས་མ་བརྗོད་པ་ནི་བླུན་རྨོངས་དེ་དག་གིས་ལོག་རྟོག་
- 386 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དབལ་མ་གཞོམ་པས་ཆོས་ཀྱིས་སྣོད་དུ་མ་གྱུར་པ་ཡིན་ལ། སྣོད་དུ་གྱུར་པའི་ཚེ་
གདམས་ངག་སྟོན་པར་མཛད་པ་ཡིན་ནོ། །རིམ་པ་འདི་ཡང་ཚད་མ་རྣམ་འགྲེལ་
སོགས་གཞུང་ཆེན་པོ་རྣམས་སུ་ཐོག་མར་རྒོལ་བའི་ལོག་རྟོག་བཟློག་པའི་ཐབས་
སུ་གནོད་བྱེད་ཀྱི་ཐལ་འགྱུར་དང་། ལོག་རྟོག་དབལ་གཞོམ་ནས་དོན་གཉེར་ཅུང་
ཟད་སྐྱེས་པའི་ཚེ་སྒྲུབ་ངག་དང་གཏན་ཚིགས་ཀྱི་སྒོ་ནས་ངེས་ཤེས་སྐྱེད་པར་བྱེད་
པའི་ཚུལ་གསུངས་པ་ལྟར་ཤིང་རྟ་ཆེན་པོ་སྤྱིའི་ལམ་སྲོལ་ཡིན་ནོ། །སྐྱེ་བ་སྔ་ཕྱི་
སྒྲུབ་པའི་རིགས་པ་ནི་ཚད་མ་རྣམ་འགྲེལ་ལས། སྐྱེ་བ་ཡོངས་སུ་ལེན་པ་ན། །
ཞེས་སོགས་བྱིས་པ་སྐྱེས་མ་ཐག་གི་རིག་པ་དེ་རིག་པ་སྔ་མ་སྔོན་དུ་སོང་བར་
བསྒྲུབས་ཏེ་འཁོར་བའི་ཡ་མཐའ་ཐུག་མེད་དུ་སྒྲུབ་པའི་རིགས་པ་དང་། ཆགས་
ཅན་གྱི་རིག་པས་རིག་པ་ཕྱི་མ་མཚམས་སྦྱོར་བར་བསྒྲུབས་ཏེ་སྐྱེ་བ་ཕྱི་མ་བསྒྲུབ་
པའི་རིགས་པ་ཆེས་ཞིབ་པར་གསུངས་ཤིང་། སྤྱིར་དངོས་པོ་མཐའ་དག་རང་རང་
གི་རྒྱུ་དང་རྐྱེན་ལས་འགྲུབ་པར་རིགས་པ་བརྒྱ་ཕྲག་དུ་མའི་སྒོ་ནས་ལས་འབྲས་
བསླུ་བ་མེད་པར་གཏན་ལ་ཕབ་སྟེ། ཤེས་པ་འདོད་ན་གཞུང་དེ་ཉིད་ལ་བལྟ་བར་
བྱའོ། །
ལྔ་པ་འཚེ་བ་ཆོས་སུ་སྨྲ་བ་དགག་པ་ལ་ལྔ། རྒྱལ་རིགས་ཀྱི་གཞུང་ལ་
བརྟེན་ནས་འཚེ་བ་ཆོས་སུ་སྨྲ་བ་དག་གི་འདོད་པ་བརྗོད་པ་འཚེ་བ་ཆོས་སུ་སྨྲ་བ་
འཐད་ན་སྤྲེའུ་བསད་པ་ལ་སྐྱོན་བརྗོད་བྱེད་པ་མི་རིགས་པ། སྤྲེའུ་བསད་པ་ལ་
སྐྱོན་བརྗོད་བྱེད་པ་ཕྱོགས་སྔ་རང་གི་གཞུང་དང་འགལ་བ། འཚེ་བ་ཆོས་སུ་སྨྲ་བ་
ནི་འགྲོ་བའི་ཕན་བདེ་འཇོམས་པར་བྱེད་པའི་ཆོས་མིན་དུ་བསྟན་པ། རིགས་པ་
རྣམས་ ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པའོ། །དང་པོ་ནི། རྒྱལ་
387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
རིགས་ཀྱི་གཞུང་ལུགས་ཞེས་པ་ནས། དེའི་ཕྱིར་ཁྱེད་ལ་སྨྲའོ། །ཞེས་པའི་བར་ཏེ།
སེམས་དཔའ་ཆེན་པོས་རྒྱལ་རིགས་ཀྱི་གཞུང་ལུགས་ལ་མཁས་པར་རློམ་པའི་
བློན་པོ་དེ་དག་ལ་བོས་ཏེ་སྨྲས་པ། ཁྱེད་ཅག་ཀྱང་བདག་ལ་ཅིའི་ཕྱིར་སྨོད། གལ་
ཏེ་ཁྱེད་ཅག་བདག་ལ་སྤྲེའུ་བསད་དོ་ཞེས་སྐྱོན་བརྗོད་བྱེད་ན། སྐྱོན་དེ་ང་ལ་མི་
འཇུག་ཁྱེད་རང་ལ་འཇུག་སྟེ། ཁྱེད་ཅག་རྒྱལ་པོའི་སྲིད་གཟུག་པའི་གཙུག་ལག་
ལས་འབྱུང་བའི་འཚེ་བ་ཆོས་སུ་སྨྲ་བའི་ཆོ་ག་འཐད་ཅིང་རིགས་པར་སེམས་ན་
ཉེས་སྐྱོན་མཐའ་ཡས་པ་ཡོད་དེ། ཁྱེད་རང་གི་འདོད་པ་རྩ་བའི་གྲུབ་མཐའ་ནི།
སྲིད་ཕྱིར་དགེ་བའམ་མི་དགེའང་རུང་། །ཅི་ཡང་རུང་བ་བྱས་ནས་སུ། །དེ་ནས་
བདག་ཉིད་ཐར་ནས་ནི། །ནོར་གྱིས་ཆོས་ནི་བསྒྲུབ་པར་བྱ། །ཞེས་ཟེར་བ་ཡིན་
མོད། དེའི་ཕྱིར་བློན་རྨོངས་ཁྱེད་ཅག་ལ་རིགས་པའི་ལམ་ནས་དྲངས་པའི་སྐྱོན་
མཐའ་ ཡས་ པ་ངས་སྨྲ་བར་བྱའོ། ཁྱེད་ཅག་ ལེགས་ པར་ སོམས་ཤིག །ཚིགས་
བཅད་འདི་ནི་མུ་སྟེགས་ཁྱབ་འཇུག་པའི་རྗེས་སུ་འབྲང་བ་འཚེ་བ་ཆོས་སུ་སྨྲ་བའི་
གྲུབ་མཐའ་བརྗོད་པ་སྟེ། མུ་སྟེགས་དེ་དག་ནི་སྤྱིར་སྲོགས་ཆགས་བསད་ནས་
ཁྱབ་འཇུག་མཉེས་པར་བྱེད་པར་འདོད་ཅིང་། ཁྱད་པར་རྒྱལ་པོ་རྣམས་ནི་ཁྱབ་
འཇུག་གི་སྤྲུལ་པར་སྨྲ་སྟེ། རྒྱལ་སྲིད་སྐྱོང་བའི་ཕྱིར་ཕ་རོལ་གྱི་གཡུལ་བཅོམ་སྟེ་
རང་གི་མངའ་འོག་ཏུ་འདུ་བར་ བྱེད་ པ་ དང༌། རྒྱལ་སྲིད་ ཀྱི་ ཕྱིར་ སྲོག་ཆགས་
གསོད་པ་དང་རྫུན་སྨྲ་བ་དང་། གཞན་ནོར་འཕྲོག་པ་སོགས་སྒོ་གསུམ་གྱི་ཉེས་
སྤྱོད་ཅི་བྱས་ཀྱང་སྐྱོན་དུ་མི་འགྱུར་བར་རང་ཉིད་རྒུད་པ་ཀུན་ལས་ཐར་བར་བྱས་
ནས་ འབྱོར་ པ་ མཆོག་ དང་ ལྡན་ པར་ གྱུར་ པའི་ ཚེ། ལྷ་ ལ་ མཆོད་ སྦྱིན་དང་།
དགེ་སྦྱོང་བྲམ་ཟེ་རྣམས་ལ་མཆོད་པ་དང༌། དབུལ་ཕོངས་རྣམས་ལ་སྦྱིན་པ་བྱ་བ་
- 388 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་ནོར་གྱིས་ཆོས་རྣམས་བསྒྲུབ་པར་བྱ་ཞེས་སྨྲའོ། །རྐང་པ་གསུམ་པ་ལ་
འགྱུར་གསར་དུ་དེ་ནས་བདག་ཉིད་དར་བ་ན། ཞེས་འགྱུར་བཅོས་པ་གོ་སླའོ། །
གཞུང་འདིའི་དོན་ལ་སེམས་དཔའ་ཆེན་པོ་པོ་ཏོ་བས། དེང་སང་འུ་ཅག་ཐམས་
ཅད་མུ་སྟེགས་ཁྱབ་འཇུག་པ་འདིའི་ལྟ་བ་ལ་མི་མོས་པ་སྐད་བྱེད་ཀྱང༌། སྤྱོད་པ་
འདིའི་གྲུབ་མཐའ་ནས་གང་བཤད་པ་ཉིད་བྱེད་དེ། ནོར་བསྒྲུབ་པའི་ཕྱིར་བྱར་མི་
རུང་བ་ཐམས་ཅད་འཛེམ་མེད་དུ་བྱས་ནས་ནོར་དང་ལྡན་པར་གྱུར་པའི་ཚེ་ལྷ་འབྲི་
བ་དང་། རྟེན་བཞེངས་པ་དང་། དགེ་འདུན་ལ་བསྙེན་བཀུར་བྱེད་པ་སོགས་དགེ་
རྩ་བྱེད་ཐེར་ཏེ། མུ་སྟེགས་པ་འདིའི་གཞུང་ནས་གང་བཤད་པ་དེ་ཁོ་ན་ལྟར་སྣང་
གསུངས་སོ། །
གཉིས་པ་འཚེ་བ་ཆོས་སུ་སྨྲ་བ་འཐད་ན་སྤྲེའུ་བསད་པ་ལ་སྐྱོན་བརྗོད་བྱེད་
པ་མི་རིགས་པ་ནི། དགོས་པ་དག་ནི་ཞེས་པ་ནས། སྨད་དུ་མེད། ཅེས་པའི་བར་
ཏེ། སེམས་དཔའ་ཆེན་པོས་འཚེ་བ་ཆོས་སུ་སྨྲ་བ་དེ་དག་ལ་རང་གི་ཁས་བླངས་
དང་འགལ་བའི་སྐྱོན་བརྗོད་པ། བློན་པོ་ཁྱེད་ཅག་ང་ལ་སྤྲེའུ་བསད་པའི་ཉེས་པ་
བྱུང་ངོ་ཞེས་སྐྱོན་བརྗོད་པ་ཁྱེད་རང་གི་གྲུབ་མཐའ་དང་འགལ་ཏེ། ཁྱེད་ཅག་རྒྱལ་
སྲིད་ཀྱི་ཕྱིར་ རམ་ནོར་སྒྲུབ་པ་སོགས་རང་ལ་དགོས་པ་བྱུང་བའི་ཚེ་དུད་འགྲོ་
གསོད་པ་ལ་ཉེས་པར་མི་རྩི་བར་ཁྱབ་འཇུག་མཉེས་ཕྱིར་ཁྲག་གི་མཆོད་སྦྱིན་བྱེད་
ཅེས་ཟེར་ནས་དུད་འགྲོ་གསོད་པ་ཆོས་སུ་སྨྲ་བ་ཡིན་ཞིང་། དེར་མ་ཟད་མི་བསད་
པ་ལ་ཡང་ཉེས་སྐྱོན་དུ་མི་རྩི་བར་ཁྱབ་འཇུག་གིས་གནང་བ་ཡིན་ཟེར་ནས་རང་གི་
དགྲ་བོ་རྣམས་གསོད་པ་ལ་ཉེས་པར་མི་རྩི་ལ། དེར་ཡང་མ་ཟད་རང་གི་མཛའ་བོ་
དང༌ གཉེན་དག་ལའང་ཕན་པ་སྒྲུབ་པའི་དགེ་བའི་ཚུལ་ལ་མི་ལྟ་བར་དེ་དག་
389-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
གསོད་པ་ལ་འཇུག་ཅིང་། དེ་ཡང་ཁྱབ་འཇུག་གིས་གནང་བ་ཡིན་ཟེར་ནས་འཚོ་
བ་ཆོས་སུ་སྨྲ་བར་བྱེད་ན། ངས་སྤྲེའུ་འདི་པགས་པའི་ཕྱིར་དུ་བསད་པ་ལ་ཁྱེད་
རང་གི་གྲུབ་མཐའ་རྒྱལ་རིགས་ཀྱི་གཙུག་ལག་ལས་འབྱུང་བའི་གཞུང་ལུགས་
དག་ལས་དེ་ལྟར་གནང་བ་ཡིན་པས་འདི་ལ་སྨད་དུ་ཅི་ཞིག་ཡོད། འདི་ལ་ཉེས་པ་
ཡོད་ན་ཁྱེད་རང་གི་རྩ་བའི་གྲུབ་མཐའ་འཚེ་བ་ཆོས་སུ་སྨྲ་བ་ཉམས་པར་འགྱུར་རོ་
ཞེས་བཀག་སྟེ་སྤོབས་པ་ལན་མེད་དུ་བྱས་སོ། །
གསུམ་པ་སྤྲེའུ་བསད་པ་ལ་སྐྱོན་བརྗོད་བྱེད་པ་ཕྱོགས་སྔ་རང་གི་གཞུང་
དང་འགལ་བ་ནི། འོན་ཏེ་ཞེས་པ་ནས། འདི་ལྟར་བྱེད། ཞེས་ པའི་བར་ཏེ། བྱང་
སེམས་བདག་ཉིད་ཆེན་པོས་འཚེ་བ་ཆོས་སུ་སྨྲ་བ་དེ་དག་ལ་ཁས་བླངས་ནང་
འགལ་གྱི་སྐྱོན་བརྗོད་པ། ཁྱེད་ཅག་ང་ལ་སྤྲེའུ་བསད་དོ་ཞེས་སྐྱོན་བརྗོད་བྱེད་པ་
འདི་ཇི་ལྟར་ཡིན། རྒྱུ་མཚན་གང་གི་སྒོ་ནས་བྱེད། འོན་ཏེ་སྤྲེའུ་བསད་པ་ནི་སྙིང་
རྗེ་མེད་པས་དེ་ལྟར་བྱས་པ་ཡིན་པས་སྙིང་རྗེ་མེད་པ་ཞེས་སྨད་པར་འགྱུར་བ་ཡིན་
ནམ། ཡང་ན་སྤྲེའུ་བསད་པ་འདི་འདྲ་བའི་ལས་བྱས་པ་ལ་ཚེ་ཕྱི་མར་རྣམ་སྨིན་གྱི་
འབྲས་བུ་ཡིད་དུ་མི་འོང་བ། སྡུག་བསྔལ་འབྱུང་བར་མཐོང་ནས་སྤྲེའུ་བསད་པ་ལ་
སྨོད་པར་བྱེད་པ་ཡིན། དེ་གཉིས་གང་ཁས་ལེན་ཀྱང་ཁྱེད་རང་གི་གྲུབ་མཐའ་དང་
འགལ་བས། ཁྱེད་རང་གི་གྲུབ་མཐའ་རྒྱལ་རིགས་ཀྱི་གཞུང་ལུགས་ལས་དགོས་
པའི་དོན་དུ་སེམས་ཅན་གང་ཡང་གསད་ཆོག་པར་གནང་ཞེས་བརྗོད་པ་མིན་ནམ།
དེ་བས་ན་ཁྱེད་རང་གི་གཞུང་ལུགས་ལས་གནང་བ་བཞིན་དུ་མི་བྱེད་པར་རྒྱུ་
མཚན་གང་གི་སྒོ་ནས་སྤྲེའུ་བསད་པ་ལ་ཉེས་པ་ཡོད་ཅེས་བརྗོད་པར་བྱེད། དོན་
བསྡུ་ན་ཁྱབ་འཇུག་པའི་རྗེས་སུ་འབྲངས་ཏེ་སྲིད་སྐྱོང་བའི་ཕྱིར་དུ་སེམས་ཅན་
- 390 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསད་ཀྱང་ཁྱབ་འཇུག་གིས་གནང་བ་ཡིན་པས་ཉེས་པ་མེད་ཅེས་སྨྲ་བཞིན་དུ་
སྤྲེའུ་བསད་པ་ལ་ཉེས་པ་ཡོད་དོ་ཞེས་སྨྲ་བ་ནི་ཁས་བླངས་ནང་འགལ་བའོ། །
གཞུང་འདི་ལ་འགྱུར་གསར་དུ། འོན་ཏེ་སྙིང་རྗེ་མེད་ཕྱིར་སྨད་འགྱུར་ལ། །འདི་
འདྲའི་ལས་ཀྱི་འབྲས་བུའང་སྡུག་བསྔལ་དུ། །མཐོང་ཡང་ཤེས་ཤིང་ཕྱོགས་པར་
མི་བྱེད་པར། །གང་གི་སྒོ་ནས་ཁྱོད་ནི་འདི་ལར་ བྱེད། །ཅེས་འགྱུར་བཅོས་ཏེ།
འགྱུར་གསར་འདི་ལྟར་ན། ཕྱོགས་སྔ་མས་སྤེའུ་བསད་པ་ལ་ཉེས་པ་ཡོད་པར་
མཐོང་བ་ལྟ་བུར་གོ་ས་འདུག་པས་དེ་ནི་མི་ལེགས་ལ། འགྱུར་རྙིང་གི་དོན་སྔར་
བཤད་པ་ལྟར་བྱེད་པ་གོ་བ་ཆེའོ། ། །
བཞི་པ་འཚེ་བ་ཆོས་སུ་སྨྲ་བ་ནི་འགྲོ་བའི་ཕན་བདེ་འཇོམས་པར་བྱེད་པའི་
ཆོས་མིན་དུ་བསྟན་པ་ནི། གང་ན་རིགས་པའི་ཞེས་པ་ནས། དར་བར་བྱས། ཞེས་
པའི་བར་ཏེ། སེམས་དཔའ་ཆེན་པོ་ལ་དཀའ་ཐུབ་ཅན་གྱིས་སྤྲེའུ་བསད་པའི་ལས་
ངན་པ་འདི་འདྲ་བྱས་སོ་ཞེས་སྨོད་པར་བྱེད་པའི་བློན་པོ་དེ་དག་ལ་སྐྱོན་གཞན་
ཡང་བརྗོད་པ། ཡུལ་ ཕྱོགས་གང་ན་ཚེ་འདིར་ཀུན་གྱིས་སྨད་ལ་ ཕྱི་མར་ སྡུག་
བསྔལ་འབྱུང་བའི་ལས་ངན་པ་ཆོས་སུ་བྱས་ཏེ་རིགས་པར་སྨྲ་བ་འདི་འདྲ་འཐད་
ན། ཡུལ་ཕྱོགས་དེ་ན་དེ་ལས་གཞན་པའི་མི་རིགས་པའི་འཁྲུལ་པ་ཅི་འདྲ་ཡོད།
འདི་ཕྱི་གཉིས་ཀར་ཕུང་བའི་ལས་ཆོས་སུ་བྱས་ཏེ་རིགས་པར་བརྗོད་པ་ལས་
རྨོངས་པ་དང་ཐ་ཆད་པ་གང་ཞིག་ཡོད། ཡང་ན་གྲུབ་མཐའ་གང་ན་འདི་ཕྱི་གཉིས་
ཀར་ཕུང་བའི་ལས་ལ་རིགས་པ་དང་ཆོས་སུ་བྱེད་པའི་གཞུང་སྨྲ་བ་དེ་འདྲ་ལས་མི་
རིགས་པ་དང་འཁྲུལ་པ་གང་ཞིག་ཡོད་ཅེས་བྱའོ། །འཁྲུལ་པའི་ཐ་ཆད་དེ་ལ་ཨེ་
མའོ་ཞེས་སའི་སྟེང་ན་འདི་འདྲ་འགལ་བ་སྨྲ་བའང་སྲིད་དོ་ཞེས་ངོ་མཚར་བའི་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཚིག་བརྗོད་ནས། རིགས་པའི་དཔྱད་པ་མེད་པར་རྨོངས་པ་སྤྱི་བརྟོལ་ཅན་གྱིས་
ཟིལ་གྱིས་མནན་ནས་ ཁྱབ་ འཇུག་ པའི་ རྗེས་སུ་འབྲངས་ནས་ རྒྱལ་ རིགས་ ཀྱི་
གཞུང་ལུགས་སྟོན་པའི་གཙུག་ལག་གི་ལམ་གྱིས་འཚེ་བ་ཆོས་སུ་སྨྲ་བའི་ཆོས་
མིན་དར་བར་བྱས་ཏེ། འགྲོ་བའི་ཕན་བདེའི་ལོ་ཏོག་འཇོམས་པའི་སེར་བ་ཆེན་
པོ་བྱས་སོ། །ཡང་ན་ཚིགས་བཅད་འདི་སྔར་གྱི་མུ་སྟེགས་ཀྱི་ལྟ་བ་ངན་པ་ལྔ་ག་
འགོགས་པ་ལ་སྦྱར་ཏེ། གྲུབ་མཐའ་གང་ན་དངོས་པོ་རྒྱུ་མེད་དུ་སྨྲ་བ་དང་སྤྱི་གཙོ་
བོ་དང་དབང་ཕྱུག་ཀུན་གྱི་བྱེད་པ་པོར་སྨྲ་བ་དང་། སྔོན་ལས་འབའ་ཞིག་བྱེད་པ་
པོར་སྨྲ་བ་དང་། འཇིག་རྟེན་ཕ་རོལ་མེད་པར་སྨྲ་བ་དང་། འཚེ་བ་ཆོས་སུ་སྨྲ་བ་
འདི་འདྲ་བ་རྣམས་ཀྱང་རིགས་པར་སྨྲ་བ་ཡིན་ན། དེ་ལས་གཞན་པའི་མི་རིགས་
པ་དང་འཁྲུལ་པ་ཅི་འདྲ་ཞིག་ཡོད། འདི་དག་ནི་བདུད་སྡིག་ཏོ་ཅན་གྱིས་བྱིན་
གྱིས་བརླབས་པ་དང་། ལེགས་ཉེས་རིགས་པས་དཔྱོད་མི་ཐུབ་པར་སྤྱི་བརྟོལ་
ཅན་གྱིས་ཟིལ་གྱིས་མནན་ནས་རང་རང་གི་འདོད་པ་དང་རྨོངས་པས་སྒྲོ་བཏགས་
པའི་གཙུག་ལག་གྲུབ་མཐའ་ངན་པའི་ལམ་གྱིས་འགྲོ་བའི་ཕན་བདེ་འཇོམས་པར་
བྱེད་པའི་ཆོས་མིན་དར་བར་བྱས་སོ། །ཚུལ་འདི་དང་འདྲ་བར་མཆོག་ཟུང་གི་
གླེང་གཞི་ལས་ཀྱང་འབྱུང་སྟེ། པང་ནས་སྐྱེས་དང་ཉེ་རྒྱལ་གཉིས་སྲིད་པ་ཐ་མ་པ་
ཡིན་པས་རང་བཞིན་གྱིས་ཆོས་ཀྱི་བག་ཆགས་སད་དེ་ཁྱིམ་གྱི་འབྱོར་པ་རྒྱ་ཆེན་པོ་
ཐམས་ཅད་མཆིལ་མའི་ཐལ་བ་བཞིན་དུ་དོར་ནས་ཐར་པའི་ལམ་འཚོལ་བར་
བཞེད་དེ་བྱོན་པ་ན། དེའི་ཚེ་སངས་རྒྱས་འཇིག་རྟེན་དུ་བྱོན་ནས་རིང་པོ་མ་ལོན་
པའི་སྐབས་ཡིན་པས་སྐྱེ་བོ་ཕལ་མོ་ཆེས་སངས་རྒྱས་ཀྱི་མཚན་མ་ཐོས་ཤིང་། མུ་
སྟེགས་ཀྱི་སྟོན་པ་དྲུག་འཇིག་རྟེན་ན་གྲགས་ཆེ་བས། ཐོག་མར་རྫོགས་བྱེད་ལ་
- 392 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཁྱོད་ཀྱི་ཆོས་ཀྱི་ཚུལ་གང་ཡིན་ཞེས་དྲིས་པ་ན། རྫོགས་བྱེད་ནི་རྒྱང་འཕེན་པའི་ལྟ་
བ་ འཛིན་ པ་ ཡིན་ པས། དེས་ སྨྲས་ པ། ལེགས་ སྤྱད་ དང་ ཉེས་ སྤྱད་ མེད་ ཅིང་། །
འཇིག་རྟེན་ཕ་རོལ་མེད་དོ་ཞེས་སྨྲས་པ་ན། པང་ནས་སྐྱེས་དང་ཉེ་རྒྱལ་གཉིས་
ཀྱིས་ སྨྲས་ པ། བློན་ངན་ལོག་པར་སྟོན་བྱེད་པ། །དམན་ པ་ སྟོན་པ་ གྲགས་པ་
སྟེ། །གང་གི་ཆོས་ནི་དེ་འདྲ་བ། །དེ་ཡི་ཆོས་མིན་ཅི་ཞིག་འདྲ། །ཞེས་སྨྲས་ཏེ་སྣོད་
སྟོང་པ་བཞིན་དུ་བརྡབས་ཏེ་གཞན་དུ་སོང་ངོ༌། །དེ་ནས་གནག་ལྷས་ཀྱི་བུ་ཀུན་ཏུ་
རྒྱུ་དང་། སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང༌། མི་ཕམ་སྐྲའི་ལྭ་བ་
ཅན་དང༌། ཀ་ཏའི་བུ་ནོག་ཅན་དང༌། གཉེན་གྱི་བུ་གཅེར་བུ་བ་རྣམས་ལ་རིམ་
བཞིན་དྲིས་པས། མུ་སྟེགས་དེ་དག་གིས་མུ་སྟེགས་ཀྱི་ལྟ་བ་ངན་པ་ཤ་སྟག་བསྟན་
ཅིང་ཕལ་ཆེར་གྱིས་ལས་རྒྱུ་འབྲས་མེད་པར་སྟོན་པ་ཤ་སྟག་དང་། གཅེར་བུ་བས་
ནི་སེམས་ཅན་རྣམས་སྔོན་གྱི་ལས་རྙིང་ལས་བྱུང་བ་དང༌། ལས་རྙིང་དེ་མེ་ལྔ་
བསྟེན་པ་སོགས་དཀའ་ཐུབ་ཀྱིས་བྱང་བར་འགྱུར་ཞིང་། ལས་གསར་པ་མ་བྱས་
པས་ལས་དང་སྡུག་བསྔལ་ཟད་པར་འགྱུར་རོ་ཞེས་སྨྲས་པས། སྔར་བཞིན་ལོག་
པའི་ལམ་སྨྲ་བ་ཞེ་ཁྲེལ་བའི་ཚིགས་བཅད་བརྗོད་དོ། །སྣོད་སྟོང་བ་བཞིན་དུ་
བརྡབས་ཏེ་གཞན་དུ་སོང་ནས་རིམ་གྱིས་སངས་རྒྱས་དང་མཇལ་ཏེ་དགྲ་བཅོམ་
པའི་འབྲས་བུ་མངོན་དུ་བྱས་ནས། མཆོག་བཟུང་དུ་ལུང་བསྟན་པ་འདུལ་བ་ལུང་
གི་གླེང་གཞི་ལས་འབྱུང་ངོ༌། །ཚིགས་བཅད་འདི་ལ་འགྱུར་རྙིང་གི་དཔེ་མང་པོར།
གང་ན་རིགས་པའི་གཞུང་ལྡན་འདི་འདྲ་བ། །འདི་ནི་མི་རིགས་འཁྲུལ་པ་ཅི་འདྲ་
གེ །ཞེས་འབྱུང་ཞིང་། དཔེ་འགའ་ཞིག་ན། དེ་ནི་མི་རིགས་ཞེས་འབྱུང་། སྔོན་གྱི་
དཔེ་རྙིང་ཁུངས་མ་ཞིག་ན། དེ་ན་མི་རིགས་ཞེས་འབྱུང་། འགྱུར་གསར་དུ། གང་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
དུ་གཞུང་ལུགས་འདི་འདྲའང་རིགས་གྱུར་ན། །མི་རིགས་འཁྲུལ་པར་གྱུར་པ་ཅི་
འདྲ་ཀྱེ། །ཞེས་འབྱུང་སྟེ། དོན་ནི་སྔར་བཤད་པ་དེ་ལྟར་རོ། ། །
ལྔ་པ་རིགས་པ་རྣམས་ཀྱི་དོན་བསྡུས་ཏེ་སྐབས་དོན་གྲུབ་པར་བསྟན་པ་
ནི། ཁྱེད་ ཅག་ ཅེས་ པ་ ནས། མི་ རིགས་ སོ། །ཞེས་ པའི་ བར་ ཏེ། བྱང་ སེམས་
བདག་ཉིད་ཆེན་པོས་ལྟ་ངན་སྨྲ་བ་དེ་དག་འགོག་པའི་རིགས་པ་རྣམས་ཀྱི་འགག་
བསྡུས་ཏེ་བརྗོད་པ་ནི། འཚེ་བ་ཆོས་སུ་སྨྲ་བ་ཁྱེད་ཅག་རང་གང་ལ་དགའ་ཞིང་
བདེན་ཞེན་གྱིས་སྨྲས་པའི་དོན་དེ་དང་དེ་དག་ནི་རིགས་པས་ཡོངས་སུ་བརྟགས་
ནས་འཐད་པར་མ་མཐོང་བཞིན་དུ་རྨོངས་པའི་དབང་གིས་རྒྱལ་རིགས་ཀྱི་གཙུག་
ལག་ལས་སེམས་ཅན་གསོད་པ་སོགས་འཚེ་བ་བྱེད་པ་ཆོས་སུ་རུང་བར་གསལ་
བར་བསྟན་ཅེས་ཟེར་ན། ཁྱེད་རང་གི་གཞུང་ལུགས་ལས་གང་འབྱུང་བའི་ཚུལ་
གྱིས་འགྲོ་བ་སྟེ་དེ་འདྲའི་ཚུལ་བཞིན་བྱེད་པ་ལ་སྤྲེའུ་བསད་ཅེས་སྨད་པར་མི་
རིགས་སོ། །ཡང་ན་ཚིགས་བཅད་འདི་སྔར་གྱི་ལྟ་བ་ངན་པ་ལྔ་ག་འགོག་པའི་དོན་
བསྡུར་སྦྱར་ཏེ། དངོས་པོ་རྒྱུ་མེད་དུ་སྨྲ་བ་དང༌། དབང་ཕྱུག་ཀུན་གྱི་བྱེད་པོར་སྨྲ་
བ་དང་། ལས་རྙིང་ཁོ་ན་བྱེད་པོར་སྨྲ་བ་དང་། འཇིག་རྟེན་ཕ་རོལ་མེད་པར་སྨྲ་བ་
དང༌། འཚེ་བ་ཆོས་སུ་སྨྲ་བ་ཁྱེད་ཅག་རང་རང་གི་འདོད་ཞེན་གྱིས་གང་སྨྲ་བ་དེ་
དང་དེ་དག་ནི་རིགས་པས་བརྟགས་ན་འཐད་པར་མ་མཐོང་ཡང་། རྨོངས་པའི་
དབང་གིས་རང་རང་གི་གྲུབ་མཐའི་གཙུག་ལག་དེ་དང་དེ་དག་ལས་གསལ་བར་
བསྟན་ཅེས་ཟེར་ན། སྤྲེའུ་བསད་པ་ལ་སྨོད་པ་འདི་ནི་མི་རིགས་ཏེ། དངོས་པོ་
ཐམས་ཅད་རྒྱུ་མེད་དུ་སྨྲ་ན་སྤྲེའུ་བསད་པ་ལ་རྒྱུ་ཅི་ཞིག་ཡོད། དེ་ལ་རྒྱུ་མེད་ན་ཅི་
ཞིག་སྨད་དུ་ཡོད། དབང་ཕྱུག་གཅིག་པུས་ཀུན་བྱས་ན་སྤྲེའུ་བསད་པའང་དེས་
- 394 -



，
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱས་པས་གཞན་ལ་སྨད་དུ་ཅི་ཞིག་ཡོད། འགྲོ་བའི་བདེ་སྡུག་ཐམས་ཅད་ལས་
རྙིང་པོ་ཁོ་ནས་བྱེད་ན། སྤེའུ་བསད་པའང་ལས་རྙིང་གིས་བྱས་པས་གཞན་ལ་སྤེའུ་
བསད་ཅེས་སྨད་པ་མི་རིགས་སོ། །འཇིག་རྟེན་ཕ་རོལ་དང་ལས་དགེ་སྡིག་མེད་ན་
སྤེའུ་བསད་པའི་སྡིག་པ་བྱས་ཞེས་སྨད་པར་མི་རིགས་སོ། །ཚིགས་བཅད་འདི་ལ་
འགྱུར་ གསར་དུ། །འདོད་ པའི་ དོན་ནི་མ་མཐོང་བཞིན་དུ་ ཁྱེད། །གཙུག་ ལག་
ལམ་ལས་གསལ་བར་བསྟན་ནོ་ཞེས། །སྒྲོགས་ན་གཙུག་ལག་ལམ་བཞིན་གྲུབ་
པས་ན། །སྤྲེའུ་བསད་ ཀྱང་ སྨད་ པར་ ག་ ལ་ རིགས། །ཞེས་འགྱུར་བཅོས་ པ་ གོ་
སླའོ། ། །
རྩ་བའི་དྲུག་པ་དོན་བསྡུས་ཏེ་རིགས་པ་རྣམས་ཀྱིས་གྲུབ་པའི་དོན་བསྟན་
པ་ནི། དེ་ལྟར་འཁོར་གྱི་ནང་ན་རྒྱལ་བར་གྱུར་པ་སྤོབས་པ་ཆེ་བར་གོམས་པའི་
བློན་པོ་དེ་རྣམས་ཀྱང་མངོན་སུམ་དུ་ཟིལ་གྱིས་མནན་ཏེ། ཞེས་པ་སྟེ། དེ་ལྟར་
བྱང་སེམས་བདག་ཉིད་ཆེན་པོས་རྒྱལ་པོ་དེའི་འཁོར་ཐམས་ཅད་ཚོགས་པའི་ནང་
ན་རྒྱལ་བ་སྟེ་དབང་ཆེ་བར་གྱུར་པ་གཏམ་སྨྲ་བ་ལ་སྤོབས་པ་ཆེ་བར་གོམས་པའི་
བློན་པོ་མུ་སྟེགས་ཀྱི་ལྟ་བ་ངན་པ་འཛིན་པ་དེ་རྣམས་རིགས་པ་དྲི་མ་མེད་པས་
ཚར་ བཅད་ དེ་ མངོན་ སུམ་ དུ་ ཟིལ་ གྱིས་མནན་ཏོ། །འདི་ སྔར་ བཤད་ པའི་ མུ་
སྟེགས་ཀྱི་ལྟ་ངན་འགོག་པའི་རིགས་པ་ཇི་སྙེད་ཅིག་གསུངས་པ་དེ་ཐམས་ཅད་ཀྱི་
དོན་བསྡུར་འགྱུར་བ་ནི། མུ་སྟེགས་ཀྱི་ལྟ་ངན་སྨྲ་བ་དེ་དག་ཐམས་ཅད་ནི་དཀོན་
མཆོག་གསུམ་ལ་སྐྱབས་སུ་མི་འགྲོ་བར་སངས་རྒྱས་ཀྱི་བསྟན་པ་ལས་ཡོང་ཡེ་ཕྱི་
རོལ་ཏུ་གྱུར་པ་ཡིན་པས། དེ་དག་ལ་རྒྱལ་བའི་བཀའ་ལས་འདི་ལྟར་འབྱུང་ཞེས་
སྒྲུབ་ཏུ་མེད་དེ། མུ་སྟེགས་པ་དེ་དག་ཐམས་ཅད་རྒྱལ་བའི་བཀའ་ལ་ཚད་མར་མི་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འཛིན་པ་ཤ་ སྟག་ ཡིན་ པའི་ ཕྱིར་རོ། །དེས་ན་མུ་སྟེགས་དེ་དག་འགོག་པ་ལ་
རིགས་པ་ཁོ་ན་སྐབས་སུ་བབ་པ་ཡིན་ལ། རིགས་པ་ཡང་དབང་པོའི་མངོན་སུམ་
ལ་ཐུག་པ་ཞིག་གིས་འགོག་དགོས་ཏེ། མུ་སྟེགས་དེ་རྣམས་ཀྱི་ནང་ནས་ཐ་ཆད་
འཇིག་རྟེན་ཕ་རོལ་མེད་པར་སྨྲ་བའི་རྒྱང་འཕེན་པ་དག་ཀྱང་དབང་པོའི་མངོན་
སུམ་གྱིས་གསལ་བར་མཐོང་བ་ལ་བསྙོན་པར་མི་བྱེད་པས་སོ། །དེས་ན་རྒྱུ་མེད་
དུ་སྨྲ་བ་འགོག་པ་ལ་རྒྱལ་བས་ལས་རྒྱུ་འབྲས་འདི་ལྟར་གསུངས་ཞེས་མ་བརྗོད་
པར་ས་དང་ཆུ་ལས་མྱུ་གུ་དང་མེ་ཏོག་སོགས་སྐྱེ་བ་མངོན་སུམ་དུ་མཐོང་བ་སྟོན་པ་
དང་། དབང་ཕྱུག་རྟག་པར་རང་བྱུང་གིས་སྣོད་བཅུད་ཀུན་བྱས་པར་སྨྲ་བ་འགོག་
པ་ལ་རྒྱལ་བའི་བཀའ་ལས་འཁོར་བའི་སྣོད་བཅུད་ལས་ཉོན་གྱི་མཐུ་ལས་བྱུང་
བར་གསུངས་པ་མ་བརྗོད་པར་སྣོད་བཅུད་རིམ་གྱིས་འགྱུར་བ་མངོན་སུམ་དུ་
མཐོང་བ་བསྟན་ཏེ་རྟག་པ་རང་བྱུང་འགོག་པ་དང༌། མི་འདོད་བཞིན་དུ་སྡུག་
བསྔལ་མྱོང་བ་བསྟན་ཏེ་དེ་བྱེད་པ་པོ་ལ་སྐྱབས་སུ་འགྲོ་མི་རིགས་པ་དང་། འཕྲལ་
འཕྲལ་དུ་སྐྱེས་བུའི་རྩོལ་བས་བདེ་སྡུག་དང་ལས་སྣ་ཚོགས་བྱེད་པ་མངོན་སུམ་དུ་
བསྟན་ཏེ་ལས་རྙིང་ཁོ་ནས་བྱས་པ་འགོག་པ་དང་། ད་ལྟར་གྱི་རིག་པ་སྔ་མ་ལས་
རིག་པ་ཕྱི་མ་སྐྱེ་བ་དང༌། ཁ་སང་གི་དུས་སུ་གང་བྱས་པ་དེ་རིང་དྲན་པ་སོགས་
རིག་པ་སྔ་མ་ལས་ཕྱི་མ་འབྱུང་བ་མངོན་སུམ་དུ་བསྟན་ཏེ་སྐྱེ་བ་སྔ་ཕྱི་མེད་པར་སྨྲ་
བ་འགོག་པ་དང་། འཚེ་བ་ཆོས་སུ་སྨྲ་བ་ལ་ཁས་བླངས་ནང་འགལ་བ་དང་། སྔ་
ཕྱི་འགལ་བ་དང་། དངོས་ཤུགས་འགལ་བ་དང་། ཚིག་ཏུ་སྨྲ་བ་དང་བསམ་པ་མི་
མཐུན་པ་སོགས་མངོན་སུམ་དུ་གསལ་བའི་ཉེས་པ་མང་པོ་བསྟན་ཏེ་ལྟ་ངན་དེ་
དག་འགོག་པར་མཛད་པ་ཡིན་པས་ན། འདིར་མངོན་སུམ་དུ་ཟིལ་གྱིས་མནན་ཏོ་
- 396 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞེས་རྟག་པ་དང་ཆད་པར་སྨྲ་བའི་བློན་པོ་དེ་དག་ཐམས་ཅད་དབང་པོའི་མངོན་
སུམ་ལ་ཐུག་པའི་རིགས་པས་ཚར་བཅད་དེ་སྤོབས་པ་ལན་མེད་དུ་བྱས་པར་
བསྟན་པ་ཡིན་ནོ། །
དྲུག་པ་རྒྱལ་པོ་འཁོར་བཅས་ཡང་དག་པའི་ལྟ་བ་ལ་བཀོད་པ་ལ་གསུམ།
རྒྱལ་པོ་འཁོར་བཅས་འདུལ་བའི་ཕྱིར་སྤྲེའུའི་པགས་པ་སྤྲུལ་པ་དེ་མི་སྣང་བར་
བྱས་པ། རྒྱལ་པོ་འཁོར་བཅས་དད་ཅིང་འདུན་པར་འགྱུར་བ་ན་གདམས་ངག་
བསྟན་པ། རྒྱལ་པོ་འཁོར་བཅས་ཆོས་ཀྱིས་ཚིམ་པར་མཛད་ནས་རྙེད་བཀུར་ལ་
ཆགས་པ་མེད་པར་སླར་ཡང་དབེན་ པའི་གནས་སུ་ རྫུ་ འཕྲུལ་ གྱིས་ གཤེགས་
པའོ། །དང་པོ་ནི། རྒྱལ་པོ་འཁོར་དང་བཅས་པ་ཞེས་པ་ནས། དེ་བཏང་སྟེ། ཞེས་
པའི་བར་ཏེ། དེ་ལྟར་སེམས་དཔའ་ཆེན་པོས་རྒྱལ་པོའི་བློན་པོ་མུ་སྟེགས་ཀྱི་ལྟ་བ་
འཛིན་པ་དེ་དག་ཐམས་ཅད་རིགས་པ་དྲི་མ་མེད་པས་ཚར་བཅད་པ་ན། རྒྱལ་པོ་
འཁོར་དང་བཅས་པ་ལྟ་ངན་ལ་ཞེན་པ་དེ་ལས་ཡིད་ལོག་སྟེ། སེམས་དཔའ་ཆེན་
པོ་ལ་དད་ཅིང་སེམས་རབ་ཏུ་མགུ་བར་གྱུར་པ་ན། སེམས་དཔའ་ཆེན་པོས་དེ་
དག་གིས་སེམས་ཀྱི་ངང་ཚུལ་ཤེས་ནས། རྒྱལ་པོ་འཁོར་དང་བཅས་པ་དེ་དག་
འདིས་སྤྲེའུ་བསད་དོ་སྙམ་དུ་སྙིང་ལ་བཅགས་པ་དེ་མེད་པར་བྱ་བའི་ཕྱིར་རྒྱལ་པོ་
ལ་སྨྲས་པ། རྒྱལ་པོ་ཆེན་པོ་ཞེས་བོས་ནས། བདག་གིས་སྲོག་དང་བཅས་པའི་
སྤྲེའུ་བསད་པ་ནི་མ་ལགས་ཀྱི། ལུས་ལ་གྱོན་པའི་སྤྲེའུ་ཡི་པགས་པར་སྣང་བ་འདི་
ནི་སྤྲུལ་པ་ལགས་ཏེ། རྟག་པ་དང་ཆད་པར་སྨྲ་བའི་མུ་སྟེགས་ཀྱི་ལྟ་བ་ངན་པ་དེ་
དག་འགོག་ཕྱིར་བཀའ་མཆིད་ཀྱི་གོ་རིམ་འདི་ལྟ་བུ་གླེང་བསླང་པའི་སླད་དུ་རང་
གི་སེམས་ཀྱིས་སྤྲེའུ་ཞིག་ཏུ་སྤྲུལ་ཏེ་དེའི་པགས་པ་འདི་བདག་གིས་གྱོན་པ་ཡིན་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ནོ། །དེ་བས་ན་བདག་ལ་གཞན་དུ་སྟེ་འདིས་སྤྲེའུ་བསད་དོ་སྙམ་དུ་མི་དགོངས་སུ་
གསོལ་ཞེས་སྨྲས་ནས། རྫུ་འཕྲུལ་མངོན་པར་འདུ་བྱས་པ་དེ་བཏང་སྟེ། སྤྲེའུ་ཡི་
པགས་པ་དེ་མི་སྣང་བར་བྱས་ནས་སེམས་དཔའ་ཆེན་པོ་རང་ཉིད་ཀྱི་སྐུའི་རང་
བཞིན་གང་ཡིན་པ་དེ་ཉིད་གསལ་བར་བསྟན་ཏོ། །
གཉིས་པ་རྒྱལ་པོ་འཁོར་བཅས་དད་ཅིང་འདུན་པར་གྱུར་པ་ན་གདམས་
ངག་བསྟན་པ་ལ་དྲུག །ལྟ་བ་ངན་པ་སྤོང་བར་གདམས་པ། སྡིག་པའི་གྲོགས་པོ་
སྤོང་བར་གདམས་པ། མཁས་པ་ཡོན་ཏན་ཅན་ལ་བརྟེན་དགོས་པར་གདམས་པ།
འབངས་རྣམས་སྐྱོང་ཕྱིར་ཆོས་ལ་གནས་དགོས་པར་གདམས་པ། འབངས་རྣམས་
ཆོས་ ཀྱིས་སྐྱོང་དགོས་པར་གདམས་པ། རྒྱལ་ ཁྲིམས་ཆོས་དང་མཐུན་པར་ བྱ་
དགོས་ པར་ གདམས་པའོ། །དང་པོ་ནི། རྒྱལ་པོ་འཁོར་དང་བཅས་ པ་ཞེས་པ་
ནས། ཕུང་བར་ འགྱུར་ བས་ སྤང་། ཞེས་ པའི་བར་ཏེ། སེམས་དཔའ་ཆེན་པོས་
རྒྱལ་པོ་འཁོར་དང་བཅས་པ་ལྟ་བ་ངན་པ་ལ་ཞེན་པ་དེ་ལས་ལོག་ནས་སེམས་
རབ་ཏུ་དད་ཅིང་མགུ་བར་གྱུར་པར་ཤེས་ནས་ཐོག་མར་སེམས་དཔའ་ཆེན་པོ་རང་
ཉིད་ཀྱི་སྤྱོད་ཚུལ་སྨྲས་པ། སྔར་བཤད་པའི་ལྟ་བ་ངན་པ་ལྔ་པོ་དེ་དག་སྤངས་ནས།
དེ་དག་གི་ལྡོག་ཕྱོགས་ལྟ་བ་བཟང་པོ་ལྔ་དང་ལྡན་པས་སྲོག་ཆགས་བསོད་པས་
མཚོན་སྡིག་པའི་ལས་སུ་ཞིག་བྱེད་དེ་གང་ཡང་མི་བྱེད་དོ་ཞེས་བརྗོད་དེ། དེ་ཡང་
རྒྱུ་ལས་གྲུབ་པར་མཐོང་བཞིན་ཞེས་པས་དངོས་པོ་རྒྱུ་མེད་དུ་ལྟ་བའི་ལྟ་བ་ངན་པ་
སྤངས་ན་འདུས་བྱས་ཐམས་ཅད་རྒྱུ་དང་རྐྱེན་ལ་བརྟེན་ནས་འབྱུང་བའི་རྟེན་
འབྲེལ་དུ་རྟོགས་པར་བསྟན། རང་དབང་ཞེས་པས་སྣོད་བཅུད་ཐམས་ཅད་དབང་
ཕྱུག་གིས་བྱས་པ་དང༌། སྤྱི་གཙོ་བོའི་རྣམ་འགྱུར་ཡིན་པ་དང་། ལས་རྙིང་ཁོ་ནས་
- 398 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱས་པ་ལྟ་བུའི་ལྟ་བ་ངན་པ་སྤངས་ནས་འཁོར་བའི་སྣོད་བཅུད་ཐམས་ཅད་རང་
རང་གི་ལས་དང་ཉོན་མོངས་ པའི་མཐུ་ལས་བྱུང་བར་རྟོགས་ པར་ བསྟན་ཏེ།
དབང་ཕྱུག་སོགས་གཞན་གྱིས་དབང་མེད་དུ་བྱས་པ་མིན་པར་རང་རང་གི་ལས་
ཉོན་གྱི་མཐུས་བྱུང་བས་མི་མཐུན་པའི་རྒྱུ་ལས་བྱུང་བ་མིན་པར་རྒྱུ་མཐུན་པ་ལས་
བྱུང་བ་ཡིན་ཞེས་པའོ། །འཇིག་རྟེན་ཕ་རོལ་ཅེས་པས་ལས་དཀར་ནག་དང༌། སྐྱེ་
བ་ཕྱི་མ་མེད་པར་ལྟ་བའི་ཆད་ལྟ་སྤངས་པར་བསྟན། དགེ་བར་ཁས་ལེན་ཞེས་
པས་ དལ་ འབྱོར་ རྙེད་ དཀའ་ནམ་ འཆི་ ཆ་ མེད་ ལས་ འབྲས་ བསླུ་མེད་རྣམས་
བསམས་པས་ཚེ་འདི་ལས་བློ་ལོག་ནས་འཇིག་རྟེན་ཕྱི་མའི་དོན་དུ་སྡིག་སྤོང་དགེ་
བ་བསྒྲུབ་པ་ཁོ་ན་ལྷུར་ལེན་པ་དང༌། འཁོར་བ་སྡུག་བསྔལ་གྱི་རང་བཞིན་ཅན་དུ་
བསམས་པས་ངེས་འབྱུང་ཤུགས་དྲག་པོས་བསྐུལ་ནས་ལམ་བསླབ་པ་གསུམ་གྱི་
དགེ་བ་བསྒྲུབ་པ་ལ་རྩེ་གཅིག་ཏུ་གཞོལ་བར་བསྟན། སྙིང་རྗེ་ཅན་ཞེས་པས་རང་
དོན་དུ་ཞི་བའི་བདེ་བ་ལའང་ཆགས་པ་མེད་པར་སེམས་ཅན་སྡུག་བསྔལ་གྱིས་
མནར་བའི་ཚུལ་འབའ་ཞིག་བསམས་པས་འགྲོ་བ་སྒྲོལ་བའི་ཁུར་ཁྱེར་བ་ལ་ནམ་
ཡང་ལྷོད་པ་མེད་པའི་ཐུགས་རྗེ་ཅན་ཡིན་པར་བསྟན། སྲོག་ཆགས་གསོད་པར་སུ་
ཞིག་བྱེད་ཅེས་པས་དེ་ལྟ་བུའི་ལམ་ལ་གོམས་པ་ཉམས་འོག་ཏུ་ཆུད་པས་སྲོག་
ཆགས་གསོད་པས་མཚོན་སྡིག་པའི་ལས་ཕྲ་མོའང་སྲོག་གི་ཕྱིར་ཡང་ག་ལ་བྱེད་
ཅེས་བསྟན་ཏེ། ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་ཉམས་
ལེན་ཇི་ལྟར་བྱེད་པའི་ཚུལ་བསྟན་པ་ཡིན་ནོ། །དགེ་བའི་བཤེས་གཉེན་པོ་ཏོ་
བས། གཞུང་འདིས་འགྲོ་བ་བཞིས་ཆོས་ལས་མི་འདའ་བའི་ཚུལ་ཡང་བསྟན་ཅེས་
གསུངས་ཏེ། ཆོས་རྣམས་རྟེན་འབྲེལ་ དུ་རྟོགས་པས་རྨོངས་པས་ཆོས་ལས་མི་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདའ་བ་སོགས་འགྲོ་བ་བཞིས་ཆོས་ལས་མི་འདའ་བའི་ཚུལ་རེ་རེ་ནས་གཞུང་
ཚིག་དང༌ སྔར་ ཏེ་བཤད་ན་ཆེས་ ངོ་ མཚར་ བ་ ཡོད་མོད་ཀྱང་ ཡི་གེ་མང་བས་
འཇིགས་ནས་མ་སྤྲོས་སོ། །སེམས་དཔའ་ཆེན་པོ་རང་ཉིད་ཉམས་ལེན་ཇི་ལྟར་
མཛད་པ་དེ་ལྟར་རྒྱལ་པོས་ཀྱང་བྱེད་དགོས་སོ་ཞེས་གདམས་པ་ནི། རྒྱལ་པོ་ཆེན་
པོ་ ཞེས་ བོས་ནས། ཁྱོད་ ལམ་ ལ་ སློབ་ པའི་ ཚུལ་ འདི་ ལྟར་ བྱེད་ དགོས་ པས་
གཟིགས་སུ་གསོལ། དངོས་པོ་རྒྱུ་མེད་དུ་སྨྲ་བ་དང་། དབང་ཕྱུག་གིས་རང་དབང་
དུ་བྱས་པར་ལྟ་བ་དང་། འཇིག་རྟེན་ཕྱི་མར་མཐོ་རིས་དང་ཐར་པ་ཐོབ་པ་ཡོད་
པར་མི་ལྟ་བར་མེད་པར་ལྟ་བ་དང༌། འཚེ་བ་ཆོས་སུ་སྨྲ་བའི་རྒྱལ་ རིགས་ཀྱི་
གཞུང་ལུགས་ཅན་དུ་གྲགས་པ་སོགས་ཚེ་འདིའི་དོན་ཅུང་ཟད་ཀྱིས་ཕྱིར་ལྟ་བ་
ངན་པ་དེ་དག་གིས་གཞུང་བྱེད་པའམ་དེ་དག་འཛིན་པ་ནི་རང་གཞན་ཐམས་ཅད་
ཕུང་བར་བྱེད་པའི་རྒྱུ་མི་བཟད་པ་ཡིན་པས། བློ་གྲོས་དང་ལྡན་པ་རིགས་པར་སྨྲ་
བ་རྣམས་ཀྱིས་ནི་ལྟ་ངན་དེ་དག་ཁས་བླང་པར་མི་བྱའོ། །འདིས་ནི་རིགས་པའི་
རྒྱལ་པོ་རྟེན་འབྲེལ་གྱི་རིགས་པ་ལ་བརྟེན་ནས་ལྟ་ངན་མཐའ་དག་གཅོད་པར་
གདམས་ཏེ། རྟག་ཆད་ཀྱི་ལྟ་བ་ངན་པ་སྤོང་བ་ལ་རྒྱལ་བས་རིགས་ པའི་རྣམ་
གྲངས་མཐའ་ཡས་པ་ཞིག་གསུངས་ཀྱང་། འཕགས་པ་ཀླུ་སྒྲུབ་ཀྱིས། རྟེན་ཅིང་
འབྲེལ་བར་འབྱུང་འདི་རྒྱལ་བ་ཡི། །གསུང་གི་མཛོད་ཀྱི་གཅེས་པ་ཟབ་མོ་སྟེ། །
ཞེས་གསུངས་པ་ལྟར་རིགས་པའི་རྒྱལ་པོ་རྟེན་འབྲེལ་གྱི་རིགས་པ་འདི་ལ་བརྟེན་
ནས་རྟག་ཆད་ཀྱི་ལྟ་བ་ངན་པ་ཐམས་ཅད་སྤོང་བར་འགྱུར་རོ། །ཚུལ་འདི་ནི་ཕྲ་བ་
ལས་ཀྱང་ཆེས་ཕྲ་བ། །ཟབ་པ་ལས་ཀྱང་ཆེས་ཟབ་པ། །འཕགས་པ་ཀླུ་སྒྲུབ་ཀྱིས་
རྒྱལ་བའི་དགོངས་པ་བཀྲལ་བའི་སྙིང་པོའི་གནད་མཐར་ཐུག་པ་དེ་ཡིན་པས་ཡི་
- 400 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གེ་ཉུང་ངུས་རྟོགས་པར་མི་འགྱུར་གྱི། འདིའི་གནད་རྟོགས་པ་ལ་སངས་རྒྱས་པའི་
གྲུབ་མཐའ་བཞིའི་བྱུང་ཚུལ་དང་། བཞི་པོ་དེའི་ནང་ནས་མཆོག་ཏུ་གྱུར་པ་དབུ་
མའི་ལྟ་བ་གཏན་ལ་འབེབས་ཚུལ་འཕགས་པ་ཀླུ་སྒྲུབ་ཀྱིས་རིགས་ཚོགས་རྣམས་
སུ་རྒྱ་ཆེར་བཤད་པ་ལྟར་རྟོགས་དགོས་པས་གཞུང་དེ་དག་ཉིད་ལས་ཤེས་པར་
བྱའོ། །འོ་ན་ལྟ་བ་བཟང་ངན་གང་གིས་ཤེས་པར་བྱ་ཞེ་ན། མིའི་བདག་པོ་ཞེས་
རྒྱལ་པོ་ལ་བོས་ནས། ལྟ་བ་བཟང་ངན་ཤེས་པ་ནི་སླ་སྟེ། ཆོས་བཅུ་པའི་མདོ་
ལས། དུ་བ་ལས་ནི་མེར་ཤེས་དང་། །ཆུ་སྐྱར་ལས་ནི་ཆུར་ཤེས་ལྟར། །བྱང་ཆུབ་
སེམས་ དཔའ་ བློ་ལྡན་ གྱིས། །རིགས་ནི་མཚན་མ་དག་ལས་ཤེས། །ཞེས་དང༌།
འདུལ་བ་ལུང་ལས། བསམ་པ་ནང་ན་ཡོད་པ་ ཀུན། །ཕྱི་རོལ་ནས་ནི་ཉེ་བར་
གསལ། །སྐད་མདོག་དབང་པོའི་རྣམ་པ་དག །རྣམ་པར་སྦ་བར་མི་ནུས་སོ། །
ཞེས་གསུངས་པ་ལྟར། ནང་གི་བསམས་པ་དེའི་རིགས་མཐུན་གྱི་ལས་ལུས་ངག་
ཏུ་སྒྲུབ་པའི་རྒྱུ་དག་གིས་ལྟ་བ་བཟང་ངན་དེ་དང་དེ་དག་ཁྱོད་ཀྱིས་སོ་སོར་རྟོག་
པའི་ཤེས་རབ་ཀྱིས་བརྟགས་ན་ནི་ཚིག་དང་སྤྱོད་པ་རྣམས་ཀྱིས་རྒྱུད་ལ་ལྟ་བ་
བཟང་ངན་གང་ཡོད་ངེས་པར་སྟོན་ནོ། །དེ་བས་ན་ལྟ་བ་ངན་པ་ནི་འཁོར་བ་དང་
ངན་སོང་གི་སྡུག་བསྔལ་མྱོང་བའི་རྒྱུ་ཡིན་ཞིང་རང་ཉིད་རྣམ་པ་ཀུན་ཏུ་ཕུང་བར་
འགྱུར་བའི་རྒྱུ་ཡིན་པས་སྤང་བར་བྱ། ལྟ་བ་བཟང་པོ་ནི་མཐོ་རིས་དང་ཐར་པ་
ཐོབ་པའི་རྒྱུ་ཡིན་པས་བསྟེན་པར་རིགས་སོ། །དགེ་བའི་བཤེས་གཉེན་པོ་ཏོ་བའི་
གསུང་སྒྲོས་ལས། ལྟ་བ་བཟང་པོ་འོང་བ་ལ་ལྟ་བ་དེ་སྟོན་པའི་དགེ་བའི་བཤེས་
གཉེན་དགོས་པས། ལྟ་བ་བཟང་པོ་སྟོན་པའི་དགེ་བའི་བཤེས་གཉེན་མཁས་པ་
བསྟེན་དགོས་པར་གཞུང་འདིས་བསྟན། ལྟ་བ་བཟང་པོ་དེ་ལ་འཇིག་རྟེན་པའི་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཡང་ དག་ པའི་ ལྟ་བ་དང༌། འཇིག་རྟེན་ལས་འདས་པའི་ ལམ་ སྒྲུབ་ པའི་ ལྟ་བ་
གཉིས་ཡོད་ཅིང་། དེ་གཉིས་ཀ་རྒྱུ་འབྲས་རྟེན་འབྲེལ་གྱི་ཚུལ་ལ་ཡིད་ཆེས་ཡོད་ན་
འབྱུང་གི །མེད་ན་མི་འབྱུང་ཞེས་འབྱུང་ངོ༌། །
གཉིས་པ་སྡིག་པའི་གྲོགས་པོ་སྤོང་བར་གདམས་པ་ནི། སྐྱེ་བོ་ངན་པ་ཞེས་
པ་ནས། མི་གསལ་འགྱུར། ཞེས་པའི་བར་ཏེ། ལྟ་བ་ངན་པ་འདི་དག་འབྱུང་བའི་
རྒྱུ་དང་། ལྟ་ངན་འདི་དག་སྤངས་ནས་རྟེན་འབྲེལ་དབུ་མའི་ལམ་བཟང་པོ་རྟོགས་
པའི་རྒྱུ་གང་ཞེ་ན། ལྟ་ངན་འདི་དག་འབྱུང་བ་ནི། སྡིག་པའི་གྲོགས་པོས་ཟིན་པ་
དང་། རང་གི་ཚུལ་མིན་ཡིན་བྱེད་གཉིས་ལས་འབྱུང་སྟེ། སྤྱིར་ཡང་ཉོན་མོངས་པ་
སྐྱེ་བའི་རྒྱུ་ནི་གྲོགས་ངན་པ་དང་འགྲོགས་པ་དང་། འདུ་འཛིའི་ཁྲོད་དུ་གནས་པ་
དང༌། རང་གི་ཚུལ་མིན་ཡིན་བྱེད་རྣམས་ཡིན་པར་མངོན་པའི་གཞུང་ལས་བཤད་
དོ། །ཟབ་མོ་དབུ་མའི་ལྟ་བ་རྟོགས་པ་ལ་ནི་ཁས་བླངས་པའི་ཚུལ་ཁྲིམས་རྣམ་
པར་དག་པ་དང༌། དགེ་བའི་བཤེས་གཉེན་མཁས་པ་ལ་ཡུན་དུ་བརྟེན་པ་དང་།
དྲི་མ་མེད་པའི་རིགས་པས་ཚུལ་བཞིན་དུ་དཔྱོད་པ་གསུམ་ཚང་དགོས་པར་ཤིང་རྟ་
ཆེན་པོ་རྣམས་ཀྱིས་བཤད་དོ། །དེས་ན་ལམ་ལོག་པ་སྟོན་པའི་སྐྱེ་བོ་ངན་པ་རྒྱང་
རིང་དུ་སྤངས་ནས། ལམ་མ་ནོར་བར་སྟོན་པའི་སྐྱེ་བོ་དམ་པ་རྣམས་ལ་ཡུན་དུ་
བརྟེན་ན་རྟེན་ཅིང་འབྲེལ་བར་འབྱུང་བ་རྟག་ཆད་ཀྱི་མཐའ་ཐམས་ཅད་དང་བྲལ་
བའི་ཚུལ་འདི་ཤེས་པར་འགྱུར་རོ། །ལམ་ལོག་པར་འཁྲིད་པའི་སྡིག་པའི་གྲོགས་
པོ་དེ་ཇི་ལྟ་བུ་ཞེ་ན། སྒོ་གསུམ་དྲན་ཤེས་བག་ཡོད་ཀྱིས་མི་སྡོམ་པར་རྙེད་བཀུར་
སྙན་གྲགས་སྒྲུབ་པ་ལྷུར་ལེན་ཀྱང་། གཞན་གྱི་སྣང་ངོར་ཚུལ་འཆོས་ཏེ་སྒོ་གསུམ་
སྡོམ་པའི་ཚུལ་འཛིན་པ་དགེ་སློང་གི་གཟུགས་ཅན་འགྲོ་བའི་བདེ་སྐྱིད་འཕྲོགས་
- 402 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་བྱེད་པའི་སྲིན་པོ་ལྟ་བུ་རྣམས་སའི་སྟེང་ན་རང་དང་སྐལ་པ་མཉམ་པའི་སྐྱེ་བོ་
བྱིས་པ་རྣམས་སྤྱིར་ཉོན་མོངས་མཐའ་དག་ལ་སྦྱོར་ཞིང་། ལྷག་པར་སྔར་བཤད་
པའི་ལྟ་བ་ངན་པ་དེ་ལྟ་བུའི་གདུག་པའི་སྦྲུལ་གྱིས་རང་དང་གང་ཉེ་བ་ཐམས་ཅད་
ཕུང་བར་བྱེད་པ་བཞིན་དུ་རང་དང་འགྲོགས་པའི་སྐྱེ་བོ་ཐ་མལ་པ་ཐམས་ཅད་
རླག་པར་བྱེད་ཅིང་རྒྱུ་ལ་དེ་ལྟ་བུའི་སྡིག་པའི་གྲོགས་པོས་དངོས་པོ་རྒྱུ་མེད་དུ་སྨྲ་
བ་ལ་སོགས་པ་ལྟ་བ་ངན་པས་རང་གཞན་གཉིས་ཀའི་རྒྱུད་བསྒོས་ནས་ཕུང་བར་
བྱེད་པ་དེ་བས་ན། དམ་པའི་མགོན་གྱིས་རྗེས་སུ་བཟུང་བའི་མཁས་པ་རྣམས་
ཀྱིས་ནི་སྡིག་པའི་གྲོགས་པོ་དེ་འདྲ་བ་དེ་དག་འགོ་བའི་ནད་དང་དུག་ལྟ་བུར་
བསམས་ནས་རྒྱང་རིང་བ་བས་ཀྱང་ཆེས་རིང་བར་སྤོང་ཞིང་། དེ་དག་དང་ནམ་
ཡང་མི་འགྲོགས་ཤིང་དེ་དག་ནམ་ཡང་བསྟེན་པར་མི་རིགས་སོ། །མི་ནི་ཤིང་ཨ་
མྲའི་འབྲས་བུ་ལྟར་ཕྱི་ནང་མི་མཚུངས་པ་མང་བས་སྡིག་པའི་གྲོགས་པོ་ཡིན་པར་
གང་གིས་ཤེས་པར་བྱ་ཞེ་ན། སྔར་བཤད་པ་ལྟར་ཕྱིའི་སྤྱོད་པས་ནང་གི་བསམ་
པའི་ཁྱད་པར་རྟོགས་ནུས་པས་སྤྱོད་ཚུལ་ལ་བརྟགས་ཏེ་ཤེས་པར་བྱ་ཞིང་། སྤྱོད་
ཚུལ་ལ་ཞིབ་ཏུ་བརྟགས་པ་ན་གྲོགས་ངན་པ་དེ་དག་གི་ཁྱད་པར་གསལ་བར་
མངོན་འོང་སྟེ། ཝ་སྐྱེས་རི་དྭགས་རྒྱལ་པོར་བརྫུས་པ་མཐར་ཀུན་གྱིས་ཤེས་ཏེ་
རང་ཕུང་བ་བཞིན་ནོ། །འདིར་ཅེ་སྤྱང་བཞིན་ཞེས་པ། འགྱུར་གསར་དུ། རྒྱུ་མེད་
སྨྲ་ལ་སོགས་པ་ངན་པ་ཡི། །ལྟ་བ་སྟོན་རྣམས་ཝ་དང་མཚུངས་པར་མངོན། །ཞེས་
བསྒྱུར་བས་སྐད་དོད་ཀྱི་སྟེང་ནས་ཅེ་སྤྱང་དང་ཝ་གཉིས་ཀ་ལ་གོ་ས་ཡོད་པར་
མངོན་ནོ། །ཝ་ སྐྱེས་ རི་ དྭགས་ རྒྱལ་ པོར་ བརྫུས་ པའི་ གཏམ་རྒྱུད་ནི། སྔོན་ ཝ་
བསྐམ་ཆགས་ཅན་ཞིག་གྲོང་དུ་རྒྱུ་བ་ན་རམ་ཚོས་ཀྱི་བཙོ་བླག་མཁན་ཞིག་གི་
403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཁྱིམ་དུ་ཞུགས་པས་རམ་ཚོས་ཀྱི་རྫ་ མར་ལྷུང་ནས་དེ་སྐྱུག་བྲོ་བར་གྱུར་ཏེ། ཚྭ་
སྒོའི་ཕུང་པོ་ཞིག་འདུག་པ་ལ་ལུས་འདྲེས་པས་དེ་བས་ཀྱང་ལྷག་པར་མ་རུང་བར་
མཐོང་ནས། ཆུ་ཀླུང་གི་ནང་དུ་བཀྲུ་བའི་ཆུར་ཞུགས་ཏེ་ལུས་ཐམས་ཅད་བཀྲུས་ཏེ་
ལངས་ནས་སོང་བ་ན། ཉི་མའི་ཟེར་གྱིས་ཕོག་པས་ནོར་བུ་གཟིའི་ཁ་དོག་ལྟར་
གྱུར་པ་ཝ་རྣམས་ཀྱིས་མཐོང་ནས་ངོ་མ་ཤེས་པར་ཁྱོད་སུ་ཡིན་དྲིས་པས། ཁོ་བོ་
ནི་བརྒྱར་འགྲོ་ཞེས་བྱ་སྟེ། བརྒྱ་བྱིན་གྱིས་རྐང་བཞི་པའི་རྒྱལ་པོར་དབང་བསྐུར་
ཏོ་ཞེས་སྨྲས་པས། འདིའི་ལུས་ཀྱི་ཁ་དོག་སྔོན་མ་མཐོང་བས་ངེས་པར་དེ་ཁོ་ན་
ཡིན་ནོ་སྙམ་ནས་ཝ་རྣམས་ཀྱིས་རྐང་བཞི་པ་ཐམས་ཅད་ལ་རིག་པར་བྱས་པ་ན།
སེང་གེ་ལ་སོགས་པ་ཐམས་ཅད་དེའི་འཁོར་དུ་འདུས་ཤིང་རྒྱུ་བ་ན་གླང་པོ་ཆེ་ལ་
ཞོན་ནས་རྒྱུ་ཞིང་། དེའི་འཁོར་ནང་མ་ནི་སེང་གེ ། དེ་ནས་ སྟག །དེ་ནས་རྐང་
བཞི་པ་རྣམས། ཕྱི་རིམ་རྒྱང་རིང་པོ་ནས་ཝ་རྣམས་འགྲོ་བར་བྱེད་དོ། །ནམ་ཞིག་
ན་ཝ་ཞིག་གིས་དེ་ཉིད་ཝ་ཡིན་པར་རིག་ནས་ཝ་རྣམས་ལ་སྨྲས་པ། རྐང་བཞི་
པའི་རྒྱལ་པོ་འདི་ནི་ཝ་ཉིད་ཡིན་ནོ་ཞེས་སྨྲས་པས་ཝ་རྣམས་ཀྱིས་འོ་ན་བརྟག་
པར་བྱའོ། །ཅིས་མངོན་ཞེ་ན། ཆོས་ཉིད་ཀྱིས་ཝ་རྣམས་ནི་ཝ་སྐད་ཐོས་ནས་སྐད་
མ་ཕྱུང་ན་སྤུ་འབྱི་བར་འགྱུར་བས། ཝ་རྣམས་ཀྱིས་དེའི་ཉེ་འཁོར་དུ་སྐད་ཕྱུང་བ་
ན། དེས་བསམས་པ། བདག་གིས་སྐད་མ་ཕྱུང་ན་སྤུ་འབྱི་བར་འགྱུར་ལ། གླང་པོ་
ཆེ་ལས་བབ་ནས་སྐད་ཕྱུང་ན་འདིས་གསད་དུ་འོང་གི །འདི་ཉིད་དུ་སྐད་འབྱུང་
ངོ༌། །གླང་པོ་ཆེ་ལ་ཞོན་བཞིན་དུ་སྐད་ཕྱུང་བས། གླང་པོ་ཆེས་ཤེས་ནས་བདག་
ལ་ཝ་ཞོན་ནམ་ཞེས་དེ་བོར་ནས་རྐང་པས་བརྫིས་སོ། །དེའི་ཚེ་ནམ་མཁའ་ནས་
ལྷ་རྣམས་ ཀྱིས། གང་དག་ནང་པ་ཕྱི་པ་དང༌། །ཕྱི་པ་ནང་པ་བྱེད་དེ་དག །འདི་
- 404 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདྲ་བར་ནི་རླག་འགྱུར་ཏེ། །གླང་པོ་ཆེ་ཡིས་ཝ་བཞིན་ནོ། །ཞེས་ཚིགས་བཅད་
བརྗོད་ དོ། །ཞེས་འབྱུང་ངོ༌། །སློབ་ དཔོན་ བརྩོན་ འགྲུས་ སེང་གེས། དེ་ན་ ཁྱད་
པར་མངོན་པར་སྤྱང་ཀི་བཞིན། ཞེས་སྤྱང་ཀིར་ བྱས་ལ། དེའི་རྒྱུ་མཚན་ཡང་།
སྔོན་སྲིན་པོ་སྤྱང་ཀིའི་རྗེས་ཡིན་ནོ་ཞེས་བསླུས་པའི་གཏམ་རྒྱུད་དང་སྦྱར་བར་
གསུངས་པས། གཞུང་འདི་ལ་གཏམ་རྒྱུད་མི་འདྲ་བ་གཉིས་ཀྱིས་བཤད་གསོལ་
བྱུང་ངོ༌། །དགེ་སློང་སྲིན་པོ་ཞེས་པ་ནི་འདུལ་བ་ལུང་དུ་བསླབ་ཁྲིམས་ཚུལ་བཞིན་
དུ་མི་བསྲུང་བར་བསོད་སྙོམས་ཀྱིས་འཚོ་བ་དང་། དགེ་འདུན་གྱི་རྫས་ལ་ལོངས་
སྤྱོད་པ་རྣམས་ལ་ལྷ་རྣམས་ཀྱིས་འཇིག་རྟེན་ན་ཆོམ་རྐུན་པ་སྣང་ངོ་ཞེས་རྒྱ་ཆེར་
སྨྲས་ པ་དང་། བྱང་ ཆུབ་སེམས་དཔའི་སྡེ་སྣོད་ལས་མི་དགེ་བཅུ་སྤོང་གི་ཚུལ་
ཁྲིམས་ཚུལ་བཞིན་དུ་མི་བསྲུང་བར་བྱང་ཆུབ་སེམས་དཔར་ཁས་འཆེ་བ་ནི་འགྲོ་
བ་ལྷ་དང་བཅས་པའི་ནང་ན་ཆོམ་རྐུན་པ་ཡིན་པར་གསུངས་པ་དང་། ཤེར་ཕྱིན་
གྱི་མདོ་སྡེར་རྟག་ཆད་ཀྱི་མཐའ་དང་བྲལ་བའི་དབུ་མའི་ལམ་བཟང་པོ་དང་མི་
མཐུན་པའི་ལྟ་བ་ངན་པ་སྟོན་པར་བྱེད་ནི་རང་ཉིད་བརླག་ནས་གཞན་ཐམས་ཅད་
ཀྱང་རླག་པར་བྱེད་པ་སྲིན་པོ་ལས་ཀྱང་ངན་པ་མ་རབས་ཐ་ཆད་ལས་ཀྱིས་རྣམ་
པར་སྨིན་པ་དྲག་པ་རྩུབ་པ་དཔེ་བྱར་དཀའ་བ་དུས་ཀྱི་མཐའ་མི་མངོན་པར་མྱོང་
དགོས་པར་གསུངས་པ་ལྟ་བུའོ། །འོ་ན་དེ་ལྟ་བུའི་སྐྱེ་བོ་ངན་པ་རྣམས་རྒྱང་རིང་དུ་
སྤང་དགོས་ན། དེ་དག་བྱང་ཆུབ་སེམས་དཔའ་རྣམས་ཀྱིས་བརྩེ་བའི་ཡུལ་མིན་
ནམ་ཞེ་ན། བརྩེ་བའི་ཡུལ་ཡིན་མོད་ཀྱང། དེ་དག་གི་སྤྱོད་པ་ངན་པ་དེས་མ་གོས་
པར་བྱ་དགོས་པ་ཡིན་གྱི། དེ་དག་གི་དོན་ནུས་ན་ནི་བྱ་དགོས་ཏེ། སེམས་དཔའ་
ཆེན་པོ་འདིས་རྒྱལ་པོ་འཁོར་བཅས་ལྟ་བ་ངན་པའི་དབང་དུ་སོང་བ་དེ་དག་རྫུ་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
འཕྲུལ་གྱི་མཐུ་དང་། རིགས་པ་དྲི་མ་མེད་པས་བཏུལ་བ་བཞིན་དུ་ལྟ་བ་ངན་པའི་
དབང་དུ་སོང་བའི་སྡིག་གྲོགས་དེ་དག་ཉོན་མོངས་པ་དང་སྡིག་པའི་ལས་དེ་དང་
དེ་དག་ལས་བཟློག་ནས། ལམ་བཟང་པོ་ལ་སྦྱོར་བའི་ཐབས་བྱེད་ནུས་ན་དེ་ལྟར་
དུ་སྤྱད་པར་རིགས་སོ། །ཚིག་རྐང་འདི་ལ་འགྱུར་རྙིང་གི་དཔེ་ཕལ་ཆེར་ན། དེ་
དག་ དོན་ ནི་ནུས་ན་ སྤྱད་ པའི་ རིགས། ཞེས་ འདུག་ ཅིང་། འགྱུར་རྙིང་ གི་དཔེ་
འགའ་ཞིག་ན། དེ་དག་དོན་ནི་ནུས་ན་དཔྱད་པའི་རིགས། ཞེས་འབྱུང་། འགྱུར་
གསར་དུ། ནུས་ན་བརྟགས་ཏེ་དེ་རྣམས་སྤང་བར་རིགས། ཞེས་འབྱུང་། འདིའི་
རྒྱ་དཔེ་ཚིག་ཤིན་ཏུ་བརླིང་བས་འགྱུར་ཆེས་མི་འདྲ་བ་བྱུང་འདུག་ཀྱང་། འགྱུར་
རྙིང་གི་དངོས་ཟིན་གྱི་དོན་ནི་སྔར་བཤད་པ་ལྟར་དང་། འགྱུར་གསར་ལྟར་ན་
སྡིག་ པའི་ གྲོགས་པོ་ནི་དུག་དང་ འདྲ་བས་ནམ་ ཡང་མི་བསྟེན་ཞིང་། ནུས་ན་
བརྟགས་ཏེ་ངེས་པར་སྤོང་དགོས་ཞེས་པའོ། །ཇི་ལྟར་ཡང་ལྟ་བ་ངན་པའི་དབང་
དུ་སོང་བའི་སྐྱེ་བོ་བླུན་རྨོངས་དེ་དག་ལ་སྙིང་བརྩེ་བར་བྱས་ཏེ། འདི་དག་ནམ་
ཞིག་ན་ལྟ་བ་ངན་པ་འདི་དང་ཕྲལ་ནས་ཡང་དག་པའི་ལྟ་བ་འགོད་པར་ནུས་སྙམ་
དུ་ཕན་པའི་བསམ་པ་ཞེ་ལ་གཞག་དགོས་ཤིང་། དངོས་སུ་ལམ་མི་མཐུན་པའི་སྐྱེ་
བོ་ངན་པ་དེ་དག་ཇི་ལྟ་བུའི་གྲགས་པ་ཆེ་བ་ཞིག་ཡིན་པར་གྱུར་ཀྱང་རུང་། ཇི་ལྟ་
བུའི་འབྱོར་པ་ཅན་ལོངས་སྤྱོད་ཀྱིས་ཕན་ཐོགས་པའི་དགོས་པ་ཡོད་པར་གྱུར་ཀྱང་
རུང་། ལྷས་བྱིན་གྱི་ལོངས་སྤྱོད་ལྟར་བལྟས་ནས་དེ་དག་དང་མཛའ་བར་མི་བྱ་སྟེ།
གྲོགས་ངན་དང་འགྲོགས་ཤིང་མཛའ་བར་བྱས་ན་དེའི་ལྟ་བ་དང་སྤྱོད་པ་ངན་པ་
རྣམས་གོས་ནས་རང་ཉིད་མྱུར་དུ་ཕུང་བར་འགྱུར་ཞིང་། དེ་ལྟ་མིན་ཡང་ཀུན་གྱིས་
ཡིད་མི་ཆེས་པའི་ གནས་སུ་འགྱུར་བ་དང་། དམ་པ་རྣམས་ ཐུགས་ཁྲེལ་བར་
406 -



O
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
འགྱུར་བ་སོགས་རང་གི་ཡོན་ཏན་དང་གྲགས་པ་རྣམས་འགྲིབ་པར་འགྱུར་ཏེ།
དཔེར་ན་དགུན་གྱི་དུས་སུ་ཡུལ་ངན་བྱུང་བས་ནམ་མཁའ་བསྒྲིབས་ན་ནི་མཚན་
མོ་གསལ་བྱེད་ཟླ་བའི་འོད་ཡོད་ཀྱང་སྤྲིན་གྱིས་སྒྲིབས་ནས་མི་གསལ་བར་འགྱུར་
བ་ཇི་བཞིན་ནོ། །
གསུམ་པ་མཁས་པ་ཡོན་ཏན་ཅན་ལ་བརྟེན་དགོས་པར་གདམས་པ་ནི་སྐྱེ་
བོ་ཡོན་ཏན་ཞེས་ པ་ནས། རྒྱས་ པར་མཛོད། ཅེས་ པའི་བར་ཏེ། སེམས་ དཔའ་
ཆེན་པོས་རྒྱལ་པོ་ལ་བོས་ནས། ཁྱོད་སྔར་བཤད་པའི་སྐྱོན་ཡོན་དེ་ལྟར་ཤེས་པར་
གྱིས་ལ་ལྟ་ངན་འཛིན་པ་སོགས་སྐྱོན་དང་ལྡན་ཞིང་ཡོན་ཏན་སྤོང་བའི་སྐྱེ་བོ་ངན་
པ་དེ་དག་སྤོང་བ་དང༌། སྐྱོན་ལ་མི་དགའ་ཞིང་ཡོན་ཏན་དང་ལྡན་པ་གཞན་
ལ་ཡོན་ཏན་སྟོན་པ་ལ་མཁས་པའི་དམ་པ་རྣམས་ཡུན་དུ་བསྟེན་ལ། དམ་པ་དེ་
དག་གིས་ཇི་ལྟར་གདམས་པ་ལྟར་ཉམས་སུ་བླངས་ཏེ། རང་གི་འབངས་རྣམས་
ཀྱང་སྐྱོན་ལ་མི་དགའ་ཞིང་ཡོན་ཏན་ལ་དགར་འཇུག་ཅིང་། རང་གི་གྲགས་པ་
རབ་ཏུ་གསལ་ཞིང་རྒྱས་པར་མཛོད་ཅིང་ཅེས་གདམས་སོ། །
བཞི་པ་འབངས་རྣམས་སྐྱོང་ཕྱིར་ཆོས་ལ་གནས་དགོས་པར་གདམས་པ་
ནི། ཁྱོད་ ཀྱིས་ ཞེས་ པ་ནས། ཆོས་ ལ་ བརྟེན། ཅེས་ པའི་ བར་ཏེ། སེམས་དཔའ་
ཆེན་པོས་རྒྱལ་པོ་ལ་ཡང་གདམས་པ། རྒྱལ་པོ་ཁྱོད་ཀྱིས་སྔར་བཤད་པ་དེ་ལྟར་
བཤེས་གཉེན་དམ་པ་མཁས་ཤིང་ཡོན་ཏན་དང་ལྡན་པ་རྒྱུན་དུ་བསྟེན་ནས་དམ་
པའི་ཆོས་ཚུལ་བཞིན་དུ་སྤྱད་པར་གྱུར་ན། འཇིག་རྟེན་འདི་ན་གནས་པའི་མི་ཕལ་
ཆེར་ནི་གཙོ་བོའི་རྗེས་སུ་སྐྱོད་པས་ན་ཐམས་ཅད་ཁྱོད་ཀྱི་རྗེས་སུ་ཞུགས་ཏེ་སྒོ་
གསུམ་ལེགས་པར་སྤྱོད་པ་ལ་ཕྱོགས་པར་འགྱུར་ཞིང་མཐོ་རིས་དང་ཐར་པའི་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལམ་ལ་གནས་པར་འགྱུར་རོ། །དེ་བས་ན་ཁྱོད་ཀྱིས་བརྩོན་འགྲུས་ཀྱི་སྟོབས་
བསྐྱེད་དེ་ངན་འགྲོའི་སྒོ་འགེགས་ཕྱིར་མི་དགེ་བཅུ་ སྤོང་གི་ཚུལ་ཁྲིམས་ཚུལ་
བཞིན་དུ་བསྲུང་བའི་འདུལ་བ་བཟང་པོའི་ལམ་དང་ལྡན་པའི་ཆོས་ལ་བརྟེན།
སྲིད་པའི་འཆིང་བ་མཐའ་དག་ལས་གྲོལ་ཕྱིར་བསླབ་པ་གསུམ་གྱི་ལམ་དང་ལྡན་
པའི་འདུལ་བ་བཟང་པོའི་ཆོས་ལ་བརྟེན། སྲིད་ཞི་གཉིས་ཀའི་མཐའ་ལས་གྲོལ་
ཕྱིར་ཐེག་པ་ཆེན་པོའི་ལམ་དང་ལྡན་པའི་འདུལ་བ་བཟང་པོའི་ཆོས་ལ་བརྟེན་ལ་
འགྲོ་བ་འདི་དག་རྗེས་སུ་སྐྱོངས་ཤིག་ཅེས་གདམས་སོ། །ལྔ་པ་འབངས་རྣམས་
ཆོས་ཀྱིས་སྐྱོང་དགོས་པར་གདམས་པ་ནི། ཚུལ་ཁྲིམས་ཞེས་པ་ནས། མཐོ་རིས་
འཐོབ། ཅེས་པའི་བར་ཏེ། སེམས་དཔའ་ཆེན་པོས་རྒྱལ་པོ་ལ་ཡང་གདམས་པ།
སྔར་བཤད་པ་དེ་ལྟར་འགྲོ་བ་འདི་དག་རྗེས་སུ་སྐྱོང་བའི་བྱང་ཆུབ་ཀྱི་སེམས་
བསྒོམས་ལ་བྱང་ཆུབ་སེམས་དཔའི་བསླབ་བྱ་ཕ་རོལ་ཏུ་ཕྱིན་པ་དྲུག་ལ་བསླབ་
པར་བྱ་སྟེ། དེ་ཡང་མི་དགེ་བཅུ་སྤོང་གི་ཚུལ་ཁྲིམས་དང་། བཅས་རང་གི་ཉེས་པ་
མཐའ་དག་སྤོང་བའི་ཚུལ་ཁྲིམས་དང༌། རྒྱལ་སྲས་ཀྱི་ཚུལ་ཁྲིམས་རྣམ་པ་གསུམ་
རྣམས་ རྣམ་ པར་ སྦྱོང་ ལ་ ཟང་ཟིང་དང་། ཆོས་དང་། མི་ འཇིགས་ པའི་ སྦྱིན་ པ་
གསུམ་རྒྱ་ཆེར་བྱས་ཏེ་སྙན་པའི་གྲགས་པ་སྤེལ། ཁོང་ཁྲོ་སྤངས་ཏེ་ནང་མི་ལ་ཇི་
ལྟར་ བྱ་ བ་ བཞིན་དུ་ ཕྱི་མི་རྣམས་ལའང་ བྱམས་ པར་ གྱིས། སྤྱིར་ སེམས་ ཅན་
ཐམས་ཅད་དང༌། ལྷག་པར་རང་གི་མངའ་རིས་ཀྱི་ས་ན་འཁོད་པའི་སྐྱེ་བོ་ཐམས་
ཅད་ཆོས་ཀྱིས་སྐྱོངས་ལ་དགེ་བ་རྣམས་བྱང་ཆུབ་ཏུ་བསྔོས། ཉོན་མོངས་དང་ཉེས་
པ་ཐམས་ཅད་ཀྱི་འབྱུང་ཁུངས་བག་མེད་པའི་གནས་རྣམས་སོ་སོར་རྟོག་པའི་ཤེས་
རབ་ཀྱིས་མཐུས་སྤོངས་ལ་སངས་རྒྱས་ཀྱི་གོ་འཕང་བསྒྲུབ་པ་ལ་བརྩོན་པའི་
- 408 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྟོབས་བསྐྱེད། རང་ཉིད་ལམ་གང་ལ་སྤྱོད་པ་དེ་ལ་འགྲོ་བ་རྣམས་ཀྱང་འཁྲིད་
པར་བྱའོ། །དེ་ལྟར་བྱས་ན་རྒྱལ་བ་རྣམས་དགྱེས་པ་དང༌། ལྷ་དང་མིའི་ནང་དུ་
སྙན་ པའི་ གྲགས་ པ་ རྒྱས་ པ་དང༌། ཕྱི་མར་ གནས་ སྐབས་ ཀྱི་མཐོ་རིས་མངོན་
མཐོའི་རྟེན་བཟང་པོ་དང་། མཐར་ཐུག་གི་མངོན་མཐོ་སངས་རྒྱས་ཀྱི་སྐུ་དང༌།
ཞིང་དང་མཛད་པ་མཐའ་ཡས་པ་རྣམས་འཐོབ་པར་འགྱུར་རོ། །སྦྱིན་སོགས་དྲུག་
པོ་འདི་ལ་ཐུན་མོང་དང་། ཐུན་མོང་མ་ཡིན་པ་གཉིས་ལས། འདིར་ནི་ཡོན་ཏན་
རིན་པོ་ཆེ་སྡུད་པ་ལས་འབྱུང་བ་ལྟར། ཐུན་མོང་མིན་པའི་ཕྱིན་དྲུག་གི་ཚུལ་
བསྟན་ཏེ་དེ་དག་གིས་ཚུལ་ནི་སྔར་ཡང་ཡང་བཤད་ཟིན་ཏོ། །
དྲུག་པ་རྒྱལ་ཁྲིམས་ཆོས་དང་མཐུན་པར་བྱ་དགོས་པར་གདམས་པ་ལ་
བདུན། ཞིང་པ་སོགས་སས་འཚོ་བ་རྣམས་ཆོས་བཞིན་བསྐྱོང་བར་གདམས་པ།
རྒྱལ་པོའི་ལས་བྱེད་པའི་མི་རྣམས་ཆོས་བཞིན་སྐྱོང་བར་གདམས་པ། དགྲ་ཐབས་
ལ་མཁས་པའི་དཔུང་རྣམས་སྐྱོང་བར་གདམས་པ། ཡོན་ཏན་ཅན་རྣམས་སྐྱོང་
བར་གདམས་པ། དབྱ་དབབ་པ་ཆོས་དང་མཐུན་པར་བྱ་དགོས་པར་གདམས་པ།
བློན་པོ་སོགས་འཁོར་གྱི་མི་རྣམས་སྐྱོང་བར་གདམས་པ། འབངས་ཐམས་ཅད་
ཕས་བུ་སྐྱོང་བ་བཞིན་དུ་སྐྱོང་བར་གདམས་པའོ། ། །
དང་པོ་ནི། ཆུན་པ་རྣམས་དང་ཞེས་པ་ནས། འབྲལ་བར་འགྱུར། ཞེས་
པའི་བར་ཏེ། སེམས་དཔའ་ཆེན་པོས་རྒྱལ་པོ་ལ་རྒྱལ་སྲིད་ཇི་ལྟར་སྐྱོང་བའི་
གདམས་ ངག་བརྗོད་པ། རྒྱལ་སྲིད་སྐྱོང་བའི་ཚེ་ཆུན་པ་སྟེ་ཞིང་བ་རྣམས་དང་།
འབྲོག་ན་གནས་ཏེ་ཕྱུགས་ལུག་འཚོ་བ་རྣམས་མེ་ཏོག་འབྲས་བུར་ལྡན་པའི་ལྗོན་
ཤིང་ཇི་ལྟར་སྐྱོང་བ་བཞིན་དུ་གཅེས་པར་སྐྱོང་དགོས་ཏེ། རྒྱལ་པོ་རང་ཉིད་ལ་ཉེ་
409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
བར་འཁོར་བའི་རྒྱུ་དཔྱ་འབུལ་བའི་འབངས་ཞིང་པ་དང་འབྲོག་པ་དེ་རྣམས་མ་
བསྐྱངས་ན། རང་དང་འཁོར་རྣམས་འཚོ་བའི་ཡོ་བྱད་འབྲུ་དང་མར་ལ་སོགས་པ་
སྨན་པའང་ཕན་པ་རྣམས་དང་བྲལ་བར་འགྱུར་རོ་ཞེས་གདམས་སོ། །ཞིང་པ་ལ་
ཆུན་པ་ཞེས་བརྗོད་པ་ནི། ཞིང་འདེབས་པ་དང། མྱུ་གུ་སྐྱེད་བསྲིང་བར་བྱ་བའི་
ཕྱིར་ཞིང་ལ་ཆུ་གཏོང་བར་བྱེད་པས་ན་ཆུན་པ་ཞེས་བརྗོད་དོ། །
གཉིས་ པ་ རྒྱལ་ པོའི་ ལས་ བྱེད་ པའི་ མི་ རྣམས་ ཆོས་ བཞིན་ སྐྱོང་ བར་
གདམས་ པ་ ནི། ཚོང་ཟོང་ ཞེས་ པ་ནས། བྲེལ་ བར་ འགྱུར། ཞེས་ པའི་ བར་ ཏེ།
ནོར་སྤེལ་བའི་ཕྱིར་གདམས་པ། རྒྱ་མཚོར་ཕྱིན་ནས་ནོར་བུ་དང་ རིན་པོ་ཆེ་སྣ་
ཚོགས་ལེན་པའི་དོན་མཐུན་རྣམས་དང་། གསེར་དང་དངུལ་ལ་སོགས་པ་རང་
རང་གི་འབྱུང་ཁུངས་དག་ནས་བླངས་ཏེ་ཚོང་བྱེད་པ་དང་། ཡུལ་གྲུ་སོ་སོ་ནས་
ཐོན་པའི་རྫས་ཚོང་ཟོང་སྣ་ཚོགས་པ་གྲོང་དང༌། གྲོང་ཁྱེར་དང༌། ལྗོངས་དང༌། ཕོ་
བྲང་འཁོར་དག་ཏུ་ཉ་ཚོང་བགྱིད་པའི་ཚོང་པ་རྣམས་དང་། ཕོ་བྲང་འཁོར་གྱི་མི་
ལས་བྱེད་པ་རྣམས་དང་། ཤོ་གམ་གཅོད་པའི་མི་རྣམས་དང་། དཔྱ་འབུལ་བར་
བྱེད་པ་རྣམས་རྒྱལ་པོས་གཅེས་པར་བསྐྱང་དགོས་ཏེ། དེ་དག་མ་བསྐྱངས་ན་དེ་
དག་འདུ་བ་རིམ་གྱིས་བྲི་སྟེ་དཀོར་ཏེ་ནོར་གྱིས་ཕོངས་ཤིང་བྲེལ་བར་འགྱུར་རོ། །
གསུམ་པ་དགྲ་ཐབས་ལ་མཁས་པའི་དཔུང་རྣམས་སྐྱོང་བར་གདམས་པ་
ནི། སྐྱོན་མེད་ཅེས་ པ་ ནས། བཙན་ མི་ འགྱུར། ཞེས་ པའི་ བར་ཏེ། ཕ་རོལ་ གྱི་
གནོད་པ་མེད་པར་རྒྱལ་སྲིད་དར་ཞིང་བརྟན་པའི་ཐབས་བརྗོད་པ། རྒྱལ་སྲིད་
དར་ཞིང་བརྟན་པ་ལ་ཕ་རོལ་གྱི་གཡུལ་ལས་རྒྱལ་བར་ནུས་པའི་དཔའ་བོ་རྣམས་
སྐྱོང་དགོས་ཏེ། རྒྱལ་པོ་རང་ཉིད་ལ་སྙིང་ཉེ་ཞིང་གཡོ་སྒྱུའི་སྐྱོན་མེད་པར་གཡུལ་
- 410 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ངོར་རབ་ཏུ་དཔའ་བ་དག་དང་། མཚོན་ཆའི་དགྲ་ཐབས་ལ་མཁས་པ་དེ་ལྟ་བུ་
རྒྱལ་པོས་ཡལ་བར་བོར་ཞིང་མ་བཀུར་ན་དམག་མི་དེ་དག་སྙིང་རིང་བར་གྱུར་
ནས་ཕ་རོལ་གྱི་རྒོལ་བ་བྱུང་བའི་ཚེ་དེ་དག་གིས་བཟློག་པའི་ཐབས་ལ་མི་འབད་
པས། ཕ་རོལ་གྱི་དགྲ་ལས་རྒྱལ་བའི་དབུ་རྨོག་བཙན་པ་དེ་ དབུ་འཕང་མཐོ་
བའམ་གོ་འཕང་ཐོབ་པར་མི་འགྱུར་རོ། །བཞི་པ་ཡོན་ཏན་ཅན་རྣམས་སྐྱོང་བར་
གདམས་པ་ནི། དེ་བཞིན་ཞེས་པ་ནས། འགལ་བར་འགྱུར། ཞེས་པའི་བར་ཏེ།
སྔར་བཤད་པ་དེ་དག་ནི་རྒྱལ་སྲིད་དར་ཞིང་བརྟན་པ་དང༌། ནོར་དང་འབྲུ་འཕེལ་
བ་སོགས་ཚེ་འདིར་བདེ་བའི་ཐབས་ཡིན་ལ། དེ་ཙམ་གྱིས་ཆོག་པར་བྱས་ན་དལ་
བ་ཐོབ་པའི་དགོས་པ་གཙོ་བོ་སྟོར་ཏེ་དུད་འགྲོ་དང་མཚུངས་པར་འགྱུར་བས།
སྲིད་དང་ནོར་འཕེལ་བའི་ཐབས་ཇི་ལྟར་བྱེད་པ་དེ་བཞིན་དུ་ཆོས་འཕེལ་བའི་
ཐབས་ལ་བརྩོན་པར་བྱ་དགོས་ཏེ། ཆོས་འཕེལ་བ་ནི་དགེ་བའི་བཤེས་གཉེན་གྱི་
མཐུ་ལ་རག་ལས་པས། ཚུལ་ཁྲིམས་དང་ལྡན་པ་དང༌། སྡེ་སྣོད་གསུམ་ལ་མཁས་
པ་དང་། ཇི་ལྟར་ཤེས་པ་དེ་བཞིན་དུ་རྒྱུད་ལ་སྦྱར་ཏེ་རྟོགས་པའི་ཡོན་ཏན་དང་
ལྡན་པའི་དགེ་བ་སྐྱེས་བུ་དམ་པ་རྣམས་དང་། རིག་པའི་གནས་ལྔ་ལ་སྦྱངས་པའི་
མཁས་པ་ཡོན་ཏན་ཆེ་བར་གྲགས་པ་དགེ་བ་དམ་པ་རྣམས་རྒྱལ་པོས་མཆོད་པའི་
ཡུལ་དུ་བཟུང་ནས་རྙེད་པ་དང་བཀུར་སྟིས་མཆོད་ཅིང་བཀའ་བཞིན་དུ་སྒྲུབ་པར་
བྱེད་དགོས་ཏེ། དེ་ལྟར་མ་བྱས་པར་བཤེས་གཉེན་དམ་པ་དེ་དག་རྒྱལ་པོས་སྨད་
ཅིང་ཡལ་བར་བོར་ན་ནི་མཐོ་རིས་དང་ཐར་པར་འགྲོ་བའི་སྒོ་དང་འགལ་བ་སྟེ་སྒོ་
འགགས་པར་འགྱུར་ཞིང་ཕན་བདེའི་རྩ་བ་ཆད་པར་འགྱུར་རོ། །མང་ཐོས་ཚུལ་
ལྡན་གྱི་མཁས་པ་རྣམས་ལ་རྒྱལ་པོས་བཀུར་སྟི་བྱ་བའི་ཚུལ་རྒྱས་པར་ནི་རྒྱལ་པོ་
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ལ་གདམས་པ་རིན་པོ་ཆེའི་ཕྲེང་བ་དང་། སློབ་དཔོན་འདི་ཉིད་ཀྱིས་རྒྱལ་པོ་ཀཱ་ནི་
ཀ་ལ་གདམས་པའི་སྤྲིང་ཡིག་སོགས་སུ་རྒྱ་ཆེར་འབྱུང་ངོ༌། །
ལྔ་པ་དཔྱ་དབབ་པ་ཆོས་དང་མཐུན་པར་བྱ་དགོས་པར་གདམས་པ་ནི།
འབྲས་བུ་ཞེས་པ་ནས། འབྱོར་བར་བྱེད། ཅེས་པའི་བར་ཏེ། རྒྱལ་པོས་རང་གི་
ཡུལ་ནས་དཔྱའམ་ཁྲལ་བསྡུ་བ་སྔོན་གྱི་རྒྱལ་པོ་ཆོས་ལྡན་རྣམས་ཀྱིས་ཇི་ལྟར་
ཁྲིམས་ སུ་ བྱས་ པ་ལྟར་བྱ་དགོས་ཀྱི། དེ་ལྟ་མིན་པར་ཆོས་དང་མི་མཐུན་པར་
འདོད་ཞེན་གྱིས་དཔྱ་ཕབ་པའམ་ཁྲལ་བསྡུས་ན་ཇི་ལྟར་འབྲས་བུ་མ་སྨིན་པ་ཤིང་
ལས་འཐོག་པ་ནི་འབྲས་བུའམ་ས་བོན་ཡང་ཆུད་གསན་ལ། ཤིང་ཐོག་གི་རོ་ཞིམ་
པོ་ཡང་མི་མྱོང་བ་བཞིན་དུ་རང་གི་ཡུལ་ཡང་ཕུང་ལ་ཆོས་མིན་གྱི་དཔྱ་ཁྲལ་དེས་
ཀྱང་ཕུགས་ཕན་མི་ཐོགས་སོ། །ཇི་ལྟར་ཨ་མ་ལ་སོགས་པའི་འབྲས་བུའི་ལྗོན་
ཤིང་ཡོན་ཏན་ཕུན་སུམ་ཚོགས་པ་དང་ལྡན་པ་དེ་འཕྲལ་དུ་མ་བཅད་པ་ལེགས་
པར་བསྐྱངས་ཏེ་འབྲས་བུ་སྨིན་པ་ན་ཆེར་འཕེལ་ཏེ་ཟད་མི་ཤེས་པ་འབུལ་བ་སྟེ་
རྩོལ་བའམ་འབྱུང་བ་ལྟར། རྒྱལ་པོས་ཆོས་དང་མཐུན་པར་བསྲུངས་པའི་ཡུལ་
ཡང་འཁོར་གསུམ་དུ་གྲགས་པ་ཆོས་དང༌། སྲིད་དང་། བདེ་བ་རྣམས་འགྲན་པ་
བཞིན་དུ་འབྱོར་པ་སྟེ་ཆེས་ཆེར་འཕེལ་ཞིང་རྒྱས་པར་འགྱུར་རོ། །
དྲུག་པ་བློན་པོ་སོགས་འཁོར་གྱི་མི་རྣམས་སྐྱོང་བར་གདམས་པ་ནི། བློན་
པོ་ཞེས་པ་ནས། ཆགས་པར་མཛོད། ཅེས་པའི་བར་ཏེ། རྒྱལ་པོས་སྲིད་སྐྱོང་བའི་
ཕྱིར་རྒྱལ་པོའི་བྱ་བ་ཐམས་ཅད་བྱེད་པའི་བློན་པོ་མཛངས་ལ་གློ་བ་ཉེ་བ་དང་།
གྲོགས་པོ་སྐྱོན་མེད་པ་དག་དང་། རང་གི་ནང་མི་སྙིང་ཉེ་ཞིང་གསང་ཚིག་ཐུབ་པ་
རྣམས་སོ་སོའི་གོ་བབ་དང་མཐུན་པའི་རིམ་གྲོ་དང་། དབང་ཐང་སྦྱིན་པ་དང་།
- 412 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དུས་དུས་སུ་བྱ་དགའ་སྩལ་བ་དང་། དགའ་བར་སྨྲ་བས་དེ་དག་སོ་སོའི་སེམས་
མགུ་ཞིང་རང་ལ་ཆགས་པར་མཛོད་ཅིག་ཅེས་གདམས་སོ། །བདུན་པ་འབངས་
ཐམས་ཅད་ཕས་བུ་སྐྱོང་བ་བཞིན་དུ་སྐྱོང་བར་གདམས་པ་ནི། དེ་བས་ཞེས་པ་
ནས། འཇིག་རྟེན་སྲུངས། ཞེས་པའི་བར་ཏེ། སྔར་བཤད་པ་དེ་ལྟར་ལྟ་བ་ལོག་
པ་ལ་གནས་ན་ཆོས་དང་ལུགས་ཀྱི་བྱ་བ་ཐམས་ཅད་ཉམས་པར་འགྱུར་ཞིང་།
རྣམ་པ་ཀུན་ཏུ་ཕུང་བར་འགྱུར་བ་དང་། དགེ་བའི་བཤེས་གཉེན་མཁས་པ་ལ་
བརྟེན་ཏེ་རྒྱུ་འབྲས་རྟེན་འབྲེལ་ནམ་ཡང་བསླུ་བ་མེད་པར་ལྟ་བའི་ལྟ་བ་བཟང་པོ་
ལ་གནས་ན་ཆོས་དང་སྲིད་ཀྱི་བྱ་བ་ཐམས་ཅད་ལེགས་པར་འགྲུབ་པ་དང་། རང་
དང་གཞན་གྱི་འདི་ཕྱིའི་དོན་ཐམས་ཅད་འགྲུབ་པར་འགྱུར་བ་དེ་བས་ན་རྒྱལ་པོ་
ཁྱོད་ཀྱིས་མུ་སྟེགས་པའི་གྲུབ་མཐའ་ལ་ནམ་ཡང་བློ་མི་གཏོད་པར་རྒྱལ་བས་
གསུངས་པའི་དམ་པའི་ཆོས་ཁོ་ན་ལྷུར་བླངས་ཏེ། རང་དང་འབངས་ཐམས་ཅད་
གནས་ སྐབས་ དང་ མཐར་ ཐུག་ གི་ བདེ་བ་ ཐོབ་ ཕྱིར་ བྱམས་ པ་ དང་ སྙིང་ རྗེས་
འབངས་རྣམས་ལ་སེམས་པར་མཛོད་ཅིག །འོན་ཀྱང་སྐྱེ་བོ་མ་རུང་པ་འཇིག་རྟེན་
ཕུང་བར་བྱེད་པ་དག་ལ་ཇི་ལྟར་བྱ་ཞེ་ན། མ་རུང་དམུ་རྒོད་ཅན་དག་ལ་རྒྱུད་
འཁྲུག་པ་མེད་པར་ཕས་བུས་སྐྱོང་བ་བཞིན་དུ་སྙིང་བརྩེ་བའི་སྒོ་ནས་དེ་དག་
འདུལ་དགོས་ཏེ། ཆགས་པ་དང་ཞེ་སྡང་གི་དབང་དུ་མ་སོང་བར་འབངས་ཐམས་
ཅད་ལ་རང་གི་བུ་ལྟར་སེམས་སྙོམས་པར་བྱམས་པས་བལྟས་ལ་མ་རུང་དམུ་རྒོད་
ཅན་ནན་ཏུར་བྱ་དགོས་པ་དག་ལ་བུ་སྤྱོད་ངན་ཕས་དྲགས་ཤུལ་གྱིས་འདུལ་བ་
ལྟར་དྲགས་ཤུལ་གྱིས་ཚར་བཅད་ལ་དུལ་བར་གྱུར་པ་ན་རྗེས་སུ་བཟུང་བའི་སྒོ་
ནས་ འབངས་རྣམས་ ཆོས་བཞིན་སྐྱོངས་ ལ། འཇིག་རྟེན་ན་གནས་ པའི་ སྐྱེ་བོ་
- 413-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཐམས་ཅད་རང་གི་བུ་ལྟར་བཟུང་ནས་གནོད་པ་དང་སྡུག་བསྔལ་ཐམས་ཅད་ལས་
སྲུངས་ཤིག་ཅེས་གདམས་སོ། །བྱང་ཆུབ་སེམས་དཔའ་སེམས་ཅན་གྱི་དོན་བྱེད་
པའི་ཚེ་ནན་ཏུར་བྱ་དགོས་པ་རྣམས་ལ་ཇི་ལྟར་བྱ་བའི་ཚུལ་འཕགས་པ་ཀླུ་སྒྲུབ་
ཀྱིས་རྒྱལ་པོ་ལ་གདམས་པའི་ལུང་ཁུངས་དང་བཅས་སྔར་བཤད་ཟིན་ཏོ། །
གསུམ་ པ་ རྒྱལ་པོ་འཁོར་བཅས་ ཆོས་ ཀྱིས་ ཚིམ་ པར་མཛད་ནས་རྙེད་
བཀུར་ལ་ཆགས་པ་མེད་པར་སླར་ཡང་དབེན་པའི་གནས་སུ་རྫུ་ འཕྲུལ་ གྱིས་
གཤེགས་པ་ནི། དེ་ལྟར་བདག་ཉིད་ཆེན་པོ་དེས་ཞེས་པ་ནས། སླར་སོང་ངོ༌། །
ཞེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོ་དེས་རྒྱལ་པོ་འཁོར་དང་
བཅས་པ་དེ་དག་དངོས་པོ་རྒྱུ་མེད་དུ་ལྟ་བ་ལ་སོགས་པའི་མུ་སྟེགས་ཀྱི་ལྟ་བ་ངན་
པ་ ལས་ གྱུར་ པའི་ལམ་ངན་ པ་ ལ་ཞུགས་ པ་ དེ་དང༌ ཕྲལ་ནས། དཀོན་ཆོགས་
གསུམ་ལ་སྙིང་ནས་སྐྱབས་སུ་འགྲོ་བ་དང༌། རྟེན་འབྲེལ་བསླུ་བ་མེད་པར་ལྟ་བའི་
ལྟ་བ་བཟང་པོ་ལ་བཀོད་ཅིང་། ལྟ་བ་དེས་ཀུན་ནས་བསླངས་ཏེ་རྒྱལ་བ་དགྱེས་
པའི་ཡང་དག་པའི་ལམ་ལ་བཙུད་དེ། རྒྱལ་པོའི་ཕོ་བྲང་གི་གནས་དེ་ཉིད་ནས་
གང་ལའང་ཆགས་པ་མེད་པར་ངང་པའི་རྒྱལ་པོ་མཁའ་ལ་ལྡིང་བ་བཞིན་དུ་ནམ་
མཁའ་ལ་ལྡིང་བར་མཛད་པ་དང་། རྒྱལ་པོ་འཁོར་དང་བཅས་པའི་སྐྱེ་བོ་དེ་དག་
གི་ཐལ་མོ་སྦྱར་ཏེ་ཤིང་རྩ་བ་ནས་བཅད་པ་བཞིན་དུ་ལུས་ཐམས་ཅད་ས་ལ་ཕབ་
སྟེ་གུས་པར་ཕྱག་འཚལ་ཞིང་མཆོད་པ་བྱས་ནས། ངང་པའི་རྒྱལ་པོ་མཁའ་ལ་རྒྱུ་
བ་བཞིན་དུ་སྔར་བཞུགས་པའི་ས་དགོན་པ་དབེན་པའི་གནས་དེ་ཉིད་དུ་སླར་
སོང་ངོ། །གཞུང་འདིས་ནི་ཕྱི་རབས་ཀྱི་གདུལ་བྱ་རྣམས་ལ་རྒྱལ་པོའི་ཕོ་བྲང་དང་།
སྐྱེ་བོ་མང་པོའི་ཁྲོད་དུ་གནས་པ་ནི་ཉེས་པ་ཆེ་བས་དབེན་པའི་གནས་སུ་གནས་
- 414 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་ལམ་ལ་སློབ་དགོས་སོ་ཞེས་འདོམས་པ་དང་། བྱང་སེམས་སེམས་ཅན་གྱི་
དོན་བྱེད་པའི་ཚེ་གདུལ་བྱ་ཡང་དག་པའི་ལམ་ལ་བཀོད་ནས་རྙེད་བཀུར་ལ་
ཆགས་པ་མེད་པ་ཞིག་དགོས་སོ་ཞེས་འདོམས་པ་དང་། ལྷག་པར་ལས་དང་པོ་པ་
རྣམས་ཀྱིས་རེ་ཤིག་རང་གི་རྒྱུད་འདུལ་བའི་ཕྱིར་དབེན་པའི་གནས་སུ་སྒྲུབ་པ་
སྙིང་པོར་བྱ་དགོས་སོ་ཞེས་འདོམས་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། ཡོན་
ཏན་བསྔགས་པ་ལ་ཡང་སྦྱར་བར་བྱའོ། །ཞེས་པའི་བར་ཏེ། སྟོན་པ་ཐུགས་རྗེ་
ཅན་ འདི་ ཉིད་སྔོན་སློབ་ པ་ ལམ་ གྱི་གནས་ སྐབས་ སུ་ ཀུན་ཏུ་རྒྱུ་ བྱང་ཆུབ་ཏུ་
འཁྲུངས་པའི་ཚེ། རང་གི་སློབ་མ་རྒྱལ་པོ་འཁོར་བཅས་ཀྱིས་ཁྱད་དུ་གསོད་པ་
དང་བསྙེན་བཀུར་མ་བྱས་ཀྱང་ཐུགས་ཁྲོ་བ་མེད་པར་བཟོད་པའི་སྟོབས་བསྐྱེད་
ནས་སླར་ཡང་རྗེས་སུ་བཟུང་སྟེ་འདུལ་བར་མཛད་པ་དེ་ལྟ་བས་ན། ཐེག་པ་ཆེན་
པོའི་ལམ་ལ་སློབ་པའི་སྐྱེས་བུ་དམ་པ་རྣམས་ནི་སྔར་ཕན་བཏགས་པ་ལ་དྲིན་དུ་
གཟོ་བ་དང༌། བཟོད་པ་ལ་གོམས་པས་རང་ལ་འཕྲལ་དུ་རིམ་གྲོ་མ་བྱས་ཀྱང་
སྔོན་ཕན་འདོགས་འདོགས་པ་རྣམས་ལ་སྙིང་བརྩེ་བ་ལྷོད་པར་མི་འགྱུར་རོ། །དེ་
བས་ན་རང་ལ་འཕྲལ་དུ་རིམ་གྲོ་མ་བྱས་པ་ཙམ་གྱིས་རང་ལ་སྔོན་ཕན་བཏགས་
པ་རྣམས་བརྗེད་པར་བྱ་བ་དང་ཡལ་བར་འདོར་བར་མི་རིགས་སོ། །དེ་བཞིན་དུ་
སྟོན་པ་བཅོམ་ལྡན་འདས་འདིས་སྔོན་མངོན་པར་རྫོགས་པར་སངས་མ་རྒྱས་པ་
བྱང་ཆུབ་སེམས་དཔའི་སྤྱོད་པ་ལ་སློབ་པའི་ཚེ་ན་ཡང་། རྒྱང་འཕེན་པ་སོགས་ཕ་
རོལ་གྱི་རྒོལ་བ་རྣམས་ཟིལ་གྱིས་མནན་ནས་སེམས་ཅན་འདུལ་བར་མཛད་ན།
མངོན་པར་རྫོགས་པར་སངས་རྒྱས་པའི་ཚེ་མུ་སྟེགས་ཀྱི་སྨྲ་བ་ངན་པ་ཐམས་ཅད་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༽
ཟིལ་གྱིས་མནན་ནས་སེམས་ཅན་མཐའ་ཡས་པ་འདུལ་བར་མཛད་པ་ལྟ་ཅི་སྨོས་
ཞེས་སངས་རྒྱས་ཀྱི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །དེ་བཞིན་དུ་
ཁོང་པར་སོང་བའི་དུག་ལྟར་རང་ཕུང་བར་བྱེད་པའི་ལྟ་བ་ལོག་པ་ལ་རྗེས་སུ་
ཆགས་པར་བྱ་མི་རུང་ངོ་ཞེས་བརྗོད་པ་དང༌། ལྟ་བ་ལོག་པ་སྟོན་པའི་མི་དགེ་བའི་
བཤེས་གཉེན་ནི་སྡིག་པའི་གཞིར་གྱུར་པ་ཡིན་པས་ནམ་ཡང་བསྟེན་དུ་མི་རུང་
བའི་ཕྱིར་ལྟ་བ་ལོག་པ་དང༌། དེ་སྟོན་པའི་མི་དགེ་བའི་བཤེས་གཉེན་གཉིས་ཀ་
སྨད་པ་ལ་ཡང་སྦྱར་བར་བྱའོ། །དེ་ལས་ལྡོག་ནས་ཡང་དག་པའི་ལྟ་བ་ནི་མཐོ་
རིས་དང་ཐར་པའི་ལམ་ཐམས་ཅད་འབྱུང་བའི་རྒྱུ་ཡིན་ཞིང་། ལྟ་བ་དེ་སྟོན་པའི་
དགེ་བའི་བཤེས་གཉེན་ནི་ཡོན་ཏན་ཐམས་ཅད་ཀྱི་གཞིར་གྱུར་པ་ཡིན་པས་ཡང་
དག་ པའི་ལྟ་བ་དང༌། ལྟ་བ་དེ་སྟོན་པའི་དགེ་བའི་བཤེས་གཉེན་གྱི་ཡོན་ཏན་
བསྔགས་པ་ལ་ཡང་སྦྱར་ཏེ། སྔོན་བྱུང་སྟོན་པའི་རྣམ་ཐར་གདུལ་བྱ་རང་གི་ཉམས་
ལེན་དུ་ཁྱེར་བ་དང་། སྐལ་བ་དང་ལྡན་པ་གཞན་དག་ལ་ཡང་རྟོགས་བརྗོད་
འདིའི་སྒོ་ནས་ཐེག་པ་ཆེན་པོའི་ལམ་སྟོན་པའི་ཚུལ་ལ་ཡང་སྦྱར་བར་བྱའོ། ། །
བཞི་པ་ལེའུའི་མཚན་བསྟན་པ་ནི། བྱང་ཆུབ་ཆེན་པོའི་སྐྱེས་པའི་རབས་
ཏེ་ཉི་ཤུ་རྩ་གསུམ་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་
བོས་མཛད་ པའི་ སྐྱེས་ རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ལས་རྟོགས་བརྗོད་ཉི་ཤུ་རྩ་གསུམ་པའི་བཤད་པའོ།། །།
- 416 -



བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
an
*#
% ！ $ A# -
#& fཚུ རྒྱུ རྒྱུ }}
# # % རྒྱུ # % ཡྻོ #
*#
* ཏྟཾཉེ ཚུ ༔ ནི༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ། །
མེ ས ་པོ འི ་ ཤུ ལ ་བ ནག།
དེབ་བརྒྱ་དང་རེ་དྲུག་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༣/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… II.0雍… 2百…0喇嘛教
- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第166卷)
雍增·益西坚赞文集
第3/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
| 印数:0001-1700册
ISBN 978-7-80253 - 436 -0/B.123
本文集总定价(1-32册):1050.00元



ਸ



ISBN 978-7-80253-436-0
198780 25 34 30 II
本文集总定价(1-32 卷):1050.00 元
