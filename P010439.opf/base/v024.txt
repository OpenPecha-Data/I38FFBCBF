༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2657
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༧
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
( ༢༤/༣༢)
(༢༤/༣༢)
187
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



s༩་
#
Pe
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༤/༣༢)
ཆེདས།
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
།
་
Bee



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
Her
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ། །
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



ན་
aa)
༢ སངས་
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན། །
Gier



odos
®



དཀར་ཆག་
(1)
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། སྨད་ཆ།
དོན་དམ་བྱང་ཆུབ་ཀྱི་སེམས་སྦྱོང་བའི་ཚུལ། ……………………
རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ། ………………………….
ཚེ་གཅིག་གི་ཉམས་ལེན་དྲིལ་ནས་བསྟན་པ། .
བློ་འབྱོངས་པའི་ཚད་བཤད་པ། …………
བློ་སྦྱོང་གི་དམ་ཚིག་བཤད་པ། .…………
བློ་སྦྱོང་གི་བསླབ་བྱ་བཤད་པ། ………………
མཇུག་བྱང༌། .
，，，，，，，，，，，，，，，，(276)
•。。。。。。。。。、，，，，，，(286)
，，，，。。。。。。
。、，，，，，，，，，，，，，(346)



༄༅། །ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་
དགོངས་རྒྱན་ཞེས་བྱ་བ་བཞུགས་སོ། །
སྨད་ཆ།
བཞི་པ་སྣ་ཚོགས་འདུ་ཤེས་ཞེས་བྱ་བ་བདུད་ཀྱི་རིས་འཇིག་རྟེན་སྐྱོང་བ་
འཇིག་རྟེན་ན་སྤྱོད་དེ། དེ་རབ་ཏུ་བྱུང་བ་རྣམས་ཀྱི་རབ་ཏུ་བྱུང་བའི་སེམས་གཞན་
དུ་བྱེད་དོ། །ཐོག་མར་ཆགས་པ་དང་སྦྱོར་བ་དང་གྲོང་དུ་འཇུག་པ་དང༌། ཟོང་གི་
ཉོ་ཚོང་དང་བུད་མེད་བལྟ་བ་དང་ཆང་འཚོང་མའི་ཁྱིམ་དུ་འཇུག་པ་དང་། འཐབ་
མོ་དང་སླུ་བ་དང་དགེ་འདུན་འབྱེད་པ་དང༌། སེམས་ལ་གནོད་པའི་རྨི་ལམ་སྐྱེད་
པར་བྱེད་དོ། །བདུད་ཀྱི་རིས་འཇིག་རྟེན་སྐྱོང་བ་བཞི་པོ་དེ་དག་ནི། གང་གི་ཚེ་
འཛམ་བུའི་གླིང་ན་ཆོས་མ་ཡིན་པ་སྨྲ་བའི་སྐྱེ་བོ་ཡོད་པའི་ཚེ་ནུས་པར་འགྱུར་རོ། །
ཞེས་དང་། ཏིང་ངེ་འཛིན་ཚོགས་ཀྱི་ལེའུ་ལས། དེ་ལ་བདུད་གང་། དེའི་ལས་གང་
ཞེ་ན། བདུད་ནི་འདོད་པའི་ལྷ་སྡིག་ཅན་ཞེས་བྱ་བ་ཆུང་མ་པདྨའི་ཕྲེང་ཅན་དང་།
འཁོར་འཇིག་རྟེན་སྐྱོང་བ་བཞི་དང་། བདུད་ཀྱི་རིགས་ཀྱི་ཡི་དྭགས་དང་བཅས་པ་
གང་ཡིན་པའོ། །དེ་དག་གི་ལས་ནི་འདོད་པའི་ལྷ་དེ་ཆུང་མ་དང་བཅས་པའི་སྤྱི་བོ་
ན་མེ་ཏོག་གི་མདའ་ལྔ་ཡོད་པ་ནི་འདི་ལྟར་སྟེ། དྲེགས་པར་བྱེད་པ་དང་། རྨོངས་
པ་ བྱེད་ པ་ དང་། ཀུན་ ཏུ་ རྨོངས་ པར་ བྱེད་ པ་ དང་། བརྒྱལ་བར་ བྱེད་ པ་ དང༌།
སེམས་མེད་པར་བྱེད་པ་ཞེས་བྱ་བ་རྣམས་སོ། །དེའི་མེ་ཏོག་དེ་དག་བསྣུན་པ་དེ་
དག་ཕོག་པ་ལས། ཉོན་མོངས་པ་ལྔ་གང་ཤས་ཆེ་བ་དེ་ལ་དེས་ཕོག་པ་ཁོ་ནས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རབ་ཏུ་འབར་བར་འགྱུར་ཏེ། དེའི་དབང་དུ་སོང་ཞིང་ཐར་པ་དང་མངོན་པར་མཐོ་
བ་ ལས་ ཉམས་ པར་ འགྱུར་ རོ། །དེའི་ འཇིག་རྟེན་སྐྱོང་བ་བཞི་ནི། འདི་ལྟ་ སྟེ།
འཐབ་པར་བྱེད་པ་དང་། གཡེང་བར་བྱེད་པ་དང༌། ལྷག་པར་རབ་ཏུ་ཆགས་པ་
དང༌། འདུ་ཤེས་ལོག་པ་ཞེས་བྱའོ། །བདུད་དེ་དག་གི་ལས་ནི་ཐ་དད་དེ། འདི་
ལྟར་འཐོབ་པར་བྱེད་པའི་བདུད་དེས་ནི། ལམ་སྒོམ་པ་དག་འཐབ་པ་དང་། རྩོད་
པ་དང་། འགྱེད་པ་ལ་འཛུད་ཅིང་དེའི་རྐྱེན་འབད་པས་བསྒྲུབ་པའོ། །གཡེང་བར་
བྱེད་པའི་བདུད་དེས་ནི། ལམ་སྒོམ་པ་དང་གཉིད་དང་རྨུགས་པ་རབ་ཏུ་འཕེལ་
བའམ། ཆོས་ ཉན་པ་ དག་ ཀྱང་གཉིད་ལ་ རབ་ཏུ་སྦྱོར་བའམ། ཁ་ཅིག་ རབ་ཏུ་
གཡེང་བར་བྱེད་ པར་ཡང་གནས་སོ། །ལྷག་པར་རབ་ཏུ་ཆགས་པར་བྱེད་པའི་
བདུད་དེས་ནི། ཕལ་ཆེར་ཁྱིམ་ན་གནས་པ་ལ་བར་དུ་གཅོད་དེ། སྦྱིན་པའི་དུས་
སུ་ཉེ་བར་གནས་པ་ན། བུ་དང་བུ་མོ་དང་ཆུང་མ་དང་བདག་ཉིད་ལོངས་སྤྱོད་ཅི་
སྤྱད་ཅེས་དེ་རང་གི་ཤ་ལ་གཅོད་པ་སྙམ་བྱེད་པའི་འདུ་ཤེས་ཉེ་བར་བསྒྲུབ་བོ། །
འདུ་ཤེས་ལོག་པའི་བདུད་གང་ཡིན་པ་དེས་ནི་ཕལ་ཆེར་རབ་ཏུ་བྱུང་བའི་ཕྱོགས་
སུ་འབྱིན་པར་བྱེད་པ་སྟེ། འདི་ལྟར་རབ་ཏུ་འབྱུང་བའི་སེམས་ཉེ་བར་གནས་པ་
ན། འཁྲིག་ པའི་བདེ་བ་དང་། བཟའ་དང་བཏུང་བའི་བདེ་བ་དང༌། རང་གི་སྐྱེ་
བོའི་ཚོགས་དང༌། གླུ་དང་གར་ལ་སོགས་པ་དྲན་པས་ཆགས་པ་དང་། དེ་རང་གི་
སྐྱེ་བོས་དུ་བ་དང་། འདྲིད་པ་དང་། བསྡིགས་པ་དང་། གཟུང་བས་དེའི་ངེས་པར་
འབྱུང་བའི་བར་ཆད་བྱེད་དུ་འཇུག་གོ །རབ་ཏུ་བྱུང་བ་དག་ལ་ཡང་བུད་མེད་ཀྱི་
མཚན་མ་ཡིད་ལ་བྱེད་པ་དང༌། སྔོན་འཕྲད་པ་དང་། རྩེ་བ་དག་དྲན་པར་བྱེད་པ་
དང༌། ཚོང་དང་ཞིང་ལས་དང་རང་གི་འབྲེལ་བ་དང་། ཡིད་བཅུགས་པར་བྱ་བའི་



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སེམས་བསྐྱེད་ཅིང་རྨི་ལམ་ན་བུད་མེད་དུ་སྤྲུལ་ཅིང་དེས་ཆགས་པ་དང་ས་བོན་
འབྱུང་བར་བྱེད་ལ། ཐབས་སྣ་ཚོགས་ ཀྱིས་ཀྱང་རབ་ཏུ་བྱུང་བ་ལས་འབེབས་
ཤིང་། དེ་དག་གི་ཚངས་པར་སྤྱོད་པ་དྲི་མ་ཅན་དུ་ཡང་བྱེད་དོ། །ཞེས་དང་། ཤེས་
རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ལས་ཀྱང་། རབ་འབྱོར་གཞན་ཡང་ཤེས་
རབ་ཀྱི་ཕ་རོལ་ཏུ་ཕྱིན་པ་ཡི་གེར་འབྲི་བ་ལ། ཡུལ་ཡིད་ལ་བྱེད་པ་དག་འབྱུང་
བར་འགྱུར། གྲོང་དང་གྲོང་ཁྱེར་དང་གྲོང་རྡལ་དང་ལྗོངས་དང་ཡུལ་འཁོར་དང་
རྒྱལ་པོའི་ཕོ་བྲང་འཁོར་ཡིད་ལ་བྱེད་པ་དག་འབྱུང་བར་འགྱུར། སྐྱེད་མོས་ཚལ་
ཡིད་ལ་བྱེད་པ་དག་འབྱུང་བར་འགྱུར། བླ་མ་ཡིད་ལ་བྱེད་པ་དག་འབྱུང་བར་
འགྱུར། ཀུན་ཏུ་སྟོན་པ་ཡིད་ལ་བྱེད་པ་དག་འབྱུང་བར་འགྱུར། ཆོམ་རྐུན་ཡིད་ལ་
བྱེད་པ་དག་འབྱུང་བར་འགྱུར། ལ་གཅན་ཡིད་ལ་བྱེད་པ་དག་འབྱུང་བར་འགྱུར།
བི་ཤི་ཁཱ་ཡིད་ལ་བྱེད་པ་དག་འབྱུང་བར་འགྱུར། ཤི་པི་ཀཱ་ཡིད་ལ་བྱེད་པ་དག་
འབྱུང་བར་འགྱུར། སྨད་འཚོང་ཡིད་ལ་བྱེད་པ་དག་འབྱུང་བར་འགྱུར། བདེ་བ་
ཡིད་ལ་བྱེད་པ་དང་སྡུག་བསྔལ་ཡིད་ལ་བྱེད་པ་དང་འཇིགས་པ་ཡིད་ལ་བྱེད་པ་
དག་འབྱུང་བར་འགྱུར། བུད་མེད་ཡིད་ལ་བྱེད་པ་དང་སྐྱེས་པ་ཡིད་ལ་བྱེད་པ་དང་
མ་ནིང་ཡིད་ལ་བྱེད་པ་དག་འབྱུང་བར་འགྱུར། མཛའ་བ་དང་མི་མཛའ་བ་དང་
ལྡན་པ་ཡིད་ལ་བྱེད་པ་དག་འབྱུང་བར་འགྱུར། ཕ་མ་དང་ལྡན་པའི་ཡིད་ལ་བྱེད་
པ་དག་འབྱུང་བར་འགྱུར། སྤུན་ཟླ་དང་སྲིང་མོ་དང་ལྡན་པའི་ཡིད་ལ་བྱེད་པ་དག་
འབྱུང་བར་འགྱུར། གཉེན་བཤེས་དང་ལྡན་པའི་ཡིད་ལ་བྱེད་པ་དང༌། གྲོགས་པོ་
དང་རྩ་ལག་དང་སྣག་གི་གཉེན་མཚམས་དང་ལྡན་པའི་ཡིད་ལ་བྱེད་པ་དང་། ཆུང་
མ་དང་བུ་དང་བུ་མོ་དང་ལྡན་པའི་ཡིད་ལ་བྱེད་པ་དང་། ཁྱིམ་དང་ཟས་དང་བཏུང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བ་དང་ལྡན་པའི་ཡིད་ལ་བྱེད་པ་དང་གོས་ཡིད་ལ་བྱེད་པ་དང་མལ་ལྡན་ཡིད་ལ་
བྱེད་པ་དང་། འཚོ་བའི་ཡོ་བྱད་ཡིད་ལ་བྱེད་པ་དང་འཕྲལ་གྱི་བྱ་བ་ཡིད་ལ་བྱེད་པ་
དང༌། འདོད་ཆགས་ཡིད་ལ་བྱེད་པ་དང་ཞེ་སྡང་ཡིད་ལ་བྱེད་དང་གཏི་མུག་ཡིད་
ལ་བྱེད་པ་དང་དུས་ཚིགས་ཡིད་ལ་བྱེད་པ་དང་དུས་བཟང་པོ་ཡིད་ལ་བྱེད་པ་དང་
དུས་ངན་པ་ཡིད་ལ་བྱེད་པ་དང་། གླུ་ཡིད་ལ་བྱེད་པ་དང་སིལ་སྙན་ཡིད་ལ་བྱེད་
པ་དང་གར་ཡིད་ལ་བྱེད་པ་དང་སྙན་ངག་དང་གླུ་ཚིག་དང་སྒྲུང་ཡིད་ལ་བྱེད་པ་
དང། བསྟན་བཅོས་ཡིད་ལ་བྱེད་པ་དང་ཐ་སྙད་ཡིད་ལ་བྱེད་པ་དང་བཞད་གད་
ཡིད་ལ་བྱེད་པ་དང་འཇོ་སྒེག་ཡིད་ལ་བྱེད་པ་དང་། མྱ་ངན་ཡིད་ལ་བྱེད་པ་དང་
ཉོན་མོངས་པ་ཡིད་ལ་བྱེད་པ་དང་བདག་ཡིད་ལ་བྱེད་པ་སྟེ། རབ་འབྱོར་ཡིད་ལ་
བྱེད་པ་དེ་དག་དང་གཞན་དག་ཀྱང་བདུད་སྡིག་ཅན་ཉེ་བར་བསྒྲུབ་པར་འགྱུར་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཆང་བ་དང་སྟོན་པ་དང་ཉེ་བར་སྟོན་པ་དང་
འཛིན་པ་དང་འཆང་བ་དང་ཀློག་པ་དང་ལུང་འབོགས་པ་དང་ཁ་ཏོན་བྱེད་པ་དང་
ཆུང་ངུ་ན་ཡི་གེར་འབྲི་བ་ལའང་བར་ཆད་བྱེད་པར་འགྱུར་སེམས་གཡེང་བར་བྱེད་
པར་འགྱུར་ཏེ། བྱང་ཆུབ་སེམས་དཔའ་སེམས་དཔའ་ཆེན་པོས་བདུད་ཀྱི་ལས་
འདི་དག་རྟོགས་པར་བྱ་སྟེ་རྟོགས་ནས་ཀྱང་སྤང་བར་བྱའོ། །རབ་འབྱོར་གཞན་
ཡང་རྒྱལ་པོ་ཡིད་ལ་བྱེད་པ་དང་གཞོན་ནུ་ཡིད་ལ་བྱེད་པ་དང་གླང་པོ་ཆེ་ཡིད་ལ་
བྱེད་པ་དང་རྟ་ཡིད་ལ་བྱེད་པ་དང་ཤིང་རྟ་ཡིད་ལ་བྱེད་པ་དང་ལ་གཅན་གྱི་ཆོ་ལོ་
ལྟ་བ་ཡིད་ལ་བྱེད་པ་དག་འབྱུང་བ་འགྱུར་ཏེ། རབ་འབྱོར་ འདིའང་ བྱང་ཆུབ་
སེམས་དཔའ་སེམས་དཔའ་ཆེན་པོ་དེ་དག་གིས་བདུད་ཀྱི་ལས་སུ་རིག་པར་
བྱའོ། །རབ་འབྱོར་གཞན་ཡང་མེ་ཡིད་ལ་བྱེད་པ་དང་། འདོད་པ་ཡིད་ལ་བྱེད་པ་



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང་ནོར་དང་འབྲུ་ཕུན་སུམ་ཚོགས་པ་ཡིད་ལ་བྱེད་པ་དག་འབྱུང་བར་འགྱུར་ཏེ།
རབ་འབྱོར་འདིའང་ བྱང་ཆུབ་སེམས་དཔའ་སེམས་དཔའ་ཆེན་པོས་བདུད་ཀྱི་
ལས་སུ་རིག་པར་བྱའོ། །རབ་འབྱོར་གཞན་ཡང་བྱང་ཆུབ་སེམས་དཔའ་སེམས་
དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཆང་བ་དང་སྟོན་པ་དང་ཉེ་
བར་སྟོན་པ་དང་ལུང་འབོགས་པ་དང་ཁ་ཏོན་བྱེད་པ་དང་ཆུང་ངུ་ན་ཡི་གེར་འབྲི་
བ་དག་ལ་བར་ཆད་བྱེད་པར་འགྱུར་བ་དང་། རྙེད་པ་དང་བཀུར་སྟི་དང་ཆོས་གོས་
དང་བསོད་སྙོམས་དང་མལ་སྟན་དང་ན་བའི་གསོལ་སྨན་དང་ཡོ་བྱད་རྣམས་
འབྱུང་བར་འགྱུར་བ་དང་། རྙེད་པ་དང་བཀུར་སྟི་དང་ཚིགས་སུ་བཅད་པ་དག་
གིས་ རོ་མྱང་བས་སེམས་ལ་གདུང་བ་དག་འབྱུང་བར་འགྱུར་ཏེ། རབ་འབྱོར་
འདིའང་བྱང་ཆུབ་སེམས་དཔའ་སེམས་དཔའ་ཆེན་པོ་དག་གིས་བདུད་ཀྱི་ལས་སུ་
རིག་པར་བྱ་སྟེ་བདུད་ཀྱི་ལས་འདི་དག་ཐམས་ཅད་རྟོགས་པར་བྱ་སྟེ་དེ་དག་
རྟོགས་ནས་ཀྱང་སྤང་བར་བྱ་བ་ཡིན་ནོ། །ཞེས་གསུངས་སོ། །དེ་ལྟར་བདུད་ཀྱི་
ལས་ཐམས་ཅད་ནི་རང་གཅེས་འཛིན་འདི་ཁོ་ན་ལས་བྱུང་བ་ཡིན་ཏེ། བདུད་ཅེས་
བྱ་བ་རེ་བ་ནག་པོ་གྱོན་ནས་ཁ་གདངས་མཆེ་བ་གཙིགས་པ་ཞིག་ཕ་རོལ་ནས་
འབྱུང་བ་མིན་གྱི། རང་གི་སེམས་འདུ་འཛིས་གཡེངས་པ་དང་། རྙེད་བཀུར་སྙན་
གྲགས་ལ་ཆགས་པ་དང༌། ཉེ་དུ་དང་མཛའ་བཤེས་ལ་ཆགས་ཤིང་དེ་དག་གི་ཚེ་
འདིའི་བྱ་བྱེད་སེམས་པ་དང་། ཚུལ་མིན་ཡིད་བྱེད་ཀྱིས་རང་ཕྱོགས་ལ་ཆགས་པ་
དང༌། གཞན་ ཕྱོགས་ ལ་ སྡང་ བའི་ དབང་ གིས་འཁྲུག་རྩོད་ དང༌། དོན་མེད་ ཚེ་
འདིའི་བྱ་བ་ངན་པས་གཡེངས་པ་ཐམས་ཅད་བདུད་ཀྱི་ལས་ཡིན་པར་གོང་དུ་
དྲངས་པའི་རྒྱལ་བའི་བཀའ་དྲི་མ་མེད་པར་དེ་དག་གིས་བསྟན་པ་ལྟར་ཡིན་པས།



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
དེ་ལྟར་བུའི་ཆགས་སྡང་གི་ལས་དེ་དག་ནི་རང་གི་གཅེས་འཛིན་འགོང་པོ་འདི་
འབའ་ཞིག་གིས་བྱས་པ་ཡིན་ནོ། །གཞན་ཡང་བདུད་ཐམས་ཅད་ཀྱི་སྡེ་དཔོན་
དཔའ་བོ་ལྟ་བུ་ནི། ཉོན་མོངས་པའི་བདུད་འདི་ཡིན་པས། རྗེ་བཙུན་མ་སྒྲོན་མ་ལ་
བསྟོད་ པ་ ལས། བདུད་ ཀྱི་དཔའ་བོ་རྣམ་པར་འཇོམས་མ། ཞེས་ གསུངས་ པའི་
བདུད་ཀྱི་དཔའ་བོ་ནི་ཉོན་མོངས་པའི་བདུད་ཡིན་པར་དེའི་འགྲེལ་པ་ལས་བཤད་
དོ། །འཇིག་རྟེན་ན་གདོན་དང་བགེགས་དང༌། འཇིགས་པ་ཇི་སྙེད་ཅིག་ཡོད་པ་
ཐམས་ཅད་ཀྱང་བདག་གཅེས་འཛིན་འདི་ལས་བྱུང་བ་ཡིན་ཏེ། གཅེས་འཛིན་གྱི་
གདོན་ཆེན་འདི་སྙིང་དུ་ཞུགས་ཕྱིན་གདོད་དང་བགེགས་ཐམས་ཅད་ཀྱང་འཇུག་
ལ། གཅེས་འཛིན་གྱི་གདོན་འདི་མེད་ན་ནི་གདོན་དང་བགེགས་གཞན་གང་ཡང་
མི་འཇུག་གོ །དེ་ཡང་སངས་རྒྱས་དང་བྱང་ ཆུབ་སེམས་དཔའ་རྣམས་ལ་གདོན་
བགེགས་ཀྱི་གནོད་པ་མི་ནུས་པ་ནི་གཅེས་འཛིན་གྱི་གདོན་འདི་མེད་པས་ཡིན་
ནོ། །གཅེས་འཛིན་གྱི་གདོན་འདི་མེད་ན་གཞན་གྱིས་གནོད་པར་བྱས་ཀྱང་གནོད་
པར་མི་འགྱུར་བར་ཕན་པར་འགྱུར་ཏེ། རྒྱ་ཆེ་རོལ་པ་ལས། བྱམས་ལྡན་ཐུབ་པ་
དེ་ཡི་སྐུ་ལ་ནི། །དུག་དང་མཚོན་དང་མེ་ཡིས་མི་ཚུགས་ཏེ། །མཚོན་ཆ་འཕངས་པ་
ཐམས་ཅད་མེ་ཏོག་འགྱུར། །ཞེས་གསུངས་པ་ལྟར། སྔོན་བྱང་ཆུབ་སེམས་དཔའ་
བྱང་ཆུབ་ཀྱི་ཤིང་དྲུང་དུ་བཞུགས་ནས་འཚང་རྒྱ་བ་ལ་མངོན་དུ་ཕྱོགས་པའི་ཚེ།
བདུད་ཀྱི་དམག་ཚོགས་ཀྱིས་མཚོན་ཆའི་ཆར་ཕབ་པ་རྣམས་མེ་ཏོག་གི་ཆར་དུ་
གྱུར་པ་ལྟ་བུའོ། །འདི་དང་ཕྱི་མའི་སྡུག་བསྔལ་ཐམས་ཅད་ ཀྱང་བདག་གཅེས་
འཛིན་འདི་ལས་འབྱུང་སྟེ། ཚེ་འདིར་ལུས་ལ་ནད་དང་། སེམས་ལ་སྡུག་བསྔལ་ཅི་
བྱུང་བ་ཐམས་ཅད་བདག་གཅེས་འཛིན་ འདིས་ལན་ པ་ཤ་ སྟག་ ཡིན། གཅེས་
-
6
-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འཛིན་གྱི་དབང་གིས་གཞན་གྱི་སེམས་དཀྲུགས་པ་དང་། གཞན་ལ་གནོད་པ་སྒོ་
དུ་མ་ནས་བསྐྱལ་བས་དེའི་རྣམ་སྨིན་གྱིས་རང་གི་ལུས་ལ་ནད་དང་སེམས་ལ་སྡུག་
བསྔལ་སྣ་ཚོགས་འབྱུང་ངོ༌། །དུས་མ་ཡིན་པའི་འཆི་རྐྱེན་ཐམས་ཅད་ཀྱང་གཅེས་
འཛིན་ འདི་ ཁོ་ ན་ ལས་ འབྱུང་ སྟེ། རང་ གི་ སེམས་ གཅེས་ འཛིན་ གྱི་ མུན་ པས་
བསྒྲིབས་ནས་རྨོངས་ཏེ་གནས་ལུགས་ཀྱི་དོན་ཤེས་པ་ལྟ་ཞོག །ཚེ་འདིའི་བདེ་
སྡུག་ཙམ་ལ་ཡང་རྨོངས་ཏེ་སྡུག་བསྔལ་ལ་བདེ་བར་བཟུང་། མི་གཙང་བ་ལ་
གཙང་བར་བཟུང་། གནོད་པ་ལ་ཕན་པར་བཟུང་སྟེ། ཟས་ལ་སྲེད་ཞེན་ཆེན་པོས།
རང་གི་ལུས་ལ་མི་འཕྲོད་པའི་ཟས་ཟ་བ་དང༌། མ་གོམས་པའི་ཟས་ཟ་བ་དང་།
ཚོད་མི་ཟིན་པར་ཟ་བ་དང༌། སྔ་མ་མ་ཞུ་བར་ལྟོ་འདུན་དྲག་པོས་ཡང་ཡང་ཟ་བ་
རྣམས་དུས་མ་ཡིན་པའི་འཆི་རྐྱེན་དུ་མདོ་ལས་གསུངས་ཤིང་། ཇི་ལྟར་གསུངས་
པ་ལྟར། དེ་དག་གིས་འཆི་རྐྱེན་བྱས་པ་མང་སྟེ། ད་ནི་གཅེས་འཛིན་འགོང་པོས་
རང་བསད་པ་ཡིན་ནོ། །ཚུལ་དེ་དག་ལེགས་པར་བསམས་ན་ནི། བདག་གཅེས་
པར་འཛིན་པའི་བློ་ངན་འདི་གནོད་པ་ཐམས་ཅད་ཀྱི་འབྱུང་ཁུངས་དང༌། སྙིང་གི་
དགྲ་ཡིན་པར་ཤེས་ནུས་སོ། །དོན་འདི་དག་ལ་དགོངས་ནས་རྒྱལ་སྲས་ཆེན་པོ་ཞི་
བ་ལྷས། འདྲེ་ཆེན་དེས་ཀོ་བདག་ལ་ཅི་ཞིག་བྱ། ཞེས་བདག་གཅེས་འཛིན་འདི་
ལ་འདྲེ་ཆེན་ཞེས་འདྲེ་ཐམས་ཅད་ཀྱི་ནང་ནས་ཆེ་ཤོས་ཡིན་པར་གསུངས་སོ། །
སེམས་པ་ཆེན་པོ་དྷརྨ་རཀྵི་ཏས་ཀྱང་། དེ་ལྟར་ལགས་པས་དགྲ་བོ་བདག་གིས་
ཟིན། །འཇབས་ནས་བསླུ་བའི་ཆོམ་རྐུན་བདག་གིས་ཟིན། །རང་དུ་བརྫུས་ནས་
བསླུ་བ་བདག་གིས་ཟིན། །ཨེ་མ་བདག་འཛིན་འདི་ཡིན་ཐེ་ཚོམ་གཅོད། །ད་ནི་
ལས་ ཀྱི་མཚོན་ཆ་ ཀླད་ ལ་ བསྐོར། ཁྲོས་ པའི་ ཚུལ་ གྱིས་ ལན་ གསུམ་ཀླད་ ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྐོར། །བདེན་གཉིས་ཞབས་བགྲད་ཐབས་ཤེས་ སྤྱན་ མིག་གདངས། །སྟོབས་
བཞིའི་མཆེ་བ་གཙིགས་ལ་དགྲ་ལ་བསྣུན། །དགྲ་བོ་གཟིར་བའི་རིགས་སྔགས་
རྒྱལ་པོ་ཡང་། །འཁོར་བའི་གནས་སུ་རང་དབང་མ་མཆིས་པར། །ལས་ཀྱི་མཚོན་
ཆ་ཐོགས་ནས་རྒྱུག་པ་ཡིས། །བདག་འཛིན་འགོང་པོ་གཅེས་པའི་གདུག་རྩུབ་
ཅན། །རང་གཞན་ཕུང་དུ་འཇུག་པའི་དམ་ཉམས་ཁུག ཁུག་ཅིག་ཁུག་ཅིག་ཁྲོ་བོ་
གཤིན་རྗེ་གཤེད། །རྒྱོབ་ཅིག་རྒྱོབ་ཅིག་དགྲ་བདག་སྙིང་ལ་བསྣུན། །ཕུང་བྱེད་
རྟོག་པའི་མགོ་ལ་ཆེམས་སེ་ཆེམས། །དགྲ་བདག་གཤེད་མའི་སྙིང་ལ་མཱ་ར་ཡ། །
ཞེས་མཐོ་རིས་དང་ཐར་པའི་ནོར་མ་ལུས་པ་འཕྲོག་པའི་ཆོམ་རྐུན་དང་རང་གཞན་
མ་ལུས་ཕུང་བར་བྱེད་པའི་འགོང་པོ་བདག་གཅེས་འཛིན་འདི་ཡིན་པར་གསུངས་
སོ། །དེ་ལ་འདི་སྙམ་དུ་འཇིག་རྟེན་ཁམས་ཀྱི་གནོད་པ་དང་སྡུག་བསྔལ་མ་ལུས་
པ་བདག་འཛིན་འགོང་པོ་འདི་ལས་བྱུང་ཞེས་བརྗོད་པ་ནི། བློ་སྦྱོང་བསྒོམས་པ་པོ་
རྣམས་ཀྱི་བློའི་སྦྱོང་ལུགས་དང་ཁྱེར་སོ་ཙམ་ཡིན་གྱི་དོན་ལ་རང་དེ་ལྟར་མིན་ནམ་
སྙམ་ན། དེ་ནི་འདིའི་གནད་ལ་ངེས་པ་མ་རྙེད་པ་ཡིན་ཏེ། དོན་ལ་མིན་ན་དེ་ལྟར་
བསྒོམས་པས་ཅི་ཞིག་ཕན། རིགས་པ་དྲི་མ་མེད་པའི་ལམ་ནས་དྲངས་ཏེ་དེ་ལྟར་
ཡིན་པ་ལ་ངེས་པ་གཏིང་ཚུགས་པ་ཞིག་རྙེད་དགོས་པས། ཅུང་ཟད་བཤད་པར་བྱ་
སྟེ། སློབ་དཔོན་ཟླ་བ་གྲགས་པས། ཉོན་མོངས་སྐྱོན་རྣམས་མ་ལུས་འཇིག་ཚོགས་
ལ། །ལྟ་ ལས་བྱུང་བར་ བློ་ཡིས་ མཐོང་གྱུར་ཅིང་། །བདག་ནི་འདི་ ཡི་ ཡུལ་དུ་
རྟོགས་བྱས་ནས། །རྣལ་འབྱོར་ པ་ཡིས་བདག་ནི་འགོག་པར་བྱེད། །ཅེས་དང༌།
དང་པོར་ང་ཞེས་བདག་ལ་ཞེན་གྱུར་ཅིང་། །བདག་གི་འདི་ཞེས་དངོས་ལ་ཆགས་
བསྐྱེད་པ། །ཟོ་ཆུན་འཕྱན་ལྟར་ རང་དབང་མེད་པ་ཡི། །འགྲོ་ལ་སྙིང་རྗེར་གྱུར་



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གང་དེ་ལ་འདུད། །ཅེས་དང༌། ཚད་མ་རྣམ་འགྲེལ་ལས། བདག་ཡོད་ན་ནི་གཞན་
དུ་ ཤེས། །བདག་ གཞན་ ཆ་ ལས་ འཛིན་ དང༌ སྡང་། །འདི་ དག་ དང་ནི་ ཡོངས་
འབྲེལ་ ལས། །ཉེས་ པ་ ཐམས་ ཅད་ འབྱུང་ བ་ འགྱུར། །ཞེས་ གསུངས་ པ་ ལྟར།
ཁམས་གསུམ་འཁོར་བའི་སྡུག་བསྔལ་འདི་ཐམས་ཅད་བདག་གཅེས་འཛིན་གྱི་
མཐུ་ལ་བརྟེན་ནས་འབྱུང་བ་ཡིན་ཏེ། འཁོར་བའི་རྩ་བ་མ་རིག་པ་ཡིན་པར་མདོ་
བསྟན་བཅོས་ཐམས་ཅད་ནས་གསུངས་ཤིང་ཀུན་ལ་རླུང་ལྟར་གྲགས་ལ། འཁོར་
བའི་རྩ་བ་མ་རིག་པ་ནི་བདག་འཛིན་འདི་ཡིན་ནོ། །དེ་ཡང་ཚད་མ་རྣམ་འགྲེལ་
ལས། ཉེས་ཀུན་དེ་ཡི་རྩ་བ་ཅན། །དེ་ཡང་འཇིག་ཚོགས་ལྟ་བ་ཡིན། །ཞེས་འཁོར་
བའི་ཉེས་སྐྱོན་ཐམས་ཅད་ཀྱི་རྩ་བ་མ་རིག་པ་ཞེས་བྱ་བ་དེ་ནི། འཇིག་ལྟའམ།
བདག་འཛིན་འདི་ཡིན་པར་གསུངས་སོ། །དེ་ཡང་བདག་འཛིན་མ་རིག་པ་འདིས་
ལས་བསགས། ལས་ཀྱི་དབང་གིས་འཁོར་བར་འཁོར་ཏེ་སྡུག་བསྔལ་རྒྱུན་ཆད་
མེད་པར་མྱོང་བ་འདི་བྱུང་ཞིང་། ཐ་ན་འཁོར་བའི་གནས་ཀྱི་སྣོད་རྣམས་ཀྱང་མ་
རིག་པ་འདིའི་མཐུ་ལས་བྱུང་བ་ཤ་སྟག་ཡིན་པས། ཁམས་གསུམ་འཁོར་བའི་
སྣོད་བཅུད་འདི་ཐམས་ཅད་མ་རིག་པ་ནས་བཟུང་། རྒ་ཤིའི་བར་གྱི་རྟེན་འབྲེལ་
ཡན་ལག་བཅུ་གཉིས་པོ་འདི་ལས་མ་འདས་ཤིང་། རྟེན་འབྲེལ་ཡན་ལག་བཅུ་
གཉིས་ཀྱི་ནང་དུ་ཚུད་པའི་རིགས་དྲུག་འཁོར་བའི་སྣོད་བཅུད་འདི་ཐམས་ཅད་ཀྱི་
རྩ་བ་བདག་འཛིན་མ་རིག་པ་འདི་ཡིན་ནོ། །ཞེས་གོ་བའི་ཕྱིར་དུ་སྟོན་པ་ཐུགས་
རྗེ་ཅན་དེ་ཉིད་ཀྱིས་གཙུག་ལག་ཁང་གི་སྒོ་ཁང་དུ་ཆ་ལྔ་པའི་འཁོར་ལོ་མཐའ་རྟེན་
འབྲེལ་བཅུ་གཉིས་ཀྱིས་བསྐོར་བ། དབུས་སུ་གཏི་མུག་ཕག་གི་གཟུགས་ཅན་
དང༌། དེའི་ཁ་ནས་འདོད་ཆགས་ཕུག་རོན་གྱི་གཟུགས་ཅན་དང་། ཞེ་སྡང་སྦྲུལ་གྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གཟུགས་ཅན་འཐོན་པ། དེ་ཐམས་ཅད་མི་རྟག་པ་སྲིན་པོའི་གཟུགས་ཅན་གྱི་ཡན་
ལག་ལྔས་བཟུང་ཞིང་ཁ་ནང་དུ་ཆུད་པ་བྲིས་ཤིག་ཅེས་བཀའ་སྩལ་པ་ལྟར་རོ། །དེ་
ལྟར་བདག་གཅེས་འཛིན་འདིས་ཐོག་མ་མེད་པ་ནས་ད་བར་དུ་རང་བསླུས་ཏེ་ཕན་
པའི་ཟོལ་གྱིས་གནོད་པ་དང་སྡུག་བསྔལ་འབའ་ཞིག་ལ་སྦྱར་བའི་ཚུལ་རྣམས་
ཡང་ཡང་དྲན་པར་བྱས་ལ་གཅེས་འཛིན་འགོང་པོ་འདི་འདུལ་བ་ལ་ནུས་པ་ཅི་
ཡོད་ཀྱིས་འབད་པར་བྱ་སྟེ། ད་དུང་འགོང་པོ་འདིའི་དབང་དུ་སོང་ན་སྔར་ལྟར་
སྡུག་ བསྔལ་ མཐའ་ མེད་ ལ་ སྦྱོར་ བར་ འགྱུར་ རོ། །དེ་ ཡང་ སྤྱོད་ འཇུག་ ལས།
བདག་ཉིད་ཡོངས་སུ་མ་བཏང་ན། །སྡུག་བསྔལ་སྤང་བར་མི་ནུས་ཏེ། །ཇི་ལྟར་མེ་
ནི་མ་བཏང་ན། །སྲེག་པ་སྤོང་བར་མི་ནུས་བཞིན། །དེ་ལྟས་བདག་གནོད་ཞི་བ་
དང༌། །གཞན་ གྱི་སྡུག་བསྔལ་ ཞི་ བྱའི་ ཕྱིར། །བདག་ ཉིད་ གཞན་ ལ་ བཏང་ བ་
དང༌། །གཞན་རྣམས་བདག་བཞིན་གཟུང་བར་བྱ། །བདག་ནི་གཞན་གྱི་དབང་
གྱུར་ཅེས། །ཡིད་ཁྱོད་ངེས་པར་ཤེས་གྱིས་ལ། །སེམས་ཅན་ཀུན་དོན་མ་གཏོགས་
པ། །ད་ནི་ཁྱོད་ཀྱིས་གཞན་མི་བསམ། །ཞེས་དང༌། འདི་ཡིས་བརྒྱ་ ཕྲག་ཐམས་
ཅད་དུ། །འཁོར་བར་བདག་ལ་གནོད་པ་བྱས། །ཡིད་ཁྱོད་རང་དོན་བྱེད་འདོད་
པས། །བསྐལ་པ་གྲངས་མེད་འདས་གྱུར་ཀྱང་། །ངལ་བ་ཆེན་པོ་དེ་ལྟ་བུས། ཁྱོད་
ཀྱིས་སྡུག་བསྔལ་འབའ་ཞིག་བསྒྲུབས། །དེ་ལྟར་ངེས་པས་གཞན་དག་གི །དོན་
ལ་རབ་ཏུ་འཇུག་གྱིས་དང་། །ཐུབ་པའི་བཀའ་ནི་མི་བསླུ་བས། །དེ་ཡི་ཡོན་ཏན་
ཕྱིས་མཐོང་འགྱུར། །གལ་ཏེ་ཁྱོད་ ཀྱི་ སྔ་དུས་སུ། །ལས་འདི་བྱས་པར་གྱུར་ན་
ནི། །སངས་ རྒྱས་ ཕུན་སུམ་བདེ་མིན་པ། །འདི་འདྲའི་གནས་སྐབས་འགྱུར་མི་
སྲིད། །ཅེས་དང་། འོན་ཏེ་དེ་ལྟར་གདམས་ཀྱང་ནི། །སེམས་ཁྱོད་དེ་ལྟར་མི་བྱེད་
- 10 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ན། ཁྱོད་ལ་ཉེས་པ་ ཀུན་བརྟེན་པས། ཁྱོད་ཉིད་ཚར་བཅད་བྱ་བར་ཟད། ཁྱོད་
ཀྱིས་ཁོ་བོ་གར་བརླག་པའི། །སྔོན་གྱི་དུས་དེ་གཞན་ཡིན་ཏེ། །ངས་མཐོང་ད་ཁྱོད་
གང་ དུ་ འགྲོ ཁྱོད་ ཀྱིས་དྲེགས་ པ་ ཀུན་ གཞོམ་བྱ། །ད་དུང་ བདག་ ལ་ རང་ གི་
དོན། །ཡོད་ སྙམ་ སེམས་ པ་དེ་ དོར་ ཞིག །བདག་ གིས་ གཞན་ལ་ཁྱོད་བཙོངས་
ཀྱིས། །སྐྱོ་བར་མ་སེམས་ཞོ་ཤ་ཕུལ། །གལ་ཏེ་བག་མེད་གྱུར་ནས་ཁྱོད། །སེམས་
ཅན་རྣམས་ལ་མ་བྱིན་ན། ཁྱོད་ཀྱིས་ཁོ་བོ་དམྱལ་བ་ཡི། །སྲུང་མ་རྣམས་ལ་བྱིན་
དུ་ངེས། །དེ་ལྟར་ཁྱོད་ཀྱིས་རེ་ལྟ་ཞིག ཁོ་བོ་བྱིན་པས་ཡུན་རིང་སྡུག །ད་ནི་ཁོན་
རྣམས་དྲན་བྱས་ཏེ། ཁྱོད་ཀྱིས་རང་དོན་སེམས་པ་གཞོམ། །ཞེས་གསུངས་པ་ལྟར་
ཕྱིན་ ཆད་བདག་གཅེས་འཛིན་ དོར་ཏེ། རང་ གི་ ལུས་ ལོངས་ སྤྱོད་ ཐམས་ཅད་
གཞན་ལ་གཏོང་ཞིང་། གཞན་གྱི་སྡིག་སྡུག་ཐམས་ཅད་བདག་ལ་བླངས་ཏེ་བདག་
འཛིན་འགོང་པོ་བག་ཆགས་དང་བཅས་པ་དྲུངས་ཕྱུང་པ་ལ་འབད་དགོས་སོ། །
འཇིག་རྟེན་གྱི་རྒྱལ་འགོང་དང་ཐ་མལ་གྱི་དགྲ་རྣམས་ནི་ལན་ཅིག་ཡུལ་ནས་
བཏོན་ཀྱང་སྐབས་བལྟས་ནས་སླར་འོང་ལ། གཅེས་འཛིན་འགོང་པོ་འདི་ལན་
ཅིག་འདོན་ཐུབ་ན་ཕྱིན་ཆད་འབྱུང་བའི་གཞི་མེད་དེ། སྤྱོད་འཇུག་ལས། ཐ་མལ་
དགྲ་བོ་ཡུལ་ནས་ཕྱུང་ཡང་ནི། །ཡུལ་གཞན་དག་ཏུ་གནས་ཤིང་ཡོངས་བཟུང་
ནས། །ནུས་པ་བརྟས་ནས་དེ་ནས་ཕྱིར་ལྡོག་གི །ཉོན་མོངས་དགྲ་ཚུལ་དེ་དང་
འདྲ་མ་ཡིན། །ཉོན་མོངས་ཉོན་མོངས་ཤེས་རབ་མིག་གིས་སྤང་། །བདག་ཡིད་
ལས་བསལ་གང་དུ་འགྲོ་བར་འགྱུར། །གང་དུ་གནས་ནས་བདག་གནོད་བྱ་ཕྱིར་
འོང་། །བློ་ཞན་བདག་ལ་བརྩོན་པ་མེད་པར་ཟད། །ཅེས་གསུངས་པ་ལྟར་རོ། །
ཐོག་མ་མེད་པ་ནས་གཅེས་འཛིན་འགོང་པོ་འདི་སྙིང་གི་ཕུགས་སུ་ཞུགས་ཏེ་ཉོན་
- 1
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མོངས་པ་བརྒྱད་ཁྲི་བཞི་སྟོང་ཐམས་ཅད་འདིས་བསྐྱེད་ནས་རང་སེམས་ཉོན་
མོངས་པ་ཐམས་ཅད་ཀྱིས་བཅིངས་ཏེ་སྡུག་བསྔལ་བརྒྱ་ཕྲག་དུ་མས་མནར་བ་
ཡིན་པས། ད་རེས་དལ་བའི་རྟེན་ཐོབ། བླ་མ་དམ་པ་དང་མཇལ་བའི་བཀའ་དྲིན་
གྱིས་ཤེས་རབ་ཀྱི་མིག་ཐོབ་ནས་འགོང་པོ་འདི་ལན་ཅིག་ངོས་ཟིན་པའི་སྐབས་
འདིར། རང་སེམས་འགོང་པོ་འདིའི་དབང་དུ་མི་བཏང་བར་རྣམ་པ་ཀུན་ནས་
བསྲུང་ཞིང་དྲན་ཤེས་ནར་མར་བསྟེན་ནས་བདག་འཛིན་འགོང་པོ་འདི་འཇོམས་
པ་ལ་སྐྱེས་བུའི་སྩལ་ཅི་ཡོད་ཀྱིས་འབད་པར་བྱ་དགོས་ཤིང་། དེ་ཡང་ཆོས་ཐམས་
ཅད་ཀྱི་རྩ་བ་སེམས་ཉིད་ཡིན་པས་རང་གི་སེམས་ལ་དྲན་ཤེས་ཀྱིས་བྱ་ར་ནར་
མར་བྱེད་པ་ཞིག་དགོས་ཏེ། སྤྱོད་འཇུག་ལས། བསླབ་པ་བསྲུང་བར་འདོད་པ་
ཡིས། །རབ་ཏུ་བསྒྲིམས་ནས་སེམས་བསྲུང་སྟེ། །སེམས་འདི་བསྲུང་བར་མ་བྱས་
ན། །བསླབ་པ་བསྲུང་བར་ཡོངས་མི་ནུས། །སེམས་ཀྱི་གླང་བོ་ཡན་བཏང་བས། །
མནར་མེད་གནོད་པ་བྱེད་པ་ལྟར། །གླང་ཆེན་མ་དུལ་མྱོས་པ་ཡིས། །འདི་ན་དེ་
འདྲའི་གནོད་མི་བྱེད། །ཀུན་ནས་དྲན་པའི་ཐག་པ་ཡིས། །སེམས་ ཀྱི་གླང་ཆེན་
དམ་བཏགས་ན། །འཇིགས་པ་ཐམས་ཅད་མེད་འགྱུར་ཞིང་། །དགེ་བ་ཐམས་ཅད་
ལག་ཏུ་འོང་། །སྟག་དང་སེང་གེ་གླང་ཆེན་དྲེད། །སྦྲུལ་དང་དགྲ་རྣམས་ཐམས་
ཅད་ དང་། །སེམས་ཅན་དམྱལ་བའི་སྲུང་མ་དང་། །བྱེད་མ་ དེ་ བཞིན་ སྲིན་པོ་
རྣམས། །སེམས་འདི་གཅིག་པུ་བཏགས་པ་ཡིས། །དེ་དག་ཐམས་ཅད་བཏགས་
པར་གྱུར། །སེམས་འདི་གཅིག་པུ་བཏུལ་བ་ཡིས། །དེ་དག་ཐམས་ཅད་ཐུལ་བར་
འགྱུར། །འདི་ལྟར་འཇིགས་པ་ཐམས་ཅད་དང༌། །སྡུག་བསྔལ་དཔག་ཏུ་མེད་པ་
ཡང་། །སེམས་ལས་བྱུང་བ་ཡིན་ནོ་ཞེས། །ཡང་དག་གསུང་བ་ཉིད་ཀྱིས་བསྟན། །
- 12 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སེམས་ཅན་དམྱལ་བའི་མཚོན་ཆ་རྣམས། །སུ་ཞིག་གིས་ནི་ཆེད་དུ་བྱས། །ལྕགས་
བསྲེགས་ས་གཞི་སུ་ཡིས་བྱས། །མེ་ཚོགས་དེ་དག་ཅི་ལས་བྱུང༌། །དེ་འདྲ་དེ་དག་
ཐམས་ཅད་ ཀྱང་། །སྡིག་ སེམས་བྱུང་བར་ཐུབ་ པས་ གསུངས། །དེ་ལྟས་འཇིག་
རྟེན་ གསུམ་ པོ་ན། །སེམས་ ལས་ འཇིགས་ པ་ གཞན་ འགའ་ མེད། །ཅེས་ དང༌།
བདག་གི་རྙེད་དང་བཀུར་སྟི་དང་། །ལུས་དང་འཚོ་བ་མེད་བླ་ཞིང་། །དགེ་བ་
གཞན་ ཡང་ ཉམས་ བླ་ ཡི། །སེམས་ནི་ནམ་ ཡང་ ཉམས་ མི་ བྱ། །སེམས་བསྲུང་
འདོད་པ་རྣམས་ལ་ནི། །དྲན་པ་དང་ནི་ཤེས་བཞིན་དག །སྲོག་ལ་བབས་ཀྱང་
སྲུངས་ཤིག་ཅེས། །བདག་ནི་དེ་སྐད་འདོམས་པར་བྱེད། །ནད་ཀྱིས་དཀྲུགས་པའི་
མི་དག་ནི། །ལས་རྣམས་ཀུན་ལ་མཐུ་མེད་པ། །དེ་བཞིན་རྨོངས་ པས་ སེམས་
དཀྲུགས་པ། །ལས་རྣམས་ཀུན་ལ་མཐུ་མེད་དོ། །ཤེས་བཞིན་མེད་པའི་སེམས་
ལྡན་པའི། །ཐོས་དང་བསམ་དང་སྒོམ་པ་ཡང་། །གློ་རྡོལ་བུམ་པའི་ཆུ་བཞིན་དུ། །
དྲན་པ་ལ་ནི་དེ་མི་གནས། །ཐོས་ལྡན་དད་པ་ཅན་དང་ནི། །བརྩོན་པ་ལྷུར་ལེན་དུ་
མ་ཡང་། །ཤེས་བཞིན་མེད་པའི་སྐྱོན་ཆགས་པས། །ལྟུང་བའི་རྙོག་དང་བཅས་
པར་ འགྱུར། །ཤེས་བཞིན་མེད་པའི་ཆོམ་རྐུན་ དག །དྲན་པ་ཉམས་པའི་ རྗེས་
འབྲང་ བས། །བསོད་ ནམས་ དག་ ནི་ ཉེར་ བསགས་ ཀྱང་། །རྐུན་ པོས་ ཕྲོགས་
བཞིན་ངན་འགྲོར་འགྲོ། །ཉོན་མོངས་ཆོམ་རྐུན་ཚོགས་འདི་ནི། །གླགས་སྐབས་
ཚོལ་བར་བྱེད་པ་སྟེ། །གླགས་རྙེད་གྱུར་ནས་དགེ་འཕྲོག་ཅིང་། །བདེ་འགྲོའི་སྲོག་
ཀྱང་ འཇོམས་ པར་ བྱེད། །དེ་བས་དྲན་པ་ཡིད་སྒོ་ནས། །གུད་དུ་ནམ་ ཡང་མི་
བཏང་ངོ་། །ཞེས་དང་། དེ་བས་བྱིས་པའི་སྤྱོད་པ་ཚོགས། །བདག་གིས་མཁས་
པའི་རྗེས་བསྙེགས་ཏེ། །བག་ཡོད་གཏམ་ནི་དྲན་བྱས་ནས། །གཉིད་དང་རྨུགས་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་བཟློག་ པར་ བྱ། །རྒྱལ་སྲས་ཐུགས་རྗེ་ཆེ་རྣམས་ལྟར། །རིགས་ པའི་ སྲན་ནི་
གཟུགས་བྱ་སྟེ། །ཉིན་མཚན་ཕྱེད་པར་མ་འབད་ན། །བདག་གི་སྡུག་བསྔལ་ནམ་
མཐར་ ཕྱིན། །ཞེས་གསུངས་པ་ལྟར། རྒྱུ་མཚན་སྒོ་སྣ་ཚོགས་ནས་བསམས་ཏེ།
བདག་འཛིན་འགོང་པོ་འཇོམས་པ་ལ་སྙིང་སྟོབས་བསྐྱེད་པར་བྱའོ། །ཡང་ རྗེ་
བཙུན་བློ་བཟང་ཆོས་ཀྱི་རྒྱལ་མཚན་གྱིས། བདག་འཛིན་དང་ཤེས་རབ་གཉིས་
རྩོད་པ་བྱས་པའི་ཚུལ་དུ་བློ་ངན་འདིའི་སྐྱོན་གསུངས་པ་རྣམས་ཀྱང་དྲན་པར་བྱ་
སྟེ། བདག་ འཛིན་ གྱིས་སྨྲས་པ། ང་ དང༌ སྒོམ་ཆེན་ ཀུན་མཐུན་ པས། ཁྱོད་ རང་
ཡིད་ཐང་མ་ཆད་པར། །གནས་ལུགས་ངང་དུ་ཉལ་ན་ལེགས། །ང་ནི་འབུད་ཟེར་
མང་ལགས་ཀྱང་། །ང་ལ་གནོད་པ་མི་འགྱུར་བའི། །རྒྱུ་མཚན་འདི་ལྟར་ཡོད་པས་
ན། །ཤེས་རབ་རྣ་བ་གཞུངས་ལ་ཉོན། །སྤྱིར་དུ་སེམས་ཅན་ཐམས་ཅད་ནི། །ང་ཡི་
མངའ་ཞབས་འབངས་སུ་མཆི། །འོན་ཀྱང་ཐར་པ་འདོད་རྣམས་ལ། །ང་ཡི་མདའ་
ལྔ་ འཕངས་ པའི་ ཚེ། །ཐར་ ལ་ འཕགས་ པར་ ག་ ལ་ ནུས། །ཞེས་ དང་། ང་ ཉིད་
འབུད་པར་བྱེད་པ་ལ། །གཉེན་པོ་བསྒོམ་པར་མི་བྱེད་པར། །རྒྱུ་གཅིག་བྱས་པས་
འགྲོ་བ་དཀའ། །གཉེན་པའི་འཛིན་སྟངས་མ་འགལ་ན། །དཀོན་མཆོག་གསུམ་
གྱིས་ གཙོ་མཛད་ པའི། །སེམས་ཅན་ཐམས་ཅད་དགྲར་ལངས་ནས། །གོ་གོན་
མཚོན་ཆ་སྣ་ཚོགས་ཐོགས། །རྒྱབ་དང་གསོད་ཀྱི་སྒྲ་འབྱིན་ཅིང་། །མཐུ་དང་རྫུ་
འཕྲུལ་ནུས་པ་རྣམས། །ཇི་ཙམ་མང་བ་ཙམ་གྱིས་ཀྱང་། །ང་ཡི་ཕྱོགས་ཉིད་རྒྱས་
པས་ན། །ཤེས་རབ་ཁྱོད་ཀྱིས་གང་ དུ་ཕྱིན། །ང་ཡི་ཕྱོགས་ལའང་མ་འཁོར་ན། །
འབུད་དོ་ཞེས་པ་སྨྲེ་སྔགས་ཡིན། །ང་ཡི་འོག་ཏུ་ཚུད་པ་ཡི། །སེམས་ཅན་རྣམས་
ལ་སྨོན་ཅི་དགོས། ཁྱོད་ཀྱི་ཕྱོགས་ སུ་བསླན་པ་ཡི། །ཐར་པ་ཐོབ་པར་ བྱེད་དོ་
- 14 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལོ། །མཚན་ ཉིད་ སྔགས་ པ་ སྒོམ་ཆེན་པ། །ཕལ་ཆེར་ ཁ་ ལ་ཚེ་འདི་ནི། །བློས་
བཏང་ཡིན་ཟེར་ཞེ་ལ་ནི། །ང་ཡི་ཉན་ཐོས་ཁོ་ན་དང་། །བྱ་བཏང་བྱ་བྱེད་གཞན་
ལས་མང་། ཁྱད་པར་མཁས་བཙུན་བཟང་གསུམ་ཡང་། །ཕལ་ཆེར་ང་དང་ཤེས་
རབ་གཉིས། །འདམ་དུ་བཅུག་ན་ང་ཉིད་འདམ། །ཅི་ཡི་ཕྱིར་ན་ཁྱོད་ཉིད་ནི། །ཟ་
རྒྱུ་མིན་རྒྱུ་གོན་རྒྱུ་མིན། །མཐོང་བའི་ཡུལ་ན་ཁྱོད་མེད་ཅིང་། །ཕྱི་མ་གར་སོང་ཆ་
མེད་ཡིན། །ང་ནི་འཕྲལ་ལ་ཉེར་མཁོ་ཡིན། །ཇ་ཆང་ཟ་མ་བཟང་ངན་དང༌། །
བཀུར་སྟི་ཞབས་ཏོག་ཆེ་ཆུང་དང་། །འབུལ་བ་བཟང་ངན་ལེགས་ཉེས་སོགས། །
ང་ཡིས་འཕྲལ་དུ་རྟོགས་ནས་ནི། །གདབ་ལན་བཟང་ངན་ང་ཡིས་བྱེད། །དགའ་
མཐུ་ཐམས་ཅད་ང་ཡིས་བྱེད། །ཆོས་བརྒྱད་སྒྲོག་ཏུ་ངས་གཙུད་ན། ཁྱོད་ཀྱིས་དེ་
དུས་གང་དུ་ཕྱིན། །མཐོ་དམན་འབྲིང་གསུམ་ཐམས་ཅད་ལ། །ང་ནི་འཕྲལ་མར་
བཅར་མ་དགོས། ཁྱོད་ནི་འགྱང་བའི་གཏམ་ཡིན་ནོ། །ཤེས་རབ་ཁྱོད་ནི་འདི་ཉོན་
ཅིག ཁྱོད་ལ་ཐེ་ཚོམ་ཟ་བ་དེ། །སྲིད་པ་ཧྲུལ་པོར་ཨེ་བྱེད་ཀྱང་། ཁྱོད་ལ་ཡིད་མི་
ཆེས་པའི་རྟགས། །རྒྱུ་མཚན་ལྟོག་ཕྱིར་ཆོས་ནི་འཚོང་། །ཆོས་ར་བོར་ནས་གྲོང་
ཡུལ་འགྲིམས། །སྡོམ་པ་བོར་ནས་བག་མ་ལེན། །ཚུལ་ཁྲིམས་བོར་ནས་འདོད་པ་
བསྒྲུབ། །རི་ཁྲོད་བོར་ནས་ཁྱི་དཀྲོག་བྱེད། །འདོད་པ་མ་སྤངས་ ངོ་ཚ་སྤངས། །
འཁོར་བ་མ་སྤངས་ཐར་པ་སྤངས། །ཆོས་བརྒྱད་མ་སྤངས་བསམ་གཏན་སྤངས། །
ང་ཉིད་མ་སྤངས་སྟོང་ཉིད་སྤངས། །རས་ཁ་གང་ལ་དབང་བསྐུར་འཚོང་། །སྒོག་
ཆག་གཅིག་ལ་རྗེས་གནང་འཚོང་། །གཤིན་ཆོག་འདི་ཕྱི་གཉིས་ཀ་འཚོང་། །དེ་
སོགས་རྣམ་གྲངས་ཆེས་མང་མོད། །ཐམས་ཅད་ང་ཡི་འཕྲིན་ལས་ན། ཁྱོད་ཀྱིས་
དེ་དུས་གང་དུ་ཕྱིན། །འབུད་པའི་སྨྲེ་སྔགས་མ་འདོན་ཅིག །གཞན་ཡང་ཤེས་རབ་
/
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
འདི་ཉོན་ཅིག །འཆི་ བ་ སྙིང་ ནས་ མ་དྲན་ན། །ཆོས་ པའི་ མིང་ནི་ ཅི་ བཏགས་
ཀྱང་། །ཚེ་ འདི་ ལས་ ནི་ འོས་ ཅི་ ཡོད། །འཁོར་ བ་ སྤྱི་ དང༌ བྱེ་ བྲག་ གི །ཉེས་
དམིགས་བསམས་པས་སྙིང་ནས་ནི། །ཐར་འདོད་བློ་ནི་མ་སྐྱེས་ན། །ཉན་ཐོས་
ཐར་པའང་ག་ལ་འཐོབ། །སེམས་ཅན་ཀུན་ལ་བུ་གཅིག་ལྟར། །བརྩེ་བློ་སྙིང་ནས་
མ་སྐྱེས་ཤིང་། །ལྷག་བསམ་ཁུར་དུ་མ་ཁུར་ན། །ཐེག་ཆེན་གྲལ་དུ་ག་ལ་ཚུད། །
ཞི་གནས་མཐུ་ལ་བརྟེན་ནས་ནི། །ང་དང་འཛིན་སྟངས་འགལ་བ་ཡི། །ཤེས་རབ་
ཁྱོད་ནི་བསྒོམ་ པ་ ལ། །དཔྱད་ པས་ གནས་ པ་ ལྷག་ པར་ནི། །འདྲེན་པའི་ཤིན་
སྦྱངས་མ་ཐོབ་ན། །ལྷག་མཐོང་བསྒོམ་པར་ག་ལ་འགྱུར། །དེ་བས་ང་འབུད་མ་
ཟེར་ ཅིག །འབུད་ འབུད་ ཟེར་ བ་ མང་ ལགས་ ཀྱང༌། །སྔར་ ཡང་ སེམས་ དང་
འགྲོགས་ འགྲོགས་ པ། །ད་ དུང༌ སེམས་ དང་ འགྲོགས་ འགྲོགས་ པ། །སྔོན་ཆད་
ཁྱོད་ཀྱིས་གང་དུ་བསྡད། །ང་ཡི་སར་ནི་ཁྱོད་མ་བྱུང་། །ད་དུང་ཁྱོད་ནི་བྱེད་ལོར་
ཟད། །སྔོན་ཆད་འཕགས་པ་ཐོབ་པ་རྣམས། །ཨུ་དུམ་ཝཱ་རའི་མེ་ཏོག་བཞིན། །
སྟབས་ཁ་ལེགས་པ་རེ་རེ་ཙམ། །ཞེས་དང་། ཁྱོད་ཀྱིས་སྟོང་སྐད་ཅི་སྨྲས་ཀྱང་། །
ང་ ཡི་ ཆོས་ བརྒྱད་ བཏང་ ན་ མངོན། །ཞེས་ དང༌། ལྷ་ ནི་ བག་ མེད་ པ་ ཡིས་
གཡེངས། །ལྷ་མིན་ཕྲག་དོག་གིས་ནི་གཡེངས། །དུད་འགྲོ་གཅིག་ལ་གཅིག་ཟས་
གཡེངས། །ཡི་དྭགས་བཀྲེན་ཞིང་ཕོངས་པས་གཡེངས། །དམྱལ་བ་ཚ་གྲང་སྡུག་
བསྔལ་གཡེངས། །མི་རྣམས་ལ་ལ་ཡོད་པས་གཡེངས། །ལ་ལ་མེད་པ་ཁོ་ནས་
གཡེངས། །ལ་ ལ་ གསོད་ པ་ ཁོ་ ནས་ གཡེངས། །ལ་ ལ་ བརྐུ་ འཕྲོག་ ཁོ་ ནས་
གཡེངས། །ལ་ལ་ཕྲ་མ་ཁོ་ནས་གཡེངས། །ལ་ལ་ཆོས་རྫུ་ཁོ་ནས་གཡེངས། །ལ་
ལ་སྒོམ་རྫུ་ཁོ་ནས་གཡེངས། །ལ་ལ་ཟོག་ཆོས་ཁོ་ནས་གཡེངས། །ལ་ལ་གཡོ་སྒྱུ་
- 16 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཁོ་ནས་གཡེངས། །ལ་ལ་སོ་ནམ་ཚོང་གིས་གཡེངས། །ལ་ལ་བུད་མེད་ཁོ་ནས་
གཡེངས། །ལ་ ལ་ ཆང་ འཐུང་ ཁོ་ ནས་ གཡེངས། །ལ་ ལ་ གཉིད་ དང་ ལེ་ ལོས་
གཡེངས། །ལ་ ལ་ ལོག་ གཏམ་ ཁོ་ ནས་ གཡེངས། །ལ་ ལ་ བཟོ་ དང༌ རྩེད་མོས་
གཡེངས། །ལ་ ལ་ ཅི་ ཡང་ མི་ བསམས་ པའི། །ཐོམ་ ཡུར་ ལུས་ པ་ ཁོ་ ནས་
གཡེངས། །ལ་ལ་མཚམས་མེད་ལས་ཀྱི་གཡེངས། །ཕལ་ཆེར་མི་དགེ་བཅུ་ཡིས་
གཡེངས། །དེ་རྣམས་ལ་ནི་ཁྱེད་ཀྱི་དེ། །དགོས་ པ་མེད་ཅིང་གོ་རྒྱུ་མེད། །ཐོས་
མེད་སྒོམ་ཆེན་ཕལ་ཆེར་གྱིས། ཁྱོད་ཀྱི་དེ་ནི་གོ་བ་མེད། །ཐོས་ལྡན་མཁས་པ་
རྣམས་ཀྱིས་ནི། །ཡིད་ཀྱང་མི་ཆེས་ཉམས་ལེན་མེད། །སྐྱོན་ནི་ཅི་འདུག་བལྟ་བལྟ་
ནས། །སྒོམ་པའི་ལོང་ཡང་མེད་པ་ཡིན། །ཞེས་དང༌། །མཁས་ནས་གནག་རྫི་མོ་
བར་གྱི། །སྐྱ་སེར་ཕལ་ཆེར་བླ་མ་ལ། །འབུལ་བ་ཞབས་ཏོག་བྱས་ནས་སུ། །དོན་
དུ་གཉེར་བ་ཟབ་དོན་ཞུས། །ཞུས་ཀྱང་གདབ་ལན་མ་བྱུང་ན། །བཟང་པོར་མ་
མཐོང་དད་ལོག་བསྒོམ། ཁ་ལ་ཆོས་ཞུས་ལྟར་བྱས་ཀྱང་། །དོན་དུ་སེམས་ལ་ནོར་
འདོད་ཞུགས། །དེ་ཡང་ང་ཡིས་བྱས་པ་ཡིན། །དེས་ཀྱང་ཁྱོད་ལ་འགལ་འདུལ་
བྱུང༌། །ཅི་ཕྱིར་ང་མེད་ཟེར་བ་འགལ། །ལ་ལ་བླ་མ་གུས་གུས་བྱེད། །འདོད་ཆོས་
ཟབ་དགུ་བྱུང་ལགས་ཀྱང་། །ཇ་བཞུར་སུན་ཅིག་མ་བྱུང་ན། །ལྟབ་སྟེ་ལོག་ནས་
ལོག་ལྟ་བསྒོམ། །དེ་དོན་འབྲས་བུ་དམྱལ་བར་འཕེན། །དེ་ཡང་ང་ཡིས་བྱས་པས་
ན། ཁྱོད་ཀྱིས་ང་མེད་ཟེར་བ་འགལ། །ཆོས་པར་རློམ་པ་ལ་ལས་ནི། །ཆོས་ནི་
གཞན་ལས་གལ་ཆེ་སྐད། །རང་གིས་ཅུང་ཟད་ཉམས་ལེན་ཚེ། །རྟགས་མཚན་སྤུ་
ཙམ་བྱུང་བ་ལའང་། །རང་ཉིད་བཟང་པོ་རློམ་པ་དང༌། །གཞན་དག་རྣམས་ལ་
ཐོས་སྒྲོག་བྱེད། །བསྟོད་ར་ཅུང་ཟད་བྱུང་བ་ལ། །ང་རྒྱལ་ཁམས་གསུམ་གང་བར་
17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བསྒོམ། །དེ་ཡང་ང་ཡིས་བྱས་པ་ཡིན། །ཞེས་གསུངས་པ་འདི་རྣམས་ཡང་ཡང་
བསམས་ཏེ། གསུང་འདི་དག་ནི་བདག་འཛིན་གྱི་སྐྱོན་གཏིང་ནས་མཁྱེན་པའི་
གསུང་བྱིན་རླབས་ཅན་ཡིན་ནོ། །གྲུབ་པའི་དབང་ཕྱུག་འཇམ་དཔལ་རྒྱ་མཚོ་དང་།
མཁས་གྲུབ་ཐམས་ཅད་མཁྱེན་པ་གཉིས་ཀའི་ཐུགས་སྲས་སྤྱན་སྔ་བློ་གྲོས་རྒྱལ་
མཚན་གྱི་ཞལ་ནས། ང་རྒྱལ་གྱི་བྲག་རི་ལ་བདག་འཛིན་གྱི་རྫོང་བཅས་ནས་ཉོན་
མོངས་ཀྱི་དམག་དཔུང་འགྱེད་པ། ཞེ་སྡང་གི་རལ་གྲིས་བསོད་ནམས་ཀྱི་ལྗོན་
ཤིང་གཅོད་པ། ཁོང་ཁྲོའི་གཞུ་ལ་ཚིག་རྩུབ་ཀྱི་མདའ་བཀང་སྟེ་ཕ་རོལ་གྱི་སྙིང་ལ་
འདེབས་པ། སེར་སྣའི་ཞགས་པས་གཏོང་སེམས་ཀྱི་སྐྱེས་བུ་དམ་དུ་འཆིང་བ།
ཚུལ་མིན་ཡིད་བྱེད་ཀྱི་རླུང་དམར་གྱིས་འདོད་ཆགས་ཀྱི་ཆུ་བོ་གཡོས་པས་དགེ་
བའི་གྲུ་བཤིག་པ། ཐེ་ཚོམ་གྱི་ཁ་ཕྲག་ཏུ་ཤེས་རབ་ཀྱིས་འགྲོས་བཤོལ་བ། ཐར་
འདོད་ཀྱི་སྐྱེས་བུ་ལྟ་ངན་གྱི་དོང་དུ་འཇུག་པའི་དགྲ་བོ་འདི་ལ་སྔོན་ཆད་དགྲར་མ་
གོ །ད་ནི་ རྗེ་ བླ་མའི་བྱིན་རླབས་ཀྱིས་རང་ལ་དགྲར་ངོ་འཕྲོད། ཅེས་ གསུངས་
ཤིང་། སེམས་དཔའ་ཆེན་པོ་ཧོར་སྟོན་པའི་ཞལ་ནས། འདི་ལྟར་གཏི་མུག་མ་རིག་
པས་དྲངས་པའི་རང་གཅེས་པར་འཛིན་ཅིང་། གཞན་ཡལ་བར་འདོར་བ་འདིས་
ལོག་པར་ལྟ་བའི་མཚོན་རྣོན་པོ་བཟུང་སྟེ། དགེ་སྡིག་ཁྱད་དུ་བསད་ནས་མངོན་
མཐོ་ངེས་ལེགས་ཀྱི་སྲོག་རྩ་གཅོད་པའི་སྡིག་ཅན་བཤན་པ་མཁན་དེ་ཡང་འདིར་
འདུག །རང་གཅེས་འཛིན་འདིས་དུག་གསུམ་གྱི་རྐྱལ་པ་ཐོགས་ནས་དགེ་བའི་ལོ་
ཐོག་འཇོམས་པ་བྱེད་པའི་ཆོམ་རྐུན་པ་དེ་ཡང་འདིར་འདུག །སྙིང་གི་ཕུགས་སུ་
བསོད་ནམས་མ་ཡིན་པའི་རྫས་ངན་དུ་མ་བསགས་ནས། མི་དང་མི་མ་ཡིན་གྱི་
གནོད་བྱེད་ཐམས་ཅད་སྤྱན་འདྲེན་པར་བྱེད་པའི་ཕུང་བྱེད་འུག་པའི་མགོ་བོ་ཅན་
- 18 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེ་ཡང་འདིར་འདུག །ལས་ཀྱི་ཞིང་ལ་རྣམ་ཤེས་ཀྱི་ས་བོན་བཏབ་སྲེད་ལེན་གྱི་
ཆུས་ཡང་དང་ཡང་དུ་བཅུས་ཏེ་འགྲོ་བ་ལྔའམ་དྲུག་ཏུ་སྡུག་བསྔལ་གྱི་མྱུ་གུ་དུ་མ་
འགྲུབ་པར་བྱེད་པའི་སོ་ནམ་མཁན་པོ་དེ་ཡང་འདིར་འདུག །སྔོན་བྱོན་ཟིན་པའི་
སངས་རྒྱས་བཅོམ་ལྡན་འདས་རྣམས་དང་། རང་རེ་ལ་ཡང་སྲིད་པ་འདིར་སྔ་ཕྱི་
མེད་པའི་ཡུན་ཞིག་སོང་བ་ལ། ད་དུང་ཡང་འཇིག་རྟེན་དང་འཇིག་རྟེན་ལས་
འདས་པའི་ཡོན་ཏན་གང་ཡང་མ་འབྱོར་བ་སྦྲེན་མོ་ལག་པ་སྟོང་པར་གཏོང་བའི་
སྙོམ་ལས་ལེ་ལོ་མཁན་དེ་ཡང་འདིར་འདུག །སྲིད་རྩེ་ནས་མནར་མེད་ཀྱི་བར་
གང་དུ་སྐྱེས་ཀྱང་སྡུག་བསྔལ་གྱི་གནས། སུ་དང་འགྲོགས་ཀྱང་སྡུག་བསྔལ་གྱི་
གྲོགས། ཅི་ལ་ལོངས་སྤྱོད་ཀྱང་སྡུག་བསྔལ་གྱི་ལོངས་སྤྱོད་ལས་མ་འདས་པར་
བཅོམ་ ལྡན་ འདས་ ཀྱི་ གསུང་ རབ། དགོངས་ འགྲེལ་ མཁན་ པོ་ དག་ གི་ གཞུང་
ལུགས། བླ་མ་དམ་པའི་མགུར་གྱི་བུམ་པ་ལས་ཐོས་ཤིང་དེས་ཀྱང་ཁྱི་རྒན་ཟན་
ལ་འདུ་བ་ལྟར་འཁོར་བའི་ཕུན་ཚོགས་ལ་དམིགས་ནས་སེམས་དུང་ངེ་སྡོད་པའི་
བརྣབ་སེམས་མཁན་པོ་དེ་ཡང་འདིར་འདུག །ཕན་པ་འོང་མི་འོང་ཆ་མེད་པའི་ས་
ནས་གཡུལ་ངོ་བཟློག་པའི་ཕན་པ་གཅིག་འོང་དུ་རེ་ནས་བསྐོར་མགོ་མང་དུ་བྱེད།
གནོད་པ་འོང་མི་འོང་ཆ་མེད་པའི་ས་ནས་འདི་ཕྱིར་ཕུང་བའི་གནོད་པ་ཆེན་པོ་
ཞིག་བྱུང་གི་དོགས་ནས་ཕྱི་ལམ་འགོགས་པའི་ རགས་རྩིས་དུ་མ་ཐེན་པའི་རེ་
དོགས་མཁན་པོ་དེ་ཡང་འདིར་འདུག །གྲི་ཁ་མདའ་ཁ་མདུང་ཁ་བྱེད་པའི་ཁྲོད་དུ་
ཡང་ཁེ་ཞིག་ཐོབ་ཏུ་རེ་ནས་འཚང་བར་བྱེད། གྱོང་ཞིག་ཁེལ་བ་བྱུང་ན། མཁན་པོ་
དང༌། སློབ་དཔོན་གྲོགས་སྙིང་ཉེ་བ། ཕ་མ་ཉེ་དུ་རྣམས་ལ་འགེལ་བར་བྱེད་པའི་
ཁྲེལ་མེད་གཞུང་ངན་པོ་དེ་ཡང་འདིར་འདུག །ཡ་གི་དགེ་བའི་བཤེས་གཉེན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ནས། མ་གི་སྲོ་ཤིག་གི་བར་ཐམས་ཅད་ལ་མཐོ་བ་ལ་ཕྲག་དོག །མཉམ་པ་ལ་
འགྲན། དམའ་ན་ང་རྒྱལ། བསྟོད་ན་དྲེགས། མི་སྙན་བརྗོད་ན་ཁོང་ཁྲོ་སྐྱེ་བའི་བ་
ཡན་སྣ་མེད། རྟ་ཡན་སྲབ་མེད་ལྟར་ཉོན་མོངས་ཐམས་ཅད་ཀྱི་ནང་ནས་ཁ་ཡན་
པ་དེ་ཡང་འདིར་འདུག །དགེ་སྡིག་ལས་བདེ་སྡུག་འབྱུང་བ་མི་འཁྲུལ་ཞིང་ངེས་
པར་ བཅོམ་ ལྡན་ འདས་ ཀྱི་ གསུང་ རབ། དགོངས་ འགྲེལ་ མཁན་པོ་རྣམས་ ཀྱི་
གཞུང་ལུགས། དཔལ་ལྡན་བླ་མ་དམ་པའི་མགུར་གྱི་བུམ་པ་ལས་ཐོས་ཤིང་ངེས་
ལ་བདེ་བ་འདོད་ལ་སྡུག་བསྔལ་ཅུང་ཟད་ཙམ་ཡང་མི་འདོད་བཞིན་དུ་གཞན་
གྱིས་བསྐུལ་ན་ཡང་དགེ་བའི་ཕྱོགས་ལ་བློ་འགྲོར་མི་ཉན་བཅས་རང་གི་ཁ་ན་མ་
ཐོ་བ་ལ་ཆུ་ཐུར་དུ་བབ་པ་ལྟར་ངམ་ངམ་ཤུགས་ཀྱིས་འཇུག་པར་བྱེད་པ་འགལ་
འདུ་ལྟག་སྤྲོད་དུ་ཁས་ལེན་པའི་སྡིག་ཅན་ལོག་ལྟ་ཅན་དེ་ཡང་འདིར་འདུག །
ཉོན་མོངས་པ་བརྒྱད་ཁྲི་བཞི་སྟོང་པོ་འདི་དག་གིས་འཁོར་བ་ཐོག་མ་མེད་པ་
ནས། །དེང་སང་གི་བར་དུ་གནོད་པ་དང་སྡུག་བསྔལ་དུ་མ་ལ་སྦྱར། ཕན་བདེ་
བསྒྲུབ་པ་དུ་མའི་སྒོ་བཀག་ཀྱང་། ད་དུང་ཡང་འདི་དག་གི་སྐྱོན་ཅུང་ཟད་ཀྱང་
མཐོང་བའི་མིག་མེད་པ་ལྡེར་བཟོ་སྐམ་པོ་ལྟ་བུའི་ཏ་རེ་ལོང་བ་དེ་ཡང་འདིར་
འདུག །མདོར་ན་གྱོང་དང་སྡུག་བསྔལ་ཐམས་ཅད་བསྐྱེད་པའི་གཞི་རང་གཅེས་
འཛིན་གྱི་དབང་དུ་ལུས་ངག་ཡིད་གསུམ་གྱི་སྤྱོད་པ་བཏང་ན། ཕྱི་དགྲ་དང་ནང་
འཁྲུག་འདི་ཕྱིའི་གནོད་པ་ཐམས་ཅད་འབྱུང་བའི་སྔ་ལྟས། ལྟས་ངན་གྱི་བྱེའུ་མགོ་
སྔོན་ལྟ་བུ་དེ་རང་གཅེས་འཛིན་གཞན་ཡལ་བར་འདོར་བའི་བློར་ཤེས་པར་བྱས་
ལ། འདི་ ལ་ དགྲར་ ཅར་ གྱིས་ བཟུང་ ལ། དགྲ་ ཟུན་ གྱི་ རུ་ ཕྱེད་ པར་ བྱ། །ཞེས་
གསུངས། དགེ་བའི་བཤེས་གཉེན་ཤ་པོ་སྒང་པའི་ཞལ་ནས། ད་རེས་ཀྱི་ཚེ་ཐུང་
-20-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
འདི་ལ་འགོང་པོ་འདི་ཅི་ཐུལ་ཞིག་བྱ་འཚལ་གསུངས། རྗེ་བཙུན་བློ་བཟང་ཆོས་
ཀྱི་རྒྱལ་མཚན་གྱི་ཞལ་ནས། སྡུག་བསྔལ་མི་འདོད་དེ་རྒྱུ་སྡིག་ལ་རྔམས། །བདེ་
བ་འདོད་ཀྱང་དགེ་ལ་དགྲ་ལྟར་བལྟ། །སྲོག་འཕྲོག་གཤེད་མ་བུར་རྫུས་ལྟ་བུ་
ཡི། །རང་ཉིད་གཅེས་འཛིན་འཇོམས་པར་བྱིན་གྱིས་རློབས། །བསོད་ནམས་མིན་
པའི་ལས་ངན་ལྕགས་ཀྱུ་ཡིས། །འདི་ཕྱིར་གདུང་བའི་གདོན་བགེགས་འབྱུང་པོ་
སོགས། །གནོད་བྱེད་ཐམས་ཅད་སྤྱན་འདྲེན་ཕོ་བ་བ། །རང་ཉིད་གཅེས་འཛིན་
འཇོམས་པ་བྱིན་གྱིས་རློབས། །རང་བདེ་འདོད་པས་ཉོན་མོངས་ལས་ངན་གྱི། །
སྣ་ཚོགས་མཚོན་ཆ་རྣོན་པོ་བརྡར་བྱས་ཏེ། །མངོན་མཐོ་ངེས་ལེགས་ཕན་བདེའི་
སྲོག་ གཅོད་ པའི། །གཅེས་འཛིན་ དགྲ་ འདི་ བརླག་ པར་ བྱིན་ གྱིས་རློབས། །མི་
ཤེས་རྨོངས་པའི་སྐྱེ་བོ་མཐའ་དག་གིས། །བདག་ཉིད་གཅེས་བཟུང་ རང་བདེ་
འདོད་ པ་ཡིས། །མནར་མེད་མེས་ ཀྱང་ཡང་ཡང་བསྲེག་འགྱུར་བའི། ཁོང་སྨན་
རྩད་ནས་ཐོན་ པར་ བྱིན་གྱིས་རློབས། །ཞེས་གསུངས་སོ། །མདོར་ན་ རང་ཉིད་
ཕུན་སུམ་ཚོགས་པ་ཞིག་བྱེད་པར་འདོད་ནས་འཁོར་བ་ཐོག་མ་མེད་པ་ནས་ད་
ལྟའི་བར་དུ་གཅེས་པར་བཟུང་བས་རང་གཞན་གྱི་དོན་གང་ཡང་མ་གྲུབ་པར་མ་
ཟད་སྡུག་བསྔལ་སྣ་ཚོགས་པ་མྱོང་བར་འདུག །དེས་ན་སྤྱོད་འཇུག་ལས། འཇིག་
རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང་། །འཇིག་རྟེན་སྡུག་
བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་བྱུང་། །མང་དུ་བཤད་ལྟ་སྨོས་
ཅི་དགོས། །བྱིས་པ་རང་གི་དོན་བྱེད་དང༌། །ཐུབ་པ་གཞན་གྱི་དོན་མཛད་པ། །
འདི་གཉིས་ཀྱི་ནི་ཁྱད་པར་ལྟོས། །བདག་བདེ་གཞན་གྱི་སྡུག་བསྔལ་དག །ཡང་
དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་
-21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བདེ་བ་མེད། །ཅེས་གསུངས་པ་ལྟར། རང་གཅེས་པར་འཛིན་པ་ནི་འཁོར་བ་དང་
ངན་སོང་གི་སྡུག་བསྔལ་ལ་སོགས་པའི་རྒུད་པ་ཀུན་གྱི་འབྱུང་གནས་སུ་འདུག་
པས་རང་གཅེས་འཛིན་མ་སྐྱེས་པ་མི་བསྐྱེད་པ་དང་སྐྱེས་པ་རྣམས་སྤོང་བར་བྱེད།
གཞན་གཅེས་པར་འཛིན་པ་ནི་ཡོན་ཏན་ཐམས་ཅད་ཀྱི་འབྱུང་གནས་སུ་འདུག་
པས་གཞན་གཅེས་འཛིན་མ་སྐྱེས་པ་གསར་དུ་བསྐྱེད་སྐྱེས་ཟིན་རྣམས་གོང་འཕེལ་
དུ་ བྱའོ། །དེ་ ལྟར་ བྱེད་ནུས་པར་བླ་མ་ལྷས་ བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། །གཞན་གཅེས་འཛིན་གྱི་ཕན་ཡོན་བསམ་པ་
ནི། ཀུན་ ལ་ བཀའ་དྲིན་ཆེ་བར་བསྒོམ། ཞེས་གསུངས་ཏེ། མ་རྒན་སེམས་ཅན་
འདི་རྣམས་ ཀྱིས་ ཐོག་མ་མེད་པ་ནས་ རང་གི་མ་ ཡང་ ཡང་ བྱས་ ཏེ་བརྩེ་བས་
བསྐྱངས་པས་དྲིན་ཤིན་ཏུ་ཆེ་བར་མ་ཟད། བླ་ན་མེད་པའི་བྱང་ཆུབ་ཐོབ་པ་ཡང་
མ་རྒན་སེམས་ཅན་འདི་རྣམས་ལ་རག་ལས། འཁོར་བའི་གནས་ཀྱི་ལུས་ལོངས་
སྤྱོད་ཐམས་ཅད་ ཀྱང་མ་རྒན་སེམས་ཅན་འདི་རྣམས་ལས་འབྱུང་ངོ༌། །དེ་ཡང་
སྤྱོད་འཇུག་ལས། བདག་ ཕྱིར་གཞན་ལ་གནོད་བྱས་ན། །དམྱལ་ལ་སོགས་པར་
གདུང་བར་འགྱུར། །གཞན་ཕྱིར་བདག་ལ་གནོད་བྱས་ན། །ཕུན་སུམ་ཚོགས་པ་
ཐམས་ཅད་ཐོབ། །བདག་ཉིད་མཐོ་བར་འདོད་པ་དེས། །ངན་འགྲོ་ངན་དང་གླེན་
པར་ འགྱུར། །དེ་ ཉིད་ གཞན་ ལ་ སྤོ་ བྱས་ ན། །བདེ་ འགྲོར་ རིམ་ གྲོ་ ཐོབ་ པར་
འགྱུར། །བདག་གི་དོན་དུ་གཞན་བཀོལ་ན། །བྲན་ལ་སོགས་པ་མྱོང་བ་འགྱུར། །
གཞན་གྱི་དོན་དུ་བདག་སྤྱད་ན། །རྗེ་དཔོན་ཉིད་སོགས་མྱོང་བར་འགྱུར། །འཇིག་
རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་
བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང་། །ཞེས་བདེ་བ་དང་ཕུན་
- 22 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སུམ་ཚོགས་པ་ཐམས་ཅད་གཞན་གཅེས་འཛིན་འདི་ལས་འབྱུང་། སྡུག་བསྔལ་
དང་ མི་འདོད་ པ་ ཐམས་ཅད་བདག་གཅེས་འཛིན་འདི་ ཉིད་ལས་འབྱུང་བར་
གསུངས་པས་ཚུལ་དེ་ལེགས་པར་བསམས་ན་ནི། མ་རྒན་སེམས་ཅན་རྣམས་
གཅེས་པར་འཛིན་པ་ནི་བདེ་བ་ཐམས་ཅད་ཀྱི་འབྱུང་གནས་སུ་མཐོང་ནས་སེམས་
ཅན་གཅེས་པར་འཛིན་པ་ཉིད་ཐེག་པ་ཆེན་པོའི་ལམ་གྱི་སྙིང་པོ་དང་རྩ་བ་ཡིན་
པར་ཤེས་པར་འགྱུར་རོ། །དཔེར་ན་ཞིང་ས་ཤིན་ཏུ་གཤིན་པ་ཞིག་ལ་ས་བོན་གྲུང་
བོ་བཏབ་ནས་ལེགས་པར་བསྲུངས་ཤིང་བསྐྱངས་ན་སྟོན་ཐོག་བཟང་མང་འབྱུང་
བར་མཐོང་ནས་ ཞིང་ ས་བཟང་ པོ་ ལ་ ཆེས་ཆེར་ གཅེས་སྤྲས་ སུ་ བྱེད་ པ་ལྟར།
སེམས་ཅན་གྱི་ཞིང་ལ་བྱམས་སྙིང་རྗེ་བྱང་ཆུབ་ཀྱི་སེམས་ཕྱིན་དྲུག་བསྡུ་བ་བཞིའི་
ས་བོན་གྲུང་པོ་བཏབ་ནས་ལེགས་པར་བསྲུངས་ཤིང་བསྐྱངས་ན། དོན་གཉིས་
མཐར་ཕྱིན་སངས་རྒྱས་བཅོམ་ལྡན་འདས་ཀྱི་གོ་འཕང་འབྱུང་བར་མཐོང་ནས་
སེམས་ཅན་གྱི་ཞིང་ལའང་ཆེས་ཆེར་གཅེས་སྤྲས་སུ་བྱས་ཏེ་ཕངས་ཤིང་སྡུག་པ་
ཡིད་དུ་འོང་བའི་རྣམ་པ་ཅན་དུ་བལྟས་ནས་གུས་པར་བྱ་སྟེ། སྤྱོད་འཇུག་ལས། དེ་
ཕྱིར་སེམས་ཅན་ཞིང་དང་ནི། །རྒྱལ་བའི་ཞིང་ཞེས་ཐུབ་པས་གསུངས། །འདི་དག་
མགུ་བྱས་མང་པོ་ཞིག །འདི་ལྟར་ཕུན་ཚོགས་ཕ་རོལ་ཕྱིན། །སེམས་ཅན་རྣམས་
དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་གུས་བྱེད་དེ་
བཞིན་དུ། །སེམས་ཅན་ལ་མིན་ཅི་ཡི་ཚུལ། །བསམ་པའི་ཡོན་ཏན་རང་གི་མིན། །
འབྲས་ བུ་ ལས་ ཡིན་ ངེས་ མཚུངས་ པར། །སེམས་ ཅན་ རྣམས་ ལའང་ ཡོན་ཏན་
ཡོད། །དེ་ཕྱིར་དེ་དག་མཉམ་པ་ཡིན། །ཞེས་གསུངས་པ་ལྟར་རོ། །དེ་ཡང་འཁོར་
བའི་གནས་ཀྱི་བདེ་བ་ཐམས་ཅད་སེམས་ཅན་གཅེས་འཛིན་ཉིད་ལས་འབྱུང་སྟེ།
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བདེ་འགྲོ་ལྷ་མིའི་ལུས་ཐོབ་པའང་སེམས་ཅན་གཅེས་འཛིན་ལ་བརྟེན་ནས་འབྱུང་
རྟེན་དེ་ ལ་ ལོངས་སྤྱོད་འབྱུང་བའང་ སེམས་ཅན་གཅེས་འཛིན་ལ་བརྟེན་ནས་
འབྱུང་ངོ༌། །དེ་ ལྟར་ ཡང༌། སློབ་དཔོན་ཀླུ་སྒྲུབ་ ཀྱིས་མཛད་ པའི་ རྨི་ ལམ་ ཡིད་
བཞིན་ ནོར་ བུའི་ གཏམ་ ལས། གང་ གིས་ མངལ་ དུ་ ལན་ ཅིག་ མིན་ པར་
བདག །མ་ གནས་པའམ་བདག་ལ་གང་མ་གནས། །སེམས་ཅན་དེ་ནི་འདི་ན་
གང་ ཡང་ མེད། །དེ་ ཕྱིར་ ཐམས་ ཅད་ གཉེན་དུ་ གྱུར་ པ་ ཡིན། །ཞེས་དང་། གང་
ཞིག་འདི་ཉིད་ལ་ནི་མཆོད་བྱས་མཆོད། །གྲགས་དང་ཡིད་འོང་ནོར་རྣམས་ཐོབ་པ་
དག །ཡིད་འོང་ཡིད་དུ་མི་འོང་སེམས་ཅན་ལ། །མངོན་པར་མི་འཚེ་བ་ཡི་སྒོ་ནས་
སོ། །ནད་མེད་པ་དང་ རིགས་ནི་ཕུན་སུམ་ཚོགས། །གཟུགས་མཛེས་པ་དང་ཚེ་
རིང་དབང་ཕྱུག་དང་། །ནོར་ལ་སོགས་དང་ཆུང་མ་སྦས་པ་ནི། །སེམས་ཅན་ཕན་
པ་བྱེད་པའི་འབྲས་བུ་ཡིན། །སེམས་ཅན་རྣམས་ལ་དགའ་བ་བྱེད་པ་ཡིས། །རྒྱལ་
སྲིད་རྒྱལ་སྲིད་ཆེ་དང་ཡང་དག་གི །རྒྱལ་སྲིད་འཁོར་ལོས་བསྒྱུར་བ་མཆོག་ཉིད་
དང༌། །དབང་པོའི་གནས་ནི་འཐོབ་ པར་ འགྱུར་བ་ཡིན། །སྐྱེས་ བུ་ སེམས་ཅན་
ཕན་པ་བྱེད་པ་ཡིས། །སངས་རྒྱས་གོ་འཕང་ཡང་ནི་ཐོབ་འགྱུར་ན། །ཐོབ་པ་འདི་
ལ་ངོ་མཚར་ཅི་ཞིག་ཡོད། །ཅེས་གསུངས་པ་ལྟར་རོ། །སྤྱིར་སེམས་ཅན་ཐམས་
ཅད་རང་གི་མ་རྒན་ཤ་སྟག་ཡིན་པས་དྲིན་ཆེ་ཞིང་། དེ་ཡང་མ་ལན་རེ་ཙམ་བྱས་
པ་མིན་པ། མགོན་པོ་ཀླུ་སྒྲུབ་ཀྱིས། རེ་རེས་རྒྱ་མཚོ་བཞི་བས་ལྷག་པ་ཡི། །འོ་མ་
འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་པས། །དེ་བས་
ཆེས་མང་ཉིད་ཅིག་བཏུང་འཚལ་ལོ། །ཞེས་གསུངས་པ་ལྟར། སེམས་ཅན་རེ་རེས་
རང་གི་མ་བྱས་ཏེ་ནུ་ཞོ་འཐུངས་པ་བསགས་ན་སྟོང་གསུམ་འདིར་མི་ཤོང་བ་དང་།
-24-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེ་བཞིན་དུ་ཟས་བྱིན་པ། གོས་བྱིན་པ། ནོར་བྱིན་པ་རྣམས་རེ་རེ་ནས་བསགས་
ནའང་སྟོང་གསུམ་འདིར་མི་ཤོང་བས་དྲིན་གྱིས་བསྐྱངས་པ་ལ་ཚད་མེད་ཅིང་།
དེར་མ་ཟད་བདེ་འགྲོའི་ལུས་ཐོབ་པ་ལ་ཚུལ་ཁྲིམས་རྣམ་པར་དག་པ་དང་། སྦྱིན་
སོགས་ཀྱིས་གྲོགས་བྱས་པ་ཞིག་དགོས་ལ། དེ་ནི་སེམས་ཅན་རྣམས་ལ་རག་ལས་
ཏེ། སེམས་ཅན་གྱི་སྲོག་གཅོད་པ་སོགས་གནོད་འཚེ་སྤངས་ཏེ་ཕན་སེམས་ཀྱིས་
སེམས་ཅན་ལ་ནོར་བྱིན་པ་དང་ཟས་སྐོམ་བྱིན་པ་སོགས་སེམས་ཅན་གྱི་ཞིང་ལ་
བསོད་ནམས་ཀྱི་ས་བོན་བཏབ་པ་ལས་བདེ་འགྲོའི་རྟེན་འབྱུང་བ་དང་། སེམས་
ཅན་གྱི་སྲོག་བཅད་པ་དང་སེམས་ཅན་ལ་མ་བྱིན་པར་བླངས་པ་དང་ཚིག་རྩུབ་སྨྲ་
བ་ལ་སོགས་གནོད་འཚེ་བྱས་པ་ལས་ངན་འགྲོར་སྐྱེ་བར་གསུངས་སོ། །དེ་ཡང་
ཡུལ་ སེམས་ཅན་ལ་དམིགས་ནས་གནོད་སེམས་སོགས་ མི་དགེ་བ་ཆེན་པོས་
དམྱལ་ བར་ སྐྱེ། འབྲིང་ གིས་ ཡི་ དྭགས་ སུ་ སྐྱེ། ཆུང་ དུས་ དུད་འགྲོར་ སྐྱེ་ བར་
གསུངས་པས། རང་ཉིད་དམྱལ་བར་ལྷུང་ནས་སྡུག་བསྔལ་ཇི་སྙེད་ཅིག་མྱོང་བ་དེ་
ཐམས་ཅད་ཀྱང་རང་གཅེས་པར་བཟུང་ནས་གཞན་ཡལ་བར་དོར་བ་ལས་བྱུང་བ་
ཤ་སྟག་ཡིན་ནོ། །དེ་བཞིན་དུ་ཡི་དྭགས་སུ་སྐྱེས་ནས་ལོ་བརྒྱར་ཆུ་ཐིགས་རེ་ཡང་
མི་མྱོང་བའི་བཀྲེས་ཤིང་སྐོམ་པའི་སྡུག་བསྔལ་ཚད་མེད་པ་མྱོང་བ་ཡང་ རང་
གཅེས་པར་གཟུང་ནས་ལོངས་སྤྱོད་ལ་སེར་སྣ་འབའ་ཞིག་བྱས་ཏེ་ཅུང་ཟད་ཀྱང་
གཏོང་མི་ཕོད་པ་དང་། སེམས་ཅན་གཞན་གྱི་རྫས་ལ་བརྣབ་སེམས་དང་། གཞན་
གྱི་ལོངས་སྤྱོད་ལ་གནོད་པ་བྱས་པའི་འབྲས་བུ་ཡིན་པས། གཞན་ཡལ་བར་དོར་
ནས་རང་གཅེས་པར་འཛིན་པ་འདི་འབའ་ཞིག་གིས་བྱས་པ་ཡིན་ནོ། །དེ་བཞིན་
དུ་གཞན་ལ་ཁྱད་གསོད་ཀྱིས་སྐྱོན་བརྗོད་དང་གཞན་སླུ་བའི་བསམ་པས་རྫུན་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
དང་ཕྲ་མ་སོགས་བྱས་པས་དུད་འགྲོར་ལྷུང་ནས་བཀོལ་སྤྱོད་དང་རྨོངས་པའི་སྡུག་
བསྔལ་ཚད་མེད་པ་འདི་འབྱུང་ བ་ཡིན་པས། ངན་སོང་གི་སྡུག་བསྔལ་བཟོད་
གླགས་མེད་པ་མྱོང་དགོས་པ་དེ་ཡང་གཞན་ཡལ་བར་དོར་ནས་རང་གཅེས་པར་
འཛིན་པ་འདི་འབའ་ཞིག་གིས་བྱས་པ་ཡིན་ནོ། །དེ་ལྟར་ཡང་རྨི་ལམ་ཡིད་བཞིན་
ནོར་བུའི་གཏམ་ལས། རང་ཉིད་ལ་ནི་གསོད་དང་འཆིང་བ་དང༌། །བརྡེག་དང་
བསྡིགས་སོགས་སྡུག་བསྔལ་མྱོང་བ་གང་། །དེ་ནི་སེམས་ཅན་འཚེ་བའི་འབྲས་བུ་
ཞེས། །བདེ་ བར་ གཤེགས་པ་རྣམས་ ཀྱིས་བཀའ་སྩལ་ཏོ། །གཟུགས་དང་ནད་
མེད་དག་གིས་གནོད་པ་དང་། །ཕོངས་དང་རིགས་ངན་ཚེ་ནི་ཐུང་བ་དང༌། །ཆུང་
མ་ཤིང་དང་ལོང་བར་གྱུར་པ་ཉིད། །སེམས་ཅན་གནོད་པ་བྱས་པའི་འབྲས་བུ་
ཡིན། །མནར་མེད་པ་ཡི་བར་གྱི་ངན་སོང་གི །གནས་སུ་སྡུག་བསྔལ་སྣ་ཚོགས་
མྱོང་བ་གང་། །དེ་དག་ཐམས་ཅད་རང་ཉིད་ཉེས་པ་ཡིས། །སེམས་ཅན་རྣམས་ལ་
གནོད་པ་བྱས་པས་ཡིན། །ཞེས་གསུངས་པ་ལྟར་རོ། །བདེ་འགྲོའི་རྟེན་ཐོབ་ནས་
ལོངས་སྤྱོད་ཕུན་སུམ་ཚོགས་པ་འབྱུང་བ་ནི་སེམས་ཅན་གྱི་ཞིང་ལ་སྦྱིན་པའི་ས་
བོན་བཏབ་པ་ཁོ་ན་ལས་འབྱུང་། དབུལ་ཞིང་ཕོངས་པ་ནི་གཞན་ལ་ཕན་པའི་
བསམ་པ་མེད་པར་རང་གཅིག་པུའི་ཆེད་དུ་ལོངས་སྤྱོད་གསོག་པར་འདོད་ནས་
སེར་སྣ་བྱས་པའི་མཐུ་ཁོ་ན་ལས་འབྱུང་། རིགས་ཕུན་གསུམ་ཚོགས་པར་སྐྱེ་བ་
དང༌། དབང་ཆེ་བ་དང་། ཀུན་གྱིས་གོང་དུ་བསྐུར་བའི་གནས་སུ་འགྱུར་བ་ནི་
ཡུལ་སེམས་ཅན་རྣམས་ལ་ང་རྒྱལ་དང་ཁྱད་གསོད་མེད་པར་གུས་པར་བྱས་པ་
དང༌། ལྷག་པར་ཕ་མ་དང་འཇིག་རྟེན་གྱི་ཡ་རབས་རྣམས་དང་རང་ལས་རྒན་པ་
རྣམས་དང་མཁན་སློབ་སོགས་ཡུལ་ཁྱད་པར་ཅན་རྣམས་ལ་གུས་པར་རིམ་གྲོ་
-26 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བྱས་པ་ལས་འབྱུང་། རིགས་དམའ་བ་དང་ཀུན་གྱི་བྲན་དུ་གྱུར་བ་དང་། ཚིག་མི་
བཙུན་པ་དང་། དབང་ཆུང་ཞིང་ཉམས་དམའ་བར་གྱུར་པ་དེ་དག་ཐམས་ཅད་ནི་
གཞན་ཁྱད་དུ་བསད་པ་ཁོ་ན་ལས་འབྱུང་བར་གསུངས་སོ། །ཚངས་པ་དང་བརྒྱ་
བྱིན་ལ་སོགས་པའི་གནས་ཐོབ་པ་ཡང་གཞན་གཅེས་འཛིན་ཉིད་ལས་འབྱུང་སྟེ།
སེམས་ཅན་ལ་ཉེ་རིང་མེད་པའི་སེམས་བསྒོམས་པ་དང༌། བྱམས་པ་བསྒོམ་པ་
ལས་ཚངས་པའི་གནས་སུ་སྐྱེ་བར་གསུངས་སོ། །བྱང་ཆུབ་སེམས་འགྲེལ་ལས་
ཀྱང་། འཇིག་རྟེན་བདེ་འགྲོ་ངན་འགྲོ་ཡི། །འདོད་དང་མི་འདོད་འབྲས་བུ་སྟེ། །
སེམས་ཅན་རྣམས་ལ་ཕན་པ་དང་། །གནོད་པ་ལས་ནི་འབྱུང་བ་འགྱུར། །སེམས་
ཅན་བསྟེན་པས་སངས་རྒྱས་ཀྱི། །གོ་འཕང་བླ་མེད་ཉིད་གྱུར་ན། །ལྷ་དང་མི་ཡི་
ལོངས་སྤྱོད་དང༌། །ཚངས་དང་དབང་པོ་དྲག་པོ་དང་། །འཇིག་རྟེན་སྐྱོང་བའི་རྟེན་
དེ་ དག །སེམས་ ཅན་ ཕན་ པ་ ཙམ་ ཞིག་ གིས། །མ་ དྲངས་ པ་ ནི་ འགྲོ་ གསུམ་
འདིར། །འགའ་ཡང་མེད་ལ་མཚར་ཅི་ཡོད། །སེམས་དམྱལ་དུད་འགྲོ་ཡི་དྭགས་
སུ། །སྡུག་བསྔལ་རྣམ་པ་དུ་མའི་དངོས། །སེམས་ཅན་རྣམས་ཀྱི་མྱོང་བ་གང་། །དེ་
ནི་སེམས་ཅན་གནོད་ལས་བྱུང་། །བཀྲེས་སྐོམ་ཕན་ཚུན་བརྡེག་པ་དང་། །གཟིར་
བ་ཡི་ནི་སྡུག་བསྔལ་ཉིད། །བཟློག་པར་དཀའ་ཞིང་ཟད་མེད་དེ། །སེམས་ཅན་
གནོད་ པའི་འབྲས་བུ་ཡིན། །ཞེས་གསུངས་སོ། །དེ་ལྟར་འཁོར་བའི་ གནས་ཀྱི་
བདེ་སྐྱིད་ཐམས་ཅད་སེམས་ཅན་གཅེས་འཛིན་ལས་བྱུང་བར་མ་ཟད། ཐར་པ་
དང༌ ཐམས་ཅད་ མཁྱེན་ པའི་ ལམ། འབྲས་བུ་ དང་ བཅས་ པ་ ཐམས་ཅད་ ཀྱང་
སེམས་ཅན་གཅེས་འཛིན་འདི་ཁོ་ན་ལས་འབྱུང་སྟེ། ཐོག་མར་རྒྱལ་བའི་བསྟན་པ་
དང་མཇལ་བ་ཡང་མ་རྒན་འདི་རྣམས་ཁོ་ནའི་དྲིན་ཡིན། དེ་ཡང་ཚེ་འདིའི་མ་རྒན་
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གྱིས་ རང་ ཉིད་མངལ་ དུ་ བཟུང་ནས་ ཆུད་མ་ཟོས་ པར་ བསྐྱངས། མངལ་ནས་
བཙས་ནས་ཀྱང་ནར་མ་གསོན་གྱི་བར་དུ་སྡིག་སྡུག་གཏམ་ངན་ཐམས་ཅད་ཁྱད་
དུ་བསད་དེ་དཀའ་བ་དུ་མས་བརྩེ་བས་བསྐྱངས་པའི་དྲིན་ལས་རྒྱལ་བའི་བསྟན་
པ་རིན་པོ་ཆེ་དང་མཇལ་བ་ཡིན་ནོ། །བསྟན་པ་དང་མཇལ་ནས་དགེ་སློང་གི་སྡོམ་
པ་རྣམ་པར་དག་པ་ཐོབ་པ་ཡང་མ་རྒན་སེམས་ཅན་རྣམས་ལ་ རག་ལས་ཏེ།
སེམས་ཅན་རྣམས་དམིགས་ཡུལ་དུ་བྱས་ནས་གཞན་གནོད་གཞི་བཅས་ལས་
བཟློག་སྟེ་ཕན་པའི་སེམས་བསྐྱེད་པ་ལས་སྡོམ་པ་འདི་ཐོབ་དགོས་པ་ཡིན་ནོ། །
ཐེག་པ་ཆེན་པོའི་ལམ་དུ་འཇུག་པ་ཡང་མ་རྒན་འདི་དག་ཉིད་ལ་རག་ལས་ཏེ།
ཐེག་པ་ཆེན་པོའི་ལམ་གྱི་རྩ་བ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་ལ། བྱང་
ཆུབ་ཀྱི་སེམས་རིན་པོ་ཆེ་སྐྱེ་བ་ནི་སེམས་ཅན་གཅེས་འཛིན་འདི་ཁོ་ན་ལ་རག་
ལས་སོ། །ཡང་བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ལ་སྙིང་རྗེ་ཆེན་པོ་སྐྱེ་དགོས་དེ་
ནི་མ་རྒན་སེམས་ཅན་རྣམས་དམིགས་ཡུལ་དུ་བྱས་པ་ཁོ་ན་ལས་སྐྱེ་བ་ཡིན་ནོ། །
སྙིང་རྗེ་ཆེན་པོ་སྐྱེ་བ་ལ་མ་རྒན་སེམས་ཅན་རྣམས་ཡིད་དུ་འོང་ཞིང་གཅེས་ལ་
ཕངས་པའི་རྣམ་པ་ཅན་གྱི་ཡིད་འོང་གི་བྱམས་པ་ངེས་པར་སྔོན་དུ་བསྒོམ་དགོས་
ཏེ། ཡིད་འོང་གི་བྱམས་པ་དེ་མེད་པར་སྙིང་རྗེ་ཆེན་པོ་སྐྱེ་བའི་ཐམས་མེད་པར་
མདོ་རྒྱུད་བསྟན་བཅོས་ཐམས་ཅད་ནས་བཤད་ཅིང་རིགས་པ་དྲི་མ་མེད་པས་
འགྲུབ་པར་སྔར་བཤད་ཟིན་པ་ལྟར་རོ། །དེ་ལྟར་ན་མ་རྒན་སེམས་ཅན་རྣམས་ལ་
མ་བརྟེན་པར་བྱམས་པ་དང་སྙིང་ རྗེ་གང་ཡང་སྐྱེ་ཐབས་མེད། དེ་མེད་པར་བྱང་
ཆུབ་ཀྱི་སེམས་སྐྱེ་ཐབས་མེད་པས་ཐེག་པ་ཆེན་པོའི་ལམ་དུ་འཇུག་པར་འདོད་ན་
མ་རྒན་སེམས་ཅན་ལ་མ་བརྟེན་པར་འཇུག་ཐབས་མེད་དོ། །དེར་མ་ཟད་ཐེག་
28 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དམན་གྱི་ལམ་དུ་འཇུག་ན་ཡང་སེམས་ཅན་ལ་མ་བརྟེན་པར་འཇུག་ཐབས་མེད་
དེ། ཐེག་དམན་གྱི་ལམ་ཐམས་ཅད་ཀྱི་གནད་བསྡུས་ན། བསླབ་པ་གསུམ་དུ་འདུ།།
ཤེས་རབ་ཀྱི་བསླབ་པས་ཉོན་མོངས་སྤངས་ནས་འབྲས་བུ་མངོན་དུ་བྱེད་པ་ཡིན།
ཤེས་ རབ་ དེ་ འབྱུང་ བ་ ལ་ བསམ་ གཏན་ དགོས། དེ་ འབྱུང་ བ་ ལ་ ཚུལ་ ཁྲིམས་
དགོས། སོ་ཐར་གྱི་ཚུལ་ཁྲིམས་རྣམ་དག་ཐོབ་པ་ཡང་ཡུལ་སེམས་ཅན་དམིགས་
ཡུལ་དུ་བྱས་ནས་ཐོབ་དགོས་པར་སྔར་བཤད་ཟིན་པ་ལྟར་རོ། །ཐེག་ཆེན་གྱི་ལམ་
དུ་ཞུགས་ནས་ས་ལམ་རྫོགས་པ་ཡང་ཡུལ་སེམས་ཅན་ཉིད་ལ་རག་ལས་ཏེ། མ་
རྒན་སེམས་ཅན་འདི་རྣམས་གཅེས་པར་བཟུང་ནས་འདི་རྣམས་ལ་ལུས་ལོངས་
སྤྱོད་དགེ་རྩ་གསུམ་བཏང་བས་སྦྱིན་པའི་ཕར་ཕྱིན་རྫོགས་པར་འགྱུར། མ་རྒན་
འདི་རྣམས་དམིགས་ཡུལ་དུ་བྱས་ནས་གནོད་འཚེ་སྤངས་ཤིང་སྒོ་དུ་མ་ནས་ཕན་
པ་བསྒྲུབས་པས་ཚུལ་ཁྲིམས་དང་། དེ་བཞིན་དུ་བཟོད་པ་ཡང་མ་རྒན་སེམས་
ཅན་འདི་རྣམས་དམིགས་ཡུལ་དུ་བྱས་ནས་བསྒྲུབ་དགོས། བརྩོན་འགྲུས་ཀྱང་
འདི་རྣམས་དམིགས་ཡུལ་དུ་བྱས་ནས་བསྒྲུབ་དགོས། ཐེག་པ་ཆེན་པོ་ཐུན་མོང་མ་
ཡིན་པའི་བསམ་གཏན་ཡང་འདི་རྣམས་དམིགས་ཡུལ་དུ་བྱས་ནས་བསྒྲུབ་དགོས།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་འདི་རྣམས་དམིགས་ཡུལ་དུ་བྱས་ནས་བསྒྲུབ་
དགོས། མདོར་ན་ལམ་ལྔ་དང་། ས་བཅུ་པོ་ཐམས་ཅད་མ་རྒན་སེམས་ཅན་འདི་
རྣམས་ལ་བརྟེན་ནས་བསྒྲུབ་དགོས། མ་རྒན་སེམས་ཅན་གཅེས་པར་འཛིན་པ་ཇི་
ཙམ་ཤུགས་དྲག་པ་བཞིན་དུ་ས་ལམ་མྱུར། ཐེག་པ་ཆེ་ཆུང་གི་ཁྱད་པར་ཡང་མ་
རྒན་སེམས་ཅན་རྣམས་གཅེས་པར་འཛིན་པ་འདིའི་སྟེང་ནས་འབྱེད་པ་ཡིན་ཏེ།
རང་ཡལ་བར་དོར་ནས་མ་རྒན་སེམས་ཅན་རྣམས་གཅེས་པར་འཛིན་པའི་བསམ་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
པ་ཤུགས་དྲག་པོས་བྱང་ཆུབ་ཏུ་སེམས་བསྐྱེད་ནས་ཅི་བྱེད་སེམས་ཅན་གྱི་དོན་དུ་
བྱེད་ པ་ ཞིག་ ལ་ཐེག་པ་ཆེན་པོ་ཞེས་བརྗོད། བསམ་པ་དེ་འདྲ་མེད་ པར་ རང་
གཅིག་པུ་ཅི་ཐར་བྱེད་པ་ཞིག་ལ་ཐེག་པ་དམན་པ་ཞེས་བརྗོད་པ་ཡིན་ནོ། །ས་
ལམ་རྫོགས་ནས་འབྲས་བུ་སངས་རྒྱས་ཀྱི་གོ་འཕང་ཐོབ་པའི་ཚེ་ཡང་མ་རྒན་
སེམས་ཅན་ཁོ་ན་ལ་བརྟེན་དགོས་ཏེ། སངས་རྒྱས་འཇིག་རྟེན་དུ་འབྱོན་པ་ཡང་མ་
རྒན་འདི་རྣམས་ཀྱི་དོན་ཁོ་ནར་འབྱོན་དགོས། ཆོས་ཀྱི་འཁོར་ལོ་བསྐོར་བ་ཡང་
སེམས་ཅན་གྱི་དོན་ཁོ་ནར་བསྐོར་དགོས། མདོར་ན་སེམས་ཅན་ལ་མ་དམིགས་
པར་སངས་རྒྱས་ཀྱི་མཛད་པ་གང་ཡང་འབྱུང་བའི་རྒྱུ་མེད་དོ། །དེ་ལྟར་ཡང་རྨི་
ལམ་ཡིད་བཞིན་ནོར་བུའི་གཏམ་ལས། གལ་ཏེ་སེམས་ཅན་དེ་དག་མེད་གྱུར་
ན། །འདི་ནི་གང་གི་ཆེད་དུ་སྦྱིན་པ་གཏོང་། །གལ་ཏེ་ལུས་ཅན་རྣམས་ནི་མེད་གྱུར་
ན། །གང་ལས་འདུ་བའི་ཚུལ་ཁྲིམས་འཐོབ་པར་འགྱུར། །ཉེས་པ་བྱེད་པ་ཡང་ནི་
གང་ཞིག་ཡིན། །གང་གི་ཆེད་དུ་དཔའ་བོ་བཟོད་པ་བསྒོམ། །གང་ཞིག་མངོན་
པར་འདོད་པ་ཐོབ་བྱའི་ཕྱིར། །སུ་ཡི་ཆེད་དུ་བརྩོན་འགྲུས་དེ་དེ་བྱེད། །གལ་ཏེ་
ལུས་ཅན་རྣམས་ནི་མེད་གྱུར་ན། །ཇི་ལྟར་བྱམས་དང་སྙིང་རྗེ་དགའ་བ་དང་། །
བཏང་སྙོམས་དག་ལ་ཡང་དག་བརྟེན་ནས་ནི། །བསམ་གཏན་སྙོམས་འཇུག་བདེ་
བ་ཐོབ་པར་འགྱུར། །ཐར་པ་བདེ་བ་དངོས་དང་དངོས་མེད་ཤེས། ཁམས་དང་
བསམ་པ་བག་ལ་ཉལ་དུ་བརྗོད། །ཀུན་ནས་ཉོན་མོངས་རྣམ་པར་བྱང་བ་དག །
གལ་ཏེ་དེ་དག་མེད་ན་ ཇི་ ལྟར་ཤེས། །བྱང་ཆུབ་ཕྱོགས་དང་མཐུན་པའི་ཆོས་
རྣམས་ཀྱི། །རྒྱུ་ནི་འདི་ལྟར་སེམས་ཅན་རྣམས་ཡིན་པས། །དེ་ཕྱིར་རྫོགས་པའི་
བྱང་ཆུབ་འདོད་པ་ཡིས། །སེམས་ཅན་རྣམས་ནི་བླ་མ་བཞིན་དུ་བལྟ། །ཞེས་དང་།
- 30 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བྱང་ ཆུབ་ སེམས་ འགྲེལ་ ལས། སེམས་ ཅན་རྣམས་ ལ་ ཆགས་ བྲལ་ བ། །དུག་
བཞིན་ འབད་ པས་ སྤང་བར་བྱ། །ཉན་ཐོས་རྣམས་ནི་ཆགས་ བྲལ་བས། །བྱང་
ཆུབ་ དམན་ པ་ ཐོབ་ མིན་ ནམ། །སེམས་ཅན་ཡོངས་ སུ་ མ་ དོར་བས། །རྫོགས་
སངས་ རྒྱས་ ཀྱིས་ བྱང་ ཆུབ་ ཐོབ། །དེ་ ལྟར་ ཕན་ དང་ མི་ ཕན་ པའི། །འབྲས་བུ་
འབྱུང་བར་དཔྱད་པ་ན། །དེ་དག་སྐད་ཅིག་གཅིག་ཀྱང་ནི། །རང་དོན་ཆགས་ཤིང་
ཇི་ལྟར་གནས། །སྙིང་རྗེ་བརྟན་པའི་རྩ་བ་ཅན། །བྱང་སེམས་མྱུ་གུ་ལས་བྱུང་བ། །
གཞན་དོན་གཅིག་འབྲས་བྱང་ཆུབ་ནི། །རྒྱལ་བའི་སྲས་རྣམས་བསྒོམ་པར་བྱེད། །
གང་ཞིག་སྒོམས་པས་བརྟན་པ་ནི། །གཞན་གྱི་སྡུག་བསྔལ་གྱིས་བྲེད་རྣམས། །
བསམ་གཏན་བདེ་བ་དོར་ནས་ཀྱང་། །མནར་མེད་པར་ཡང་འཇུག་པར་བྱེད། །
འདི་ནི་ངོ་མཚར་འདི་བསྔགས་འོས། །འདི་ནི་དམ་པའི་ཚུལ་ལུགས་མཆོག །ཅེས་
དང༌། སྤྱོད་འཇུག་ལས། གང་ཞིག་གང་མེད་མི་འབྱུང་ལ། །གང་ཞིག་ཡོད་ན་ཡོང་
འགྱུར་བ། །དེ་ཉིད་དེ་ཡི་རྒྱུ་ཡིན་ན། །ཅི་ལྟར་དེ་ལ་གེགས་ཞེས་བྱ། །དུས་སུ་ཕྱིན་
པའི་སློང་མོ་པས། །སྦྱིན་པའི་གེགས་བྱས་ཡོད་མ་ཡིན། །རབ་ཏུ་འབྱིན་པར་བྱེད་
གྱུར་པ། །རབ་བྱུང་གེགས་ཞེས་བྱར་མི་རུང་། །འཇིག་རྟེན་ན་ནི་སློང་བ་མོད། །
གནོད་པ་བྱེད་པ་དཀོན་པ་སྟེ། །འདི་ལྟར་བདག་གནོད་མ་བྱས་ན། །འགའ་ཡང་
ཚུར་གནོད་མི་བྱེད་དོ། །དེ་བས་ངལ་བས་མ་བསྒྲུབས་པའི། ཁྱིམ་དུ་གཏེར་ནི་
བྱུང་བ་ལྟར། །བྱང་ཆུབ་སྤྱོད་པའི་གྲོགས་གྱུར་པས། །བདག་གིས་དགྲ་ལ་དགའ་
བར་བྱ། །འདི་དང་བདག་གིས་བསྒྲུབས་པས་ན། །དེ་ཕྱིར་བཟོད་པའི་འབྲས་བུ་
འདི། །འདི་ལ་ཐོག་མར་བདར་འོས་ཏེ། །འདི་ལྟར་དེ་ནི་བཟོད་པའི་རྒྱུ། ཞེས་པ་
དང༌། སྨན་པ་བཞིན་དུ་ཕན་བརྩོན་ན། །བདག་གིས་བཟོད་པ་ཅི་ལྟར་འགྲུབ། །
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེ་བས་རབ་ཏུ་སྡང་སེམས་ལ། །བརྟེན་ནས་བཟོད་པ་སྐྱེ་བས་ན། །དེ་ཉིད་བཟོད་
པའི་རྒྱུ་ཡིན་པས། །དམ་པའི་ཆོས་བཞིན་མཆོད་པར་འོས། །དེ་ཕྱིར་སེམས་ཅན་
ཞིང་དང་ནི། །རྒྱལ་བའི་ཞིང་ཞེས་ཐུབ་པས་གསུངས། །འདི་དག་མགུ་བྱས་མང་
པོ་ཞིག །འདི་ལྟར་ཕུན་ཚོགས་ཕ་རོལ་ཕྱིན། །ཞེས་གསུངས་པ་ལྟར་རོ། །ད་ལྟ་
རང་ཅག་རྣམས་སངས་རྒྱས་ཀྱི་སྐུ་ལ་མཆོད་པ་འབུལ་ཞིང་གུས་པར་བྱེད། སྡུག་
བསྔལ་ཞི་བ་དང་། བདེ་བ་འབྱུང་བའི་སྨོན་ལམ་འདེབས་ཤིང་ཐེག་པ་ཆེན་པོའི་
ས་ལམ་རྣམས་རྒྱུད་ལ་སྐྱེ་བའི་གསོལ་འདེབས་བྱེད་ཁུལ་བྱེད་ཀྱང་། སྡུག་བསྔལ་
ཞི་བ་དང་། བདེ་བ་ཐམས་ཅད་གང་ལས་འབྱུང་བ་དང༌། ཁྱད་པར་ཐེག་པ་ཆེན་
པོའི་ས་ལམ་འབྲས་བུ་དང་བཅས་པ་གང་ལས་འབྱུང་བའི་རྒྱུ་མ་རྒན་སེམས་ཅན་
རྣམས་ཁྱད་དུ་གསོད་ཅིང་ཡལ་བར་འདོར་བ་འདི་ནི་ཆེས་བླུན་པ་ཡིན་ཏེ། སངས་
རྒྱས་གང་ལས་འགྲུབ་པའི་རྒྱུ་དེ་ལ་ཁྱད་དུ་གསོད་དགྲར་འཛིན་རྣམ་པ་ཀུན་ནས་
མི་མཐུན་པར་བཟུང་ནས་རྒྱུ་དེ་དག་གཞན་ཞིག་ནས་འབྱུང་བར་གྱུར་ཅིག་ཅེས་
སྨོན་ལམ་འདེབས་པ་ལྟ་བུ་ཡིན་པས་ཤིན་ཏུ་ནོར་བ་ཡིན་ནོ། །དེ་ལྟར་ཡང་། སྤྱོད་
འཇུག་ལས། སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་
བ་ལ། །རྒྱལ་ལ་གུས་བྱེད་དེ་བཞིན་དུ། །སེམས་ཅན་ལ་མིན་ཅི་ཡི་ཚུལ། །བསམ་
པའི་ཡོན་ཏན་རང་གིས་མིན། །འབྲས་བུ་ལས་ཡིན་དེས་མཚུངས་པར། །སེམས་
ཅན་ རྣམས་ ལའང་ ཡོན་ ཏན་ ཡོད། །དེ་ ཕྱིར་ དེ་ དག་ མཉམ་ པ་ ཡིན། །བྱམས་
སེམས་ལྡན་ལ་མཆོད་པ་གང་། །དེ་ནི་སེམས་ཅན་ཆེ་བ་ཉིད། །སངས་རྒྱས་དད་
པའི་ བསོད་ ནམས་ གང་། །དེ་ ཡང་ སངས་ རྒྱས་ ཆེ་ བ་ ཉིད། །སངས་ རྒྱས་ ཆོས་
འགྲུབ་ཆ་ཡོད་པ། །དེས་ན་དེ་དག་མཉམ་པར་འདོད། །ཡོན་ཏན་རྒྱ་མཚོ་མཐའ་
- 32 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཡས་པའི། །སངས་རྒྱས་རྣམས་དང་འགའ་མི་མཉམ། །ཡོན་ཏན་མཆོག་ཚོགས་
གཅིག་པུ་ཡི། །ཡོན་ཏན་ཤེས་ཙམ་འགའ་ཞིག་ལ། །སྣང་ནའང་དེ་ལ་མཆོད་དོན་
དུ། ཁམས་གསུམ་ཕུལ་ཡང་ཆུང་བར་འགྱུར། །སངས་རྒྱས་ཆོས་མཆོག་སྐྱེ་བའི་
ཤེས། །སེམས་ ཅན་ རྣམས་ ལའང་ ཡོད་ པས་ན། །འདི་ ཙམ་ ངག་ གི་ ཆ་ བསྟན་
ནས། །སེམས་ཅན་མཆོག་བྱར་རིགས་པར་འགྱུར། །ཞེས་གསུངས་པ་ལྟར་རོ། །
དེས་ན་རྒྱལ་བ་དགྱེས་པའི་མཆོད་པ་བྱ་བར་འདོད་ན་སེམས་ཅན་རྣམས་ལ་
གཅེས་པར་འཛིན་དགོས་ཏེ། རྨི་ལམ་ཡིད་བཞིན་ནོར་བུའི་གཏམ་ལས། གཞན་
ཡང་བཅོམ་ལྡན་འདས་ལ་བདག་དགའ་སྟེ། །གང་ཕྱིར་འདི་དག་ཆེད་དུ་བཅོམ་
ལྡན་འདས། །ཤིན་ཏུ་ཡུན་རིང་པོར་ནི་སྐྱེ་གྱུར་པ། །དེས་ཀྱང་བདག་ནི་སེམས་
ཅན་རྣམས་ལ་དགའ། །འདི་ལྟར་ཕན་དང་གནོད་པ་བྱས་པ་ལས། །བདེ་བ་དང་
ནི་སྡུག་བསྔལ་ཚད་མེད་པ། །གཉིས་ཀའི་རྒྱུ་རུ་འགྱུར་བ་དེ་ཕྱིར་ཡང་། །སེམས་
ཅན་རྣམས་ནི་བདག་གི་བླ་མ་ཡིན། །ཞེས་དང༌། འདི་དག་ཉིད་ལ་ཕན་འདོད་
པའི། །བརྩོན་འགྲུས་གོ་ཆ་གྱོན་པ་ནི། །འབྲས་བུ་ཆེ་བ་བསྐལ་སྟོང་དུ། །དམྱལ་
བའི་མེར་ཡང་གནས་པར་སྤྲོ། །བདག་གི་སྐྱེད་དང་འཇིག་དང་རྟོག་པ་ལ། ཇི་ལྟ་
བ་དང་ཇི་སྙེད་གནོད་པ་ཡི། །སེམས་ཅན་དེ་དག་བསམ་གཏན་དབང་གིས་ནི། །
བླ་མ་དང་ནི་ལྷར་ཡང་རབ་ཏུ་བསྒོམས། །དེ་ལྟར་ཆོས་ལྔ་པོ་དག་ཡོད་ན་ནི། །
ལེགས་སྐྱེས་རྩ་ཅན་བྱང་ཆུབ་སེམས་དཔའ་ནི། །འཕགས་པའི་ཤེས་རབ་ཕ་རོལ་
ཕྱིན་པ་ཡིས། །ངེས་པ་གང་བ་ཡིན་པར་བརྗོད་པར་བྱ། །གང་ཞིག་བསྟེན་པས་
ཆེན་པོ་ཉིད་འཐོབ་ཅིང་། །གནོད་ པས་ དཀའ་ བའི་ ལོག་པར་ལྟུང་བ་འཐོབ། །
སྲོག་ཀྱང་ཡོངས་སུ་བཏང་བ་བྱས་ནས་ཀྱང་། །དེ་དག་དགའ་བར་བྱ་བ་ཉིད་དུ་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རིགས། །མང་པོ་གང་དག་བསྟེན་པས་གྲུབ་པ་ནི། །ཐོབ་པ་དེ་ལྟར་སེམས་ཅན་དེ་
དག་ཡིན། །སེམས་ཅན་དེ་དག་ལས་ནི་ཞིང་གཞན་པའི། །གྲུབ་པའི་ཞིང་ནི་འགྲོ་
བ་ན་ཡོད་མིན། །ཞེས་དང༌། སྤྱོད་འཇུག་ལས། གཞན་ཡང་གཡོ་མེད་གཉེན་གྱུར་
ཅིང་། །ཕན་པ་དཔག་མེད་མཛད་རྣམས་ལ། །སེམས་ཅན་མགུ་ བྱ་མ་གཏོགས་
པ། །གཞན་ གང་ཞིག་གིས་ལན་ལོན་འགྱུར། །གང་ ཕྱིར་ སྐུ་ གཏོང་མནར་མེད་
འཇུག་པ་ལ། །དེ་ལ་ཕན་བཏགས་ལན་ལོན་འགྱུར་བས་ན། །དེ་བས་འདི་དག་
གནོད་ཆེན་བྱས་ན་ཡང་། །ཐམས་ཅད་བཟང་རྒུ་ཞིག་ཏུ་སྤྱད་པར་བྱ། །རེ་ཞིག་
བདག་གི་རྗེར་གྱུར་ཉིད་ཀྱང་ནི། །གང་ཕྱིར་རང་གི་སྐུ་ལའང་མི་གཟིགས་པ། །དེ་
ལ་རྨོངས་པ་བདག་གིས་ཅི་ལྟར་ན། །ང་རྒྱལ་བྱ་ཞིང་བྲན་གྱི་དངོས་མི་བྱ། །གང་
དག་བདེ་བས་ཐུབ་རྣམས་དགྱེས་འགྱུར་ཞིང་། །གང་ལ་གནོད་ན་མི་དགྱེས་འབྱུང་
འགྱུར་བ། །དེ་དག་དགའ་བས་ཐུབ་དབང་ཀུན་དགྱེས་ཤིང་། །དེ་ལ་གནོད་བྱས་
ཐུབ་ལ་གནོད་པ་བྱས། །ཇི་ལྟར་ལུས་ལ་ཀུན་ནས་མེ་འབར་བ། །འདོད་པ་ཀུན་
གྱིས་ཡིད་བདེར་མི་འགྱུར་བ། །དེ་བཞིན་སེམས་ཅན་གནོད་ཆེན་བྱས་ན་ཡང་། །
ཐུགས་ རྗེ་ ཆེ་རྣམས་དགྱེས་ པའི་ ཐབས་མེད་དོ། །དེ་བས་བདག་གིས་འགྲོ་ལ་
གནོད་བྱས་པས། །ཐུགས་རྗེ་ཆེ་ཀུན་མི་དགྱེས་གྱུར་པ་གང༌། །སྡིག་དེ་དེ་རིང་སོ་
སོར་བཤགས་བགྱི་ཡིས། །མི་དགྱེས་གང་ལགས་དེ་ཐུབ་བཟོད་པར་གསོལ། །དེ་
བཞིན་གཤེགས་རྣམས་མཉེས་པར་བགྱི་སླད་དུ། །དེང་ནས་ངས་བརྟུལ་འཇིག་
རྟེན་ བྲན་དུ་མཆི། །འགྲོ་མང་རྡོག་པས་བདག་གི་སྤྱིར་ འཚོག་གམ། །འགུམས་
ཀྱང་མི་སྟོ་འཇིག་རྟེན་མགོན་དགྱེས་མཛོད། །འགྲོ་བ་འདི་ཀུན་ཐུགས་རྗེའི་བདག་
ཅན་དེས། །བདག་ཏུ་མཛད་པ་འདི་ལ་ཐེ་ཚོམ་མེད། །སེམས་ཅན་ངོ་བོར་མཐོང་
- 34 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བ་འདི་དག་ཉིད། །མགོན་དེའི་བདག་ཉིད་ཅི་ཕྱིར་གུས་མི་བྱེད་། །འདི་ཉིད་དེ་
བཞིན་གཤེགས་པ་མཉེས་བྱེད་ཡིན། །རང་དོན་ཡང་དག་སྒྲུབ་པའང་འདི་ཉིད་
དོ། །འཇིག་རྟེན་སྡུག་བསྔལ་སེལ་བའང་འདི་ཉིད་དེ། །དེ་བས་བདག་གིས་རྟག་
ཏུ་འདི་ཉིད་བྱ། །ཞེས་གསུངས་པ་ལྟར་རོ། །ཚུལ་དེ་དག་ཡང་ཡང་བསམས་ནས་
རང་ཡལ་བར་དོར་ཏེ་གཞན་གཅེས་པར་འཛིན་ཅིང་། རང་གི་ལུས་ལོངས་སྤྱོད་
དགེ་རྩ་དང་བཅས་པ་སེམས་ཅན་ལ་གཏོར་བའི་བློ་ཡང་ཡང་སྦྱང་། བསམ་པ་ཇི་
ལྟར་སྦྱོང་བ་ལྟར་དུ་ལག་ལེན་ལ་ཅི་ཐེབས་བྱ། སེམས་དཔའ་ཆེན་པོ་རྣམས་ཀྱི་
མཛད་པ་ལྟར་ལུས་དངོས་སུ་གཏོང་བ་སོགས་རེ་ཞིག་གི་མ་ནུས་ཀྱང་རང་གི་ནུས་
པ་དང་བསྟན་པའི་སེམས་ཅན་ལ་ཕན་ཐོགས་ཅི་འགྲུབ་བྱ། གནོད་པའི་བསམ་པ་
ཀུན་ནས་སློང་། སྤྱོད་ལམ་ཐམས་ཅད་དུ་དྲན་ཤེས་བཞིན་དང་ལྡན་པས་སེམས་
ཅན་ལ་གནོད་པའི་བསམ་སྦྱོར་མཐའ་དག་སྤོང་ཞིང་ཕན་པའི་ཐབས་སུ་ཅི་འགྱུར་
བྱ། སེམས་ཅན་མིག་གིས་མཐོང་བའི་ཚེ་ན་ཡང་འདི་དག་བདག་གི་མ་དྲིན་ཅན་
ནོ་སྙམ་པ་དང་། འདི་ལ་བརྟེན་ནས་བདག་གི་བྱང་ཆུབ་ཀྱི་ཚོགས་རྫོགས་པར་
འགྱུར་བས་བདག་གི་བསོད་ནམས་ཀྱི་ཞིང་ངོ་སྙམ་དུ་བྱམས་པ་དང་གུས་པའི་
སེམས་ཀྱིས་བལྟ་ཞིང་། །སེམས་ཅན་འདི་དག་མགུ་བར་བྱས་ན་རྒྱལ་བ་སྲས་
བཅས་ཀྱང་མཉེས་པར་འགྱུར་རོ་སྙམ་དུ་ཡང་ཡང་བསམ་པར་བྱའོ། །དེ་ལྟར་
ཡང་ སྤྱོད་ འཇུག་ ལས། མིག་ གིས་ སེམས་ཅན་ལྟ་ན་ཡང་། །འདི་དག་ཉིད་ལ་
བརྟེན་ནས་བདག །སངས་རྒྱས་ཉིད་དུ་འགྱུར་རོ་ཞེས། །དྲང་ཞིང་བྱམས་པའི་
ཚུལ་གྱིས་བལྟ། །ཞེས་སོ། །མ་རྒན་སེམས་ཅན་རྣམས་མགུ་བར་བྱས་ན་རྒྱལ་བ་
དགྱེས་ཤིང་སེམས་ཅན་ལ་གནོད་པ་བྱས་ན་རྒྱལ་བ་མི་དགྱེས་པ་ནི། རྒྱལ་བ་རང་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཉིད་ཀྱི་ཞལ་ནས་ཀྱང་། སེམས་ཅན་དོན་ཉིད་ང་ལ་གུས་ཡིན་གཞན་དག་གུས་
མིན་ལ། །གུས་པའང་ང་ཡི་དེ་ལ་སྙིང་རྗེ་མི་སྤོང་བ་ཡིན་ཏེ། །སྙིང་རྗེ་སྤངས་པའི་
སྤྱོད་པས་དམན་པར་འགྱུར་བ་གང་ཡིན་ལ། །སྙིང་རྗེ་ཉིད་ཀྱིས་དེ་ལ་གནོད་པར་
རིགས་ ཀྱིས་ གཞན་གྱིས་མིན། །ཞེས་ གསུངས། མ་ རྒན་ སེམས་ཅན་རྣམས་ལ་
བྱམས་སྙིང་རྗེ་བསྐྱེད་ན་རྒྱལ་བ་དགྱེས་པའི་མཆོད་པར་འགྱུར་བ་ནི། གང་ཞིག་
སེམས་ཅན་རྣམ་ལ་སྙིང་རྗེ་ལྡན་པས་རབ་འཇུག་ན། །དེས་ནི་ང་ལ་མཆོད་ཅིང་
བསྟན་ལ་གཅེས་པར་རབ་ཏུ་བཟུང་། །གང་ལ་ཚུལ་ཁྲིམས་ཐོས་དང་སྙིང་རྗེས་བློ་
གྲོས་གསལ་ཡོད་པ། །དེ་ལྟར་དེས་ནི་བདེ་བར་གཤེགས་པ་རྟག་ཏུ་མཆོད་པར་
གྱུར་ པ་ཡིན། །གསུངས། མ་རྒན་སེམས་ཅན་རྣམས་ལ་ གནོད་སེམས་སྐྱེས་ན་
དོན་གྱིས་སངས་རྒྱས་ལ་བལྟོས་མེད་དང་ཁྱད་གསོད་བྱས་པར་འགྱུར་བ་ནི།
སེམས་ཅན་ ཕན་ པའི་ དབང་ དུ་ བྱས་ ནས་ ངས་ འདི་ བསྒྲུབས་ པ་ སྟེ། །སྐུ་འདི་
སེམས་ཅན་དོན་ཉིད་ཁོ་ནར་ཀུན་ནས་བསྐྱེད་པ་ལ། །གང་ཞིག་ཡིད་ཀྱིས་ཀྱང་ནི་
སེམས་ཅན་དག་ལ་གནོད་བྱེད་པ། །དེ་ནི་ཇི་ལྟར་ང་ལ་བརྟེན་ཏེ་ང་ལ་བལྟོས་
བྲལ་ཡིན། །གསུངས། མ་རྒན་སེམས་ཅན་རྣམས་ལ་ཕན་སེམས་བསྐྱེད་ན་སངས་
རྒྱས་མཆོད་པའི་མཆོག་ཏུ་འགྱུར་ཞིང་སེམས་ཅན་ལ་ཕན་པའི་བསམ་པས་ཀུན་
ནས་བསླངས་ཏེ་མཆོད་པ་ཆུང་ངུ་ཞིག་ཕུལ་བ་ཡང་མཆོད་པའི་ཚོགས་ཆེན་པོར་
འགྱུར་ལ། སེམས་ཅན་ལ་གནོད་སེམས་བསྐྱེད་ནས་སངས་རྒྱས་ལ་མཆོད་པ་
རླབས་ཆེན་པོ་ཅི་ཕུལ་ཡང་དགྱེས་པར་མི་འགྱུར་བ་ནི། གང་གིས་ཡིད་ལ་དགའ་
བ་བསྐྱེད་ནས་མཆོད་པ་ཡིན་པ་ན། །སེམས་ཅན་དག་ལ་ཕན་པ་དེ་ནི་ཆུང་ཡང་
མཆོད་པ་ཡིན། །འཚེ་བའི་བདག་ཉིད་ཅན་དང་གཞན་ལ་གནོད་པ་འབྱུང་བ་ཡི། །
- 36 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མཆོད་ པ་ ལེགས་ པར་ སྦྱར་ བ་ ཡིན་ ཡང་ མཆོད་ པར་ འགྱུར་ མ་ ཡིན། །ཞེས་
གསུངས། ཐུབ་པས་བསྐལ་པ་གྲངས་མེད་མང་ པོར་ཚོགས་བསགས་ པ་དང༌།
ནོར་ལོངས་སྤྱོད་ཐམས་ཅད་སྦྱིན་པར་བཏང་བ་དང༌། སྐུ་ལུས་སྦྱིན་པར་བཏང་
བའང་གྲངས་མེད་བྱས་པ་ཐམས་ཅད་སེམས་ཅན་གྱི་དོན་ཁོ་ནར་མཛད་པ་དང་།
མཐར་སངས་རྒྱས་པའང་སེམས་ཅན་གྱི་དོན་ཁོ་ནར་ཡིན་པ་དང་ཆོས་གསུངས་པ་
སོགས་མཛད་པ་ཐམས་ཅད་སེམས་ཅན་གྱི་དོན་ཁོ་ནར་མཛད་པ་ཡིན་པས།
སེམས་ཅན་ལ་གནོད་པ་བྱས་ན་དོན་གྱིས་ཐུབ་པའི་དབང་པོ་ལ་གནོད་པ་བྱས་པ་
དང༌། སེམས་ཅན་ལ་ཕན་པ་བྱས་ན་དོན་གྱིས་ཐུབ་པའི་དབང་པོ་ལ་ཕན་པ་བྱས་
པ་ཡིན་པས་ཐུབ་པའི་དབང་པོ་དགྱེས་པ་ཞིག་བྱ་བར་འདོད་ན་མ་རྒན་སེམས་
ཅན་རྣམས་གཅེས་པར་འཛིན་དགོས་པ་ནི། ཆུང་མ་རྣམས་དང་བུ་དང་དབང་ཕྱུག་
རྒྱལ་སྲིད་ཆེན་པོ་དང༌། །ཤ་རྣམས་དང་ནི་ཁྲག་དང་ཚིལ་དང་ལུས་རྣམས་དང་ནི་
མིག །གང་རྣམས་ཁོ་ན་དགའ་བའི་དབང་བྱས་ང་ཡིས་བཏང་བ་སྟེ། །གང་ཞིག་
དེ་ལ་འཚེ་ན་དེ་ནི་ང་ལ་གནོད་པ་ཡིན། །སེམས་ཅན་རྣམས་ལ་མཆོག་ཏུ་ཕན་ན་
ང་ ལ་མཆོད་མཆོག་ཡིན། །སེམས་ཅན་རྣམས་ལ་གནོད་པའི་ མཆོག་ནི་ང་ལ་
གནོད་མཆོག་ཡིན། །ང་དང་སེམས་ཅན་དག་ནི་བདེ་དང་སྡུག་བསྔལ་མཚུངས་
འདོད་པས། །གང་ཞིག་སེམས་ཅན་གནོད་བྱེད་དེ་ནི་ང་ལ་ཇི་ལྟར་མོས། །སེམས་
ཅན་བརྟེན་ནས་ང་ཡིས་སྐྱོབ་པ་མཉེས་དང་དགེ་བ་བྱས། །སེམས་ཅན་དག་ལ་
བརྟེན་ནས་དོན་བསྒྲུབ་ཕ་རོལ་ཕྱིན་པའང་འཐོབ། །སེམས་ཅན་དོན་དུ་ཡིད་ལ་
བརྩོན་པ་བསྐྱེད་ནས་བདུད་བཏུལ་ཏོ། །དེ་བཞིན་སེམས་ཅན་ཉིད་སྤྱོད་གང་ཡིན་
པ་ཡིས་ང་སངས་རྒྱས། །ཕལ་ཏེ་སྐྱེ་དང་སྐྱེ་བར་སྲོག་ཆགས་དགའ་བའི་གྲོགས་
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མིན་ན། །གང་འདི་བྱམས་དང་སྙིང་རྗེས་སུ་ལ་དམིགས་པའི་གཞི་ལས་སྐྱེ། །རྣམ་
ཐར་དགའ་ སོགས་ སུ་ལ་བལྟོས་ཤིང་ཡུལ་དང་གཞི་གང་ཡིན། །སུ་ཡི་དོན་དུ་
རིངས་ནས་ང་ཡི་ཡིད་ཀྱིས་སྙིང་རྗེ་བསྒོམས། །ངས་ནི་སྲོག་ཆགས་ཉིད་ནི་གླང་
སོགས་དངོས་གྱུར་དུ་མ་བྱིན། །སེམས་ཅན་ཉིད་ནི་སྣོད་དུ་གྱུར་པས་ང་ཡི་སྦྱིན་པ་
བླངས། །སེམས་ཅན་སྣ་ཚོགས་རྒུད་གྱུར་པ་ལས་ང་ཡི་སྙིང་རྗེས་འཕེལ། །གལ་
ཏེ་སེམས་ཅན་མི་སྐྱོང་སུ་ཡི་དོན་དུ་བསྒྲུབ་པར་བྱ། །གལ་ཏེ་སྲོག་ཆགས་འཁོར་
བར་སྡུག་བསྔལ་དུ་མས་བཅོམ་མིན་ན། །སྐྱེ་བ་ལེན་ཅིང་སྡུག་བསྔལ་ཉམས་མེད་
སུ་ཕྱིར་བདག་གིར་བྱེད། །བདག་ཉིད་ཆེན་པོའི་འཁོར་བའི་རྒྱན་གྱིས་བདེ་བར་
གཤེགས་པ་འདི། །གལ་ཏེ་སེམས་ཅན་དགའ་ཕྱིར་མིན་ན་ངལ་འདི་སུའི་ཕྱིར་
བསྒྲུབས། །ཞེས་ གསུངས་ པ་ ལྟར་ རོ། །སེམས་ ཅན་ འདི་ དག་ རང་ གི་ གནས་
སྐབས་དང་མཐར་ཐུག་གི་འདོད་དོན་ཐམས་ཅད་སྟེར་བའི་ཡིད་བཞིན་གྱི་ནོར་བུ་
ལྟ་བུར་བསམ་དགོས་ཏེ། སློབ་དཔོན་ཀླུ་སྒྲུབ་ཀྱི་ཞལ་ནས། འདི་དག་ཡིད་བཞིན་
ནོར་བུ་སྟེ། །བུམ་པ་བཟང་ཡིན་འདོད་འཇོའི་བ། །དེ་ཕྱིར་ལྷ་དང་བླ་མ་བཞིན། །
དེ་དག་བསྟེན་པར་བྱ་བ་ཡིན། །ལུང་དང་རིགས་པས་ཡོངས་སུ་བལྟས་ནས་ནི། །
སེམས་ཅན་ཀུན་ནི་བདག་གི་སྙམ་རློམ་པའི། །དམ་པའི་ལག་ཏུ་དགེ་ལེགས་
ཐམས་ཅད་ནི། །ཡུན་མི་རིང་བར་འབྱུང་བར་འགྱུར་བ་ ཡིན། །འདི་ནི་ཐུབ་པ་
ཆེན་པོའི་སྤྱོད་པ་སྟེ། །དབང་བཅས་འདི་ལ་དཔྱད་པར་མི་བྱའོ། །ཇི་སྲིད་འདི་ནི་
མངོན་དུ་མ་བྱས་པ། །དེ་སྲིད་གྲུབ་པ་སྲིད་པ་མ་ཡིན་ནོ། །ཞེས་དང༌། དགེ་བའི་
བཤེས་གཉེན་གླང་རི་ཐང་པའི་ཞལ་ནས། བདག་ནི་སེམས་ཅན་ཐམས་ཅད་ལ། །
ཡིད་བཞིན་ནོར་བུ་ལས་ལྷག་པའི། །དོན་མཆོག་བསྒྲུབ་པའི་བསམ་པ་ཡིས། །
- 38 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རྟག་ཏུ་གཅེས་པར་འཛིན་པར་ཤོག །གང་དུ་སུ་དང་འགྲོགས་པའི་ཚེ། །བདག་
ཉིད་ཀུན་ནས་དམན་བལྟ་ཞིང་། །གཞན་ལ་བསམ་པ་ཐག་པ་ཡིས། །མཆོག་ཏུ་
གཅེས་པར་འཛིན་པར་ཤོག །སྤྱོད་ལམ་ ཀུན་ཏུ་རང་རྒྱུད་ལ། །རྟོག་ཅིང་ཉོན་
མོངས་སྐྱེས་མ་ཐག །བདག་གཞན་མ་རུང་བྱེད་པས་ན། །བཙན་ཐབས་གདོད་
ནས་བཟློག་ པར་ཤོག །རང་བཞིན་ངན་པའི་ སེམས་ཅན་ནི། །སྡིག་སྡུག་དྲག་
པོས་ནོན་མཐོང་ཚེ། །རིན་ཆེན་གཏེར་དང་ཕྲད་པ་བཞིན། །རྙེད་པར་དཀའ་བའི་
གཅེས་འཛིན་ཤོག །ཅེས་གསུངས་པ་ལྟར་རོ། །དེ་ལྟར་སེམས་ཅན་རྣམས་ཡིད་
བཞིན་གྱི་ནོར་བུ་ལྟ་བུར་བལྟ་བ་དེ་ཡང་གནས་སྐབས་ཀྱི་འདོད་དོན་བསྒྲུབ་པ་ལ་
འདྲ་བའི་དཔེར་བླངས་པ་ཡིན་གྱི། མཐར་ཐུག་གི་དོན་བསྒྲུབ་པ་ལ་ཡིད་བཞིན་
གྱི་ནོར་བུ་ལས་མ་རྒན་སེམས་ཅན་རྣམས་ཆེས་ལྷག་པས་དཔེར་མི་རུང་ངོ༌། །དེ་
ཡང་གནས་སྐབས་སུ་ཚེ་རིང་བ་དང་ནད་མེད་པ་དང་ལོངས་སྤྱོད་ཕུན་སུམ་ཚོགས་
པ་ཐོབ་པ་ནི་མ་རྒན་སེམས་ཅན་རྣམས་དང༌། ཡིད་བཞིན་གྱི་ནོར་བུ་གཉིས་ཀ་
འདྲ་སྟེ་ཡིད་བཞིན་གྱི་ནོར་བུ་རིན་པོ་ཆེ་རྒྱལ་མཚན་གྱི་རྩེ་མོ་ལ་བཏགས་ཏེ་
མཆོད་ཅིང་གསོལ་བ་བཏབ་ན་ཚེ་རིང་ནད་མེད་ལོངས་སྤྱོད་ཐམས་ཅད་འགྲུབ་པ་
བཞིན་དུ། རང་ཡལ་བར་དོར་ནས་གཞན་གཅེས་པར་བཟུང་སྟེ་མ་རྒན་སེམས་
ཅན་རྣམས་མཆོད་ན་ཚེ་རིང་ནད་མེད་ལོངས་སྤྱོད་ཐམས་ཅད་འབད་མེད་དུ་
འགྲུབ་སྟེ། བདག་པས་གཞན་གཅེས་སྒོམ་པའི་སེམས་དཔའ་ཆེན་པོ་རྣམས་ལ་
ཚངས་པ་དང་བརྒྱ་བྱིན་ལ་སོགས་པ་ལྷ་མཐུ་བོ་ཆེ་རྣམས་དང་ཀླུའི་རྒྱལ་པོ་དགའ་
བོ་དང་ འཇོག་པོ་ལ་སོགས་པ་ཐམས་ཅད་ཀྱང་ཞབས་ཀྱི་དྲུང་དུ་ལྷགས་ནས་
གཙུག་གི་ནོར་བུས་ཞབས་ཀྱི་མཐིལ་ལ་གཏུག་ཅིང་ལྷ་དང་ཀླུ་ལ་སོགས་པའི་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལོངས་སྤྱོད་མཐའ་དག་གིས་མཆོད་པ་བྱེད་ན། མིའི་གནས་ཀྱི་ལོངས་སྤྱོད་རྣམས་
འགྲུབ་པ་ལྟ་ཅི་སྨོས། ཡིད་བཞིན་གྱི་ནོར་བུ་མཆོད་པས་ཚེ་འདིའི་ལོངས་སྤྱོད་
ཙམ་འགྲུབ་ཀྱི་ཚེ་ཕྱི་མར་ནི་གང་ཡང་ཕན་པ་མེད་དེ། འཆི་བའི་ཚེ་ཡིད་བཞིན་གྱི་
ནོར་བུ་འབུམ་ཕྲག་ཡོད་ཀྱང་གཅིག་ཀྱང་ཁྱེར་དབང་མེད་པ་རྣམ་ཤེས་འདི་གཅིག་
པུ་འཇིག་རྟེན་ཕ་རོལ་ཏུ་འགྲོ་ཞིང་དེའི་ཚེ་ཡིད་བཞིན་གྱི་ནོར་བུས་གང་ཡང་མི་
ཕན་ནོ། །མ་རྒན་སེམས་ཅན་རྣམས་མཆོད་ན་ནི་ཚེ་འདི་བས་ཀྱང་ཕྱི་མ་ལ་ཕན་པ་
ཆེ་སྟེ། ཚེ་རབས་ཕྱི་མར་གནས་དང་ལུས་དང་ལོངས་སྤྱོད་ཕུན་སུམ་ཚོགས་པ་
ཐམས་ཅད་འབད་རྩོལ་ལ་མི་ལྟོས་པར་ལྷུན་གྱི་གྲུབ་པ་ཞིག་འོང་སྟེ། དེ་དག་ཇི་
ལྟར་འབྱུང་བའི་ཚུལ་ཐུབ་པའི་འཁྲུངས་རབས་རྣམས་ནས་གསལ་བ་ལྟར་རོ། །དེ་
ལྟར་བདག་གཅེས་འཛིན་གྱི་སྐྱོན་དང་། གཞན་གཅེས་འཛིན་གྱི་ཕན་ཡོན་སྒོ་དུ་མ་
ནས་བསམས་པས་བདག་གཅེས་འཛིན་ལ་དགྲར་མཐོང་སྟེ། དེའི་ཁ་མི་འཛིན།
ཕྱོགས་མི་སྦྱོར་བར་བློ་ངན་དེ་མ་སྐྱེས་པ་མི་བསྐྱེད། སྐྱེས་པ་རྒྱུན་འཐུད་དུ་མི་
བཞུག་པར་གཉེན་པོས་ཚར་བཅད། གཉེན་པོ་ཤོར་ཏེ་བདག་གཅེས་འཛིན་གྱི་བློ་
སྐྱེ་བར་སྣང་ན་དེ་མ་ཐག་ཏུ་དྲན་པས་ཟིན་པར་བྱས་ལ་འགོང་པོ་ཁོ་བྱུང་ཨང་སྙམ་
པ་བྱས་ནས་འགོང་པོ་འདིས་སྔར་ཡང་འཁོར་བ་ཐོག་མེད་ནས་ད་བར་མཐའ་མེད་
པའི་གནོད་པ་ལ་སྦྱར། ད་དུང་ཡང་འགོང་པོ་འདིའི་དབང་དུ་བཏང་ན་འཇིག་རྟེན་
གྱི་ཁ་ངག་ལ་འདུག་ས་དཔྲལ་པར་བྱས་ནས་མིག་ལ་ཐལ་བ་འདེབས་ཟེར་བ་
ལྟར། འགོང་ པོ་འདི་ སྙིང་དུ་གནས་ན་འཕྲལ་ཕན་པ་ལྟར་བཅོས་པའི་སླུ་བྲིད་
ཀྱིས་བསླུས་ནས་བདག་དམྱལ་བའི་མེ་དོང་དུ་ངེས་པར་བསྐྱུར་བར་བྱེད་པས་ཅི་
ལ་ཐུག་ཀྱང་འགོང་པོ་འདིའི་དབང་དུ་མི་གཏོང་སྙམ་དུ་ཞེ་དམ་དྲག་པོ་བཅས་
- 40 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནས་དགག་ པར་ བྱ་སྟེ། སྤྱོད་འཇུག་ལས། ཁྱོད་ ཀྱིས་ ཁོ་བོ་གར་བརླག་པའི། །
སྔོན་གྱི་དུས་དེ་གཞན་ཡིན་ཏེ། །ངས་མཐོང་ང་ཁྱོད་གང་དུ་འགྲོ ཁྱོད་ཀྱི་དྲེགས་པ་
ཀུན་གཞོམ་བྱ། །ད་དུང་བདག་ལ་རང་གི་དོན། །ཡོད་སྙམས་སེམས་པ་དེ་དོར་
ཞིག །བདག་ གིས་ གཞན་ ལ་ ཁྱོད་ བཙོངས་ ཀྱིས། །སྐྱོ་ བར་ མ་ སེམས་ ཞོ་ ཤ་
ཕུལ། །གལ་ཏེ་བག་མེད་གྱུར་ནས་ཁྱོད། །སེམས་ཅན་རྣམས་ལ་མ་བྱིན་ན། ཁྱོད་
ཀྱིས་ཁོ་བོ་དམྱལ་བ་ཡི། །བསྲུང་མ་རྣམས་ལ་བྱིན་དུ་ངེས། །དེ་ལྟར་ཁྱོད་ཀྱིས་རེ་
ལྟ་ཞིག ཁོ་བོ་བྱིན་པས་ཡུན་རིང་སྡུག །ད་ནི་ཁོན་རྣམས་དྲན་བྱས་ཏེ། ཁྱོད་ཀྱིས་
རང་དོན་སེམས་པ་གཞོམ། །ཞེས་གསུངས་སོ། །དེ་བཞིན་དུ་རང་ཡལ་བར་དོར་
ནས་གཞན་གཅེས་པར་འཛིན་པའི་བློ་ཤུགས་དྲག་བསྐྱེད་དེ། མ་རྒན་སེམས་ཅན་
རྣམས་ལ་ཕངས་པ་དང་སྡུག་པ་དང་ཡིད་དུ་འོང་བའི་བློ་ཅི་སྐྱེ་བྱ། དེ་ལྟར་ཡིད་དུ་
འོང་བའི་བློ་བྱུང་ན། དེ་ནས་བདག་གི་མ་རྒན་སེམས་ཅན་འདི་རྣམས་ཇི་ལྟར་
བྱས་ན་བདེ་བ་དང་བདེ་བའི་རྒྱུ་ཐམས་ཅད་དང་ལྡན་པར་འགྱུར། ཇི་ལྟར་བྱས་ན་
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་བྲལ་བར་འགྱུར་སྙམ་དུ་ཡང་ཡང་
བསམ། དེ་ ཡང་ བསླབ་ བཏུས་ ལས། ཉོན་མོངས་ཀྱིས་ སྨོ་ གཏི་མུག་ ལྡོངས། །
གཡང་ས་མང་པོའི་ལམ་དུ་ནི། །གོམ་པ་རེ་རེས་བརྡེག་འཆའ་བ། །བདག་དང་
གཞན་ རྟག་ མྱ་ ངན་ གཞི། །འགྲོ་ བ་ རྣམས་ ནི་ སྡུག་ བསྔལ་ མཚུངས། །ཞེས་
གསུངས་པ་ལྟར། བདག་གི་མ་རྒན་འདི་རྣམས་བདེ་བ་འདོད་ཀྱང་དེའི་རྒྱུ་མི་
ཤེས། སྡུག་བསྔལ་མི་འདོད་ཀྱང་སྡུག་བསྔལ་གྱི་རྒྱུ་འབའ་ཞིག་བསྒྲུབ། བདེ་བ་
ཁྱད་པར་དུ་འཕགས་པ་རྣམས་ལྟ་ཞོག །སྡུག་བསྔལ་ཕྱིར་བཅོས་པའི་བདེ་བ་
ཙམ་ཡང་རྙེད་དཀའ་བར་འདུག །ད་དུང་ཡང་སྡུག་བསྔལ་འབའ་ཞིག་ཐོབ་པ་
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ལས་བདེ་བ་ཐོབ་པར་དཀའ་སྟེ། བླང་དོར་འབྱེད་པའི་བློ་གྲོས་ཀྱི་མིག་ནི་ལོང་།
དགེ་བའི་བཤེས་གཉེན་གྱི་ལོང་འཁྲིད་དང་ནི་བྲལ། སྒོ་གསུམ་གྱི་ཉེས་སྤྱོད་མང་
པོས་ནི་དབྱེན་བཅོས་པས་བརྡེག་འཆོས་ཏེ་ངན་སོང་གསུམ་གྱི་གཡང་ས་འཇིགས་
སུ་རུང་བར་ལྷུང་བ་དང༌། ལྷུང་དུ་ཉེ་བ་ཤ་སྟག་ཏུ་འདུག་པས་འདི་རྣམས་རེ་སྙིང་
རྗེ། མ་རྒན་འདི་རྣམས་སྒྲོལ་བ་བདག་ལ་བབས་པས། མ་རྒན་སེམས་ཅན་འདི་
ཐམས་ཅད་སྡུག་བསྔལ་དང༌ སྡུག་བསྔལ་གྱི་རྒྱུ་ཐམས་ཅད་དང་བྲལ་བ་ཞིག་
བདག་གིས་བྱའོ། །བདེ་བ་དང་བདེ་བའི་རྒྱུ་ཐམས་ཅད་དང་ལྡན་པ་ཞིག་བདག་
གིས་བྱའོ་སྙམ་དུ་བསམས་ལ། གནས་སྐབས་ཀྱི་བདེ་བ་སྣ་ཚོགས་པ་རྣམས་དང་།
མཐར་ཐུག་བླ་ན་མེད་པའི་བྱང་ཆུབ་ཀྱི་བདེ་བ་རྣམས་མོས་པས་མ་རྒན་སེམས་
ཅན་རྣམས་ལ་བསྟབ་ཅིང་དེ་ལྟ་བུའི་བདེ་བ་མཐའ་དག་དང་ལྡན་ན་ཅི་མ་རུང་
སྙམ་དུ་བྱམས་པ་ཤུགས་དྲག་ཏུ་བསྒོམས། འཁོར་བའི་སྡུག་བསྔལ་སྤྱི་དང་བྱེ་
བྲག་གིས་མནར་ཚུལ་རྣམས་བསམས་ལ། སྡུག་བསྔལ་འདི་མཐའ་དག་དང་བྲལ་
ན་ཅི་མ་རུང་སྙམ་དུ་སྙིང་རྗེ་དྲག་ཏུ་བསྒོམས། དེ་ལྟར་བྱམས་སྙིང་རྗེ་ཤུགས་དྲག་
བསྒོམས་ནས་གཏོང་ལེན་བསྒོམ་པ་ལ་འཇུག་གོ །དེ་ཡང་རྩ་ཚིག་ལས། གཏོང་
ལེན་ གཉིས་ པོ་ སྤེལ་མར་སྦྱར། །ཞེས་གསུངས་ཏེ། གཏོང་ལེན་བསྒོམ་པ་ནི།
བྱམས་པ་དང་སྙིང་རྗེ་ཆེན་པོ་ཤུགས་དྲག་ཏུ་བསྐྱེད་ནས་མ་རྒན་སེམས་ཅན་
མཐའ་དག་སྡུག་བསྔལ་ལས་སྒྲོལ་བ་དང་། བདེ་བ་ལ་འགོད་པའི་བསམ་པ་ལག་
ལེན་ལ་སྦྱོར་བ་ཡིན་པས། འདི་ནི་ཐེག་པ་ཆེན་པོའི་ལམ་གྱི་སྙིང་པོ་ཡིན་ནོ། །
གཏོང་ལེན་སྒོམ་ཚུལ་ལ། བསླབ་བཏུས་ལས། བདག་གི་ལུས་དང་ལོངས་སྤྱོད་
དང་། །དགེ་ བ་ དུས་ གསུམ་ བགྱིས་པ་རྣམས། །སེམས་ཅན་ ཀུན་ ལ་བཏང་བ་
- 42 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང༌། །ཞེས་རྩ་ ཚིག་ཏུ་གསུངས། དེའི་དོན་ནི་རང་གི་ལུས་ལོངས་སྤྱོད་དགེ་རྩ་
དང་བཅས་པ་ཐམས་ཅད་གཞན་ལ་བསམ་པ་ཐག་པས་གཏོང་བ་དང༌། གཞན་གྱི་
སྡིག་སྡུག་ཐམས་ཅད་རང་ལ་ལེན་ཅིང་སེམས་ཅན་ཐམས་ཅད་ཀྱི་ལས་ཀྱི་རྣམ་
པར་སྨིན་པའི་སྡུག་བསྔལ་ཇི་སྙེད་ཅིག་ཡོད་པ་ཐམས་ཅད་རང་གཅིག་པུས་མྱང་
བར་གོ་ཆ་བགོ་བ་སོགས་ཐེག་པ་ཆེན་པོའི་མདོ་སྡེ་དུ་མའི་ཁུངས་དང་སྦྱར་ཏེ་
བསླབ་བཏུས་ཉིད་ལས་རྒྱ་ཆེར་གསུངས། སྤྱོད་འཇུག་ལས་ཀྱང་། ལུས་དང་དེ་
བཞིན་ལོངས་ སྤྱོད་ དང༌། །དུས་གསུམ་དགེ་བ་ཐམས་ཅད་ ཀྱང་། །སེམས་ཅན་
ཀུན་ གྱི་དོན་བསྒྲུབ་ ཕྱིར། །འཕངས་ པ་ མེད་ པར་ བཏང་ བར་ བྱ། །ཐམས་ཅད་
བཏང་བས་མྱ་ངན་འདའ། །བདག་བློའང་མྱ་ངན་འདས་པ་བསྒྲུབ། །ཐམས་ཅད་
གཏོང་བར་ཆབས་ཅིག་ལ། །སེམས་ཅན་རྣམས་ལ་བཏང་བ་མཆོག །ཅེས་དང་།
འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་བདག་ལ་སྨིན་གྱུར་ཅིག །ཅེས་
སོགས་གཏོང་ལེན་གྱི་དམིགས་པ་ཤིན་ཏུ་གསལ་བར་གསུངས་སོ། །གཏོང་ལེན་
བྱེད་ཚུལ་འདི་ལ། སེམས་དཔའ་ཆེན་པོ་ཧོར་སྟོན་པས། གཏོང་བ་སྔོན་ལ་བྱེད་
ཅིང་ལེན་པ་རྗེས་སུ་བྱེད་པ་དང༌། སྤྱན་སྔ་བློ་གྲོས་རྒྱལ་མཚན་གྱིས་ཀྱང་དེ་བཞིན་
དུ་གསུངས། རྒྱལ་སྲས་རིན་པོ་ཆེས་ལེན་པ་སྔོན་དུ་བྱས་ནས་གཏོང་བ་རྗེས་སུ་
བྱེད་པར་གསུངས། ཐམས་ཅད་མཁྱེན་པ་དགེ་འདུན་གྲུབ་པས་ཀྱང་ལེན་པ་སྔོན་
དུ་བྱས་ནས་གཏོང་བ་རྗེས་སུ་བྱེད་པ་རྒྱུ་མཚན་དང་བཅས་ནས་གསུངས། དེ་ལྟར་
སྔོན་གྱི་དམ་པ་རྣམས་ཀྱིས་ལུགས་གཉིས་གསུངས་པས་གང་བྱས་ཀྱང་ཁྱད་པར་
མེད་པར་འདྲ་ཞིང་། སྔ་ཕྱིའི་རིམ་པ་བྱེད་པ་དེ་ཡང་
། དེ་གཉིས་རླུང་ལ་བསྐྱོན་
པར་བྱ། །ཞེས་འབྱུང་བ་ལྟར། གཏོང་ལེན་གྱི་དམིགས་པ་འབྱོངས་པོར་སོང་ནས་
43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རླུང་འགྲོ་འོང་དང་བསྟུན་ནས་བསྒོམ་པའི་ཚེ་སྔ་ཕྱིར་གང་བྱེད་ཀྱི་ཁྱད་ཡིན་གྱི།
སྤྱིར་ན་གཏོང་ལེན་གཉིས་ཀ་དུས་གཅིག་ཏུ་བྱ་དགོས་པའི་ངེས་པ་མེད་དེ། གཏོང་
བ་བསྒོམ་པ་ཁོ་ན་གཙོ་བོར་བྱེད་པ་དང་། གཞན་གྱི་སྡུག་བསྔལ་བདག་ལ་ལེན་
པའི་དམིགས་ པ་ གཙོ་བོར་བྱས་ནས་བསྒོམ་ པའང་ཡོད་དེ། འདིའི་སྐབས་ ཀྱི་
གཏོང་བ་བསྒོམ་པ་ནི་བྱམས་པའི་དམིགས་རྣམ་རྩལ་དུ་བཏོན་པ་ཡིན་ལ། ལེན་
པ་བསྒོམ་པ་ནི་སྙིང་རྗེའི་དམིགས་རྣམ་རྩལ་དུ་བཏོན་པ་ཡིན་པར་གསུངས་པས།
བྱམས་པ་གཙོ་བོར་བསྒོམ་པ་དང༌། སྙིང་རྗེ་གཙོ་བོར་བསྒོམ་པ་བཞིན་ཡིན་ནོ། །
འོན་ཀྱང་། སྤྱིར་བྱམས་སྙིང་རྗེའི་དམིགས་རྣམ་སྐྱོང་བ་ཙམ་དང་མི་འདྲ་བར་ཐེག་
པ་ཆེན་པོ་ཐུན་མོང་མ་ཡིན་པའི་བསམ་པ་རླབས་ཆེན་དང་། ཐབས་མཁས་ཀྱི་
འཕྲུལ་གཞན་ལས་ཆེ་བ་ཞིག་ཡོད་པར་གསུངས་སོ། །དེས་ན་གཏོང་ལེན་བསྒོམ་
པ་ལ། གཏོང་བ་བསྒོམ་པ་དང༌། ལེན་པ་བསྒོམ་པ་གཉིས་ལས། དང་པོ་གཏོང་
བ་ བསྒོམ་ པ་ ལ། ཐོག་ མར་ གཏང་ བའི་ ཕན་ ཡོན་ དང་། མ་བཏང་ བའི་ ཉེས་
དམིགས་བསྒོམས་ན་གཏོང་བ་ལ་སྤྲོ་ཤུགས་ཆེ་བར་འགྱུར་རོ། །དེ་ལ་གཏོང་བའི་
སེམས་སྐྱེ་བའི་གེགས་ཡོངས་སུ་བཟུང་བའི་ཉེས་དམིགས་ནི། ཟླ་བ་སྒྲོན་མའི་
མདོ་ལས། ཇི་སྐད་དུ། རུལ་བར་གྱུར་བའི་ལུས་འདི་དང་། །སྲོག་ཀྱང་གཡོ་བ་
དབང་མེད་ཅིང་། །རྨི་ལམ་སྒྱུ་མ་འདྲ་བ་ལ། །བྱིས་པ་འདི་དག་ཆགས་པས་ན། །
ཤིན་ཏུ་མ་རུངས་ལས་བྱས་ཏེ། །སྡིག་པའི་དབང་དུ་སོང་བ་དང༌། །མི་མཁས་འཆི་
བདག་བཞོན་པས་སོང་། །དེ་དག་མི་བཟད་སེམས་དམྱལ་འགྲོ། །ཞེས་གསུངས་
པ་བཞིན་ནོ། །སྒོ་མཐའ་ཡས་པ་སྒྲུབ་པའི་གཟུངས་ལས་ཀྱང་། སེམས་ཅན་གང་
དག་ཁ་ཅིག་རྩོད་གྱུར་པ། །དེ་ཡི་གཞི་རྩ་ཡོངས་སུ་འཛིན་པ་སྟེ། །དེ་ལྟས་གང་ལ་
- 44 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
སྲེད་པར་འགྱུར་བ་སྤོངས། །སྲེད་པ་སྤང་བ་བྱས་ན་གཟུགས་སུ་འགྱུར། །ཞེས་
དང༌། དྲག་ཤུལ་ཅན་གྱིས་ཞུས་པ་ལས་ཀྱང་། གང་བྱིན་པ་དེ་ནི་ཡང་བསྲུང་བར་
བྱ་བ་མ་ཡིན་པའོ། །གང་ཁྱིམ་ན་བཞག་པ་དེ་ནི་བསྲུང་བར་བྱ་བའོ། །གང་བྱིན་
པ་དེ་ནི་སྲེད་པ་ཟད་པར་འགྱུར་བའོ། །གང་ཁྱིམ་ན་བཞག་པ་དེ་ནི་སྲེད་པ་རྣམ་
པར་ འཕེལ་ བའོ། །གང་ བྱིན་ པ་དེ་ནི་ཡོངས་ སུ་ མི་འཛིན་པའོ། །གང་ ཁྱིམ་ན་
བཞག་པ་དེ་ནི་ཡོངས་སུ་འཛིན་པ་དང་བཅས་པའོ། །གང་བྱིན་པ་དེ་ནི་འཇིགས་
པ་མེད་པའོ། །གང་ཁྱིམ་ན་བཞག་པ་དེ་ནི་འཇིགས་པ་དང་བཅས་པའོ། །གང་
བྱིན་པ་དེ་ནི་བྱང་ཆུབ་ཀྱི་སེམས་ཉེ་བར་སྟོན་པའོ། །གང་ཁྱིམ་ན་བཞག་པ་དེ་ནི་
བདུད་ཀྱི་ཕྱོགས་ཉེ་བར་སྟོན་པའོ། །གང་བྱིན་པ་དེ་ནི་ཟད་མི་ཤེས་པའོ། །གང་
ཁྱིམ་ན་བཞག་པ་དེ་ནི་ཟད་པར་འགྱུར་བའོ། །གང་བྱིན་པ་དེ་ནི་བདེ་བའོ། །གང་
ཁྱིམ་ན་བཞག་པ་དེ་ནི་ཀུན་ནས་བསྲུང་དགོས་པས་སྡུག་བསྔལ་བའོ། །གང་བྱིན་
པ་དེ་ནི་ཉོན་མོངས་པ་སྤོང་བར་འགྱུར་བའོ། །གང་ཁྱིམ་ན་བཞག་པ་དེ་ནི་ཉོན་
མོངས་པ་འཕེལ་བར་བྱེད་པའོ། །གང་བྱིན་པ་དེ་ནི་ལོངས་སྤྱོད་ཆེན་པོ་འགྱུར་
བའོ། །གང་ཁྱིམ་ན་བཞག་པ་དེ་ནི་ལོངས་སྤྱོད་ཆེན་པོར་མི་འགྱུར་བའོ། །གང་
བྱིན་པ་དེ་ནི་སྐྱེས་བུ་དམ་པའི་ལས་སོ། །གང་ཁྱིམ་ན་བཞག་པ་དེ་ནི་སྐྱེས་བུ་ངན་
པའི་ལས་སོ། །གང་བྱིན་པ་དེ་ནི་སངས་རྒྱས་ཐམས་ཅད་ཀྱིས་བསྔགས་པའོ། །
གང་ཁྱིམ་ན་བཞག་པ་དེ་ནི་བྱིས་པའི་སྐྱེ་བོས་བསྔགས་པའོ། །ཞེས་དང་། ཁྱིམ་
བདག་གལ་ཏེ་བྱང་ཆུབ་སེམས་དཔའ་ཁྱིམ་པའི་དྲུང་དུ་སློང་བ་འོངས་ལ། དངོས་
པོ་ཞིག་བསླངས་ པ་ ལས། གལ་ཏེ་དེས་དངོས་པོ་མ་གཏང་ན། དེས་འདི་ལྟར་
དངོས་པོ་འདི་བཏང་ཡང་རུང་མ་བཏང་ཡང་རུང་སྟེ། བདག་ནི་དངོས་པོ་འདི་དང་
15-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གདོན་མི་ཟ་བར་འབྲལ་བར་ཡང་འགྱུར། མི་འདོད་བཞིན་དུ་འཆི་བར་ཡང་
འགྱུར་ཞིང་དངོས་པོ་འདིས་ཀྱང་བདག་འདོར་བདག་གིས་ཀྱང་དངོས་པོ་འདི་
འདོར་གྱི། དངོས་པོ་འདི་བཏང་ལ་ཡིད་དགའ་བ་དང་སྙིང་པོ་བླངས་ཏེ་འཆི་བའི་
དུས་བྱའོ། །འདི་ཡོངས་སུ་བཏང་ན་བདག་འཆི་བའི་དུས་ཀྱི་ཚེ། སེམས་ཀུན་ནས་
ཟིན་ཏེ་གནས་པར་མི་འགྱུར་ཏེ། འདིས་ནི་བདག་འཆི་བའི་དུས་ཀྱི་ཚེ་དགའ་བ་
དང་མཆོག་ཏུ་དགའ་བ་དང་རངས་པ་དང་འགྱོད་པ་མེད་པ་སྐྱེ་བར་འགྱུར་སྙམ་དུ་
སེམས་ངེས་པར་བསམ་པར་བྱའོ། །ཞེས་དང་། སྲེད་མེད་ཀྱི་བུས་ཞུས་པ་ལས་
ཀྱང་། དངོས་ པོ་ གང་ ལ་ གཏོང་ བའི་ སེམས་ མི་ སྐྱེ་བ་དང༌། གཏོང་བའི་ བློ་ མི་
འཇུག་པའི་དངོས་པོ་དེ་བསྲེལ་བར་མི་བྱའོ། །ཡོངས་སུ་འཛིན་པ་གང་ལ་སྤོང་
བའི་སེམས་མི་སྐྱེ་བའི་ཡོངས་སུ་འཛིན་པ་དེ་ཡོངས་སུ་བཟུང་བར་མི་བྱའོ། །གང་
སློང་བ་དག་གིས་བསླངས་ན་ཡོངས་སུ་གཟུང་བའི་བློ་སྐྱེ་བར་འགྱུར་བའི་གཡོག་
དེ་ལྟ་བུ་བཅང་བར་མི་བྱའོ། །ལོངས་སྤྱོད་དེ་དག་དང་རིན་པོ་ཆེ་དེ་དག་བཅང་
བར་མི་བྱའོ། །དངོས་པོ་གང་ལ་བྱང་ཆུབ་སེམས་དཔའ་ཡོངས་སུ་མི་གཏོང་བའི་
བློ་སྐྱེ་བར་འགྱུར་བ་ཡིན་ན་ནོར་གྱི་དངོས་པོ་གང་ཡང་རུང་བའི་བར་དུ་བཅང་
བར་ མི་ བྱའོ། །ཞེས་དང་། བསླབ་བཏུས་ལས་ཀྱང་། འདི་ ལྟར་ བདག་ གི་ ལུས་
དང་སེམས། །སྐད་ཅིག་རེ་རེས་འགྲོ་བ་ཉིད། །གལ་ཏེ་མི་རྟག་དྲི་འབབ་པའི། །
ལུས་ཀྱིས་རྟག་ཅིང་དྲི་མེད་ཀྱི། །བྱང་ཆུབ་ཐོབ་པར་གྱུར་ན་ནི། །དེ་ནི་རིན་མེད་
རྙེད་མིན་ནམ། །ཞེས་དང་། སྐྱེས་རབས་ལས་ཀྱང་། །བདག་མེད་འཇིག་སླ་སྙིང་
པོ་མེད་ པའི་ ལུས། །སྡུག་ བསྔལ་དྲིན་མེད་རྟག་ཏུ་མི་གཙང་བའི། །ལུས་ ཀྱིས་
གཞན་ལ་ཕན་ཐོགས་འགྱུར་བ་ལ། །དགའ་བར་མི་འགྱུར་དེ་ནི་མཁས་མ་ཡིན། །
- 46 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཞེས་དང༌། ཕར་ ཕྱིན་བསྡུས་ པ་ ལས་ ཀྱང་། ལོངས་ སྤྱོད་རྣམ་པ་མི་རྟག་མཐོང་
གྱུར་ཅིང་། །སྙིང་རྗེ་ཆེན་པོ་རང་གི་ངང་གྱུར་ན། །བྱིན་པ་བདག་གི་ཁྱིམ་བཞག་
གཞན་གྱི་བར། །ཤིན་ཏུ་རིགས་པའི་ཚུལ་གྱིས་རྟོགས་པར་འགྱུར། །གང་བྱིན་དེ་
ལས་འཇིགས་པ་སྐྱེ་མི་འགྱུར། ཁྱིམ་ན་གང་བཞག་དེ་ལས་འཇིགས་པ་བྱུང་། །མི་
ཆོག་ ཐུན་ མོང་ རྟག་ཏུ་ བསྲུང་ དགོས་ ཏེ། །བྱིན་ན་ ཉེས་ པ་ དེ་ དག་ གནོད་ མི་
འགྱུར། །བྱིན་ པས་ འཇིག་ རྟེན་ ཕ་རོལ་བདེ་བ་ འགྲུབ། །མ་ བྱིན་ཚེ་ འདི་ ཉིད་
ལའང་ སྡུག་བསྔལ་བསྐྱེད། །མི་ཡི་ནོར་རྣམས་ སྐར་མདའི་ རང་ བཞིན་ ལྟར། །
ཡོངས་སུ་མ་བཏང་དེ་དག་མེད་པར་འགྱུར། །མ་བྱིན་ནོར་རྣམས་མི་རྟག་མེད་
འགྱུར་ཏེ། །བྱིན་པས་དེ་དག་ཡོད་པའི་ གཏེར་དུ་འགྲོ། །སེམས་ཅན་ཕན་པར་
གཞོལ་བས་གང་བྱིན་པའི། །ནོར་རྣམས་སྙིང་པོ་མེད་པའང་ཡོང་བར་འགྱུར། །
གང་ཞིག་ཡོངས་སུ་བཏང་བ་མཁས་པས་བསྔགས། །སྐྱེ་བོ་བྱིས་པ་དེ་དག་གསོག་
ལ་དགའ། །ཡོངས་སུ་བཟུང་བས་མི་འབྲལ་གང་ཡང་མེད། །བྱིན་པས་རྟག་ཏུ་
ཕུན་སུམ་ཚོགས་པ་འབྱུང་། །བཏང་བས་ཉོན་མོངས་ཡོངས་སུ་འཛིན་མི་འགྱུར། །
འཇུངས་པ་འཕགས་པའི་ལམ་མིན་ཉོན་མོངས་བསྐྱེད། །གང་ཞིག་བྱིན་པ་དེ་ནི་
ལམ་ གྱི་མཆོག །དེ་ལས་ གཞན་ གྱུར་ འཕགས་ པས་ལམ་ངན་གསུངས། །ཞེས་
གསུངས་པ་ལྟར། ལུས་དང་ལོངས་སྤྱོད་ནི་འབད་པ་དུ་མས་བསྲུངས་ཀྱང་ངེས་
པར་འདོར་དགོས་ཤིང༌། སྙིང་པོ་གང་ཡང་མེད་པ་འདི་ལ་གཏོང་བའི་སེམས་མི་
སྐྱེ་བ་ནི་བདག་ཤིན་ཏུ་བླུན་ནོ་སྙམ་དུ་ཡང་དང་ཡང་དུ་བསམ། རང་གི་གཏོང་
སེམས་ལ་བར་དུ་གཅོད་པའི་ཟང་ཟིང་གི་ལོངས་སྤྱོད་དང་། འཁོར་གཡོག་སོགས་
མི་འཚོལ་ཞིང་། གཞན་གྱིས་བྱིན་ནའང་བླང་བར་མི་བྱ། རང་གི་གཏོང་སེམས་ཀྱི་
- 47 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བར་ཆད་དུ་མི་འགྱུར་ན་གཞན་གྱིས་ལོངས་སྤྱོད་བྱིན་པ་བསླངས་པ་ལ་ཉེས་པ་
མེད་ཅིང་། བསླངས་ནས་རང་གཞན་གྱི་ཚོགས་རྫོགས་པའི་ཐབས་སུ་ཅི་འགྱུར་བྱ་
དགོས་ཏེ། ཕར་ཕྱིན་བསྡུས་པ་ལས། སེར་སྣའི་སྐྱོན་ནི་གང་གིས་འཕེལ་འགྱུར་
རམ། །ཡོངས་སུ་གཏོང་སེམས་འཕེལ་བར་མི་འགྱུར་བའི། །ཡོངས་འཛིན་གེགས་
སུ་འགྱུར་བའི་བསླུ་བ་དག །བྱང་ཆུབ་སེམས་དཔས་མ་ལུས་ཡོངས་སུ་སྤངས། །
གང་ཞིག་གཏོང་སེམས་གཉེན་པོར་འགྱུར་བ་དག །ཡང་དག་བྱང་ཆུབ་ལམ་ལ་
བསྒྲིབ་བྱེད་ན། །དེ་འདྲའི་ནོར་རམ་རིན་ཆེན་རྒྱལ་སྲིད་ཀྱང་། །བྱང་ཆུབ་སེམས་
དཔས་བླང་བར་འོས་པ་མིན། །ཐུབ་པ་རྣམས་ཀྱི་སྤྱོད་མཆོག་དྲན་བྱས་ཤིང་། །དེ་
གཞོལ་ རང་ གི་ དམ་ བཅས་ བསམ་ བྱ་ སྟེ། །ཡོངས་ འཛིན་ ཆགས་ པ་རྣམ་ པར་
བསལ་བའི་ཕྱིར། །སེམས་ལ་རྟོགས་པའི་དམ་པ་འདི་དག་རྟོགས། །འགྲོ་བ་ཀུན་
ལ་བདག་གི་ལུས་བཏང་སྟེ། །དེ་བཏང་ཆོས་ཀྱང་བདག་གིས་སྤངས་བྱས་ན། །ཕྱི་
རོལ་དངོས་ལ་བདག་གིས་ཆགས་བྱ་བ། །གླང་པོའི་ཁྲུས་བཞིན་བདག་ལ་རིགས་
པ་མིན། །ཞེས་དང༌། སྤྱོད་འཇུག་ལས། དེ་ལྟར་འབད་དེ་བཙལ་ཀྱང་དེར། ཁྱོད་
ཀྱིས་སྙིང་པོ་མ་མཐོང་ན། །ད་དུང་ཅི་ཕྱིར་ཆགས་ཚུལ་གྱིས། ཁྱོད་ནི་ལུས་འདི་
བསྲུང་བར་བྱེད། ཁྱོད་ཀྱི་མི་གཙང་བཟར་མི་རུང་། ཁྲག་ཀྱང་བཏུང་དུ་མི་རུང་
ལ། །རྒྱུ་ལྟོའང་གཞིབ་ཏུ་མི་རུང་ན། །ལུས་ཀྱི་ཁྱོད་ལ་ཅི་ཞིག་བྱ། །ཉིས་ན་ཝ་དང་
བྱ་རྒོད་ཀྱི། །ཟས་ཀྱི་དོན་དུ་འདི་བསྲུང་རིགས། །མིའོ་གཅིག་གི་ལུས་འདི་ནི། །
བཀོལ་ བར་ བྱ་ བ་ ཉིད་དུ་ཟད། །འདི་ ལྟར་ ཁྱོད་ཀྱིས་བསྲུངས་ཀྱང་ནི། །འཆི་
བདག་བརྩེ་བ་མེད་པ་ཡིས། །ཕྲོགས་ཏེ་བྱ་དང་ཁྱིར་བྱིན་ན། །དེ་ཚེ་ཁྱོད་ཀྱིས་ཅི་
བྱར་ཡོད། །བྲན་གཡོག་བཀོལ་དུ་མི་བཏུབ་ལའང་། །གོས་ལ་སོགས་པ་མི་སྦྱིན་
- 48 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ན། །ལུས་འདི་བསྟོད་ཀྱང་གཞན་འགྲོ་ན། ཁྱོད་ལ་ཅི་སྟེ་ཤ་ཐང་གསོ། །འདི་ལ་
གླ་རྔན་བྱིན་ནས་ནི། །ད་ནི་རང་གི་དོན་བྱེད་ཆུག །ཕན་པ་མེད་པར་འདི་ལ་ནི། །
ཐམས་ཅད་སྦྱིན་པར་མི་བྱའོ། །ཞེས་དང་། འཇིག་རྟེན་འདི་དང་ཕ་རོལ་ཏུའང་། །
འདོད་པ་རྣམས་ནི་ཕུང་ཁྲོལ་སྐྱེད། །འདིར་ནི་གསད་དང་བཅིང་དང་གཅོད། །ཕ་
རོལ་ཏུ་ནི་དམྱལ་སོགས་སྒྲུབ། །ཕོ་ཉ་ཕོ་ཉ་མོ་ལ་སྔོན། །གང་ཕྱིར་དུ་མར་གསོལ་
བཏབ་ཅིང་། །སྡིག་པ་རྣམས་སམ་གྲགས་མིན་ལའང་། །གང་གི་དོན་དུ་མ་གཟེམ་
པར། །འཇིགས་པ་ལ་ཡང་བདག་ཞུགས་ཤིང་། །རྫས་ཀྱང་ཟད་པར་བྱས་གྱུར་
ཏེ། །ཞེས་ སོགས་ མདོ་ རྒྱུད་ བསྟན་ བཅོས་ ཐམས་ ཅད་ ནས་ འཛིན་ པའི་ ཉེས་
དམིགས་རྒྱ་ཆེར་གསུངས་སོ། །དེ་བཞིན་དུ་གཏོང་བའི་ཕན་ཡོན་སྒོ་དུ་མ་ནས་
བསམས་ལ་སྤྲོ་བ་ཅི་འཕེལ་བྱ། དེ་ཡང་གཏོང་སེམས་ཀྱི་རྩལ་སྦྱོང་བ་ཉམས་ལེན་
གྱི་གཙོ་བོར་ བྱ་ དགོས་ པ་ ནི། རྗེ་ རིན་པོ་ཆེའི་ཞལ་ནས། སྦྱིན་ པའི་ ཕར་ ཕྱིན་
རྫོགས་པ་ནི། སྦྱིན་བྱའི་རྫས་གཞན་ལ་བཏང་བས་འགྲོ་བ་རྣམས་ཀྱི་དབུལ་བ་
བོར་བ་ལ་མི་བལྟོས་ཏེ། དེ་ལྟ་མ་ཡིན་ན་ད་དུང་འགྲོ་བ་བཀྲེན་པོ་དུ་མ་ཡོད་པས་
སྔར་བྱོན་པའི་རྒྱལ་བ་རྣམས་སྦྱིན་པ་མཐར་མ་ཕྱིན་པར་འགྱུར་རོ། །དེས་ན་ལུས་
དང་ངག་མི་གཙོ་ཡི་སེམས་གཙོ་བོར་གྱུར་པ་སྟེ། འདི་ལྟར་རང་ལ་བདོག་པའི་
ལུས་དང་ལོངས་སྤྱོད་དགེ་རྩ་ ཐམས་ཅད་ལ་སེར་སྣའི་ འཛིན་ པ་བཅོས་ནས་
གཞན་ལ་བསམ་པ་ཐག་པ་ནས་གཏོང་ཞིང་། དེ་ཙམ་དུ་མ་ཟད་བཏང་བའི་འབྲས་
བུ་རྣམས་ཀྱང་སེམས་ཅན་ལ་བདར་བའི་བློ་གོམས་པ་ཡོངས་སུ་རྫོགས་པ་ལས་
སྦྱིན་པའི་ཕར་ཕྱིན་དུ་འགྱུར་བའི་ཕྱིར་རོ། །ཞེས་དང་། ལུས་དང་ལོངས་སྤྱོད་ལ་
སེར་སྣ་མ་ལུས་པར་བཅོམ་པ་ཙམ་གྱིས་ནི་སྦྱིན་པའི་ཕར་ཕྱིན་དུ་མི་འགྱུར་ཏེ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སེར་སྣ་ནི་འདོད་ཆགས་ཀྱི་ཆར་གཏོགས་པ་ཡིན་པས་ཐེག་དམན་གྱི་དགྲ་བཅོམ་
པ་གཉིས་ཀྱིས་ཀྱང་ས་བོན་དང་བཅས་པ་མ་ལུས་པར་སྤངས་པའི་ཕྱིར་རོ། །དེའི་
ཕྱིར་གཏོང་བའི་གེགས་སེར་ སྣའི་ཀུན་ཏུ་འཛིན་པ་བསལ་བ་ཙམ་དུ་མ་ཟད་
བདོག་པ་ཐམས་ཅད་གཞན་ལ་གཏོང་བའི་བསམ་པ་སྙིང་ཐག་པ་ནས་བསྐྱེད་
དགོས་སོ། །དེ་ལ་ཡོངས་སུ་བཟུང་བའི་ཉེས་དམིགས་དང་བཏང་བའི་ཕན་ཡོན་
བསྒོམས་ དགོས། ཞེས་ དང༌། འབད་ པ་ དུ་ མས་ བསྲུངས་ ཀྱང་ ངེས་ པར་ འདོར་
དགོས་པའི་སྙིང་པོ་མེད་པའི་ལུས་གཞན་ལ་བསམ་པས་བཏང་བས་རང་གཞན་
གྱི་དོན་མང་པོ་འགྲུབ་པ་ལ་དེ་ལྟར་བློ་མི་སྦྱོང་བ་ནི་བདག་བླུན་པའོ་སྙམ་དུ་
བསམས་ནས་ལུས་ ལ་ སོགས་ པ་ གཞན་ ལ་ གཏོང་བའི་ བློ་ཅི་ སྐྱེ་ བྱའོ། །ཞེས་
གསུངས་སོ། །ཕར་ཕྱིན་བསྡུས་པ་ལས། འདི་དག་ཐམས་ཅད་ཁྱེད་ཀྱི་དངོས་ཡིན་
ཏེ། །འདི་ལ་བདག་གི་ང་རྒྱལ་བདག་ལ་མེད། །དེ་འདྲ་རྨད་བྱུང་རྣམ་རྟོག་ཡང་
དང་ཡང་། །རྫོགས་པའི་སངས་རྒྱས་ཡོན་ཏན་རྗེས་འབྲང་བ། །གང་ལ་ཡོད་པ་
བྱང་ ཆུབ་ སེམས་ དཔའ་ ཞེས། །སངས་ རྒྱས་ བསམ་ གྱིས་ མི་ ཁྱབ་ སྐྱེས་ མཆོག་
གསུང་། །ཞེས་ དང༌། སྤྱོད་ འཇུག་ ལས་ ཀྱང༌། ཐམས་ ཅད་ བཏང་ བས་ མྱ་ ངན་
འདའ། །བདག་བློ་མྱ་ངན་འདས་པ་བསྒྲུབ། །ཐམས་ཅད་གཏོང་བར་ཆབས་ཅིག་
ལ། །སེམས་ཅན་རྣམས་ལ་བཏང་བ་མཆོག །ཅེས་གསུངས་པ་ལྟར། ལུས་ལོངས་
སྤྱོད་ལ་མ་ཆགས་པར་སེམས་ཅན་གྱི་དོན་དུ་བཏང་པས་བླ་ན་མེད་པའི་བྱང་ཆུབ་
ཐོབ་པར་གསུངས་ཤིང་། ཐུབ་པའི་འཁྲུངས་རབས་རྣམས་སུ་ལུས་ལོངས་སྤྱོད་
ཐམས་ཅད་ལ་མ་ཆགས་པར་ སྦྱིན་པ་ ཇི་ ལྟར་ མཛད་ པའི་ཚུལ་དང་། དེ་ ལྟར་
མཛད་པས་འབྲས་བུ་ཇི་ལྟར་གྲུབ་པའི་ཚུལ་རྣམས་ཡང་ཡང་བསམས་ལ་གཏོང་
- 50 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སེམས་བསྒོམ་པ་ལ་སྤྲོ་ཤུགས་བསྐྱེད་པར་བྱའོ། །གཏོང་སེམས་ཇི་ལྟར་བསྒོམ་པ་
ནི། སྡོང་པོ་བཀོད་པའི་མདོ་ལས། བདག་ཉིད་འགྲོ་བ་ཐམས་ཅད་ཀྱི་ཉེ་བར་འཚོ་
བའི་ཡིད་བཞིན་གྱི་ལུས་སུ་བསྒྱུར་ནས། ཞེས་དང་། རྡོ་ རྗེ་རྒྱལ་མཚན་གྱི་མདོ་
ལས། འབྱུང་བ་ཆེན་པོ་བཞི་ནི་སྒོ་ སྣ་ཚོགས། ཚུལ་ སྣ་ཚོགས། རྣམ་ གྲངས་སྣ་
ཚོགས་ནས་སེམས་ཅན་ཐམས་ཅད་ཉེ་བར་འཚོ་བ་དེ་བཞིན་དུ་བྱང་ཆུབ་སེམས་
དཔའ་བདག་ཉིད་ཀྱི་ལུས་ཀྱང་སེམས་ཅན་ཐམས་ཅད་ཀྱི་ཉེ་བར་འཚོ་བའི་གཞིར་
བསྒྱུར། ཞེས་ དང་། སྤྱོད་ འཇུག་ ལས། སེམས་ ཅན་ རྣམས་ དོན་ བསྒྲུབ་ པའི་
ཕྱིར། །ཡིད་བཞིན་གྱི་ནི་ལུས་སུ་བསྒྱུར། །ཞེས་གསུངས་པ་ལྟར། གང་ལ་གང་
འདོད་ཀྱི་རྣམ་པར་གཏོང་བ་སྟེ། སྤྱོད་འཇུག་ལས། མུ་གེའི་བསྐལ་པ་བར་མའི་
ཚེ། །བདག་ནི་ཟས་དང་སྐོམ་དུ་གྱུར། །སེམས་ཅན་ཕོངས་ཤིང་དབུལ་བ་ལ། །
བདག་ནི་མི་ཟད་གཏེར་གྱུར་ཏེ། །ཡོ་བྱད་མཁོ་དགུ་སྣ་ཚོགས་སུ། །མདུན་དུ་ཉེ་
བར་གནས་གྱུར་ཅིག །ཅེས་དང་། བདག་ནི་མགོན་མེད་རྣམས་ཀྱི་མགོན། །ལམ་
ཞུགས་རྣམས་ཀྱི་དེད་དཔོན་དང་། །རྒལ་འདོད་རྣམས་ཀྱི་གྲུ་དང་ནི། །གཟིངས་
དང་ཟམ་པ་ཉིད་དུ་གྱུར། །གླིང་དོན་གཉེར་ལ་གླིང་དང་ནི། །མར་མེ་འདོད་ལ་
མར་མེ་དང༌། །གནས་མལ་འདོད་ལ་གནས་མལ་དང༌། །བདག་ནི་ལུས་ཅན་བྲན་
འདོད་ པ། །ཀུན་ གྱི་ བྲན་ དུ་ འགྱུར་ བར་ ཤོག །རིག་སྔགས་གྲུབ་ དང་ བུམ་པ་
བཟང་། །དཔག་བསམ་གྱི་ནི་ཤིང་དག་དང༌། །ས་སོགས་འབྱུང་བ་ཆེན་པོ་དང་། །
ནམ་མཁའ་བཞིན་དུ་རྟག་པར་ཡང་། །སེམས་ཅན་དཔག་ཏུ་མེད་པ་ཡི། །རྣམ་
མང་ཉེར་འཚོའི་གཞིར་ཡང་ཤོག །དེ་བཞིན་ནམ་མཁའི་མཐས་གཏུགས་པའི། །
སེམས་ཅན་ཁམས་ལ་རྣམ་ཀུན་ཏུ། །ཐམས་ཅད་མྱ་ངན་འདས་བར་དུ། །བདག་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནི་ཉེར་འཚོའི་གཞིར་ཡང་ཤོག །ཅེས་ དང༌། བྱང་ཆུབ་སེམས་དཔའི་ས་ལས།
བྱང་ཆུབ་སེམས་དཔའ་རྣམས་དབེན་པར་སོང་སྟེ་ཡིད་ནང་དུ་བསྡུས་ནས་བསམ་
པ་དག་ཅིང་སྙིང་ཐག་པ་ནས་དད་པས་ཀུན་ཏུ་རྟོག་པ་དག་གིས་སྦྱིན་པར་བྱ་བའི་
ཆོས་རྣམ་པ་སྣ་ཚོགས་པ་རྒྱ་ཆེན་པོ་དཔག་ཏུ་མེད་པ་དག་མོས་ཤིང་སེམས་ཅན་
རྣམས་ལ་སྦྱིན་པ་དག་སྟོབས་པར་བྱེད་དེ། དེས་བྱང་ཆུབ་སེམས་དཔའ་ཚོགས་
ཆུང་ངུས་ཚོགས་དཔག་ཏུ་མེད་པ་འཕེལ་བར་འགྱུར་རོ། །དེ་ནི་བྱང་ཆུབ་སེམས་
དཔའ་ཤེས་རབ་ཆེན་པོ་དང་ལྡན་པའི་སྦྱིན་པའོ། །ཞེས་གསུངས་པ་ལྟར་གང་ལ་
གང་འདོད་ཀྱི་རྣམ་པར་བློས་སྤྲུལ་ནས་གཏོང་བ་ཡིན་ལ། གང་གཏང་བར་བྱ་བ་
ནི། ལུས་དང་ལོངས་སྤྱོད་དང་དགེ་རྩ་གསུམ་གཏོང་བ་སྟེ། དེ་གསུམ་དུ་མ་འདུས་
པའི་ གཏང་ བྱའི་ རྫས་ གཞན་མེད་པས། མདོར་ན་ རང་གི་ དབང་ བྱར་ ཡོད་ པ་
ཐམས་ཅད་གཏོང་བའོ། །དེ་ལ་ལུས་གཏོང་བ་དང༌། ལོངས་སྤྱོད་གཏོང་བ་དང༌།
དགེ་རྩ་གཏོང་བ་གསུམ་ལས། དང་པོ་རང་གི་ལུས་གཏོང་བ་ནི། རང་གི་ལུས་
ཡིད་བཞིན་གྱི་ལུས་ ཀྱི་རྣམ་པར་བསམས་ལ། ཐོག་མར་ ཚེ་ འདིའི་ མ་ གསལ་
བཏབ་སྟེ་དེ་ལ་བྱམས་པ་དང་སྙིང་རྗེ་ཀུན་ནས་བསླངས་ཏེ། རང་གི་ལུས་རང་
འདོད་ལ་བལྟོས་པ་མེད་པར་མ་ལ་བཏང་བས་ལུས་དེ་ལས་གང་ལ་གང་འདོད་ཀྱི་
དངོས་པོ་ཐམས་ཅད་བྱུང་ནས་མ་རྒན་དེའི་ལུས་ཀྱི་ཉེས་སྐྱོན་ཐམས་ཅད་དག་
ནས་མཐོ་རིས་ཡོན་ཏན་བདུན་དང་ལྡན་པའི་ལུས་ཕུན་སུམ་ཚོགས་པ། ནད་ལ་
སོགས་པའི་སྐྱོན་རྣམ་པ་ཀུན་ནས་མེད་ཅིང་ལྷའི་ལུས་ལྟ་བུར་བཟང་ཞིང་ཡོན་
ཏན་ཐམས་ཅད་དང་ལྡན་པ་ཞིག་ཏུ་གྱུར། ལུས་དེ་ལ་དགོངས་པའི་ལོངས་སྤྱོད་
ཐམས་ཅད་ཀྱང་བསམ་པ་བཞིན་དུ་གྲུབ་སྟེ་ཆོས་བསྒྲུབ་པའི་ཕྱི་ནང་གི་མཐུན་
- 52 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྐྱེན་ཐམས་ཅད་ཚང་། སེམས་རྒྱུད་ལ་བྱམས་སྙིང་རྗེ་བྱང་ཆུབ་ཀྱི་སེམས་ཕྱིན་
དྲུག་བསྡུ་བཞི་སོགས་ས་ལམ་ཐམས་ཅད་རྫོགས་ཏེ། ལུས་གཟུགས་ཀྱི་སྐུ་དང་
སེམས་ཆོས་སྐུའི་ངང་དུ་གྱུར་པར་བསམ་མོ། །དེ་ནས་རང་གི་ཕ་ལ་ཡང་དམིགས་
ནས་དེ་བཞིན་དུ་སྦྱར་ཏེ་གཏོང་བའི་སེམས་བསྒོམ། དེ་ནས་ཉེ་འབྲེལ་ གཞན་
རྣམས་ལ་དེ་བཞིན་དུ་བསྒོམ། དེ་ནས་རང་གི་ཉེ་འཁོར་གྱི་སེམས་ཅན་རྣམས་ལ་
དེ་བཞིན་དུ་བསྒོམ། དེ་ནས་རིམ་གྱིས་རྒྱ་ཇེ་ཆེར་བཏང་སྟེ་འཛམ་བུའི་གླིང་གི་
སེམས་ཅན་རྣམས་དང༌། གླིང་བཞིའི་སེམས་ཅན་རྣམས་དང་། དེ་ནས་སྟོང་དང་
པོ། དེ་ནས་སྟོང་གཉིས་པ། དེ་ནས་སྟོང་གསུམ། མཐར་སེམས་ཅན་ཐམས་ཅད་
ལ་དམིགས་པ་གོང་བཞིན་བྱས་ལ་གཏོང་བ་བསྒོམ། དེ་ ལྟར་ རང་གི་མ་ནས་
བཟུང་ རིམ་ གྱིས་ སེམས་ སྦངས་ཏེ་བྱམས་ པའི་ དམིགས་རྣམ་སྐྱོང་བ་འདི་ནི།
འཕགས་པ་བློ་གྲོས་མི་ཟད་པས་བསྟན་པའི་མདོ་ལས་གསུངས་ཏེ། མདོ་དེ་ཉིད་
ལས། སེམས་ཅན་ལ་དམིགས་པའི་བྱམས་པ་ནི་སེམས་དང་པོ་བསྐྱེད་པའི་བྱང་
ཆུབ་སེམས་དཔའ་རྣམས་ཀྱིའོ། །ཆོས་ལ་དམིགས་པའི་བྱམས་པ་ནི་སྤྱོད་པ་ལ་
ཞུགས་པའི་བྱང་ཆུབ་སེམས་དཔའ་རྣམས་ཀྱིའོ། །དམིགས་པ་མེད་པའི་བྱམས་པ་
ནི་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའ་རྣམས་ཀྱིའོ། །
ཞེས་དང་། བསླབ་བཏུས་ལས་ཀྱང་། ཡང་སངས་རྒྱས་ལ་དམིགས་པ་དང་། བྱང་
ཆུབ་ སེམས་ དཔའ་ ལ་ དམིགས་ པ་ དང་། ཉན་ཐོས་དང༌། རང་ སངས་ རྒྱས་ ལ་
དམིགས་པ་དང༌། སེམས་ཅན་ལ་དམིགས་པའོ། །དེ་ལ་སེམས་ཅན་ལ་དམིགས་
པ་ནི། གང་ཐོག་མར་སྙིང་དུ་སྡུག་པའི་སེམས་ཅན་ལ་ཕན་པ་དང་། བདེ་བ་ཉེ་
བར་བསྒྲུབ་པའི་བསམས་པ་གོམས་པར་བྱེད་ཅིང་དེ་དང་མཐུན་པའི་བྱམས་པ་ཉེ་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བར་བསྒྲུབ་བོ། །དེའི་འོག་ཏུ་འདྲིས་པ་རྣམས་ལའོ། །དེའི་འོག་ཏུ་ཐ་མལ་ པ་
རྣམས་ལའོ། །དེའི་འོག་ཏུ་ཉེ་འཁོར་བ་རྣམས་ལའོ། །དེའི་འོག་ཏུ་རང་གི་གྲོང་ན་
གནས་པ་རྣམས་ལའོ། །དེ་བཞིན་དུ་གཞན་གྱི་གྲོང་པ་ནས་ཕྱོགས་གཅིག་གི་བར་
དུ་མོས་པར་བྱ་སྟེ། ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །ཕྱོགས་
བཅུར་ཡང་དེ་བཞིན་ནོ། །ཞེས་གསུངས་ཤིང་། ཤེར་ཕྱིན་གྱི་མདོ་ལས་ ཀྱང་དེ་
བཞིན་དུ་གསུངས་ལ། རྗེ་རིན་པོ་ཆེས་ཀྱང་དེ་ལྟར་རེ་རེ་ནས་དམིགས་རྣམ་སྦྱོང་
བ་གལ་ཆེ་བར་གསུངས་སོ། །ཡང་རེས་འགའ་དམྱལ་བ་མནར་མེད་ནས་བཟུང་
སྟེ་རིམ་གྱིས་སེམས་ཅན་ཐམས་ཅད་ལ་ལུས་གཏོང་བའི་དམིགས་པ་སྦྱོང་། དེའི་
ཚུལ་ནི་རང་གི་ལུས་ཡིད་བཞིན་གྱི་ལུས་ཀྱི་རྣམ་པ་ལས་ལུས་དཔག་ཏུ་མེད་པ་
སེམས་ཅན་གྱི་གྲངས་དང་མཉམ་ པ་ སྤྲུལ་ནས། ཡང་སོས་ལ་སོགས་ པའི་ ཚ་
དམྱལ་བརྒྱད། ཆུ་བུར་ཅན་ལ་སོགས་པའི་གྲང་དམྱལ་བརྒྱད། ཉི་ཚེ་བ་དང་ཉེ་
འཁོར་བའི་སེམས་ཅན་དམྱལ་བ་ཇི་སྙེད་ཡོད་པ་རྣམས་ལ་བཏང་བས་དེ་ཐམས་
ཅད་གསེར་འགྱུར་གྱི་རྩིས་ལྕགས་གསེར་དུ་བྱེད་པ་ལྟར་སྐད་ཅིག་ལ་དམྱལ་བའི་
ལུས་འགྱུར་ནས་འཕགས་ པའི་ནོར་བདུན་གྱིས་ཕྱུག་པའི་མཐོ་རིས་ཡོན་ཏན་
བདུན་ལྡན་གྱི་དལ་འབྱོར་གྱི་ལུས་ཤ་སྟག་ཐོབ་པར་བསམ་མོ། །ཡིད་བཞིན་ནོར་
བུ་རིན་པོ་ཆེ་ལས་ཟས་གོས་སོགས་གང་ལ་ཅི་འདོད་པ་འབྱུང་བ་ལྟར་ཡིད་བཞིན་
གྱི་ལུས་ལས་དམིགས་ཡུལ་དེ་དག་ལ་ཁ་ཟས་རོ་བརྒྱ་བ། །གོས་སྟོང་ཕྲག་བརྒྱ་
པ། ཁང་པ་བརྩེགས་པ་ལྔ་བརྒྱ་པ་དང་སྨོན་ལམ་གཅིག་ཏུ་བྱས་པའི་གྲོགས་ཕུན་
སུམ་ ཚོགས་ པ་སྟེ། གང་ གིས་ ལོངས་ སྤྱོད་ པའི་རྟེན། ཡུལ་གང་ལ་ལོངས་སྤྱོད་
པའི་ལོངས་སྤྱོད། གང་དང་ལྷན་ཅིག་ལོངས་སྤྱོད་པའི་འཁོར་ཕུན་སུམ་ཚོགས་པ་
- 54 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྣམས་ཐོབ་ཅིང་དེ་ཐམས་ཅད་ཀྱང་ཐེག་པ་ཆེན་པོའི་དམ་པའི་ཆོས་བསྒྲུབ་པའི་
མཐུན་རྐྱེན་དུ་གྱུར་པར་བསམ་མོ། །དེ་བཞིན་དུ་ཕྱིའི་རྐྱེན་གཙོ་བོ་ཐེག་པ་ཆེན་
པོའི་དགེ་བའི་བཤེས་གཉེན་མཚན་ཉིད་དང་ལྡན་པས་དགྱེས་བཞིན་དུ་རྗེས་སུ་
འཛིན་པ། གང་ལ་ཐོས་བསམ་བྱ་བའི་གཞི་མདོ་སྔགས་ཀྱི་གསུང་རབ་ལ་སོགས་
ཕྱིའི་རྐྱེན་རྣམས་དང༌། ནང་གི་རྐྱེན་དད་སོགས་འཕགས་པའི་ནོར་བདུན། དབང་
པོ་ ལྔ། སྟོབས་ལྔ། རྫུ་ འཕྲུལ་ གྱི་ རྐང་པ་བཞི། བྱང་ ཆུབ་ ཀྱི་ ཡན་ ལག་ བདུན།
འཕགས་ལམ་ཡན་ལག་བརྒྱད། ལམ་བསླབ་པ་རིན་པོ་ཆེ་གསུམ། བྱམས་སྙིང་
རྗེའི་རྩ་བ་ཅན་གྱི་བྱང་ཆུབ་ཀྱི་སེམས་རྒྱུད་ལ་སྐྱེས་ཏེ་སྤྱོད་པ་ཕ་རོལ་ཏུ་ཕྱིན་པ་
དྲུག་སྤྱད་པས། ཚོགས་གཉིས་མཐར་ཕྱིན་ཏེ་སངས་རྒྱས་ནས་ཐམས་ཅད་ཀྱང་
སེམས་རྒྱུད་ཆོས་སྐུའི་བདེ་བ་དང་ ལྡན་ པར་བསམ་མོ། །དེ་བཞིན་དུ་ ཕྱོགས་
བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པ་ན་ཡི་དྭགས་ཀྱི་རིགས་སུམ་ཅུ་
སོ་དྲུག་གིས་བསྡུས་པའི་སེམས་ཅན་ཇི་སྙེད་ཡོད་པ་རྣམས་ལ་ལུས་བཏང་བས་
སྔར་བཞིན་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་
སྒྲིབ་གཉིས་དག་སྟེ་སངས་རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ། །
དེ་བཞིན་དུ་འཇིག་རྟེན་གྱི་ཁམས་ཀྱི་དུད་འགྲོ་བྱིངས་ན་གནས་པ་དང་ཁ་འཐོར་
བ་རྣམས་ལ་བཏང་བས་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་
རྣམས་ཞི་ཞིང་སྒྲིབ་གཉིས་དག་སྟེ་སངས་རྒྱས་ནས་ཆོས་སྐུའི་བདེ་བ་དང་ལྡན་
པར་བསམ་མོ། །དེ་བཞིན་དུ་ ཕྱོགས་བཅུའི་འཇིག་རྟེན་གྱི་ཁམས་ན་གླིང་བཞི་
གླིང་ཕྲན་བརྒྱད་ན་མི་ཁོམ་པའི་སྐྱེ་གནས་སུ་སོང་བའི་མིའི་འགྲོ་བ་དང་། གཞན་
ཡང་ཚེ་དེ་ལ་ཐར་ལམ་བསྒྲུབ་པའི་སྐལ་བ་མེད་པ་རྣམས་ལ་ལུས་བཏང་བས་སྔར་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞིན་དེ་དག་སོ་སོའི་ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་སྒྲིབ་
གཉིས་དག་སྟེ་སངས་རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ། །ཚེ་དེ་
ལ་ཐར་ལམ་སྐྱེ་བའི་སྐལ་བ་དང་ལྡན་པའི་མི་རྣམས་ལ་ལུས་བཏང་བས་ལམ་
སྒྲུབ་པའི་ཕྱིའི་རྐྱེན་རྣམས་དང་ནང་གི་བསམ་པའི་རྐྱེན་ཐམས་ཅད་ཚང་ནས་སྔར་
ལྟར་སངས་རྒྱས་པར་བསམ་མོ། །དེ་བཞིན་དུ་རྒྱལ་ཆེན་རིས་བཞི་ལ་སོགས་པའི་
འདོད་ ལྷའི་ རིགས་དྲུག །ཚངས་རིས་ནས་འབྲས་བུ་ཆེ་བའི་བར་གྱི་གཟུགས་
ཁམས་གནས་རིགས་བཅུ་བདུན། གཟུགས་མེད་སྐྱེ་མཆེད་མུ་བཞི་ན་གནས་པའི་
སེམས་ཅན་རྣམས་རེ་རེ་ལའང་ལུས་ཚང་བ་རེ་རེ་བཏང་བས་སྔར་བཞིན་དེ་དག་
སོ་སོའི་ཉེས་སྐྱོན་དང་སྒྲིབ་གཉིས་དག་ནས་རིམ་གྱིས་སངས་རྒྱས་པར་བསམ།
སྲིད་པ་བར་མ་དོ་ན་གནས་པའི་སེམས་ཅན་རྣམས་ལ་བཏང་བས་དེ་དག་སོ་སོའི་
ལུས་སེམས་ཀྱི་ཉེས་སྐྱོན་དང་གདུང་བ་རྣམས་ཞི་ཞིང་སྒྲིབ་གཉིས་དག་སྟེ་སངས་
རྒྱས་ནས་ཆོས་སྐུའི་བདེ་བ་དང་ལྡན་པར་བསམ་མོ། །ཡང་རེས་འགའ་ནི་ཤར་ལ་
སོགས་ པ་ ཕྱོགས་དང་མཚམས་ ཀྱིས་ཕྱེ་བའི་སེམས་ཅན་རྣམས་ལ་ རིམ་ གྱིས་
གཏང་བར་བྱ་སྟེ། འདི་ལྟར་ཤར་ཕྱོགས་ཀྱི་འཇིག་རྟེན་གྱི་ཁམས་གངྒཱའི་ཀླུང་གི་
བྱེ་མ་སྙེད་ན་སེམས་ཅན་ཇི་སྙེད་ཡོད་པ་རྣམས་ལ་ལུས་བཏང་བས་རིམ་གྱིས་སྔར་
བཞིན་ སངས་ རྒྱས་ པར་ བསམ། དེ་ བཞིན་དུ་ ཕྱོགས་མཚམས་ ལྷག་མ་རྣམས་
ལའང་འདྲ་བར་ཤེས་པར་བྱའོ། །དེ་ལྟར་སེམས་ཅན་ལ་རང་གི་ལུས་གཏོང་བའི་
ཚུལ་སྒོ་སྣ་ཚོགས་ནས་སྦྱང་སྟེ། རེས་འགའ་རང་གི་ལུས་དཔག་ཏུ་མེད་པ་སྤྲུལ་
ནས་སེམས་ཅན་རེ་རེ་ལའང་ལུས་རེ་རེ་བཏང་བས་གང་ལ་གང་འདོད་ཀྱིས་ཚིམ་
པར་བསམ། རེས་འགའ་ལུས་གཅིག་པུ་འདི་ལས་གང་ལ་གང་འདོད་ཀྱི་དངོས་པོ་
- 56 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དཔག་ཏུ་མེད་པ་སྤྲུལ་ནས་སེམས་ཅན་རྣམས་ལ་གཏོང་། དེ་ལྟར་སེམས་ཅན་ཐ་
མལ་པ་རྣམས་ལ་ལུས་གཏོང་བའི་དམིགས་པ་སྦྱངས་ནས། ལམ་ཞུགས་ཀྱི་གང་
ཟག་རྣམས་ལ་རང་གི་ལུས་གཏོང་བའི་ཚུལ་ནི། ཐེག་པ་དམན་པའི་གང་ཟག་
རྣམས་ལ་རང་གི་ལུས་ཡིད་བཞིན་གྱི་ལུས་ཀྱི་རྣམ་པར་བསྒྱུར་ནས་རེ་རེ་ལ་ལུས་
རེ་རེ་ཕུལ་བར་ཐེག་དམན་གྱི་ལམ་དུ་ཞུགས་པའི་ཉན་རང་དེ་རྣམས་ཀྱི་ཉེས་སྐྱོན་
ཐམས་ཅད་སྐད་ཅིག་ལ་དག་ནས། སྐུ་ལུས་གཟུགས་ཀྱི་སྐུར་གྱུར། ཐུགས་རྒྱུད་
ཀྱི་སྒྲིབ་པ་དང་གནས་ངན་ལེན་ཐམས་ཅད་སྐད་ཅིག་ལ་དག །ཐེག་པ་ཆེན་པོའི་
ས་ལམ་རྣམས་རྫོགས་ཏེ་ཐུགས་ཆོས་ཀྱི་སྐུར་གྱུར་པར་བསམ། དེ་བཞིན་དུ་ཐེག་
པ་ཆེན་པོའི་ཚོགས་ལམ་ནས་ས་བཅུ་པའི་བར་གྱི་བྱང་ཆུབ་སེམས་དཔའ་རྣམས་
ལ་ རང་ གི་ ལུས་ ཡིད་བཞིན་ གྱི་ ལུས་ ཀྱི་རྣམ་ པར་ བློས་ སྤྲུལ་ནས་ཕུལ་བས།
སེམས་དཔའ་ཆེན་པོ་དེ་དག་གི་སྐུ་ལུས་དང་ཐུགས་རྒྱུད་ལ་ཉེས་སྐྱོན་ཕྲ་མོ་ཅི་
ཡོད་པ་ཐམས་ཅད་དག །ཚོགས་གཉིས་མྱུར་དུ་རྫོགས་ཏེ། སྐུ་མཚན་དཔེས་སྤྲས་
པའི་གཟུགས་སྐུ་དང་། ཐུགས་ཆོས་སྐུར་གྱུར་པར་བསམ་མོ། །དེ་ནས་རྩ་བརྒྱུད་
ཀྱི་བླ་མ་དམ་པ་རྣམས་དང་། ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་
མེད་པ་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ལ་སྔར་བཞིན་དུ་
རང་གི་ལུས་ཡིད་བཞིན་གྱི་ལུས་ཀྱི་རྣམ་པ་དཔག་ཏུ་མེད་པར་བསམས་ཏེ་ཕུལ་
བས། དེ་དག་རེ་རེའི་དྲུང་དུའང་ལུས་དུ་མར་སྤྲུལ། ལུས་རེ་རེ་ལ་མགོ་དཔག་ཏུ་
མེད་པ་དང་། མགོ་རེ་རེ་ལ་ལྕེ་དཔག་ཏུ་མེད་པར་བློས་སྤྲུལ་ཏེ་རྒྱུ་དང་འབྲས་བུའི་
ཡོན་ཏན་ལས་བརྩམས་ཏེ་ངག་གིས་བསྟོད་དབྱངས་བརྗོད་པ་དང་། ཡིད་ཀྱིས་
དད་པ་བསྒོམ་ཞིང་ལུས་ཀྱིས་ ཕྱག་འཚལ་བ་དང༌། ཡིད་བཞིན་ གྱི་ལུས་ལས་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མཆོད་པའི་ཚོགས་རབ་འབྱམས་བསམ་གྱིས་མི་ཁྱབ་པ་བྱུང་བར་བསམས་ཏེ་
ཕུལ་བས། དེ་རྣམས་ཀྱི་ཐུགས་རྒྱུད་ལ་ཟག་པ་མེད་པའི་བདེ་བ་ཆེན་པོ་འཁྲུངས་
པར་བསམ་ཞིང་། ཕྱོགས་ བཅུའི་ ཞིང་ན་མཆོག་ གི་ སྤྲུལ་ པའི་ སྐུ་མྱ་ངན་ ལས་
འདས་པའི་ཚུལ་སྟོན་དུ་ཉེ་བ་རྣམས་ལ། རང་གི་ལུས་སྔར་ལྟར་ཕུལ་ཞིང་གསོལ་
བ་བཏབ་པས་མྱ་ངན་ལས་མི་འདའ་བར་བསྐལ་པའི་བར་དུ་བཞུགས་ནས་ཆོས་
འཁོར་བསྐོར་བར་བསམ། རང་གི་བླ་མ་དངོས་སུ་བཞུགས་པ་རྣམས་ལ་ལུས་
སྔར་བཞིན་ཕུལ་བས་སྐུ་ཚེ་མཛད་པ་འཕྲིན་ལས་དང་བཅས་པ་རྒྱ་ཆེར་འཕེལ་
བར་བསམ་མོ། །ཡང་རང་གི་ལུས་ཡིད་བཞིན་གྱི་ལུས་ཀྱི་རྣམ་པ་དཔག་ཏུ་མེད་
པར་སྤྲུལ་ནས་སྣོད་ཀྱི་འཇིག་རྟེན་རྣམས་ལ་གཏང་བར་བྱ་སྟེ། དེ་ཡང་ཕྱོགས་
བཅུའི་འཇིག་རྟེན་གྱི་ཁམས་མཐའ་ཡས་མུ་མེད་པའི་སྣོད་ཀྱི་ཞིང་རྣམས་ལ་བཏང་
བས། སྣོད་ཀྱི་འཇིག་རྟེན་གྱི་མི་གཙང་བ་སྡོང་དུམ། ཚེར་མ། གྱོ་མོ། གསེག་མ།
ངམ་གྲོག །གཡང་ས་ལ་སོགས་པ་མ་དག་པའི་སྣོད་ཀྱི་སྐྱོན་ཐམས་ཅད་དག་ཅིང་
གནས་གྱུར་ཏེ། འཇིག་རྟེན་གྱི་ཁམས་ཐམས་ཅད་ཀྱང་རིན་པོ་ཆེ་སྣ་ཚོགས་ཀྱི་
རང་བཞིན་ལག་མཐིལ་ལྟར་མཉམ་པ་ཐ་གྲུ་ཆེ་བ། ཡངས་པ་རེག་ན་འཇམ་ཞིང་
བདེ་བ། དྲི་མ་མེད་ཅིང་འོད་གསལ་བ། ཙན་དན་སྦྲུལ་གྱི་སྙིང་པོའི་དྲི་བསུང་དང་
ལྡན་པ། ལྷའི་མེ་ཏོག་སྣ་ཚོགས་གཅལ་དུ་བཀྲམ་པ། མཐའ་རིན་པོ་ཆེའི་ཕ་གུ་
བརྩིགས་པ། གསེར་ དང་། དངུལ་དང་། མུ་ཏིག་གི་ཕྱེ་མ་ གྲམ་བུར་བདལ་བ།
ཨུཏྤ་ ལ་ དང༌། ཀུ་ མུ་ ད་ དང་། པདྨ་ འགྱིང་ ཞིང་ ལྡེམ་ པས་ཁེབས་པ། ཆུ་ བྱ་སྣ་
ཚོགས་སྐད་སྙན་པར་སྒྲོག་པ། དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་ལག་
བརྒྱད་དང་ལྡན་པའི་མཚོ་དང༌། རྫིང་དང༌། ལྟེང་ཀ་དག་གིས་མཛེས་པར་བྱས་པ་
- 58 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སོགས་དག་པའི་ཞིང་ཕུན་སུམ་ཚོགས་ པར་གྱུར་ཏེ། སངས་རྒྱས་བྱང་ སེམས་
འཕགས་པའི་ཚོགས་རྣམས་ལ་མཆོད་པའི་སྤྲིན་གྱི་ཕུང་པོ་ཆེན་པོ་བསམ་གྱིས་མི་
ཁྱབ་པ་བྱུང་བར་བསམ་ཞིང་། ཞིང་དེ་དག་ན་ཡོད་པའི་བཅུད་ཀྱི་སེམས་ཅན་
རྣམས་ལ་དེ་ལྟ་བུའི་ཕུན་སུམ་ཚོགས་པའི་འབྱོར་པ་དེ་དག་ང་རྒྱལ་དང་རྒྱགས་པ་
དང་དྲེགས་པའི་རྐྱེན་དུ་སྐད་ཅིག་ཀྱང་མི་འགྲོ་ཞིང་བྱང་ཆུབ་བསྒྲུབ་པའི་མཐུན་
རྐྱེན་ཤ་སྟག་ཏུ་གྱུར་པར་བསམས་ཏེ། འདི་ནི་སངས་རྒྱས་ཀྱི་ཞིང་སྦྱོང་དུ་ཡང་
འགྱུར་བས་གལ་ཆེའོ། །དེ་ལྟར་རང་གི་ལུས་ཡིད་བཞིན་གྱི་ལུས་ཀྱི་རྣམ་པར་བྱས་
ནས་སྣོད་ཀྱི་འཇིག་རྟེན་དང་། བཅུད་ཀྱི་སེམས་ཅན་རྣམས་ལ་གཏོང་ཞིང་དེ་དག་
གི་མ་དག་པ་རྣམས་སྦྱངས་ནས་དག་པའི་ཞིང་གི་སྣོད་བཅུད་ལྟར་ཡོངས་སུ་དག་
པའི་ དམིགས་ པ་ སྦྱོང་བ་ནི། ཐེག་ པ་ཆེན་པོའི་མདོ་སྡེ་རིན་པོ་ཆེ་རྣམས་ནས་
གསུངས་ ཏེ། སྲེད་ མེད་ ཀྱི་ བུས་ ཞུས་ པ་ ལས། རིགས་ ཀྱི་བུ་ བྱང་ ཆུབ་ སེམས་
དཔའ་སེམས་དཔའ་ཆེན་པོས་འདི་ལྟར་སེམས་བསྐྱེད་པར་བྱ་སྟེ། བདག་གི་ལུས་
འདི་ཡང་སེམས་ཅན་ཐམས་ཅད་ལ་བྱིན་ཞིང་ཡོངས་སུ་བཏང་ན། ཕྱིར་རོལ་གྱི་
དངོས་པོ་རྣམས་ལྟ་ཅི་སྨོས་ཏེ། སེམས་ཅན་གང་དང་གང་ལ་ཅི་དང་ཅི་དགོས་པར་
འགྱུར་བ་དེ་དང་དེ་དག་ལ་དེ་དང་དེ་སྦྱིན་ནོ། །ཡོད་དེ་ཡོད་ན་ལག་པ་འདོད་པ་
ལ་ལག་པ་སྦྱིན་ནོ། །རྐང་པ་འདོད་པ་ལ་རྐང་པ། མིག་འདོད་པ་ལ་མིག་སྦྱིན་
ནོ། །ཤ་འདོད་ པ་ལ་ཤ ཁྲག་འདོད་པ་ལ་ཁྲག །རྐང་ འདོད་ པ་ལ་རྐང་། ཡན་
ལག་དང་ཉིང་ལག་འདོད་པ་ལ་ཡན་ལག་དང་ཉིད་ལག །མགོ་འདོད་པ་ལ་མགོ་
ཡོངས་སུ་གཏོང་ན། ཕྱིར་རོལ་གྱི་དངོས་པོ་དག་འདི་ལྟ་སྟེ། ནོར་དང་འབྲུ་དང་
གསེར་དང་དངུལ་དང་རིན་པོ་ཆེ་དང་རྒྱན་དང་རྟ་དང་གླང་པོ་ཆེ་དང་ཤིང་རྟ་དང་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞོན་པ་དང་། གྲོང་དང་གྲོང་ཁྱེར་དང་གྲོང་རྡལ་དང་ལྗོངས་དང་རྒྱལ་སྲིད་དང༌།
ཡུལ་འཁོར་དང་། རྒྱལ་པོའི་ཕོ་བྲང་འཁོར་དང་ཚོང་དུས་དང་བྲན་ཕོ་མོ་དང་ལས་
བྱེད་པ་དང༌། ཞོ་ཤས་འཚོ་བ་དང་། བུ་དང་བུ་མོ་དང་གཡོག་རྣམས་ལྟ་ཅི་སྨོས་ཏེ།
སེམས་ཅན་གང་དང་གང་ལ། གང་དང་གང་གིས་ ཕྱིར་ཅི་དང་ཅི་དགོས་པར་
འགྱུར་བ་སེམས་ཅན་དེ་དང་དེ་དག་ལ་དེ་དང་དེ་ཡོད་ན་སྦྱིན་ནོ། །ཅི་ནས་སེམས་
ཅན་འདི་དག་ཡོངས་སུ་བསྡུས་པས་བདག་བྱང་ཆུབ་ཐོབ་པར་འགྱུར་རོ་སྙམ་ནས།
སེམས་ཅན་ལ་ ཕན་གདགས་པ་དང་། སེམས་ཅན་ལ་སྙིང་རྗེ་བ་དང་། སེམས་
ཅན་ལ་སྙིང་བརྩེ་བའི་ཕྱིར་འགྱོད་པ་མེད་ཅིང་མྱ་ངན་དུ་མི་བྱེད་པ་དང་། རྣམ་
པར་སྨིན་པ་ལ་རེ་བ་མེད་པར་ཡོངས་སུ་གཏང་ངོ་ཆགས་པ་མེད་པར་སྦྱིན་ནོ། །
རིགས་ཀྱི་བུ་དཔེར་ན། རྩིའི་སྡོང་པོ་ནི་རྩི་བ་ནས་བླངས་ཀྱང་རུང་། སྡོང་པོ་ལས་
བླངས་ཀྱང་རུང་། ཡལ་ག་ལས་ བླངས་ ཀྱང་ རུང་། ཤུན་ ཕྲག་ ལས་ བླངས་ཀྱང་
རུང་། ལོ་ མ་ ལས་ བླངས་ ཀྱང་ རུང་། མེ་ཏོག་དང་ འབྲས་བུ་དང༌ སྙིང་པོ་ལས་
བླངས་ཀྱང་རུང་སྟེ། དེ་འདི་ལྟར་བདག་རྩ་བ་ནས་བླངས་སོ། །བདག་གི་རྩ་བ་
ནས་བླངས་སོ། །བདག་གི་སྙིང་པོའི་བར་དུ་བླངས་སོ་སྙམ་དུ་རྣམ་པར་རྟོག་པ་མི་
འབྱུང་མོད་ཀྱི། རྣམ་པར་རྟོག་པ་མེད་བཞིན་དུ། སེམས་ཅན་རབ་འབྲིང་ཐ་མ་
རྣམས་ ཀྱི་ནད་མེད་པར་བྱེད་དོ། །རིགས་ཀྱི་བུ་དེ་བཞིན་དུ་ བྱང་ཆུབ་སེམས་
དཔའ་སེམས་དཔའ་ཆེན་པོས་ཀྱང་འབྱུང་བ་ཆེན་པོ་བཞིའི་ལུས་འདི་ལ་རྩིའི་སྡོང་
པོ་བཞིན་དུ་འདུ་ཤེས་བསྐྱེད་ཅིང་། སེམས་ཅན་གང་དང་གང་དག་ལ་ཅི་དང་ཅི་
དགོས་པ་ལག་པ་འདོད་ན་ལག་པ། རྐང་པ་འདོད་ན་རྐང་པ་ཁྱེར་ཅིག་ཅེས་སྔ་མ་
བཞིན་དུ་གསུངས་སོ། །འཕགས་པ་བློ་གྲོས་མི་ཟད་པའི་མདོ་ལས་ཀྱང་། ལུས་
- 60 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འདི་བདག་གིས་སེམས་ཅན་ཐམས་ཅད་ཀྱི་བྱ་བ་ཅི་ཡོད་པ་དེ་ལ་དེ་ངེས་པར་བྱ་
སྟེ། དཔེར་ ན་ སའི་ ཁམས་ དང༌། ཆུའི་ ཁམས་ དང༌། མེའི་ ཁམས་ དང་། རླུང་ གི་
ཁམས་དང་། འབྱུང་བ་ཆེན་པོ་བཞི་པོ་འདི་དག །སྒོ་སྣ་ཚོགས་དང་། རྣམ་གྲངས་
སྣ་ཚོགས་དང་། དམིགས་པ་སྣ་ཚོགས་དང༌། ཡོ་བྱད་སྣ་ཚོགས་དང་། ལོངས་སྤྱོད་
སྣ་ཚོགས་ཀྱིས་སེམས་ཅན་རྣམས་ཉེ་བར་ལོངས་སྤྱོད་པར་བྱེད་པ་དེ་བཞིན་དུ་
བདག་གིས་ཀྱང་འབྱུང་བ་ཆེན་པོ་བཞིའི་ཁོག་པའི་ལུས་འདི་སྒོ་སྣ་ཚོགས་དང་།
རྣམ་ གྲངས་ སྣ་ ཚོགས་ དང༌། དམིགས་ པ་ སྣ་ཚོགས་དང་། ཡོ་བྱད་སྣ་ཚོགས།
ལོངས་སྤྱོད་སྣ་ཚོགས་ཀྱིས་རྒྱ་ཆེར་སེམས་ཅན་ཐམས་ཅད་ཉེ་བར་འཚོ་བར་བྱའོ་
སྙམ་སྟེ། དེ་དོན་གྱི་དབང་འདི་མཐོང་བས། ལུས་སྡུག་བསྔལ་བར་ཡང་སོ་སོར་
རྟོག་ལ་སེམས་ཅན་ལ་ལྟ་བའི་ཕྱིར་ལུས་སྡུག་བསྔལ་བས་ཡོངས་སུ་མི་སྐྱོའོ། །
ཞེས་དང་། འཕགས་པ་རྡོ་རྗེ་རྒྱལ་མཚན་གྱི་མདོ་ལས། དེ་ལྟར་བྱང་ཆུབ་སེམས་
དཔའ་བདག་ཉིད་སེམས་ཅན་ཐམས་ཅད་ལ་གཏོང་བ་ན། དགེ་བའི་རྩ་བ་ཐམས་
ཅད་ ཀྱིས་ཕན་འདོགས་པས། སེམས་ཅན་ཐམས་ཅད་ལ་དགེ་བའི་རྩ་བ་དག་
གིས་སེམས་པར་བྱེད་པ་དང༌། བདག་ཉིད་མར་མེ་དང་འདྲ་བར་སེམས་ཅན་
ཐམས་ཅད་ལ་ཉེ་བར་བཞག་པ་དང་། བདག་ཉིད་བདེ་བ་དང་འདྲ་བར་སེམས་
ཅན་ཐམས་ཅད་ལ་བྱིན་གྱིས་བརླབས་པ་དང་། བདག་ཉིད་ཆོས་ཀྱི་སྐྱེ་གནས་དང་
འདྲ་བར་འགྲོ་བ་ཐམས་ཅད་ཡང་དག་པར་འཛིན་པ་དང༌། བདག་ཉིད་སྣང་བ་
དང་འདྲ་བར་སེམས་ཅན་ཐམས་ཅད་ཀྱི་རྗེས་སུ་འགྲོ་བ་དང༌། བདག་ཉིད་འགྲོ་
བ་ཐམས་ཅད་ཀྱི་གཞིར་མཐོང་བ་དང༌། བདག་ཉིད་དགེ་བའི་རྩ་བའི་རྐྱེན་དུ་
འགྱུར་བར་མཐོང་བ་དང་། བདག་ཉིད་འགྲོ་བ་ཐམས་ཅད་ཀྱི་རྗེས་སུ་འགྲོ་བ་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢ང༌༽
དང༌། བདག་ཉིད་མཛའ་བོ་དང་འདྲ་བར་སེམས་ཅན་ཐམས་ཅད་ལ་ངེས་པར་
སྦྱོར་བ་དང་། བདག་ཉིད་སེམས་ཅན་ཐམས་ཅད་ལ་ལམ་དང་འདྲ་བར་སྟོན་པ་
དང་། བདག་ཉིད་སེམས་ཅན་ཐམས་ཅད་ཀྱི་བླ་ན་མེད་པའི་བདེ་བའི་ཡོ་བྱད་དུ་
ཡོངས་ སུ་ སྤྱོད་ པ་ དང༌། བདག་ ཉིད་ ཉི་ མ་ དང་ འདྲ་ བར་ འཇིག་ རྟེན་ ཀུན་ ཏུ་
མཚུངས་པར་བྱེད་པ་དང་། སེམས་ཅན་ཐམས་ཅད་ལ་བདག་ཉིད་དེ་ལྟ་བུའི་ཆོས་
དང་ལྡན་པར་རབ་ཏུ་སྦྱིན་པར་བྱེད་པ་དང༌། འཇིག་རྟེན་ཐམས་ཅད་ན་བདག་
ཉིད་ཅི་འདོད་པ་བཞིན་དུ་བྱ་བ་ལ་དབང་དུ་གྱུར་པ་མཐོང་བས། འཇིག་རྟེན་ཀུན་
ཏུ་བདག་ཉིད་མཆོད་རྟེན་གྱི་མཆོག་ཏུ་འགྱུར་བར་ བྱ་སྟེ། བདག་ཉིད་འགྲོ་བ་
ཐམས་ཅད་ཀྱི་མཆོད་རྟེན་དུ་མཐོང་བ་དང་། འཇིག་རྟེན་ཀུན་ཏུ་སེམས་མཉམ་
པར་བསྒྲུབ་པ་དང་། བདག་ཉིད་འགྲོ་བ་ཀུན་གྱི་ཡོ་བྱད་ཐམས་ཅད་ཀྱི་མུ་སྟེགས་
སུ་མཐོང་བ་དང་། བདག་ཉིད་འཇིག་རྟེན་ཐམས་ཅད་ལ་བདེ་བ་སྦྱིན་པ་སོ་སོར་
རྟོག་པ་དང་། བདག་ཉིད་འགྲོ་བ་ཀུན་གྱི་སྦྱིན་བདག་ཏུ་མོས་པ་དང་། བདག་ཉིད་
འཇིག་རྟེན་ཀུན་གྱི་བཤེས་པ་དང་འདྲ་བར་བྱས་པ་དང༌། བདག་ཉིད་བྱང་ཆུབ་
སེམས་དཔའི་སྤྱོད་པ་དང་ལྡན་པར་བསྐྱེད་པ་དང་། བདག་ཉིད་ཇི་སྐད་སྨྲས་པ་དེ་
བཞིན་དུ་བྱེད་ པ་ ལ་ འཇུག་པ་དང་བདག་ཉིད་ཐམས་ཅད་མཁྱེན་པའི་གོ་ཆ་
བགོས་པར་སོ་སོར་རྟོག་པ་དང༌། སྔོན་མགྲོན་དུ་གཉེར་བའི་སེམས་ཅན་རྗེས་སུ་
སྐྱོང་བ་དང་བདག་ཉིད་ནན་ཏན་ལ་གནས་པར་བྱེད་པ་དང༌། བྱང་ཆུབ་སེམས་
དཔའི་གཏོང་བའི་སེམས་ཡིད་ལ་བྱེད་ཅིང་སེམས་ཅན་ཐམས་ཅད་ལ་བདག་ཉིད་
སྐྱེད་མོས་ཚལ་དང་འདྲ་བར་བལྟ་བ་དང༌། འཇིག་རྟེན་ཐམས་ཅད་ལ་བདག་ཉིད་
ཆོས་ཀྱི་དགའ་སྟོན་དང་འདྲ་བར་སྟོན་པ་དང༌། བདག་ཉིད་སེམས་ཅན་ཐམས་
- 62 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཅད་ལ་ཡིད་བདེ་བ་སྦྱིན་པ་ཉིད་དུ་གནས་པ་དང༌། བདག་ཉིད་དགའ་བ་མཐའ་
ཡས་པ་སྐྱེད་པར་འགྲོ་བ་ཐམས་ཅད་ལ་གཏོང་ཞིང་། འཇིག་རྟེན་ཀུན་ཏུ་བདག་
ཉིད་དཀར་པོའི་ཆོས་སྐྱེ་བའི་སྒོ་ལྟ་བུར་ཡོངས་སུ་འཛིན་པ་དང༌། བདག་ཉིད་
སེམས་ཅན་ཐམས་ཅད་ལ་སངས་རྒྱས་ཀྱི་བྱང་ཆུབ་སྦྱིན་པར་སྨོན་ལམ་འདེབས་
པ་དང་། སྐྱེ་རྒུ་ཐམས་ཅད་ལ་བདག་ཉིད་ཕ་དང་འདྲ་བར་འཇུག་པ་དང་། སེམས་
ཅན་གྱི་ཁམས་ཐམས་ཅད་དུ་ཡོ་བྱད་ཐམས་ཅད་མ་ཚང་བ་མེད་པར་བྱ་བའི་ཕྱིར་
བདག་ཉིད་རབ་ཏུ་གནས་པ་ཡིན་ནོ། །ཞེས་དང་། ཅི་ནས་དགེ་བའི་རྩ་བ་འདི་
དག་རྣམ་པར་དག་པའི་ཆོས་ཀྱི་མཐའ་ཀླས་པར་འགྲོ་བ་ཐམས་ཅད་ལ་ཉེ་བར་
འཚོ་བ་དང་ཕན་པར་གྱུར་ཅིག །དེས་ན་དགེ་བའི་རྩ་བ་འདི་དག་གིས་སེམས་
ཅན་ཐམས་ཅད་ཀྱི་སེམས་ཅན་དམྱལ་བའི་ངན་སོང་རྒྱུན་ཆད་པར་གྱུར་ཅིག །
དུད་འགྲོའི་སྐྱེ་གནས་པ་དང༌། གཤིན་རྗེའི་འཇིག་རྟེན་པ་སྡུག་བསྔལ་བའི་ཕུང་པོ་
རྣམ་པར་ལོག་པར་གྱུར་ཅིག་ཅེས་སྨོན་ལམ་འདེབས་སོ། །དེ་དགེ་བའི་རྩ་བ་དེ་
དག་ཡོངས་སུ་བསྔོ་བ་ན་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་
བའི་རྩ་བ་འདིས་བདག་སྡུག་བསྔལ་གྱི་ཕུང་པོ་བཟློག་པའི་ཕྱིར་སེམས་ཅན་
ཐམས་ཅད་ཀྱི་གནས་སུ་གྱུར་ཅིག །ཉོན་མོངས་པ་ཐམས་ཅད་ལས་ཡོངས་སུ་
དགྲོལ་བའི་ ཕྱིར་ སེམས་ཅན་ཐམས་ཅད་ཀྱི་སྐྱོབ་པར་གྱུར་ཅིག །འཇིགས་ པ་
ཐམས་ཅད་བསྲུང་བའི་ཕྱིར་སེམས་ཅན་ཐམས་ཅད་ཀྱི་སྐྱབས་སུ་གྱུར་ཅིག །ས་
ཐམས་ཅད་ཀྱི་རྗེས་སུ་འགྲོ་བའི་ཕྱིར་སེམས་ཅན་ཐམས་ཅད་ཀྱི་རྟེན་དུ་གྱུར་
ཅིག །ཤིན་ཏུ་གྲུབ་པ་དང་བདེ་བ་ཐོབ་པར་བྱ་བའི་ཕྱིར་སེམས་ཅན་ཐམས་ཅད་
ཀྱི་དཔུང་གཉེན་དུ་གྱུར་ཅིག །རབ་རིབ་མེད་པའི་ཡེ་ཤེས་ཀུན་ཏུ་བསྟན་པའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱིར་སེམས་ཅན་ཐམས་ཅད་ལ་སྣང་བར་གྱུར་ཅིག །མ་རིག་པའི་མུན་པ་བཟློག་
པའི་ཕྱིར་སེམས་ཅན་ཐམས་ཅད་ཀྱི་སྒྲོན་མེར་གྱུར་ཅིག །ཤིན་ཏུ་རྣམ་པར་དག་
པ་ལ་རབ་ཏུ་དགོད་པའི་ཕྱིར་སེམས་ཅན་ཐམས་ཅད་ལ་གསལ་བ་བྱེད་པར་གྱུར་
ཅིག །ཆོས་ཉིད་བསམ་གྱིས་མི་ཁྱབ་པ་ལ་གཟུད་པའི་ཕྱིར་སེམས་ཅན་ཐམས་
ཅད་ ཀྱི་ འདྲེན་ པར་ གྱུར་ ཅིག །སྒྲིབ་ པ་ མེད་ པའི་ ཡེ་ ཤེས་ ཀྱི་ཕུང་པོ་ཉེ་བར་
བསྟབས་པའི་ཕྱིར་སེམས་ཅན་ཐམས་ཅད་ཀྱི་ཡོངས་སུ་འདྲེན་པར་གྱུར་ཅིག །དེ་
ཡང་བསམ་པ་ཐག་པ་ནས་ཡོངས་སུ་བསྔོའོ། །ཚིག་ཙམ་གྱིས་ནི་མ་ཡིན་ནོ། །དེ་
ཡང་དགའ་བའི་སེམས་ཀྱིས་ཡོངས་སུ་བསྔོའོ། །མགུ་བའི་སེམས་ཀྱིས་ཡོངས་སུ་
བསྔོའོ། །དད་ པའི་ སེམས་ དང་ རབ་ ཏུ་ དགའ་ བའི་ སེམས་ དང་། མཉེན་ པའི་
སེམས་ཀྱིས་ཡོངས་སུ་བསྔོའོ། །བྱམས་པའི་སེམས་དང་མཛའ་བའི་སེམས་དང༌།
ཕན་གདགས་ པའི་ སེམས་ དང་ ཕན་ པའི་ སེམས་ དང༌། བདེ་བའི་སེམས་ ཀྱིས་
ཡོངས་སུ་བསྔོའོ། །དེ་འདི་ལྟར་ ཡོངས་སུ་བསྔོ་སྟེ། བདག་གི་དགེ་བའི་རྩ་བ་
འདིས་སེམས་ཅན་ཐམས་ཅད་ཀྱི་འགྲོ་བ་རྣམ་པར་དག་པར་གྱུར་ཅིག །སྐྱེ་བ་
རྣམ་པར་དག་པར་གྱུར་ཅིག །བསོད་ནམས་ཀྱི་ཆེ་བའི་བདག་ཉིད་ཡོངས་སུ་དག་
པར་གྱུར་ཅིག །ཟིལ་གྱིས་མི་གནོན་པར་གྱུར་ཅིག །ཡོངས་སུ་ཟད་པ་མེད་པར་
གྱུར་ཅིག །ཐུབ་པར་དཀའ་བའི་སེམས་དང་ལྡན་པ་གྱུར་ཅིག །དྲན་པ་བརྗེད་པ་
མེད་པར་གྱུར་ཅིག །རྟོགས་པ་དང་བློ་གྲོས་དང་ངེས་པ་དང་ལྡན་པར་གྱུར་ཅིག །
བློ་ཚད་མེད་པ་དང་ལྡན་པར་གྱུར་ཅིག །ལུས་ཀྱི་ལས་དང་ངག་གི་ལས་དང་ཡིད་
ཀྱི་ལས་ཀྱི་ཡོན་ཏན་གྱི་རྒྱན་ཐམས་ཅད་ཡོངས་སུ་རྫོགས་པ་དང་ལྡན་པར་གྱུར་
ཅིག །བདག་ གི་ དགེ་ བའི་ རྩ་ བ་འདིས་སེམས་ཅན་ དེ་དག་ཐམས་ཅད་ ཀྱིས་
- 64 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སངས་རྒྱས་ཐམས་ཅད་མཉེས་པར་གྱུར་ཅིག་མཉེས་པར་བྱས་ནས་ཀྱང་མི་མཉེས་
པར་མི་བྱེད་པར་གྱུར་ཅིག །སངས་རྒྱས་བཅོམ་ལྡན་འདས་དེ་དག་ཐམས་ཅད་ལ་
དད་པ་མི་ཕྱེད་པ་ཐོབ་པར་གྱུར་ཅིག །དེ་བཞིན་གཤེགས་པ་དགྲ་བཅོམ་པ་ཡང་
དག་ པར་ རྫོགས་པའི་སངས་རྒྱས་དེ་དག་ལས་ཆོས་བསྟན་པ་ ཉན་པར་གྱུར་
ཅིག །མཉན་ནས་ཀྱང་ཐེ་ཚོམ་ཐམས་ཅད་རྣམ་པར་ལོག་པར་གྱུར་ཅིང་ཇི་ལྟར་
ཐོས་པ་བཞིན་འཛིན་པར་གྱུར་ཅིག །བཟུང་ནས་ཀྱང་བསྒྲུབས་པས་རྫོགས་པར་
བྱེད་པར་གྱུར་ཅིག །དེ་བཞིན་གཤེགས་པ་དེ་དག་ཐམས་ཅད་བསྟེན་པར་བྱེད་
པར་གྱུར་ཅིག །སེམས་ལས་སུ་རུང་བ་ཐོབ་པར་གྱུར་ཅིག ཁ་ན་མ་ཐོ་བ་མེད་
པའི་ལས་རྣམས་ཡང་དག་པར་བསྒྲུབ་པར་གྱུར་ཅིག །བདག་ཉིད་དགེ་བའི་རྩ་བ་
ཆེན་པོ་རྣམས་ལ་འཇོག་པར་གྱུར་ཅིག །ཤིན་ཏུ་དབུལ་བ་ཐམས་ཅད་རྣམ་པར་
བཟློག་པར་གྱུར་ཅིག །ནོར་བདུན་ རྙེད་ པ་ ཡོངས་སུ་རྫོགས་པར་གྱུར་ཅིག །
སངས་རྒྱས་ཐམས་ཅད་ཀྱི་རྗེས་སུ་སློབ་པར་གྱུར་ཅིག །དགེ་བའི་དབང་བོ་ཐོབ་
པ་རྟོགས་པ་གྱུར་ཅིག །རྒྱ་ཆེན་པོ་ལ་མོས་པ་མཉམ་པ་ཉིད་ཡོངས་སུ་བསྒྲུབ་པར་
གྱུར་ཅིག །ཐམས་ཅད་མཁྱེན་པའི་ཡེ་ཤེས་ཀྱི་གོ་སྐབས་ཐོབ་པར་གྱུར་ཅིག །
འགྲོ་བ་ཐམས་ཅད་ལ་ཐོགས་པ་མེད་པའི་མིག་བསྐྱེད་པར་གྱུར་ཅིག །མཚན་
གྱིས་བརྒྱན་པའི་ལུས་རྫོགས་པ་ཡོངས་སུ་ཐོབ་པར་གྱུར་ཅིག །ཡོན་ཏན་ཐམས་
ཅད་ཀྱི་རྒྱན་དང་ལྡན་པའི་ངག་ཡོངས་སུ་དག་པ་ཡོངས་སུ་འཛིན་པར་གྱུར་ཅིག །
དབང་པོ་བསྡམས་པ་དང་སྟོབས་བཅུ་དང་ལྡན་པའི་སེམས་དགེ་བ་ཡང་དག་པར་
བསྒྲུབ་པར་གྱུར་ཅིག །མི་བརྟེན་པར་གནས་པ་ཡོངས་སུ་རྫོགས་པར་གྱུར་ཅིག །
སངས་རྒྱས་ཐམས་ཅད་བདེ་བའི་ཡོ་བྱད་གང་དང་ལྡན་པའི་བདེ་བའི་ཡོ་བྱད་དེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སེམས་ཅན་ཐམས་ཅད་ཀྱིས་ཐོབ་པར་གྱུར་ཅིག །ཅེས་གསུངས་པ་ལྟར་རོ། །དེ་
ལྟར་སྤྱིར་སེམས་ཅན་ཐམས་ཅད་ལ་ལུས་གཏོང་ཞིང་ལྷག་པར་རང་དང་གྲོགས་
ཆོས་མཛད་རྣམས་ལ་གནོད་པ་བྱེད་པའི་མི་མ་ཡིན་རྣམས་དང༌། ཡང་སྒོས་སུ་
དཔལ་ལྡན་བླ་མ་དམ་པའི་སྐུ་ཚེ་མཛད་པ་འཕྲིན་ལས་དང་བཅས་པ་ལ་གནོད་པ་
བྱེད་པའི་མི་མ་ཡིན་རྣམས་ལ་ལུས་གཏོང་བའི་དམིགས་པ་ཡང་ཡང་སྦྱོང་སྟེ།
གནོད་བྱེད་དེ་རྣམས་བློས་བཀུག་ལ། ཁྱེད་རྣམས་ཀྱིས་ཐོག་མེད་ནས་བདག་གི་
མ་བྱས་ཏེ་ནུ་ཞོ་བྱིན་པ་གྲངས་མེད་པས་ཤིན་ཏུ་དྲིན་ཆེ་ཞིང་། བདག་གིས་ཁྱེད་
ཅག་ གི་ ཤ་ ཁྲག་ ཟོས་ པའང་ གྲངས་ མེད་ པས། ད་རེས་དྲིན་ ལན་ དང་ བུ་ལོན་
འཇལ་བའི་ཕྱིར་བདག་གི་ལུས་འདི་ཁྱེད་རྣམས་ལ་འབུལ་བས། ཁྱེད་ཅག་ཟས་
འདོད་པ་ཟས་གོས་འདོད་པ་གོས་སོགས་གང་དང་གང་འདོད་པའི་རྫས་རྣམས་
ཁྱེར་ཞིག ཁྱད་པར་བདག་གི་ལུས་འདི་ཁྱེར་ལ་ཤ་ལ་དགའ་ན་ཤ་ཟོ། ཁྲག་ལ་
དགའ་ན་ཁྲག་འཐུང་། རུས་པ་ལ་དགའ་ན་རུས་པ་མུར། པགས་པ་ལ་དགའ་ན་
པགས་པ་འདི་ཁྱེར་ལ་གྱོན་ཞིག །རིངས་ན་རྗེན་པར་བོ། མི་རིངས་ན་ཚོས་ལ་ཟོ་
ཞིག་ཅེས་བརྗོད་ཅིང་། དེ་ལྟར་དུ་བསམས་པས་གནོད་བྱེད་དེ་དག་གིས་རང་གི་
ལུས་ཀྱི་ཤ་ཁྲག་ཟོས་ཤིང་འཐུངས་པས། གསེར་འགྱུར་རྩིས་ལྕགས་ལ་རེག་པ་
བཞིན་དུ་གནོད་བྱེད་དེ་དག་གི་ལུས་མི་སྡུག་པ་དང་། ཞེ་སྡང་གདུག་རྩུབ་ཐམས་
ཅད་སྐད་ཅིག་ལ་ཞི་ནས་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེས་ཏེ་ཚོགས་
གཉིས་ རྫོགས་ ནས་ སངས་ རྒྱས་ པར་ བསམ་ མོ། །དེ་ ལྟར་ ལུས་ གཏོང་ བའི་
དམིགས་པ་སྦྱངས་ནས་ལོངས་སྤྱོད་གཏོང་བའི་དམིགས་པ་སྤྱོད་པ་ནི། ཟས་གོས་
གནས་ཁང་འཁོར་གཡོག་སོགས་གང་ལ་གང་འདོད་ཀྱི་ལོངས་སྤྱོད་བསམ་གྱིས་
- 66 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མི་ཁྱབ་པ་བློས་སྤྲུལ་ནས། ཐོག་མར་རང་གི་མ་ནས་བཟུང་། མཐར་སེམས་ཅན་
ཐམས་ཅད་ཀྱི་བར་གོང་བཞིན་བཏང་བས་འཇིག་རྟེན་དང་། འཇིག་རྟེན་ལས་
འདས་པའི་ལོངས་སྤྱོད་བསམ་གྱིས་མི་ཁྱབ་པ་ཡུལ་དེ་དག་རེ་རེ་ལའང་ཆ་ཚང་བ་
རེ་བྱུང་ཞིང་། དེ་དག་ཀྱང་ཚོགས་རྫོགས་པའི་མཐུན་རྐྱེན་ཤ་སྟག་ཏུ་གྱུར་ནས་
དེའི་རྐྱེན་ གྱིས་མྱུར་དུ་ཚོགས་ རྫོགས་ནས་སངས་རྒྱས་པར་བསམས། དེ་ནས་
ལམ་ཞུགས་ཉན་རང་རྣམས་དང་བྱང་ཆུབ་སེམས་དཔའ་རྣམས་ལ་ལོངས་སྤྱོད་
བསམ་གྱིས་མི་ཁྱབ་པར་སྤྲུལ་ཏེ་སྔར་ལྟར་འབུལ་བའི་དམིགས་པ་བྱེད། དེ་ནས་
རྩ་བརྒྱུད་ཀྱི་བླ་མ་རྣམས་དང་ཕྱོགས་བཅུའི་སངས་རྒྱས་རྣམས་ལ་ལོངས་སྤྱོད་
བསམ་གྱིས་མི་ཁྱབ་པ་བློས་སྤྲུལ་ནས་འབུལ་ཞིང་དམིགས་པ་སྔར་ལྟར་བྱེད། དེ་
ནས་དགེ་རྩ་གཏོང་བའི་དམིགས་པ་སྦྱོང་བ་ནི། རང་གིས་དུས་གསུམ་དུ་བསགས་
པ་དང་གསོག་པར་འགྱུར་བའི་དགེ་བའི་རྩ་བ་ཐམས་ཅད་དམིགས་ཡུལ་དུ་བྱས་
ལ། ཚེ་འདིའི་མ་ནས་བཟུང་མཐར་སེམས་ཅན་ཐམས་ཅད་ཀྱི་བར་ལ་གཏོང་ཚུལ་
གོང་ལྟར་བྱེད། དེ་ནས་ཉན་རང་རྣམས་དང་བྱང་སེམས་རྣམས་དང་རྩ་བརྒྱུད་ཀྱི་
བླ་མ་རྣམས་དང་སངས་རྒྱས་རྣམས་ལའང་གོང་ལྟར་ འབུལ་བའི་དམིགས་པ་
སྦྱོང་། དེ་ ལྟར་ རང་ གི་ལུས་ལོངས་ སྤྱོད་དགེ་རྩ་ རྣམས་ གཞན་ ལ་ གཏོང་བའི་
དམིགས་པ་སྦྱོང་བ་ནི། བྱང་ཆུབ་སེམས་དཔའི་སྤྱོད་པ་རྨད་དུ་བྱུང་བ་ཡིན་པས་
ཐེག་པ་ཆེན་པོའི་མདོ་སྡེ་རྣམས་སུ་རྒྱ་ཆེར་བསྔགས་ཤིང་། དེའི་ནང་ནས་ཀྱང་
དགེ་རྩ་གཏོང་བ་འདི་ཤིན་ཏུ་གལ་ཆེ་བར་གསུངས། རང་གི་དུས་གསུམ་གྱི་དགེ་
བའི་རྩ་བ་རྣམས་སེམས་ཅན་ཐམས་ཅད་ལ་བསྔོ་བའི་ཚུལ་དང་། སངས་རྒྱས་དང་
བྱང་ཆུབ་སེམས་དཔའ་རྣམས་ལ་འབུལ་བའི་ཚུལ་དང་། ཉན་རང་རྣམས་དང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཕྱོགས་བཅུའི་དགེ་འདུན་རྣམས་ལ་བསྔོ་བའི་ཚུལ་ཤིན་ཏུ་གསལ་བར་མདོ་ལས་
གསུངས་ཏེ། འཕགས་པ་ནམ་མཁའ་མཛོད་ཀྱི་མདོ་ལས། བདག་གི་དགེ་བའི་རྩ་
བའི་ཆོས་ལ་མཁས་པ་གང་ཡིན་པ་དེ་སེམས་ཅན་ཐམས་ཅད་ཀྱི་ཉེ་བར་འཚོ་བར་
མི་འགྱུར་བ་མ་གྱུར་ཅིག །ཅེས་དང་། འཕགས་པ་བློ་གྲོས་མི་ཟད་པའི་མདོ་ལས།
དགེ་བའི་རྩ་བ་སེམས་དང་སེམས་ལས་བྱུང་བ་རྣམས་རྗེས་སུ་དྲན་ལ་རྗེས་སུ་དྲན་
ནས་ཀྱང་བྱང་ཆུབ་ཏུ་ཡོངས་སུ་བསྔོ་བ་ལ་མཁས་པ་འདི་ནི། འདས་པ་ལ་མཁས་
པའོ། །གང་མ་འོངས་པའི་དགེ་བའི་རྩ་བ་ངེས་པར་སེམས་ཤིང་ བྱང་ཆུབ་ལ་
མངོན་དུ་ཕྱོགས་པའི་ལས་ལ་སེམས་པ་དེས། བདག་ལ་དགེ་བའི་རྩ་བ་སེམས་
བསྐྱེད་པ་འབྱུང་བ་གང་ཡིན་པ་དེ་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་ཡོངས་སུ་བསྔོའོ། །ཞེས་དང་། ཕལ་པོ་ཆེའི་རྡོ་ རྗེ་ རྒྱལ་ མཚན་ གྱི་
ཡོངས་སུ་བསྔོ་བ་ལས། དེ་བྱང་ཆུབ་སེམས་དཔའི་སྤྱད་པ་སྤྱོད་པ་ན། གཟུགས་
ཡིད་དུ་འོང་བའམ། ཡིད་དུ་མི་འོང་བ་གང་ཇི་སྙེད་ཅིག་མཐོང་བ་དང་། དེ་བཞིན་
དུ་སྒྲ་དང་དྲི་དང་རོ་དང་རེག་བྱ་དང༌། ཆོས་ཡིད་དུ་འོང་བའམ་ཡིད་དུ་མི་འོང་
བའམ་ཁ་ན་མ་ཐོ་བ་མེད་པ་དག་པ་བདེ་བ་རྒྱ་ཆེ་བ་འོད་གསལ་བའམ། གང་
གིས་ཡིད་བདེ་བ་སྐྱེ་བ་དང༌། དགའ་བ་འབྱུང་བ་དང་། མཆོག་ཏུ་དགའ་བ་ལ་
གནས་པ་དང་། མགུ་བ་འབྱུང་བ་དང་། ཡིད་མི་བདེ་བཟློག་པ་དང་། སེམས་དགེ་
བ་འབྱུང་བ་དང་། སེམས་ལས་སུ་རུང་བར་འགྱུར་བ་དང་། བསམ་པ་མཉེན་པར་
འགྱུར་བ་དང་། དབང་པོ་རབ་ཏུ་ཚིམ་པར་འགྱུར་བའི་བདེ་བ་དེ་མྱོང་བ་ན་སངས་
རྒྱས་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། ཡོངས་སུ་བསྔོ་བ་འདིས། སངས་
རྒྱས་བཅོམ་ལྡན་འདས་དེ་དག་དེ་བས་ཀྱང་སངས་རྒྱས་ཀྱི་གནས་པའི་བདེ་བ་
- 68 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བསམ་གྱིས་མི་ཁྱབ་པ་དང་ལྡན་པར་གྱུར་ཅིག །སངས་རྒྱས་ཀྱི་ཏིང་ངེ་འཛིན་གྱི་
བདེ་བ་མཚུངས་པ་མེད་པས་ལེགས་པར་ཟིན་པར་གྱུར་ཅིག །སངས་རྒྱས་ཀྱི་
བདེ་བ་མཐའ་ཡས་རྒྱ་ཆེར་བརྟན་པར་གྱུར་ཅིག །སངས་རྒྱས་རྣམ་པར་ཐར་པའི་
བདེ་བ་ཚད་མེད་པ་དང་ལྡན་པར་གྱུར་ཅིག །སངས་རྒྱས་ཀྱི་ཆོ་འཕྲུལ་གྱི་བདེ་བ་
དཔག་ཏུ་མེད་པས་ལེགས་པར་ཟིན་པར་གྱུར་ཅིག །སངས་རྒྱས་ཀྱི་གནས་པ་
ཆགས་པ་མེད་པའི་བདེ་བ་བསམ་གྱིས་མི་ཁྱབ་པས་ལེགས་པར་ཟིན་པར་གྱུར་
ཅིག །སངས་རྒྱས་ཀྱི་མཆོག་ཏུ་གྱུར་པའི་བདེ་བ་བསྙེན་པར་དཀའ་བ་རྒྱུན་མི་
ཆད་པར་གྱུར་ཅིག །སངས་རྒྱས་ཀྱི་སྟོབས་ཀྱི་བདེ་བ་དཔག་ཏུ་མེད་པས་ཤིན་ཏུ་
བདེ་བར་གྱུར་ཅིག །ཚོར་བ་ཐམས་ཅད་ཞི་བ་མི་སྐྱེ་བའི་བདེ་བས་འགྱུར་བ་མེད་
པར་བདེ་བར་གྱུར་ཅིག །དེ་བཞིན་གཤེགས་པའི་ཆགས་པ་མེད་པར་གནས་པ་
རྟག་ཏུ་མཉམ་པར་བཞག་པ་གཉིས་ཀུན་ཏུ་མི་སྤྱོད་པས་རྣམ་པར་མི་འཁྲུགས་
པར་བདེ་བར་གྱུར་ཅིག །བྱང་ཆུབ་སེམས་དཔའ་དེ་ལྟར་དགེ་བའི་རྩ་བ་དེ་དེ་
བཞིན་ གཤེགས་ པ་ རྣམས་ ལ་ཡོངས་ སུ་བསྔོས་ནས། བྱང་ ཆུབ་ སེམས་ དཔའ་
རྣམས་ལ་ཡོངས་སུ་བསྔོ་བ་སྟེ། གང་འདི་བསམ་པ་ཡོངས་སུ་མ་རྫོགས་པ་རྣམས་
ཀྱི་བསམ་པ་ཡོངས་སུ་རྫོགས་པར་བྱ་བ་དང༌། ཐམས་ཅད་མཁྱེན་པའི་ལྷག་པའི་
བསམ་པ་ཡོངས་སུ་མ་དག་པ་རྣམས་ཡོངས་སུ་དག་པར་བྱ་བ་དང་། ཕ་རོལ་ཏུ་
ཕྱིན་པ་ཐམས་ཅད་ཡོངས་སུ་མ་རྫོགས་པ་ཡོངས་སུ་རྫོགས་པར་བྱ་བ་དང་། བྱང་
ཆུབ་ཀྱི་སེམས་བསྐྱེད་པ་རྡོ་རྗེ་ལྟ་བུའི་གནས་སུ་བྱ་བ་དང༌། ཐམས་ཅད་མཁྱེན་པ་
ལས་ཕྱིར་མི་ལྡོག་པའི་གོ་ཆ་རྒྱུན་མི་གཅད་པ་དང༌། བྱང་ཆུབ་ཀྱི་སྒོའི་དགེ་བའི་
རྩ་བ་རྣམས་བསྐྱེད་པ་དང༌། འགྲོ་བ་ཐམས་ཅད་ལ་མཉམ་པ་ཉིད་དུ་གནས་པའི་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྨོན་ ལམ་ཆེན་པོ་ཡོངས་ སུ་ རྫོགས་ པར་ བྱ་ བ་ དང་། བྱང་ ཆུབ་ སེམས་ དཔའི་
གནས་པ་ཐམས་ཅད་རྟོགས་པར་བྱ་བ་དང༌། བྱང་ཆུབ་སེམས་པའི་དབང་པོ་
ཐམས་ཅད་མངོན་པར་ཤེས་པར་རྣོ་བར་བྱ་བ་དང་། བྱང་ཆུབ་སེམས་དཔའི་དགེ་
བའི་རྩ་བ་ཐམས་ཅད་ཐམས་ཅད་མཁྱེན་པ་ཉིད་དུ་རེག་པར་བྱ་བའི་ཕྱིར་ཡོངས་
སུ་བསྔོའོ། །དེ་དེ་ལྟར་བྱང་ཆུབ་སེམས་དཔའ་རྣམས་ཀྱི་དོན་དུ། དགེ་བའི་རྩ་བ་
ཡོངས་སུ་བསྔོས་ནས་སངས་རྒྱས་ཀྱི་བསྟན་པ་ལ་སྤྱོད་པ་དང་། ཉན་ཐོས་དང་
རང་སངས་རྒྱས་ཐམས་ཅད་ལ་དགེ་བའི་རྩ་བ་དེ་འདི་ལྟར་ཡོངས་སུ་བསྔོ་སྟེ།
སེམས་ཅན་གང་ལ་ལ་དག་སེ་གོལ་གཅིག་གཏོགས་པ་སྲིད་དུ་སངས་རྒྱས་ཀྱི་སྒྲ་
ཉན་པའམ། ཆོས་ཀྱི་སྒྲ་ཉན་པའམ། འཕགས་པའི་དགེ་འདུན་ལ་བསྙེན་བཀུར་
བྱེད་པ་དེ་དག་གི་དགེ་བའི་རྩ་བ་དེ། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་ཡོངས་སུ་བསྔོའོ། །སངས་རྒྱས་རྗེས་སུ་དྲན་པ་ཡོངས་སུ་རྫོགས་པར་བྱ་
བའི་ཕྱིར་ཡོངས་སུ་བསྔོའོ། །ཆོས་རྗེས་སུ་དྲན་པ་ལ་སྦྱོར་བར་བྱ་བའི་ཕྱིར་ཡོངས་
སུ་ བསྔོའོ། །འཕགས་ པའི་ དགེ་ འདུན་ ལ་ གུས་ པར་ བྱ་ བའི་ ཕྱིར་ ཡོངས་ སུ་
བསྔོའོ། །སངས་ རྒྱས་ མཐོང་ བ་ དང་ མི་ འབྲལ་ བར་ བྱ་ བའི་ ཕྱིར་ ཡོངས་ སུ་
བསྔོའོ། །སེམས་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་
ཀྱི་ཆོས་རབ་ཏུ་རྟོགས་པར་བྱ་བའི་ཕྱིར་ཡོངས་སུ་བསྔོའོ། །ཡོན་ཏན་དཔག་ཏུ་
མེད་པར་བསྒྲུབ་པར་བྱ་བའི་ཕྱིར་ཡོངས་སུ་བསྔོའོ། །མངོན་པར་ཤེས་པ་ཐམས་
ཅད་ཀྱི་དགེ་བའི་རྩ་བ་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོའོ། །ཆོས་
ལ་ཡིད་གཉིས་བཟློག་པའི་ཕྱིར་ཡོངས་སུ་བསྔོའོ། །ཇི་ལྟར་སངས་རྒྱས་ཀྱི་བསྟན་
པ་ལ་ཞུགས་པ་རྣམས་དང་ཉན་ཐོས་དང་རང་སངས་རྒྱས་རྣམས་ལ་བསྔོ་བ་དེ་
- 70 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བཞིན་དུ། བྱང་ཆུབ་སེམས་དཔའ་སེམས་ཅན་ཐམས་ཅད་ལ་དགེ་བའི་རྩ་བ་དེ་
ཡོངས་སུ་བསྔོ་སྟེ། གང་ འདི་ སེམས་ཅན་དམྱལ་ བ་ པའི་ ལམ་ལས་རྣམ་པར་
བཟློག་པའི་ཕྱིར་ཡོངས་སུ་བསྔོའོ། །དུད་འགྲོའི་སྐྱེ་གནས་རྣམ་པར་གཅད་པའི་
ཕྱིར་ཡོངས་སུ་བསྔོའོ། །གཤིན་རྗེའི་འཇིག་རྟེན་ཉེ་བར་གཅད་པའི་ཕྱིར་ཡོངས་སུ་
བསྔོའོ། །ངན་སོང་མ་ལུས་པ་ཐམས་ཅད་ཀྱི་འགྲོ་བར་སྐྱེ་བ་རྣམ་པར་གཅད་པའི་
ཕྱིར་ཡོངས་སུ་བསྔོའོ། །སེམས་ཅན་དེ་དག་བླ་ན་མེད་པའི་བྱང་ཆུབ་ལ་མོས་པ་
རྣམ་པར་སྤེལ་བའི་ཕྱིར་ཡོངས་སུ་བསྔོའོ། །ཐམས་ཅད་མཁྱེན་པ་ཉིད་ཀྱི་སེམས་
ཀྱི་ལྷག་པའི་བསམ་པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་
ཆོས་ཐམས་ཅད་མི་སྤང་བའི་ཕྱིར་ཡོངས་སུ་བསྔོའོ། །ཐམས་ཅད་མཁྱེན་པ་ཉིད་
ཀྱི་ཤིན་ཏུ་བདེ་བ་གྲུབ་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་
ཅད་ཤིན་ཏུ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །ཞེས་གང་གསུངས་
པ་ལྟར་རོ། །དེ་ལྟར་ལུས་ལོངས་སྤྱོད་དགེ་རྩ་གསུམ་གཏོང་བའི་ཚུལ་ནི་ཐེག་པ་
ཆེན་པོའི་མདོ་སྡེ་སྤྱི་དང༌། ཁྱད་ པར་ ཕལ་པོ་ཆེ་ལས་ ཇི་ལྟར་གཏོང་བའི་ཚུལ་
དམིགས་པ་དང་བཅས་ཞིབ་ཏུ་གསུངས། དེ་དག་གི་དོན་རྣམས་བདག་གཞན་
མཉམ་བརྗེ་བསྒོམ་པའི་སྐབས་འདིར་ཇི་ལྟར་ཉམས་སུ་ལེན་པའི་ཚུལ་བསླབ་
བཏུས་དང་སྤྱོད་འཇུག་གཉིས་སུ་ཞིབ་ཏུ་གསུངས་ཤིང་། དེའི་ནང་ནས་ཀྱང་གོང་
དུ་བཤད་པ་ལྟར་སྤྱིར་སེམས་ཅན་ཐམས་ཅད་ལ་གཏོང་ཞིང་སོ་སོར་ཕྱེ་ནས་
དམྱལ་བ་ནས་བཟུང་སྟེ་ས་བཅུའི་སེམས་དཔའ་རྣམས་ཀྱི་བར་ལ་རིམ་གྱིས་
གཏོང་བ་དང༌། བཏང་ནས་དམིགས་ པ་ ཇི་ལྟར་བྱ་བ་དང་སྣོད་ཀྱི་འཇིག་རྟེན་
རྣམས་ ཀྱི་ཉེས་སྐྱོན་སྦྱོང་བ་དང་ སངས་ རྒྱས་རྣམས་ལ་མཆོད་པར་འབུལ་བ་
- 71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སོགས་རིམ་པ་དེ་ལྟར་དུ་བློ་སྦྱོང་ཞིང་སྨོན་ལམ་འདེབས་པའི་ཚུལ་སྤྱོད་འཇུག་
བསྔོ་བའི་ལེའུ་ལས་ཞིབ་ཏུ་བཤད་དེ། སྤྱོད་འཇུག་ཏུ་ཕར་ཕྱིན་དྲུག་གི་གཞན་
རྣམས་ལ་ལེའུ་ལོགས་སུ་ཡོད་ཅིང་། སྦྱིན་པའི་ལེའུ་ལོགས་སུ་མ་གསུངས་པ་ནི་
སྡོམ་པ་གཟུང་བའི་སྐབས་དང་བསྔོ་བའི་ལེའུར་རྒྱས་པར་གསུངས་པ་འདི་ལ་
དགོངས་པ་ཡིན་ཞེས་ གསུངས། དེས་ན་ལུས་དང་ལོངས་ སྤྱོད་དགེ་རྩ་གསུམ་
སེམས་ཅན་སྤྱི་དང་སོ་སོ་ལ་ཇི་ལྟར་གཏོང་བའི་ཚུལ་སྤྱོད་འཇུག་གི་ཚིག་དང་སྦྱར་
ནས་བཤད་ན་འདི་ལྟར། རང་གི་ལུས་ལོངས་སྤྱོད་དགེ་རྩ་རྣམས་དཔག་ཏུ་མེད་
པར་སྤྲུལ་ཏེ་སེམས་ཅན་ཐམས་ཅད་ལ་དུས་གཅིག་ཏུ་བཏང་བས་སོ་སོའི་ལུས་ཀྱི་
ནད་དང༌། སེམས་ཀྱི་སྡུག་བསྔལ་ཐམས་ཅད་ཞི་ནས་ལུས་སེམས་བདེ་བས་གང་
ཞིག་ཚོགས་རྫོགས་ནས་བླ་ན་མེད་པའི་བྱང་ཆུབ་ཐོབ་པར་བསམས་ཤིང་དེ་ལྟར་
དུ་གྱུར་ན་དགའ་བའི་འདུན་པ་ཤུགས་དྲག་དང་ངེས་པར་དེ་ལྟ་བུར་གྱུར་ཅིག་
སྙམ་དུ། བདག་གིས་བྱང་ཆུབ་སྤྱོད་པ་ལ། །འཇུག་པ་རྣམ་པར་བརྩམས་པ་ཡི། །
དགེ་ བ་ གང་ དེས་ འགྲོ་བ་ཀུན། །བྱང་ ཆུབ་ སྤྱོད་ ལ་ འཇུག་ པར་ཤོག །ཕྱོགས་
རྣམས་ཀུན་ན་ལུས་དང་སེམས། །སྡུག་བསྔལ་ནད་པ་ཇི་སྙེད་པ། །དེ་དག་བདག་
གི་བསོད་ནམས་ཀྱིས། །བདེ་དགའ་རྒྱ་མཚོ་ཐོབ་པར་ཤོག །དེ་དག་འཁོར་བ་ཇི་
སྲིད་དུ། །ནམ་ཡང་བདེ་ལས་ཉམས་མ་གྱུར། །འགྲོ་བས་བླ་ན་མེད་པ་ཡིས། །
བདེ་བ་རྒྱུན་མི་འཆད་ཐོབ་ཤོག །ཅེས་བརྗོད་ཅིང་སྨོན་ལམ་འདེབས། དེ་ནས་
དམྱལ་བ་ནས་བཟུང་རིགས་དྲུག་སོ་སོར་གཏོང་བའི་དམིགས་པ་དང་སྨོན་ལམ་
བྱེད་ པ་ལ། ཐོག་མར་ དམྱལ་བ་པ་ཐམས་ཅད་ལ་དུས་ གཅིག་ཏུ་བཏང་བས་
དམྱལ་བའི་སྡུག་བསྔལ་དེ་དག་སྐད་ཅིག་ལ་ཞི་བར་མོས་ཤིང་། འཇིག་རྟེན་
- 72 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཁམས་ན་དམྱལ་བ་དག །གང་དག་ཇི་སྙེད་ཡོད་པ་རྣམས། །དེ་དག་ཏུ་ནི་ལུས་
ཅན་རྣམས། །བདེ་ཅན་བདེ་བས་དགའ་བར་ཤོག །ཅེས་བརྗོད་ཅིང་སྨོན་ལམ་
འདེབས། དེ་ ནས་ ཚ་ དམྱལ་ བརྒྱད་ དང་། གྲང་ དམྱལ་བརྒྱད། ཉེ་ འཁོར་ བའི་
དམྱལ་བ་བཞི་དང་། ཉི་ཚེ་བའི་དམྱལ་བ་ཇི་སྙེད་ཡོད་པ་ཐམས་ཅད་ལ་རང་གི་
ལུས་ལོངས་སྤྱོད་དགེ་རྩ་དང་བཅས་པ་གཏང་སྟེ། གྲང་དམྱལ་བ་རྣམས་ལ་ཉི་མ་
དང་མེ་འོད་ལ་སོགས་པ་དང་། ཚ་དམྱལ་བ་རྣམས་ལ་ཆུ་བསིལ་བའི་རྒྱུན་ལ་
སོགས་པ་དམྱལ་བ་སོ་སོའི་སྡུག་བསྔལ་དང་འཇིགས་སྐྲག་རྣམས་ཞི་བའི་ཐབས་
སུ་བསྒྱུར་ནས་གཏོང་ཞིང་། གྲང་བས་ཉམ་ཐག་དྲོད་ཐོབ་ཤོག །བྱང་ཆུབ་སེམས་
དཔའི་སྤྲིན་ཆེན་ལས། །བྱུང་བའི་ཆུ་བོ་མཐའ་ ཡས་ ཀྱིས། །ཚ་བས་ ཉམ་ཐག་
བསིལ་བར་ཤོག །རལ་གྲི་ལོ་མའི་ནགས་ཚལ་ཡང་། །དེ་ལ་དགའ་ཚལ་སྡུག་
གུར་ཤོག །ཤལ་མ་ལི་ཡི་སྡོང་པོ་ཡང་། །དཔག་བསམ་ཤིང་དུ་འཁྲུངས་པར་
ཤོག །མཐིང་རིལ་ངུར་པ་དག་དང་ངང་པ་དང༌། །བཞད་སོགས་སྐད་སྙན་འབྱིན་
པས་མཛེས་གྱུར་ཅིག །པདྨ་དྲི་བསུང་ཆེ་ལྡན་མཚོ་དག་གིས། །དམྱལ་བའི་ས་
ཕྱོགས་དག་ནི་ཉམས་དགར་ཤོག །སོལ་ཕུང་དེ་དག་རིན་ཆེན་ཕུང་པོར་གྱུར། །
ས་བསྲེགས་ཤེལ་གྱི་ས་གཞི་བསྟར་བར་ཤོག །བསྡུས་འཇོམས་རི་བོ་རྣམས་ཀྱང་
མཆོད་པ་ཡི། །གཞལ་མེད་ཁང་གྱུར་བདེ་གཤེགས་གང་བར་ཤོག །མདག་མ་རྡོ་
བསྲེགས་མཚོན་གྱི་ཆར་པ་དག །དེང་ནས་བཟུང་སྟེ་མེ་ཏོག་ཆར་པ་གྱུར། །ཕན་
ཚུན་མཚོན་གྱིས་འདེབས་པ་དེ་ཡང་ནི། །དེང་ནས་བརྩེ་ཕྱིར་མེ་ཏོག་འཕེན་པར་
ཤོག །ཆུ་བོ་རབ་མེད་མེ་དང་འདྲ་ནང་བྱིང་པ་དག །ཤ་ཀུན་ཞིག་གྱུར་རུས་གོང་
མེ་ཏོག་ཀུན་དའི་མདོག །བདག་གི་དགེ་བའི་སྟོབས་ཀྱིས་ལྷ་ཡི་ལུས་ཐོབ་ནས། །
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ལྷ་ མོ་ རྣམས་ དང༌ ལྷན་ ཅིག་ དལ་ གྱིས་ འབབ་ གནས་ ཤོག །ཅེས་ སྨོན་ ལམ་
འདེབས་ཤིང་དེ་ལྟ་བུའི་དམིགས་པ་རྣམས་ཡིད་ལ་བྱ། དེ་ནས་ཕྱོགས་བཅུའི་ཞིང་
ན་བཞུགས་པའི་སེམས་དཔའ་ཆེན་པོ་རྣམས་ཀྱི་ཐུགས་རྗེ་བསྐུལ་བས་སྐད་ཅིག་
ལ་དེ་དག་གི་རྫུ་ འཕྲུལ་བསམ་གྱིས་མི་ཁྱབ་པས་དམྱལ་བའི་གནས་ཀྱི་སྡུག་
བསྔལ་དང་འཇིགས་སྐྲག་ཐམས་ཅད་ཞི་བར་མཛད་ པར་མོས་ཤིང་། ཅི་ ཕྱིར་
འདིར་ནི་གཤིན་རྗེའི་མི་དང་ཁྲ་དང་བྱ་རྒོད་མི་བཟད་རྣམས་སྐྲག་བྱེད། །ཀུན་
ནས་མུན་བསལ་བདེ་དགའ་བསྐྱེད་པའི་མཐུ་བཟང་འདི་ཀོ་སུ་ལ་མཐུ་སྙམ་སྟེ། །
གྱེན་དུ་བལྟས་ན་ནམ་མཁའི་དཀྱིལ་ལན་ཕྱག་ན་རྡོ་རྗེ་འབར་བ་བཞུགས་མཐོང་
ནས། །རབ་ཏུ་དགའ་བའི་ཤུགས་ཀྱིས་སྡིག་དང་བྲལ་ནས་དེ་དང་ལྷན་ཅིག་འགྲོ་
བར་ཤོག །མེ་ཏོག་ཆར་པ་སྤོས་ཆུ་དང་འདྲེས་འབབ་པ་ཡིས། །དམྱལ་བའི་མེ་
མདག་ཆིལ་ཆིལ་གསོད་པ་མཐོང་གྱུར་ནས། །གློ་བུར་བདེ་བས་ཚིམ་པ་འདི་ཅི་
བསམས་པ་དང་། །སེམས་དམྱལ་རྣམས་ཀྱིས་ཕྱག་ན་པདྨ་མཐོང་བར་ཤོག །
གྲོགས་དག་འཇིགས་པ་བོར་ལ་རིངས་པར་ཚུར་ཤོག་འུ་བུའི་ཐད་དུ་ནི། །གང་གི་
མཐུ་ཡི་སྡུག་བསྔལ་མཐའ་དག་དང་བྲལ་དགའ་བའི་ཤུགས་ཕྱིན་ལ། །འགྲོ་བ་
ཀུན་ནས་ཡོངས་སྐྱོང་བྱང་ཆུབ་སེམས་དཔའ་བརྩེ་བ་སྐྱེས་གྱུར་པ། །གཞོན་ནུ་
ཟུར་ཕུད་ཅན་འབར་འཇིགས་པ་མེད་པར་བྱེད་པ་ཅི་ཞིག་ཕྱིན། ཁྱོད་ཀྱིས་ལྷ་
བརྒྱའི་ཅོད་པཎ་དག་གིས་ཞབས་ཀྱི་པདྨོ་ལ་མཆོད་ཅིང་། །ཐུགས་རྗེས་བརླན་
སྤྱན་དབུ་ལ་མེ་ཏོག་དུ་མའི་ཚོགས་ཀྱི་ཆར་འབབ་པ། ཁང་བརྩེགས་ཡིད་འོང་ལྷ་
མོ་སྟོང་ཕྲག་བསྟོད་དབྱངས་སྒྲོག་ལྡན་འདི་ལྟོས་ཞེས། །འཇམ་དབྱངས་དེ་འདྲ་
མཐོང་ནས་ད་ནི་སེམས་དམྱལ་ཅ་ཅོ་འདོད་པ་ཤོག །དེ་ལྟར་བདག་གི་དགེ་རྩས་
- 74 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཀུན་ཏུ་བཟང་ ལ་སོགས། །བྱང་ཆུབ་སེམས་དཔའི་སྒྲིབ་པ་མེད་སྤྲིན་བདེ་བ་
དང་། །བསིལ་ཞིང་དྲི་ཞིམ་ངད་ལྡན་ཆར་པར་འབེབས་མཐོང་ནས། །སེམས་ཅན་
དམྱལ་བ་དེ་དག་མངོན་པར་དགའ་གྱུར་ཅིག །ཅེས་སྨོན་ལམ་འདེབས་ཤིང་དེ་ལྟ་
བུའི་དམིགས་པ་རྣམས་ཡིད་ལ་བྱ། དེ་ནས་དུད་འགྲོ་དང་། ཡི་དྭགས་རྣམས་ལ་
གཏོང་ཞིང་། དུད་འགྲོ་རྣམས་ནི་གཅིག་ལ་གཅིག །ཟ་བའི་འཇིགས་དང་བྲལ་བ་
ཤོག །སྒྲ་ མི་ སྙན་ པའི་ མི་ བཞིན་དུ། །ཡི་དྭགས་རྣམས་ནི་ བདེ་ བར་ གྱུར། །
འཕགས་པ་སྤྱན་རས་གཟིགས་དབང་གི །ཕྱག་ནས་འབབ་པའི་འོ་རྒྱུན་གྱིས། །
ཡི་དགས་རྣམས་ནི་ཚིམ་བྱས་ཤིང༌། ཁྲུས་ བྱས་རྟག་ཏུ་བསིལ་བར་ཤོག །ཅེས་
སྨོན་ལམ་འདེབས། དེ་ནས་བདེ་འགྲོ་ལྷ་མི་རྣམས་ལ་རང་གི་ལུས་ལོངས་སྤྱོད་
དགེ་རྩ་དང་བཅས་པ་གང་ལ་གང་འདོད་ཀྱི་དངོས་པོར་དམིགས་ཏེ་བཏང་བས་སོ་
སོའི་ལུས་ཀྱི་སྡུག་བསྔལ་དང་ཉོན་མོངས་པ་ཐམས་ཅད་ཞི་བ་དང་། ཆོས་བསྒྲུབ་
པའི་ཕྱི་ནང་གི་མཐུན་རྐྱེན་ཐམས་ཅད་ཚར་བར་བསམས་ཤིང་། ལོང་བ་རྣམས་
ཀྱིས་མིག་མཐོང་ཞིང་། །འོན་པས་རྟག་ཏུ་སྒྲ་ཐོས་ཤོག །ཅེས་པ་ནས། ང་རྒྱལ་
དག་ ཀྱང་བཅོམ་ པར་ཤོག །ཅེས་ པའི་བར་བརྗོད་ཅིང་སྨོན་ ལམ་འདེབས། དེ་
ནས་ཡང་རང་གི་ལུས་ལོངས་སྤྱོད་དགེ་རྩ་དང་བཅས་པ་རྣམས་སེམས་ཅན་ཐམས་
ཅད་ལ་བཏང་བས་སོ་སོའི་རྒྱུད་ཀྱི་ལས་ཉོན་ཐམས་ཅད་དང་། ལས་འབྲས་ལ་
ཡིད་ཆེས་ཀྱི་དད་པ་དང་ངེས་འབྱུང་དང་བྱང་ཆུབ་ཀྱི་སེམས་ལ་སོགས་པའི་ལམ་
ཐམས་ཅད་སྐད་ཅིག་ལ་རྒྱུད་ལ་སྐྱེས་པར་བསམས་ཤིང༌། གནས་སྐབས་སུ་ཡང་
ཚེ་རིང་ནད་མེད་ཕུན་སུམ་ཚོགས་པར་གྱུར་པར་བསམས་ལ། བདག་གི་བསོད་
ནམས་འདི་ཡིས་ནི། །སེམས་ཅན་ཐམས་ཅད་མ་ལུས་པ། །སྡིག་པ་ཐམས་ཅད་
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
སྤངས་ནས་ནི། །རྟག་ཏུ་དགེ་བ་བྱེད་པར་ཤོག །བྱང་ཆུབ་སེམས་དང་མི་འབྲལ་
ཞིང་། །བྱང་ཆུབ་སྤྱོད་ལ་གཞོལ་བ་དང་། །སངས་རྒྱས་རྣམས་ཀྱིས་ཡོངས་བཟུང་
ཞིང་། །བདུད་ ཀྱི་ལས་རྣམས་ སྤང་བར་ཤོག །སེམས་ཅན་དེ་དག་ཐམས་ཅད་
ནི། །ཚེ་ཡང་དཔག་མེད་རིང་བར་ཤོག །རྟག་ཏུ་བདེ་བས་འཚོ་འགྱུར་ཞིང་། །
འཆི་བའི་སྒྲ་ཡང་ གྲག་མ་གྱུར། །ཅེས་བརྗོད་ཅིང་སྨོན་ལམ་འདེབས། དེ་ནས་
སྣོད་ ཀྱི་ འཇིག་ རྟེན་རྣམས་ ལ་ གཏོང་ ཞིང་། དཔག་ བསམ་ ཤིང་ གི་ སྐྱེད་མོས་
ཚལ། །སངས་རྒྱས་དང་ནི་སངས་རྒྱས་སྲས། །ཆོས་སྙན་སྒྲོག་པས་གང་བ་ཡིས། །
ཕྱོགས་རྣམས་ ཐམས་ ཅད་ གང་བར་ཤོག །ཐམས་ཅད་དུ་ཡང་ ས་ གཞི་ དག །
གསེག་ མ་ ལ་ སོགས་ མེད་ པ་ དང༌། །ལག་མཐིལ་ མཉམ་ པ་བཻ་ ཌཱུརྱའི། །རང་
བཞིན་འཇམ་པོར་གནས་པར་གྱུར། །འཁོར་གྱི་དཀྱིལ་འཁོར་ཡོད་དགུར་ཡང་། །
བྱང་ཆུབ་སེམས་དཔའ་མང་པོ་དག །རང་གི་ལེགས་པས་ས་སྟེང་དག །བརྒྱན་
པར་མཛད་པས་བཞུགས་གྱུར་ཅིག །ལུས་ཅན་ཀུན་གྱིས་བྱ་དང་ནི། །ཤིང་དང་
འོད་ཟེར་ཐམས་ཅད་དང་། །ནམ་མཁའ་ ལས་ ཀྱང་ཆོས་ཀྱི་སྒྲ། །རྒྱུན་མི་འཆད་
པར་ཐོས་ པར་ཤོག །དེ་དག་རྟག་ཏུ་སངས་རྒྱས་དང་། །སངས་རྒྱས་སྲས་དང་
ཕྲད་གྱུར་ཅིག །མཆོད་པའི་སྤྲིན་ནི་མཐའ་ཡས་པ། །འགྲོ་བའི་བླ་མ་མཆོད་པར་
ཤོག །ལྷས་ ཀྱང་ དུས་ སུ་ ཆར་ འབེབས་ ཤིང་། །ལོ་ ཏོག་ ཕུན་ སུམ་ ཚོགས་ པ་
དང༌། །རྒྱལ་པོ་ཆོས་བཞིན་བྱེད་པ་དང་། །འཇིག་རྟེན་དག་ཀྱང་དར་བར་ཤོག །
སྨན་རྣམས་མཐུ་དང་ལྡན་པ་དང་། །གསང་ སྔགས་བཟླས་བརྗོད་ འགྲུབ་པར་
ཤོག །མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་གྱུར་ཅིག །
སེམས་ ཅན་ འགའ་ ཡང་ སྡུག་ མ་ གྱུར། །འཇིགས་ དང༌ བརྙས་ པར་ མི་ འགྱུར་
76-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཞིང་། །འགའ་ཡང་ཡིད་མི་བདེ་མ་གྱུར། །ཞེས་སྨོན་ལམ་འདེབས་ཤིང་ཇི་ལྟར་
བཤད་པ་ལྟར་གྱི་དམིགས་རྣམ་ཡིད་ལ་ བྱ། དེ་ནས་ཕྱོགས་བཅུའི་དགེ་འདུན་
རྣམས་ལ་རང་གི་ལུས་ལོངས་སྤྱོད་དགེ་རྩ་དང་བཅས་པ་གཏོང་ཞིང་ཕུལ་བས་
དགེ་འདུན་དེ་དག་ཐམས་ཅད་ ཀྱི་ ཐོས་ བསམ་ སྒོམ་ གསུམ་ སོགས་ ཡོན་ཏན་
ཐམས་ཅད་འཕེལ། ཐུགས་ ལ་ གང་བཞེད་ ཐམས་ཅད་འགྲུབ་པར་མོས་ཤིང་།
གཙུག་ལག་ ཁང་རྣམས་ཀློག་པ་དང་། ཁ་ཏོན་གྱིས་རྒྱས་ལེགས་གནས་ཤོག །
རྟག་ཏུ་ དགེ་ འདུན་ མཐུན་ པ་ དང་། །དགེ་འདུན་དོན་ཡང་ འགྲུབ་ པར་ ཤོག །
བསླབ་པ་ནོད་པའི་དགེ་སློང་དག །དབེན་པ་དག་ཀྱང་ཐོབ་པར་ཤོག །གཡེང་བ་
ཐམས་ཅད་སྤངས་ནས་ནི། །སེམས་ནི་ལས་རུང་བསྒོམ་གྱུར་ཅིག །ཅེས་པ་ནས།
བདེ་དང་ལྡན་གྱུར་ཅིག །ཅེས་པའི་བར་བརྗོད་ཅིང་སྨོན་ལམ་འདེབས། དེ་ནས་
སངས་རྒྱས་དང་བྱང་ཆུབ་སེམས་དཔའ་རྣམས་དང་། ཉན་རང་འཕགས་པ་རྣམས་
ལ་རང་གི་ལུས་ལོངས་སྤྱོད་དགེ་རྩ་རྣམས་མཆོད་པའི་དངོས་པོ་དཔག་མེད་དུ་
སྤྲུལ་ནས་ཕུལ་བས་ཐུགས་ལ་གང་བཞེད་ལྷུན་གྱིས་གྲུབ་པར་བསམས་ཤིང་།
བྱང་ ཆུབ་སེམས་དཔའ་རྣམས་ ཀྱིས་ནི། །འགྲོ་དོན་ཐུགས་ལ་དགོངས་འགྲུབ་
ཤོག །མགོན་པོ་ཡིས་ནི་ གང་ དགོངས་ པ། །སེམས་ ཅན་ རྣམས་ ལ་ དེ་ འབྱོར་
ཤོག །དེ་བཞིན་རང་སངས་རྒྱས་རྣམས་དང་། །ཉན་ཐོས་རྣམས་ཀྱང་བདེ་གྱུར་
ཅིག །ཅེས་སྨོན་ལམ་འདེབས། དེ་ནས་རང་ཉིད་ཀྱང་འགྲོ་བའི་དོན་དུ་མྱུར་དུ་
ཚོགས་རྫོགས་ནས་འཚང་རྒྱ་བར་སྨོན་ལམ་འདེབས་ཤིང་། བདག་ཀྱང་འཇམ་
དབྱངས་བཀའ་དྲིན་གྱིས། །ས་རབ་དགའ་བ་ཐོབ་བར་དུ། །རྟག་ཏུ་ཚེ་རབས་དྲན་
པ་དང་། །རབ་ཏུ་འབྱུང་བ་ཐོབ་པར་ཤོག །བདག་ནི་ཁ་ཟས་ཀྱི་ནས་ཀྱང་། །
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཉམས་དང་ལྡན་ཞིང་འཚོ་བར་ཤོག །ཚེ་རབས་ཀུན་ཏུ་དབེན་གནས་པ། །ཕུན་
སུམ་ལྡན་པ་ཐོབ་པར་ཤོག །གང་ཚེ་བལྟ་བར་འདོད་པའམ། །ཅུང་ཟད་བྲི་བར་
འདོད་ན་ཡང་། །མགོན་པོ་འཇམ་ དབྱངས་ དེ་ཉིད་ནི། །གེགས་མེད་ པར་ ཡང་
མཐོང་བར་ཤོག །ཕྱོགས་བཅུ་ནམ་མཁའི་མཐས་ གཏུགས་པའི། །སེམས་ཅན་
ཀུན་དོན་བསྒྲུབ་པའི་ ཕྱིར། །ཇི་ལྟར་འཇམ་དབྱངས་སྤྱོད་མཛད་པ། །བདག་གི་
སྤྱོད་པའང་དེ་འདྲར་ཤོག །ཇི་སྲིད་ནམ་མཁའ་གནས་པ་དང་། །འགྲོ་བ་ཇི་སྲིད་
གནས་གྱུར་པ། །དེ་སྲིད་བདག་ནི་གནས་གྱུར་ནས། །འགྲོ་བའི་སྡུག་བསྔལ་སེལ་
བར་ཤོག །ཅེས་སྨོན་ལམ་འདེབས། དེ་ནས་གོང་དུ་བཤད་པ་ལྟར་ གྱི་གཏོང་
ལེན་གྱི་དམིགས་པ་དེ་དག་མདོར་བསྡུས་ཏེ་ཉམས་སུ་ལེན་ཚུལ་ནི། འགྲོ་བའི་
སྡུག་ བསྔལ་ གང་ ཅིའང་ རུང༌། །དེ་ ཀུན་ བདག་ ལ་ སྨིན་ གྱུར་ ཅིག །བྱང་ ཆུབ་
སེམས་དཔའི་དགེ་འདུན་གྱིས། །འགྲོ་བ་བདེ་ལ་འགོད་པ་ཤོག །ཅེས་བརྗོད་
ཅིང་སྨོན་ལམ་འདེབས། མདོར་ན་འགྲོ་བ་རྣམས་ཀྱི་སྡུག་བསྔལ་སེལ་བ་དང༌།
བདེ་བ་འབྱུང་བའི་རྒྱུ་གཅིག་པུ་ནི་རྒྱལ་བའི་བསྟན་པ་རིན་པོ་ཆེ་ཉག་གཅིག་ཡིན་
པས་རང་གི་དགེ་རྩ་ཐམས་ཅད་བསྟན་པ་རྒྱས་པའི་དོན་དུ་བསྔོ་ཞིང་སྨོན་ལམ་
འདེབས་པ་ནི། འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་
བའི་གནས། །བསྟན་པ་རྙེད་དང་བཀུར་སྟི་དང་། །བཅས་ཏེ་ཡུན་རིང་གནས་གྱུར་
ཅིག །ཅེས་བརྗོད་ཅིང་སྨོན་ལམ་འདེབས། །དེ་ལྟར་སྤྱོད་འཇུག་སྨོན་ལམ་འདིའི་
སྟེང་ནས་གཏོང་ལེན་གྱི་དམིགས་པ་སྐྱོང་ཚུལ་བཤད་པ་དེ་ཡང་བདག་གིས་རང་
བཟོར་བྲིས་པ་མ་ཡིན་གྱི། རྒྱལ་བའི་སྲས་པོ་བཟང་པོ་དཔལ་གི་གསུང་ཟིན་བྲིས་
སུ་བཏབ་པ་དག་ལས་འབྱུང་ཞིང་། འཕགས་ཡུལ་ གྱི་མཁས་གྲུབ་ཆེན་པོ་དག་
78 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གིས་སྤྱོད་འཇུག་གི་འགྲེལ་པ་མཛད་པ་འགའ་ཞིག་ནའང་སྡོམ་པ་གཟུང་བའི་
སྐབས་དང་བསྔོ་བའི་ལེའུར་གཏོང་སེམས་སྒོམ་ཚུལ་རྒྱས་པར་བཤད་པ་ཡིན་
ཞེས་འབྱུང་ངོ༌། །རེས་འགའ་རང་གི་ལུས་ཡིད་བཞིན་གྱི་ནོར་བུ་དང༌། བུམ་པ་
བཟང་པོ་དང༌། འདོད་དགུ་འབྱུང་བའི་དཔག་བསམ་གྱི་ཤིང་སོགས་སུ་གྱུར་ནས་
སེམས་ཅན་ཐམས་ཅད་ལ་བཏང་བས་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་
མི་འདོད་པ་མཐའ་དག་ཞི་ཞིང་མཐུན་རྐྱེན་མཐའ་དག་ཚང་བ་དང་། ལམ་ལྔ་དང་
ས་བཅུ་ལ་སོགས་ པ་མྱུར་དུ་རྒྱུད་ལ་སྐྱེ་བའི་མཐུན་ རྐྱེན་ཐམས་ཅད་ཚང་བ་
བསམས་ཤིང་རང་གི་དུས་གསུམ་གྱི་དགེ་རྩ་ཐམས་ཅད་དེ་དག་གི་དོན་དུ་བསྔོས་
ཏེ། དེ་ལྟར་འདི་དག་ཀུན་བྱས་ཏེ། །དགེ་བ་བདག་གིས་བསགས་པ་གང་། །དེ་ནི་
སེམས་ཅད་ཐམས་ཅད་ཀྱི། །སྡུག་བསྔལ་ཐམས་ཅད་སེལ་བར་ཤོག །འགྲོ་བ་
ནད་པ་ཇི་ སྲིད་དུ། །ནད་གསོས་གྱུར་གྱི་བར་དུ་ནི། །སྨན་དང་སྨན་པ་ཉིད་དུ་
ནི། །དེ་ཡི་ནད་གཡོག་བྱེད་པར་ཤོག །ཟས་དང་སྐོམ་གྱི་ཆར་ཕབ་སྟེ། །བཀྲེས་
དང་སྐོམ་པའི་གནོད་པ་བསལ། །མུ་གེའི་བསྐལ་པ་བར་མའི་ཚེ། །བདག་ནི་ཟས་
དང༌ སྐོམ་དུ་ གྱུར། །སེམས་ཅན་ཕོངས་ཤིང་ དབུལ་བ་ལ། །བདག་ནི་མི་ཟད་
གཏེར་གྱུར་ཏེ། །ཡོ་བྱད་མཁོ་དགུ་སྣ་ཚོགས་སུ། །མདུན་དུ་ཉེ་བར་གནས་གྱུར་
ཅིག །ལུས་ དང་ དེ་བཞིན་ལོངས་ སྤྱོད་དང་། །དུས་གསུམ་དགེ་བ་ཐམས་ཅད་
ཀྱང་། །སེམས་ཅན་ཀུན་ གྱི་དོན་བསྒྲུབ་ ཕྱིར། །ཕངས་པ་མེད་པར་གཏང་བར་
བྱ། །ཐམས་ ཅད་ བཏང་ བས་ མྱ་ངན་འདའ། །བདག་ བློའང་ མྱ་ ངན་ འདས་ པ་
བསྒྲུབ། །ཐམས་ཅད་གཏོང་བར་ཆབས་ཅིག་ལ། །སེམས་ཅན་རྣམས་ལ་གཏང་
བ་མཆོག །བདག་གིས་ལུས་ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྱིས། །རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རག །
བདག་གི་ལུས་ལ་རྩེ་བྱེད་དང་། །ཅོ་འདྲི་ག་ཞའི་རྒྱུ་བྱེད་ཀྱང་། །བདག་གི་ལུས་
འདི་བྱིན་ཟིན་གྱིས། །འདི་ཡི་ཁ་ཏས་ཅི་ཞིག་བྱ། །དེ་ལ་གནོད་པར་མི་འགྱུར་
བའི། །ལས་གང་ཡིན་པ་བྱེད་དུ་ཆུག །བདག་ལ་དམིགས་ནས་ནམ་དུ་ཡང་། །
འགའ་ཡང་དོན་མེད་མ་གྱུར་ཅིག །བདག་ལ་དམིགས་ནས་གང་དག་གི ཁྲོའམ་
དད་པའི་སེམས་བྱུང་ན། །དེ་ཉིད་རྟག་ཏུ་དེ་དག་གི །དོན་ཀུན་འགྲུབ་པའི་རྒྱུར་
གྱུར་ ཅིག །གང་ དག་ བདག་ ལ་ ཁ ་ ཟེར་ རམ། །གཞན་ དག་ གནོད་ པ་ བྱེད་
པའམ། །དེ་བཞིན་འཕྱར་ ཁ་གཏོང་ཡང་རུང་། །ཐམས་ཅད་བྱང་ཆུབ་སྐལ་ལྡན་
གྱུར། །བདག་ ནི་ མགོན་ མེད་ རྣམས་ ཀྱི་ མགོན། །ལམ་ ཞུགས་ རྣམས་ ཀྱི་ དེད་
དཔོན་དང༌། །རྒལ་འདོད་རྣམས་ ཀྱི་གྲུ་དང་ནི། །གཟིངས་དང་ཟམ་པ་ཉིད་དུ་
གྱུར། །གླིང་དོན་གཉེར་ལ་གླིང་དང་ནི། །མར་མེ་འདོད་ལ་མར་མེ་དང་། །གནས་
མལ་འདོད་ལ་གནས་མལ་དང་། །བདག་ནི་ལུས་ཅན་བྲན་འདོད་པ། །ཀུན་གྱི་
བྲན་དུ་འགྱུར་བར་ཤོག །ཡིད་བཞིན་ནོར་བུ་བུམ་པ་བཟང་། །རིག་སྔགས་གྲུབ་
དང་སྨན་ཆེན་དང་། །དཔག་བསམ་གྱི་ནི་ཤིང་དག་དང་། །ལུས་ཅན་གྱི་ནི་འདོད་
འཇོར་གྱུར། །ས་སོགས་འབྱུང་བ་ཆེན་པོ་དང་། །ནམ་མཁའ་བཞིན་དུ་རྟག་པར་
ཡང་། །སེམས་ ཅན་ དཔག་ ཏུ་ མེད་ པ་ ཡི། །རྣམ་ མང་ ཉེར་ འཚོའི་ གཞིར་ ཡང་
ཤོག །དེ་བཞིན་ནམ་མཁའི་མཐས་གཏུགས་པའི། །སེམས་ཅན་ཁམས་ལ་རྣམ་
ཀུན་ཏུ། །ཐམས་ ཅད་ མྱ་ངན་འདས་བར་དུ། །བདག་ནི་ཉེར་འཚོའི་རྒྱུར་ཡང་
ཤོག །ཅེས་བརྗོད་ཅིང་སྨོན་ལམ་གདབ་པར་བྱའོ། །བྱམས་པའི་དམིགས་རྣམ་གྱི་
སྒོ་ནས་གཏོང་སེམས་སྦྱོང་ཚུལ་དེ་ལྟར་བྱས་ནས། སྙིང་རྗེའི་དམིགས་རྣམ་གྱི་སྒོ་
- 80 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ནས་གཞན་གྱི་སྡིག་སྡུག་རང་ལ་ལེན་པའི་དམིགས་རྣམ་སྒོམ་ཚུལ་ནི། ལེན་པའི་
གོ་རིམ་རང་ནས་བརྩམས། ཞེས་འབྱུང་བ་ལྟར་གཞན་གྱི་སྡིག་སྡུག་ལེན་པ་ལ་མ་
གོམས་པས་དེ་འདྲ་མི་ནུས་སོ་སྙམ་པ་བྱུང་ན། རེ་ཞིག་རང་ལ་མ་འོངས་པ་ན་
འབྱུང་རྒྱུའི་སྡུག་བསྔལ་རྣམས་ད་ལྟར་གྱི་ལུས་འདིའི་སྟེང་དུ་ལེན་པའི་མོས་པ་
སྦྱངས་ནས། དེ་ལ་གོམས་པ་ན་སེམས་ཅན་རྣམས་ཀྱི་སྡིག་སྡུག་ལེན་པའི་མོས་པ་
སྦྱོང་བ་ཡིན་ནོ། །དེ་ཡང་དེ་རིང་སྔ་དྲོའི་ཐུན་ལྟ་བུ་ལ་ཕྱི་དྲོ་འབྱུང་འགྱུར་གྱི་སྡུག་
བསྔལ་རྣམས་ལེན་ཞིང་རིམ་གྱིས་ཟླ་བ་འདི་དང་། མ་ཤི་ཚུན་དང་། ཚེ་རབས་ཕྱི་
མའི་སྡུག་བསྔལ་རྣམས་ཀྱང་ད་ལྟའི་རྒྱུད་ཐོག་ཏུ་ལེན་པའི་མོས་པ་བྱེད། དེ་ནས་
གཞན་གྱི་སྡུག་བསྔལ་ལེན་པ་ལ་འཇུག །དེ་ཡང་གཞན་གྱི་སྡུག་བསྔལ་བླངས་
ནས་མི་མངོན་པ་བྱེད་ པའམ། རང་གི་ཕུང་པོ་ལས་ལོགས་ སུ་ གཞན་ཞིག་ཏུ་
འཇོག་པ་ལྟ་བུ་མིན་གྱི་རང་གི་སྙིང་གི་ནང་དུ་ལེན་པ་ཡིན་ཏེ། གཞན་གྱི་སྡིག་
སྡུག་ལེན་པ་ནི་སྙིང་རྗེ་དང་ལྷག་བསམ་གྱི་དམིགས་རྣམ་ལ་རྩལ་སྦྱོང་བ་དང་།
རང་གི་གཅེས་འཛིན་འདུལ་བའི་ཕྱིར་དུ་ཡིན་པས་མ་རྒན་སེམས་ཅན་རྣམས་ཀྱི་
རྒྱུ་ཀུན་འབྱུང་དང་། འབྲས་བུ་སྡུག་བསྔལ་ཐམས་ཅད་མ་ལུས་པར་བླངས་ཏེ་རང་
གི་སྙིང་གི་ནང་དུ་གཅེས་འཛིན་གནས་པའི་མགོ་ཐོག་ཏུ་བབས་པའི་མོས་པ་བྱ་
གསུངས། དེ་ལྟར་མི་འདོད་པ་མཐའ་དག་གཅེས་འཛིན་གྱི་ཐོག་ཏུ་སྤུངས་པས་
གཅེས་འཛིན་འགོང་པོ་སྐད་ཅིག་ཉིད་ལ་བརླག་པར་བསམ། ལེན་པ་བསྒོམ་པ་
འདིའི་སྐབས་སུ་ཡང་སྔར་བཤད་པ་ལྟར་རང་གི་ཚེ་འདིའི་མ་ནས་བཟུང་མཐར་
སེམས་ཅན་ཐམས་ཅད་ཀྱི་བར་རིམ་གྱིས་ལེན། ཡང་རེས་དགའ་དམྱལ་བ་རྣམས་
ནས་བཟུང་རིམ་གྱིས་ལེན་ཏེ། གཞན་གྱི་སྡིག་སྡུག་བདག་ལ་ལེན་པར་བསྒོམ་པ་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
འདི་སྙིང་རྗེའི་དམིགས་རྣམ་སྐྱོང་བ་ཡིན་ལ། སྙིང་རྗེ་བསྒོམ་པའི་ཚེ་སྡུག་བསྔལ་
ཆེ་རིམ་ནས་དམིགས་ཡུལ་དུ་བྱས་ཏེ་མཐར་སེམས་ཅན་ཐམས་ཅད་ལ་བསྒོམ་
པར་གསུངས་པས་སོ། །དེ་ནས་ཐོག་མར་དམྱལ་བ་པ་རྣམས་གསལ་བཏབ་སྟེ་ཚ་
དམྱལ་བ་རྣམས་ལ་ལྕགས་བསྲེགས་ཀྱི་ས་གཞིར་མེས་སྲེག་པ་དང་མཚོན་གྱིས་
གཏུབ་བ་དང་ཟངས་ཞུན་ཁར་ལྡུགས་པ་ལ་སོགས་པ་ཚ་བའི་སྡུག་བསྔལ་ཇི་
སྙེད་ཅིག་ ཡོད་ པ་ རྣམས་ དང་། གྲང་ དམྱལ་ བ་ རྣམས་ ལ་ ལུས་ འཁྱག་ རོམ་ གྱི་
སྦུབས་སུ་ཆུད་པ་དང་གྲང་བས་ཉེན་ཏེ་ལུས་དུམ་བུ་སྟོང་དུ་གས་པ་སོགས་གྲང་
བའི་སྡུག་བསྔལ་ཇི་སྙེད་ཅིག་ཡོད་པ་རྣམས་བསམས་ཏེ་བཟོད་གླགས་མེད་པའི་
སྙིང་རྗེ་བསྐྱེད་ནས་བདག་གི་མ་རྒན་འདི་རྣམས་འདི་ལྟར་དུ་ཉམ་ཐག་པ་སྙིང་རེ་
རྗེ། སྡུག་བསྔལ་འདི་ཐམས་ཅད་བདག་གིས་བླངས་ལ་འདི་རྣམས་ད་ལྟ་ཉིད་དུ་
ཐར་ པར་ བྱའོ་སྙམ་དུ་ སྙིང་ རྗེ་ དང་ ལྷག་བསམ་ཤུགས་དྲག་པོས་དམྱལ་བའི་
གནས་ཀྱི་སྡུག་བསྔལ་ཐམས་ཅད་རང་གི་ཕུང་པོའི་སྟེང་དུ་བླངས་པས་དམྱལ་བ་
པ་དེ་དག་ཐམས་ཅད་སྡུག་བསྔལ་དང་བྲལ། ཉོན་མོངས་པ་ཐམས་ཅད་ཞི། ལུས་
གནས་གྱུར་ཏེ་མཚན་དཔེས་བརྒྱན་པའི་ལུས་སུ་གྱུར། སེམས་ཆོས་ཀྱི་སྐུར་གྱུར་
པར་བསམས་ཤིང་དེ་ལྟར་གྱུར་ན་དགའ་བའི་འདུན་པ་དྲག་པོ་བྱའོ། །དེ་བཞིན་
དུ་ ཡི་དྭགས། དུད་འགྲོ །ལྷ་ མ་ ཡིན། མིའི་འགྲོ་བ་པ། འདོད་ ལྷ་ རིགས་དྲུག །
གཟུགས་གཟུགས་མེད་ཀྱི་ལྷ་རྣམས་ལ་སོ་སོའི་སྡུག་བསྔལ་ཇི་ལྟར་ཡོད་པ་རྣམས་
བསམས་ལ་སྡུག་བསྔལ་དེ་དང་དེ་དག་ལས་མྱུར་དུ་གྲོལ་ན་ཅི་མ་རུང་སྙམ་པ་
དང༌། སྡུག་བསྔལ་དེ་དང་དེ་དག་ཐམས་ཅད་བདག་གི་ཕུང་པོ་འདིའི་སྟེང་དུ་
བླངས་ནས་དེ་དག་མྱུར་དུ་ཐར་བར་བྱའོ་སྙམ་དུ་སྙིང་རྗེ་དང་ལྷག་བསམ་ཤུགས་
- 82 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དྲག་ཏུ་བསྐྱེད་ནས། དེ་དག་གི་སྡིག་སྡུག་རྣམས་རང་ལ་བླངས་པས་དེ་དག་སྡིག་
སྡུག་ཐམས་ཅད་དང་བྲལ་ནས་སངས་རྒྱས་པར་བསམས་ཤིང་དེ་ལྟར་གྱུར་ན་
དགའ་བའི་འདུན་པ་དྲག་པོ་བྱ། དེ་ནས་ཉན་རང་རྣམས་ཀྱི་སྐུ་ལུས་ལ་ཡོད་པའི་
ན་དང་རྒ་བའི་སྡུག་བསྔལ་ལ་སོགས་པ་རྣམས་དང་། ཐུགས་རྒྱུད་ཀྱི་གནས་ངན་
ལེན་དང་བག་ཆགས་ཐམས་ཅད་རང་ལ་བླངས་པས་དེ་དག་གི་སྐུ་ལུས་སྐད་ཅིག་
ལ་གནས་གྱུར་ནས་གཟུགས་ཀྱི་སྐུ་དང་ཐུགས་ཆོས་ཀྱི་སྐུར་གྱུར་ནས་སངས་རྒྱས་
པར་བསམ། དེ་ནས་བྱང་ཆུབ་སེམས་དཔའ་རྣམས་ཀྱི་ཐུགས་རྒྱུད་ལ་ཡོད་པའི་
ཤེས་སྒྲིབ་ཕྲ་མོ་ཚུན་ཆད་རང་གི་རྒྱུད་ལ་ཚུར་བླངས་པས་སེམས་དཔའ་ཆེན་པོ་དེ་
རྣམས་སྐད་ཅིག་ལ་སངས་རྒྱས་པར་བསམ། དེ་ནས་སྣོད་ཀྱི་འཇིག་རྟེན་གྱི་ངམ་
གྲོག་དང་གཡང་ས་ལ་སོགས་པ་ལས་དབང་གིས་བྱུང་བས་སྐྱོན་ཐམས་ཅད་རང་
གི་ཕུང་པོ་འདིའི་སྟེང་དུ་བླངས་པས་སྣོད་ཀྱི་ཉེས་སྐྱོན་ཐམས་ཅད་དག་ནས་དག་
པའི་ཞིང་ལྟ་བུར་གྱུར་པར་བསམ། དེ་ལྟར་གཏོང་བ་དང་ལེན་པ་གཉིས་པོ་སྤེལ་
ཞིང་ སྒོམས་པས་ཅུང་ཟད་གོམས་པར་ གྱུར་ པ་ན་འབྱོངས་སྐྱེན་པའི་ ཕྱིར། དེ་
གཉིས་རླུང་ལ་བསྐྱོན་པར་བྱ། །ཞེས་གསུངས་ཏེ་རླུང་འགྲོ་འོང་དང་བསྟུན་ནས་
གཏོང་ལེན་བསྒོམ་པར་བྱའོ། །དེའི་ཚུལ་ནི་གྲུབ་པའི་དབང་ཕྱུག་དགེ་ལེགས་རྒྱ་
མཚོ་བས་འདི་ལྟར་གསུངས་ཏེ། བཏང་སྙོམས་བསྒོམ་པ་ནས་བཟུང་སེམས་ཅན་
ཐམས་ཅད་ཀྱིས་མིའི་རྟེན་ལ་རང་གི་མ་བྱས་པའི་གནས་སྐབས་གསལ་གཏབ་
ནས། དེ་དམིགས་ཡུལ་ནས་བུད་དེ་མ་བཏང་བའི་མུ་ནས་རང་གི་ཚེ་འདིའི་མ་
མདུན་དུ་གསལ་བར་དམིགས་ནས་དེའི་སྣང་ཚུལ་དེ་དག་གསལ་བཏབ་སྟེ་དེ་ལ་
དམིགས་པའི་སྙིང་རྗེ་ཆེན་པོ་དང་བཅས་ཏེ། ལེན་པའི་གོ་རིམ་རང་ནས་བརྩམས་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱ་བ་ཡིན་པས། ད་ནང་ཞོགས་ཁའི་ཐུན་ལྟ་བུ་ལ། དེ་རིང་གི་ཉི་མ་ལ་རང་ཐོག་ཏུ་
འབྱུང་རྒྱུའི་སྡུག་བསྔལ་ཐམས་ཅད་ཞོགས་ཁའི་ཐུན་ལ་རང་རྒྱུད་ལ་བླང་། རང་
རྒྱུད་ཀྱི་བདེ་བ་ཐམས་ཅད་མ་ལ་བཏང་། དེ་ནས་རིམ་གྱིས་ཞག་གཅིག་ལ་མྱོང་
རྒྱུའི་སྡུག་བསྔལ་དང༌། ཟླ་བ་དང་། ལོ་དང༌། ཚེ་འདི་དང༌། མ་འོངས་སྐྱེས་རབས་
ཐམས་ཅད་དུ་རང་ལ་འབྱུང་རྒྱུའི་སྡུག་བསྔལ་ཐམས་ཅད་ཞོགས་ཁའི་ཐུན་ལ་རང་
རྒྱུད་ལ་བླང་། བདེ་དགེ་ཐམས་ཅད་མ་ལ་གཏོང་སྟེ། འདི་ཐོག་མ་ནས་གཞན་གྱི་
སྡུག་བསྔལ་བདག་ལ་ལེན་པ་ལ་བློ་འགྲོ་དཀའ་བ་འདུག་ན་རིམ་གྱིས་བློ་གོམས་
པའི་ཆེད་དུ་བྱེད་པ་ཡིན་གཞན་དུ་མ་བྱས་ཀྱང་ཆོག་གསུངས། དེ་ནས་རང་གི་སྣ་
བུག་གཡས་པ་ནས་རླུང་སངས་ ཀྱིས་བུས་པ་དང་མཉམ་དུ་རང་རྒྱུད་ཀྱི་ཟག་
བཅས་ཀྱི་བདེ་དགེ་ཐམས་ཅད་འོད་དཀར་པོའི་རྣམ་པར་སོང་བ་མ་དེའི་སྣ་བུག་
གཡོན་པ་ནས་ཞུགས་པས་བདེ་བ་ཁྱད་པར་ཅན་དང་ལྡན་པར་བྱས་སོང་སྙམ་དུ་
བསྒོམ། རླུང་ཚུར་རྔུབ་པ་དང་མཉམ་དུ་མ་དེའི་རྒྱུད་ཀྱི་སྡིག་སྒྲིབ་ཐམས་ཅད་དེའི་
སྣ་བུག་གཡས་པ་ནས་རླུང་གིས་དྲངས་ཏེ་སྐྲ་གྲིས་སྐྲ་བཞར་བའམ། སྐྱི་གྲིས་ཀོ་བ་
བཞར་བ་བཞིན་དུ་ནག་ཕུང་ཕུང་བྱུང་ནས་རང་གི་སྣ་བུག་གཡོན་པ་ནས་ཞུགས།
དེ་ཡང་རང་གི་ལོགས་སུ་བཞག་པ་ལྟར་བུ་མ་ཡིན་པ་སྙིང་གི་ནང་དུ་ང་ང་སྙམ་
པའི་གཅེས་འཛིན་གྱི་མགོ་ཐོག་ཏུ་ཐིམ་སོང་སྙམ་དུ་བསམ། དེ་ལྟར་བྱེད་པའི་རྒྱུ་
མཚན་ཅི་ཡིན་ན་གཅེས་འཛིན་འདུལ་བ་ཡིན། གཅེས་འཛིན་གྱིས་ང་ན་དོགས།
ང་ཤི་དོགས་ཁོ་ལ་དོགས་པ་མང་པོ་འདུག་པས་ཁོ་མི་འདོད་པ་དེ་བྱས་ནས་ཁོ་ལ་
ཕྱིན་ཁ་ལོག་བྱེད་རྒྱུ་ཡིན་གསུངས། དེ་ལྟར་མ་ལ་གཏོང་ལེན་ཉེར་གཅིག་ཙམ་
མམ། བརྒྱ་ཙམ་གང་མོས་བྱ། དེ་ནས་ཚེ་འདིའི་ཕ་དང་། ཉེ་དུ་གཞན་རྣམས་དང་།
- 84 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བར་མ་རྣམས་ དང་། དགྲ་རྣམས་དང༌། རིགས་དྲུག་གི་ སེམས་ཅན་རྣམས་ལ་
གཏོང་ལེན་བྱེད། དེའི་ཚེ་རང་གི་སྣ་བུག་གཡས་པ་ནས་རླུང་ལ་འཁྲིལ་བའི་འོད་
དཀར་པོའི་རྣམ་པ་ཅན་གྱི་བདེ་དགེ་སེམས་ཅན་གྱི་གྲངས་དང་མཉམ་པ་དེ་རང་
གི་སྣ་བུག་གཡས་པ་ནས་རླུང་ཕྱིར་འཕྲོས་པ་དང་མཉམ་དུ་སེམས་ཅན་རྣམས་ཀྱི་
སྣ་བུག་གཡོན་པ་ནས་ཕར་གཏོང་། ཚུར་རྔུབ་པ་དང་མཉམ་དུ་སེམས་ཅན་ཐམས་
ཅད་ཀྱི་རྒྱུད་ཀྱི་རྒྱུ་དུས་ཀྱི་སྡིག་པ། འབྲས་དུས་ཀྱི་སྡུག་བསྔལ་ཐམས་ཅད་སེམས་
ཅན་རྣམས་ཀྱི་སྣ་བུག་གཡས་པ་ནས་ཕྱུང། རང་གི་སྣ་བུག་གཡོན་པ་ནས་ཞུགས་
སྙིང་ནང་གི་གཅེས་འཛིན་གྱི་ཐོག་ཏུ་ཐིམ་སོང་སྙམ་དུ་བསམས་ཤིང་། དེའི་མཐར་
ལམ་གཏོང་བའི་དམིགས་པ་ནི། དགེ་བ་བཅུ་འབྲས་བུ་དང་བཅས་པ་ཕར་གཏོང་།
མི་དགེ་བ་བཅུ་འབྲས་བུ་དང་བཅས་པ་ཚུར་བླང་། བསླབ་པ་གསུམ་ཕར་གཏོང་།
རྩ་ཉོན་བཅུ་དང་ཉེ་ཉོན་ཉི་ཤུ་ཚུར་བླང་། ཉན་རང་རྣམས་ལ་ཐེག་པ་ཆེན་པོའི་
ལམ་རྣམས་ཕར་གཏོང་། ཤེས་སྒྲིབ་ཚུར་བླང་། བྱང་སེམས་ཚོགས་སྦྱོར་བ་རྣམས་
ལ་མཐོང་ལམ་དང༌། ས་དང་པོ་པ་ལ་ས་གཉིས་པ་གཏོང་བ་ནས། ས་བཅུ་པ་བ་
ལས་ སངས་རྒྱས་ཀྱི་སའི་ སྤངས་རྟོགས་ཀྱི་ཡོན་ཏན་ཐམས་ཅད་ ཕར་ གཏོང༌།
མཐོང་སྤང་དང་སྒོམ་སྤང་། ཉོན་མོངས་དང་ཤེས་སྒྲིབ་ཐམས་ཅད་རིམ་གྱིས་ཚུར་
བླང་། མཐར་སེམས་ཅན་ཐམས་ཅད་སྤྲུལ་སྐུ་ཤཱཀྱ་ཐུབ་པ་ལྟ་བུ་འབའ་ཞིག་ཏུ་
སོང་སྙམ་དུ་དེ་ལ་དམིགས་པ་གཏད་ནས་དགའ་བ་བསྒོམ། རེས་འགའ་སེམས་
ཅན་རེ་རེའི་མདུན་དུ་རང་གི་སྤྲུལ་པ་ཡང་རེ་རེ་འདུག་པར་མོས་ནས་གཏོང་ལེན་
གྱི་དམིགས་པ་དེ་རྣམས་བསྒོམ། དེ་ཡང་བླ་མ་ནི་སངས་རྒྱས་ཀྱི་ཁོངས་སུ་འདུས་
ལ། སངས་རྒྱས་ནི་སྐྱོན་ཀུན་ཟད་ཡོན་ཏན་ཀུན་ལྡན་ཡིན་པས་བླ་མ་དང་སངས་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རྒྱས་ལ་ཚུར་ལེན་རྒྱུ་མེད། ཕར་གཏང་རྒྱུ་ཡོད། རང་རྒྱུད་ཀྱི་བདེ་དགེ་ཐམས་ཅད་
བླ་མའི་སྐུ་ཚེ་དང་མཛད་འཕྲིན་རྒྱས་པའི་ཆེད་དུ་ཕུལ་བས་ཆོག །བླ་མའི་ཞབས་
བརྟན་ནི་སློབ་མའི་ཚེ་སྒྲུབ་ཀྱི་མཆོག་ཡིན། །ཞེས་དང༌། ཡང་རེས་འགའ་ནི་ཚ་
དམྱལ་བ་རྣམས་ཀྱི་ཚ་བའི་སྡུག་བསྔལ་རང་ལ་བླང་། རང་གི་བདེ་དགེ་རྣམས་དེ་
དག་ལ་བཏང་བས་བདེ་བ་ཁྱད་པར་ཅན་དང་ལྡན་པར་བསམས་ཤིང་། དེ་རྣམས་
ཀྱི་གནས་ལྕགས་ཁང་མེ་འབར་བ་སོགས་གནས་མ་དག་པ་རྣམས་ཀྱང་རང་ལ་
བླངས་པས་གནས་དེ་རྣམས་དག་པའི་ཞིང་ཁམས་བདེ་བ་ཅན་ལྟ་བུར་གྱུར་སོང་
སྙམ་དུ་བསམ། དེ་བཞིན་དུ་གྲང་དམྱལ་བ་རྣམས་ཀྱི་གྲང་བའི་སྡུག་བསྔལ་དང་
གནས་གངས་རིའི་སྦུབས་མུན་ནག་མི་བཟད་པ་དང་། ཡི་དྭགས་རྣམས་ཀྱི་བཀྲེས་
སྐོམ་གྱི་སྡུག་བསྔལ་དང་། གནས་ཟངས་ཁོག་ཉི་མས་ཚིག་པ་ལྟ་བུ། དུད་འགྲོ་
རྣམས་ཀྱི་གཅིག་ལ་གཅིག་ཟ་དང༌། གླེན་ལྐུགས་དང་། གཞན་དབང་དུ་གྱུར་པའི་
སྡུག་བསྔལ་སོགས་དང་། གནས་གླིང་བར་གྱི་མུན་པ་སོགས་དང༌། མི་རྣམས་ཀྱི་
སྐྱེ་རྒ་ན་འཆི་སོགས་ཀྱི་སྡུག་བསྔལ་དང་། གནས་ངམ་གྲོགས་སོགས་དང་། ལྷ་མ་
ཡིན་དང་། འདོད་ལྷ་རིགས་དྲུག་དང་། གཟུགས་གཟུགས་མེད་ཀྱི་ལྷ་རྣམས་ཀྱི་
སྡུག་བསྔལ་རྣམས་དང་། གནས་མ་དག་པའི་སྐྱོན་ཡོད་པ་ཐམས་ཅད་ རང་ལ་
བླང༌། རང་གི་བདེ་དགེ་རྣམས་དེ་དག་ལ་བཏང་བས་དེ་རྣམས་བདེ་བ་ཁྱད་པར་
ཅན་དང་ལྡན་ཞིང་། གནས་རྣམས་དག་པའི་ཞིང་བདེ་བ་ཅན་ལྟ་བུར་གྱུར་སོང་
སྙམ་དུ་བསམ། མི་ དགེ་བཅུ་དང་། ཉོན་མོངས་རྣམས་ཚུར་ལེན་པ་དང༌། དགེ་
བཅུ་དང་བསླབ་པ་གསུམ་ཕར་གཏོང་། ཉན་རང་དང་བྱང་སེམས་ཚོགས་སྦྱོར་
ནས་ས་བཅུ་པ་ལ་གནས་པའི་བྱང་ཆུབ་སེམས་དཔའ་ཚུན་གྱི་སྒྲིབ་གཉིས་ཅི་
- 86 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རིགས་པ་རང་ལ་བླང་། རང་རྒྱུད་ལ་ས་ལམ་གྱི་རྟོགས་པ་དེ་དང་དེ་ཡོད་པར་མོས་
ནས་ཕར་བཏང་བས་མཐར་སེམས་ཅན་ཐམས་ཅད་སངས་རྒྱས་པར་བསམ་སྟེ་
སྡུག་བསྔལ་ཆེ་རིམ་ནས་གཏོང་ལེན་བསྒོམ། རེས་འགའ་རང་ཐུབ་པའི་དབང་
པོར་གསལ་བའི་སྐུ་ལས་འོད་ཟེར་དང་བདུད་རྩི་གྲང་བའི་རང་བཞིན་ཅན་སྤྲོས།
ཚ་དམྱལ་བ་རྣམས་ཀྱི་ཚ་བའི་སྡུག་བསྔལ་དང་ལྕགས་ཁང་མེ་འབར་བ་ཞི་བར་
བྱས་ནས་སྣོད་བཅུད་ཐམས་ཅད་བདེ་བ་ཅན་ལྟ་བུར་སྦྱང་། གྲང་དམྱལ་བ་རྣམས་
ལ་འོད་ཟེར་དང་བདུད་རྩི་ཚ་བའི་རང་བཞིན་ཅན་སྤྲོས་ནས་སྣོད་བཅུད་སྦྱོང་བ་
སོགས་གང་ལ་གང་འོས་ཀྱི་འོད་དང་བདུད་རྩི་སྤྲོས་ནས་རིགས་དྲུག་སོ་སོའི་སྣོད་
བཅུད་སྦྱོང་བའི་དམིགས་པ་དང༌། རེས་འགའ་ནི་སེམས་ཅན་ཐམས་ཅད་ཀྱི་མགོ་
ཐོག་ཏུ་ རང་ཐུབ་པའི་དབང་པོ་རེ་རེ་བཞུགས་ནས་སྐུ་ལས་བདུད་རྩིའི་རྒྱུན་
བབས་པས་དེ་རྣམས་ཀྱི་སྡིག་སྒྲིབ་སྦྱངས་ནས་སངས་རྒྱས་ཀྱི་ས་ལ་བཀོད་པའི་
དམིགས་པ་དང་། རེས་འགའ་ནི་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་
འབས་ ཀྱི་འདུས། རང་ གི་ མདུན་ གྱི་ནམ་མཁར་ སྤྲིན་ནག་ གི་ཕུང་པོ་ལྟ་བུར་
གནས་པ་སྐད་ཅིག་གིས་འུར་སྒྲ་དང་ཚེག་སྒྲ་དང་བཅས་ཏེ་སྙིང་ནང་གི་གཅེས་
འཛིན་གྱི་མགོ་ཐོག་ཏུ་བརྒྱབ་པས་གཅེས་འཛིན་ཐལ་བའི་རྡུལ་དུ་བརླག་སོང་
སྙམ་དུ་བསམ་མོ། །དེ་ལྟ་བུའི་གཏོང་ལེན་གྱི་དམིགས་པ་ནི་ཡུན་ཐུང་ཐུང་རེ་ལས་
མ་བྱུང་ཀྱང་ཕན་ཡོན་མཐའ་ཡས་པའི་གཏམ་རྒྱུད་ལའང་མཛའ་བོའི་བུ་མོའི་
གཏམ་རྒྱུད་དང་། དམྱལ་བའི་ཤིང་རྟ་འདྲེན་པའི་གྱད་དང་། ཡར་ལུང་ བྱ་སའི་
བང་ཕྱིན་པའི་གཏམ་རྒྱུད་གསུངས་ཤིང༌། ཆོས་ཐམས་ཅད་རྟོག་བཞག་ཏུ་ཡིད་
ཆེས་པ་ཞིག་གིས་འདི་ཐུགས་དམ་འཕེལ་པོ་ཞིག་ཏུ་གོ་འོང་། །ཞེས་གསུངས་ཏེ།
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུང་དེ་དག་ནི་གྲུབ་པའི་དབང་ཕྱུག་དེ་ཉིད་ཀྱི་གསུང་ཇི་བཞིན་བླ་མ་རིན་པོ་
ཆེས་ཟིན་བྲིས་སུ་བཀོད་པ་ལྟར་ཡིན་ནོ། །དེ་ལྟར་རླུང་གི་འཕྲོ་འོང་ལ་བསྐྱོན་ནས་
དམིགས་པ་སྦྱོང་ཞིང་། དེས་ན་རྗེ་བཙུན་བླ་མ་ཐུགས་རྗེ་ཅན། །མར་གྱུར་འགྲོ་
བའི་སྡིག་སྒྲིབ་སྡུག་བསྔལ་ཀུན། །མ་ལུས་ད་ལྟ་བདག་ལ་སྨིན་པ་དང་། །བདག་
གི་བདེ་དགེ་གཞན་ལ་བཏང་བ་ཡིས། །འགྲོ་ཀུན་བདེ་དང་ལྡན་པར་བྱིན་གྱིས་
རློབས། །ཞེས་གཏོང་ལེན་དེ་ལྟར་དུ་ནུས་པར་གསོལ་བ་ཤུགས་དྲག་ཏུ་གདབ་
བོ། །དེ་ལྟར་གཞན་གྱི་སྡུག་བསྔལ་བདག་ལ་ལེན་པ་ནི། བློ་གྲོས་མི་ཟད་པའི་
མདོ་ལས། བྱང་ཆུབ་སེམས་དཔའ་ནི་གཅིག་པུ་གཉིས་སུ་མེད་ཅིང་གྲོགས་མེད་
པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་གོ་ཆ་གྱོན་ཏེ། དེ་བརྩོན་
འགྲུས་ཀྱི་སྟོབས་ཀྱིས་ཡོངས་སུ་ཟིན་པས་ལྷག་པའི་ཕ་རོལ་གྱི་སྐབས་མི་འབྱེད་
པར་བདག་ཉིད་བྱེད་དོ། །རང་གི་སྟོབས་ཀྱིས་འཕགས་སོ། །དེ་དེ་ལྟར་གོ་ཆ་སྲ་
བ་བགོས་པས་སེམས་ཅན་ཐམས་ཅད་ཀྱིས་ཡོངས་སུ་ཐོབ་པར་བྱ་བ་གང་ཅི་ཡིན་
པ་དེ་བདག་གིས་ཐོབ་པར་བྱའོ། །གང་འཕགས་པ་ཐམས་ཅད་དང་། ཐེག་པ་ལ་
གསར་དུ་ཡང་དག་པར་ཞུགས་པའི་བྱང་ཆུབ་སེམས་དཔའ་རྣམས་ཀྱིས་ཐོབ་པར་
མི་འགྱུར་བ་དེ་བདག་གིས་ཡོངས་སུ་ཐོབ་པར་བྱའོ། །སྦྱིན་པ་ནི་བདག་གི་གྲོགས་
མ་ཡིན་གྱི། བདག་ནི་སྦྱིན་པའི་གྲོགས་སོ། །ཚུལ་ཁྲིམས་དང་། བཟོད་པ་དང༌།
བརྩོན་འགྲུས་དང༌། བསམ་གཏན་དང་། ཤེས་རབ་ནི་བདག་གི་གྲོགས་མ་ཡིན་
གྱི། བདག་ ནི་ ཚུལ་ ཁྲིམས་ དང༌། བཟོད་ པ་ དང་། བརྩོན་ འགྲུས་ དང་། བསམ་
གཏན་དང༌། ཤེས་རབ་རྣམས་ཀྱི་གྲོགས་ཡིན་ནོ། །ཕ་རོལ་ཏུ་ཕྱིན་པ་རྣམས་ཀྱིས་
བདག་ལ་བསྙེན་བཀུར་མི་བྱའི། བདག་གིས་ཕ་རོལ་ཏུ་ཕྱིན་པ་རྣམས་ལ་བསྙེན་
-88-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བཀུར་བྱའོ། །དེ་བཞིན་དུ་བསྡུ་བའི་དངོས་པོ་རྣམས་དང་། དགེ་བའི་རྩ་བ་ཐམས་
ཅད་ལ་ཡང་སྦྱར་རོ། །ཇི་ཙམ་དུ་བདག་གཅིག་པུ་གཉིས་སུ་མེད་ཅིང་གྲོགས་མེད་
པར་རྡོ་རྗེའི་རང་བཞིན་གྱི་སའི་དཀྱིལ་འཁོར་ལ་གནས་ཏེ། བདུད་སྟོབས་དང་
བཅས་པ་བཏུལ་ནས། སེམས་ཀྱི་སྐད་ཅིག་གཅིག་དང་ལྡན་པའི་ཤེས་རབ་ཀྱིས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བར་བྱའོ་
ཞེས་གསུངས་སོ། །འཕགས་པ་རྡོ་རྗེ་རྒྱལ་མཚན་གྱི་མདོ་ལས་ཀྱང་། འདི་ལྟ་སྟེ་
དཔེར་ན། ལྷའི་བུ་ཉི་མ་འཆར་བ་ན། དམུས་ལོང་གི་ཉེས་པས་མི་འདུག་གོ །དྲི་
ཟའི་གྲོང་ཁྱེར་གྱི་ཉེས་པས་མི་འདུག་གོ །གླིང་བཞི་པའི་འཇིག་རྟེན་གྱི་ཁམས་ཀྱི་
སའི་རྡུལ་གྱི་ཉེས་པས་མི་འདུག་གོ །ལྷ་མ་ཡིན་གྱི་དབང་པོ་སྒྲ་ཅན་གྱི་ཉེས་པས་
མི་འདུག་གོ །དུ་བའི་དཀྱིལ་འཁོར་གྱི་ཉེས་པས་མི་འདུག་གོ །འཛམ་བུའི་གླིང་
གི་ཉེ་བའི་ཉོན་མོངས་པའི་ཉེས་པས་མི་འདུག་གོ །གྲིབ་མ་ཐ་དད་པའི་ཉེས་པས་
མི་འདུག་གོ །རི་མི་མཉམ་པའི་ཉེས་པས་མི་འདུག་གོ །དེ་བཞིན་དུ་བྱང་ཆུབ་
སེམས་དཔའ་སེམས་དཔའ་ཆེན་པོ་དྲན་པ་དང་ཤེས་བཞིན་ཅན་སེམས་ཟབ་ཅིང་
རྒྱ་ཆེ་བ་རྣག་པ་མ་ཞུམ་པ་ཡོན་ཏན་གྱི་སྤྱོད་པ་དང་ཡེ་ཤེས་ཀྱི་སྤྱད་པ་མཐས་
གཏུགས་པ་ནི་སེམས་ཅན་འཁུ་བའི་ངང་ཚུལ་ཅན་གྱི་ཉེས་པས་མི་ལྡོག་གོ །
སེམས་ཅན་དམུ་རྒོད་ཀྱི་ཉེས་པས་མི་ལྡོག་གོ །དགེ་བའི་རྩ་བ་ཡོངས་སུ་བསྔོ་བ་
མེད་པར་མི་གནས་སོ། །སེམས་ཅན་དང་ལྟ་བའི་སྙིགས་མའི་ཉེས་པས་མི་ལྡོག་
གོ །སེམས་ཅན་སེམས་འཁྲུགས་པ་རྣམས་དང་རིང་བར་མི་འགྱུར་རོ། །སེམས་
ཅན་སེམས་མ་རུངས་པར་གྱུར་པས་བྱང་ཆུབ་ཀྱི་གོ་ཆ་རྒྱུན་གཅོད་པར་མི་བྱེད་
དོ། །སེམས་ཅན་གྱི་འཐབ་པའི་རྙོག་པ་རྣམས་ཀྱིས་འགྲོ་བ་ཐམས་ཅད་ཡོངས་སུ་
89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྐྱབ་པའི་སྨོན་ལམ་རྒྱན་གཅོད་པར་མི་བྱེད་དོ། །ཇི་ཙམ་དུ་བྱིས་པའི་སྐྱེ་བོ་དང་
འགྲོགས་པ་དང་སེམས་ཅན་གཞན་གྱི་ཉེས་པ་རྣམས་ཀྱིས་སྐྱོ་བར་མི་བྱེད་དོ། །དེ་
ཅིའི་ཕྱིར་ཞེ་ན། དེ་ནི་འདི་ལྟ་སྟེ། འགྲོ་བ་ཐམས་ཅད་རྣམ་པར་དག་པར་གདུལ་
བའི་ཕྱིར་སྒྲིབ་པ་མེད་པའི་དཀྱིལ་འཁོར་དུ་འཆར་རོ། །གང་སེམས་ཅན་དེ་དག་
ཐམས་ཅད་ཀྱི་སྡུག་བསྔལ་གྱི་ཕུང་པོ་དང་སྒྲིབ་པ་སྣ་ཚོགས་དང་ལས་ཉེ་བར་
གནས་པའི་སྒྲིབ་པ་གང་དག་གིས་དེ་དག་སངས་རྒྱས་མཐོང་བར་མི་འགྱུར་བ་
དང༌། ཆོས་ཉན་པར་མི་འགྱུར་བ་དང་། དགེ་འདུན་ཤེས་པར་མི་འགྱུར་བ་དེ་དག་
གིས། དེ་དག་གི་སྒྲིབ་པར་འགྱུར་པའི་ལས་རྣམ་པ་གསུམ་བསགས་པའི་སྡུག་
བསྔལ་གྱི་ཕུང་པོ་རང་གི་ལུས་འདིས་བླང་བར་བྱའོ། །སེམས་ཅན་དམྱལ་བར་སྐྱེ་
བ་དེ་དག་དང་ངན་སོང་གི་ས་ལ་གནས་པའི་སེམས་ཅན་དེ་དག་ཐམས་ཅད་དེ་
ནས་ཤི་འཕོས་པར་གྱུར་ཅིང་བདག་གིས་སྡུག་བསྔལ་གྱི་ཕུང་པོ་ཆེན་པོ་བླང་བར་
བྱའོ། །བརྩོན་ པར་ བྱའོ། །སྤྲོ་ བར་ བྱའོ། །མི་ ལྡོག་ པར་ བྱའོ། །མི་ འབྲོས་ པར་
བྱའོ། །མི་སྐག་པར་བྱའོ། །མི་འཇིགས་པར་བྱའོ། །ཕྱིར་མི་ལྡོག་པར་བྱའོ། །སྐྱིད་
མི་ལུག་པར་བྱའོ། །དེ་ཅིའི་ཕྱིར་ཞེ་ན། བདག་གིས་ནི་གདོན་མི་ཟ་བར་སེམས་
ཅན་ཐམས་ཅད་ཀྱི་ཁུར་བསྐུར་བར་བྱའོ། །བདག་ནི་འདོད་དགར་བྱེད་པ་མ་ཡིན་
ཏེ། བདག་ ནི་ སེམས་ཅན་ ཐམས་ ཅད་ བསྒྲལ་ བའི་ སྨོན་ ལམ་ ཅན་ ཡིན་ གྱིས།
བདག་གིས་སེམས་ཅན་ཐམས་ཅད་ཡོངས་སུ་སྨིན་པར་བྱའོ། །བདག་གིས་འགྲོ་
བ་ཐམས་ཅད་བསྒྲལ་བར་བྱ་སྟེ། སྐྱེ་བའི་དགོན་པ་དང་། རྒ་བའི་དགོན་པ་དང༌།
ནད་ཀྱི་དགོན་པ་དང༌། འཆི་འཕོ་དང༌། སྐྱེ་བའི་དགོན་པ་དང་། ངན་སོང་ཐམས་
ཅད་ཀྱི་དགོན་ པ་དང་། མི་ཁོམ་པའི་དགོན་པ་དང་། འདུ་བྱེད་ཐམས་ཅད་ཀྱི་
- 90 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དགོན་པ་དང་། ལྟ་བ་འཐིབས་པོ་ཐམས་ཅད་ཀྱི་དགོན་པ་དང༌། དགེ་བའི་ལས་
ཆུད་ཟ་བའི་དགོན་པ་དང༌། མི་ཤེས་པ་ཀུན་ནས་ལངས་པའི་དགོན་པ་དེ་དག་
ཐམས་ཅད་ལས། བདག་གིས་སེམས་ཅན་ཐམས་ཅད་ཡོངས་སུ་ཐར་བར་བྱའོ། །
སྲེད་པའི་དྲ་བར་ཆུད་པ། མ་རིག་པའི་སྒྲིབ་པས་བསྒྲིབས་པ། སྲིད་པའི་སྲེད་པ་
དང་ལྡན་པ་མཐར་རབ་ཏུ་འཇིག་པར་འགྱུར་བ། སྡུག་བསྔལ་གྱི་གཟེབ་ཏུ་བཅུག་
པ། འཁོར་བའི་བཙོན་ར་ན་གནས་པ། མི་མཁས་པ་དམ་བཅས་པ་དང་འགལ་
བ། ཐེ་ཚོམ་ཟ་བར་གྱུར་པ་རྟག་ཏུ་ཡིད་གཉིས་ཟ་བ། མི་བདེ་བ་མཐོང་བ། འབྱུང་
བ་ལ་མི་མཁས་པ། སྲིད་པའི་རྒྱ་མཚོ་ཀློང་འཁྱིལ་པའི་དཀྱིལ་འཁོར་ན་གཅིག་པུ་
རྒྱུ་བའི་སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་རྒྱལ་སྲིད་ལ་དགོད་
པའི་ ཕྱིར། བདག་ གིས་ སྤྱོད་ པ་ སྤྱད་ པར་ བྱའོ། །བདག་ནི་ བདག་ འབའ་ཞིག་
ཡོངས་སུ་ཐར་བར་བྱ་ལ་བརྩོན་པར་ཡིན་གྱི་བདག་གིས་སེམས་ཅན་འདི་དག་
ཐམས་ཅད་ཐམས་ཅད་མཁྱེན་པ་ཉིད་ ཀྱི་སེམས་ ཀྱི་ གཟིངས་ ཀྱིས་ འཁོར་ བ་
བགྲོད་དཀའ་བ་ ལས་ བསྒྲལ་ བར་ བྱའོ། །གཡང་ ས་ ཆེན་ པོ་ ལས་ དབྱུང་ བར་
བྱའོ། །གནོད་ པ་ ཐམས་ཅད་ལས་ཡོངས་སུ་ཐར་བར་བྱའོ། །འཁོར་བའི་ རྒྱན་
ལས་བསྒྲལ་བར་བྱའོ། །བདག་ཉིད་ཀྱིས་སེམས་ཅན་ཐམས་ཅད་ཀྱི་སྡུག་བསྔལ་
གྱི་ཕུང་ པོ་ ཁས་ བླངས་སོ། །ཇི་ཙམ་དུ་ འཇིག་རྟེན་ གྱི་ ཁམས་ ཐམས་ ཅད་ དུ་
གཏོགས་པའི་ངན་སོང་ཐམས་ཅད་ཀྱི་སྡུག་བསྔལ་གྱི་གནས་མྱོང་བར་སྤྲོ་བར་
བྱའོ། །བདག་གིས་དགེ་བའི་རྩ་བ་རྣམས་ཀྱིས་སེམས་ཅན་ཐམས་ཅད་མི་དོར་
བར་བྱའོ། །བདག་ངན་སོང་གཅིག་ཏུ་ཡང་ཕྱི་མའི་མཐའི་མུའི་བསྐལ་པར་གནས་
པར་བརྩོན་པར་བྱའོ། །ངན་སོང་གཅིག་ལ་ཇི་ལྟར་བ་བཞིན་དུ་འཇིག་རྟེན་གྱི་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཁམས་ཐམས་ཅད་དུ་གཏོགས་པའི་ངན་སོང་མ་ལུས་པ་ཐམས་ཅད་དུ་གནས་པའི་
སེམས་ཅན་ཡོངས་སུ་ཐར་བར་བྱ་བའི་ཕྱིར་ཡང་དེ་བཞིན་ནོ། །དེ་ཅིའི་ཕྱིར་ཞེ་ན།
བདག་ གཅིག་ པུ་ སྡུག་བསྔལ་བར་ གྱུར་ པ་ ནི་ བླའི། བདག་ གིས་ སེམས་ ཅན་
ཐམས་ཅད་ངན་སོང་གི་སར་ རབ་ཏུ་ལྟུང་བ་ནི་དེ་ལྟ་མ་ཡིན་ཏེ། བདག་གིས་
འདིར་བདག་ཉིད་གཏར་བཅུག་ལ་སེམས་ཅན་དམྱལ་བ་དང་དུད་འགྲོའི་སྐྱེ་
གནས་དང་གཤིན་རྗེའི་འཇིག་རྟེན་གྱི་དགོན་པ་ལས་འགྲོ་བ་ཐམས་ཅད་བླ་བར་
བྱའོ། །བདག་ནི་སེམས་ཅན་ཐམས་ཅད་ཀྱི་དོན་དུ་སྡུག་བསྔལ་གྱི་ཚོར་བའི་ཕུང་
པོ་ཐམས་ཅད་བདག་ཉིད་ཀྱི་ལུས་འདིས་མྱོང་བར་བྱའོ། །སེམས་ཅན་ཐམས་ཅད་
ཀྱི་ཆེད་དུ་བདག་ཉིད་གཉའ་བོ་བདེན་པར་སྨྲ་བ་ཡིད་ཆེས་སུ་རུང་བ་མི་བསླུ་བ་བྱ་
བར་སྤྲོ་སྟེ། བདག་གིས་སེམས་ཅན་ཐམས་ཅད་ཡོངས་སུ་མི་གཏོང་ངོ༌། །དེ་ཅིའི་
ཕྱིར་ཞེ་ན། བདག་ནི་སེམས་ཅན་ཐམས་ཅད་ལ་དམིགས་ནས་ཐམས་ཅད་མཁྱེན་
པ་ཉིད་ཀྱི་སེམས་བསྐྱེད་པ་སྟེ། འདི་ལྟར་འགྲོ་བ་ཐམས་ཅད་ཡོངས་སུ་ཐར་བར་
བྱ་བའི་ཕྱིར་བདག་དགའ་བ་འདོད་པ་མ་ཡིན་པར་བླ་ན་མེད་པ་ཡང་དག་པར་
རྫོགས་ པའི་ བྱང་ ཆུབ་ཏུ་ ཡང་ དག་ པར་ ཞུགས་སོ། །ཞེས་དང༌། ལྷའི་བུ་ཉི་མ་
འཆར་བ་ན་དཀྱིལ་འཁོར་གཅིག་པུ་གཉིས་སུ་མེད་པར་གླིང་བཞི་པའི་འཇིག་རྟེན་
གྱི་ཁམས་ཀྱི་སེམས་ཅན་རྣམས་ལ་སྣང་བར་འབྱུང་ངོ༌། །དེ་བཞིན་དུ་བྱང་ཆུབ་
སེམས་དཔའ་དགེ་བའི་རྩ་བ་བསྒྲུབ་ཅིང་དགེ་བའི་རྩ་བ་ཡོངས་སུ་བསྔོ་བ་ཡང་
འདི་ལྟར་སེམས་བསྐྱེད་དེ། སེམས་ཅན་འདི་དག་ལ་ནི་གང་གིས་འདི་དག་བདག་
ཡོངས་སུ་སྐྱོབ་པར་འགྱུར་བའི་དགེ་བའི་རྩ་བ་དེ་མེད་ན་གཞན་སྐྱོབ་པ་ལྟ་སྨོས་
ཀྱང་ཅི་དགོས། བདག་ནི་སེམས་ཅན་ཐམས་ཅད་ཀྱི་ཆེད་དུ་དགེ་བའི་རྩ་བ་རྣམས་
- 92 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཡང་དག་པར་བསྒྲུབ་པར་བྱའོ། །དགེ་བའི་རྩ་བ་ཡོངས་སུ་བསྔོ་བར་བྱའོ། །འདི་
ལྟ་སྟེ། སེམས་ཅན་ཐམས་ཅད་ཐར་པར་བྱ་བ་དང་། སེམས་ཅན་ཐམས་ཅད་ལ་
སྣང་བར་བྱ་བ་དང་། སེམས་ཅན་ཐམས་ཅད་ལ་ཤེས་པར་བྱ་བ་དང་། སེམས་
ཅན་ཐམས་ཅད་བསྒྲལ་བར་བྱ་བ་དང་། སེམས་ཅན་ཐམས་ཅད་ཡོངས་སུ་བཟུང་
བ་དང་། སེམས་ཅན་ཐམས་ཅད་ཡོངས་སུ་འགྲུབ་པ་དང་། སེམས་ཅན་ཐམས་
ཅད་རབ་ཏུ་ཚིམ་པར་བྱ་བ་དང་། སེམས་ཅན་ཐམས་ཅད་ཀྱི་ཐེ་ཚོམ་གཅད་པའི་
ཕྱིར། བདག་ ཉི་མའི་དཀྱིལ་ འཁོར་ ལྟ་བུར་ བྱ་སྟེ། གཞན་ལ་མི་ལྟོས་པར་བྱ།
གཞན་ལ་སྐབས་ཕྱེ་ཞིང་སེམས་ཅན་ལ་གོ་ཆོ་དར་བར་མི་བྱ། སེམས་ཅན་ཐམས་
ཅད་ཀྱི་ཐད་དུ་སེམས་ཅན་བསྐྱབས་པའི་བརྩོན་པ་ལས་ལྡོག་པར་མི་བྱའོ། །སྡུག་
བསྔལ་ཐམས་ཅད་སེལ་བའི་ཡོངས་སུ་བསྔོ་བ་ལས་ལྡོག་པར་མི་བྱ། དགེ་བའི་རྩ་
བ་ཆུང་དུ་ཡོངས་སུ་བཟུང་བར་མི་བྱ། ཡོངས་སུ་བསྔོ་བ་ཆུང་ངུས་ཆོག་པར་མི་
བསམ་མོ། །ཞེས་གསུངས་སོ། །དེ་ལ་འདི་སྙམ་དུ་རང་གི་ལུས་ལོངས་སྤྱོད་རྣམས་
གཞན་ལ་གཏོང་བ་དང་གཞན་གྱི་སྡིག་སྡུག་བདག་ལ་ལེན་པའི་བློ་སྦྱོང་བ་ནི་
དངོས་ སུ་གང་ཡང་བཏང་བ་དང་ལེན་པ་མེད་པས་བསམ་པ་དེ་ལྟར་སྦྱོང་བ་
དགོས་པ་ཆུང་ངོ་སྙམ་ན། དེ་ནི་ཐེག་པ་ཆེན་པོའི་ལམ་གྱི་གནད་གཏན་ནས་མ་གོ་
བའི་འཁྲུལ་པ་ཆེན་པོ་ཡིན་ཏེ། འཕགས་པ་དཀོན་མཆོག་སྤྲིན་ལས། འདི་ལ་བྱང་
ཆུབ་སེམས་དཔའ་སེམས་ཅན་དམུ་རྒོད་སེམས་ཅན་གདུལ་དཀའ་བར་རིག་སྟེ།
དེ་རྣམས་ཀྱིས་ཡི་ཆད་ནས་འདི་ལྟ་བུའི་དམུ་རྒོད་འདི་ལྟ་བུའི་གདུལ་དཀའ་བའི་
སེམས་ཅན་འདི་དག་གིས་ཆོག་གོ་ཞེས་ཏེ་གཞི་དེ་ལས་དངོས་སུ་སྐྱོ་ཞིང་རྒྱབ་
ཀྱིས་ཕྱོགས་པར་གྱུར་ཏེ། གང་ན་སེམས་ཅན་འདི་ལྟ་བུ་དག་གི་མིང་ཡང་མི་ཐོས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་འཇིག་རྟེན་གྱི་ཁམས་ཡོངས་སུ་དག་པར་སྨོན་ལམ་མི་འདེབས་སོ། །སེམས་
ཅན་གྱི་དོན་ལ་རྒྱབ་ཀྱིས་མ་ཕྱོགས་པའི་བྱང་ཆུབ་སེམས་དཔའ་ནི་ཡོངས་སུ་དག་
པའི་འཇིག་རྟེན་གྱི་ཁམས་སུ་ཡང་སྐྱེ་བར་མི་འགྱུར་ཏེ། དེ་ལ་བྱང་ཆུབ་སེམས་
དཔའ་ཤེས་རབ་ཅན་ནི་འདི་ལྟར་སེམས་ཅན་གྱི་ཁམས་ཐམས་ཅད་ན། སེམས་
ཅན་གང་རྣམས་ངན་པ་བརྩོན་འགྲུས་ཆུང་བ་བླུན་པོ་གླེན་པ་ལུག་ལྟར་ལྐུག་པའི་
རང་བཞིན་ཅན་ཡོངས་སུ་མྱ་ངན་ལས་མི་འདའ་བའི་ཆོས་ཅན། སེམས་ཅན་གྱི་
ཁམས་མ་ལུས་པ་འདི་ལས་བསྙིགས་པ་སངས་རྒྱས་ཐམས་ཅད་དང་བྱང་ཆུབ་
སེམས་དཔའ་ཐམས་ཅད་ཀྱིས་སྤངས་པར་གྱུར་པ་ཡོད་པ་དེ་དག་བདག་གིས་
སངས་རྒྱས་ཀྱི་ཞིང་དུ་འདུས་པར་གྱུར་ལ། བདག་གིས་དེ་དག་བྱང་ཆུབ་ཀྱི་སྙིང་
པོ་ལ་འདུག་ཏུ་བཅུག་སྟེ་བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཏུ་མངོན་
པར་རྫོགས་པར་འཚང་རྒྱ་བར་བྱའོ་སྙམ་དུ་སེམས་བསྐྱེད་དེ། བྱང་ཆུབ་སེམས་
དཔའ་དེ་ལྟར་སེམས་པའི་སེམས་བསྐྱེད་པ་རེ་རེ་ལ་ཡང་བདུད་ཀྱི་གནས་ཐམས་
ཅད་རབ་ཏུ་གཡོའོ། །སངས་རྒྱས་ཐམས་ཅད་ཀྱང་དེའི་བསྔགས་པ་གསུང་བར་
འགྱུར་རོ། །ཞེས་ གསུངས་སོ། །འཕགས་པ་ཆོས་ཡང་དག་པར་སྡུད་ པའི་ མདོ་
ལས། བཅོམ་ལྡན་འདས་བསམ་པ་ཕུན་སུམ་ཚོགས་པ་ནི་ཆོས་རྣམས་ཀྱི་རྩ་བ་སྟེ།
གང་ལ་བསམ་པ་མ་མཆིས་པ་དེ་ལ་སངས་རྒྱས་ ཀྱི་ཆོས་ ཐམས་ཅད་ རིང་ བ་
ལགས་སོ། །བཅོམ་ ལྡན་ འདས་ བསམ་ པ་ ཕུན་ སུམ་ ཚོགས་ པ་ ལ་ནི། གལ་ཏེ་
སངས་རྒྱས་མི་བཞུགས་ན་ཡང་ནམ་མཁའི་དཀྱིལ་དང་རྩིག་པ་དང༌། ཤིང་རྣམས་
ལས་ཆོས་འབྱུང་ངོ༌། །བྱང་ཆུབ་སེམས་དཔའ་བསམ་པ་དག་པ་ལ་ནི་རང་གི་ཡིད་
ཀྱིས་དཔྱོད་པ་ཉིད་ལས་གདམས་ངག་དང་རྗེས་སུ་བསྟན་པ་ཐམས་ཅད་འབྱུང་
- 94 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ངོ༌། །བཅོམ་ལྡན་འདས་དེ་བས་ན་བྱང་ཆུབ་སེམས་དཔའ་བསམ་པ་ཕུན་སུམ་
ཚོགས་ པར་བགྱིའོ། །བཅོམ་ལྡན་འདས་འདི་ལྟ་སྟེ། དཔེར་ན་གང་ལ་རྐང་ པ་
མཆིས་པ་དེ་ལ་འགྲོ་བ་མཆིས་སོ། །བཅོམ་ལྡན་འདས་དེ་བཞིན་དུ་གང་ལ་བསམ་
པ་མཆིས་པ་དེ་ལ་སངས་རྒྱས་ཀྱི་ཆོས་རྣམས་མཆིས་སོ། །བཅོམ་ལྡན་འདས་འདི་
ལྟ་སྟེ། དཔེར་ན་ཡན་ལག་གི་དམ་པ་མགོ་གང་ལ་མཆིས་པ་དེ་ལ་འཚོ་བ་མཆིས་
སོ། །བཅོམ་ལྡན་འདས་དེ་བཞིན་དུ་བསམ་པ་གང་མཆིས་པ་དེ་ལ་སངས་རྒྱས་ཀྱི་
བྱང་ཆུབ་མཆིས་སོ། །བཅོམ་ལྡན་འདས་འདི་ལྟ་སྟེ་དཔེར་ན། གང་ལ་འཚོ་བ་
མཆིས་པ་དེ་ལ་རྙེད་པ་མཆིས་སོ། །བཅོམ་ལྡན་འདས་དེ་བཞིན་དུ་གང་ལ་བསམ་
པ་མཆིས་པ་དེ་ལ་སངས་རྒྱས་ཀྱི་རྙེད་པ་མཆིས་སོ། །བཅོམ་ལྡན་འདས་འདི་ལྟ་
སྟེ་དཔེར་ན། ཞུགས་ཤིང་མཆིས་ན་ཞུགས་འབར་རོ། །ཞུགས་ཤིང་མ་མཆིས་ན་
ཞུགས་མི་འབར་རོ། །བཅོམ་ལྡན་འདས་དེ་བཞིན་དུ་བསམ་པ་མཆིས་པའི་བྱང་
ཆུབ་སེམས་དཔའ་ལ་སངས་རྒྱས་ཀྱི་ཆོས་རྣམས་འབར་གྱི་བསམ་པ་མ་མཆིས་པ་
ལ་མི་འབར་རོ། །བཅོམ་ལྡན་འདས་འདི་ལྟ་སྟེ་དཔེར་ན། སྤྲིན་ཆགས་ན་ཆར་
འབབ་ཀྱི་སྤྲིན་མ་ཆགས་ན་ཆར་མི་འབབ་བོ། །བཅོམ་ལྡན་འདས་དེ་བཞིན་དུ་
བསམ་པ་མཆིས་ན་སངས་རྒྱས་ཀྱི་ཆོས་རྣམས་འབྱུང་གི་བསམ་པ་མ་མཆིས་ན་མི་
འབྱུང་ངོ༌། །བཅོམ་ལྡན་འདས་འདི་ལྟ་སྟེ་དཔེར་ན། ལྗོན་ཤིང་གང་རྩ་བ་ཉམས་
པ་དེ་ལས་མེ་ཏོག་དང་འབྲས་བུ་རྣམས་མི་འབྱུང་ངོ༌། །བཅོམ་ལྡན་འདས་དེ་
བཞིན་དུ་གང་བསམ་པ་ལོག་པར་ཞུགས་པ་དེ་ལས་དགེ་བའི་ཆོས་ཐམས་ཅད་མི་
འབྱུང་ངོ༌། །བཅོམ་ལྡན་འདས་དེ་ལྟ་བས་ན། བྱང་ཆུབ་སེམས་དཔའ་སངས་རྒྱས་
ཀྱི་བྱང་ཆུབ་འཚོལ་བས་རང་གི་བསམ་པ་ཤིན་ཏུ་བཟུང་བ་དང༌། ཤིན་ཏུ་བསྲུང་
- 95-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བ་དང༌། ཤིན་ཏུ་སྦྱང་བ་བགྱིའོ། །ཞེས་དང༌། ཕར་ཕྱིན་བསྡུས་པ་ལས། འདི་དག་
ཐམས་ཅད་ཁྱེད་ཀྱི་དངོས་ཡིན་ཏེ། །འདི་ལ་བདག་གི་ང་རྒྱལ་བདག་ལ་མེད། །དེ་
འདྲ་རྨད་བྱུང་རྣམ་རྟོག་ཡང་དང་ཡང་། །རྫོགས་པའི་སངས་རྒྱས་ཡོན་ཏན་རྗེས་
འབྲང་བ། །གང་ལ་ཡོད་པ་བྱང་ཆུབ་སེམས་དཔའ་ཞེས། །སངས་རྒྱས་བསམ་
གྱིས་མི་ཁྱབ་སྐྱེས་མཆོག་གསུངས། །ཞེས་དང་། སྤྱོད་འཇུག་ལས། སེམས་ཅན་
རྣམས་ཀྱི་ཀླད་ནད་ཙམ། །བསལ་ལོ་སྙམ་དུ་བསམས་ན་ཡང་། །ཕན་འདོགས་
བསམ་པ་དང་ལྡན་དེ། །བསོད་ནམས་དཔག་མེད་ལྡན་གྱུར་ན། །སེམས་ཅན་རེ་
རེའི་ མི་བདེ་བ། །དཔག་ཏུ་ མེད་ པ་ བསལ་ འདོད་ ཅིང་། །རེ་རེའང་ ཡོན་ཏན་
དཔག་མེད་དུ། །སྒྲུབ་པར་འདོད་པ་སྨོས་ཅི་དགོས། །ཕའམ་ཡང་ན་མ་ལའང་
རུང་། །སུ་ ལའང་ འདི་ འདྲའི་ ཕན་ སེམས་ ཡོད། །ལྷ་དང་དྲང་སྲོང་རྣམས་ ཀྱང་
རུང་། །ཚངས་པ་ལ་ཡང་འདི་ཡོད་དམ། །སེམས་ཅན་དེ་དག་ཉིད་ལ་སྔོན། །རང་
གི་དོན་དུའང་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་
ག་ལ་སྐྱེ། །གཞན་དག་རང་གི་དོན་དུ་ཡང་། །མི་འབྱུང་སེམས་ཅན་དོན་སེམས་
གང་། །སེམས་ཀྱི་རིན་ཆེན་ཁྱད་པར་འདི། །སྔ་ན་མེད་པའི་རྨད་ཅིག་འཁྲུངས། །
འགྲོ་བ་ཀུན་གྱི་དགའ་བའི་རྒྱུ། །སེམས་ཅན་སྡུག་བསྔལ་རྩིར་གྱུར་པ། །རིན་ཆེན་
སེམས་ ཀྱི་ བསོད་ ནམས་ གང་། །དེ་ ལ་ ཇི་ ལྟར་ གཞལ་ གྱིས་ ལང་། །ཕན་ པར་
བསམས་པ་ཙམ་གྱིས་ཀྱང་། །སངས་རྒྱས་མཆོད་ལས་ཁྱད་འཕགས་ན། །སེམས་
ཅན་མ་ལུས་ཐམས་ཅད་ ཀྱི། །བདེ་དོན་བརྩོན་པ་སྨོས་ཅི་དགོས། །ཞེས་དང༌།
ཕན་བཏགས་ ལན་ ལྡན་ གང་ ཡིན་པ། །དེ་ ཡང་ རེ་ཞིག་བསྔགས་འོས་ན། །མ་
བཅོལ་ལེགས་པར་བྱེད་པ་ཡི། །བྱང་ཆུབ་སེམས་དཔའ་ སྨོས་ཅི་དགོས། །ཞེས་
- 96 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང༌། བསླབ་བཏུས་ ལས། དེ་ ལྟར་ སྦྱོང་ བའི་ བྱང་ ཆུབ་ སེམས་ དཔའི་ ཐད་ དུ་
འགའ་ཞིག་གིས་དེ་ཁོ་ན་མ་རིག་པར་མ་དད་པར་བྱ་བ་ནི་མི་རིགས་ཏེ་གཏོང་
བའི་སེམས་ངོ་མཚར་ཆེན་པོ་ཅན་ཡོངས་སུ་ཤེས་པའི་ཕྱིར་རོ། །ཚུལ་འདི་ལ་ནི་
འགའ་ཞིག་གིས་ཐེ་ཚོམ་བྱ་བར་མི་རིགས་སོ། །ཞེས་དང་། རྗེ་རིན་པོ་ཆེས། སྦྱིན་
པའི་ཕར་ཕྱིན་གྱི་ཉམས་ལེན་ནི། དངོས་སུ་རྫས་གཞན་ལ་གཏོང་བ་མེད་ཀྱང་
གཏོང་བའི་སེམས་པ་སྒོ་དུ་མ་ནས་བསྐྱེད་ཅིང་ཇེ་འཕེལ་དུ་གཏོང་བ་ཡིན་ནོ། །
ཞེས་དང༌། ལུས་དང་ལོངས་སྤྱོད་ལ་སེར་སྣ་མ་ལུས་པར་བཅོམ་པ་ཙམ་གྱིས་ནི་
སྦྱིན་པའི་ཕར་ཕྱིན་དུ་མི་འགྱུར་ཏེ། སེར་སྣ་ནི་འདོད་ཆགས་ཀྱི་ཆར་གཏོགས་པ་
ཡིན་པས་ཐེག་དམན་གྱི་དགྲ་བཅོམ་པ་གཉིས་ཀྱིས་ཀྱང་ས་བོན་དང་བཅས་པ་མ་
ལུས་པར་སྤངས་པའི་ཕྱིར་རོ། །དེའི་ཕྱིར་གཏོང་བའི་གེགས་སེར་སྣའི་ཀུན་ཏུ་
འཛིན་པ་བསལ་བ་ཙམ་དུ་མ་ཟད་བདོག་པ་ཐམས་ཅད་གཞན་ལ་གཏོང་བའི་
བསམ་པ་སྙིང་ཐག་པ་ནས་བསྐྱེད་དགོས་སོ། །ཞེས་གསུངས་པ་ལྟར་རོ། །ཡང་
འདི་སྙམ་དུ་དེ་ལྟར་གཏོང་ལེན་གྱི་དམིགས་པ་སྦྱངས་ན་རང་ལ་ཕན་ཡོན་ཆེན་པོ་
འབྱུང་བ་དེ་ལྟར་ཡིན་ཀྱང་དངོས་སུ་གཏང་བ་དང་ལེན་པ་མེད་པས་སེམས་ཅན་
གཞན་ལ་མི་ཕན་ནོ་སྙམ་ན། དེ་ནི་ད་དུང་ཐེག་པ་ཆེན་པོའི་ལམ་གྱི་གནད་གཏན་
ནས་མ་རིག་པ་ཡིན་ཏེ། བྱང་ཆུབ་ཀྱི་སེམས་ནི་སངས་རྒྱས་ཀྱི་རྒྱུ་གྲུང་པོ་བའི་ས་
བོན་ལྟ་བུ་ཡིན་པར་སྔར་མདོ་སྡེ་ཕལ་པོ་ཆེ་དང༌། ཤེར་ཕྱིན་གྱི་མདོ་ལ་སོགས་པ་
ལུང་དང་རིགས་པའི་ལམ་ནས་དྲངས་ཏེ་རྒྱ་ཆེར་བཤད་པར་ལྟར་ཡིན་ཅིང་། འགྲོ་
བའི་བདེ་སྐྱིད་ཐམས་ཅད་སངས་རྒྱས་ཀྱི་བྱིན་རླབས་ཁོ་ན་ལས་འབྱུང་བར་སྔར་
མང་དུ་བཤད་ཟིན་པར་ལྟར་ཡིན་པས། མ་རྒན་སེམས་ཅན་རྣམས་ལ་ཕན་བདེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གང་འབྱུང་ཐམས་ཅད་བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་
འདི་ཁོ་ནའི་མཐུ་ལས་འབྱུང་བ་ཡིན་ནོ། །གཞན་ཡང་ཡོན་ཏན་རིན་པོ་ཆེ་སྡུད་པ་
ལས། འཛམ་བུའི་གླིང་འདིར་ཆུ་ཀླུང་ཇི་སྙེད་ཅིག་འབབ་ཅིང་། །མེ་ཏོག་འབྲས་
ལྡན་སྨན་དང་ནགས་ཚལ་སྐྱེད་བྱེད་པ། །མ་དྲོས་གནས་པའི་ཀླུ་དབང་ཀླུ་བདག་
རྟེན་གནས་ཏེ། །དེ་ནི་ཀླུ་ཡི་བདག་པོ་དེ་ཡི་མཐུ་དཔལ་ཡིན། །ཞེས་གསུངས་པ་
ལྟར། འཛམ་བུའི་གླིང་དུ་རྩི་ཤིང་ནགས་ཚལ་དང་སྨན་དང་ལོ་ཐོག་ཇི་སྙེད་ཅིག་
སྐྱེ་བ་འདི་ཐམས་ཅད་ཀླུ་རྒྱལ་བྱང་ཆུབ་སེམས་དཔའི་མཐུར་གསུངས་ཤིང༌། གླིང་
འདིར་ཆུ་ཀླུང་ཇི་སྙེད་ཅིག་འབབ་པ་ཐམས་ཅད་ཀྱང་ཀླུ་རྒྱལ་བྱང་ཆུབ་སེམས་
དཔའི་མཐུས་འབྱུང་བར་གསུངས་པས། གླིང་འདིའི་སེམས་ཅན་རྣམས་ཀྱི་ཉེ་བར་
འཚོ་བའི་ལོངས་སྤྱོད་ཐམས་ཅད་བྱང་ཆུབ་ཀྱི་སེམས་རིན་པོ་ཆེའི་མཐུ་ཁོ་ན་ལས་
འབྱུང་ བར་ངེས་སོ། །དེས་མཚོན་ནས་འཇིག་རྟེན་མཐའ་དག་གི་སེམས་ཅན་
རྣམས་ཀྱི་ཉེར་འཚོའི་ལོངས་སྤྱོད་ཐམས་ཅད་ཀྱང་བྱང་ཆུབ་ཀྱི་སེམས་རིན་པོ་ཆེའི་
མཐུ་ཁོ་ན་ལས་འབྱུང་བར་གྲུབ་བོ། །དེ་ཡང་སྔར་བྱང་ཆུབ་ཀྱི་སེམས་རིན་པོ་ཆེ་
ལས་སངས་རྒྱས་འབྱུང་། དེ་ལས་སེམས་ཅན་གྱི་བདེ་སྐྱིད་འབྱུང་བར་བཤད་པ་
ནི་བརྒྱུད་ནས་འབྱུང་ཚུལ་དང་། འདིར་བཤད་པ་ནི་བྱང་ཆུབ་སེམས་དཔའི་སྨོན་
ལམ་གྱི་མཐུ་ལས་སེམས་ཅན་རྣམས་ཀྱི་བདེ་སྐྱིད་དངོས་སུ་འབྱུང་བར་བཤད་པ་
ཡིན་ནོ། །གཞན་ཡང་སྔོན་བྲམ་ཟེ་རྒྱ་མཚོའི་རྡུལ་གྱིས་དེ་བཞིན་གཤེགས་པ་རིན་
ཆེན་སྙིང་པོའི་སྤྱན་སྔར་རང་ཅག་སྙིགས་མའི་འགྲོ་བ་རྣམས་ཀྱི་ཆེད་དུ་ཐུགས་
བསྐྱེད་ཅིང་སྨོན་ལམ་ལྔ་བརྒྱ་མཛད་ པའི་མཐུས་སངས་རྒྱས་དང་བྱང་སེམས་
གཞན་ཐམས་ཅད་ ཀྱིས་ཡལ་བར་བོར་བ། སྙིགས་མ་ལྔ་བདོ་བའི་དུས་འདིར་
- 98 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སྟོན་པ་ཐུགས་རྗེ་ཅན་འདི་ཉིད་བྱོན་ནས་སྙིགས་མའི་འགྲོ་བ་རྣམས་ཀྱི་མགོན་
མཛད་ཅིང་། རྒྱལ་བ་རང་ཉིད་མྱ་ངན་ལས་འདས་ནས་ཀྱང་བསྟན་པ་ལྔ་བརྒྱ་པ་
ཕྲག་བཅུའི་བར་དུ་གནས་པ་དང་། སྐུ་གདུང་གྲངས་མེད་དུ་འཕེལ་ཏེ་འགྲོ་བ་ལྷ་
དང་བཅས་པའི་བསོད་ནམས་ཀྱི་ཞིང་དུ་བཞུགས་པ་སོགས་རྒྱལ་བ་གཞན་ལས་
ཐུགས་རྗེའི་ནུས་པ་ཆེས་ལྷག་པ་ནི། སྔོན་བྲམ་ཟེ་རྒྱ་མཚོའི་རྡུལ་གྱི་བདག་གཞན་
མཉམ་ རྗེའི་ སེམས་རླབས་པོ་ཆེ་དེའི་མཐུ་ཡིན་ནོ། །དེ་བཞིན་དུ་འཁོར་ ལོས་
བསྒྱུར་རྒྱལ་རྩིབས་ཀྱི་མུ་ཁྱུད་ཀྱིས་དེ་བཞིན་གཤེགས་པ་རིན་ཆེན་སྙིང་པོའི་སྤྱན་
སྔར་བདེ་བ་ཅན་གྱི་ཞིང་གི་བཀོད་པ་བློ་ཡུལ་དུ་བཟུང་ནས། སངས་རྒྱས་ཀྱི་ཞིང་
གཞན་ལས་ཁྱད་པར་དུ་འཕགས་པ་སྣོད་བཅུད་ཀྱི་ཡོན་ཏན་ཚད་མེད་པ་དང་ལྡན་
པ་ཞིག་སེམས་ཅན་ཐམས་ཅད་ཀྱི་དོན་དུ་བསྒྲུབ་པར་བྱའོ་སྙམ་དུ་ཐུགས་བསྐྱེད་
པའི་ མཐུས་ བདེ་ བ་ ཅན་ གྱི་ ཞིང་ གྲུབ་ སྟེ། ད་ ལྟ་ ཐམས་ ཅད་ ཀྱིས་ སྨོན་ ལམ་
འདེབས་པའི་ཡུལ་དུ་བྱུང་བ་འདི་ཡིན་ནོ། །བདེ་བ་ཅན་གྱི་སྣོད་བཅུད་ཀྱི་འབྱོར་
པ་རྒྱ་ཆེན་པོ་དེ་དག་འབྱུང་བའི་རྒྱུ་ཞིང་དེར་སྐྱེ་བའི་སེམས་ཅན་རང་རང་གི་ངོས་
ནས་བསྒྲུབ་དགོས་ན་འབྱོར་པ་རྒྱ་ཆེན་པོ་གཞན་ལྟ་ཞོག །གང་ལ་གང་འདོད་
ཡིད་བཞིན་དུ་འབྱུང་བའི་དཔག་བསམ་གྱི་ཤིང་གཅིག་གི་རྒྱུ་ཡང་ཐ་མལ་པ་དག་
གིས་ཤིན་ཏུ་སྒྲུབ་དཀའ་བས་ཞིང་དེར་སྐྱེ་བ་མི་སྲིད་པ་ཙམ་དུ་འགྱུར་བ་ལ། ད་ལྟ་
དེ་བཞིན་གཤེགས་པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་མཚན་བརྗོད་ཅིང་
གསོལ་བ་བཏབ་པ་ཙམ་གྱིས་ཀྱང་ཞིང་དེར་སྐྱེ་བ་དང་། གཞན་ཡང་རྗེ་བཙུན་མ་
སྒྲོལ་མ་དང༌། འཕགས་པ་སྤྱན་རས་གཟིགས་དང༌། རྗེ་བཙུན་རྣམ་རྒྱལ་མ་རྣམས་
ཀྱི་མཚན་བརྗོད་ཅིང་གསོལ་བ་བཏབ་པ་དང་། བཟང་པོ་སྤྱོད་པའི་སྨོན་ལམ་
09-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བཏོན་ཅིང་གསོལ་བ་བཏབ་པ་ཙམ་གྱིས་ཀྱང་ཞིང་དེར་སྐྱེ་བར་གསུངས་པས་ཞིང་
དེར་སྐྱེ་བའི་རྒྱུ་སྒྲུབ་སླ་ཞིང་། སྐྱེ་བ་ཆེས་མང་དུ་འབྱུང་བ་འདི་འཁོར་ལོས་བསྒྱུར་
བའི་རྒྱལ་པོ་རྩིབས་ཀྱི་མུ་ཁྱུད་ཀྱིས་སྔོན་ཐུགས་བསྐྱེད་པ་དེའི་མཐུ་ཡིན་ནོ། །
གཞན་ ཡང་ ཕལ་པོ་ཆེའི་མདོ་ལས། འགྲོ་བའི་ སེམས་ དང་ སྤྱོད་པ་ཤེས་ཤིང་
མཐོང་རུང་སྲིད། །ཞིང་རྣམས་རྡུལ་དུ་བརླགས་ཏེ་བགྲང་བར་ནུས་ཀྱང་སྲིད། །
བར་ སྣང་ སྐ་ ཡིས་མཉམ་ པར་ གཞལ་ བར་ ནུས་ ཀྱང་ སྲིད། །བྱང་ ཆུབ་ སེམས་
མཆོག་ཡོན་ཏན་མཐར་ཕྱིན་མི་ནུས་སོ། །འདི་ལས་དུས་གསུམ་སངས་རྒྱས་རབ་
ཏུ་འབྱུང་། །འདི་ལས་འཇིག་རྟེན་ཀུན་གྱི་བདེ་བ་འབྱུང་། །འདི་ལས་རྒྱལ་བས་
བསྔགས་པའི་ལེགས་པ་ཐམས་ཅད་འབྱུང་། །འདིས་ནི་སེམས་ཅན་གཙོ་ལ་ཐེ་
ཚོམ་ མེད་ པར་ འགྱུར། །གང་ ཞིག་ ཕྱོགས་ བཅུའི་ རྒྱལ་ བ་ བལྟ་ བར་ འདོད་ པ་
དང་། །གང་ཞིག་བྱིན་དང་བསོད་ནམས་མི་ཟད་མཛོད་འདོད་དང་། །གང་ཞིག་
འགྲོ་བ་ཀུན་གྱི་སྡུག་བསྔལ་བཟློག་འདོད་པ། །དེས་ནི་ཡོན་ཏན་མཐའ་ཡས་བྱང་
ཆུབ་ སེམས་ བསྐྱེད་བྱེད། །ཀུན་ གྱི་ རྩ་ བ་ འབྱུང་ གནས་ བྱང༌ ཆུབ་ སེམས་ འདི་
ཡིན། །རང་རྒྱལ་ཐེག་པ་འབྱུང་ཞིང་ཉན་ཐོས་ཐེག་པ་འབྱུང་། །བསམ་གཏན་ཏིང་
འཛིན་བདེ་བ་གཟུགས་ཀྱི་ཁམས་རྣམས་དང་། །གཟུགས་མེད་ཁམས་རྣམས་ཏིང་
ངེ་འཛིན་གྱི་བདེ་བ་དག །ཀུན་གྱི་རྩ་བ་བྱང་ཆུབ་སེམས་མཆོག་འདི་ཡིན་ནོ། །མི་
དང་དེ་བཞིན་ལྷ་ཡི་དབང་པོའི་བདེ་བ་དང་། །ལམ་རྒྱུད་སྣ་ཚོགས་ཀུན་ཀྱང་འདི་
ལས་ཤིན་ཏུ་འབྱུང༌། །ཞེས་འཇིག་རྟེན་དང་འཇིག་རྟེན་ལས་འདས་པའི་ཕན་བདེ་
ཐམས་ཅད་བྱང་ཆུབ་ཀྱི་སེམས་རིན་པོ་ཆེ་འདི་ཁོ་ན་ལས་འབྱུང་བར་གསུངས་
སོ། །གཞན་ཡང་སེམས་རིན་པོ་ཆེ་འདི་ཐུགས་ལ་མངའ་བའི་སྐྱེས་བུ་དམ་པ་གང་
- 100 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ན་བཞུགས་པའི་ས་དེ་ཡང་འགྲོ་བ་ལྷ་དང་བཅས་པའི་བསོད་ནམས་ཀྱི་ཞིང་དམ་
པར་གསུངས་ལ། སེམས་དཔའ་ཆེན་པོ་དེའི་ཞབས་གང་ལ་རེག་པའི་སའི་རྡུལ་
ཡང་འགྲོ་བ་ལྷ་དང་བཅས་པའི་མཆོད་པའི་ཞིང་དུ་འགྱུར་ན་གཞན་ལྟ་ཅི་སྨོས།
དེར་མ་ཟད་རང་གཅིག་པུ་འཁོར་བའི་གནས་ནས་ཐར་པའི་ཕྱིར་ལམ་བསྒོམས་
པའི་ཉན་རང་རྣམས་ཀྱང་འགྲོ་བའི་བསོད་ནམས་ཀྱི་ཞིང་དུ་གསུངས་ཤིང་། ཉན་
རང་དགྲ་བཅོམ་རྣམས་ལ་མཆོད་པའི་དངོས་པོ་ཅུང་ཟད་རེ་ཕུལ་བས་ཀྱང་བསོད་
ནམས་དཔག་ཏུ་མེད་པ་ཐོབ་པར་གསུངས་ན་སེམས་དཔའ་ཆེན་པོ་རྣམས་མཆོད་
པ་ལ་བསོད་ནམས་དཔག་ཏུ་མེད་པ་འབྱུང་བ་སྨོས་ཅི་དགོས། སེམས་དཔའ་ཆེན་
པོ་རྣམས་ཀྱི་མཚན་ཙམ་བརྗོད་པས་ཀྱང་ཉེར་འཚེ་ཞི་ཞིང་འདོད་པའི་དོན་འགྲུབ་
པར་གསུངས་ན་གསོལ་བ་བཏབ་ན་ལྟ་ཅི་སྨོས། དེ་ཡང་ སྤྱོད་འཇུག་ལས། དེ་
བས་མགོན་པོ་སྤྱན་རས་གཟིགས། །ཐུགས་རྗེ་ཆེན་པོས་འགྲོ་བ་ཡི། །འཁོར་གྱི་
འཇིགས་པའང་བསལ་བའི་ཕྱིར། །གང་གི་མཚན་ཡང་བྱིན་གྱིས་བརླབས། །ཞེས་
གསུངས་པ་ལྟར། འཕགས་པ་སྤྱན་རས་གཟིགས་ཀྱི་མཚན་ལན་གསུམ་བརྗོད་ན་
འཁོར་གྱི་ནང་དུ་བག་ཚ་བའི་འཇིགས་པ་དང་བྲལ་བར་གསུངས་ཤིང་། དེ་བཞིན་
དུ་གསང་བའི་བདག་པོ་ཕྱག་ན་རྡོ་རྗེའི་མཚན་ལན་རེ་བརྗོད་པས་ཀྱང་གདོན་
བགེགས་ཀྱི་གནོད་པ་ཞི་བ་སོགས་སངས་རྒྱས་བྱང་སེམས་རྣམས་ཀྱི་སྐུ་མཐོང་བ་
དང་། མཚན་ཐོས་པ་དང་། ཐ་ན་མཚན་ཡི་གེར་བྲིས་ཏེ་ལུས་ལ་བཅངས་ནའང་
བར་ཆད་ཞི་ཞིང་འདོད་པའི་དོན་འགྲུབ་པར་གསུངས་སོ། །ཚུལ་དེ་དག་ལེགས་
པར་བསམས་ནས་བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་
ལས་འཇིགས་རྟེན་དང་འཇིག་རྟེན་ལས་འདས་པའི་ཕན་བདེ་ཐམས་ཅད་འབྱུང་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བའི་ཚུལ་ལ་ངེས་པ་བརྟན་པོ་རྙེད་པར་བྱ་སྟེ། འདི་ལ་ངེས་པ་གཏིང་ཚུགས་པ་
ཞིག་མ་རྙེད་ན་ཐེག་པ་ཆེན་པོའི་ལམ་གྱི་རྩ་བ་ཆད་པར་འགྱུར་ཞིང་། མདོ་སྔགས་
ཀྱི་གསུང་རབ་ཟབ་ལ་རྒྱ་ཆེ་བ་ཇི་འདྲ་ཞིག་ལ་ཐོས་བསམ་སྒོམ་གསུམ་ཅི་བྱས་
ཀྱང་ཐེག་པ་ཆེན་པོའི་ལམ་གྱི་གནད་མི་ཟིན་ཅིང་། རྒྱལ་བ་དགྱེས་པའི་ལམ་ལ་
ངེས་པ་རྙེད་པ་མི་འོང་བས་དམ་པའི་བཤེས་དང་དམ་པའི་གྲོགས་ལ་བརྟེན་ཅིང་
འགལ་རྐྱེན་སྡིག་ལྟུང་སྦྱོང་། མཐུན་རྐྱེན་ཚོགས་སྒོ་དུ་མ་ནས་གསོག །ལྷ་དང་བླ་
མ་ལ་གསོལ་བ་ཤུགས་དྲག་ཏུ་གདབ་སྟེ་རྒྱལ་བ་སྲས་དང་བཅས་པའི་བགྲོད་པ་
གཅིག་པའི་ལམ་པོ་ཆེ་ཐེག་པ་ཆེན་པོའི་ གསུང་རབ་ཐམས་ཅད་ ཀྱི་ སྙིང་པོའི་
གནད་འདི་ལ་ངེས་པ་འཚོལ་བ་ལ་ནུས་པ་ཅི་ཡོད་ཀྱིས་འབད་པར་བྱའོ། །ཐུན་
དངོས་ གཞི་ ལ་ བྱམས་ སྙིང་ རྗེ་ཤུགས་དྲག་པོས་ གཏོང་ལེན་གྱི་དམིགས་རྣམ་
བསྐྱངས་ནས། ཐུན་མཚམས་སུ་དམིགས་པ་ཇི་ལྟར་སྐྱོང་བ་ནི། ཡུལ་གསུམ་དུག་
གསུམ་དགེ་རྩ་གསུམ། །རྗེས་ཀྱི་མན་ངག་མདོར་བསྡུས་པ། །སྤྱོད་མ་ཀུན་ཏུ་ཚིག་
གིས་སྦྱང་། །ཞེས་གསུངས་ཏེ། དབང་པོ་དྲུག་གི་ཡུལ་དུ། ཡུལ་ཡིད་དུ་འོང་མི་
འོང་བར་མ་གསུམ་ཤར་བ་ན། ཡིད་དུ་འོང་བ་ལས་འདོད་ཆགས་དང་། ཡིད་དུ་
མི་འོང་བ་ལས་ཞེ་སྡང་དང་། བར་མ་བཏང་སྙོམས་སུ་གནས་པ་ལས་གཏི་མུག་
སྐྱེས་ པའི་ ཚེ་ དེ་དག་ གི་ དབང་ དུ་མི་གཏོང་ བར་ འགོག་ཅིང་། གཏོང་ ལེན་ གྱི་
འཕྲུལ་ལ་བརྟེན་ནས་གང་ཤར་ཐེག་པ་ཆེན་པོའི་ལམ་དུ་བསྒྱུར་བ་ལ་འབད་དོ། །
ཡུལ་ཡིད་དུ་འོང་མི་འོང་བར་གསུམ་ལ་བརྟེན་ནས་དུག་གསུམ་སྐྱེ་བ་འགོག་པ་ནི།
སྐྱེས་བུ་འབྲིང་གི་སྐབས་ནས་བཤད་པ་ལྟར་བྱ་སྟེ། བྱང་ཆུབ་ལམ་གྱི་རིམ་པ་
ལས། དེ་ལྟར་ཚོར་བ་བདེ་བ་སྐྱེས་པ་ན་ཆགས་པ་རྒྱས་པ་དང་སྡུག་བསྔལ་སྐྱེས་
102 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པ་ན་ཁོང་ཁྲོ་འཕེལ་བ་དང་བདེ་སྡུག་གང་ཡང་མིན་པའི་གནས་ངན་ལེན་དུ་
གཏོགས་པའི་ལུས་ལ་མི་རྟག་པ་ལ་རྟག་པ་སོགས་སུ་འཛིན་པས་གཏི་མུག་རྒྱས་
པར་འགྱུར་རོ། །དེ་ལ་འདོད་ཆགས་ཀྱིས་ནི་ཕྱི་མར་འགྲོ་བ་ལྔར་སྐྱེ་བ་ལ་སོགས་
པའི་སྡུག་བསྔལ་བསྐྱེད་ལ། ཞེ་སྡང་གིས་ནི་འདིར་མྱ་ངན་སོགས་དང་ཕྱི་མར་ངན་
འགྲོའི་སྡུག་བསྔལ་བསྐྱེད་ཅིང་། གཏི་མུག་གིས་ནི་དེ་གཉིས་ཀྱིས་བསྐྱེད་པའི་
སྡུག་བསྔལ་གཉིས་ཀ་མི་གཏོང་བའི་ཕྱིར་ཞུགས་པའོ། །དེས་ན་ཚོར་བ་བདེ་བ་ལ་
སྡུག་བསྔལ་དུ་བལྟས་ལ་འདོད་ཆགས་དགག །ཚོར་བ་སྡུག་བསྔལ་ལ་ཕུང་པོ་
འདི་ སྡུག་བསྔལ་གྱི་རྒྱུའི་ཚོགས་ པ་ ཡིན་ པས་ དེ་ ལས་ཟུག་རྔུ་ལྟར་བྱུང་བར་
བསམས་ལ་ཞེ་སྡང་དགག །ཚོར་བ་བཏང་སྙོམས་ལ་ནི་མི་རྟག་པ་དང་ཟད་ཅིང་
འགོག་པའི་རང་བཞིན་ཅན་དུ་བལྟས་ལ་གཏི་མུག་དགག་སྟེ། ཚོར་བ་གསུམ་དུག་
གསུམ་ གྱི་ རྒྱུར་ མི་ གཏོང་ བའོ། །ཞེས་ གང་ གསུངས་ པ་ ལྟར་ རོ། །འདིར་ དུག་
གསུམ་བཀག་པ་དེ་ཙམ་གྱིས་མི་ཆོག་པར་ཐེག་པ་ཆེན་པོའི་ཐུན་མོང་མ་ཡིན་པའི་
ལམ་གྱི་གནད་ཅིག་ཡོད་པ་དེ་ཤེས་དགོས་པས། མདོ་སྡེ་ཕལ་པོ་ཆེ་ལས་འབྱུང་བ་
ལྟར་རང་ལ་སྡིག་སྡུག་གི་སྣང་བ་གང་ཤར་ཡང་དེ་རྒྱུར་བྱས་ཏེ་འགྲོ་བ་སེམས་
ཅན་ཐམས་ཅད་ཀྱི་སྡིག་སྡུག་རྣམས་དེའི་སྟེང་དུ་ཚུར་ལེན་ཅིང་སེམས་ཅན་ཐམས་
ཅད་ཀྱི་སྡུག་བསྔལ་ཇི་སྙེད་ཡོད་པ་དེ་དག་ཐམས་ཅད་རང་གཅིག་པུས་མྱོང་བའི་
གོ་ཆ་དང་འདུན་པ་ཆེར་བསྐྱེད། རང་ལ་བདེ་བ་དང་དགེ་བ་ཅི་སྣང་ཡང་དེ་འགྲོ་
བ་སེམས་ཅན་ཐམས་ཅད་ལ་ཕར་བཏང་སྟེ་རྣམ་སྨིན་གྱི་རེ་བ་མི་བྱེད་པར་མ་རྒན་
སེམས་ཅན་རྣམས་ཁོ་ན་བདེ་ན་དགའ་བའི་འདུན་པ་ཤུགས་དྲག་ཏུ་བྱའོ། །ཡང་
གཟུགས་ཡིད་དུ་འོང་བ་དང་། སྒྲ་སྙན་པ་ཐོས་པ་ལ་སོགས་པ་ཡིད་དུ་འོང་བ་དང་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བདེ་བར་སྣང་བ་ཅི་བྱུང་ཡང་། དེ་ཐམས་ཅད་སངས་རྒྱས་དང་བྱང་ཆུབ་སེམས་
དཔའ་རྣམས་དང་། འཕགས་པ་ཉན་རང་རྣམས་ལ་མཆོད་པར་འབུལ་ཞིང་། མ་
རྒན་སེམས་ཅན་ཐམས་ཅད་ལ་གཏོང་བའི་བསམ་པ་ཤུགས་དྲག་ཏུ་སྦྱོར། བཏང་
བ་དེས་ཀྱང་སངས་རྒྱས་དང་བྱང་ཆུབ་སེམས་དཔའ་དང༌། ཉན་རང་རྣམས་ལ་
མཆོད་པའི་དངོས་པོ་བསམ་གྱིས་མི་ཁྱབ་པར་གྱུར་ཏེ་སངས་རྒྱས་རྣམས་བླ་ན་
མེད་ པའི་ བདེ་བ་བསམ་ གྱིས་ མི་ ཁྱབ་ པས་ མཉེས་ པ་ དང༌། བྱང་ ཆུབ་སེམས་
དཔའ་རྣམས་མཆོད་པས་མཉེས་ཤིང་མཆོད་པ་དེ་དག་ཚོགས་རྫོགས་པའི་ཕྱི་ནང་
གི་མཐུན་ རྐྱེན་དུ་གྱུར་ཏེ་ རང་ རང་ གི་ལམ་རྣམས་མྱུར་དུ་རྫོགས་པ་དང༌། དེ་
བཞིན་དུ་ཉན་རང་རྣམས་ཀྱང་རང་རང་གི་ལམ་བགྲོད་དེ་འབྲས་བུ་མྱུར་དུ་ཐོབ་
པའི་རྐྱེན་དུ་འགྱུར་བ་དང༌། སེམས་ཅན་རྣམས་སོ་སོའི་ལུས་སེམས་ཀྱི་གདུང་བ་
ཐམས་ཅད་ཞི་ཞིང་ཐེག་པ་ཆེན་པོའི་ལམ་དུ་འཇུག་པའི་ ཕྱིའི་རྐྱེན་དགེ་བའི་
བཤེས་གཉེན་དང་། ནང་གི་རྐྱེན་དད་པ་དང་ངེས་འབྱུང་དང་བྱང་ཆུབ་སེམས་ལ་
སོགས་པ་ཐམས་ཅད་ཚང་ནས་མྱུར་དུ་བླ་ན་མེད་པའི་བྱང་ཆུབ་ཏུ་འཚང་རྒྱ་བར་
འགྱུར་བའི་མོས་པ་ཤུགས་དྲག་ཏུ་བྱ་ཞིང་གཏོང་ལེན་བསྒོམ་མོ། །དེ་ལྟར་ཡང་
འཕགས་ པ་ རྡོ་ རྗེ་ རྒྱལ་མཚན་གྱི་བསྔོ་བ་གསུམ་པ་ལས། དེ་བྱང་ཆུབ་སེམས་
དཔའི་སྤྱད་པ་སྤྱོད་པའི་ཚེ། མི་མཐུན་པ་མ་ཡིན་ཞིང་ཡིད་དུ་འོང་བའམ། མི་
མཐུན་པ་མ་ཡིན་ཞིང་ཡིད་དུ་འོང་བར་རིག་པའམ། མི་མཐུན་པ་མ་ཡིན་ཞིང་ཡིད་
དུ་འོང་བའི་ཆོས་སམ། མི་མཐུན་པ་མ་ཡིན་ཞིང་ཁ་ན་མ་ཐོ་བ་མེད་པ་རྣམ་པར་
དག་པ། དགེ་བ། ཡངས་པ། འོད་གསལ་བ་གང་གིས་ཡིད་དགའ་བ་སྐྱེ་ཞིང་བདེ་
བར་འགྱུར་བ། དད་པ་སྐྱེ་བ། དགའ་བ་སྐྱེ་བ། རབ་ཏུ་དགའ་བར་གནས་པ། སྤྲོ་
- 104 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བ་རབ་ཏུ་འབྱུང་བ། ཡིད་མི་བདེ་བ་རྣམ་པར་བཟློག་པ། སེམས་བདེ་བར་འགྱུར་
བ། ཉམས་ དགའ་ བར་ འགྱུར་བ། བསམ་ པ་ འཇམ་ པར་ འགྱུར་བ། དབང་བོ་
སིམ་པར་འགྱུར་བའི་གཟུགས་གང་ཇི་སྙེད་ཡོད་པ་དེ་དག་ཐམས་ཅད་མཐོང་བར་
གྱུར་ཏེ། དེ་བདེ་བའི་འདུ་ཤེས་དེ་དག་མཐོང་བའི་ཚེ། འདི་ལྟར་ཡོངས་སུ་བསྔོ་
སྟེ། བདག་གི་བདེ་བ་ཡོངས་སུ་བསྔོ་བ་འདིས་སངས་རྒྱས་བཅོམ་ལྡན་འདས་དེ་
དག་སངས་རྒྱས་ཀྱི་རྣམ་པར་སྤྱོད་པའི་བདེ་བ་བསམ་གྱིས་མི་ཁྱབ་པ་དང་ཕྱི་ཕྱིར་
ཞིང་ཡང་ལྡན་པར་གྱུར་ཅིག །སངས་རྒྱས་ཀྱི་ཏིང་ངེ་འཛིན་གྱི་བདེ་བ་མཚུངས་པ་
མེད་པས་ཡང་དག་བར་བཟུང་བར་གྱུར་ཅིག །སངས་རྒྱས་ཀྱི་ཐུགས་རྗེ་ཆེན་པོའི་
བདེ་བ་མཐའ་ཡས་པའི་ཕྱིར་ཞིང་ཡང་ཤིན་ཏུ་བརྟན་པར་གྱུར་ཅིག །སངས་རྒྱས་
ཀྱི་རྣམ་པར་ཐར་པའི་བདེ་བ་ཚད་མེད་པ་ཡང་དག་པར་ལྡན་པར་གྱུར་ཅིག །
སངས་རྒྱས་ཀྱི་ཆོ་འཕྲུལ་ཚད་མེད་པས་ཤིན་ཏུ་གཟུང་བར་གྱུར་ཅིག །སངས་
རྒྱས་ཀྱི་ཁྱུ་མཆོག་གི་མཐུ་ཕྱུང་བའི་བདེ་བ་རྙེད་པར་དཀའ་བས་ཤིན་ཏུ་ཁྱབ་པར་
གྱུར་ཅིག །སངས་རྒྱས་ཀྱི་སྟོབས་ཀྱི་བདེ་བ་ཚད་མེད་པས་ཤིན་ཏུ་བདེ་བར་གྱུར་
ཅིག །ཚོར་བ་ཐམས་ཅད་ཞི་ཞིང་སྐྱེ་བ་མེད་པའི་བདེ་བས་འགྱུར་བ་མེད་པར་
བདེ་བར་གྱུར་ཅིག །ཆགས་པ་མེད་པ་གནས་པ་རྟག་ཏུ་མཉམ་པར་བཞག་པའི་
དེ་ བཞིན་ གཤེགས་ པའི་ བདེ་བ་ གཉིས་ སུ་མེད་ཅིང་ ཡང་ དག་ པར་ སྤྱོད་པས་
འཁྲུག་པ་མེད་པར་བདེ་བར་གྱུར་ཅིག །ཅེས་དེར་ལྟར་བྱང་ཆུབ་སེམས་དཔའ་
སེམས་དཔའ་ཆེན་པོས་དགེ་བའི་རྩ་བ་དེ་དག་དེ་བཞིན་གཤེགས་པ་རྣམས་ལ་
ཡོངས་སུ་བསྔོས་ནས། བྱང་ཆུབ་སེམས་དཔའ་རྣམས་ལ་ཡོངས་སུ་བསྔོ་བ་བྱེད་
དེ། འདི་ལྟར་བསམ་པ་ཡོངས་སུ་རྫོགས་པ་རྣམས་ཀྱི་བསམ་པ་ཡོངས་སུ་རྫོགས་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
པར་འགྱུར་བའི་ཕྱིར་ཡོངས་སུ་བསྔོའོ། །ལྷག་པའི་བསམ་པ་ཡོངས་སུ་མ་དག་པ་
རྣམས་ཡོངས་སུ་དག་པར་བྱ་བ་དང་། ཕ་རོལ་ཏུ་ཕྱིན་པ་ཡོངས་སུ་མ་རྫོགས་པ་
ཐམས་ཅད་ཡོངས་སུ་རྫོགས་པར་བྱ་བ་དང༌། བྱང་ཆུབ་ཀྱི་སེམས་རྡོ་རྗེ་ལྟ་བུ་ཤིན་
ཏུ་བརྟན་པར་བྱ་བ་དང༌། ཐམས་ཅད་མཁྱེན་པའི་གོ་ཆ་ཕྱིར་མི་ལྡོག་པ་རྒྱུན་མི་
ཆད་པར་བྱ་བ་དང་། བྱང་ཆུབ་ཏུ་གཞོལ་བའི་དགེ་བའི་རྩ་བ་རྣམས་ཡོངས་སུ་
བསྲུང་བ་དང༌། འགྲོ་བ་ཐམས་ཅད་དང་མཉམ་པའི་བྱང་ཆུབ་ཀྱི་སེམས་བསྐྱེད་
པའི་སྨོན་ལམ་ཡོངས་སུ་རྫོགས་པར་བྱ་བ་དང༌། བྱང་ཆུབ་སེམས་དཔའ་ཐམས་
ཅད་ཀྱི་རྣམ་པར་སྤྱོད་པ་འཐོབ་པར་བྱ་བ་དང༌། བྱང་ཆུབ་སེམས་དཔའི་དབང་པོ་
ཐམས་ཅད་ཀྱི་མངོན་པར་ཤེས་པ་ཤིན་ཏུ་རྣོ་བར་བྱ་བ་དང་། བྱང་ཆུབ་སེམས་
དཔའ་ཐམས་ཅད་ཀྱི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་ཐུབ་པར་འགྱུར་
བར་བྱ་བའི་ཕྱིར་ཡོངས་སུ་བསྔོ་སྟེ། དེ་ལྟར་དགེ་བའི་རྩ་བ་དེ་དག་ཐམས་ཅད་
བྱང་ཆུབ་སེམས་དཔའ་རྣམས་ཀྱི་དོན་དུ་ཡོངས་སུ་བསྔོའོ། །དེ་ཡང་དགེ་བའི་རྩ་
བ་ཆུང་ངུ་ན་སེ་གོལ་གཏོགས་པ་ཙམ་དུ་སངས་རྒྱས་ཞི་བའི་སྒྲ་ཐོས་སམ། ཆོས་
ཉན་ཏམ། འཕགས་པའི་དགེ་འདུན་བསྙེན་བཀུར་བྱེད་དམ། གང་ཅི་ཡང་རུང་སྟེ།
དགེ་བའི་རྩ་བ་འདི་དག་སེམས་ཅན་ཐམས་ཅད་ལ་བར་ཆད་མེད་པར་ཡོངས་སུ་
བསྔོའོ། །སངས་རྒྱས་རྗེས་སུ་དྲན་པ་ཡོངས་སུ་རྫོགས་པར་ཡོངས་སུ་བསྔོའོ། །
ཆོས་ རྗེས་སུ་དྲན་པར་རབ་ཏུ་སྦྱོང་བར་ཡོངས་སུ་བསྔོའོ། །འཕགས་པའི་དགེ་
འདུན་ལ་རིམ་གྲོ་བྱ་བར་ཡོངས་སུ་བསྔོའོ། །སངས་རྒྱས་མཐོང་བ་དང་མི་འབྲལ་
བར་ ཡོངས་ སུ་བསྔོའོ། །སེམས་རྣམ་ པར་ དག་ པར་ ཡོངས་སུ་བསྔོའོ། །སངས་
རྒྱས་ཀྱི་ཆོས་ཁོང་དུ་ཆུད་པར་ཡོངས་བསྔོའོ། །ཚད་མེད་པའི་ཡོན་ཏན་ལ་རབ་ཏུ་
106 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འཇུག་པའི་ཕྱིར་ཡོངས་སུ་བསྔོའོ། །མངོན་པར་ཤེས་པ་དང་། དགེ་བའི་རྩ་བ་
རྣམ་པར་དག་པའི་ཕྱིར་ཡོངས་སུ་བསྔོའོ། །ཆོས་ཀྱི་ཐེ་ཚོམ་རྣམ་པར་བསལ་བའི་
ཕྱིར་ཡོངས་ སུ་བསྔོའོ། །ཇི་ ལྟར་ ཉན་ཐོས་དང་། རང་ སངས་རྒྱས་རྣམས་དང་།
བསྟན་པ་ལ་སྤྱོད་པའི་སེམས་ཅན་ལ་ཡོངས་སུ་བསྔོ་བ་དེ་བཞིན་དུ་བྱང་ཆུབ་
སེམས་དཔའ་སེམས་དཔའ་ཆེན་པོ་དེ་དགེ་བའི་རྩ་བ་དེ་དག་སེམས་ཅན་ཐམས་
ཅད་ལའང་ཡོངས་སུ་བསྔོ་སྟེ། འདི་ལྟར་སེམས་ཅན་དམྱལ་བའི་ལམ་རྣམ་པར་
བཟློག་པའི་ཕྱིར་ཡོངས་སུ་བསྔོའོ། །བྱོལ་སོང་གི་སྐྱེ་གནས་རྒྱུན་གཅད་པའི་ཕྱིར་
ཡོངས་སུ་བསྔོའོ། །གཤིན་རྗེའི་འཇིག་རྟེན་རྩ་བ་ནས་གཅད་པའི་ཕྱིར་ཡོངས་སུ་
བསྔོའོ། །ངན་སོང་གི་རྒྱུད་ཐམས་ཅད་མ་ལུས་པར་རྒྱུན་གཅད་པའི་ཕྱིར་ཡོངས་
སུ་བསྔོའོ། །སེམས་ཅན་དེ་དག་ཐམས་ཅད་ཀྱང་བླ་ན་མེད་པའི་བྱང་ཆུབ་ཏུ་མོས་
ཤིང་ཕྱིར་མི་ལྡོག་པའི་ཕྱིར་ཡོངས་སུ་བསྔོའོ། །ལྷག་པའི་བསམ་པས་ཐམས་ཅད་
མཁྱེན་པ་ཉིད་དུ་སེམས་བསྐྱེད་པ་རབ་ཏུ་འཐོབ་པར་ བྱ་བའི་ཕྱིར་ཡོངས་སུ་
བསྔོའོ། །སངས་རྒྱས་ཀྱི་ཆོས་ཐམས་ཅད་མི་སྤང་བའི་ཕྱིར་ཡོངས་སུ་བསྔོའོ། །
ཐམས་ཅད་མཁྱེན་པའི་ས་ཤིན་ཏུ་བདེ་བ་འཐོབ་པར་ བྱ་བའི་ ཕྱིར་ཡོངས་སུ་
བསྔོའོ། །སེམས་ཅན་ཐམས་ཅད་ཤིན་ཏུ་རྣམ་པར་དག་པར་བྱ་བའི་ཕྱིར་ཡོངས་
སུ་བསྔོའོ། །སེམས་ཅན་ཐམས་ཅད་ཡེ་ཤེས་མཐའ་ཡས་པ་ཁོང་དུ་ཆུད་པར་བྱ་
བའི་ཕྱིར་ཡོངས་སུ་བསྔོའོ། །ཞེས་གང་གསུངས་པ་ལྟར་རོ། །ཡང་སྤྱོད་ལམ་རྣམ་
བཞིར་བྱ་བ་ཅི་བྱེད་ཀྱང་སེམས་རིན་པོ་ཆེ་འདིའི་གྲོགས་སུ་འགྱུར་བར་བྱའོ། །དེ་
ཡང་ སྤྱོད་ཡུལ་ཡོངས་སུ་དག་པའི་མདོ་ལས་གསུངས་པ་ལྟར། འགྲོ་བ་དང་།
འཆག་པ་དང༌། ཉལ་བ་དང་། འདུག་ པའི་ སྤྱོད་ལམ་ཅི་བྱེད་ཀྱང་བྱང་ཆུབ་ཀྱི་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
སེམས་རིན་པོ་ཆེས་ཟིན་པར་བྱས་ནས་གཏོང་ལེན་གཉིས་ཀྱི་སྒོ་ནས་ཐེག་པ་ཆེན་
པོའི་ལམ་དུ་བསྒྱུར་ཅི་ཐུབ་བྱ། སྤྱོད་ལམ་དེ་དང་དེ་དག་གི་ཚེ་དམིགས་པ་ཇི་ལྟར་
བྱ་བ་ནི། མདོ་སྡེ་དཀོན་མཆོག་སྤྲིན་ལས། དེ་དེ་བཞིན་གཤེགས་པའི་མཆོད་རྟེན་
ནམ། དེ་བཞིན་གཤེགས་པའི་སྐུ་གཟུགས་ལ་མེ་ཏོག་གམ། བདུག་པའམ། སྤོས་
གསོལ་ནས། སེམས་ཅན་ཐམས་ཅད་ ཀྱི་ འཆལ་བའི་ཚུལ་ ཁྲིམས་ ཀྱི་དྲི་ང་བ་
བསལ་བ་དང་། དེ་བཞིན་གཤེགས་པའི་ཚུལ་ཁྲིམས་ཀྱི་དྲི་འཐོབ་པར་ཡོངས་སུ་
བསྔོའོ། །དེ་ཕྱག་བདར་དང་ཞལ་ཞལ་བྱེད་ན། སེམས་ཅན་ཐམས་ཅད་ཀྱི་སྤྱོད་
ལམ་མི་སྡུག་པ་མེད་པར་འགྱུར་བ་དང༌། སྤྱོད་ལམ་མཛེས་པ་ཕུན་སུམ་ཚོགས་
པར་ ཡོངས་སུ་བསྔོའོ། །དེ་མེ་ཏོག་གི་གདུགས་ གསོལ་ན། སེམས་ཅན་ཐམས་
ཅད་ཀྱི་ཉོན་མོངས་པ་དང་། ཉེ་བའི་ཉོན་མོངས་པའི་གདུང་བ་མེད་པར་བྱ་བའི་
ཕྱིར་ཡོངས་སུ་བསྔོའོ། །དེ་གཙུག་ལག་ཁང་གི་ནང་དུ་འགྲོ་ན། འདི་ལྟར་སེམས་
ཅན་ཐམས་ཅད་མྱ་ངན་ལས་འདས་པའི་གྲོང་ཁྱེར་དུ་གཟུད་དོ་སྙམ་དུ་སེམས་
བསྐྱེད་དོ། །དེ་ཕྱིར་འབྱུང་ན་འདི་ལྟར་སེམས་ཅན་ཐམས་ཅད་འཁོར་བའི་བཙོན་
ར་ནས་གདོན་ཏོ་སྙམ་དུ་སེམས་བསྐྱེད་དོ། །དེ་གནས་ཁང་གི་སྒོ་འབྱེད་ན། འདི་
ལྟར་འཇིག་རྟེན་ལས་འདས་པའི་ཡེ་ཤེས་ཀྱིས་བདེ་འགྲོ་ཐམས་ཅད་ཀྱི་སྒོ་དབྱེའོ་
སྙམ་དུ་སེམས་བསྐྱེད་དོ། །དེ་སྒོ་གཅོད་ན་འདི་ལྟར་ངན་འགྲོ་ཐམས་ཅད་ཀྱི་སྒོ་
རྣམས་གཅད་དོ་སྙམ་དུ་སེམས་བསྐྱེད་དོ། །དེ་འདུག་ན་འདི་ལྟར་སེམས་ཅན་
ཐམས་ཅད་བྱང་ཆུབ་ཀྱི་སྙིང་པོ་ལ་དགོད་དོ་སྙམ་དུ་སེམས་བསྐྱེད་དོ། དེ་ གློ་
གཡས་པས་ཉལ་ན་འདི་ལྟར་སེམས་ཅན་ཐམས་ཅད་སངས་རྒྱས་ཀྱི་མྱང་ངན་
ལས་འདའ་བས་ཡོངས་སུ་མྱ་ངན་ལས་བཟླའོ་སྙམ་དུ་སེམས་བསྐྱེད་དོ། །དེ་དེ་
- 108 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ནས་ལྡང་ན་འདི་ལྟར་སེམས་ཅན་ཐམས་ཅད་ཉོན་མོངས་པའི་ཀུན་ནས་ལྡང་བ་
ལས་བསླང་ངོ་སྙམ་དུ་སེམས་བསྐྱེད་དོ། །དེ་ལུས་ཀྱི་ཆེད་ལ་འགྲོ་ན་འདི་ལྟར་
སེམས་ཅན་ཐམས་ཅད་སྐྱེས་བུ་ཆེན་པོའི་འགྲོས་སུ་འགྲོ་བར་གྱུར་ཅིག་སྙམ་དུ་
སེམས་བསྐྱེད་དོ། །དེ་དེར་འདུག་ན་འདི་ལྟར་སེམས་ཅན་ཐམས་ཅད་ཀྱི་འདོད་
ཆགས་དང་། ཞེ་སྡང་དང་། གཏི་མུག་གི་ཟུག་རྔུ་དབྱུང་ངོ་སྙམ་དུ་སེམས་བསྐྱེད་
དོ། །དེ་བཀྲུ་ཤལ་བྱེད་ན་འདི་ལྟར་སེམས་ཅན་ཐམས་ཅད་ཀྱི་ཉོན་མོངས་པའི་དྲི་
མའི་སྐྱོན་རྣམས་བཀྲུའོ་སྙམ་དུ་སེམས་བསྐྱེད་དོ། །དེ་ལག་པ་བསྙལ་ན་འདི་ལྟར་
སེམས་ཅན་ཐམས་ཅད་ཀྱི་ཉོན་མོངས་པའི་དྲི་ང་བ་རྣམས་བསལ་ལོ་སྙམ་དུ་
སེམས་བསྐྱེད་དོ། །དེ་རྐང་པ་འཁྲུ་ན་འདི་ལྟར་སེམས་ཅན་ཐམས་ཅད་ཀྱི་ཉོན་
མོངས་པའི་རྡུལ་རྣམ་པ་སྣ་ཚོགས་བསལ་ལོ་སྙམ་དུ་སེམས་བསྐྱེད་དོ། །དེ་སོ་
ཤིང་ཟ་ན་འདི་ལྟར་སེམས་ཅན་ཐམས་ཅད་ཀྱི་དྲི་མ་རྣམ་པ་སྣ་ཚོགས་བསལ་ལོ་
སྙམ་དུ་སེམས་བསྐྱེད་དོ། །དེ་ལུས་ཀྱི་གཡོ་བ་ཐམས་ཅད་སེམས་ཅན་ཐམས་ཅད་
ལ་ཕན་པ་དང༌། བདེ་བར་ཡོངས་སུ་བསྔོའོ། །དེ་དེ་བཞིན་གཤེགས་པའི་མཆོད་
རྟེན་ལ་ཕྱག་འཚལ་ན་འདི་ལྟར་སེམས་ཅན་ཐམས་ཅད་ལྷ་དང་བཅས་པའི་འཇིག་
རྟེན་གྱི་ཕྱག་བྱ་བར་ཤོག་ཅིག་སྙམ་དུ་སེམས་བསྐྱེད་དོ། །རིགས་ཀྱི་བུ་དེ་ལྟར་ན་
བྱང་ཆུབ་སེམས་དཔའ་ཡོངས་སུ་བསྔོ་བའི་ཐབས་མཁས་པ་ཡིན་ནོ། །ཞེས་དང༌།
སྤྱོད་ཡུལ་ཡོངས་སུ་དག་པའི་མདོ་ལས། གཙུག་ལག་ཁང་དུ་འགྲོ་བའི་ཚེ། བྱང་
ཆུབ་སེམས་དཔས་སེམས་ཅན་ཐམས་ཅད་མི་འཕྲོགས་པའི་ཆོས་ཅན་དུ་གྱུར་ཏེ།
བླ་ན་མེད་པའི་གནས་ལ་རྣམ་པར་སྤྱོད་པར་གྱུར་ཅིག་ཅེས་སེམས་བསྐྱེད་དོ། །
སྟན་འདིང་བའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཇི་ལྟ་བ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བཞིན་དུ་མཐོང་ཞིང་ལེགས་པར་བཀོད་པའི་ཆོས་ཅན་དུ་གྱུར་ཅིག་ཅེས་སེམས་
བསྐྱེད་དོ། །འདུག་ པའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་མི་
གནས་པའི་སེམས་ཀྱིས་སྙིང་པོ་བྱང་ཆུབ་ལ་འདུག་པར་གྱུར་ཅིག་ཅེས་སེམས་
བསྐྱེད་ དོ། །སྐྱིལ་མོ་ཀྲུང་ འཆའ་ བའི་ ཚེ་ བྱང་ ཆུབ་ སེམས་ དཔས་ སེམས་ ཅན་
ཐམས་ཅད་མི་གཡོ་བའི་ས་ལ་དགེ་བའི་རྩ་བ་ཤིན་ཏུ་བརྟན་པར་གྱུར་ཅིག་ཅེས་
སེམས་བསྐྱེད་དོ། །ཞི་གནས་ཡོངས་སུ་སྦྱོང་བར་བྱེད་པའི་ཚེ། བྱང་ཆུབ་སེམས་
དཔས་སེམས་ཅན་ཐམས་ཅད་མ་ལུས་པའི་མཐར་ཐུག་པ་ལ་བརྩོན་ཞིང་ཞི་བ་
དང༌། དུལ་ བ་ ལ་ རབ་ཏུ་གཞོལ་བར་གྱུར་ཅིག་ཅེས་ སེམས་བསྐྱེད་དོ། །ལྷག་
མཐོང་ ཡོངས་ སུ་ སྦྱོང་ བར་ བྱེད་ པའི་ཚེ། བྱང་ ཆུབ་ སེམས་ དཔས་ སེམས་ཅན་
ཐམས་ཅད་ཤིན་ཏུ་ཉོན་མོངས་པ་མེད་པའི་ཆོས་ཅན་དུ་གྱུར་ཏེ། ཆོས་ཡང་དག་
པར་ཇི་ལྟ་བ་བཞིན་དུ་མཐོང་བར་གྱུར་ཅིག་ཅེས་སེམས་བསྐྱེད་དོ། །སྐྱིལ་མོ་ཀྲུང་
འཇིག་པའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་མཉམ་
པར་བཞག་ཅིང་འདུ་བྱེད་ཐམས་ཅད་རང་བཞིན་གྱིས་འཇིག་པ་རྣམ་པར་མཐོང་
བར་ གྱུར་ ཅིག་ཅེས་ སེམས་བསྐྱེད་དོ། །རྐང་མཐིལ་ གཞོག་པའི་ཚེ། བྱང་ཆུབ་
སེམས་དཔས་སེམས་ཅན་ཐམས་ཅད་རྣམ་པར་གྲོལ་བ་མི་འཁྲུགས་པ་ལ་རབ་ཏུ་
གནས་པར་གྱུར་ཅིག་ཅེས་སེམས་བསྐྱེད་དོ། །རྐང་མཐིལ་འདེགས་པའི་ཚེ། བྱང་
ཆུབ་སེམས་དཔས་སེམས་ཅན་ཐམས་ཅད་ཁ་ན་མ་ཐོ་བ་མེད་པ་དང་ལྡན་པ་ཐོབ་
སྟེ། འཁོར་བའི་རྒྱ་མཚོར་བྱིང་བ་ལས་འཐོན་པར་གྱུར་ཅིག་ཅེས་སེམས་བསྐྱེད་
དོ། །སྨད་གཡོགས་གྱོན་པའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་
ངོ་ཚ་ཤེས་ཤིང་ཁྲེལ་ཡོད་པ། བླ་ན་མེད་པ་དང་ལྡན་ཞིང་དགེ་བའི་རྩ་བ་ཤིན་ཏུ་
- 110 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བརྟན་པར་གྱུར་ཅིག་ཅེས་སེམས་བསྐྱེད་དོ། །སྐ་རགས་འཆིང་བའི་ཚེ། བྱང་ཆུབ་
སེམས་དཔས་སེམས་ཅན་ཐམས་ཅད་མི་འཁྲུགས་པའི་ཆོས་ཅན་དུ་གྱུར་ཏེ། དགེ་
བའི་རྩ་བ་ཤིན་ཏུ་འབྲེལ་བར་གྱུར་ཅིག་ཅེས་སེམས་བསྐྱེད་དོ། །བླ་གོས་གྱོན་
པའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཐམས་ཅད་ཀྱི་ཁྱད་
པར་གྱི་ཕ་རོལ་ཏུ་ཕྱིན་པ་ཐོབ་སྟེ། གོང་ནས་གོང་དུ་དགེ་བའི་རྩ་བ་འཐོབ་པར་
གྱུར་ཅིག་ཅེས་སེམས་བསྐྱེད་དོ། །སྦྱར་མ་གྱོན་པའི་ཚེ། བྱང་ཆུབ་སེམས་དཔས་
སེམས་ཅན་ཐམས་ཅད་མི་འཁྲུགས་པའི་ཆོས་ཅན་དུ་གྱུར་ཏེ། ཐབས་དམ་པའི་
མངོན་པར་བཀབ་པར་གྱུར་ཅིག་ཅེས་སེམས་བསྐྱེད་དོ། །སོ་ཤིང་ལེན་པའི་ཚེ།
བྱང་ཆུབ་སེམས་དཔས་སེམས་ཅན་ཐམས་ཅད་ཡོངས་སུ་དག་པའི་དངོས་པོ་ཐོབ་
པའི་ཕྱིར་དམ་པའི་ཆོས་རྣམ་པར་དག་པ་ཐོབ་པར་གྱུར་ཅིག་ཅེས་སེམས་བསྐྱེད་
དོ། །སོ་ཤིང་ཟ་བའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་ཉོན་
མོངས་པ་ཤིན་ཏུ་བཅོམ་སྟེ། སེམས་དུལ་ཞིང་སེམས་དག་པར་གྱུར་ཅིག་ཅེས་
སེམས་བསྐྱེད་དོ། །དབེན་པར་འགྲོ་བའི་ཚེ། བྱང་ཆུབ་སེམས་དཔས་སེམས་ཅན་
ཐམས་ ཅད་ འདོད་ ཆགས་ དང༌། ཞེ་སྡང་དང་། གཏི་མུག་ སྤངས་ ཏེ། སྡིག་ པའི་
ཆོས་ཐམས་ཅད་སྤངས་པར་གྱུར་ཅིག་ཅེས་སེམས་བསྐྱེད་དོ། །ཆུ་ངོགས་སུ་འགྲོ་
བའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་འཇིག་རྟེན་ལས་འདས་
པའི་ཆོས་ཐམས་ཅད་ལ་ཤིན་ཏུ་བྱུང་བར་གྱུར་ཅིག་ཅེས་སེམས་བསྐྱེད་དོ། །
གཙང་སྦྲའི་ལས་བྱེད་པའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་
ཤིན་ཏུ་དག་པའི་དངོས་པོས་གཙང་ཞིང་ངེས་པ་དང་ལྡན་པར་གྱུར་ཅིག་ཅེས་
སེམས་བསྐྱེད་དོ། །ལག་ པ་ འཁྲུ་བའི་ཚེ། བྱང་ཆུབ་སེམས་དཔས་སེམས་ཅན་
11-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐམས་ཅད་སངས་རྒྱས་ཀྱི་ཆོས་ཐམས་ཅད་གཟུང་ཞིང་བཅད་པའི་ཕྱིར་བཀྲ་ཤིས་
ཀྱི་ལག་པ་དང་ལྡན་པར་གྱུར་ཅིག་ཅེས་སེམས་བསྐྱེད་དོ། །ངོ་འཁྲུ་བའི་ཚེ། བྱང་
ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་ཉོན་མོངས་པ་དང་བྲལ་ཞིང་།
ཆོས་ཐམས་ཅད་ཀྱི་སྒོ་རྣམ་པར་དག་པ་ཐོབ་པར་གྱུར་ཅིག་ཅེས་སེམས་བསྐྱེད་
དོ། །འཁར་ བ་ ལེན་ པའི་ཚེ། བྱང་ ཆུབ་ སེམས་ དཔས་ སེམས་ ཅན་ཐམས་ཅད་
མཆོད་ སྦྱིན་ བྱས་ཤིང་། ལམ་ སྟོན་ པ་ གྱུར་ ཅིག་ཅེས་ སེམས་ བསྐྱེད་དོ། །ལྷུང་
བཟེད་ ལེན་ པའི་ཚེ། བྱང་ཆུབ་སེམས་དཔས་སེམས་ཅན་ཐམས་ཅད་འགྲོ་བ་
ཐམས་ཅད་ཀྱིས་མཆོད་པར་འོས་ཤིང་སྣོད་དུ་གྱུར་ཅིག་ཅེས་སེམས་བསྐྱེད་དོ། །
སྤྱོད་ཡུལ་དུ་མངོན་པ་ཞུགས་པའི་ཚེ། བྱང་ཆུབ་སེམས་དཔས་སེམས་ཅན་ཐམས་
ཅད་ གནས་མེད་ པ་ལ་ ཡང་ དག་ པར་ གཞོལ་ཞིང་། སངས་རྒྱས་ ཀྱི་ སྤྱོད་ཡུལ་
མངོན་དུ་ཕྱོགས་པར་གྱུར་ཅིག་ཅེས་སེམས་བསྐྱེད་དོ། །ཞེས་སོགས་མདོ་དེར། བྱ་
བ་གང་དང་གང་བྱེད་ཀྱང་བྱམས་སྙིང་རྗེའི་སྒོ་ནས་དམིགས་རྣམ་ཁྱད་པར་བ་རེ་
བསམས་ཏེ་བདག་གཞན་མཉམ་བརྗེའི་བྱང་ཆུབ་ཀྱི་སེམས་འཕེལ་བའི་ཐབས་སུ་
བསྒྱུར་ཚུལ་ཞིབ་ཏུ་གསུངས་སོ། །རང་ཅག་དགེ་སྦྱོར་བྱེད་ཁུལ་ཅི་བྱས་ཀྱང་ཡར་
སྐྱེད་མི་ཡོང་ཞིང་བློ་ངན་གོང་འཕེལ་དུ་འགྱུར་བ་འདི་ཐུན་མཚམས་ཀྱི་དགེ་སྦྱོར་
གནད་དུ་མ་སོང་ ཞིང་ སྔོན་གོམས་པའི་ བག་ཆགས་ དང༌། གྲོགས་ངན་ པ་སྣ་
ཚོགས་ཀྱིས་བསླད་པའི་མཐུས་ཐུན་མཚམས་སུ་དོན་མེད་ཀྱི་ལོང་གཏམ་དང༌། ཚེ་
འདིའི་བྱ་བྱེད་ངན་པ་སྣ་ཚོགས་ཀྱིས་གཡེངས་ཤིང་དེ་ལ་སེམས་གོམས་པ་ཤུགས་
ཆེ་བས་ཐུན་དངོས་གཞིའི་སྐབས་ལ་དགེ་སྦྱོར་ལ་འབད་བློ་བྱས་ཀྱང་བློ་ལ་ཡར་
སྐྱེད་གཏན་ནས་མི་ཡོང་བ་འདི་ལྟར་ཡིན་པས། ཐུན་མཚམས་སུ་དྲན་ཤེས་ནར་
- 112 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མར་བསྟེན་ནས་དབང་པོའི་སྒོ་སྡོམ་པ་སོགས་ལ་འབད་པ་ཤིན་ཏུ་གལ་ཆེ་ཞིང་།
ལྷག་པར་དབང་པོ་དྲུག་གི་ཡུལ་དུ་གང་ཤར་ཐམས་ཅད་བྱང་ཆུབ་ཀྱི་སེམས་རིན་
པོ་ཆེ་འཕེལ་བའི་རྐྱེན་དུ་ཅི་འགྱུར་བྱེད་པ་ནི། ཐེག་པ་ཆེན་པོའི་ཐབས་མཁས་ཀྱི་
འཕྲུལ་བླ་ན་མེད་པ་ཡིན་པས་ཞིག་ཏུ་འདྲི་དགོས་ནའང་། ཡི་གེ་ཧ་ཅང་མང་དུ་
དོགས་པས་མདོ་སྡེ་ཕལ་པོ་ཆེ་ཉིད་ལ་ཞིབ་ཏུ་བལྟས་ནས་ཤེས་པར་བྱའོ། །སྤྱོད་
ལམ་རྣམ་པ་བཞིར་བྱ་བ་གང་བྱེད་ཐམས་ཅད་བྱང་ཆུབ་ཀྱི་སེམས་རིན་པོ་ཆེས་
ཟིན་པར་བྱེད་པ་དང༌། བྱ་བ་དེ་དང་དེའི་ཚེ་སེམས་ཅན་གྱི་དོན་དུ་འགྱུར་བའི་
བསམ་པ་ཁྱད་པར་བ་རེ་སྦྱོང་ཚུལ་སྤྱོད་ཡུལ་ཡོངས་སུ་དག་པའི་མདོ་བཞིན་བྱ་
དགོས་པར་མདོ་སྡེ་རྒྱན་ལས་གསུངས། ཐུན་མཚམས་སུ་ཡུལ་ཡིད་དུ་འོང་མི་འོང་
བར་མ་གསུམ་ཤར་བ་ན་གཏོང་ལེན་ཇི་ལྟར་བསྒོམ་པའི་ཚུལ་གོ་བདེ་བར་བརྗོད་
ན། ཡུལ་ཡིད་དུ་འོང་བ་ལ་བརྟེན་ནས་འདོད་ཆགས་སྐྱེས་པའི་ཚེ་བདག་བཞིན་དུ་
ཡུལ་ཡིད་དུ་འོང་བ་ལ་དམིགས་ནས་འདོད་ཆགས་སྐྱེས་པའི་སེམས་ཅན་མང་པོ་
ཡོད་པས། དེ་དག་གི་འདོད་ཆགས་རྣམས་བདག་ལ་འདུས་ནས་སེམས་ཅན་དེ་
རྣམས་འདོད་ཆགས་མེད་པའི་དགེ་བའི་རྩ་བ་དང་ལྡན་པར་གྱུར་ཅིག་སྙམ་དུ་
བསམས་ལ་གཏོང་ལེན་བསྒོམ། དེ་བཞིན་དུ་ཡུལ་ཡིད་མི་འོང་ལ་དམིགས་ནས་
ཞེ་སྡང་སྐྱེས་པའི་ཚེ་བདག་བཞིན་ཡུལ་ཡིད་མི་འོང་ལ་དམིགས་ནས་ཞེ་སྡང་སྐྱེས་
པའི་སེམས་ཅན་དཔག་ཏུ་མེད་པ་ཡོད་པས། དེ་དག་གི་ཞེ་སྡང་རྣམས་བདག་ལ་
འདུས་ནས་སེམས་ཅན་དེ་རྣམས་ཞེ་སྡང་མེད་པའི་དགེ་བའི་རྩ་བ་དང་ལྡན་པར་
གྱུར་ཅིག་སྙམ་དུ་བསྒོམ། ཡུལ་བར་མ་ལ་དམིགས་ནས་གཏི་མུག་སྐྱེས་པའི་ཚེ་
བདག་བཞིན་དུ་ཡུལ་ཡིད་དུ་འོང་མི་འོང་བར་མ་ལ་དམིགས་ནས་གཏི་མུག་སྐྱེས་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
པའི་སེམས་ཅན་དཔག་ཏུ་མེད་པ་ཡོད་པས། དེ་དག་གི་གཏི་མུག་རྣམས་བདག་
ལ་འདུས་ནས་སེམས་ཅན་དེ་རྣམས་གཏི་མུག་མེད་པའི་དགེ་བའི་རྩ་བ་དང་ལྡན་
པར་ གྱུར་ཅིག་སྙམ་དུ་བསམ་པ་ཐག་ནས་སྒོམ་མོ། །སེམས་ རིན་པོ་ཆེ་དེ་མི་
ཉམས་ཤིང་འཕེལ་བའི་ ཕྱིར་དྲན་པ་བསྐལ་བ་ནི། དེ་ལ་དྲན་པ་བསྐྱལ་བའི་
ཕྱིར། །སྤྱོད་ལམ་ཀུན་ཏུ་ཚིག་གིས་སྦྱང༌། །ཞེས་གསུངས་པ་ལྟར་སྤྱོད་ལམ་རྣམ་
བཞི་ཐམས་ཅད་དུ་བྱམས་སྙིང་རྗེའི་དམིགས་རྣམ་ནར་མར་བསྟེན་ཅིང་། དེ་ལ་
དྲན་པ་བསྐུལ་བའི་ཕྱིར་བྱམས་པ་དང་སྙིང་རྗེའི་ཚིགས་སུ་བཅད་པ་མདོ་བསྟན་
བཅོས་ ལས་ འབྱུང་བ་རྣམས་ ཡང་ ཡང་ འདོན། ལྷག་ པར་ བསླབ་བཏུས་ལས།
གསེར་འོད་དམ་པ་ལས་འབྱུང་བའི་བྱམས་པ་དང་སྙིང་ རྗེ་བསྒོམ་པ་སྟོན་པའི་
ཚིགས་བཅད་རྣམས་ལ་སེམས་ཐམས་ཅད་ཀྱིས་བསམས་ཏེ་ཐ་ན་ཚིག་ཏུ་ཡང་
བཏོན་ནས་ སྒོམ། ཞེས་གསུངས་པ་ལྟར། གསེར་འོད་དམ་པའི་རྔ་ཆེན་སྒྲ་ཡིས་
ནི། །སྟོང་གསུམ་འཇིག་རྟེན་འཇིག་རྟེན་གསུམ་འདི་ན། །ངན་སོང་སྡུག་བསྔལ་
གཤིན་ རྗེའི་ སྡུག་བསྔལ་དང༌། །དབུལ་ པའི་ སྡུག་བསྔལ་ སྡུག་ བསྔལ་ ཞི་ བར་
ཤོག །རྔ་བོ་ཆེ་ཡི་སྒྲ་སྐད་འདི་ཡིས་ནི། །འཇིག་རྟེན་ཕོངས་པ་ཐམས་ཅད་ཞི་གྱུར་
ཅིག །ཇི་ལྟར་ཐུབ་དབང་འཇིགས་མེད་འཇིགས་ཞི་ལྟར། །སེམས་ཅན་འཇིགས་
མེད་འཇིགས་དང་བྲལ་བར་ཤོག །ཇི་ལྟར་འཁོར་བར་ཀུན་མཁྱེན་ཐུབ་དབང་
པོ། །འཕགས་པའི་ཡོན་ཏན་ཀུན་དང་ལྡན་པ་ལྟར། །སྐྱེ་དགུ་ཏིང་འཛིན་བྱང་ཆུབ་
ཡན་ལག་གི །ཡོན་ཏན་ལྡན་ཞིང་ཡོན་ཏན་རྒྱ་མཚོར་གྱུར། །རྔ་བོ་ཆེ་ཡི་སྒྲ་སྐད་
འདི་ཡིས་ནི། །སེམས་ཅན་ཐམས་ཅད་ཚངས་པའི་དབྱངས་ལྡན་གྱུར། །སངས་
རྒྱས་བྱང་ཆུབ་དམ་པ་མཆོག་རེག་ཤོག །ཆོས་ཀྱི་འཁོར་ལོ་དགེ་བ་བསྐོར་གྱུར་
- 114 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཅིག །བསྐལ་པ་གསུམ་གྱིས་མི་ཁྱབ་བཞུགས་པར་ཤོག །འགྲོ་ལ་ཕན་ཕྱིར་ཆོས་
ནི་ སྟོན་ གྱུར་ཅིག །ཉོན་མོངས་འཇོམས་ འགྱུར་ སྡུག་བསྔལ་སེལ་བར་ཤོག །
འདོད་ཆགས་ཞེ་སྡང་གཏི་མུག་ཞི་གྱུར་ཅིག །སེམས་ཅན་གང་དག་ངན་སོང་སར་
གནས་ཏེ། །རུས་པ་དང་ནི་ལས་གདུང་རབ་འབར་བ། དེ་དག་རྔ་ཆེན་སྒྲགས་པ་
ཐོས་གྱུར་ནས། །སངས་རྒྱས་ཕྱག་འཚལ་ལོ་ཞེས་ཚིག་སྨྲ་ཤོག །སེམས་ཅན་ཀུན་
གྱི་སྐྱེ་བ་བརྒྱ་དག་དང་། སྐྱེ་བ་སྟོང་ཕྲག་བྱེ་བ་སྐྱེ་དྲན་ཤོག །ཐུབ་པའི་དབང་པོ་
རྟག་ཏུ་དྲན་གྱུར་ཅིག །དེ་དག་གིས་ནི་རྒྱ་ཆེན་གསུང་ཐོས་ཤོག །རྔ་བོ་ཆེ་ཡི་སྒྲ་
སྐད་འདི་ཡིས་ནི། །སངས་རྒྱས་རྣམས་དང་རྟག་ཏུ་འགྲོགས་རྙེད་གྱུར། །སྡིག་པའི་
ལས་རྣམས་རྣམ་པར་སྤོང་བར་ཤོག །བྱ་བ་དགེ་བ་རྣམས་ནི་སྤྱོད་གྱུར་ཅིག །
ཞིང་ རྣམས་ ཀུན་ ན་ སྲོག་ཆགས་ ཐམས་ ཅད་ ཀྱང་། །འཇིག་ རྟེན་ དག་ ན་ སྡུག་
བསྔལ་ཀུན་ཞི་གྱུར། །སེམས་ཅན་དབང་པོ་མ་ཚང་ཡན་ལག་ཉམས། །དེ་ཀུན་དེ་
ལྟར་དབང་པོ་ཚང་བར་ཤོག །གང་དག་ནད་བཏབ་ཉམ་ཆུང་ལུས་ཉམས་དང་། །
ཕྱོགས་བཅུ་དག་ན་སྐྱབས་མེད་གྱུར་པ་རྣམས། །དེ་ཀུན་མྱུར་དུ་ནད་ལས་ཐར་
གྱུར་ཅིག །ནད་མེད་སྟོབས་དང་དབང་པོ་རྙེད་པར་ཤོག །གང་དག་རྒྱལ་པོ་ཆོམ་
རྐུན་དགྲས་བསྡིགས་གསད་ཐུག་དང་། །སྡུག་བསྔལ་རྣམ་པ་སྣ་ཚོགས་བརྒྱ་ཡིས་
ཕོངས་ གྱུར་ པ། །སེམས་ ཅན་ ཉམ་ ཐག་ གྱུར་ ཅིང་ སྡུག་བསྔལ་ དེ་ དག་ཀུན། །
འཇིགས་མཆོག་མི་བཟད་བརྒྱ་པོ་དེ་ལས་ཐར་གྱུར་ཅིག །གང་དག་བརྡེགས་ཤིང་
བཅིངས་དང་བཅིངས་པས་གཟིར། །ཕོངས་པ་སྣ་ཚོགས་དག་ན་གནས་གྱུར་ཅིང་།
ཉོན་མོངས་སྟོང་ཕྲག་དུ་མས་དཀྲུགས་ནས་ཀྱང་། །འཇིགས་པ་མི་བཟད་མྱ་ངན་
སྣ་ཚོགས་རྙེད། །དེ་དག་ཐམས་ཅད་བཅིངས་ ལས་ གྲོལ་གྱུར་ ཅིག །མནར་བ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
དག་ནི་བརྡེགས་ལས་ཐར་བར་ཤོག །གསད་བྱ་རྣམས་ཀྱང་སྲོག་དང་ལྡན་གྱུར་
ཅིག །ཕོངས་གྱུར་ཐམས་ཅད་འཇིགས་པ་མེད་པར་ཤོག །སེམས་ཅན་གང་དག་
བཀྲེས་སྲེད་སྐོམ་གྱིས་གཟིར། །དེ་དག་ཟས་སྐོམ་སྣ་ཚོགས་རྙེད་པར་ཤོག །ལོང་
བའི་གཟུགས་རྣམས་སྣ་ཚོགས་མཐོང་གྱུར་ཅིག །འོན་པས་ཡིད་འོང་སྒྲ་རྣམས་
ཐོས་ པར་ ཤོག །གཅེར་ བུ་ རྣམས་ ཀྱི་ སྣ་ ཚོགས་ གོས་ རྙེད་གྱུར། །སེམས་ ཅན་
དབུལ་པོས་གཏེར་རྣམས་རྙེད་པར་ཤོག །ནོར་འབྲུ་རིན་ཆེན་སྣ་ཚོགས་མང་པོ་
ཡིས། །སེམས་ཅན་ཐམས་ཅད་བདེ་དང་ལྡན་པར་ཤོག །གང་ཡང་སྡུག་བསྔལ་
ཚོར་བས་གནོད་མ་གྱུར། །སེམས་ཅན་ཐམས་ཅད་ལྟ་ན་སྡུག་པ་དང༌། །གཟུགས་
བཟང་མཛེས་ཤིང་ཚུལ་དུ་ཤིས་པར་ཤོག །རྟག་ཏུ་བདེ་བ་དུ་མ་གསོག་གྱུར་
ཅིག །ཡིད་ཀྱི་ཟས་སྐོམ་རབ་འབྱོར་བསོད་ནམས་དག །བསམ་མ་ཐག་ཏུ་དེ་
དག་གྲུབ་གྱུར་ཅིག །རྫ་རྔ་ཅང་ཏེའི་པི་ཝང་སྒྲ་སྙན་དང་། །ཆུ་མིག་མཚེའུ་དང་
རྫིང་བུ་ལྟེང་ཀ་དག །གསེར་གྱི་པདྨ་ཨུཏྤལ་པདྨ་ཅན། །ཟས་སྐོམ་གོས་ནོར་མུ་
ཏིག་ནོར་བུ་དབྱིག །རྒྱན་གསེར་རིན་ཆེན་སྣ་ཚོགས་བེ་ཌཱུརྱ། །དེ་དག་བསམ་མ་
ཐག་ཏུ་ གྲུབ་ གྱུར་ ཅིག །འཇིག་ རྟེན་ གང་ ནའང་ སྡུག་ བསྔལ་ སྒྲ་ མི་ འབྱུང་། །
སེམས་ཅན་གཅིག་ཀྱང་མི་འཕྲོད་མཐོང་མ་གྱུར། །དེ་དག་ཐམས་ཅད་ཁ་དོག་རྒྱ་
ཆེན་དང་། །ཕན་ཚུན་དུ་ནི་འོད་བྱེད་གྱུར་པར་ཤོག །མི་ཡི་འཇིག་རྟེན་ཕུན་སུམ་
ཚོགས་གང་ཡོད། །དེ་དག་བསམས་པས་སྐྱེ་བར་དེ་དག་གྱུར། །བསམ་པ་ཐམས་
ཅད་བསམས་མ་ཐག་ཏུ་ཡང་། །བསོད་ནམས་འབྲས་བུས་ཡོངས་སུ་རྫོགས་པར་
ཤོག །སྤོས་དང་འཕྲེང་བ་དག་དང་བྱུག་པ་དང་། །གོས་དང་ཕྱེ་མ་མེ་ཏོག་སྣ་
ཚོགས་དག །ལྗོན་ཤིང་དག་ལས་དུས་གསུམ་འབབ་པར་ཤོག །སེམས་ཅན་དེ་
- 116 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དག་ལེན་ཅིང་དགར་གྱུར་ཅིག །དེ་བཞིན་གཤེགས་པ་བསམ་ཡས་ཐམས་ཅད་
དང་། །རྫོགས་པའི་བྱང་ཆུབ་སེམས་དཔའ་ཉན་ཐོས་དང་། །རྡུལ་བྲལ་དྲི་མེད་
བརྟན་པའི་ཆོས་ལ་ཡང་། །ཕྱོགས་བཅུ་རྣམས་སུ་མཆོད་པ་བྱེད་པར་ཤོག །འགྲོ་
བ་དམའ་བ་ཐམས་ཅད་སྤོང་གྱུར་ཅིག །མི་ཁོམ་བརྒྱད་པོ་དག་ལས་འདས་པར་
ཤོག །དལ་བའི་རྒྱལ་པོ་དམ་པ་ཐོབ་གྱུར་ཅིག །རྟག་ཏུ་སངས་རྒྱས་འགྲོགས་པ་
ཐོབ་པར་ཤོག །རྟག་ཏུ་མཐོན་པོའི་རིགས་སུ་སྐྱེ་བར་ཤོག །ནོར་དང་འབྲུ་ཡིས་
མཛོད་ རྣམས་ འབྱོར་ གྱུར་ ཅིག །སྙན་ དང༌ གྲགས་ དང༌ གཟུགས་ དང༌ ཁ་ དོག་
གིས། །བསྐལ་པ་དུ་མར་ལེགས་པར་བརྒྱན་པར་ཤོག །བུད་མེད་ཐམས་ཅད་
རྟག་ཏུ་ཕོར་གྱུར་ཏེ། །དཔའ་ཞིང་བརྟུལ་ཕོད་མཁས་ཤིང་གསལ་བར་ཤོག །དེ་
ཀུན་རྟག་ཏུ་བྱང་ཆུབ་ཕྱིར་སྤྱོད་གྱུར། །ཕ་རོལ་ཕྱིན་པ་དྲུག་ལ་སྤྱོད་པར་ཤོག །
ཕྱོགས་བཅུ་དག་ན་རིན་ཆེན་ཤིང་དབང་དྲུང་། །སངས་རྒྱས་བདེར་བཞུགས་རིན་
ཆེན་བེ་ཌཱུརྱའི། ཁྲི་ལ་བཞུགས་པ་དག་ནི་མཐོང་གྱུར་ཅིག །ཆོས་བསྟན་པ་ཡང་
དེ་དག་གིས་ཐོས་ཤོག །ཅེས་གསུངས་པ་འདི་ བྱམས་ སྙིང་ རྗེའི་དམིགས་རྣམ་
གསལ་ཞིང་བྱིན་རླབས་ཀྱི་ཚན་ཀ་ཤིན་ཏུ་ཆེ་བ་ཞིག་ཡིན་པས་བློ་ལ་བཟུང་ནས་
ཡང་ཡང་འདོན། གཞན་ཡང་། བདག་ལ་དེ་དག་སྡིག་སྨིན་ཅིང་། །བདག་དགེ་མ་
ལུས་དེ་མིན་ཤོག །ཅེས་དང་། འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་
བདག་ལ་སྨིན་གྱུར་ཅིག །བྱང་ཆུབ་སེམས་དཔའི་དགེ་འདུན་གྱིས། །འགྲོ་བ་བདེ་
ལ་འགོད་པར་ཤོག །ཅེས་དང་། སྨོན་ལམ་བདུན་ཅུ་པ་ལས། སྐྱེ་བོ་ཉོན་མོངས་
དུག་གིས་དཀྲུགས་པ་ཡིས། །མི་དགེ་ཅུང་ཟད་མཆིས་པ་གང་ལགས་པ། །དེ་ཡིས་
བདག་ནི་སེམས་ཅན་དམྱལ་བ་ཡི། །གང་ཡང་རུང་བ་གཅིག་ཏུ་ལྷུང་ཡང་བླ། །
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འགྲོ་བ་རྣམས་ཀྱི་སྡུག་བསྔལ་གང་ཡང་རུང་། །དེ་ཀུན་བདག་གིས་དང་དུ་བླང་
བར་བགྱི། །འཇིག་རྟེན་སེམས་ནི་མཆོག་ཏུ་བདེ་བ་ཡིས། །ཚིམ་ནས་རྟག་ཏུ་དགེ་
བ་བྱེད་གྱུར་ཅིག །ཅེས་དང་། བདེ་མཆོག་རྒྱུན་བཤགས་ལས་ཀྱང་། སེམས་ཅན་
ཀུན་གྱི་སྡུག་བསྔལ་བདག་ལ་སྨིན། །བདག་གི་དགེ་བས་དེ་ཀུན་བདེ་བར་ཤོག །
ཅེས་པ་དང་། གཞན་གྱི་མི་འདོད་བདག་གི་རྒྱུད་ལ་ལེན། །བདག་གི་དགེ་བ་འགྲོ་
བ་ཡོངས་ ལ་ བསྔོ། །དེ་ ལྟར་ འགྲོ་བ་གཞན་ གྱི་ སྒོ་ གསུམ་ གྱིས། །དུས་ གསུམ་
བགྱིས་པ་བདག་གིས་བླངས་པ་ཡིས། །རྨ་བྱ་དུག་གིས་མདངས་དང་ལྡན་པར་
ལྟར། །ཉོན་མོངས་བྱང་ཆུབ་གྲོགས་སུ་འགྱུར་བ་ཤོག །བདག་གི་དགེ་རྩ་འགྲོ་ལ་
སྦྱིན་པ་ཡིས། །བྱ་རོག་དུག་ཟོས་སྨན་གྱིས་བསོས་ལྟར་ཤོག །ཅེས་པ་རྣམས་ཀྱང་
ཡང་ཡང་འདོན་ཞིང་དོན་ཡིད་ལ་བྱ། དེ་ལྟར་བྱམས་སྙིང་རྗེའི་དམིགས་རྣམ་སྦྱོང་
པའི་སྐབས་སུ་ཐུན་དངོས་གཞི་དང༌། ཐུན་མཚམས་ཐམས་ཅད་དུ་སྦྱོར་བ་གལ་ཆེ་
བར། སྒོམ་རིམ་ལས། སྙིང་རྗེ་དེ་ནི་ཏིང་ངེ་འཛིན་ལ་འདུག་ཀྱང་རུང་སྤྱོད་ལམ་
ཐམས་ཅད་དུ་ཡང་རུང་སྟེ་དུས་ཐམས་ཅད་དུ་སེམས་ཅན་ཐམས་ཅད་ལ་བསྒོམ་པ་
བྱའོ། །ཞེས་དང༌། སློབ་དཔོན་ཙནྡྲ་གོ་མིས་ཀྱང་། སེམས་ཀྱི་ཤིང་ནི་ཐོག་མ་མེད་
དུས་ཅན། །ཉོན་མོངས་ཁ་བའི་ཁུ་བས་རླན་བསྒོས་པ། །རོ་ཞིམ་དངོས་པོར་འགྱི་
བར་མི་ནུས་ལ། །ཡོན་ཏན་ཆུ་ཡི་ཐིགས་པས་ཅི་རུང་འགྱུར། །ཞེས་དང་། དེའི་
དོན་རྗེ་རིན་པོ་ཆེས། རོ་ཤིན་ཏུ་ཁ་བའི་ཏིག་ཏའི་སྡོང་པོ་ཆེན་པོ་ལྟ་བུ་ཞིག་ལ་
བུར་ཁུ་ལྟ་བུའི་ཐིགས་པ་རེ་རེ་ཙམ་བླུགས་པས་མངར་པོར་བྱ་མི་ནུས་པ་ལྟར་
ཉོན་མོངས་པའི་རོ་ཁ་བས་ཐོག་མ་མེད་པ་ནས་བསྒོས་པའི་སེམས་རྒྱུད་ལ་བྱམས་
པའམ་སྙིང་རྗེ་ལ་སོགས་པའི་ཡོན་ཏན་བསྒོས་པ་ཡུན་ཐུང་ཐུང་རེས་ཅིར་ཡང་མི་
- 118 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འགྱུར་ བར་ གསུངས་ པ་ ལྟར་ ཡིན་ པས་ རྒྱུན་ ལྡན་ དུ་ སྐྱོང་ དགོས་ སོ། །ཞེས་
གསུངས། དགེ་བའི་བཤེས་གཉེན་གླང་རི་ཐང་པ་ཡང་ཁྱེ་དང་རྒྱལ་ཁ་ཐམས་ཅན་
ཇོ་བོ་སེམས་ཅན་ལ་འབུལ། དེ་ཅི་སྟེ་ན་བདེ་བའམ་ཡོན་ཏན་ཐམས་ཅད་སེམས་
ཅན་ལ་བརྟེན་ནས་འབྱུང་བ་ཡིན་པའི་ཕྱིར་རོ། །གྱོང་དང་བུག་ཁ་ཐམས་ཅད་རང་
ལ་བླང་། དེ་ཅི་སྟེ་ན་སྐྱོན་ནམ་ཉེས་པ་ཐམས་ཅད་བདག་ཏུ་འཛིན་པ་ལ་བརྟེན་
ནས་བྱུང་བའི་ཕྱིར་རོ། །ཞེས་ཡང་ཡང་གསུངས་ཞིང་ཐུགས་སྦྱོང་བར་མཛད་པ་
དང་། བཤེས་གཉེན་འབྲོམ་རིན་པོ་ཆེ་ཆོས་བརྒྱད་ལ་མགོ་སྙོམས་མཛད་པའི་ཚེ།
འཇིག་རྟེན་མཁྱེན་པ་རྙེད་དང་མ་རྙེད་དང་། །བདེ་དང་མི་བདེ་སྙན་དང་མི་སྙན་
དང༌། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་
མིན་ པ་ མགོ་ སྙོམས་མཛོད། །ཅེས་ པ་དེ་ རེས་ འགའ་ ཚང་ བར་ གསུངས། རེས་
འགའ་རྙེད་དང་མ་རྙེད་གསུངས། རེས་འགའ་བསྟོད་སྨད་ཅེས་སོགས་ཚིག་གི་
མགོ་སྨོས་ཙམ་རེ་མཛད་ནས་བསྒོམ་པར་མཛད། དགེ་བའི་བཤེས་གཉེན་ཕུ་ཆུང་
བ་ཆེན་པོ་ཡང་ཐུན་མཚམས་སུ། གཞན་ཤི་བའི་གཏམ་གསན་པ་རྣམས་གྲངས་
བགྲང་གིན་འཆི་བ་འཆི་བ་ཞེས་གསུང་ཞིང་བསྒོམ་པར་མཛད། དགེ་བའི་བཤེས་
གཉེན་སྤྱན་སྔ་བ་ཡང་། ཐུགས་དམ་ལ་འཇུག་རེས་ཀྱི། གང་ཚེ་རང་དབང་འཇུག་
ཅིང་མཐུན་གནས་པ། །གལ་ཏེ་འདི་བདག་འཛིན་པར་མི་བྱེད་ན། །གཡང་སར་
ལྷུང་བས་གཞན་དབང་འཇུག་འགྱུར་བ། །དེ་ལས་ཕྱིས་ནས་གང་གིས་སློང་བར་
འགྱུར། །ཞེས་པ་དེ་ཚར་རེ་ངེས་པར་བཏོན་ནས་ཐུགས་དམ་མཛད། དགེ་བའི་
བཤེས་གཉེན་འཆད་ཁ་བ་ཞིང་གཤེགས་ཁར་སྣང་སྲིད་ཀྱི་སྒྲ་གཅིག་ལ་བློ་སྦྱོང་གི་
སྒྲ་འདི་ལས་སྙན་པ་མེད་པས་ཁྱེད་ཀྱིས་བརྗོད་དང་གསུངས། རྗེ་རིན་པོ་ཆེས་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱང་། ལམ་གྱི་དམིགས་པ་གང་དང་གང་སྐྱོང་ཡང་། ཐོག་མ་ནས་རང་འཁྲུངས་སུ་
མི་ཡོང་བས་ཡུན་བསྲིངས་ནས་བསྒོམ་དགོས། ཐ་ན་ཚིག་ཏུ་བརྗོད་པ་ཙམ་གྱིས་
ཀྱང་གོམས་དགོས་ཞེས་ཡང་དང་ཡང་དུ་གསུངས་སོ། །གྲུབ་པའི་དབང་ཕྱུག་དགེ་
ལེགས་རྒྱ་མཚོ་བ་དེ་ཐུན་མཚམས་སུ་ས་སྒང་མཐོ་བ་རེར་ཕེབས་ན་ཡང་། སངས་
རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་
མཆི། །བདག་ གིས་ སྦྱིན་ སོགས་བགྱིས་པ་འདི་ དག་ གིས། །འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག །ཅེས་སེམས་བསྐྱེད་རེ་མཛད། ནེའུ་གསིང་མེ་ཏོག་
གིས་ བརྒྱན་ པ་ རེ་ གཟིགས་ ན་ ཡང་། ས་ གཞི་ སྤོས་ ཀྱིས་བྱུགས་ཤིང་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཅེས་མཎྜལ་ཕུལ་
ནས་སངས་རྒྱས་ཆོས་ཚོགས་མ་འདོན་ཞིང་ཐུགས་བསྐྱེད་མཛད། ཆུ་སྔོན་པོ་ཡིད་
དུ་འོང་བ་རེ་གཟིགས་ནའང་དེ་བཞིན་མཛད། དབྱར་དུས་ཀྱི་ཞིང་ལོ་ཏོག་བཟང་
པོ་རྣམས་གཟིགས་ནའང་དེ་བཞིན་མཛད། ནགས་ཚལ་མེ་ཏོག་གིས་བརྒྱན་པ་རེ་
གཟིགས་ནའང་དེ་བཞིན་མཛད། གྲུབ་པའི་དབང་ཕྱུག་དེའི་རྣམ་ཐར་ལྟར་བདག་
ཅག་གི་བླ་མ་རིན་པོ་ཆེ་ཡང་སྤྱོད་ལམ་ཐམས་ཅད་དུ་སེམས་བསྐྱེད་ཀྱི་ཚིག་རང་
གསུང་བར་མཛད་ཅིང་ཅི་མཛད་ཐམས་ཅད་བྱམས་སྙིང་རྗེའི་སྒོ་ནས་བྱང་ཆུབ་ཀྱི་
སེམས་འཕེལ་བའི་ཐབས་ཉིད་དུ་བསྒྱུར་ཞིང་གཞན་ལའང་དེ་བཞིན་དུ་འདོམས་
པར་མཛད་དོ། །བདག་ཅག་གི་དཔལ་ལྡན་བླ་མ་དམ་པ་ཡབ་སྲས་འདི་རྣམས་
ཀྱིས་ཇི་ལྟར་མཛད་པ་ལྟར་ཡིད་དུ་འོང་བའི་དངོས་པོ་ཅི་མཐོང་ཡང་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ལ་མཆོད་པ་ཕུལ་ཏེ་སེམས་བསྐྱེད་སྦྱོང་
- 120 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བའི་ཚུལ་ནི་མདོ་སྡེ་དཀོན་མཆོག་སྤྲིན་ལས་གསལ་བར་གསུངས་ཏེ། མདོ་དེ་
ཉིད་ལས། རིགས་ཀྱི་བུ་དེ་ལ་ཇི་ལྟར་ན་བྱང་ཆུབ་སེམས་དཔའ་ཡོངས་སུ་བསྔོ་
བའི་ཐབས་མཁས་པ་རྣམས་ཡིན་ཞེ་ན། རིགས་ཀྱི་བུ་འདི་ལ་བྱང་ཆུབ་སེམས་
དཔས་མེ་ཏོག་གི་རྣམ་པའམ། འབྲས་བུའི་སྣང་ང་ཡིར་བྱ་བ་མེད་པ་ཡོངས་སུ་
བཟུང་བ་མེད་པ་དེ་རྣམས་ཉིན་ལན་གསུམ། མཚན་ལན་གསུམ་སངས་རྒྱས་དང་
བྱང་ཆུབ་སེམས་དཔའ་རྣམས་ལ་འབུལ་ལོ། །དགེ་བའི་རྩ་བ་དེ་ཡང་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ། །དེས་བདུག་པའི་ཤིང་
ངམ། སྤོས་ ཀྱི་ཤིང་ངམ། རིན་པོ་ཆེའི་ཤིང་ངམ། དཔག་བསམ་གྱི་ཤིང་ངམ། མེ་
ཏོག་གི་ཤིང་ངམ། འབྲས་བུའི་ཤིང་ང་ཡིར་བྱ་བ་མེད་པས་ཡོངས་སུ་བཟུང་བ་
མེད་པ་དེ་དག་ཀྱང་ཉིན་ལན་གསུམ། མཚན་ལན་གསུམ་སངས་རྒྱས་དང་། བྱང་
ཆུབ་སེམས་དཔའ་རྣམས་ལ་འབུལ་ལོ། །དགེ་བའི་རྩ་བ་དེ་ཡང་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་བསྔོའོ། །དེ་མདོ་སྡེ་རྣམས་ལས་མཆོད་པ་དང་
རིམ་གྲོ་བྱ་བ་རྒྱ་ཆེན་པོ་རྒྱ་ཆེ་བ་དག་ཉན་ཅིང་སྙིང་ཐག་པ་ནས་ལྷག་པའི་བསམ་
པ་ མཆོག་ གིས་ སངས་ རྒྱས་ དང་ བྱང་ ཆུབ་ སེམས་ དཔའ་ རྣམས་ ལ་ ཡོངས་ སུ་
བསྔོའོ། །གང་ཕྱོགས་བཅུ་ན་བྱང་ཆུབ་སེམས་དཔའ་རྣམས་དང་། དེ་མ་ཡིན་པའི་
སེམས་ཅན་དག་ དགེ་བའི་ལས་རྣམས་བྱེད་ཅིང་། བྱང་ཆུབ་ ཀྱི་ཚོགས་རྣམས་
ཡོངས་སུ་རྫོགས་པར་བྱེད་པ་དེ་དག་ལ་སྙིང་ཐག་པ་ནས་རྗེས་སུ་ཡི་རང་སྟེ་དགེ་
བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་
བསྔོའོ། །ཞེས་གསུངས་སོ། །དེ་ལྟར་སྤྱོད་ལམ་ཐམས་ཅད་དུ་བྱམས་སྙིང་རྗེ་བྱང་
ཆུབ་ཀྱི་སེམས་སྦྱོང་བ་དང་། རང་གི་ལུས་ལོངས་སྤྱོད་དགེ་རྩ་དང་བཅས་པ་དང་།
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཡིད་དུ་འོང་བའི་དངོས་པོ་ཅི་སྣང་ཡང་སངས་རྒྱས་བྱང་སེམས་རྣམས་ལ་མཆོད་
པར་འབུལ་ཞིང་། སེམས་བསྐྱེད་སྦྱོང་བ་འདི་ནི། གསལ་རྒྱལ་ལ་གདམས་པའི་
མདོ་ལས། ཤིན་ཏུ་གསལ་བར་འབྱུང་སྟེ། མདོ་དེ་ཉིད་ལས། རྒྱལ་པོ་ཆེན་པོ་འདི་
ལྟར་ཁྱོད་ནི་བྱ་བ་མང་། བྱེད་པ་མང་སྟེ། ཉིན་མཚན་དུ་ཐམས་ཅད་ནས་ཐམས་
ཅད་རྣམ་པ་ཐམས་ཅད་དུ་ཐམས་ཅད་སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པ་
ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་ལ་བསླབ་པར་མི་ནུས་ཏེ། དེ་བས་ན་
རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ལ་འདུན་པ་དང་། དད་
པ་རང་དོན་དུ་གཉེར་བ་དང་སྨོན་པ། འགྲོ་ཡང་རུང་འགྲེང་ཡང་རུང་འདུག་ཀྱང་
རུང་ཉལ་ཡང་རུང་། སད་ཀྱང་རུང་ཟ་ཡང་རུང་འཐུང་ཡང་རུང་། རྟག་པར་རྒྱུན་དུ་
དྲན་ པར་ གྱིས་ ལ་ ཡིད་ལ་བཟུང་ སྟེ་ སྒོམས་ཤིག །སངས་རྒྱས་དང༌ བྱང་ ཆུབ་
སེམས་དཔའ་དང་། འཕགས་པ་ཉན་ཐོས་དང་རང་སངས་རྒྱས་དང་སོ་སོའི་སྐྱེ་བོ་
ཐམས་ཅད་དང་བདག་གི་འདས་པ་དང་མ་འོངས་པ་དང་ད་ལྟར་བྱུང་བའི་དགེ་
བའི་རྩ་བ་ཐམས་ཅད་བསྡུས་ཤིང་གཞོལ་ཏེ། བརྩིས་ལ་རྗེས་སུ་ཡི་རང་བར་གྱིས་
ཤིག །རྗེས་སུ་ཡི་རང་བའི་མཆོག་ནས། ནམ་མཁའ་དང་འདྲ་བ་དང་། མྱ་ངན་
ལས་འདས་པ་དང་མཚུངས་པའི་བར་གྱིས་རྗེས་སུ་ཡི་རང་བར་གྱིས་ཤིག །རྗེས་
སུ་ཡི་རང་ནས་སངས་རྒྱས་དང་བྱང་ཆུབ་སེམས་དཔའ་དང་འཕགས་པ་ཉན་ཐོས་
དང༌ རང་ སངས་ རྒྱས་ ཐམས་ ཅད་ ལ་ མཆོད་ པ་ བྱ་བར་ ཕུལ་ཅིག །ཕུལ་ནས་
སེམས་ཅན་ཐམས་ཅད་དང་ཐུན་མོང་དུ་གྱིས་ཤིག །དེ་ནས་སེམས་ཅན་ཐམས་
ཅད་ཐམས་ཅད་མཁྱེན་པའི་བར་དུ་འཐོབ་པར་འགྱུར་བ་དང་སངས་རྒྱས་ཀྱི་ཆོས་
ཐམས་ཅད་ཡོངས་སུ་རྫོགས་པར་འགྱུར་བར། ཉིན་གཅིག་བཞིན་དུ་དུས་གསུམ་
- 122 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྔོས་ཤིག །རྒྱལ་པོ་ཆེན་པོ་
ཁྱོད་དེ་ལྟར་ཞུགས་ན། རྒྱལ་སྲིད་ཀྱང་བྱེད་ལ་རྒྱལ་པོའི་བྱ་བ་ཡང་ཉམས་པར་མི་
འགྱུར་ཞིང་། བྱང་ཆུབ་ཀྱི་ཚོགས་ཀྱང་ཡོངས་སུ་རྫོགས་པར་འགྱུར་རོ། །རྒྱལ་པོ་
ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ཀྱི་སེམས་ཀྱི་དགེ་བའི་རྩ་བའི་
ལས་ཀྱི་རྣམ་པར་སྨིན་པས། ལན་དུ་མར་ལྷའི་ནང་དུ་སྐྱེས། ལན་དུ་མར་མིའི་
ནང་དུ་སྐྱེས་ཏེ། ལྷ་དང་མི་སྐྱེས་པ་ཐམས་ཅད་དུ་ཡང་དབང་པོ་བྱེད་པར་གྱུར་
ཀྱང་། ད་དུང་རྒྱལ་པོ་ཆེན་པོ་ཁྱོད་ཀྱི་ཡང་དག་པར་རྫོགས་པའི་བྱང་ཆུབ་ཀྱི་ཆོས་
ཀྱི་དགེ་བའི་རྩ་བའི་ལས་ལ་བྲི་བའམ། གང་བར་མི་མངོན་ནོ། །རྒྱལ་པོ་ཆེན་པོ་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་གཅིག་གིས་ཀྱང་།།
སེམས་ཅན་ཐམས་ཅད་བསྒྲལ་བར་དམིགས་པ་དང་། སེམས་ཅན་ཐམས་ཅད་
སྒྲོལ་ བར་ དམིགས་ པ་ དང༌། སེམས་ ཅན་ ཐམས་ ཅད་ དབུགས་ དབྱུང་ བར་
དམིགས་པ་དང་སེམས་ཅན་ཐམས་ཅད་ཡོངས་སུ་མྱ་ངན་ལས་བཟླ་བར་དམིགས་
པའི་ཕྱིར། དགེ་བའི་རྩ་བ་གྲངས་མེད་དཔག་ཏུ་མེད་པ་གསོག་པར་འགྱུར་ན། དེ་
ལྟར་མང་དུ་བྱེད་པ་ལྟ་ཅི་སྨོས། །ཞེས་གསུངས་སོ། །
གཉིས་པ་བྱང་ཆུབ་དོན་གཉེར་གྱི་བློ་སྦྱང་བ་ནི། སངས་རྒྱས་བསྒྲུབ་སྙམ་
སྨོན་ པའི་ སེམས། །ལེགས་ པར་ གོམས་ པ་ མཐར་ ཕྱིན་ བྱ། །ཞེས་ གསུངས་ཏེ།
བྱང་ཆུབ་དོན་གཉེར་གྱི་བློ་སྦྱོང་ཚུལ་འདི་རྒྱལ་སྲས་རིན་པོ་ཆེའི་ཁྲིད་ཡིག་ཏུ་མ་
བྱུང་ཡང་། རྗེ་ཡབ་སྲས་ནས་བརྒྱུད་པ་ལས་འབྱུང་བས་དེ་ནི་ཤིན་ཏུ་ལེགས་ཏེ།
བྱམས་ སྙིང་ རྗེའི་དམིགས་རྣམ་སྦྱངས་པའི་སྒོ་ནས་འགྲོ་བ་མ་ལུས་པའི་སྡུག་
བསྔལ་སེལ་བར་རང་གི་ཁུར་དུ་འཁྱེར་བའི་སྙིང་སྟོབས་ཆེན་པོ་ཡོད་ཀྱང་བྱང་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆུབ་དོན་གཉེར་འདི་མེད་ན་བྱང་ཆུབ་ཀྱི་སེམས་ཀྱི་མཚན་ཉིད་མི་རྫོགས་པས། །
བྱང་ཆུབ་ཀྱི་སེམས་མཚན་ཉིད་ཚང་བ་ཞིག་སྐྱེ་བ་ལ་གཞན་དོན་དོན་གཉེར་དང་
བྱང་ཆུབ་དོན་གཉེར་གཉིས་ཀ་དགོས་སོ། །དེ་ཡང་གཞན་དོན་དོན་གཉེར་མེད་ན་
བྱང་ཆུབ་ཀྱི་སེམས་སུ་མི་འགྱུར་ཞིང་། ཐེག་པ་ཆེན་པོའི་ལམ་དུ་མི་འགྱུར་བ་སྔར་
མང་དུ་བཤད་ཟིན་ཅིང་། མ་རྒན་སེམས་ཅན་རྣམས་སྒྲོལ་འདོད་མེད་ན་ཐེག་པ་
ཆེན་པོའི་ཕྱོགས་ནའང་མེད་པར་རིགས་པས་ཀྱང་འགྲུབ་སླའོ། །བྱང་ཆུབ་དོན་
གཉེར་མེད་ན་ཡང་བྱང་ཆུབ་ཀྱི་སེམས་ཀྱི་མཚན་ཉིད་མི་རྫོགས་ཏེ། བྱང་ཆུབ་ཀྱི་
སེམས་ཞེས་བྱ་བ་ནི་གཞན་དོན་དུ་བླ་ན་མེད་པའི་བྱང་ཆུབ་ཐོབ་འདོད་ཀྱི་འདུན་
པ་དང་ལྡན་པའི་སེམས་ཤིག་ལ་བརྗོད་པ་ཡིན་པས་བྱང་ཆུབ་ཀྱི་སེམས་ཀྱི་ངོ་བོ་
ཇི་ལྟར་ཡིན་པ་ཤེས་ན་བྱང་ཆུབ་དོན་གཉེར་ངེས་པར་དགོས་པར་ཤེས་ པར་
འགྱུར་རོ། །འདི་དག་གི་གནད་མ་ཤེས་པར་ཚིག་ཙམ་ལ་འཁྲུལ་ནས་འདོད་པ་
ཡོད་ཕྱིན་རྣམ་རྟོག་ཡིན་པས་འཁོར་བའི་རྒྱུ་ལས་མ་འདས་པས་བྱང་ཆུབ་ལ་ཡང་
འདོད་པ་བསྐྱེད་མི་རུང་ཟེར་བ་དང་། འཁོར་བ་ལ་སྐྱོན་དུ་མི་བལྟ་སངས་རྒྱས་ལ་
རེ་བ་མི་བྱེད་ཟེར་བ་སོགས་རྒྱལ་བའི་གསུང་རབ་ཀྱི་བརྡ་ལས་བརྒལ་ཞིང་ཤིང་
རྟ་ཆེན་པོའི་རིགས་པའི་མིག་དང་བྲལ་བའི་བླུན་པོ་དག་གི་སྨྲ་བ་ངན་པའི་རྗེས་སུ་
འབྲང་བར་མི་བྱའོ། ། །
དེ་ཡང་ བྱང་ཆུབ་ཀྱི་སེམས་ཀྱི་མཚན་ཉིད་རྫོགས་པ་ལ་གཞན་དོན་ལ་
དམིགས་པ་དང་། བྱང་ཆུབ་ལ་དམིགས་པ་གཉིས་ངེས་པར་ཚང་དགོས་པ་ནི། རྗེ་
བཙུན་བྱམས་པ་མགོན་པོས། མདོ་སྡེའི་རྒྱན་དུ། སྤྲོ་བ་ཆེ་དང་རྩོམ་པ་ཆེ། །དོན་
ཆེ་བ་དང་འབྱུང་བ་ཆེ། །བྱང་ཆུབ་སེམས་དཔའ་སེམས་དཔའ་ཆེ། །དོན་གཉིས་
- 124 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལྡན་པའི་སེམས་འབྱུང་བ། །སེམས་བསྐྱེད་དེ་ནི་ས་རྣམས་ལ། །མོས་དང་ལྷག་
བསམ་ དག་ པ་ དང་། །རྣམ་ པར་ སྨིན་ པ་ གཞན་ དུ་ འདོད། །དེ་ བཞིན་ སྒྲིབ་ པ་
སྤངས་པའོ། །དེ་ཡི་རྩ་བ་སྙིང་རྗེར་འདོད། །ཅེས་བྱང་ཆུབ་ཀྱི་སེམས་ཀྱི་མཚན་
ཉིད་རྫོགས་པ་ལ་དོན་གཉིས་ལ་དམིགས་པ་ངེས་པར་དགོས་པར་གསུངས་ཤིང༌།
མངོན་རྟོགས་རྒྱན་ དུའང་། སེམས་ བསྐྱེད་ པ་ ནི་ གཞན་ དོན་ ཕྱིར། །ཡང་ དག་
རྫོགས་པའི་བྱང་ཆུབ་འདོད། །ཅེས་གཞན་དོན་དོན་གཉེར་དང་བྱང་ཆུབ་དོན་
གཉེར་གཉིས་ཀ་དགོས་པ་ཤིན་ཏུ་གསལ་བར་གསུངས་སོ། །དེས་ན་བྱང་ཆུབ་
དོན་ གཉེར་ གྱི་ བློ་སྦྱོང་ཚུལ་ནི་སྔར་བཤད་ པ་ ལྟར་ བྱམས་ པ་ དང་ སྙིང་ རྗེའི་
དམིགས་རྣམ་ལ་ཤུགས་དྲག་ཏུ་སྦྱོང་ཞིང་བདག་གཞན་མཉམ་བརྗེའི་སྒོ་ནས་
གཏོང་ལེན་ལ་འབད་པས། མ་རྒན་སེམས་ཅན་རྣམས་སྡུག་བསྔལ་གྱིས་མནར་བ་
ལ་མ་བཟོད་ནས་དེ་རྣམས་ཀྱི་སྡིག་སྡུག་ཐམས་ཅད་རང་ལ་ལེན་ཞིང་། སེམས་
ཅན་ཐམས་ཅད་འཁོར་བའི་གནས་ནས་བཏོན་ཏེ་རང་གཅིག་པུས་འཁོར་བའི་
སྡུག་བསྔལ་ཐམས་ཅད་མྱོང་བར་སྤྲོ་ཞིང་། སེམས་ཅན་རེ་རེའི་ཕྱིར་དུ་བསྐལ་
པའི་བར་དུ་མནར་མེད་ཀྱི་མེ་ནང་དུ་གནས་དགོས་ཀྱང་སྐྱོ་ངལ་མེད་པའི་སྙིང་
སྟོབས་ཆེན་པོ་སྐྱེས་ནས། མ་རྒན་སེམས་ཅན་འདི་དག་ཇི་ལྟར་བྱས་ན་སྡུག་
བསྔལ་འདི་དག་ལས་ཐར་བར་འགྱུར་སྙམ་དུ་བསམས་པ་ན། ད་ལྟ་ནི་རང་ལ་
སེམས་ཅན་ཐམས་ཅད་ལྟ་ཞོག་སེམས་ཅན་གཅིག་ཀྱང་འཁོར་བའི་གནས་ནས་
དངོས་སུ་སྒྲོལ་བའི་ནུས་པའང་མི་འདུག །ཉན་རང་དགྲ་བཅོམ་གྱི་གོ་འཕང་ཐོབ་
ཀྱང་སེམས་ཅན་ཉུང་ཟད་རེའི་དོན་མ་གཏོགས་སེམས་ཅན་ཐམས་ཅད་སྒྲོལ་བའི་
ནུས་པ་མེད་དེ། ཁོང་རང་རྣམས་ཀྱང་ཤེས་སྒྲིབ་ལས་མ་གྲོལ་བས་སེམས་ཅན་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རྣམས་བླ་ན་མེད་པའི་བྱང་ཆུབ་ལ་འགོད་པར་ག་ལ་ནུས། དེས་ན་ནུས་པ་དེ་སུ་ལ་
ཡོད་ན་ཡང་དག་པར་རྫོགས་པའི་སངས་རྒྱས་ཁོ་ན་ལ་ཡོད་པས་བདག་གིས་ཀྱང་
མ་རྒན་སེམས་ཅན་འདི་རྣམས་བསྒྲལ་བའི་ཕྱིར་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་སེམས་བསྐྱེད་དོ། །དེ་ལྟར་
བྱང་ཆུབ་ཀྱི་སེམས་མཚན་ཉིད་ཚང་བ་ཞིག་སྐྱེ་བ་ལ་ཐོག་མར་སངས་རྒྱས་ཀྱི་ཡོན་
ཏན་བསམས་ནས་དད་པ་སྦྱངས་ཏེ་བྱང་ཆུབ་ལ་ཐོབ་འདོད་སྐྱེ་དགོས། བྱང་ཆུབ་
ལ་དོན་གཉེར་གྱི་འདུན་པ་སྐྱེ་བ་ལ་དེ་ལ་དད་པ་ངེས་པར་སྐྱེ་དགོས་ཏེ། དད་པས་
འདུན་པའི་རྟེན་བྱེད་པར་མངོན་པ་ཀུན་བཏུས་ལས་བཤད་ཅིང་། བསླབ་བཏུས་
སུ་ཡང་། དད་པའི་རྩ་བ་བརྟན་བྱས་ལ། །བྱང་ཆུབ་ལ་ཡང་བློ་བརྟན་བྱ། །ཞེས་
བྱང་ཆུབ་ཀྱི་སེམས་སྐྱེ་བ་ལ་བྱང་ཆུབ་ལ་དད་པ་ངེས་པར་སྐྱེ་དགོས་པར་གསུངས་
སོ། །དེས་ན་སངས་རྒྱས་ལ་དད་པ་སྦྱོང་བ་ནི། ཁྱད་པར་འཕགས་བསྟོད་ལས།
བདག་ནི་སྟོན་པ་གཞན་སྤངས་ནས། །བཅོམ་ལྡན་ཁྱོད་ལ་བདག་སྐྱབས་མཆི། །
དེ་ཅིའི་སླད་དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་ལྡན། །ཞེས་པ་ལྟར་སངས་
རྒྱས་ནི་ཡོན་ཏན་མཐའ་དག་དང་ལྡན་ཅིང་སྐྱོན་མཐའ་དག་ཟད་པ་ཞིག་ཡིན་ལ།
དེ་ཡང་སངས་རྒྱས་ཀྱི་ཡོན་ཏན་ལ་མཐའ་ཡས་མུ་མེད་མོད་ཀྱང་སྐུ་གསུང་ཐུགས་
ཀྱི་ཡོན་ཏན་གསུམ་དུ་བསྡུས་ནས་བསམས་ན་གོ་སླ་ཞིང་བློའི་འཁུལ་ཆེ་བ་འོང་
བས། དེ་ལ་སངས་རྒྱས་ཀྱི་སྐུ་ནི་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་
བཟང་པོ་བརྒྱད་ཅུས་བརྒྱན་པ་ལྟ་བས་ངོམས་མི་ཤེས་པ་དང༌། གསུང་ནི། བདེན་
པ་པོའི་ལེའུ་ལས། འདི་ལྟར་སེམས་ཅན་ཀུན་གྱིས་ངེས་པའི་ཚིག །མང་པོ་དག་
གིས་དུས་གཅིག་ཞུ་ཞུས་ན། །སེམས་ཀྱི་སྐད་ཅིག་གཅིག་ལ་ཐུགས་ཆུད་ནས། །
- 126 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གསུང་དབྱངས་གཅིག་གིས་སོ་སོར་ལན་ཀྱང་འདེབས། །དེ་ལྟ་བས་ན་འདྲེན་པ་
འཇིག་རྟེན་ན། །ཚངས་པའི་སྒྲ་དབྱངས་གསུང་སྒྲོག་མཁྱེན་པར་མཛོད། །དེ་ནི་ལྷ་
མིའི་ སྡུག་ བསྔལ་ མཐར་ འབྱིན་ པའི། །ཆོས་ ཀྱི་ འཁོར་ ལོ་ རབ་ ཏུ་ བསྐོར་ བ་
མཛད། །གསུངས་པ་ལྟ་བུ་དང་། ཐུགས་ ཀྱི་ཡོན་ཏན་ལ་མཁྱེན་པ་དང་བརྩེ་བ་
དང་འཕྲིན་ལས་གསུམ་ལས། མཁྱེན་པའི་ཡོན་ཏན་ནི། བསྔགས་འོས་བསྔགས་
བསྟོད་ལས། བཅོམ་ལྡན་དུས་ཀུན་གཏོགས་པའི་ཆོས། །རྣམ་ཀུན་འབྱུང་གནས་
ཐམས་ ཅད་ ནི། །ཕྱག་མཐིལ་ སྐྱུ་ རུ་ ར་ ལྟ་ བུར། ཁྱོད་ ཀྱི་ ཐུགས་ ཀྱི་ སྤྱོད་ཡུལ་
གྱུར། །ཆོས་རྣམས་གཡོ་དང་མི་གཡོར་བཅས། །གཅིག་དང་སྣ་ཚོགས་སོ་སོ་ལ།
མཁའ་ལ་རླུང་དག་རྒྱུ་བ་བཞིན། ཁྱོད་ཀྱི་ཐུགས་དག་ཐོགས་མི་མངའ། །གསུངས་
པ་ ལྟ་ བུ་ དང༌། བརྩེ་ བའི་ ཡོན་ཏན་ནི། འཇུག་ པ་ ལས། གཏི་མུག་ སྐྱོན་ གྱིས་
འཇིག་རྟེན་ཁ་ཟས་དུག་བཅས་ཟ་བ་ཡི། །སྐྱེ་བོ་ཉིད་ཀྱི་ནང་མི་དེ་ལ་ཁྱོད་བརྩེ་ཇི་
ལྟ་བ། །དེ་ལྟར་དུག་ཟོས་ཉེན་པའི་བུ་ལ་མ་ཡི་སྡུག་བསྔལ་མིན། །ཞེས་པ་ལྟ་བུ་
དང༌། འཕྲིན་ལས་ཀྱི་ཡོན་ཏན་ནི། དེ་ཉིད་ལས། ཇི་ལྟར་རྫ་མཁན་སྟོབས་ཆེན་
ལྡན་པས་འདིར། །ཡུན་རིང་ཆེས་འབད་པས་བསྐོར་འཁོར་ལོ་ནི། །དེ་རྩོལ་ད་ལྟ་
སྐྱེས་ པ་ མེད་ བཞིན་དུ། །འཁོར་ ཞིང་ བུམ་ པ་ ལ་ སོགས་རྒྱུར་མཐོང་ ལྟར། །དེ་
བཞིན་ད་ལྟ་སྐྱེས་རྩོལ་མེད་བཞིན་དུ། །ཆོས་ཀྱི་བདག་ཅན་སྐུ་ཉིད་ལ་ཞུགས་
དེའི། །འཇུག་པ་སྐྱེ་བོའི་དགེ་དང༌ སྨོན་ལམ་ གྱི། ཁྱད་པར་གྱིས་འཕངས་ལས་
ཆེས་བསམ་མི་ཁྱབ། །ཅེས་པ་ལྟ་བུ་སྟེ། མདོར་ན་དེ་ཉིད་ལས། ནམ་མཁའ་མེད་
པས་འདབ་ཆགས་ལྡོག་པར་མི་འགྱུར་གྱི། །འདི་ནི་རང་མཐུ་ཟད་པས་ལྡོག་པར་
འགྱུར་དེ་བཞིན། །སློབ་མ་དང་བཅས་སངས་རྒྱས་སྲས་རྣམས་སངས་རྒྱས་ཀྱི།
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡོན་ཏན་མཁའ་ལྟར་མཐའ་ཡས་མ་བརྗོད་ལྡོག་པར་འགྱུར། །ཞེས་པ་ལྟར་ས་
བཅུའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་ཀྱང་སངས་རྒྱས་ཀྱི་ཡོན་ཏན་གྱི་
མཐའ་ བརྗོད་ པས་ ཟད་ པར་ མི་ འགྱུར་ བར་ གསུངས་ སོ། །སྤངས་ པ་ ནི་ སྒྲིབ་
གཉིས་བག་ཆགས་དང་བཅས་པ་སྤངས་པའོ། །གཞན་ཡང་སངས་རྒྱས་ཀྱི་ཡོན་
ཏན་མདོ་བསྟན་བཅོས་ལས་མང་དུ་འབྱུང་བ་རྣམས་བསམས་ལ། དད་པའི་དད་
པ་དང་ཡིད་ཆེས་ཀྱི་དད་པ་དྲག་པོ་མ་སྐྱེས་བར་དུ་བསྒོམ། དད་པའི་དད་པ་དང་
ཡིད་ཆེས་ཀྱི་དད་པ་དེ་གཉིས་ལ་བརྟེན་ནས་མངོན་འདོད་ཀྱི་དད་པ་འབྱུང་བས།
དེ་ནས་དེ་ལྟ་བུའི་སངས་རྒྱས་ཀྱི་གོ་འཕང་དེ་བདག་གིས་ཅི་ནས་ཀྱང་ཐོབ་པར་
བྱའོ་སྙམ་དུ་སེམས་བསྐྱེད་དོ། །བྱང་ཆུབ་ཀྱི་སེམས་སྐྱེས་པའི་ཚད་ཇི་ལྟ་བུ་ཡིན་
སྙམ་ན། དེ་ལ་ནི་ཐོག་མར་བྱམས་སྙིང་རྗེ་རྒྱུད་ལ་སྐྱེས་པའི་ཚད་ཤེས་དགོས་
པས། རྗེ་རིན་པོ་ཆེའི་ཞལ་ནས། དེ་ལ་སྙིང་རྗེ་སྐྱེས་པའི་ཚད་ནི། སྒོམ་རིམ་དང་
པོ་ལས། གང་གི་ཚེ་ཡིད་དུ་འོང་བའི་བུ་མི་བདེ་བ་བཞིན་དུ་སེམས་ཅན་ཐམས་
ཅད་ལའང་སྡུག་བསྔལ་གཏན་ནས་བྱང་བར་འདོད་པའི་རྣམ་པའི་སྙིང་རྗེ་རང་གི་
ངང་གིས་འཇུག་པ་བདག་ཉིད་ཀྱིས་མཚུངས་པར་འདུག་པར་འགྱུར་བ་དེའི་ཚེ་
རྫོགས་པ་ཡིན་པས་སྙིང་རྗེ་ཆེན་པོའི་མིང་འཐོབ་སྟེ། ཞེས་བུ་ཆུང་ངུ་སྙིང་དུ་ཆེས་
སྡུག་པ་སྡུག་བསྔལ་བར་གྱུར་པ་ལ་མ་དེ་སྙིང་རྗེ་ཇི་ཙམ་སྐྱེ་བ་དེ་ཙམ་པའི་བློ་ཚོད་
ཅིག་སེམས་ཅན་ཐམས་ཅད་ལ་སྙིང་རྗེ་རང་གི་ངང་གིས་སྐྱེ་བ་ན་སྙིང་རྗེ་ཆེན་པོའི་
མཚན་ཉིད་ཚང་བར་གསུངས་སོ། །འདིས་བྱམས་པ་ཆེན་པོ་སྐྱེས་པའི་ཚད་ཀྱང་
རིག་པར་བྱའོ། །ཡང་ལུང་དེའི་འཕྲོས་ཉིད་ནས། དེ་ལྟར་སྙིང་རྗེ་ཆེན་པོ་གོམས་
པའི་སྟོབས་ཀྱིས་སེམས་ཅན་མ་ལུས་པ་དྲང་བར་དམ་བཅས་ནས་བླ་ན་མེད་པ་
- 128 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཡང་ དག་ པར་ རྫོགས་ པའི་ བྱང་ཆུབ་ཏུ་སྨོན་པའི་ རང་བཞིན་གྱི་བྱང་ ཆུབ་ ཀྱི་
སེམས་བསྒྲིམ་མི་དགོས་པར་སྐྱེ་སྟེ་ཞེས་སྨོན་སེམས་བསྐྱེད་པའི་རྒྱུར་སྔར་བཤད་
པའི་སྙིང་རྗེ་ཆེན་པོ་དེ་དགོས་པར་གསུངས་ཏེ། འདིས་ནི་བྱང་ཆུབ་ཀྱི་སེམས་
སྐྱེས་ པའི་ ཚད་ ཀྱང་ཤེས་ པར་ བྱའོ། །ཞེས་ གང་ གསུངས་ པ་ ལྟར་ རོ། །དེ་ལྟར་
བྱམས་སྙིང་རྗེ་ཤུགས་དྲག་ཏུ་འཕེལ་ཏེ་མ་རྒན་སེམས་ཅན་རྣམས་འཁོར་བའི་
གནས་ནས་བསྒྲལ་བར་འདོད་ཅིང་དེའི་དོན་དུ་སངས་རྒྱས་ཀྱི་གོ་འཕང་ཐོབ་
འདོད་ཀྱང་། སངས་རྒྱས་ཀྱི་གོ་འཕང་དེ་ནི་ཡོན་ཏན་མཐའ་ཡས་མུ་མེད་པ་དང་
ལྡན་པས་དེའི་རྒྱུ་ཡང་མཐའ་ཡས་མུ་མེད་པ་ཞིག་བསྒྲུབ་དགོས་ན། བདག་འདྲ་
བས་ནི་ད་ལྟ་སྦྲང་བུ་སོགས་ཀྱིས་སོ་བཏབ་པ་ཙམ་ཡང་མི་བཟོད་ན་དཀའ་སྤྱད་རྒྱ་
ཆེན་པོ་ག་ལ་ནུས། སྐྱོན་སྣ་རེ་འགོག་པ་དང་ཡོན་ཏན་སྣ་རེ་བསྒྲུབ་པའང་ཤིན་ཏུ་
དཀའ་བ་འདི་འདྲ་ན་སྐྱོན་མཐའ་དག་འགོག་ཅིང་ཡོན་ཏན་མཐའ་དག་བསྒྲུབ་
པའི་ཐེག་པ་ཆེན་པོའི་ལམ་རྒྱ་ཆེན་པོ་ལ་སློབ་པར་ག་ལ་ནུས་སྙམ་པ་བྱུང་ན། དེ་
ནི་ཐེག་པ་ཆེན་པོའི་ལམ་བསྒྲུབ་པ་ལ་གེགས་ཤིན་ཏུ་ཆེ་བ་ཡིན་པས་ཐོག་མ་ནས་
འབད་པས་དགག་དགོས་སོ། །དེ་ཡང་སྤྱོད་འཇུག་ལས། །བདག་གིས་བྱང་ཆུབ་
ག་ལ་ཞེས། །སྒྱིད་ལུག་པར་ནི་མི་བྱ་སྟེ། །འདི་ལྟར་དེ་བཞིན་གཤེགས་པ་ནི། །
བདེན་པ་གསུངས་པས་བདེན་འདི་གསུངས། །སྦྲང་བུ་ཤ་སྦྲང་བུང་བ་དང་། །དེ་
བཞིན་སྲིན་བུར་གང་གྱུར་པ། །དེས་ཀྱང་བརྩོན་པའི་སྟོབས་བསྐྱེད་ན། །བྱང་ཆུབ་
འཐོབ་ དཀའ་ བླ་ མེད་ འཐོབ། །བདག་ ལྟ་ རིགས་ ཀྱི་ མིར་ སྐྱེས་ལ། །ཕན་ དང་
གནོད་པ་ངོ་ཤེས་ནས། །བྱང་ཆུབ་སྤྱོད་པ་མ་བཏང་ན། །བདག་གིས་བྱང་ཆུབ་
ཅིས་མི་འཐོབ། །ཅེས་གསུངས་པ་ལྟར་སྟོན་པ་ཐུགས་རྗེ་ཅན་བརྫུན་རྣམ་པ་ཀུན་
，
བྱེ
ལ 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་མི་གསུང་ཞིང་གཅིག་ཏུ་བདེན་པ་འབའ་ཞིག་གསུངས་པ་དེའི་ཞལ་ནས་སྦྲང་
བུ་ལ་སོགས་པའི་དུད་འགྲོ་ཉམ་ཆུང་དག་གིས་ཀྱང་དགེ་བའི་བཤེས་གཉེན་དང་
ཕྲད་ནས་སངས་རྒྱས་ཐོབ་ནུས་པར་གསུངས་ན། བདག་ད་ལྟ་དལ་འབྱོར་གྱི་རྟེན་
བཟང་པོ་འདི་འདྲ་ཐོབ། ཐེག་པ་ཆེན་པོའི་ལམ་མ་ནོར་བར་སྟོན་པའི་བཤེས་
གཉེན་དམ་པ་དང་མཇལ། རང་གི་ངོས་ནས་བླང་དོར་འབྱེད་ནུས་པའི་ཤེས་རབ་
ནི་ཡོད། མཐུན་རྐྱེན་ཐམས་ཅད་ཚང་བའི་སྐབས་འདིར་འབད་ན་ཅིའི་ ཕྱིར་ མི་
ཐོབ་སྙམ་དུ་རང་གིས་རང་གཟེངས་བསྟོད་ནས་སྤྲོ་ཤུགས་ཆེན་པོ་བསྐྱེད་དགོས་
སོ། །གཞན་ཡང་ བཅོམ་ ལྡན་འདས་ཤཱཀྱ་ཐུབ་ པ་ ལ་ སོགས་ པའི་ སངས་ རྒྱས་
རྣམས་ཀྱང་ཐོག་མ་རང་ནས་སངས་རྒྱས་ཟིན་པ་ཞིག་མིན་གྱི། བདག་འདྲ་བའི་ཐ་
མལ་པ་ཞིག་དགེ་བའི་བཤེས་གཉེན་རེ་དང་མཇལ་བའི་དྲིན་ལས་ལམ་བགྲོད་དེ་
སངས་ རྒྱས་ པ་ཤ་ སྟག་ ཡིན་ པས། བདག་ གིས་ ཀྱང་ ད་ རེས་ དགེ་བའི་བཤེས་
གཉེན་དང་མཇལ་མན་ངག་ཐོབ་པ་འདི་ཆུད་མ་ཟོས་པར་བྱས་ཏེ་འབད་ན་སངས་
རྒྱས་ཅིའི་ཕྱིར་མི་ཐོབ་སྙམ་དུ་བསམས་ནས་ཡིད་ཞུམ་པ་དགག་ཅིང་སྤྲོ་བ་བསྐྱེད་
པར་ བྱ་ སྟེ། དཀོན་མཆོག་ སྤྲིན་ ལས། བྱང་ ཆུབ་ སེམས་ དཔའ་ནི་འདི་ ལྟར་ དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་
དག་མངོན་པར་ རྫོགས་པར་ སངས་རྒྱས་པ་དེ་དག་དང་གང་དག་མངོན་པར་
རྫོགས་པར་འཚང་རྒྱ་བ་དེ་དག་དང་། གང་དག་མངོན་པར་འཚང་རྒྱ་བར་འགྱུར་
བ་དེ་དག་ཀྱང་ཚུལ་འདི་འདྲ་བ་དང་ལམ་འདི་འདྲ་བ་དང་བརྩོན་འགྲུས་འདི་འདྲ་
བས་ མངོན་ པར་ རྫོགས་ པར་ སངས་ རྒྱས། མངོན་ པར་ རྫོགས་ པར་ འཚང་ རྒྱ།
མངོན་པར་རྫོགས་པར་འཚང་རྒྱ་བར་འགྱུར་ཞེས་བྱ་བ་ནས་དེ་བཞིན་གཤེགས་
- 130 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པ་དེ་དག་ཀྱང་དེ་བཞིན་གཤེགས་པར་གྱུར་པ་ཤ་སྟག་ལས་མངོན་པར་རྫོགས་
པར་སངས་རྒྱས་པ་མ་ཡིན་གྱི། བདག་ཀྱང་ཅི་ནས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བར་སེམས་
ཅན་ཐམས་ཅད་དང་ཐུན་མོང་གི་བརྩོན་འགྲུས་དང་སེམས་ཅན་ཐམས་ཅད་ལ་
དམིགས་པའི་བརྩོན་འགྲུས་ཀྱིས་བདག་གིས་ཀྱང་དེ་ལྟ་དེ་ལྟར་བཙལ་ལོ་འབད་
དོ། །ཞེས་དང་། ཡོན་ཏན་མཐའ་ཡས་པར་བསྟོད་པ་ལས་ཀྱང་། གང་སུ་ལ་ལ་
དག་གིས་བདེར་གཤེགས་གོ་འཕང་བརྙེས་པ་དེ་དག་ཀྱང་། །འདི་བས་ཤིན་ཏུ་
སྨོད་པའི་གནས་སྐབས་དག་ཏུ་ལྷུང་བ་བྱུང་ངོ་ཞེས། །དེ་སླད་ཁྱོད་ཀྱིས་ཉམ་ངར་
ལྷུང་བའི་ཚེ་ཡང་བདག་ཉིད་སྨད་མ་མཛད། །བདག་ལ་སྨོད་པ་མི་རུང་སྐྱེས་བུ་
དར་བ་ཞུམ་པར་བགྱིད་པ་ལགས། །ཞེས་གསུངས་པ་ལྟར་རོ། །ཡང་འདི་སྙམ་དུ་
ལམ་ལ་བསྒྲུབ་པ་བྱེད་ནུས་ཀྱང་། སངས་རྒྱས་བསྒྲུབ་པ་ལ་མགོ་དང་རྐང་ལག་
ལ་སོགས་པ་ཐམས་ཅད་སེམས་ཅན་ལ་གཏོང་དགོས་ན་དེ་བདག་གིས་མི་ནུས་སོ་
སྙམ་ན། སྤྱོད་འཇུག་ལས། འོན་ཏེ་རྐང་ལག་ལ་སོགས་པ། །གཏང་དགོས་བདག་
ནི་ འཇིགས་ ཞེ་ ན། །ལྕི་ དང་ ཡང་ བ་ མ་ དཔྱད་ པར། །རྨོངས་ པས་ བདག་ ནི་
འཇིགས་པར་ཟད། །བསྐལ་པ་བྱེ་བ་གྲངས་མེད་དུ། །ལན་གྲངས་དུ་མར་བཅད་
པ་དང་། །དབུག་དང་བསྲེག་དང་གཤེགས་འགྱུར་གྱིས། །བྱང་ཆུབ་ཐོབ་པར་མི་
འགྱུར་རོ། །བདག་གིས་བྱང་ཆུབ་བསྒྲུབ་པ་ ཡི། །སྡུག་བསྔལ་འདི་ནི་ཚོད་ཡོད་
དེ། །ཟུག་རྔུ་ཁོང་བརླག་གནོད་བསལ་ཕྱིར། །ལུས་རྨ་བཏོད་པའི་ སྡུག་བསྔལ་
བཞིན། །སྨན་པ་ཀུན་ཀྱང་གསོ་དཔྱད་ཀྱིས། །མི་བདེ་བ་ཡིས་ནད་མེད་བྱེད། །དེ་
བས་ སྡུག་ བསྔལ་ མང་ པོ་ དག །གཞོམ་ ཕྱིར་ མི་ བདེ་ ཆུད་ བཟོད་ བྱ། །ཞེས་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གསུངས་ པ་ལྟར་ལམ་ལ་མ་བསླབས་ པར་ རང་དགར་ འཁོར་བའི་གནས་སུ་
བསྡད་པ་ལའང་། མགོ་བོ་བཅད་པ་དང་རྐང་ལག་བཅད་པ་དང་། མེ་ནང་དུ་
བསྲེག་པ་ལ་སོགས་པའི་སྡུག་བསྔལ་བརྗོད་ལས་འདས་པ་ཞིག་སྔར་འཁོར་བ་
མཐའ་མེད་ནས་ད་བར་དུ་མྱོང་ཞིང་ད་དུང་ཡང་མྱོང་དགོས་ན། སྡུག་བསྔལ་
མཐའ་མེད་དེ་འདྲ་ལ་མི་བཟོད་པའི་སེམས་སྐད་ཅིག་ཀྱང་མི་སྐྱེ་བར་སངས་རྒྱས་
བསྒྲུབ་པའི་ཕྱིར་དཀའ་སྤྱད་ཕྲ་མོ་རེ་བྱེད་པ་ལ་དེ་འདྲ་མི་བཟོད་སྙམ་པ་ནི་གཅེས་
འཛིན་འགོང་པོས་བསླུས་པར་ཟད་དོ་སྙམ་དུ་བསམས་ལ་སྙིང་སྟོབས་བསྐྱེད་
དོ། །མགོ་དང་རྐང་ལག་སོགས་གཏོང་བ་རེ་ཡང་ད་ལྟའི་གནས་སྐབས་འདི་འདྲ་
བ་བརྟན་པ་མ་ཐོབ་པ་གང་ཡང་གདེང་མེད་པའི་སྐབས་སུ་གཏོང་བར་གསུངས་པ་
མིན་གྱི། སྙིང་རྗེ་ཆེན་པོའི་སྟོབས་ཆེས་ཆེར་རྒྱས་ནས་མི་ཉམས་པའི་གདེང་ཐོབ་
པ་ན་གཏོང་བ་ཡིན་པས་དེའི་ཚེ་དཀའ་བ་དང་འཇིགས་པ་ཡོང་དོན་མེད་དེ། སྤྱོད་
འཇུག་ལས། གསོ་དཔྱད་ཕལ་པ་འདི་འདྲ་བའང་། །སྨན་ པའི་ མཆོག་གིས་མ་
མཛད་ དེ། །ཆོ་ ག་ ཤིན་ཏུ་ འཇམ་ པོ་ ཡིས། །ནད་ ཆེན་ དཔག་ མེད་ གསོ་ བར་
མཛད། །ཚོད་ མ་ ལ་ སོགས་ སྦྱིན་ པ་ ལའང་། །འདྲེན་ པས་ ཐོག་ མར་ སྦོར་ བ་
མཛད། །དེ་ལ་གོམས་ནས་ཕྱིས་ནས་ནི། །རིམ་གྱིས་རང་གིས་ཤ་ཡང་གཏོང་། །
གང་ཚེ་རང་གི་ལུས་ལ་ནི། །ཚོད་སོགས་ལྟ་བུའི་བློ་སྐྱེས་པ། །དེ་ཚེ་ཤ་ལ་སོགས་
གཏོང་ བ། །དེ་ ལ་ དཀའ་ བ་ ཅི་ ཞིག་ ཡོད། །སྡིག་ པ་ སྤངས་ ཕྱིར་ སྡུག་ བསྔལ་
མེད། །མཁས་པའི་ཕྱིར་ན་མི་དགའ་མེད། །འདི་ལྟར་ལོག་པར་རྟོགས་པ་དང་། །
སྡིག་ པས་སེམས་དང་ལུས་ལ་གནོད། །བསོད་ནམས་ཀྱིས་ནི་ལུས་བདེ་ལ། །
མཁས་པ་ཡིས་ནི་སེམས་བདེ་ན། །གཞན་དོན་འཁོར་བར་གནས་ཀྱང་ནི། །སྙིང་
- 132 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རྗེ་ ཅན་དག་ཅི་སྟེ་སྐྱོ། །ཞེས་དང་། དེ་བས་སྐྱོ་ངལ་ཀུན་སེལ་བའི། །བྱང་ཆུབ་
སེམས་ཀྱི་རྟ་ཞོན་ནས། །བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་
སྒྱིད་ལུག་འགྱུར། །ཞེས་གསུངས་པ་ལྟར་རོ། །བསྐལ་པ་གྲངས་མེད་གསུམ་ལ་
སོགས་པ་དུས་རིང་པོར་ལམ་ལ་བསླབ་དགོས་པས་དེ་ཙམ་མི་ནུས་སྙམ་དུ་ཞུམ་
པ་ཡང་མི་བྱ་སྟེ། སྡུག་བསྔལ་ཚབས་ཆེན་གྱིས་གདུངས་ན་ནི་དུས་ཐུང་ངུ་ཟླ་རེ་
ཙམ་ལའང་ཤིན་ཏུ་སྐྱོ་ཞིང་ཡིད་མི་བདེ་ཆེར་སྐྱེ་ལ། སྡུག་བསྔལ་མེད་ཅིང་ལུས་
སེམས་བདེ་བས་གང་ན་ནི་དུས་ཤིན་ཏུ་རིང་ཡང་སྐྱོ་བའི་དོན་མེད་ཅིང་། ཇི་ཙམ་
བདེ་བ་ཙམ་དུ་དགའ་བ་འཕེལ་བ་ལས་སྐྱོ་བའི་ཡིད་མི་བདེ་མི་སྐྱེའོ། །དེ་ལྟར་
ཡང་རིན་ཆེན་འཕྲེང་བ་ལས། སྡུག་བསྔལ་བ་ལ་དུས་ཐུང་ཡང་། །བཟོད་དཀའ་
ཡུན་རིང་སྨོས་ཅི་དགོས། །སྡུག་བསྔལ་མེད་ཅིང་བདེ་བ་ལ། །མཐའ་ཡས་དུས་
ཀྱང་ཅི་ཞིག་གནོད། །དེ་ལ་ལུས་ཀྱི་སྡུག་བསྔལ་མེད། །ཡིད་ཀྱི་སྡུག་བསྔལ་ག་ལ་
ཡོད། །དེ་ནི་སྙིང་ རྗེས་འཇིག་རྟེན་སྡུག །དེ་ཉིད་ཀྱིས་ནི་ཡུན་རིང་གནས། །དེ་
བས་སངས་རྒྱས་རིང་ཐོགས་ཞེས། །བློ་དང་ལྡན་པ་སྐྱིད་མི་ལུག །ཉེས་ཟད་ཡོན་
ཏན་དོན་དུ་ནི། །འདི་ལ་རྟག་ཏུ་འབད་པར་བྱ། །ཞེས་གསུངས་པ་ལྟར་རོ། །སྙིང་
རྗེ་ཆེན་པོའི་སྟོབས་ཆེས་ཆེར་རྒྱས་པ་ན་གཞན་ལ་སྡུག་བསྔལ་འབྱུང་བའི་རྒྱུ་བྱེད་
པ་རྣམས་ཀྱང་སེམས་དཔའ་ཆེན་པོ་དེ་ལ་བདེ་བའི་རྒྱུར་གྱུར་ནས་སྣང་བ་ཐམས་
ཅད་ཡིད་ལ་བདེ་བ་སྐྱེ་བའི་རྐྱེན་དུ་འགྱུར་བ་ཞིག་ཡོད་དེ། བསླབ་བཏུས་ལས།
དེ་ལ་སྡུག་བསྔལ་ཆུང་ངུ་ལ་གོམས་པ་སྔོན་དུ་བཏང་ན། དཀའ་བ་དང་ཤིན་ཏུ་
དཀའ་བ་ལའང་གོམས་པ་འགྲུབ་སྟེ། དཔེར་ན་གོམས་པའི་དབང་གིས་སེམས་
ཅན་ཐམས་ཅད་སྡུག་བསྔལ་ལ་བདེ་བར་འདུ་ཤེས་པ་བཞིན་དུ་སྡུག་བསྔལ་བྱུང་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བ་ཐམས་ཅད་ལ་བདེ་བར་འདུ་ཤེས་ཉིད་དུ་ཉེ་བར་གནས་ པར་འགྱུར་རོ། །
འདིའི་རྒྱུ་མཐུན་པའི་འབྲས་བུ་ནི་ཆོས་ཐམས་ཅད་བདེ་བས་ནོན་པ་ཞེས་བྱ་བའི་
ཏིང་ངེ་འཛིན་ཐོབ་པ་ཡིན་ནོ། །ཞེས་དང་། དེ་ལྟར་འབྱུང་བའི་ཁུངས་ཡབ་སྲས་
མཇལ་བའི་མདོ་ལས། བཅོམ་ལྡན་འདས་ཆོས་ཐམས་ཅད་ལ་བདེ་བས་ནོན་པ་
ཞེས་བྱ་བའི་ཏིང་ངེ་འཛིན་མཆིས་ཏེ། ཏིང་ངེ་འཛིན་དེ་ཐོབ་པས་བྱང་ཆུབ་སེམས་
དཔའ་སེམས་དཔའ་ཆེན་པོ་དམིགས་པའི་དངོས་པོ་ཐམས་ཅད་ལ་བདེ་བའི་ཚོར་
བ་ཤ་སྟག་མྱོང་བར་འགྱུར་ཞིང་། སྡུག་བསྔལ་གྱི་ཚོར་བ་མི་མྱོང་ལ། སྡུག་བསྔལ་
ཡང་མ་ལགས་བདེ་བ་ཡང་མ་ལགས་པ་ཡང་མི་མྱོང་སྟེ། སེམས་ཅན་དམྱལ་བའི་
གནོད་པས་གནོད་པར་བགྱིས་ཀྱང་བདེ་བའི་འདུ་ཤེས་ཉེ་བར་གནས་པ་དང་།
མིའི་གནོད་པས་གནོད་པར་བགྱིས་ཀྱང་བདེ་བའི་འདུ་ཤེས་ཉེ་བར་གནས་པ་
དང༌། ལག་པ་བཅད་དམ། རྐང་པ་བཅད་དམ། རྐང་ལག་བཅད་དམ། རྣ་བའམ།
སྣའམ། རྣ་བ་དང་སྣ་གཏུབས་ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་
བ་དང་། སྦ་ལྕག་གིས་བཞུས་སམ། སྦ་ལྕག་ཕྱེད་ཚལ་ལམ། ལྕག་གིས་བཞུས་
ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་བ་དང་། བཙོན་རར་བཅུག་
གམ། ལྕགས་སྒྲོག་དང་ཤིང་སྒྲོག་ཏུ་བཅུག་གམ། བཙོན་ར་དམ་པོ་ལ་རྒྱས་བཏབ་
བམ། བྱིས་ པའི་ གཙུག་ཕུད་ ལྟར་ བཅིངས་ སམ། དུགས་ ཀྱི་སྣོད་ ལྟར་ བདུགས་
སམ། བུ་རམ་ཤིང་བརྡུང་བ་ལྟར་བརྡུངས་སམ། འདམ་བུ་གཞོམ་པ་ལྟར་བཅོམ་
མམ། འབྲུ་མར་གྱི་མར་མེ་ལྟར་འབར་བར་བྱས་སམ། མར་གྱི་མར་མེ་དང་ཞོ་
བསྐོལ་བ་ལྟར་འབར་བར་ བྱས་ ཀྱང་བདེ་བའི་ འདུ་ཤེས་ཉེ་བར་གནས་པར་
འགྱུར་བ་དང༌། མེའི་ནང་དུ་བོར་ རམ། སེང་གེའི་ཁར་སྟབས་སམ། སྟག་གིས་
- 134 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཁར་སྟབས་སམ། སྐམ་དྲིལ་བྱ་བ་ལྟར་དྲིལ་ལམ། བྱི་བོའི་ཆད་པ་ལྟ་བུས་བཅད་
དམ། ཉེས་ པ་ བྱུང་ བ་ བསྒྲགས་ པ་ ལྟར་ བསྒྲགས་ སམ། ཀར་ཤ་པ་ན་ ཙམ་དུ་
གཏུབས་སམ། འབྲས་ཆན་གཙོས་པ་ལྟར་བཙོས་སམ། གླང་པོ་ཆེ་རྣམས་ཀྱིས་
བཅོམ་ཀྱང་བདེ་བའི་འདུ་ཤེས་ཉེ་བར་གནས་པར་གྱུར་པ་དང་། མིག་ཕྱུང་ངམ་
གསལ་ཤིང་གི་རྩེ་མོ་ལ་བཞག་གམ། གསད་པའི་གནས་སུ་འཁྲིད་དེ། རྣམ་པ་
ཐམས་ཅད་དུ་མགོ་གཅོད་ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་ཏེ།།
བདེ་བ་ཡང་མ་ལགས། མི་བདེ་བ་ཡང་མ་ལགས་པའི་འདུ་ཤེས་རྣམ་པ་ཐམས་
ཅད་དུ་མི་འབྱུང་ངོ༌། །དེ་ཅིའི་སླད་དུ་ཞེ་ན། འདི་ལྟར་བྱང་ཆུབ་སེམས་དཔའ་
སེམས་དཔའ་ཆེན་པོ་དེས། ཡུན་རིང་པོ་ནས་སྤྱད་པ་སྤྱོད་པའི་ཚེ་སྨོན་ལམ་འདི་
ལྟར་བཏབ་སྟེ། གང་གིས་བདག་ལ་ཁ་ཟས་བྱིན་པ་དེ་དག་ཉེ་བར་ཞི་བའི་བདེ་བ་
ཐོབ་པར་གྱུར་ཅིག །གང་གིས་བདག་ལ་སྐོམ་ བླུད་པ་དེ་དག་དང་། གང་གིས་
བདག་ལ་རིམ་གྲོ་བྱས་པ་དང་། བཀུར་སྟི་བྱས་པ་དང་། བསྟི་སྟང་བྱས་པ་དང༌།
མཆོད་པ་བྱས་པ་དེ་དག་ཐམས་ཅད་ཀྱང་ཉེ་བར་ཞི་བའི་བདེ་བ་ཐོབ་པར་གྱུར་
ཅིག །གང་ཡང་བདག་ལ་གཤེ་བར་བྱེད་པ་དང་། མི་བདེ་བ་བྱེད་པ་དང་། བརྡེག་
པ་དང༌། མཚོན་གྱིས་འདེབས་པ་དང༌། རྣམ་པ་ཐམས་ཅད་དུ་སྲོག་གཅོད་པའི་
བར་དུ་བྱེད་པ་དེ་དག་ཐམས་ཅད་ཀྱང་བྱང་ཆུབ་ཀྱི་བདེ་བ་ཐོབ་ཅིང་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་གྱུར་
ཅིག་ཅེས་སྨོན་ལམ་བཏབ་སྟེ། དེ་ཡིད་ལ་བྱང་བ་དེ་དག་དང་ལྡན་ཞིང་དེ་ལྟ་བུའི་
ལས་དང་དེ་ལྟའི་སྨོན་ལམ་དང་ལྡན་པས་སེམས་ཅན་ཐམས་ཅད་ཀྱི་རྗེས་སུ་སོང་
བའི་བདེ་བའི་འདུ་ཤེས་ལ་བརྟེན་ཅིང་བསྙེན་ལ་སྒོམ་ཞིང་མང་དུ་བྱེད་དེ། དེ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ལས་དེའི་རྣམ་པར་སྨིན་པས་ཆོས་ཐམས་ཅད་ལ་བདེ་བས་ནོན་པ་ཞེས་བྱ་བའི་
ཏིང་ངེ་འཛིན་རབ་ཏུ་འཐོབ་བོ། །གང་གི་ཚེ་བྱང་ཆུབ་སེམས་དཔའ་ཆོས་ཐམས་
ཅད་ལ་བདེ་བས་ནོན་པའི་ཏིང་ངེ་འཛིན་ཐོབ་པར་གྱུར་པ་དེའི་ཚེ་བདུད་ཀྱི་ལས་
ཐམས་ཅད་ཀྱིས་མི་འཕྲོགས་ཤིང་མི་འཁྲུགས་པར་འགྱུར་རོ། །ཞེས་གསུངས།
མདོ་སྡེའི་རྒྱན་ལས་ཀྱང་། བྱང་ཆུབ་སེམས་དཔའི་སྦྱིན་པ་ནི། སེམས་ཅན་གཅིག་
བདེ་བསྐལ་མང་དུ། །གནོད་པ་བྱེད་ཀྱང་དགའ་འགྱུར་ན། །དེ་ལས་བཟློག་པ་
སྨོས་ཅི་དགོས། །ལུས་ཅན་རྣམས་ནི་གང་ཕྱིར་ནོར་འདོད་པ། །བརྟན་རྣམས་དེ་
ཉིད་ལུས་ཅན་རྣམས་ལ་གཏོང་། །སྐྱེ་བོ་རྣམས་ནི་ལུས་ཕྱིར་ནོར་འདོད་དེ། །དེ་
ཉིད་བརྟན་རྣམས་བརྒྱ་ཕྲག་རྣམས་སུ་གཏོང་། །གང་ཚེ་ལུས་ཉིད་གཏོང་ཡང་ཡིད་
སྡུག་མི་བསྔལ་བ། །དེ་ཚེ་ རྫས་ངན་ ལྟ་ ལ་ སྨོས་ཀྱང་ཅི་ཞིག་དགོས། །དེ་འདི་
འཇིག་རྟེན་འདས་པ་དེ་དེས་དགའ་འགྱུར་བ། །གང་ཡིན་དེ་ནི་དེ་ཡི་ཡང་དག་བླ་
མ་ཡིན། །ཇི་ལྟར་བློ་ལྡན་འདི་ན་ཀུན་གཏོང་བས། །དོན་གཉེར་སྐྱེ་བོ་དགའ་བས་
དགའ་བ་ལྟར། །དེ་ལྟར་སློང་མོ་བ་དག་བླང་བྱ་བ། །འདོད་དགུ་ཐོབ་པ་དག་གིས་
དགའ་མི་འགྱུར། །ཞེས་དང༌། ཇི་ལྟར་བདེ་བ་གསུམ་གྱིས་ཚིམ་པའི་ཡིད། །བརྩེ་
ལྡན་ཡོངས་སུ་གཏོང་བས་དགའ་འགྱུར་བ། །ལོངས་སྤྱོད་ཅན་དག་ཉེ་བར་སྤྱད་
པ་ཡིས། །དེ་ལྟར་དགའ་བར་འགྱུར་བ་མ་ཡིན་ནོ། །ཞེས་དང་། དབུ་མ་ལ་འཇུག་
པ་ལས། ཇི་ལྟར་བྱིན་ཅིག་ཅེས་སྒྲ་ཐོས་བསམ་ལས། །རྒྱལ་སྲས་བདེ་འབྱུང་དེ་ལྟ་
ཐུབ་རྣམས་ལ། །ཞི་བར་ཞུགས་ པས་བདེ་བ་བྱེད་མིན་ན། །ཐམས་ཅད་བཏང་
བས་ལྟ་ཞིག་སྨོས་ཅི་དགོས། །ཞེས་གསུངས་པ་ལྟར་རོ། །བདག་གཞན་མཉམ་
བརྗེའི་སེམས་རིན་པོ་ཆེ་སྟོབས་ཆེས་ཆེར་རྒྱས་པའི་ཚེ་ཐ་ན་གཉིད་ལོག་པའི་
- 136 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གནས་སྐབས་ཚུན་ཆད་དུའང་བསོད་ནམས་ནམ་མཁའ་དང་མཉམ་པ་སྐད་ཅིག་
ལ་ འཕེལ་ ཏེ་ ཚོགས་ རྫོགས་ པ་ ལ་ཚེགས་མེད་དེ། རིན་ཆེན་འཕྲེང་ བ་ ལས།
ཕྱོགས་རྣམས་ཀུན་ཏུ་ནམ་མཁའ་དང་། །ས་དང་ཆུ་དང་མེ་དང་རླུང་། །ཇི་ལྟར་
མཐའ་ཡས་དེ་བཞིན་དུ། །སྡུག་བསྔལ་སེམས་ཅན་མཐའ་ཡས་འདོད། །སེམས་
ཅན་ མཐའ་ ཡས་ དེ་ དག་ ནི། །བྱང་ ཆུབ་ སེམས་ དཔའ་ སྙིང་ བརྩེ་ བས། །སྡུག་
བསྔལ་དག་ལས་དྲངས་བྱས་ཏེ། །སངས་རྒྱས་ཉིད་ལ་དགོད་པར་ངེས། །དེ་ལྟར་
བརྟན་པར་གནས་དེ་ནི། །མི་ཉལ་བའམ་ཉལ་ཡང་རུང་། །ཡང་དག་བླངས་པ་
ནས་ བཟུང་ སྟེ། །བག་མེད་གྱུར་ཀྱང་ སེམས་ཅན་རྣམས། །མཐའ་ ཡས་ ཕྱིར་ན་
སེམས་ཅན་བཞིན། །བསོད་ནམས་མཐའ་ཡས་རྟག་གསོག་འགྱུར། །མཐའ་ཡས་
དེས་ ན་ སངས་ རྒྱས་ ཉིད། །མཐའ་ ཡས་ འཐོབ་ མི་ དཀའ་ ཞེས་ བྱ། །གང་ཞིག་
དཔག་མེད་དུས་གནས་ཏེ། །ལུས་ཅན་དཔག་ཏུ་མེད་དོན་དུ། །བྱང་ཆུབ་དཔག་ཏུ་
མེད་འདོད་ཅིང་། །དགེ་བ་དཔག་ཏུ་མེད་བྱེད་པ། །དེས་ཀོ་བྱང་ཆུབ་དཔག་མེད་
ཀྱང་། །དཔག་ཏུ་མེད་པ་རྣམ་བཞི་ཡིས། །ཚོགས་ཀྱི་རིང་པོར་མི་ཐོགས་པར། །
ཇི་ ལྟ་བུར་ན་འཐོབ་ མི་འགྱུར། །ཞེས་ གསུངས་ པ་ལྟར་ རོ། །དེ་ལྟ་བུའི་སྤྲོ་བ་
བསྐྱེད་ཚུལ་མ་ཤེས་པར་ཐེག་པ་ཆེན་པོའི་ཡོན་ཏན་རྒྱ་མཚོ་ལྟ་བུ་རྣམས་ཐོས་པ་ན་
དེ་འདྲ་སུས་ནུས་སྙམ་དུ་ཞུམ་པ་སྐྱེས་ན་ཐེག་པ་ཆེན་པོའི་ལམ་ལས་ཆེས་རིང་
བར་འགྱུར་ཞིང་། ཞུམ་པ་དེ་བཀག་ནས་སྤྲོ་བ་བསྐྱེད་ཤེས་ན་ནི་ཡོན་ཏན་ཐམས་
ཅད་མྱུར་དུ་འཕེལ་བར་འགྱུར་བས་གནད་ཤིན་ཏུ་ཆེ་སྟེ། རྗེ་རིན་པོ་ཆེའི་ཞལ་
ནས། དེས་ན་བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་ཆེས་ཤིན་ཏུ་ཤུགས་
དྲག་ནས། ཡིད་བསྐྱོད་པས་སེམས་ཅན་གྱི་དོན་དུ་སངས་རྒྱས་དུས་ཐུང་ངུ་ཞིག་ལ་
137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐོབ་ན་སྙམ་པ་ཡིན་ན་ཤིན་ཏུ་ངོ་མཚར་ཡང་། དེ་དག་གི་ཕྱོགས་ན་ཡང་མེད་པའི་
ཚེ་དུས་ཤིན་ཏུ་རིང་བ་དང་། སྤྱོད་པ་མཐའ་ཡས་པ་སློབ་དགོས་པ་དང་དཀའ་
སྤྱད་མང་དུ་དགོས་པ་རྣམས་མཐོང་བ་ན། དེ་ལྟར་སོང་ན་སུས་ནུས་སྙམ་ནས་ཉེ་
ལམ་ འཚོལ་བ་ སྐད་བྱེད་ན་ནི་ སྨོན་ སེམས་ ལ་བརྒྱུད་ནས་གནོད་ཅིང་འཇུག་
སེམས་ལ་དངོས་སུ་གནོད་ལ། ཐེག་ཆེན་གྱི་རིགས་ཀྱི་ནུས་པ་ཇེ་དམན་དུ་སོང་
ནས་འཚང་རྒྱ་བ་ལ་ཆེས་རིང་དུ་འགྲོ་སྟེ། བྱང་ཆུབ་ཀྱི་སེམས་ཀྱི་སྟོབས་ཆེས་ཆེར་
རྒྱས་པ་བྱེད་པའི་ཚུལ་རྒྱལ་བའི་དགོངས་པ་ཀླུ་སྒྲུབ་དང་ཐོགས་མེད་ཀྱི་གཏན་ལ་
ཕབ་པ་དང་ལེགས་པར་འགལ་ཕྱིར་རོ། །དེ་ལྟར་ན་ཞུམ་ནས་བསྡད་པས་ནི་ཅི་ལ་
ཡང་མི་ཕན་ཞིང་ཇེ་ཞུམ་དུ་འགྲོ་བས་བྱང་ཆུབ་བསྒྲུབ་པའི་ཐབས་རྣམས་ལེགས་
པར་ཤེས་པར་བྱས་ནས་བློ་གཟེངས་བསྟོད་ན་དོན་རྣམས་འགྲུབ་པ་ལག་ན་ཡོད་
པ་དང་འདྲ་སྟེ། སྐྱེས་རབས་ལས། ཞུམ་པས་ཕོངས་ལས་ཐར་ལ་མི་ཕན་གྱི། །དེ་
བས་མྱ་ངན་གདུང་བར་མ་བྱེད་པར། །དགོས་པའི་དོན་བསྒྲུབ་མཁས་ལ་བརྟེན་
བྱས་ནས། །རབ་ཏུ་དཀའ་བའང་སླ་བས་ཐར་བར་འགྱུར། །དེ་བས་འཇིགས་ཤིང་
མི་དགའ་མ་བྱེད་པར། །ཇི་ལྟར་བྱ་བའི་ཐབས་ ཀྱིས་དགོས་པ་སྒྲུབས། །མཁས་
པའི་གཟི་བརྗིད་བརྟན་པས་གཟེངས་བསྟོད་ན། །དོན་རྣམས་ཐམས་ཅད་འགྲུབ་
པ་ལག་ན་ཡོད། །ཅེས་སོ། །འཕགས་པ་ཐོགས་མེད་ཀྱིས་རྒྱ་ཆེན་པོ་ལ་སློབ་ཚུལ་
རྣམས་ལེགས་པར་ཤེས་ཀྱང་ཞུམ་པ་མེད་པ་དང་། ཡོན་ཏན་ངན་ངོན་ཙམ་གྱིས་
ཆོག་ཤེས་མི་བྱེད་པ་གཉིས་དང་ལྡན་པ་ཞིག་དགོས་པར་ཡང་ཡང་གསུངས་པ་ལ།
ད་ལྟ་ནི་ཡོན་ཏན་ལྟར་སྣང་རེའམ་ཡོན་ཏན་མཚན་ཉིད་པ་ཡིན་ཀྱང་ཕྱོགས་གཅིག་
ཙམ་ཞིག་སྐྱེས་ན་ལམ་གྱི་ས་ཆེན་པོ་ཞིག་བཅད་དོ་སྙམ་ཞིང་དེ་ཀ་གོམས་པས་
- 138 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཆོག་པར་འཛིན་ལ། ལམ་གྱི་གནད་ལ་མཁས་པ་ཞིག་གིས་ལུང་རིགས་ཀྱི་རྐྱ་བར་
ནས་བཏོན་ནས་དེ་ཡང་ཡོན་ཏན་ཆ་གཅིག་ཡིན་མོད། འོན་ཀྱང་དེ་ཙམ་གྱིས་གར་
ཡང་མི་ཕྱིན་ཏོ་ཞེས་བརྡ་སྤྲད་དེ་གོ་རྒྱུ་ཞིག་བྱུང་ན་ཡིད་ཤིན་ཏུ་ཞུམ་ནས་འགྲོ་བར་
སྣང་བས་ཡོན་ཏན་ཕྱོགས་རེས་ཆོག་པར་མི་འཛིན་པར་གོང་མའི་ཁྱད་པར་འཚོལ་
བ་དང༌། བསླབ་བྱ་མཐའ་ཡས་པ་ལ་སློབ་དགོས་ཀྱང་ཞུམ་པ་མེད་པ་ཤིན་ཏུ་
དཀོན་པར་སྣང་ངོ༌། །ཞེས་གསུངས་སོ། །དེ་ལྟར་ཞུམ་པ་བཀག་ནས་སྤྲོ་བ་བསྐྱེད་
ཚུལ་རྣམས་ཤེས་པར་བྱས་ལ་སྙིང་སྟོབས་ཆེན་པོ་བསྐྱེད་དགོས་ཏེ། ཐེག་པ་ཆེན་
པོའི་ལམ་ཐམས་ཅད་སེམས་རིན་པོ་ཆེ་འདིའི་འཕྲུལ་གྱིས་བྱེད་དགོས་པ་ཤ་སྟག་
ཡིན་པས་རྐྱེན་གང་གིས་ཀྱང་ལྡོག་པར་མི་ནུས་པའི་སྙིང་སྟོབས་ཆེན་པོ་བསྐྱེད་པ་
ཤིན་ཏུ་གལ་ཆེའོ། །སྙིང་སྟོབས་ཇི་ལྟར་བསྐྱེད་པ་ནི། རྗེ་རིན་པོ་ཆེའི་ཞལ་ནས།
བྱང་སེམས་རྣམས་བརྩོན་འགྲུས་རྩོམ་པ་ན་སྦྱོར་བའི་སྔ་རོལ་ནས་སེམས་ཀྱི་སྤྲོ་བ་
སྔོན་དུ་འགྲོ་བའི་བསམ་པའི་གོ་ཆ་འདི་ལྟ་བུ་གྱོན་པ་བྱེད་དེ། བདག་ནི་བསྐལ་པ་
ཆེན་པོ་སྟོང་དང་ཡུན་མཉམ་པའི་ཉིན་ཞག་བསགས་པའི་བསྐལ་པ་ཆེན་པོ་གྲངས་
མེད་པ་གསུམ་བྱེ་བ་ཕྲག་འབུམ་འགྱུར་གྱིས་སེམས་ཅན་གཅིག་གི་སྡུག་བསྔལ་
བསལ་བའི་ཕྱིར་དུ་སེམས་ཅན་དམྱལ་བ་ཁོ་ནར་གནས་ནས་སངས་རྒྱས་འཐོབ་
པར་གྱུར་ནའང་སྤྲོ་བར་བྱེད་དེ་རྫོགས་བྱང་གི་ཕྱིར་དུ་བརྩོན་པར་བྱེད་ལ་བརྩོན་
འགྲུས་ ལ་ཞུགས་ པའང་མི་གཏོང་ན། དུས་ ཀྱི་ཡུན་དེ་ ལས་ ཐུང་ བ་ དང་ སྡུག་
བསྔལ་ཆེས་ཆུང་བས་ལྟ་ཅི་སྨོས་སྙམ་པ་དེ་ལྟ་བུ་ནི་གོ་ཆའི་བརྩོན་འགྲུས་སོ། །
བྱང་སེམས་གང་བརྩོན་འགྲུས་དེ་འདྲ་བ་ལ་མོས་པ་ཙམ་དང་དད་པ་ཙམ་བསྐྱེད་
པ་དེ་ཡང་བརྟན་པོ་ཡིན་ཏེ། བླ་མེད་བྱང་ཆུབ་ཀྱི་ཕྱིར་དུ་བརྩོན་འགྲུས་རྩོམ་པ་
9 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དཔག་ཏུ་མེད་པའི་རྒྱུ་བརྟས་པར་བྱེད་ན་བརྩོན་འགྲུས་དེ་དང་ལྡན་པ་ལྟ་ཅི་སྨོས།
དེ་ལ་ནི་བྱང་ཆུབ་དང་གཞན་གྱི་ཕྱིར་དུ་ལས་གང་ལ་སེམས་ཞུམ་པའི་དཀའ་བ་
སྤྱོད་དགོས་པའི་བྱ་དཀའ་བ་ཅི་ཡང་མེད་པར་བྱང་ས་ལས་གསུངས་ཏེ། འདི་འདྲ་
བའི་བསམ་པ་ལ་གོམས་པར་བྱས་ན་ཐེག་པ་ཆེན་པོའི་རིགས་ཀྱི་ནུས་པ་སང་ངེས་
པའི་རྒྱུར་འགྲོ་བས་སྦྱང་ བར་ བྱའོ། །ཕར་ ཕྱིན་ བསྡུས་ པ་ ལས་ ཀྱང་། སྔ་ ཕྱིར་
འཁོར་བའི་མཐའ་དང་མཉམ་ཙམ་དུ། །རྒྱ་ཆེ་རིང་བའི་ཉིན་དང་མཚན་གྱུར་ལ། །
དེ་འདྲ་བསགས་པས་ལོར་གྱུར་དུས་རིང་བའི། །བསྐལ་པ་རྒྱ་མཚོའི་ཆུ་ཐིགས་
གྲངས་ སྙེད་ ཀྱིས། །བྱང་ཆུབ་མཆོག་གི་སེམས་གཅིག་སྐྱེ་འགྱུར་ལ། །དེ་འདྲའི་
རྣམ་པས་ཚོགས་གཞོན་རེ་རེ་ཞིང་། །བསྒྲུབ་དགོས་ གྱུར་ ཀྱང་ སྙིང་ རྗེས་སྐྱོ་བ་
མེད་། །བྱང་ ཆུབ་ དམ་ པ་ སྐྱིད་ ལུག་མེད་པར་བསྒྲུབ། །འཁོར་ཚེ་ རང་གི་ སྡུག་
བསྔལ་སེམས་བཏང་ཞིང་། །གོ་ཆ་བརྟན་པ་དཔག་ཡས་དེ་བསྐྱེད་ནས། །བརྟུལ་
ཞུགས་དཔའ་བོ་སྙིང་རྗེའི་དད་ཅན་ལ། །ཡང་དག་བླངས་པ་དང་པོ་ཡིན་པར་
བརྗོད། །ཅེས་གསུངས་པའང་གོ་ཆའི་བརྩོན་འགྲུས་སོ། །གཞན་ཡང་འཁོར་བ་
ཐོག་མེད་ནས་ད་ལྟ་ཡན་ཆད་ལ་ཞག་གཅིག་ཏུ་བྱས་པའི་ཞག་སུམ་ཅུ་ལ་ཟླ་བ་
དང་དེ་བཅུ་གཉིས་ལ་ལོར་བྱས་པའི་ལོ་འབུམ་སོང་བ་ན་བྱང་ཆུབ་ཀྱི་སེམས་
གཅིག་སྐྱེ་ཞིང་སངས་རྒྱས་གཅིག་མཐོང་ལ་དེ་འདྲ་བ་གང་གཱའི་ཀླུང་གི་བྱེ་མའི་
གྲངས་དང་མཉམ་པ་སེམས་ཅན་གཅིག་གི་སེམས་དང་སྤྱོད་པ་ཤེས་ལ། དེ་ལྟ་
བུའི་ཚུལ་གྱི་སེམས་ཅན་ཐམས་ཅད་ཀྱི་སེམས་དང་སྤྱོད་པ་ཤེས་པར་བྱ་དགོས་
ཀྱང་མི་ཞུམ་པའི་གོ་ཆ་ལ་གོ་ཆ་མི་ཟད་པར་བློ་གྲོས་མི་ཟད་པའི་ཞུས་པ་ལས་
གསུངས་ཏེ་གོང་ན་མེད་པའི་གོ་ཆའི་བརྩོན་འགྲུས་སོ། །ཞེས་གསུངས་པ་ལྟར་
- 140 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ནམ་མཁའ་མ་ཟད་ཀྱི་བར་དུ་ཐེག་པ་ཆེན་པོའི་ཡོན་ཏན་སྣ་རེ་ཙམ་བསྒྲུབ་པའི་
ཕྱིར་དང་། སེམས་ཅན་རེ་རེའི་དོན་བསྒྲུབ་པའི་ཕྱིར་དུ་མནར་མེད་འབའ་ཞིག་ཏུ་
གནས་དགོས་བྱུང་ཡང་སྐྱོ་ངལ་ཅུང་ཟད་ཀྱང་མི་བྱེད་པའི་སྙིང་སྟོབས་བསྐྱེད་པར་
བྱའོ། །ཡང་ཡོན་ཏན་རིན་པོ་ཆེ་སྡུད་པ་ལས། བྱང་ཆུབ་མཆོག་ཏུ་སེམས་བསྐྱེད་
དང་པོ་ནས་བཟུང་སྟེ། །བྱང་ཆུབ་བླ་ན་མེད་པ་ཐོབ་པར་འགྱུར་གྱི་བར། །ཉིན་
མཚན་གཅིག་ཙམ་དུ་ནི་ཡིད་ལ་སེམས་བྱེད་ན། །མཁས་པ་གསལ་བས་བརྩོན་
འགྲུས་བརྩམས་པར་ རིག་ པར་བྱ། །གལ་ཏེ་འགའ་ཞིག་འདི་སྐད་ རི་ རབ་ རི་
བཤིག་པའི། །རྗེས་ལ་བྱང་ཆུབ་མཆོག་འཐོབ་འགྱུར་ཞེས་སྨྲ་བ་ལས། །ཇི་སྟེ་སྐྱོ་
བའི་བློ་སྐྱེད་ཚད་ཀྱང་སྐྱེད་བྱེད་ན། །དེ་ཚེ་བྱང་ཆུབ་སེམས་དཔའ་ལེ་ལོར་གྱུར་པ་
ཡིན། །ཇི་སྟེ་དེ་ནི་འདི་ཙམ་ཚོད་ལྟ་ཅི་དཀའ་ཞེས། །སྐད་ཅིག་ཙམ་ལ་རི་རབ་
ཐལ་བར་རླག་སེམས་བསྐྱེད། །བྱང་ཆུབ་སེམས་དཔའ་མཁས་པ་བརྩོན་འགྲུས་
བརྩམས་པ་སྟེ། །རིང་པོར་མི་ཐོགས་འདྲེན་པའི་བྱང་ཆུབ་མཆོག་འཐོབ་འགྱུར་
ཞེས་གསུངས་པ་ལྟར། བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པའི་བར་
དུ་བརྩོན་འགྲུས་རྩོམ་པ་ནས་ཡང་དུས་རིང་བའི་འདུ་ཤེས་མི་སྐྱེ་བར་སྤྲོ་བ་ཆེན་
པོས་ཉིན་གཅིག་ཙམ་གྱི་འདུ་ཤེས་བསྐྱེད་དེ་སྤྲོ་བ་ཤུགས་དྲག་པོས་བརྩོན་འགྲུས་
རྩོམ་པའི་ཚུལ་ལ་སོགས་པ་རྣམས་ཀྱང་ཤེས་པར་བྱས་ནས། སྙིང་སྟོབས་ཆེས་
ཆེར་བསྐྱེད་དེ་བདག་གཞན་མཉམ་བརྗེའི་སེམས་རིན་པོ་ཆེ་འདི་ལས་ནམ་ཡང་
མི་བཟློག་པའི་བློའི་གདེང་ཐོབ་པར་བྱའོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་
ལ་ཡིད་འགྱུར་གྱི་མྱོང་བ་ཐོན་པ་ན་སྨོན་པ་ཆོ་གས་བཟུང་ནས། དེའི་བསླབ་བྱ་
བརྒྱད་ལ་ཚུལ་བཞིན་དུ་སློབ་སྟེ། ཚེ་འདིར་སེམས་བསྐྱེད་མི་ཉམས་པའི་རྒྱུ་བཞི་
141-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༣༤༽
དང་། སྐྱེ་བ་གཞན་དུ་སེམས་བསྐྱེད་དང་མི་འབྲལ་བའི་རྒྱུ་བཞི་ལ་བསླབས་ཏེ་
སྨོན་སེམས་མི་ཉམས་ཤིང་གོང་ནས་གོང་དུ་སྤེལ་བར་བྱ། དེ་ནས་འཇུག་སྡོམ་ཆོ་
གས་ བཟུང་སྟེ་ དེའི་བསླབ་ བྱ་ རྣམས་ ལ་ ཚུལ་ བཞིན་དུ་ སློབ། འཇུག་ སྡོམ་ གྱི་
བསླབ་བྱ་མཐའ་ཡས་ཀྱང་མདོར་བསྡུ་ན་རྩ་ལྟུང་བཅོ་བརྒྱད་དང་
། ཉེས་བྱས་བཞི་
བཅུ་ཞེ་དྲུག་གསུངས་པ་རྣམས་སྲོག་དང་བསྡོས་ཏེ་བསྲུང་བ་གཞིར་བཞག་ནས་
བྱང་ཆུབ་སེམས་དཔའི་སྤྱོད་པ་ཐམས་ཅད་མདོར་བསྡུས་པ་ཕ་རོལ་ཏུ་ཕྱིན་པ་དྲུག་
ལ་ཚུལ་བཞིན་དུ་བསླབ་བོ། །དེ་ཡང་གདམས་ངག་འདིའི་གཞུང་སྤྱོད་འཇུག་དང་
བསླབ་བཏུས་གཉིས་ལས། སྤྱོད་འཇུག་ཏུ་སེམས་བསྐྱེད་ཅིང་སྡོམ་པ་བླངས་ནས་
སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་ཚུལ་ཤིན་ཏུ་གསལ་བར་གསུངས། བསླབ་
བཏུས་ལས་སྡོམ་པ་བླངས་མ་ཐག་ཏུ་བསླབ་པའི་བསྲུང་མཚམས་རྣམས་ཤེས་པར་
བྱས་ལ་སྤྱོད་པ་རྣམས་ལ་ སློབ་དགོས་པར་གསུངས་ཤིང་། སྔོན་ལ་ སྤྱོད་པའི་
འགག་སྡོམ་ཞིག་ངེས་པར་བྱས་ནས་དེ་ནས་སྤྱོད་པ་རྒྱ་ཆེན་པོ་རྣམས་ལ་སློབ་
དགོས་པར་གསུངས་ཏེ། དེ་ཉིད་ལས། དེ་ལྟར་སྡོམ་པ་ཡང་དག་པར་གཟུང་ལ་
ལྟུང་བའི་མཚན་ཉིད་གང་གིས་བརྗོད་པའི་དངོས་པོ་བདག་ཉིད་ཀྱིས་བརྟགས་ཏེ་
སྤོང་བ་དང་། ལྟུང་བའི་གཟུགས་བརྙན་དང་ལྟུང་བ་མ་ཡིན་པའི་གཟུགས་བརྙན་
ལ་རྨོངས་པར་མི་འགྱུར་བ་ལྟུང་བའི་སྤྱིའི་མཚན་ཉིད་བརྗོད་དོ། །བྱང་ཆུབ་སེམས་
དཔའ་སེམས་ཅན་ཐམས་ཅད་ཀྱི་ད་ལྟར་དང་མ་འོངས་པའི་སྡུག་བསྔལ་དང་ཡིད་
མི་བདེ་བ་ཐམས་ཅད་ཞི་བར་བྱ་བ་དང་། ད་ལྟར་དང་མ་འོངས་པའི་བདེ་བ་དང་
ཡིད་བདེ་བ་ཐམས་ཅད་བསྐྱེད་པའི་ཕྱིར། གཡོ་མེད་པ་ལུས་དང་ངག་དང་ཡིད་
བརྩོན་པས་ནན་ཏན་མི་བྱེད་པ་དང་། དེའི་རྐྱེན་ཚོགས་པ་མི་ཚོལ་བ་དང༌། དེའི་
- 142 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བར་དུ་གཅོད་པའི་གཉེན་པོ་ལ་མི་འབད་པ་དང་། སྡུག་བསྔལ་དང་ཡི་མི་བདེ་བ་
ཆུང་དུས་སྡུག་བསྔལ་དང་ཡིད་མི་བདེ་བ་ཆེན་པོའི་གཉེན་པོར་འགྱུར་བ་མི་བསྐྱེད་
པ་དང་། དོན་ཆེན་པོ་བསྒྲུབ་པའི་ཕྱིར་དོན་ཆུང་ངུ་ཉམས་པར་མི་བྱེད་པས། སྐད་
ཅིག་གཅིག་ཙམ་ཡང་ཡལ་བ་བོར་ན་ལྟུང་བ་དང་བཅས་པ་ཡིན་ནོ། །མདོར་ན་
རང་གི་ནུས་པའི་ཡུལ་མ་ཡིན་པའི་བྱ་བ་རྣམས་ལ་ལྟུང་བ་མེད་དེ། དོན་མེད་པ་
ཉིད་ཀྱིས་དེ་ལ་བསླབ་པ་བཅས་པ་མེད་པའི་ཕྱིར་རོ། །གཞན་ལ་ནི་རང་བཞིན་
གྱིས་ཁ་ན་མ་ཐོ་བ་དང་བཅས་པ་ཉིད་དུ་བཟུང་བ་ཁོ་ནའོ། །རང་གི་ནུས་པའི་སྤྱོད་
ཡུལ་མ་ཡིན་པ་གང་ཞིག་ལ་བརྩོན་པར་བྱེད་ན་ལྟུང་བར་འགྱུར་ཏེ། དེ་ནི་བསམ་
མི་དགོས་པར་སྤྱིར་སྡིག་པ་བཤགས་པའི་ནང་དུ་འདུས་པས་དེ་ལས་གྲོལ་བར་
འགྱུར་རོ། །དེ་དག་ནི་མདོར་ན་བྱང་ཆུབ་སེམས་དཔའི་བསླབ་པའི་ཁོག་པ་ཡིན་
ཏེ། རྒྱས་པར་བསྐལ་པ་དཔག་ཏུ་མེད་པ་མཐའ་ཡས་པར་བཤད་དུ་ཡོད་དོ། །
ཡང་ན་མདོར་ན་བྱང་ཆུབ་སེམས་དཔའི་ལྟུང་བ་རྣམ་པ་གཉིས་ཏེ། ཅི་ནུས་པར་
རིགས་ པ་དང༌། མི་རིགས་ པ་ མ་བརྟགས་པར་རྩོམ་པའམ་ ལྡོག་ པའམ་བཏང་
སྙོམས་སུ་འཇོག་པ་ནི་ལྟུང་བ་དང་བཅས་པ་ཡིན་ནོ། །བརྟགས་ཏེ་གང་འོས་པ་
ལས་འདའ་བར་བྱེད་ན་ཐ་ན་གདོལ་པའི་བྲན་གྱིས་དཔྱས་ན་ཡང་ལྟུང་བ་དང་
བཅས་པ་ཡིན་ནོ། །ཞེས་གསུངས་སོ། །སྤྱོད་པ་རྣམས་ཀྱི་འགག་སྡོམ་ནི། །བདག་
གི་ལུས་དང་ལོངས་སྤྱོད་དང་། །དགེ་བ་དུས་གསུམ་སྐྱེས་པ་རྣམས། །སེམས་ཅན་
ཀུན་ལ་གཏང་བ་དང་། །དེ་བསྲུང་དག་པ་སྤེལ་བའོ། །ཞེས་ལུས་ལོངས་སྤྱོད་དགེ་
རྩ་གསུམ་ལ་གཏང་བ་དང་བསྲུང་བ་དང་དག་པ་དང་སྤེལ་བ་བཞི་བཞིར་བྱས་
ནས་བཅུ་གཉིས་སུ་བསྡུས་ལ། བཅུ་གཉིས་པོ་དེ་ཡང་ཕ་རོལ་ཏུ་ཕྱིན་པ་དྲུག་ཏུ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
འདུ་བས་ཕ་རོལ་ཏུ་ཕྱིན་པ་དྲུག་ལ་ཇི་ལྟར་བསླབ་པའི་ཚུལ་རྒྱལ་བའི་བཀའ་ཉིད་
ནས་ཇི་ལྟར་གསུངས་པའི་ཚུལ་དང་བཅས་ཆེས་ཞིབ་པར་གསུངས་སོ། །བྱང་ཆུབ་
གཞུང་ལམ་ལས་ཀྱང་། བྱ་བའི་ཆ་དང་ཆ་མ་ཡིན་པ་མདོར་བསྡུས་པ་སྡོམ་པ་ཉི་
ཤུ་པ་ལས་འབྱུང་བ་ནི། གཞན་རྣམས་དང་ནི་བདག་ལའང་རུང་། །སྡུག་བསྔལ་
ཡིན་ཡང་གང་ཕན་དང༌། །ཕན་དང་བདེ་བ་རྣམས་བྱ་སྟེ། །བདེ་ཡང་མི་ཕན་མི་
བྱའོ། །ཞེས་པའོ། །དེ་ལ་ཕན་པ་ནི་ཉོན་མོངས་པ་ཅན་མ་ཡིན་ཞིང་། ཁ་ན་མ་ཐོ་
བ་མེད་པའི་ཕྱིར་ཕྱི་མ་ལ་རྣམ་པར་སྨིན་པ་བདེ་བའོ། །བདེ་བ་ནི་བདེ་བར་ཚོར་
བའོ། །འཕྲལ་དུ་བདེ་ལ་ཕུགས་སུ་ཕན་པ་ནི་རང་གཞན་ལ་བསྒྲུབ་པར་ངེས་ལ།
འཕྲལ་དུ་སྡུག་བསྔལ་ལ་ཕུགས་སུ་གནོད་པ་ཡང་རང་གཞན་ལ་མི་བྱ་བར་ངེས་
སོ། །འཕྲལ་སྡུག་བསྔལ་ཡང་ཕྱི་མར་ཕན་པ་ཡིན་ན་བྱ་དགོས་ཏེ། དཔེར་ན་དམ་
པས་སྨད་པའི་ཉེས་སྤྱོད་ལ་འཇུག་པ་བཀག་ན་འཕྲལ་དུ་སྡུག་བསྔལ་བ་ལྟ་བུ་སྟེ།
དེ་ནི་སྨན་ཚ་བ་རོ་ཤིན་ཏུ་མི་ཞིམ་པ་འཕྲལ་དུ་གནོད་པར་སྣང་ཡང་ནད་ལ་ཕན་
པས་བསྟེན་པ་བཞིན་ནོ། །ལོག་གཡེམ་ལྟ་བུ་འཕྲལ་དུ་བདེ་བར་སྣང་ཡང་ཕྱི་མར་
སྡུག་བསྔལ་མང་པོ་འཕེལ་བ་ནི་དུག་བཅས་ཀྱི་འབྲས་ཆན་ཞིམ་པོ་བཞིན་དུ་
དགག་དགོས་སོ། །འདི་རྒྱས་པར་བྱང་སའི་བདག་གཞན་གྱི་དོན་ཕན་བདེའི་རྒྱུའི་
སྐབས་སུ་བལྟ་བར་བྱའོ། །ཞེས་གསུངས་སོ། །བྱང་སེམས་གྱི་སྤྱོད་པ་རྒྱ་ཆེ་ཞིང་
རྨད་དུ་བྱུང་བ་དེ་དག་ཐམས་ཅད་ཀྱི་རྩ་བ་ནི་དགེ་བའི་བཤེས་གཉེན་ལ་རག་ལུས་
པས། ཐེག་པ་ཆེན་པོའི་ ལམ་མ་ནོར་བར་ སྟོན་ པའི་ དགེ་བའི་བཤེས་ གཉེན་
བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་པ་གཞིར་བཟུང་ནས་སློབ་
དགོས་ པར་ གསུངས་ཏེ། སྤྱོད་འཇུག་ལས། བླ་མ་དང་ནི་འགྲོགས་ པ་ ལས། །
- 144 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མཁན་པོས་རྗེས་སུ་བསྟན་པ་དང༌། །འཇིགས་པས་སྐལ་ལྡན་གུས་བྱེད་ལས། །
དྲན་པ་བདེ་བླག་ཉིད་དུ་སྐྱེ། །སངས་རྒྱས་བྱང་ཆུབ་སེམས་དཔའ་དག །ཀུན་ཏུ་
ཐོགས་མེད་གཟིགས་པར་ ལྡན། །དེ་དག་ཐམས་ཅད་ སྤྱན་ སྔ་ན། །བདག་ ཉིད་
རྟག་པར་གནས་སོ་ཞེས། །དེ་ལྟར་བསམས་ནས་ངོ་ཚ་དང་། །གུས་དང་འཇིགས་
ལྡན་དེ་བཞིན་མནོས། །དེས་ནི་སངས་རྒྱས་ རྗེས་དྲན་པའང་། །དེ་ལ་ཡང་དང་
ཡང་དུ་འབྱུང་། །ཞེས་དང་། རྟག་པར་དགེ་བའི་བཤེས་གཉེན་ནི། །ཐེག་ཆེན་དོན་
ལ་མཁས་པ་དང་། །བྱང་ཆུབ་སེམས་དཔའི་བརྟུལ་ཞུགས་མཆོག །སྲོག་གི་ཕྱིར་
ཡང་མི་གཏང་ངོ༌། །དཔལ་འབྱུང་བ་ཡི་རྣམ་ཐར་ལས། །བླ་མ་བསྟེན་པའི་ཚུལ་
ལྟར་བསླབ། །འདི་དང་སངས་རྒྱས་བཀའ་སྩལ་གཞན། །མདོ་སྡེ་བཀླགས་པས་
ཤེས་ པར་ བྱ། །ཞེས་ དང་། བྱང་ ཆུབ་ གཞུང་ ལམ་ ལས། བྱང་ སེམས་ ཀྱི་ ཚུལ་
ཁྲིམས་ཀྱི་སྡོམ་པ་ཡང་དག་པར་བླངས་པ་ལ་གནས་པའི་བྱང་སེམས་དེས་འདི་
ལྟར་བདག་ཉིད་ཀྱིས་ཀྱང་བརྟག་ཅིང་བརྟག་ཅིང་འདི་ནི་བྱང་སེམས་ཀྱིས་བྱར་
རུང་བའི་ཆ་ཡིན་ནོ་འདི་ནི་བྱ་བའི་ཆ་མ་ཡིན་ནོ་སྙམ་དུ་འཇུག་ལྡོག་གི་གནས་
རྣམས་ཤེས་པར་བྱས་ལ། དེ་ཕྱིན་ཆད་ནི་དེ་ཇི་ལྟར་གཏན་ལ་ཕབ་པ་དེ་ཁོ་ན་
བཞིན་དུ་ལས་སུ་བསྒྲུབ་པར་བྱ་ཞིང་བསྲུང་བར་བྱའོ། །བྱང་སེམས་ཀྱི་སྡེ་སྣོད་
དམ་སྡེ་སྣོད་ཀྱི་མ་མོ་བསྡུས་པ་འདི་ལས་ཀྱང་མཉན་ཏེ་མདོ་སྡེ་དེ་དང་དེ་དག་ཏུ་
བྱང་སེམས་ཀྱི་བསླབ་པའི་གཞི་སྟོང་ཕྲག་དུ་མ་གསུངས་པ་དག་བསྒྲུབ་པའི་ཕྱིར་
དེ་ཁོ་ན་བཞིན་དུ་བསླབ་པར་བྱའོ། །ཞེས་དང༌། འདི་ལྟར་རྒྱལ་སྲས་ཀྱི་སྤྱོད་པ་
རྣམས་གང་ལ་གནས་པའི་རྟེན་བྱང་ཆུབ་ཀྱི་སེམས་ཐོག་མར་མན་ངག་བཞིན་
བསྐྱེད་ནས། བྱང་ཆུབ་སེམས་དཔའི་བསླབ་པ་ལ་སློབ་པར་ ཁས་ལེན་པའི་སྒོ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་སྡོམ་པ་གཟུང་བ་སྔོན་དུ་འགྲོ་བ་ཅན་གྱི་བྱང་ཆུབ་སེམས་དཔའི་བསླབ་པ་ལ་
སློབ་པ་མེད་པར་ནི་འགའ་ཡང་བླ་ན་མེད་པའི་བྱང་ཆུབ་ཏུ་འགྲོ་བའི་སྐབས་མེད་
པའི་ཕྱིར་རོ། །དེའི་ཕྱིར་འདི་ཉིད་དུས་གསུམ་གྱི་བྱང་ཆུབ་སེམས་དཔའ་ཐམས་
ཅད་ཀྱི་བགྲོད་པ་གཅིག་པའི་ལམ་ཡིན་ཏེ། བྱང་ཆུབ་སེམས་དཔའི་ས་ལས་ཚུལ་
ཁྲིམས་གསུམ་བཤད་ཟིན་པའི་འོག་ཏུ། དེ་ལ་ནི་འདས་པའི་བྱང་ཆུབ་སེམས་
དཔའ་བྱང་ཆུབ་ཆེན་པོ་འདོད་པ་རྣམས་ཀྱིས་ཀྱང་བསླབས་སོ། །མ་འོངས་པ་
རྣམས་ཀྱང་སློབ་པར་འགྱུར་རོ། །ད་ལྟར་ཕྱོགས་བཅུའི་འཇིག་རྟེན་གྱི་ ཁམས་
མཐའ་ཡས་མུ་མེད་པ་ན་གནས་པ་དག་ཀྱང་སློབ་བོ། །ཞེས་དང༌། ཚུལ་ཁྲིམས་
ལེའུའི་འགྲེལ་པ་ལས་ཀྱང་། སྐྱེས་བུ་གང་ བླ་ན་མེད་པའི་བྱང་ཆུབ་ཏུ་སེམས་
བསྐྱེད་དེ་ཐེག་པ་ཆེན་པོའི་སྒོར་ཞུགས་པ་བདག་དང་གཞན་ལ་ཕན་པར་འདོད་པ་
བསོད་ནམས་དང་ཡེ་ཤེས་ཀྱི་ཚོགས་ལ་བརྩོན་པར་འདོད་པའི་སྐྱེས་བུ་གང་ཐེག་
པ་ཆེན་པོར་ཁས་འཆེ་བ་དེ་དག་གིས་བྱང་ཆུབ་སེམས་དཔའི་སྡོམ་པ་ལ་གནས་
པར་བྱའོ། །བྱང་ཆུབ་སེམསས་དཔའི་བསླབ་པ་ནི་ཕ་རོལ་ཏུ་ཕྱིན་པ་ལ་སོགས་
པར་གསུངས་ན་དེ་ལ་སློབ་པའམ་དད་པ་མེད་ན་ཐེག་པ་ཆེན་པོ་པ་ཞེས་སྨྲ་བ་
ཡང་ཁས་ཆེ་བ་ཙམ་སྒྲའི་རྗེས་སུ་འབྲང་བ་ཙམ་དུ་ཟད་ཀྱི་གདོན་མི་ཟར་བར་མ་
ཡིན་ནོ། །ཞེས་གསུངས་པའི་ཕྱིར་རོ། །བྱང་ཆུབ་ཏུ་སེམས་བསྐྱེད་ཀྱང་བསླབ་པ་
ལ་ནན་ཏན་གྱིས་མི་བསྒྲུབ་ན་བྱང་ཆུབ་ཐོབ་པ་མི་སྲིད་པས་བྱང་ཆུབ་འདོད་པས་
ནི། བསླབ་པ་ལ་སློབ་པའི་བསྒྲུབ་པ་སྙིང་པོར་བྱ་སྟེ། འཕགས་པ་སྡོམ་པ་གསུམ་
བསྟན་ པ་ ལས། འོད་སྲུང་ རིགས་ ཀྱི་བུའམ་ རིགས་ ཀྱི་བུ་མོ་ བྱང་ ཆུབ་སེམས་
དཔའི་ཐེག་པ་ལ་ཡང་དག་པར་ཞུགས་པ་གང་ཞིག་ཆོས་དེ་དག་ཐོས་མ་ཐག་ཏུ་
- 146 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནན་ཏན་གྱིས་མ་བསྒྲུབས་ན་དེས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་མངོན་པར་རྫོགས་པར་འཚང་རྒྱ་བར་མི་ནུས་སོ། །དེ་ཅིའི་ཕྱིར་ཞེ་ན། འོད་
སྲུང་ནན་ཏན་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་ཀྱི་
ནན་ཏན་མེད་པས་ནི་མ་ཡིན་པའི་ཕྱིར་རོ། །འོད་སྲུང་གལ་ཏེ་ནན་ཏན་མེད་པར་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་ཏུ་ཟིན་ན་ནི་རི་བོང་དང་
བྱི་ལ་ཡང་བླ་ན་མེད་པ་ཡང་དག་པའི་བྱང་ཆུབ་མངོན་པར་རྫོགས་པར་འཚང་རྒྱ་
བར་འགྱུར་རོ། །དེ་ཅིའི་ཕྱིར་ཞེ་ན། འོད་སྲུང་གང་དག་ལ་ནན་ཏན་མེད་པ་དེ་
དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར་དུ་ཟིན་ན་ནི།
འོད་སྲུང་སྒྲ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་འཚང་རྒྱ་བར་འགྱུར་བའི་ཕྱིར་ཏེ། སངས་རྒྱས་སུ་འགྱུར་བར་བྱའོ་
ཞེས་བརྗོད་པས་སེམས་ཅན་དཔག་ཏུ་མེད་པ་དག་སངས་རྒྱས་སུ་འགྱུར་བའི་
རིགས་སོ། །ཞེས་གསུངས་པའི་ཕྱིར་རོ། །ཞེས་དང་། སྤྱིར་ན་མདོ་སྡེ་རིན་པོ་ཆེ་
རྣམས་དང་། ཁྱད་པར་དུ་བྱང་ས་དང་བསླབ་བཏུས་རྣམས་མཉན་དགོས་ལ། དེ་
ཙམ་མ་ནུས་ནའང་ཚུལ་ཁྲིམས་ཀྱི་ལེའུ་ཙམ་རེ་ངེས་པར་མ་ཉན་ན་བྱང་སེམས་ཀྱི་
བསླབ་བྱ་ལ་ཆེས་ཤིན་ཏུ་རྨོངས་པར་འགྱུར་བས་དེའི་ཐེག་པ་ཆེན་པོ་ནི་མིང་ཙམ་
སྟེ་བྱིས་པ་རྣམས་འདྲིད་པར་ནུས་ཀྱི་ཐེག་པ་ཆེན་པོའི་གཞུང་ཆེན་པོ་རྣམས་ལ་
ཉམས་ལེན་གྱི་ངེས་པ་རྙེད་པའི་མཁས་པ་སུ་ཞིག་དགའ་བར་འགྱུར། དེ་དག་
ཉན་ནས་ཀྱང་འབད་པས་བསླབ་བྱ་ལ་སློབ་དགོས་ཀྱིས་དབུལ་པོས་ཕྱུག་པོའི་
ནོར་བགྲང་བ་ལྟར་མི་བྱ་སྟེ། ཚོམས་ལས། གལ་ཏེ་རིགས་བཅས་མང་དུ་སྨྲས་
ཀྱང་ནི། །བག་མེད་མི་དག་དེ་ལྟར་བྱེད་མི་འགྱུར། །དཔེར་ན་ཕྱུགས་རྫིས་གཞན་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྱི་ཕྱུགས་བགྲང་ལྟར། །དེ་དག་དགེ་སྦྱོང་སྐལ་བ་ཐོབ་མ་ཡིན། །གལ་ཏེ་རིགས་
བཅས་ ཉུང་ དུ་ སྨྲ་ བྱེད་ ཀྱང་། །ཆོས་ ཀྱི་ རྗེས་ སུ་ ཆོས་ ལ་ སྤྱོད་ པ་ དང་། །འདོད་
ཆགས་ཞེ་སྡང་གཏི་མུག་སྤོང་བྱེད་པ། །དེ་དག་དགེ་སྦྱོང་སྐལ་བ་ཐོབ་པ་ཡིན། །
ཞེས་དང༌། སྤྱོད་འཇུག་ལས་ཀྱང་། ལུས་ཀྱི་འདི་དག་ སྤྱད་ པར་ བྱ། །ཚིག་ཙམ་
བརྗོད་པས་ཅི་ཞིག་འགྲུབ། །སྨན་དཔྱད་བཀླགས་པ་ཙམ་གྱིས་ནི། །ནད་པ་དག་
ལ་ཕན་འགྱུར་རམ། །ཞེས་གསུངས་པའི་ཕྱིར་རོ། །ཞེས་གསུངས་པ་ལྟར་རོ། །དེ་
ལྟར་སེམས་བསྐྱེད་དང་སྡོམ་པ་ཇི་ལྟར་བླང་བའི་ཚུལ་དང་། བླངས་ནས་བསླབ་པ་
ལ་ཇི་ལྟར་སློབ་པའི་ཚུལ་རྣམས་འདིར་ས་བཅད་བསྡུས་དོན་ཙམ་ཞིག་བཀོད་པ་
ནི་ཐེག་པ་མཆོག་གི་ལམ་ལ་སློབ་པར་འདོད་པའི་སྐྱེ་བོ་རྣམ་དཔྱོད་ཅན་རྣམས་ལ་
སློབ་ཚུལ་འདི་ལྟར་ཡོད་དོ་ཞེས་མིང་གི་སྒོ་ནས་སྡོམ་ཙམ་ཞིག་བརྗོད་པ་ཡིན་
ནོ། །དེང་སང་སྤྱིར་བསྟན་པ་རིན་པོ་ཆེ་ནུབ་པ་ལ་ཉེ་ཞིང་། ལྷག་པར་ཐེག་པ་
མཆོག་གི་བསྟན་པ་ཤིན་ཏུ་ཉམས་དམའ་བར་གྱུར་པས་ཐེག་པ་མཆོག་གི་བསྟན་
པའི་སྙིང་པོ་སེམས་བསྐྱེད་དང་སྡོམ་པའི་ཆོ་ག་ཇི་ལྟར་བྱ་བའི་ཚུལ་དང་། བསླབ་
པ་ལ་ཇི་ལྟར་སློབ་པའི་ཚུལ་རྣམས་ཞིབ་ཏུ་བྲི་བར་སྤྲོ་ནའང་འདིར་ཡི་གེ་ཧ་ཅང་
མང་བས་འཇིགས་ནས་བྲི་མ་ནུས་པས་བློ་གྲོས་ཅན་རྣམས་ཀྱིས་ཐེག་པ་ཆེན་པོའི་
བཀའ་དགོངས་འགྲེལ་དང་བཅས་པ་སྤྱི་དང་ཁྱད་པར་འཇིག་རྟེན་གསུམ་གྱི་སྒྲོན་
མེ་གཅིག་པུ་བྱང་ཆུབ་ལམ་གྱི་རིམ་པ་ཆེན་མོ་དང་། བྱང་ཆུབ་གཞུང་ལམ་ཞིབ་ཏུ་
བལྟས་ནས་ཤེས་པར་བྱའོ། །དེ་ལྟར་གཞན་དོན་དོན་གཉེར་དང་བྱང་ཆུབ་དོན་
གཉེར་གྱི་བློ་སྦྱོང་ཚུལ་ཅུང་ཟད་བཤད་པ་དེ་རྣམས་ཐམས་ཅད་བློས་ལྕོགས་ན་ཇི་
ཙམ་དཔྱད་སྒོམ་མང་བ་ཙམ་གྱིས་ངེས་ཤེས་ཤུགས་དྲག་ལ་བརྟན་པ་སྐྱེ་བས། ཇི་
- 148 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལྟར་བྲིས་པ་ལྟར་བསམ་ཞིང་དེས་ས་བོན་བྱས་ནས་ལུང་རིགས་ཇེ་རྒྱས་སུ་བཏང་
སྟེ་ཐེག་པ་ཆེན་པོའི་བཀའ་དགོངས་འགྲེལ་དང་བཅས་པ་ལ་བློའི་རྒྱ་ཇེ་ཆེར་
བསྐྱེད་ནས་ཐམས་ཅད་འདིའི་སྟེང་འཁྱེར་ཐུབ་པ་ཞེས་བྱ། བློ་གྲོས་དང་རྩོལ་བ་
ཞན་པས་ཐམས་ཅད་བློས་མ་ལྕོགས་ན་ལུང་འདྲེན་རྣམས་བཞག་སྟེ་དམིགས་སྐོར་
དངོས་གཞི་སྐྱོང་རྒྱུ་གང་ཡིན་རྣམས་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་
སྐྱོང་། མདོར་བསྡུས་སྙིང་པོར་དྲིལ་ན་སེམས་ཅན་ཐམས་ཅད་ལ་སེམས་སྙོམས་
པའི་བཏང་སྙོམས་མར་ཤེས་དྲིན་དྲན་གསུམ་སྔོན་དུ་བཏང་སྟེ། བདག་གཅེས་
འཛིན་གྱི་སྐྱོན་དང་གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམས་ཏེ་
བདག་གཅེས་འཛིན་མ་སྐྱེས་པ་མི་བསྐྱེད། སྐྱེས་པ་རྣམས་རྒྱུན་གཅོད། གཞན་
གཅེས་འཛིན་མ་སྐྱེས་པ་གསར་དུ་བསྐྱེད། སྐྱེས་པ་གོང་འཕེལ་ཏུ་བྱ། མདོར་ན་
ཐུབ་པའི་དབང་པོས་རང་ཡལ་བ་དོར་ནས་གཞན་གཅེས་པར་བཟུང་སྟེ་གཞན་གྱི་
དོན་འབའ་ཞིག་མཛད་པས་མངོན་པར་རྫོགས་པར་སངས་རྒྱས་པ་ཡིན། བདག་
གིས་ཀྱང་དེ་ལྟར་བྱས་ན་ཆེས་སྔ་བར་འཚང་རྒྱ་བ་ལ། དེ་ལྟར་མ་བྱས་པས་ད་
ལྟའི་བར་དུ་འཁོར་བར་འཁྱམས། དེ་ཡང་རང་གཅེས་འཛིན་ཁོང་ན་གནས་ཕྱིན་
ཆད་གཞན་གཅེས་འཛིན་གསར་དུ་མི་སྐྱེ་ཞིང་སྐྱེས་ཀྱང་རྒྱུན་འཐུད་མི་ཐུབ་པར་
འདུག་པས་རང་གཅེས་པར་བཟུང་ནས་གཞན་ཡལ་བར་འདོར་བའི་བློ་སྐད་ཅིག་
ཀྱང་མི་བསྐྱེད་ཅིང་། རང་ཡལ་བར་དོར་ནས་གཞན་གཅེས་པར་བཟུང་སྟེ་གཞན་
གྱི་སྡུག་བསྔལ་དང་སྡིག་པ་ཐམས་ཅད་བདག་གི་རྒྱུད་སྟེང་དུ་བླངས། བདག་གི་
བདེ་དགེ་ཐམས་ཅད་གཞན་ལ་བཏང་བས་གཞན་སེམས་ཅན་ཐམས་ཅད་སྡུག་
བསྔལ་དང་བྲལ་ཞིང་བདེ་བ་ཕུན་སུམ་ཚོགས་པ་དང་ལྡན་པ་ཞིག་བདག་གིས་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱའོ། ཁྱད་ པར་མ་ སེམས་ཅན་ཐམས་ཅད་ ཀྱིས་ སྒྲིབ་གཉིས་བག་ཆགས་དང་
བཅས་པ་སྤངས་པའི་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པ་
ཞིག་བདག་གིས་བྱའོ། ། །
དེ་ལྟར་བྱེད་ནུས་པ་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་
ཤུགས་དྲག་ཏུ་འདེབས་ཤིང་། སྔར་བཤད་པ་ལྟར་གཏོང་ལེན་བསྒོམ། འོ་ན་ཁྱོད་
ལ་སེམས་ཅན་ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་
ནུས་པ་ཡོད་དམ་ཞེ་ན། ད་ལྟ་ནི་སེམས་ཅན་གཅིག་ཀྱང་རྫོགས་པའི་སངས་རྒྱས་
ཀྱི་གོ་འཕང་ལ་འགོད་པའི་ནུས་པ་མི་འདུག །དེར་མ་ཟད་དགྲ་བཅོམ་པ་གཉིས་
ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས། སེམས་ཅན་
ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་
ལྟ་བུའི་ནུས་པ་སུ་ལ་ཡོད་ན། ཡང་དག་པར་རྫོགས་པའི་སངས་རྒྱས་ལ་ཡོད་དེ།
ཁོང་གི་སྐུའི་ཡོན་ཏན་མཚན་དཔེ་གསལ་རྫོགས་ཀྱིས་སྤྲས་པ། གསུང་གི་ཡོན་
ཏན་འབད་རྩོལ་མེད་པར་ཡན་ལག་དྲུག་ཅུ་དང་ལྡན་པའི་གསུང་དབྱངས་སྐད་རེ་
རེས་ཀྱང་སེམས་ཅན་ཐམས་ཅད་ཀྱི་རང་རང་གི་སྐད་དུ་ཆོས་སྟོན་པར་ནུས་པ།
ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་མངོན་སུམ་དུ་
གཟིགས་ཤིང་། སེམས་ཅན་ཐམས་ཅད་ལ་མ་བུ་གཅིག་པ་ལ་བརྩེ་བ་ལྟར་ཐུགས་
རྗེ་ཆེན་པོ་ཉེ་རིང་མེད་པར་འཇུག་པས་གདུལ་བའི་དུས་ལས་སྐད་ཅིག་ཀྱང་མི་
འདའ་བ། འཕྲིན་ལས་འབད་མེད་ལྷུན་གྱིས་གྲུབ་ཅིང་། སྐུ་གསུང་ཐུགས་ཀྱི་འོད་
ཟེར་རེ་རེ་ཙམ་སྤྲོས་པས་ཀྱང་སེམས་ཅན་དཔག་ཏུ་མེད་པ་ཐམས་ཅད་མཁྱེན་
པའི་གོ་འཕང་ལ་འགོད་ནུས་ པ་ ལ་ སོགས་པ། མདོར་ན་ཡོན་ཏན་གྱི་ རིགས་
- 150 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཐམས་ཅད་དང་ལྡན་ཞིང་། སྐྱོན་གྱི་རིགས་ཐམས་ཅད་དང་བྲལ་བ་ནི་ཡང་དག་
པར་ རྫོགས་ པའི་སངས་རྒྱས་ ཁོ་ན་ཡིན། དེས་ན་རང་གཞན་གཉིས་ཀའི་དོན་
མཐར་ཕྱིན་པ་ཞིག་བྱེད་ན། དེ་ལྟ་བུའི་སངས་རྒྱས་ཀྱི་གོ་འཕང་ཞིག་ཐོབ་དགོས་
པ་འདུག་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་
པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་
གསོལ་བ་ཤུགས་དྲག་ཏུ་གདབ་བོ། །འདིའི་སྐབས་སུ་བདེ་ལམ་ནས་འབྱུང་བ་
ལྟར། སྤྱི་བོའི་བླ་མ་ལྷ་ལས་རང་འདྲ་གཉིས་པ་ཞིག་ཆད་ནས་རང་ལ་ཐིམ་པས་
རང་ཡང་ཐུབ་པའི་དབང་པོར་གྱུར་སོང་སྙམ་དུ་བསམས། རང་དང་སེམས་ཅན་
ཐམས་ཅད་ཐུབ་པའི་དབང་པོར་གསལ་བའི་ཐུགས་ཀར་མུ་ནེའི་སྔགས་བཀོད་
ནས་བཟླས་པ་བྱ་བར་ཡང་གསུངས་ཤིང་ཕན་ཡོན་ཆེ་བས་སྤྲོ་ན་དེ་བཞིན་དུ་
བྱའོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། བྱམས་སྙིང་རྗེ་བྱང་ཆུབ་ཀྱི་སེམས་རིན་
པོ་ཆེ་ ཇི་ལྟར་བསྐྱེད་པའི་ཚུལ་དང༌། སེམས་བསྐྱེད་ནས་རྒྱལ་སྲས་ཀྱི་སྤྱོད་པ་
རླབས་པོ་ཆེ་རྣམས་ ལ་ ཇི་ ལྟར་ སློབ་ པའི་ ཚུལ་ སྟོན་ པའི་ གསུང་ རབ་ དགོངས་
འགྲེལ་དང་བཅས་པ་སྤྱི་དང་། ཁྱད་པར་མདོ་སྡེ་ཕལ་པོ་ཆེ་དང༌། གདམས་ངག་
འདིའི་རྩ་བའི་གཞུང་བྱང་ཆུབ་སེམས་དཔའི་སྤྱོད་པ་ལ་འཇུག་པ་དང་བསླབ་པ་
ཀུན་ལས་བཏུས་གཉིས་དང༌། བྱང་ཆུབ་ལམ་རིམ་ཆེ་ཆུང་རྣམས་ཡང་ཡང་བལྟ་
ཞིང་། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་སོགས་གཞན་རྣམས་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔར་བཤད་པ་ལྟར་དང་། དེ་དག་ཐམས་ཅད་ཀྱང་བདག་པས་གཞན་གཅེས་པའི་
བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་དང་། སྐྱེས་པ་གོང་འཕེལ་དུ་
འགྱུར་བའི་ཐབས་སུ་ཅི་འགྱུར་བྱའོ། །
གཉིས་པ་དོན་དམ་བྱང་སེམས་སྦྱོང་བའི་ཚུལ་ནི། སྔར་བཤད་པ་ལྟར་
བདག་གཞན་མཉམ་བརྗེའི་བྱང་ཆུབ་ཀྱི་སེམས་བསྐྱེད་ནས་སྨོན་སེམས་ཆོ་གས་
བཟུང་ཞིང་། འཇུག་སྡོམ་བླངས་པ་རྣམས་ ཀྱིས་ སྡོམ་ པ་ བླངས་ པའི་ སྐད་ཅིག་
གཉིས་པ་ནས་བཟུང་རྒྱལ་སྲས་ཀྱི་སྤྱོད་པ་ལ་ངེས་པར་སློབ་དགོས་ཤིང་། སྤྱོད་པ་
དེ་ལ་མཐའ་ཡས་མུ་མེད་པ་ཡོད་ཀྱང་ཕ་རོལ་ཏུ་ཕྱིན་པ་དྲུག་ཏུ་འདུ་བས་ཕར་ཕྱིན་
དྲུག་ལ་ངེས་པར་བསླབ་དགོས་ལ། དེ་ཡང་རྒྱལ་སྲས་ཀྱི་སྤྱོད་པ་རྣམས་ཕར་ཕྱིན་
དྲུག་ཏུ་འདུ་བའི་ཚུལ་དང་། དེ་ལས་མང་བ་མི་དགོས་ཤིང་དེ་ལས་ཉུང་ན་སྤྱོད་པ་
རྣམས་མི་ཚང་བ་དང་། ཕར་ཕྱིན་དྲུག་གི་གོ་རིམ་དེ་ལྟར་མཛད་པའི་དགོས་པ་
རྣམས་ཤེས་དགོས་ནས། རྗེ་བཙུན་བྱམས་པས་མདོ་སྡེའི་རྒྱན་དུ། རྒྱལ་བས་བྱང་
སེམས་ཀྱི་སྤྱོད་པ་རྣམས་ཕར་ཕྱིན་དྲུག་ཏུ་བསྡུས་པ་ནི། རང་གི་དོན་བསྒྲུབ་པ་
ལའང་དེ་དྲུག་གིས་ཆོག་པ་དང་། གཞན་དོན་བསྒྲུབ་པ་ལའང་དེ་དྲུག་གིས་ཆོག་
པ་དང་། རང་གཞན་གཉིས་ཀའི་དོན་ཡོངས་སུ་རྫོགས་པའང་ཕར་ཕྱིན་དྲུག་གིས་
བསྒྲུབ་ནུས་པ་དང་། སྐྱེས་བུའི་འདོད་དོན་ཐམས་ཅད་བསྡུ་ན་མངོན་མཐོ་ངེས་
ལེགས་གཉིས་སུ་འདུ་ལ། མངོན་མཐོ་ངེས་ལེགས་གང་བསྒྲུབ་ཀྱང་དེ་དྲུག་གི་
བསྒྲུབ་ནུས་པ་དང་། གསུང་རབ་ཐམས་ཅད་སྡེ་སྣོད་གསུམ་དུ་འདུ་ཞིང་། བརྗོད་
བྱ་ཐམས་ཅད་བསླབ་པ་གསུམ་དུ་འདུ་བས། བསླབ་པ་གསུམ་གྱི་དབང་དུ་བྱས་
ནའང་ཕར་ཕྱིན་དྲུག་གིས་ཆོག་པའི་ཚུལ་རྣམས་ཞིབ་ཏུ་གསུངས་པ་ལྟར་ཤེས་པར་
- 152 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བྱ་སྟེ། མདོ་སྡེའི་རྒྱན་ལས། ལོངས་སྤྱོད་དང་ལུས་ཕུན་སུམ་ཚོགས་པ་དང་། །
འཁོར་རྩོམ་ཕུན་སུམ་ཚོགས་པ་མངོན་མཐོ་དང་། །རྟག་ཏུ་ཉོན་མོངས་དབང་ཉིད་
མི་འགྲོ་དང༌། །བྱ་བ་རྣམས་ལ་ཕྱིན་ཅི་མ་ལོག་པའི། །སེམས་ཅན་དོན་ལ་རབ་
བརྩོན་པ། །གཏོང་དང་མི་གནོད་བཟོད་པས་བྱེད། །གནས་དང་གྲོལ་བ་གཞིར་
བཅས་པས། །རང་དོན་རྣམ་པ་ཐམས་ཅད་སྤྱོད། །མི་ཕོངས་པ་དང་རྣམ་པར་མི་
འཚེ་དང༌། །རྣམ་འཚེ་བཟོད་དང་བྱ་བས་མི་སྐྱོ་དང་། །དགའ་བྱེད་ལེགས་པར་
བརྗོད་པ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ལོངས་སྤྱོད་མངོན་
པར་མི་དགའ་དང༌། །རབ་གུས་གཉིས་ལ་མི་སྐྱོ་དང་། །རྣལ་འབྱོར་རྣམ་པར་མི་
རྟོག་ པ། །ཐེག་ཆེན་མཐའ་དག་ འདིར་ ཟད་ དོ། །ཡུལ་རྣམས་ལ་ནི་མ་ཆགས་
ལམ། །དེ་ཐོབ་རྣམ་གཡེང་སྡོམ་པའི་གཞན། །སེམས་ཅན་མི་གཏོང་འཕེལ་བ་
དང༌། །སྒྲིབ་པ་རྣམ་པར་སྦྱོང་བའི་གཞན། །བསླབ་གསུམ་དབང་དུ་མཛད་ནས་
ནི། །རྒྱལ་བས་ཕ་རོལ་ཕྱིན་པ་དྲུག །ཡང་དག་བཤད་དེ་དང་པོ་གསུམ། །ཐ་མ་
གཉིས་ ཀྱི་ རྣམ་ པ་ གཉིས། །གཅིག་ ནི་ གསུམ་ ཆར་ ལ་ ཡང་ གཏོགས། །ཞེས་
གསུངས་སོ། །དེ་ལྟར་གང་ལ་ཉམས་ལེན་བྱེད་པའི་གཞི་རྣམས་མཐའ་ཆོད་པར་
མ་ཤེས་ན། རྒྱལ་སྲས་ཀྱི་སྤྱོད་པ་ལ་སློབ་འདོད་ཀྱང་གང་ལ་བསླབ་པའི་གཞི་མ་
ཤེས་པས་ངལ་བ་འབྲས་བུ་མེད་པར་འགྱུར་རོ། །དེ་ཡང་རྗེ་རིན་པོ་ཆེས། སེམས་
བསྐྱེད་ནས་བསླབ་བྱ་ལ་ངེས་པར་སློབ་དགོས་པའི་རྒྱུ་མཚན་གང་ལ་བསླབ་པའི་
གཞི་ལམ་ཆ་ཚང་ལ་མ་ནོར་བ་ཞིག་ཤེས་དགོས་པའི་རྒྱུ་མཚན་ཆེས་གསལ་བར་
གསུངས་ཏེ། དེ་ལྟར་སྨོན་པའི་སེམས་བསྐྱེད་ནས་སྦྱིན་པ་ལ་སོགས་པའི་བསླབ་
པར་བྱ་བ་ལ་མི་སློབ་པ་དེ་ཡང་བྱམས་པའི་རྣམ་པར་ཐར་པའི་ལུང་སྔར་དྲངས་པ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟར་ཕན་ཡོན་ཆེ་མོད་ཀྱང་བྱང་ཆུབ་སེམས་དཔའི་བསླབ་པ་ལ་བསྒྲུབ་པ་སྙིང་
པོར་མ་བྱས་ན་འཚང་རྒྱ་བ་མི་སྲིད་པས་སྤྱོད་པ་ལ་བསླབ་པར་བྱ་སྟེ། གཱ་ཡ་གོ་རི་
ལས། བྱང་ཆུབ་ནི་བསྒྲུབ་པ་སྙིང་པོར་བྱེད་པའི་བྱང་ཆུབ་སེམས་དཔའ་ཆེན་པོ་
རྣམས་ཀྱི་ཡིན་གྱི་ལོག་པར་བསྒྲུབ་པ་སྙིང་པོར་བྱེད་པ་རྣམས་ཀྱི་ནི་མ་ཡིན་ནོ། །
ཞེས་དང༌། ཏིང་ངེ་འཛིན་རྒྱལ་པོ་ལས། དེ་བས་ན་བསྒྲུབ་པ་སྙིང་པོར་བྱའོ། །དེ་
ཅིའི་ཕྱིར་ཞེ་ན། གཞོན་ནུ་བསྒྲུབ་པ་སྙིང་པོར་བྱེད་པ་ལ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་རྙེད་དཀའ་བ་མ་ཡིན་པའི་ཕྱིར་རོ་ཞེས་གསུངས་ཏེ།
བསྒྲུབ་པ་ནི་སངས་རྒྱས་བསྒྲུབ་པའི་ཐབས་བྱང་སེམས་ཀྱི་བསླབ་པ་ལ་སློབ་པ་
ཡིན་པའི་ཕྱིར་རོ། །སྒོམ་རིམ་པ་དང་པོ་ལས་ཀྱང་། དེ་ལྟར་སེམས་བསྐྱེད་པའི་
བྱང་ཆུབ་སེམས་དཔའ་བདག་མ་དུལ་བར་གཞན་མི་འདུལ་བར་ཤེས་ནས་བདག་
ཉིད་སྦྱིན་པ་ལ་སོགས་པ་བསྒྲུབ་པ་ལ་རབ་ཏུ་སྦྱོར་རོ། །བསྒྲུབ་པ་མེད་པར་བྱང་
ཆུབ་མི་འཐོབ་བོ། །ཞེས་དང༌། རྣམ་འགྲེལ་ ལས་ ཀྱང་། བརྩེ་ ལྡན་ སྡུག་བསྔལ་
གཞོམ་ པའི་ ཕྱིར། །ཐབས་རྣམས་ ལ་ནི་མངོན་ སྦྱོར་ མཛད། །ཐབས་བྱུང་དེ་ རྒྱུ་
ལྐོག་གྱུར་པས། །དེ་འཆད་པ་ནི་དཀའ་བ་ཡིན། །ཞེས་གསུངས་ཏེ། གཞན་ལ་
བརྩེ་བ་ཆེན་པོ་ཡོད་ན་ནི་དེའི་སྡུག་བསྔལ་བསལ་དགོས་ལ་དེ་སེལ་བ་ལ་སྡུག་
བསྔལ་དང་བྲལ་ན་སྙམ་པའི་སེམས་བཟང་བས་མི་ཆོག་གི་དེའི་ཐབས་ལ་འཇུག་
དགོས་སོ། །དེ་ཡང་སྔོན་དུ་རང་ཉིད་ཐབས་དེ་ལ་མ་ཞུགས་པར་ནི་གཞན་སྒྲོལ་
བར་མི་ནུས་པས་གཞན་གྱི་དོན་བསྒྲུབ་པར་འདོད་པས་སྔོན་དུ་རང་ཉིད་གདུལ་
བར་ བྱའོ། །དེ་ལ་ནི་བསྒྲུབ་པ་སྙིང་པོར་བྱ་དགོས་པར་གསུངས་ཤིང་། བསྒྲུབ་
པའང་སྡོམ་པ་བཟུང་ནས་དེའི་བསླབ་པ་ལ་སློབ་པར་གསུངས་པས་བསྒྲུབ་པ་སྙིང་
- 154 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པོར་བྱེད་པའི་བྱེད་ས་མ་འཕྱུགས་པ་གལ་ཆེའོ། །ཞེས་དང་། དེ་ལྟར་སངས་རྒྱས་
ཐོབ་པར་འདོད་པས་མི་ཆོག་གི །སངས་རྒྱས་བསྒྲུབ་པའི་ཐབས་ལ་འཇུག་པ་དེ་
ཡང་ ཐབས་ མ་ ནོར་ བ་ ཞིག་ དགོས་ཏེ། ནོར་ བའི་ ལམ་ ལ་ཅི་ཙམ་འབད་ཀྱང་
འབྲས་བུ་མི་འབྱུང་སྟེ་འོ་མ་བཞོ་བར་འདོད་ནས་རྭ་ལ་འཐེན་པ་བཞིན་ནོ། །མ་
ནོར་དུ་ཟིན་ཀྱང་ཆ་མ་ཚང་ན་འབད་ཀྱང་འབྲས་བུ་མི་འབྱུང་སྟེ། ས་བོན་དང་ཆུ་
དང་ས་ལ་སོགས་པ་གང་རུང་ཞིག་མ་ཚང་ན་མྱུ་གུ་མི་སྐྱེ་བ་བཞིན་ནོ། །དེས་ན་
སྒོམ་རིམ་བར་པ་ལས། རྒྱུ་ནོར་བ་ལ་ནན་ཏན་བྱས་ན་ཡུན་རིང་མོ་ཞིག་གིས་ཀྱང་
འདོད་པའི་འབྲས་བུ་འཐོབ་པ་མེད་དེ་དཔེར་ན་རྭ་ལས་འོ་མ་བཞོ་བ་བཞིན་ནོ། །
རྒྱུ་མཐའ་དག་མ་སྤྱད་པ་ལས་ཀྱང་འབྲས་བུ་འབྱུང་བ་མེད་དེ་ས་བོན་ལ་སོགས་
པ་གང་ཡང་རུང་བ་ཞིག་མེད་ན་མྱུ་གུ་ལ་སོགས་པའི་འབྲས་བུ་མི་འབྱུང་བའི་ཕྱིར་
རོ། །དེ་ལྟ་བས་ན་འབྲས་བུ་དེ་ལ་འདོད་པས་རྒྱུ་དང་རྐྱེན་མ་ནོར་བ་དང་མཐའ་
དག་ལ་བརྟེན་པར་བྱའོ། །ཞེས་སོ། །འོ་ན་རྒྱུ་རྐྱེན་ཚང་ལ་མ་ནོར་བ་གང་ཞེ་ན།
རྣམ་སྣང་མངོན་བྱང་ལས། གསང་བ་པའི་བདག་པོ་ཐམས་ཅད་མཁྱེན་པའི་ཡེ་
ཤེས་དེ་ནི་སྙིང་རྗེའི་རྩ་བ་ལས་བྱུང་བ་ཡིན་བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་
ཡིན་ཐབས་ཀྱིས་མཐར་ཕྱིན་པ་ཡིན་ནོ་ཞེས་སོ། །དེ་ལ་སྙིང་རྗེ་ནི་བཤད་ཟིན་
ཏོ། །
བྱང་ཆུབ་ཀྱི་སེམས་ནི་ཀུན་རྫོབ་དང་དོན་དམ་པའི་བྱང་ཆུབ་སེམས་གཉིས་
དང་ཐབས་ནི་སྦྱིན་པ་ལ་སོགས་པ་ཡོངས་སུ་རྫོགས་པ་ལ་ཤིན་རྟ་ཆེན་པོ་ཀཱ་མ་ལ་
ཤཱི་ལས་བཤད་དོ། །ཞེས་གསུངས་པ་ལྟར་རོ། །དེས་ན་སྦྱིན་པ་རྣམ་པ་གསུམ།
ཚུལ་ ཁྲིམས་རྣམ་ པ་ གསུམ། བཟོད་ པ་རྣམ་ པ་ གསུམ། བརྩོན་ འགྲུས་རྣམ་ པ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ། བསམ་གཏན་གསུམ། ཤེས་རབ་གསུམ་རྣམས་ལ་ཇི་ལྟར་སློབ་པའི་ཚུལ་
ཞིབ་པར་བྱང་ཆུབ་ལམ་གྱི་རིམ་པ་ཆེན་མོ་ལས་འབྱུང་བ་ལྟར་ཤེས་པར་བྱའོ། །འོ་
ན་བློ་སྦྱོང་འདི་ལ་སྦྱིན་པ་སོགས་ལ་སློབ་ཚུལ་མེད་དམ་སྙམ་ན། འདིར་ཕར་ཕྱིན་
དྲུག་གི་སྐྱོང་ཚུལ་མེད་པ་ནི་མིན་ཏེ། འདི་ལྟར་བདག་གཞན་མཉམ་རྗེའི་སྒོ་ནས་
གཏོང་ལེན་བསྒོམ་པ་འདི་ལ་སྦྱིན་པ་ནས། བསམ་གཏན་གྱི་བར་གྱི་གནད་རྣམས་
ཚང་སྟེ། ལུས་ལོངས་སྤྱོད་དགེ་རྩ་ གསུམ་གཏོང་བའི་བསམ་པ་རྩལ་དུ་བཏོན་
ནས་བསྒོམ་པ་ཡིན་པས་སྦྱིན་པ་ཚང་བ་ནི་རྟོགས་སླ། དེ་ཡང་ཟང་ཟིང་གི་སྦྱིན་པ་
ནི་ལུས་ལོངས་སྤྱོད་ཐམས་ཅད་གཏོང་བ་དེ་ཡིན་ཅིང་། གཞན་ལ་དགེ་རྩ་གཏོང་
བ་ནི་ཆོས་ཀྱི་སྦྱིན་པ་དང་མི་འཇིགས་པའི་སྦྱིན་པ་བྱེད་པ་ཡིན་ནོ། །མ་རྒན་
སེམས་ཅན་ཐམས་ཅད་ལ་གནོད་འཚེའི་བསམ་པ་གཞི་དང་བཅས་པ་ལས་ལོག་
སྟེ་རྣམ་པ་ཀུན་ནས་ཕན་པའི་སེམས་སྦྱོང་བ་ནི་ཚུལ་ཁྲིམས་ཀྱི་ཉམས་ལེན་ཡིན་
ནོ། །མ་རྒན་སེམས་ཅན་རྣམས་ཀྱི་སྡུག་བསྔལ་ཐམས་ཅད་རང་ལ་ལེན་ཅིང་རང་
གཅིག་པུས་འཁོར་བའི་སྡུག་བསྔལ་ཐམས་ཅད་མྱོང་བར་སྤྲོ་བ་ནི་སྡུག་བསྔལ་
དང་ལེན་དང་། སྤྱིར་སེམས་ཅན་ཐམས་ཅད་དང་། སྒོས་སུ་གནོད་བྱེད་རྣམས་ལ་
བྱམས་པའི་སེམས་བསྐྱེད་དེ་གནོད་ལན་དུ་ཕན་པ་བསྒྲུབ་པའི་འདུན་པ་ཤུགས་
དྲག་བྱེད་པ་ནི་གནོད་བྱེད་ལ་ཇི་མི་སྙམ་པའི་བཟོད་པ་དང༌། རྒྱལ་སྲས་ཀྱི་སྙིང་
སྟོབས་རླབས་པོ་ཆེ་དཔག་པར་དཀའ་བ་དག་ལ་ཞུམ་པའི་སེམས་མི་བསྐྱེད་པར་
ཕལ་པོ་ཆེ་སོགས་ཐེག་ཆེན་གྱི་བཀའ་ནས་ཇི་ལྟར་གསུངས་པ་ལྟར་རྒྱལ་སྲས་
རྣམས་ཀྱི་སྙིང་སྟོབས་དང་སྤྱོད་པ་རླབས་པོ་ཆེ་རྣམས་ལ་སློབ་པར་སྤྲོ་བ་ནི་ཆོས་
ལ་ངེས་སེམས་ཀྱི་བཟོད་པའི་ཉམས་ལེན་ཡིན་ནོ། །སེམས་ཅན་རེ་རེའི་ཕྱིར་དུ་
- 156 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བསྐལ་པའི་བར་དུ་མནར་མེད་དུ་གནས་དགོས་ཀྱང་སྐྱོ་ངལ་མེད་པའི་བརྩོན་
འགྲུས་བསྐྱེད་ཚུལ་དང༌། རང་ཡལ་བར་དོར་ནས་གཞན་གཅེས་པར་བཟུང་ནས་
བདག་གཞན་མཉམ་བརྗེའི་སེམས་རིན་པོ་ཆེ་རྩེ་གཅིག་ཏུ་སྐྱོང་བ་ནི་ཐུན་མོང་
མིན་པའི་བསམ་གཏན་གྱི་སྐྱོང་ཚུལ་དང་། ཤེས་རབ་ཀྱི་སྐྱོང་ཚུལ་ནི་ལོགས་སུ་
འབྱུང་ཞིང་། གཞན་ཡང་རྐྱེན་ངན་ལམ་དུ་བསྒྱུར་བའི་སྒོ་ནས་བཟོད་པ་ལ་སློབ་
ཚུལ་དང་། ཚེ་གཅིག་གི་ཉམས་ལེན་དྲིལ་ནས་བསྟན་པས་བརྩོན་འགྲུས་ལ་སློབ་
ཚུལ་དང་། སྤྱི་དོན་གསུམ་ལ་རྟག་ཏུ་བསླབ། །ཅེས་པ་དང་། གཉིས་པོ་སྲོག་དང་
བསྡོས་ཏེ་བསྲུང་། །ཞེས་པ་ལ་སོགས་པར་ཚུལ་ཁྲིམས་ལ་གཅེས་སྤྲས་སུ་བྱེད་
ཚུལ་དང༌། བསམ་གཏན་དང་ཤེས་རབ་ལ་སློབ་ཚུལ་གོང་དུ་བཤད་པ་ལྟར་ཡིན་
པས་ཕྱིན་དྲུག་གི་སྙིང་པོའི་གནད་རྣམས་ཡོད་དོ། །འོན་ཀྱང་དེ་ཙམ་གྱིས་ཆོག་
པར་བཟུང་ནས་ཕྱིན་དྲུག་སོ་སོ་ལ་ཞིབ་ཏུ་སློབ་པ་དོར་ན་མི་རུང་བས་གོང་དུ་
བཤད་པ་ལྟར་བྱང་ཆུབ་ལམ་གྱི་རིམ་པ་ཆེན་མོ་ལ་ཞིབ་ཏུ་བལྟས་ནས་ཕྱིན་དྲུག་
སོ་སོའི་ཉམས་ལེན་བྱེད་ཚུལ་རྣམས་ཤེས་པར་བྱ་ཞིང་། ཤེས་ནས་ཀྱང་ལག་ལེན་
ལ་ཅི་ཐེབས་བྱའོ། །དེས་ན་འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས།
སྟོང་པ་ཞི་བ་སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་
དག་ཐུགས་རྗེ་མངའ་བས་ཐབས་ཚུལ་དང་། །རིགས་པ་བརྒྱ་དག་གིས་ནི་འཛུད་
པར་མཛད། །ཅེས་དང་། སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །
ཐུབ་པས་ཤེས་རབ་དོན་དུ་གསུངས་། །དེ་ཡི་ཕྱིར་ན་སྡུག་བསྔལ་དག །ཞི་བར་
འདོད་པས་ཤེས་རབ་བསྐྱེད། །ཅེས་དང་། ཇོ་བོ་རྗེས། ཆོས་ཀྱི་ཕུང་པོ་བརྒྱད་ཁྲི་
དང་། །བཞི་སྟོང་གསུངས་པ་ཐམས་ཅད་ཀྱང་། །ཆོས་ཉིད་འདི་ལ་གཞོལ་ཞིང་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
འབབ། །ཅེས་གསུངས་པ་ལྟར། རྒྱལ་བས་ཆོས་ཀྱི་ཕུང་པོ་བརྒྱད་ཁྲི་དང་བཞི་
སྟོང་གསུངས་ པ་ཐམས་ཅད་སེམས་ཅན་རྣམས་འཁོར་བའི་སྡུག་བསྔལ་ལས་
བསྒྲལ་ནས་ཐར་པ་བླ་ན་མེད་པའི་གོ་འཕང་ལ་འགོད་པའི་ཆེད་དུ་གསུངས་པ་ཤ་
སྟག་ཡིན་པས་རང་གཞན་གྱི་སྡུག་བསྔལ་མ་ལུས་པ་ཉེ་བར་ཞི་བའི་ཐར་པ་དང་
ཐམས་ཅད་མཁྱེན་པའི་གོ་འཕང་ཐོབ་པར་འདོད་པ་རྣམས་ཀྱིས་གནས་ལུགས་
རྟོགས་པའི་ཤེས་རབ་བསྐྱེད་པ་ལ་འབད་དགོས་ཏེ། གནས་ལུགས་རྟོགས་པའི་
ཤེས་རབ་འདི་མེད་པར་ཐར་པ་ཙམ་ཡང་ཐོབ་མི་ནུས་ན་ཐམས་ཅད་མཁྱེན་པ་ལྟ་
ཅི་སྨོས། དེ་ཡང་སྤྱོད་འཇུག་ལས། གང་ཕྱིར་ལུང་ལས་ལམ་འདི་ནི། །མེད་པར་
བྱང་ཆུབ་མེད་པར་གསུངས། །ཞེས་གནས་ལུགས་རྟོགས་པའི་ལྟ་བ་འདི་མེད་
པར་ཐེག་པ་གསུམ་གང་གིས་བྱང་ཆུབ་ཐོབ་མི་ནུས་པར་གསུངས་ཤིང་། མགོན་
པོ་ཀླུ་སྒྲུབ་ ཀྱིས། སངས་ རྒྱས་ རང་ སངས་རྒྱས་རྣམས་ དང༌། །ཉན་ཐོས་རྣམས་
ཀྱིས་ངེས་བསྟེན་པའི། །ཐར་པའི་ལམ་ནི་གཅིག་ཉིད་ཁྱོད། །གཞན་དག་མེད་
ཅེས་བྱ་བ་དེས། །ཞེས་གསུངས་ཤིང་། སློབ་དཔོན་འཕགས་པ་ལྷས་ཀྱང་། ཞི་སྒོ་
གཉིས་པ་མེད་པ་དང་། ཞེས་སྡུག་བསྔལ་ཉེ་བར་ཞི་བའི་ཐར་པ་ཐོབ་པ་ལ་གནས་
ལུགས་རྟོགས་པའི་ཤེས་རབ་འདི་ལ་མ་བརྟེན་པར་ཐོབ་པའི་ཐབས་གང་ཡང་
མེད་པར་གསུངས་སོ། །དེ་ནི་ཡུམ་ལས་ ཀྱང་ གསུངས་ཏེ། བརྒྱད་སྟོང་པ་ལས།
ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཉིད་མཉན་པར་བྱ། གཟུང་བར་བྱ། བཅང་བར་བྱ། ཀླག་པར་བྱ། ཀུན་ཆུབ་པར་
བྱ། རབ་ཏུ་གདོན་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་
པར་བྱའོ། །རྣལ་འབྱོར་དུ་བྱའོ། །རང་སངས་རྒྱས་ཀྱི་ས་ལ་སློབ་པར་འདོད་པས་
- 158 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་མཉན་པར་བྱ། གཟུང་བར་བྱ།
བཅང་བར་བྱ། ཀླག་པར་བྱ། ཀུན་ཆུབ་པར་བྱ། རབ་ཏུ་གདོན་པར་བྱའོ། །ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ། །རྣལ་འབྱོར་དུ་བྱའོ། །
བྱང་ཆུབ་སེམས་དཔའི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ཉིད་མཉན་ པར་ བྱ་གཟུང་བར་བྱ། བཅང་བར་ བྱ། ཀླག་ པར་ བྱ།
ཀུན་ཆུབ་པར་བྱ། རབ་ཏུ་གདོན་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཉིད་ལ་ཐབས་མཁས་པ་དང་ལྡན་པས་བྱང་ཆུབ་སེམས་དཔའི་ཆོས་ཐམས་ཅད་
ཐོབ་པར་བྱ་བའི་ཕྱིར་རྣལ་འབྱོར་དུ་བྱའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་
དཔའ་སེམས་དཔའ་ཆེན་པོས་ཆོས་གང་ལ་བསླབས་ཤིང་རྣལ་འབྱོར་དུ་བྱ་བའི་
བྱང་ཆུབ་སེམས་དཔའི་ཆོས་ཐམས་ཅད་རྒྱས་པར་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ཉིད་ལས་བསྟན་ཏོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་
སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་མཉན་པར་བྱ།
གཟུང་བར་བྱ། བཅང་བར་བྱ། ཀླག་པར་བྱ། ཀུན་ཆུབ་པར་བྱ། རབ་ཏུ་གདོན་
པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་ཐབས་མཁས་པ་དང་ལྡན་
པས་སངས་རྒྱས་ཀྱི་ཆོས་ཐམས་ཅད་ཐོབ་པར་བྱ་བའི་ཕྱིར་རྣལ་འབྱོར་དུ་བྱའོ། །
དེ་ཅིའི་ཕྱིར་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་ནི་བྱང་ཆུབ་
སེམས་དཔའ་སེམས་དཔའ་ཆེན་པོས་གང་ལ་བསླབ་པར་བྱ་བ་དང་རྣལ་འབྱོར་དུ་
བྱ་བའི་སངས་རྒྱས་ཀྱི་ཆོས་ཐམས་ཅད་རྒྱས་པར་བསྟན་ཏོ། །ཞེས་གསུངས་པ་
ལྟར་རོ། །དེ་ལྟར་སྡུག་བསྔལ་ཉེ་བར་ཞི་བའི་ཐར་པ་ཐོབ་པ་ལ་གནས་ལུགས་
རྟོགས་པའི་ཤེས་རབ་དགོས་པ་དེ་ལྟར་ཡིན་ཀྱང་། ཡན་ལག་འདི་དག་ཐམས་
59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཅད་ནི། །ཐུབ་པས་ཤེས་རབ་དོན་དུ་གསུངས། །ཞེས་བྱམས་སྙིང་རྗེ་བྱང་ཆུབ་ཀྱི་
སེམས་དང་། སྦྱིན་པ་ལ་སོགས་པའི་སྤྱོད་པ་གཞན་ཐམས་ཅད་གནས་ལུགས་
རྟོགས་པའི་ཤེས་རབ་འདིའི་དོན་དུ་གསུངས་པ་དེ་ཇི་ལྟར་ཡིན་སྙམ་ན། དེ་ནི་
ཤིན་ཏུ་རྟོགས་པར་དཀའ་བའི་གནས་ཡིན་པས་བདག་འདྲ་བས་འདི་ལྟར་རོ་ཞེས་
བཤད་མི་ནུས་ཀྱང་། རྗེ་ཐམས་ཅད་མཁྱེན་པའི་གསུང་རབ་རིན་པོ་ཆེ་ལས་ཇི་
ལྟར་འབྱུང་བ་ལྟར་ཅུང་ཟད་བྲི་བར་བྱ་སྟེ། དེ་ཡང་། དེ་ཁོ་ན་ཉིད་ཀྱི་དོན་ལ་གོ་བ་
འཚོལ་བ་ཙམ་ལ་སྤྱིར་བསོད་ནམས་མང་དུ་བསག་དགོས་ཀྱང་། སྤྱོད་པ་རླབས་
ཆེན་པོ་དེ་དག་སྔོན་དུ་འགྲོ་མི་དགོས་ཏེ། ལམ་ལ་མ་ཞུགས་པའི་སྔོན་དུ་ཡང་སྟོང་
ཉིད་ཐོས་བསམ་གྱིས་གཏན་ལ་འབེབས་པ་ཡོད་པར་དབུ་མ་རྒྱན་ལས་བཤད་པ་
ལྟར་རོ། །སྟོང་ཉིད་རྟོགས་པའི་ལྟ་བ་ལ་ཡིད་འགྱུར་གྱི་མྱོང་བ་འདོན་པ་ལའང་
སེམས་བསྐྱེད་དང་སྤྱོད་པ་དེ་དག་སྔོན་དུ་འགྲོ་དགོས་པ་མིན་ནོ། །དེར་མ་ཟད་
སྟོང་ཉིད་ལ་རྩེ་གཅིག་ཏུ་དམིགས་པའི་ཞི་གནས་དང་། སོ་སོར་རྟོག་པའི་ཤེས་
རབ་ཀྱིས་དཔྱད་ནས་བསྐྱངས་པས་དཔྱད་པ་རང་སྟོབས་ཀྱིས་ཤིན་སྦྱངས་ལེགས་
པར་འདྲེན་ནུས་པའི་ལྷག་མཐོང་ཐོབ་པ་ལའང་སེམས་བསྐྱེད་དང་སྤྱོད་པ་དེ་དག་
སྔོན་དུ་འགྲོ་དགོས་པ་མིན་ནོ། །དེར་ཡང་མ་ཟད་སྟོང་ཉིད་མངོན་སུམ་དུ་རྟོགས་
པའི་རྣམ་པར་མི་རྟོག་པའི་ཡེ་ཤེས་ཐོབ་པ་ལའང་སེམས་བསྐྱེད་དང་སྤྱོད་པ་དེ་
དག་སྔོན་དུ་འགྲོ་མི་དགོས་ཏེ། ཉན་རང་འཕགས་པ་ཐམས་ཅད་ཀྱིས་དེ་ལྟ་བུའི་
ཡེ་ཤེས་དེ་ཐོབ་པས་སོ། །སྟོང་ཉིད་རྟོགས་པའི་ཤེས་རབ་ཀྱིས་ཆོས་སྐུའི་ཉེར་
ལེན་བྱེད་པ་ལ་སྦྱིན་སོགས་ཐབས་ཀྱི་ཆ་རྣམས་ལྷན་ཅིག་བྱེད་རྐྱེན་དུ་དགོས་པས་
དེའི་དབང་གིས་སེམས་བསྐྱེད་དང་སྦྱིན་པ་ལ་སོགས་པའི་སྤྱོད་པ་རྣམས་ཤེས་
- 160 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རབ་ཀྱི་དོན་དུ་གསུངས་པ་ཡིན་ནམ་སྙམ་ན། དེ་ཡང་མིན་ཏེ། དེ་ལྟར་ན་སྦྱིན་
སོགས་ཐབས་ཀྱི་ཆ་རྣམས་ཀྱིས་གཟུགས་སྐུ་སྒྲུབ་པ་ལ་ཤེས་རབ་ཀྱིས་ལྷན་ཅིག་
བྱེད་རྐྱེན་བྱེད་དགོས་པས་ཤེས་རབ་ཀྱང་ཐབས་དེ་དག་གི་དོན་དུ་གསུངས་ཞེས་
ལྡོག་ནས་སྨྲ་དགོས་པར་འགྱུར་རོ། །འོ་ན་གང་ཡིན་སྙམ་ན། སྤྱོད་འཇུག་ལས།
ཉོན་མོངས་ཤེས་ བྱའི་ སྒྲིབ་ པ་ ཡི། །མུན་པའི་གཉེན་པོ་སྟོང་པ་ཉིད། །མྱུར་དུ་
ཐམས་ཅད་མཁྱེན་འདོད་པས། །དེ་ནི་ཇི་ལྟར་སྒོམ་མི་བྱེད། །ཅེས་གསུངས་པ་
ལྟར། ཉོན་སྒྲིབ་དང་ཤེས་སྒྲིབ་གཉིས་གང་སྤོང་ཡང་གཉེན་པོ་སྟོང་ཉིད་རྟོགས་
པའི་ཤེས་རབ་འདིས་སྤོང་དགོས་ལ། །ཉོན་སྒྲིབ་སྤོང་བ་ལ་ཐབས་ཀྱི་ཆ་དེ་རྣམས་
ཡན་ལག་ཏུ་མི་དགོས་ཀྱང་། གནས་ལུགས་རྟོགས་པའི་ཤེས་རབ་ཀྱིས་ཤེས་སྒྲིབ་
མ་ལུས་པར་སྤོང་བ་ལ་སེམས་བསྐྱེད་དང་སྦྱིན་པ་ལ་སོགས་པའི་ཚོགས་མཐའ་
ཡས་པ་དུས་ཡུན་རིང་པོར་གོམས་པར་བྱེད་པར་ཡན་ལག་ཏུ་ངེས་པར་དགོས་ཏེ།
ཐབས་ཀྱི་ཆ་རྣམས་ཀྱིས་སྨིན་པར་མ་བྱས་པར་ཤེས་རབ་འདི་ཤེས་སྒྲིབ་ཀྱི་གཉེན་
པོར་འགྲོ་མི་ནུས་སོ། །དེ་ཡང་ཚད་མ་རྣམ་འགྲེལ་ལས། རྣམ་པ་དུ་མར་ཐབས་
མང་པོ། །ཡུན་རིང་དུས་སུ་གོམས་པ་ལས། །དེ་ལ་སྐྱོན་དང་ཡོན་ཏན་དག །རབ་
ཏུ་གསལ་བ་ཉིད་དུ་འགྱུར། །དེས་ནང་ཐུགས་ཀྱང་གསལ་བའི་ཕྱིར། །རྒྱུ་ཡི་བག་
ཆགས་ སྤངས་ པ་ ཡིན། །ཐུབ་ ཆེན་ གཞན་ དོན་ འཇུག་ ཅན་ གྱིས། །བསེ་རུ་ལ་
སོགས་ཁྱད་འདི་ཡིན། །ཞེས་དང༌། བྱང་ཆུབ་ལམ་གྱི་སྒྲོན་མ་ལས་ཀྱང་། ཐབས་
གོམས་དབང་གིས་བདག་ཉིད་ཀྱིས། །གང་ཞིག་ཤེས་རབ་རྣམ་བསྒོམ་པ། །དེས་
ནི་ བྱང་ ཆུབ་ མྱུར་ དུ་ ཐོབ། །བདག་ མེད་ གཅིག་ པུ་བསྒོམས་ པས་མིན། །ཞེས་
གསུངས་ཤིང་། ཤེར་ཕྱིན་གྱི་མདོ་སྡེ་རིན་པོ་ཆེ་རྣམས་ནས་ཐབས་མཁས་པ་དང་
- 161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བྲལ་ན་སྟོང་པ་ཉིད་ཇི་ཙམ་བསྒོམས་ཀྱང་བླ་ན་མེད་པའི་བྱང་ཆུབ་ཐོབ་མི་ནུས་
པར་ དམན་ལམ་དུ་ལྷུང་བ་མང་དུ་ གསུངས་སོ། །དེས་ན་བྱང་ཆུབ་ཏུ་སེམས་
བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པར་འདོད་པ་རྣམས་ཀྱིས་གནས་ལུགས་
རྟོགས་པའི་ལྟ་བ་འདི་འབད་ནས་བཙལ་ཏེ། ལྟ་བ་འདི་མེད་ན་སྤྱོད་པ་གཞན་
ཐམས་ཅད་ལོང་བ་ལྟ་བུར་འགྱུར་བར་གསུངས་ཏེ། ཡོན་ཏན་རིན་པོ་ཆེ་སྡུད་པ་
ལས། དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་
གྲོང་ཁྱེར་འཇུག་པར་ག་ལ་གྱུར། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་
འདི། །དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་གསུངས་པ་
ལྟར་རོ། །གནས་ལུགས་རྟོགས་པའི་ལྟ་བ་ཇི་ལྟར་བཙལ་བར་བྱ་སྙམ་ན། རྒྱལ་
བའི་གསུང་རབ་ལ་དྲང་དོན་དང་ངེས་དོན་མང་དུ་ཡོད་པས་དྲང་ངེས་ལེགས་པར་
ཕྱེ་ནས་ངེས་དོན་གྱི་མདོ་སྡེ་རིན་པོ་ཆེའི་རྗེས་སུ་འབྲངས་ཏེ་བཙལ་དགོས་ལ། དེ་
ཡང་། བདག་ཅག་ལྟ་བུའི་ཐ་མལ་པ་རྣམས་ཀྱིས་རང་སྟོབས་ཀྱིས་དྲང་ངེས་འབྱེད་
མི་ནུས་པས། དྲང་ངེས་ཕྱེ་ནས་ངེས་དོན་གྱི་མདོའི་དོན་འགྲེལ་པར་རྒྱལ་བ་རང་
ཉིད་ཀྱིས་ལུང་བསྟན་པའི་ཤིང་རྟ་ཆེན་པོ་ཞིག་གི་རྗེས་སུ་འབྲངས་ཏེ་དགོངས་པ་
འཚོལ་དགོས་ལ། དེ་ནི་ལང་ཀར་གཤེགས་པ་ལས། ལྷོ་ཕྱོགས་བེ་ཏའི་ཡུལ་དུ་
ནི། །དགེ་སློང་དཔལ་ལྡན་ཞེས་ གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་
དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་
རབ་ བཤད་ ནས། །རབ་ ཏུ་ དགའ་ བའི་ ས་ བསྒྲུབས་ ཏེ། །བདེ་ བ་ ཅན་ དུ་ དེ་
འགྲོའོ། །ཞེས་རྒྱལ་བ་རང་ཉིད་ཀྱི་དགོངས་པ་ལྟར་སྤྲོས་པའི་མཐའ་ཐམས་ཅད་
དང་བྲལ་བའི་གནས་ལུགས་ཟབ་མོ་རྟོགས་པའི་དབུ་མའི་ལྟ་བ་འཁྲུལ་པ་མེད་པ་
- 162 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སྟོན་པར་ལུང་བསྟན་པ་བདག་ཉིད་ཆེན་པོ་མགོན་པོ་ཀླུ་སྒྲུབ་ཀྱི་གཞུང་ལ་བརྟེན་
ནས་ལྟ་བ་འཚོལ་དགོས་ཏེ། འཕགས་པ་ཀླུ་སྒྲུབ་ཀྱི་གཞུང་ལ་མ་བརྟེན་པར་དེའི་
ལུགས་དང་མི་མཐུན་པ་གང་ལ་བརྟེན་ཀྱང་ཟབ་མོའི་ལྟ་བ་མཐར་ཐུག་པ་རྙེད་
པའི་སྐབས་མེད་དོ། །དེ་ཡང་སློབ་དཔོན་ཟླ་བ་གྲགས་པས། སློབ་དཔོན་ཀླུ་སྒྲུབ་
ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །དེ་དག་ཀུན་
རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་འགྲུབ་ཡོད་མིན། །
ཞེས་གང་གསུངས་པ་ལྟར་རོ། །འཕགས་པ་ཀླུ་སྒྲུབ་ཀྱི་དགོངས་པ་འགྲེལ་པ་ལ།།
འཕགས་ཡུལ་དུ་པཎ་གྲུབ་བགྲང་བ་ལས་འདས་པ་བྱུང་ཡང་རྣམ་པ་ཀུན་ནས་
འཁྲུལ་པ་མེད་པ་སློབ་དཔོན་རང་ཉིད་དང་མཚུངས་པ་ནི་སློབ་དཔོན་འཕགས་པ་
ལྷ་ ཡིན་ པར་ གསུངས་ལ། འཕགས་པ་ཡབ་སྲས་གཉིས་ ཀྱི་གཞུང་ལ་འགྲེལ་
མཛད་མང་དུ་བྱོན་ཡང་། སློབ་དཔོན་སངས་རྒྱས་བསྐྱངས་དང་། སློབ་དཔོན་ཟླ་
བ་གྲགས་པ་དང་། རྒྱལ་སྲས་ཞི་བ་ལྷ་གསུམ་གྱིས་ཡོངས་སུ་རྫོགས་པར་བཀྲལ་
བར་རྗེ་ཐམས་ཅད་མཁྱེན་པས་གསུངས་སོ། །ཟབ་མོའི་ལྟ་བ་འདི་བསྟན་དུ་རུང་
བའི་གདུལ་བྱ་ཇི་འདྲ་ཞིག་དགོས་པ་ནི། དབུ་མ་ལ་འཇུག་པ་ལས། སོ་སོའི་སྐྱེ་
བོའི་དུས་ནའང་སྟོང་པ་ཉིད་ཐོས་ནས། ནང་དུ་རབ་ཏུ་དགའ་བ་ཡང་དང་ཡང་དུ་
འབྱུང་། །རབ་ཏུ་དགའ་བ་ལས་བྱུང་མཆི་མས་མིག་བརླན་ཞིང་། །ལུས་ཀྱི་བ་སྤུ་
ལྡང་ བར་ གྱུར་ པ་གང་ཡིན་པ། །དེ་ལ་རྫོགས་ པའི་སངས་རྒྱས་བློ་ཡི་ས་བོན་
ཡོད། །དེ་ཉིད་ཉེ་བར་བསྟན་པའི་སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱི་
བདེན་ པ་ བསྟན་ པར་བྱ། །ཞེས་ གསུངས་ པ་ ལྟ་ བུའི་རྟགས་ དང་ ལྡན་ པ་ ཞིག་
དགོས་པར་གསུངས། དེ་ཡང་། དགོངས་པ་རབ་གསལ་ལས། འདི་ནི་སྟོང་ཉིད་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཀྱི་གཏམ་ཕྱིན་ཅི་མ་ལོག་པ་ཐོས་པ་དང༌། དེ་མི་གོ་བ་མིན་པ་གཉིས་ཚོགས་ནས་
ལུས་ཀྱི་མཚན་མ་དེ་རྣམས་སྐྱེ་བར་སྣང་ན་རྟགས་མི་འཁྲུལ་པ་ཡིན་གྱི། དོན་མི་
གོ་བ་དང་། གོ་ཡང་མཚན་མ་དེ་རྣམས་མི་སྐྱེ་ན་རེ་ཞིག་ཟབ་མོའི་སྣོད་དུ་ངེས་མི་
ནུས་ཀྱང་། བླ་མ་དམ་པས་བསྒོ་བ་ལས་མི་འདའ་ན་སྟོང་ཉིད་རྟོགས་པའི་རིགས་
ནུས་མང་པོ་གསར་དུ་འཇོག་པའི་སྣོད་དུ་རུང་ངོ༌། །ཞེས་གསུངས་པ་ལྟར་རབ་ཏུ་
འཇུག་པ་ནས་གསུངས་པའི་རྟགས་རྣམས་ཡོངས་རྫོགས་དང་ལྡན་པ་དང་། མ་
མཐའང་སྣོད་དུ་མི་རུང་བའི་སྐྱོན་དང་མི་ལྡན་པ་ལ་ཕན་སེམས་ཀྱིས་བཤད་ན་
ཕན་ཡོན་ཆེ་ཞིང་། ཆོས་དེ་བསྟན་ན་སྐྲག་ནས་སྤོང་བའམ། དོན་ཕྱིན་ཅི་ལོག་ཏུ་
བཟུང་ནས་ཆད་མཐར་ལྷུང་བའི་ཉེན་ཆེ་བ་རྣམས་ལ་ཟབ་མོའི་གཏམ་འདི་གསལ་
བར་བཤད་ན་གང་ཟག་དེ་ལ་ཕན་མི་ཐོགས་ཤིང་གནོད་པ་དང་། འཆད་པོ་རང་
ཉིད་བྱང་སེམས་ཀྱི་སྡོམ་ལྡན་ཡིན་ན་རྩ་ལྟུང་ཡང་འབྱུང་ཉེན་ཆེ་བས་ཞིབ་ཏུ་
བརྟགས་ནས་བྱའོ། །དེ་ལྟ་བུའི་ཕྱི་ནང་གི་རྟགས་དང་ལྡན་པའི་སྣོད་ལྡན་གྱིས་
གནས་ལུགས་ཟབ་མོ་སྟོན་པའི་ཆོས་ཐོས་ནས་ཐོས་པའི་དོན་ལ་ཚུལ་བཞིན་
བསམས་པས་སྟོང་པ་རྟེན་འབྱུང་གི་དོན་དུ་གོ་ནས་ལས་དང་འབྲས་བུའི་ཚུལ་ལ་
ངེས་པ་ལྷག་པར་དུ་འདྲེན་ནུས་པ་ཞིག་བྱུང་ན་ཤིན་ཏུ་བསྔགས་ཏེ། དབུ་མ་ལ་
འཇུག་ པ་ ལས། དེ་ལ་དེ་ཡི་རྗེས་སུ་འགྲོ་བའི་ཡོན་ཏན་འབྱུང་། །རྟག་ཏུ་ ཚུལ་
ཁྲིམས་ཡང་དག་བླངས་ནས་གནས་པར་འགྱུར། །སྦྱིན་པ་གཏོང་བར་འགྱུར་ཞིང་
སྙིང་རྗེ་བསྟེན་པར་བྱེད། །བཟོད་པ་སྒོམ་བྱེད་དེ་ཡི་དགེ་བ་བྱང་ཆུབ་ཏུ། །འགྲོ་བ་
སྒྲོལ་བར་བྱ་ཕྱིར་ཡོངས་སུ་བསྔོ་བྱེད་ཅིང་། །རྫོགས་པའི་བྱང་ཆུབ་སེམས་དཔའ་
རྣམས་ལ་གུས་པར་བྱེད། །ཟབ་ཅིང་རྒྱ་ཆེའི་ཚུལ་ལ་མཁས་པའི་སྐྱེ་བོས་ནི། །
- 164 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རིམ་གྱིས་རབ་ཏུ་དགའ་བའི་ས་ནི་ཐོབ་འགྱུར་བས། །དེ་ནི་དོན་དུ་གཉེར་བའི་
ལམ་ འདི་ མཉན་ པར་ གྱིས། །ཞེས་ གསུངས་ཤིང་། དེའི་ དོན་ དགོངས་ པ་ རབ་
གསལ་ལས། སྔར་བཤད་པའི་ཉན་པ་པོ་དེ་ལ་ནི་སྟོང་ཉིད་བསྟན་པ་འབྲས་བུ་
མེད་པར་མི་འགྱུར་ཏེ། དེ་ཅིའི་ཕྱིར་ཞེ་ན། འདི་ལྟར་ཉན་པ་པོ་དེ་ལ་སྟོང་པ་ཉིད་
དུ་འཛིན་པ་ཕྱིན་ཅི་ལོག་པའི་བསྐྱེད་པའི་དོན་མ་ཡིན་པ་དང་ལྡན་པར་མི་འགྱུར་
བ་འབའ་ཞིག་ཏུ་མ་ཟད་ཀྱི་སྟོང་ཉིད་ཀྱི་ལྟ་བ་ཉན་པ་དེའི་རྗེས་སུ་འགྲོ་བ་སྟེ་
འབྲས་བུའི་ཡོན་ཏན་རྣམས་ཀྱང་འབྱུང་ངོ༌། །འབྱུང་ཚུལ་ཇི་ལྟར་ཞེ་ན། སྣོད་ལྡན་
དེ་སྟོང་ཉིད་ཀྱི་ལྟ་བ་ཉན་པ་ལ་གཏེར་རྙེད་པ་དང་འདྲ་བར་སེམས་ཤིང༌། ལྟ་བ་དེ་
སྐྱེ་བ་གཞན་དུ་ཡང་མི་ཉམས་པར་བྱ་བའི་ཕྱིར། རྟག་ཏུ་ཚུལ་ཁྲིམས་ཡང་དག་
པར་བླངས་ནས་གནས་པར་འགྱུར་ཏེ། དེ་ཡང་བདག་ཚུལ་ཁྲིམས་འཆལ་བའི་
རྐྱེན་གྱིས་ངན་འགྲོ་ལྷུང་ན། སྟོང་ཉིད་ཀྱི་ལྟ་བ་རྒྱུན་ཆད་པར་འགྱུར་རོ་སྙམ་ནས་
ཚུལ་ཁྲིམས་བླངས་ཏེ་མི་ཉམས་པར་བསྲུང་བ་ཡིན་ནོ། །ཚུལ་ཁྲིམས་འཆལ་བ་ལ་
ནི་སྔོན་ཏུ་ཚུལ་ཁྲིམས་བླངས་པ་མི་དགོས་ཀྱི། ཚུལ་ཁྲིམས་ཀྱི་མི་མཐུན་ཕྱོགས་
རང་བཞིན་གྱི་ཁ་ན་མ་ཐོ་བ་ཡང་ཚུལ་འཆལ་ལོ། །བདག་ཚུལ་ཁྲིམས་བསྲུང་བས་
བདེ་འགྲོར་སྐྱེས་ཀྱང་དབུལ་པོར་གྱུར་ནས་བཟའ་བཏུང་དང་སྨན་དང་གོས་ལ་
སོགས་པའི་མཚོ་བའི་ཡོ་བྱེད་ཀྱིས་ཕོངས་ནས། དེ་འཚོལ་བ་ལྷུར་ལེན་ལེན་ནས་
སྟོང་ཉིད་ཀྱི་ལྟ་བ་ཉན་པ་དང༌། དེའི་དོན་བསྒོམ་པ་སོགས་རྒྱུན་ཆད་པར་འགྱུར་
རོ་སྙམ་ནས་སྔར་བཤད་པ་ལྟར་ཡར་མར་གྱི་ཞིང་ལ་སྦྱིན་པ་གཏོང་བར་འགྱུར་
རོ། །སྟོང་ཉིད་ཀྱི་ལྟ་བ་སྔར་བཤད་པའི་སྙིང་རྗེ་ཆེན་པོས་ཟིན་པ་ནི་སངས་རྒྱས་
ཉིད་འདྲེན་པར་བྱེད་ཀྱི། གཞན་དུ་ནི་མ་ཡིན་ནོ་སྙམ་ནས་རྩ་བ་སྙིང་རྗེ་ཆེན་པོ་ལ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གོམས་ པ་ བསྟེན་ པར་ བྱེད་དོ། ཁྲོ་བས་ནི་ ངན་ སོང་ དུ་ འགྲོ་ བ་ དང་ དགེ་བ་
འཇོམས་ ལ། མདོག་ ཤིན་ཏུ་མི་ སྡུག་པ་ འཐོབ་ པར་ བྱེད་ པས་ དེའི་ རྐྱེན་ གྱིས་
འཕགས་པ་རྣམས་མཉེས་པར་མི་འགྱུར་རོ་སྙམ་ནས་བཟོད་པ་སྒོམ་པར་བྱེད་
དོ། །ཐམས་ཅད་མཁྱེན་པར་ཡང་ཡང་མ་བསྔོས་པའི་ཚུལ་ཁྲིམས་ལ་སོགས་པ་ནི།
སངས་རྒྱས་ཐོབ་པའི་རྒྱུ་དང༌། ལུས་དང་ལོངས་སྤྱོད་ལ་སོགས་པའི་འབྲས་བུ་
དཔག་ཏུ་མེད་པ་རྒྱུན་མ་ཆད་པར་འབྱུང་བར་མི་འགྱུར་བས། ཚུལ་ཁྲིམས་ལ་
སོགས་པ་དེ་ཡི་དགེ་བ་ཡང་འགྲོ་བ་འཁོར་བ་ལས་སྒྲོལ་བར་བྱ་བའི་ཕྱིར་དུ་བྱང་
ཆུབ་ཏུ་ཡོངས་སུ་བསྔོ་བར་བྱེད་དོ། །བྱང་སེམས་མ་གཏོགས་པ་ ཉན་ རང་ ལ་
སོགས་པ་གཞན་དག་གིས་རྟེན་འབྲེལ་ཟབ་མོ་བྱང་སེམས་བཞིན་དུ་སྟོན་མི་ནུས་
པར་མཐོང་ནས། རྫོགས་པའི་བྱང་ཆུབ་སེམས་དཔའ་རྣམས་ལ་ཤིན་ཏུ་གུས་པར་
བྱེད་དོ། །ཞེས་གང་གསུངས་པ་ལྟར་རོ། །དེ་ལྟ་མིན་པར་སྣོད་མིན་ལ་ཟབ་མོ་
འདི་བཤད་ན་ཉེས་དམིགས་ཆེ་སྟེ། དབུ་མ་རྩ་བ་ལས། སྟོང་པ་ཉིད་ལ་བལྟ་ཉེས་
ན། །ཤེས་རབ་ཆུང་རྣམས་ཕུང་བར་འགྱུར། །ཇི་ལྟར་སྦྲུལ་ལ་བཟུང་ཉེས་དང༌། །
རིགས་ སྔགས་ཉེས་པར་བསྒྲུབས་པ་བཞིན། །ཞེས་དང༌། དབུ་མ་བཞི་བརྒྱ་པ་
ལས། ཚུལ་ ཁྲིམས་ལས་ནི་ཉམས་བླ་ཡི། །ལྟ་ ལས་ཅིས་ཀྱང་མ་ཡིན་ཏེ། །ཚུལ་
ཁྲིམས་ཀྱིས་ནི་མཐོ་རིས་འགྲོ། །ལྟ་བས་གོ་འཕང་མཆོག་ཏུ་འགྱུར། །དམ་པ་མིན་
ལ་བདག་འཛིན་མཆོག །བདག་མེད་སྟོན་པ་མ་ཡིན་ཏེ། །གཅིག་ནི་ངན་འགྲོ་
ཉིད་འགྲོ་བ། །ཐ་མལ་མ་ཡིན་ཞི་ཉིད་དུའོ། །ཞེས་གསུངས་པ་ ལྟར་ཟབ་མོའི་
གནས་ལུགས་སྣོད་མིན་ལ་བསྟན་ན་མ་མོས་པར་སྤོང་བའམ། མོས་པ་ལྟར་སྣང་
ཡོད་ཀྱང་རང་བཞིན་གྱིས་མེད་པའི་དོན་གཏན་ནས་མེད་པའི་དོན་དུ་བཟུང་སྟེ་
- 166 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ལས་རྒྱུ་འབྲས་ཀྱི་ངེས་པ་མེད་པར་བྱས་ཏེ་ལོག་ལྟས་དམྱལ་བར་འཕེན་པར་
གསུངས། མ་མོས་ པར་ཤེར་ཕྱིན་གྱི་དོན་ལ་སྐུར་བ་བཏབ་ན་ནི་ངན་སོང་མུ་
མཐའ་མེད་པར་འཁྱམ་དགོས་པར་གསུངས་ཏེ། ཡོན་ཏན་རིན་པོ་ཆེ་སྡུད་པ་ལས།
ཐོས་ནས་བློ་ཆུང་དེ་ཡིས་འདི་ནི་སྤོང་བྱེད་དེ། །སྤངས་ནས་སྐྱབས་མེད་གྱུར་པ་དེ་
ནི་ མནར་ མེད་ འགྲོ །ཞེས་ དང༌། བརྒྱད་ སྟོང་ པ་ ལས། རབ་ འབྱོར་ ཡང་ རྣམ་
གྲངས་གང་གིས་བྱང་ཆུབ་སེམས་དཔའ་རྣམས་སངས་རྒྱས་བརྒྱ་ཕྲག་མང་པོ་རང་
སངས་རྒྱས་སྟོང་ཕྲག་མང་པོ་དང་སངས་རྒྱས་བརྒྱ་སྟོང་ཕྲག་མང་པོ་དག་མཐོང་
ནས་དེ་དག་གི་དྲུང་དུ་ཚངས་པར་སྤྱོད་པ་སྤྱད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ལ་མ་དད་མ་མོས་པར་འགྱུར་བའི་རྣམ་གྲངས་ཀྱང་ཡོད་དོ། །དེ་ཅིའི་ཕྱིར་ཞེ་
ན། སྔོན་ཡང་སངས་རྒྱས་བཅོམ་ལྡན་འདས་དེ་དག་གི་ཐད་ནས་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོ་འདི་འཆད་པ་དང་། སྟོན་པ་དང་ཉེ་བར་སྟོན་པ་ལ་མ་གུས་
སོ། །མ་ གུས་ པས་ ལེགས་ པར་ མི་ ཉན་ ཏོ། །ལེགས་ པར་ མི་ ཉན་ པས་ བསྙེན་
བཀུར་མི་བྱེད་དོ། །བསྙེན་བཀུར་མི་བྱེད་པས་ཡོངས་སུ་མི་འདྲིའོ། །ཡོངས་སུ་མ་
དྲིས་པས་མངོན་པར་མི་དད་དོ། །མངོན་པར་མ་དད་པས་འཁོར་དེ་ནས་འབྱོལ་
ཏེ། །དེ་དག་གཞི་དེ་ལས་ཆོས་ཀྱིས་ཕོངས་པར་འགྱུར་བ་དང་མཐུན་པའི་ལས་
བྱས་ཤིང་བསགས་ལ་ཀུན་ནས་བསགས་ཤིང་ཉེ་བར་བསགས་པས། ད་ལྟར་
ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཆད་པ་དང་སྟོན་པ་དང་ཉེ་བར་
སྟོན་པ་ན་མ་གུས་པས་འབྱོལ་ཞིང་མ་དད་ལ་མོས་པར་མི་བྱེད་པས་ལུས་དང་
སེམས་ཀྱི་ཚོགས་པ་སྒྲུབ་པར་མི་བྱེད་དོ། །ཚོགས་པ་སྒྲུབ་པར་མི་བྱེད་པས་ནི་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་མི་ཤེས་མི་མཐོང་ཁོང་དུ་མི་ཆུད་རིག་པར་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མི་བྱེད་དེ། དེ་དག་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་དད་པར་འགྱུར་
རོ། །མ་དད་པས་ནི་མི་ཉན་ཏོ། །མི་ཉན་པས་ནི་མི་ཤེས་སོ། །མ་ཤེས་པས་ནི་མི་
མཐོང་ངོ་། །མ་མཐོང་བས་ནི་ཁོང་དུ་མི་ཆུད་དོ། ཁོང་དུ་མ་ཆུད་པས་ནི་ཆོས་ཀྱི་
ཕོངས་པར་འགྱུར་བ་དང་མཐུན་པའི་ལས་བྱེད་ཡང་དག་པར་གསོགས་པར་བྱེད་
ཀུན་ཏུ་ གསོགས་ པར་བྱེད་ཉེ་བར་ གསོགས་པར་བྱེད་དོ། །དེ་དག་ཆོས་ ཀྱིས་
ཕོངས་པར་འགྱུར་བ་དང་མཐུན་པའི་ལས་བྱས་པ་དང་བསགས་པ་དང་ཀུན་ནས་
བསགས་པ་དང་ཉེ་བར་བསགས་པ་དེས་ཤེས་རབ་འཆལ་བར་འགྱུར་བ་དང་
མཐུན་པའི་ལས་མངོན་པར་འདུ་བྱེད་པར་འགྱུར་རོ། །དེ་དག་ཤེས་རབ་འཆལ་
བར་འགྱུར་བ་དང་མཐུན་པའི་ལས་མངོན་པར་འདུ་བྱས་པ་དང་བསགས་པ་དང་
ཀུན་ནས་བསགས་པ་དང་ཉེ་བར་བསགས་པ་དེས་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་འཆད་པ་དང་སྟོན་པ་དང་ཉེ་བར་སྟོན་པ་ན་སྤོང་བར་འགྱུར་སྐུར་བར་འགྱུར་
མི་སྙན་པར་བརྗོད་པར་འགྱུར་ཏེ་སྐུར་ནས་འབྱོལ་བར་འགྱུར་རོ། །རབ་འབྱོར་
ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་སྤོང་བ་དང་སྐུར་བ་དང་མི་སྙན་པར་
བརྗོད་པས་ནི་འདས་པ་དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་
ལྡན་འདས་རྣམས་ ཀྱི་ ཐམས་ཅད་མཁྱེན་པ་ཉིད་ སྤངས་ པར་ འགྱུར་ སྐར་བར་
འགྱུར་མི་སྙན་པར་བརྗོད་པར་འགྱུར་ཏེ། དེ་དག་ནི་རང་གི་རྒྱུད་བཅོམ་ཞིང་
བསྲེགས་ནས་བློ་ཆུང་བ་ཤེས་རབ་ཆུང་བ་བསོད་ནམས་ཆུང་བ་དགེ་བའི་རྩ་བ་
ཆུང་བའི་གང་ཟག་དད་པ་ཙམ་དང་ལྡན་པ་དགའ་བ་ཙམ་དང་ལྡན་པ། དང་བ་
ཙམ་དང་ལྡན་འདུན་པ་ཙམ་དང་ལྡན་པ་ལས་དང་པོ་བ་སྐལ་པ་མེད་པའི་རང་
བཞིན་ཅན་གཞན་རྣམས་ཀྱི་ཡང་དད་པ་ཙམ་དང་དགའ་བ་ཙམ་དང་དད་པ་ཙམ་
- 168 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དང་འདུན་པ་ཙམ་དེ་ཡང་ཕྱིར་ཟློག་ཅིང་འབྲལ་བར་བྱེད་ཟློག་པར་བྱེད་དེ་འདི་
ལ་བསླབ་པར་མི་བྱའོ། །ཞེས་སྨྲ་ཞིང་འདི་ནི་སངས་རྒྱས་ཀྱི་གསུང་མ་ཡིན་ནོ་
ཞེས་ཚིག་ཏུ་བརྗོད་པར་འགྱུར་རོ། །དེ་ལྟར་དེ་དག་བདག་གི་རྒྱུད་བཅོམ་ཞིང་
ཕྲལ་ཏེ་གཞན་གྱི་རྒྱུད་ཀྱང་བཅོམ་ཞིང་ཕྲལ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་སྐུར་བ་འདེབས་པར་འགྱུར་རོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐུར་བ་
བཏབ་ན་ཐམས་ཅད་མཁྱེན་པ་ཉིད་ལ་སྐུར་བ་བཏབ་པར་འགྱུར་རོ། །ཐམས་ཅད་
མཁྱེན་པ་ཉིད་ལ་སྐུར་བ་བཏབ་ན་འདས་པ་དང་མ་བྱོན་པ་དང་ད་ལྟར་བྱུང་བའི་
སངས་རྒྱས་བཅོམ་ལྡན་འདས་རྣམས་ལ་སྐུར་བ་བཏབ་པར་འགྱུར་རོ། །དེ་ལྟར་
དེ་དག་སངས་རྒྱས་བཅོམ་ལྡན་འདས་རྣམས་ཀྱི་དྲུང་ནས་འབྱོལ་བར་འགྱུར།
ཆོས་ ཀྱིས་ཡོངས་སུ་བཏང་བར་ འགྱུར་ དགེ་འདུན་ ལས་ཡོངས་ སུ་ ཕྱི་རོལ་ཏུ་
འགྱུར་རོ། །དེ་ལྟར་དེ་རྣམས་ཐམས་ཅད་ནས་ཐམས་ཅད་རྣམ་པ་ཐམས་ཅད་དུ་
ཐམས་ཅད་དཀོན་མཆོག་གསུམ་ལས་ཕྱི་རོལ་ཏུ་འགྱུར་ཏེ། དེ་དག་སེམས་ཅན་
རྣམས་ལ་ཕན་པ་དང་བདེ་བ་ཉེ་བར་གཅོད་པར་བྱེད་པས་སེམས་ཅན་དམྱལ་བ་
ཆེན་པོ་རྣམས་སུ་རྣམ་པར་སྨིན་པར་འགྱུར་བ་དང་མཐུན་ པའི་ ལས་ཉེ་བར་
གསོགས་པར་འགྱུར་རོ། །དེ་དག་དེ་ལྟ་བུའི་ལས་མངོན་པར་འདུ་བྱེད་པ་དང་ཉེ་
བར་བཞག་པ་དང་ཀུན་ནས་བསླང་བ་དང་ཆོས་ཀྱིས་ཕོངས་པར་འགྱུར་བ་དང་
མཐུན་པ་དང༌། ཤེས་རབ་འཆལ་བར་འགྱུར་བར་དང་མཐུན་པའི་རང་བཞིན་དེ་
ཉིད་ཀྱིས་ལོ་བརྒྱ་ཕྲག་མང་པོ་དང་ལོ་སྟོང་ཕྲག་མང་པོ་དང་ལོ་བརྒྱ་སྟོང་ཕྲག་མང་
པོ་དང་ལོ་བྱེ་བ་བརྒྱ་ཕྲག་མང་པོ་དང་ལོ་བྱེ་བ་སྟོང་ཕྲག་མང་པོ་དང་། ལོ་བྱེ་བ་
བརྒྱ་སྟོང་ཕྲག་མང་པོ་དང་ལོ་བྱེ་བ་ཁྲག་ཁྲིག་བརྒྱ་སྟོང་མང་པོར་སེམས་ཅན་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དམྱལ་བ་ཆེན་པོ་རྣམས་ སུ་ ལྟུང་བར་ འགྱུར་རོ། །ཞེས་ གསུངས་སོ། །དེ་ ལྟར་
གནས་ལུགས་ཀྱི་དོན་རྟག་ཆད་ཀྱི་མཐའ་ཐམས་ཅད་དང་བྲལ་བ་ནི་ཤིན་ཏུ་
རྟོགས་ པར་ དཀའ་ སྟེ། རྩ་ ཤེ་ ལས། དེ་ ཕྱིར་ ཞན་ པས་ ཆོས་ འདི་ ཡི། །གཏིང་
རྟོགས་ དཀའ་བར་མཁྱེན་གྱུར་ནས། །ཐུབ་ པའི་ཐུགས་ནི་ཆོས་བསྟན་ལས། །
རབ་ཏུ་ལོག་པར་གྱུར་པ་ཡིན། །ཞེས་དང་། དེའི་ཐད་ཀྱི་ཊཱིཀ་ཆེན་རིགས་པའི་རྒྱ་
མཚོ་ལས། དེ་ལྟར་སྟོང་པ་ཉིད་ལ་བལྟ་ཉེས་ན་འཛིན་པ་པོ་ཕུང་བར་བྱེད་ལ། །
ཤེས་རབ་ཞན་པ་རྣམས་ཀྱིས་ཀྱང་དེ་ཁོ་ན་ཉིད་ཀྱི་དོན་ཡང་དག་པར་འཛིན་མི་
ནུས་པའི་ཕྱིར། སྟོན་པ་སངས་རྒྱས་ནས་སེམས་ཅན་གྱི་ཁམས་དང་ཆོས་ཤིན་ཏུ་
ཟབ་པ་ལ་གཟིགས་ཏེ། ཤེས་རབ་ཞན་པ་དག་གིས་རྟེན་འབྱུང་ཟབ་མོའི་ཆོས་
འདི་ ཡི་ གཏིང་རྟོགས་དཀའ་བར་མཁྱེན་ པར་ གྱུར་ནས། ཐུབ་ པ་བཅོམ་ལྡན་
འདས་ཀྱི་ཐུགས་ཆོས་བསྟན་པ་ལས་རབ་ཏུ་ལོག་པར་གྱུར་པ་ཡིན་ནོ། །དེ་ལྟར་
ཡང་མདོ་ལས། བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་རིང་
པོར་མ་ལོན་པར་འདི་སྙམ་དུ་དགོངས་ཏེ། ངས་ཆོས་ཟབ་མོ་ཟབ་པར་སྣང་བ་
བརྟག་པར་བྱ་བ་མ་ཡིན་ཞིང་རྟོག་གེའི་སྤྱོད་ཡུལ་མ་ཡིན་པ་ཞིབ་མོ་མཁས་ཤིང་
མཛངས་པས་རིག་པར་བྱ་བ་ཐུགས་སུ་ཆུད་དེ། དེ་གལ་ཏེ་ངས་གཞན་དག་ལ་
བསྟན་ན་གཞན་གྱིས་ངའི་དེ་རྟོགས་པར་མི་འགྱུར་ཏེ་དེས་ང་ལ་གནོད་པར་འགྱུར་
ཞིང་ཞུམ་པར་འགྱུར། ཐུགས་མི་སྤྲོ་བར་འགྱུར་བས་གང་བདག་ཉིད་གཅིག་པུ་
དགོན་པ་རབ་ཏུ་དབེན་པར་མཐོང་བའི་ཆོས་ལ་བདེ་བ་ལ་རེག་པར་གནས་པ་
ཐོབ་པས་གནས་པར་བྱའོ། །ཞེས་རྒྱས་པར་གསུངས་སོ། །ཞེས་གསུངས་སོ། །དེ་
ལྟར་རྟོགས་དཀའ་བར་གསུངས་པ་ལ་ད་ལྟའི་དུས་ན་ནི་གནས་ལུགས་ཀྱི་དོན་ཅི་
- 170 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཡང་མེད་པའི་དོན་དུ་བཟུང་ནས་སྣང་བ་ཐམས་ཅད་འཁྲུལ་ངོ་འབའ་ཞིག་ཏུ་
འཇོག་ཅིང་། དོན་ལ་ཤེས་བྱ་གང་ཡང་མེད་པར་ངོ་སྤྲོད་པར་བྱེད་པ་ཆེས་མང་
ཞིང་། ཡང་འགའ་ཞིག་ནི་གནས་ལུགས་ཀྱི་དོན་རྣམ་རྟོག་བཀག་ནས་ཅི་ཡང་
ཡིད་ལ་མི་བྱ་བའི་དོན་དུ་ངོ་སྤྲོད་པར་བྱེད། དེ་ལྟར་ངོ་སྤྲད་པ་ན་གྲོང་གི་ནང་དུ་ཚེ་
ཡོལ་བར་བྱས་པའི་རྒན་པོ་གང་ཡང་མ་བསླབས་པ་དག་ལའང་སྐད་ཅིག་ལ་
སེམས་ངོ་འཕྲོད་པ་དང་། གནས་ལུགས་ངོ་འཕྲོད་པ་དང་། ཆོས་སྐུའི་རང་ཞལ་
མཐོང་ཟེར་བས་སའི་སྟེང་ཁྱབ་སྟེ་རྒྱལ་བའི་བསྟན་པ་རིན་པོ་ཆེ་སྙིགས་མ་ལས་
ཀྱང་ཆེས་ཆེར་སྙིགས་མར་གྱུར་པའི་དུས་སུ་སྣང་བས། སྙིང་ནས་བསྟན་པ་གཅེས་
པར་འཛིན་པའི་དམ་པ་རྣམས་ཀྱིས་ནི་རྒྱལ་བའི་བསྟན་པའི་སྙིང་པོ་སྟོང་པ་རྟེན་
འབྱུང་གི་དོན་དུ་འཆར་བའི་ཚུལ་རྒྱལ་བ་རང་གི་དགོངས་པ་བཞིན་དུ་འགྲེལ་པ་
ལ་ཚད་མར་གྱུར་པ་ཀླུ་སྒྲུབ་ཡབ་སྲས་ཀྱི་ལུགས་བཟང་འདི་ཉིད་མི་ནུབ་པའི་ཕྱིར་
བརྩོན་པར་མཛད་རིགས་སོ། །འདིར་གནས་ལུགས་རྟོགས་པའི་ཤེས་རབ་བསྐྱེད་
པ་ནི། བྱང་ཆུབ་ལམ་གྱི་རིམ་པ་ཆེན་མོ་ལས། ཁྱད་པར་ཕར་ཕྱིན་ཐ་མ་གཉིས་ལ་
བསླབ་ཚུལ་གསུངས་པའི་དོན་ལྟར་ཡིན་པས། དེས་ན་ཞི་གནས་དང་ལྷག་མཐོང་
གཉིས་ངེས་པར་བསྒོམ་དགོས་པའི་རྒྱུ་མཚན་དང་དེ་གཉིས་ཀྱི་ངོ་བོར་ཇི་ལྟར་
ཡིན་པ་དང་། སྔོན་ལ་ཞི་གནས་བསྒྲུབས་ནས་དེ་ནས་ལྷག་མཐོང་བསྒྲུབ་དགོས་
པའི་རྒྱུ་མཚན་དང༌། ཞི་གནས་སྔོན་དུ་མ་སོང་བར་ལྷག་མཐོང་འགྲུབ་མི་སྲིད་པ་
དང༌། ལྷག་མཐོང་མེད་པར་ཞི་གནས་ཙམ་གྱི་ཉོན་མོངས་རྩ་བ་ནས་སྤོང་མི་ནུས་
པའི་ཚུལ་དང་། ཞི་ལྷག་གཉིས་ཟུང་དུ་སྦྲེལ་ནས་ཉོན་མོངས་ཇི་ལྟར་སྤོང་བའི་
ཚུལ་རྣམས་ཞིབ་ཏུ་ཤེས་པ་ཤིན་ཏུ་གལ་ཆེ་ནའང་། འདིར་ཡི་གེ་ཧ་ཅང་མང་བས་
- 171-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཇིགས་ནས་བྲི་མ་ནུས་པས་ས་གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་གྱི་
རིམ་པ་ཆེ་ཆུང་གཉིས་ལས་ཤེས་པར་བྱའོ། །འདིར་གནས་ལུགས་རྟོགས་པའི་ལྟ་
བ་འཚོལ་བ་ལ་སྤྲོ་བ་བསྐྱེད་པའི་ཕྱིར་དེའི་ཕན་ཡོན་ཅུང་ཟད་བརྗོད་ན་སྤྱིར་ཡོན་
ཏན་ཐམས་ཅད་ཀྱི་རྩ་བ་ཤེས་རབ་ཡིན་པ་ནི། མགོན་པོ་ཀླུ་སྒྲུབ་ཀྱིས། མཐོང་
དང་མ་མཐོང་ཡོན་ཏན་འདི། །ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་
བསྒྲུབ་པའི་ཕྱིར། །ཤེས་རབ་ཡོངས་སུ་བཟུང་བར་བྱ། །ཆོས་དོན་འདོད་དང་ཐར་
པ་ཡི། །འབྱུང་གནས་ཆེན་པོ་རིག་པ་ཡིན། །དེ་ལྟར་དང་པོ་གུས་པ་ཡིས། །ཤེས་
རབ་ཡུམ་ཆེན་གཟུང་བར་བྱ། །ཞེས་གསུངས་ཤིང་། ཤེས་རབ་འདི་མེད་ན་སྦྱིན་
པ་ལ་སོགས་པའི་སྤྱོད་པ་རླབས་པོ་ཆེ་རྣམས་ལ་དུས་ཡུན་ རིང་ པོར་ ཇི་ཙམ་
བསླབས་ཀྱང་མིག་དང་བྲལ་བའི་མིས་ལམ་བགྲོད་མི་ནུས་པ་བཞིན་དུ་སྤྱོད་པ་དེ་
དག་གིས་ཀྱང་ས་ལམ་གོང་འཕེལ་དུ་བགྲོད་མི་ནུས་ལ། ཤེར་ཕྱིན་འདི་ཡོད་ན་
མིག་དང་ལྡན་པའི་མིས་ལམ་བགྲོད་པ་བཞིན་དུ་སྤྱོད་པ་དེ་དག་གིས་ཀྱང་ས་ལམ་
གོང་མར་མྱུར་དུ་བགྲོད་ནུས་པ་ནི། ཡོན་ཏན་རིན་པོ་ཆེ་སྡུད་པ་ལས། གང་ཚེ་
ཤེས་རབ་ཀྱིས་ནི་ཡོངས་སུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་
འཐོབ་བོ། །དཔེར་ན་རི་མོའི་ལས་ནི་ཡོངས་ཟིན་མིག་མེད་པ། །ཇི་སྲིད་མིག་མ་
བྲིས་ པར་ རྔན་པ་མི་འཐོབ་བཞིན། །ཞེས་གང་གསུངས་པ་ལྟར་རོ། །མདོར་ན་
འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཤེས་རབ་ཀྱི་
མཐུ་ཁོ་ན་ལས་འབྱུང་བ་ནི། ཕར་ཕྱིན་བསྡུས་པ་ལས། བུ་ལ་བྱམས་པའི་མ་འདྲ་
ཤེས་ རབ་ ལས། །དེ་ འདྲའི་ ཕུན་ སུམ་ ཚོགས་ འབྱུང་ ཅི་ མཚར་ གྱི། །བདེར་
གཤེགས་ སྟོབས་བཅུ་ སྟོབས་ ཀྱི་ཕུལ་བྱུང་བ། །མཚུངས་མེད་མཆོག་ཏུ་ བྱ་བ་
- 172 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཐམས་ཅད་དང་། །ཡོན་ཏན་ཚོགས་གཞན་མ་ལུས་ཐམས་ཅད་ཀྱང་། །དེ་འདྲའི་
ཤེས་རབ་རྒྱུ་ལ་བརྟེན་ཅིང་འབྱུང་། །འཇིག་རྟེན་དག་ན་རྒྱུ་རྩལ་གཏེར་མཆོག་
དང་། །གཙུག་ལག་མིག་འདྲ་ཇི་སྙེད་ཡོད་པ་དང་། །ཡོངས་སུ་སྐྱོང་བྱེད་བློ་དང་
སྔགས་ལ་སོགས། །རྣམས་བཀོད་ཆོས་ཀྱི་ཁྱད་པར་ཐ་དད་དང༌། །རྣམ་གྲངས་
རྣམ་མང་རྣམ་ཐར་སྒོ་དག་དང་། འཇིག་རྟེན་ཕན་པའི་རྣམ་པ་དེ་དང་དེས། །རྒྱལ་
སྲས་མཐུ་ཆེན་རྣམ་པར་སྟོན་བྱེད་པ། །དེ་དག་ཐམས་ཅད་ཤེས་རབ་མཐུ་ལས་
འབྱུང་། །ཞེས་གསུངས་པ་ལྟར་རོ། །བསོད་ནམས་ཀྱི་ཚོགས་བསྐལ་པ་མང་པོར་
བསགས་པ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དགེ་བའི་བཤེས་གཉེན་
ལས་ཐུན་གཅིག་ཉན་པ་བསོད་ནམས་ཆེ་བར་སློབ་དཔོན་ཀླུ་སྒྲུབ་ཀྱིས་མདོ་ཀུན་
ལས་བཏུས་སུ་བཤད་དེ། །མདོ་ཀུན་ལས་བཏུས་པ་ལས། །ཆོས་ཟབ་མོ་ལ་མོས་
པས་བསོད་ནམས་ཐམས་ཅད་སྡུད་པ་ཡིན་ཏེ། སངས་རྒྱས་སུ་མ་གྲུབ་ཀྱི་བར་དུ་
འཇིག་རྟེན་དང་འཇིག་རྟེན་ལས་ འདས་ པའི་ཕུན་སུམ་ཚོགས་པ་ཐམས་ཅད་
འགྲུབ་པར་འགྱུར་ཏེ། ཁྱེའུ་རིན་པོ་ཆེས་བྱིན་པའི་མདོ་ལས་འབྱུང་བ། འཇམ་
དཔལ་བྱང་ཆུབ་སེམས་དཔའ་ཐབས་ལ་མཁས་པ་དང་བྲལ་བས། བསྐལ་པ་བརྒྱ་
སྟོང་དུ་ཕ་རོལ་ཏུ་ཕྱིན་པ་དྲུག་ལ་སྤྱད་པ་བས། གང་གིས་ཆོས་ཀྱི་རྣམ་གྲངས་འདི་
ཐེ་ཚོམ་དང་བཅས་པའི་ཉན་པ་འདི་བསོད་ནམས་དེ་བས་ཆེས་མང་དུ་བསྐྱེད་ན་
གང་ཐེ་ཚོམ་མེད་པར་ཉན་པ་ལྟ་ཅི་སྨོས། གང་ཡི་གེར་བྲིས་ནས་ལུང་འབོག་པ་
དང་འཆད་པ་དང་གཞན་དག་ལ་ཡང་རྒྱ་ཆེར་རབ་ཏུ་སྟོན་པ་ལྟ་ཅི་སྨོས། ཞེས་
གསུངས་སོ། རྡོ་རྗེ་གཅོད་པ་ལས་ཀྱང་། བཅོམ་ལྡན་འདས་ཀྱི་བཀའ་སྩལ་ཏོ། །
རབ་འབྱོར་འདི་ཇི་སྙམ་དུ་སེམས། གང་གཱའི་ཀླུང་གི་བྱེ་མ་སྙེད་གང་ཇི་སྙེད་པ་
173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གང་གཱའི་ཀླུང་ཡང་དེ་སྙེད་དུ་གྱུར་ན། གང་དེ་དག་གི་བྱེ་མར་གྱུར་པ་དེ་མེད་པ་
ཡིན་ནམ། རབ་འབྱོར་གྱིས་གསོལ་བ། བཅོམ་ལྡན་འདས་གང་གཱའི་བྱེ་མ་སྙེད་དུ་
གྱུར་པ་དེ་དག་ཉིད་ཀྱང་མང་བ་ལགས་ན། དེ་དག་གི་བྱེ་མར་གྱུར་པ་ལྟ་སྨོས་
ཀྱང་ ཅི་ འཚལ། བཅོམ་ ལྡན་ འདས་ ཀྱིས་ བཀའ་ སྩལ་ པ། རབ་ འབྱོར་ ཁྱོད་ ལ་
བསྒོའོ། ཁྱོད་ཀྱིས་ཁོང་དུ་ཆུད་པར་བྱའོ། །གང་གཱའི་ཀླུང་དེ་དག་གི་བྱེ་མ་ཇི་སྙེད་
པ་དེ་སྙེད་ཀྱི་འཇིག་རྟེན་གྱི་ཁམས་སྐྱེས་པའམ་བུད་མེད་ལ་ལས་རིན་པོ་ཆེ་སྣ་
བདུན་གྱིས་རབ་ཏུ་བཀང་སྟེ། དེ་བཞིན་གཤེགས་པ་ལ་སྦྱིན་པ་བྱིན་ན། སྐྱེས་
པའམ་བུད་མེད་དེ་གཞི་དེ་ལས་བསོད་ནམས་མང་དུ་བསྐྱེད་དམ། རབ་འབྱོར་
གྱིས་གསོལ་བ། བཅོམ་ལྡན་འདས་མང་ལགས་སོ། །བདེ་བ་གཤེགས་པ་མང་
ལགས་སོ། །བཅོམ་ལྡན་འདས་ཀྱི་བཀའ་སྩལ་པ། གང་ཞིག་ཆོས་ཀྱི་རྣམ་གྲངས་
འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་ཙམ་བཟུང་སྟེ། གཞན་དག་ལ་
ཡང་བསྟན་ན་དེ་བས་བསོད་ནམས་ཆེས་མང་དུ་བསྐྱེད་དོ། །ཞེས་གསུངས་སོ། །
ཞེས་དང་། དེ་ བཞིན་ གཤེགས་ པའི་ མཛོད་ ཀྱི་མདོ་ལས། མི་དགེ་བཅུ་ཆེན་པོ་
རྣམས་བགྲངས་ནས། དེ་དག་དང་ལྡན་པས་བདག་མེད་པའི་ཆོས་ལ་འཇུག་ཅིང་།
ཆོས་ཐམས་ཅད་གདོད་མ་ནས་དག་པར་དད་པ་དང་མོས་པའི་སེམས་ཅན་དེ་ངན་
སོང་དུ་མི་འགྲོའོ། །ཞེས་གསུངས་པ་དང་། བདུད་འདུལ་བའི་ལེའུ་ལས། དགེ་
སློང་གང་གིས་ཆོས་ཐམས་ཅད་ཤིན་ཏུ་དུལ་བར་ཤེས་ཤིང་། ཉེས་པ་རྣམས་ཀྱི་
ཐོག་མའི་ མཐའ་ ཡང་ རང་བཞིན་གྱིས་དབེན་པར་ཤེས་ཏེ། ཉེས་པ་བྱུང་བའི་
འགྱོད་པ་སེལ་ཞིང་བརྟན་པོར་མི་བྱེད་པས་མཚམས་མེད་པ་ཡང་གནོན་ན། ཆོ་ག་
དང་ཚུལ་ཁྲིམས་ལ་ལོག་པར་ཞུགས་པ་ཕྲན་ཚེགས་ལྟ་ཅི་སྨོས། ཞེས་གསུངས་
- 174 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སོ། །བརྒྱད་སྟོང་པ་ལས་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་འདི་རིགས་ཀྱི་
བུའམ་རིགས་ཀྱི་བུ་མོ་གང་དག་གི་རྣ་ལམ་དུ་སྣང་བར་འགྱུར་བ་ཡང་སྔོན་གྱི་
རྒྱལ་བ་ལ་ལྷག་པར་བྱ་བ་བྱས་པར་གྱུར་པ་དང་སངས་རྒྱས་མང་པོ་ལ་དགེ་བའི་
རྩ་བ་བསྐྲུན་པ་དང་། དགེ་བའི་བཤེས་གཉེན་གྱིས་ཡོངས་སུ་ཟིན་པར་འགྱུར་བ་
ཡིན་ན། གང་དག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པར་འགྱུར་
འཆད་བར་འགྱུར་ཀློག་པར་འགྱུར་ཀུན་ཆུབ་པར་བྱེད་པར་འགྱུར་རབ་ཏུ་གདོན་
པར་འགྱུར་སྟོན་པར་འགྱུར་ཉེ་བར་སྟོན་པར་འགྱུར། ལུང་འབོགས་པར་འགྱུར་
ཁ་ཏོན་བྱེད་པར་འགྱུར་ཞིང་གཟུང་བ་དང་བཅང་བ་དང་བཀླགས་པ་དང་ཀུན་
ཆུབ་པ་དང་རབ་ཏུ་སྟོན་པ་དང་བསྟན་པ་དང་ཉེ་བར་བསྟན་པ་དང་ལུང་འབོགས་
པ་དང་ཁ་ཏོན་བྱས་ནས་དེ་བཞིན་ཉིད་དུ་སློབ་པ་དང་། དེ་བཞིན་ཉིད་དུ་བསྒྲུབ་
པ་དང་དེ་བཞིན་ཉིད་དུ་རྣལ་འབྱོར་དུ་བྱེད་པར་འགྱུར་བ་ལྟ་ཅི་སྨོས་ཏེ། དེ་དག་
ནི་དགེ་བའི་རྩ་བ་ངན་ངོན་ཙམ་དང་ལྡན་པར་མི་འགྱུར་ཏེ། རིགས་ཀྱི་བུ་དང་
རིགས་ཀྱི་བུ་མོ་དེ་དག་ནི་སངས་རྒྱས་མང་པོ་ལ་བསྙེན་བཀུར་བྱས་པར་འགྱུར་
རོ། །གང་དག་ད་ལྟར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉན་པར་འགྱུར་
ཞིང་མཉན་ནས་ཀྱང་འཛིན་པར་འགྱུར་འཆང་བར་འགྱུར་ཀློག་པར་འགྱུར་ཀུན་
ཆུབ་པར་བྱེད་པར་འགྱུར་རབ་ཏུ་འདོན་པར་འགྱུར་སྟོན་པར་འགྱུར་ཉེ་བར་སྟོན་
པར་འགྱུར་ལུང་འབོགས་པར་འགྱུར་ཁ་ཏོན་བྱེད་པར་འགྱུར་དེ་བཞིན་ཉིད་དུ་
སློབ་པར་འགྱུར་དེ་བཞིན་ཉིད་དུ་བསྒྲུབ་པར་འགྱུར་དེ་བཞིན་ཉིད་དུ་རྣལ་འབྱོར་
དུ་བྱེད་པར་འགྱུར་བའི་རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ནི་སྔོན་གྱི་
དེ་བཞིན་གཤེགས་པ་དགྲ་བཅོམ་ པ་ ཡང་ དག་ པར་ རྫོགས་ པའི་ སངས་ རྒྱས་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རྣམས་ཀྱི་ཐད་ནས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཐོས་ནས་སངས་རྒྱས་
བཅོམ་ལྡན་འདས་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡོངས་སུ་ཞུས་
ཤིང་ཡོངས་སུ་དྲིས་པར་བྱས་པ་ཡིན་ནོ། །གང་དག་ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ལྟར་ཟབ་པ་འདི་བཤད་པ་དང་བསྟན་པ་དང་ཉེ་བར་བསྟན་པ་ལ་འགོད་
པར་མི་འགྱུར་ཀུན་ཏུ་ཞུམ་པར་མི་འགྱུར་བག་ཚ་བར་མི་འགྱུར་བག་འཁུམས་
པར་མི་འགྱུར་ཡིད་ཕྱིར་ཕྱོགས་པར་མི་འགྱུར་བཅོམ་ཞིང་ཕྱིར་ཕྱོགས་པར་མི་
འགྱུར་མི་དངངས་ཀུན་ཏུ་མི་སྐྲག་ཀུན་ཏུ་སྐྲག་པ་དང་ལྡན་པར་མི་འགྱུར་བའི་
རིགས་ཀྱི་བུ་དང་རིགས་ཀྱི་བུ་མོ་དེ་དག་ནི་སངས་རྒྱས་མང་པོ་ལ་དགེ་བའི་རྩ་བ་
བསྐྲུན་ པར་ རིག་ པར་ བྱའོ། །ཞེས་དང༌། ཡོན་ཏན་རིན་པོ་ཆེ་སྡུད་པ་ལས། ལ་
ལས་བདེ་གཤེགས་ཡོངས་སུ་མྱ་ངན་འདས་པ་ཡི། །མཆོད་རྟེན་རིན་ཆེན་བདུན་
ལས་བྱས་ཤིང་མཆོད་བྱེད་ལ། །བདེ་བར་གཤེགས་པའི་མཆོད་རྟེན་དེ་དག་གང་
བ་ཡི། །བྱེ་མ་སྙེད་ཀྱིས་བྱེ་བ་ཕྲག་སྟོང་ཞིང་བཀང་སྟེ། །ཡོངས་སུ་བརྟག་བཟུང་
ཞིང་རྣམས་བྱེ་བ་མཐའ་ཡས་ན། །སེམས་ཅན་ཇི་སྙེད་འཁོད་པ་དེ་དག་ཐམས་
ཅད་ཀྱིས། །ལས་གཞན་མི་བྱེད་ལྷ་ཡི་མེ་ཏོག་སྤོས་རབ་དང་། །བྱུག་པས་དུས་
གསུམ་བསྐལ་པའམ་དེ་ལས་ལྷག་མཆོད་ལ། །གང་ཞིག་གང་ལས་རྣམ་འདྲེན་
སྟོབས་བཅུ་འབྱུང་འགྱུར་བ། །བདེ་བར་གཤེགས་ཀྱི་ཡུམ་འདི་གླེགས་བམ་ལ་
བྲིས་ཏེ། །འཆང་ཞིང་མེ་ཏོག་བྱུག་པས་བསྟི་སྟང་བྱེད་གྱུར་ན། །མཆོད་རྟེན་བྱས་
མཆོད་བསོད་ནམས་དེས་ནི་ཆར་མི་ཕོད། །ཅེས་དང་། རྒྱལ་བས་བརྒྱ་བྱིན་དྲི་བ་
ཡོངས་དྲིས་ལན་གསོལ་བ། །གལ་ཏེ་གང་གཱའི་བྱེད་སྙེད་སངས་རྒྱས་ཞིང་གྱུར་
ལ། །དེ་ཀུན་རྒྱལ་བའི་རིང་བསྲེལ་བྱུར་བུར་གཏམས་གྱུར་ཀྱང་། །བདག་ནི་ཤེས་
- 176 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རབ་ཕ་རོལ་ཕྱིན་པ་འདི་ཉིད་ལེན། །ཅི་སླད་ཅེ་ན་སྐུ་གདུང་མི་གུས་བདག་མ་
ལགས། །འོན་ཀྱང་ཤེས་རབ་ཡོངས་སུ་བསྒོམ་པས་མཆོད་པར་བགྱི། །དཔེར་ན་
རྒྱལ་པོ་བརྟེན་མི་རིམ་གྲོ་ཐོབ་པ་ལྟར། །སངས་རྒྱས་རིང་བསྲེལ་ཤེས་རབ་ཕ་
རོལ་ཕྱིན་ལ་བརྟེན། །ནོར་བུ་རིན་ཆེན་ཡོན་ཏན་ཀུན་ལྡན་རིན་ཐང་མེད། །གང་
ཚེ་གང་དུ་སྩལ་བ་དེ་ནི་ཕྱག་བགྱི་འོས། །དེ་ཕྱུང་གྱུར་ཀྱང་གང་ཚེ་ལ་ནི་དགའ་
བགྱིད་དེ། །ཡོན་ཏན་དེ་དག་ནོར་བུ་རིན་ཆེན་དེ་ཡི་ལགས། །དེ་བཞིན་ཤེས་རབ་
ཕ ་ རོལ་ཕྱིན་མཆོག་ཡོན་ཏན་གྱིས། །རྒྱལ་བ་མྱ་ངན་འདས་ཀྱང་རིང་བསྲེལ་
མཆོད་པ་བརྙེས། །དེ་ལྟས་གང་ཞིག་རྒྱལ་བའི་ཡོན་ཏན་འཛིན་འཚལ་ངེས། །
ཤེས་ རབ་ ཕ་རོལ་ཕྱིན་བླང་འདི་ནི་ཐར་པ་ལགས། །ཞེས་དང་། ལ་ལས་གང་
གཱའི་ཀླུང་གི་བྱེ་སྙེད་ཞིང་རྣམས་ན། །སེམས་ཅན་ཇི་སྙེད་འཁོར་ཀུན་དགྲ་བཅོམ་
ཉིད་བཏུལ་བས། །གང་གིས་ཤེས་རབ་ཕ་རོལ་ཕྱིན་འདི་ཡིག་བྲིས་ཏེ། །སེམས་
ཅན་མཆོག་ལ་གླེགས་བྱིན་བསོད་ནམས་ཁྱད་པར་འཕགས། །ཞེས་གང་གསུངས་
པ་ལྟར་རོ། །གཞན་ཡང་ཐེག་པ་གསུམ་གྱི་ཡོན་ཏན་ཐམས་ཅད་དངོས་དང་བརྒྱུད་
པའི་སྒོ་ནས་ཞི་ལྷག་གཉིས་ཀྱི་འབྲས་བུར་འགྱུར་ཚུལ་སོགས་ཕན་ཡོན་ཞིབ་པར་
དབུ་མ་སྒོམ་རིམ་གསུམ་དང་། བྱང་ཆུབ་ལམ་རིམ་ཆེ་ཆུང་རྣམས་ལས་ཤེས་པར་
བྱའོ། །དེ་ལྟར་ཕན་ཡོན་བསམས་པས་ཟབ་མོའི་ལྟ་བ་འདི་འཚོལ་བ་ལ་སྤྲོ་བ་
ཤུགས་དྲག་སྐྱེས་པ་ན། གསུང་རབ་ཀྱི་གནད་ཕྱིན་ཅི་མ་ལོག་པར་མཁྱེན་པའི་
དགེ་བའི་བཤེས་གཉེན་མཁས་པ་ལ་བརྟེན་ཏེ་ཐོས་པ་ཕུ་ཐག་ཆོད་པར་བྱ་དགོས་
ཏེ། བཤེས་གཉེན་དམ་པ་ལས་འདིའི་མན་ངག་གི་ཐོས་པ་མ་བཙལ་བར་གནས་
ལུགས་རྟོགས་པའི་ལྟ་བ་འདི་རྙེད་པ་མི་སྲིད་པར་གསུངས་པས་སོ། །དེ་ཡང་དབུ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མ་ སྒོམ་རིམ་དུ་ལྷག་མཐོང་གི་ཚོགས་གསུངས་པ་རྣམས་ ཀྱི་ནང་ནས་བཤེས་
གཉེན་མཁས་པ་ལས་གདམས་ངག་མཉན་ པ་འདི་མེད་མི་རུང་ གི་ ཚོགས་སུ་
གསུངས་སོ། །བསླབ་བཏུས་ལས་ཀྱང་། བཟོད་བྱ་ཐོས་པ་བཙལ་བར་བྱ། །དེ་
ནས་ནགས་ སུ་ གནས་ པར་ བྱ། །མཉམ་པར་གཞག་ ལ་ བརྩོན་ བྱ་ཞིང་། །ཞེས་
དང༌། མཉམ་ གཞག་ ཡང་ དག་ ཇི་ བཞིན་ དུ། །ཤེས་ པར་ འགྱུར་ ཞེས་ ཐུབ་ པ་
གསུངས། །ཞེས་གསུངས་ཤིང་། དེའི་རང་འགྲེལ་ལས། མི་བཟོད་པ་ནི་སྐྱོ་བ་ན་
དབྲོག་མི་ནུས་པའི་ཕྱིར་ཐོས་པ་ལ་སོགས་པ་ལ་བརྩོན་པ་ཉམས་པར་འགྱུར་
ཞིང་། ཐོས་པ་དང་མི་ལྡན་པས་ནི་བསམ་གཏན་གྱི་ཐབས་དང་ཉོན་མོངས་པ་རྣམ་
པར་སྤྱོད་པའི་ཐབས་ཀྱང་མི་ཤེས་ཏེ། དེ་བས་ན་སྐྱོ་བ་མེད་པར་ཐོས་པ་བཙལ་
བར་བྱ། ཞེས་དང་། སྲེན་མེད་ཀྱི་བུས་ཞུས་པ་ལས་ཀྱང་། འདི་ལྟར་རིགས་ཀྱི་བུ་
ཐོས་པ་དང་ལྡན་ན་ཤེས་རབ་འབྱུང་བར་འགྱུར་རོ། །ཤེས་རབ་དང་ལྡན་ན་ཉོན་
མོངས་ པར་ རབ་ཏུ་ཞི་བར་འགྱུར་ རོ། །ཉོན་མོངས་པ་མེད་པ་ལ་བདུད་ ཀྱིས་
གླགས་མི་རྙེད་དོ། །ཞེས་དང༌། རྗེ་རིན་པོ་ཆེས། དེ་ལྟར་ན་ཆོས་ཚུལ་བཞིན་དུ་
བསྒྲུབ་པར་འདོད་པ་རྣམས་ལ་ལམ་གྱི་སྲོག་དམ་པ་ཆོས་རབ་ཏུ་རྣམ་འབྱེད་ཀྱི་
ཤེས་རབ་བསྐྱེད་པའི་རྒྱུ་བླ་ན་མེད་པ་དྲི་མ་མེད་པའི་གསུང་རབ་དང་བསྟན་
བཅོས་ལ་མང་དུ་ཐོས་པ་དགོས་སོ། །ཞེས་ལུང་དང་རིགས་པས་བསྒྲུབས་ཀྱང་དེ་
དགོས་པར་འདུག་སྙམ་དུ་མི་འགྲུབ་པ་འདི་ནི། ཉམས་ལེན་གྱི་ཚེ་སོ་སོར་རྟོག་
པའི་ཤེས་རབ་ཀྱིས་དཔྱད་སྒོམ་དགོས་པ་ལ་ངེས་པ་མ་རྙེད་ཅིང་། མི་དགོས་པར་
འདུག་སྙམ་པའི་ཕྱིན་ཅི་ལོག་གི་ངེས་པ་རྙེད་པ་འབའ་ཞིག་གི་སྐྱོན་ཡིན་པས།
བདག་ལེགས་སུ་འདོད་པས་ནི་དེ་འདྲ་བ་དེ་དུག་བཞིན་དུ་སྤང་བར་བྱའོ། །ཞེས་
- 178-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གསུངས་ པ་ ལྟར། ཐོག་ མར་ དགེ་བའི་ བཤེས་ གཉེན་ མཁས་ པ་ ལས་ ལྟ་ བའི་
གདམས་ངག་ཉན་ཏེ་ཐོས་པ་ཚུལ་བཞིན་དུ་བྱས། ཐོས་པའི་དོན་ལ་བསམ་བྱུང་
གིས་ངེས་ཤེས་བསྐྱེད། ངེས་པ་རྙེད་པ་ན་ཐོས་པ་ཁ་ཕྱིར་ལྟར་མ་སོང་བར་དབེན་
པའི་གནས་སུ་རྩེ་གཅིག་ཏུ་བསྒོམ་དགོས་ལ། དེ་ཡང་འདུ་འཛིའི་ནང་དུ་གནས་ན་
སེམས་གཡེང་བའི་དབང་དུ་སོང་སྟེ་སེམས་གནས་ཙམ་ཡང་ཐོབ་དཀའ་ན། ལྷག་
མཐོང་སོགས་ལམ་གོང་མ་ལྟ་ཅི་སྨོས། དེས་ན་ལུས་འདུ་འཛི་ལས་བསྲིང་བ་དང་
སེམས་རྣམ་རྟོག་ལས་བསྲིང་བའི་བསྲིང་བ་གཉིས་ཀྱི་སྒོ་ནས་དབེན་པའི་ནགས་
སུ་ གནས་ཏེ་རྩེ་ གཅིག་ཏུ་བསྒྲུབ་ པ་ བྱ་ དགོས་ པར་ གསུངས། དེ་ ལྟར་བསླབ་
བཏུས་སུ་བསྲིང་བ་གཉིས་གསུངས་པ་དེ་དང་། སྤྱོད་འཇུག་ཏུ་ལུས་དབེན་པ་
དང༌། སེམས་དབེན་པ་གཉིས་ཀྱི་སྒོ་ནས་བསྒྲུབ་དགོས་པར་གསུངས་པ་གཉིས་
དོན་གཅིག་གོ །དེ་ལྟར་ཐོས་པ་ཁ་བཤད་ཀྱི་དབང་དུ་མ་སོང་བར་དབེན་པའི་
གནས་སུ་རང་གི་རྒྱུད་འདུལ་བའི་ཐབས་སུ་འཁྱེར་དགོས་པ་ནི་ཤིན་ཏུ་གལ་ཆེ་སྟེ།
རང་ཅག་ད་ལྟ་ཐོས་བསམ་ཅི་ཙམ་བྱེད་བློ་བྱས་ཀྱང་སེམས་རྒྱུད་ཆུ་ནང་གི་རྡོ་བ་
བཞིན་དུ་ཅུང་ཟད་ཀྱང་དུལ་བར་མི་འགྱུར་བ་འདི་ཐོས་པ་ཁ་ཕྱིར་ལྟར་སོང་ནས་
རང་གི་སེམས་རྒྱུད་ལ་ཡེ་མ་རེག་པས་ལན་ནོ། །དེ་ཡང་འཇུག་པའི་རྣམ་བཤད་
ཆེན་པོ་ལས། བདག་ཏུ་འཛིན་པ་གཉིས་ཀྱང་རང་རྒྱུད་ཀྱི་སྟེང་དུ་ངོས་བཟུང་ནས་
རང་གང་ལ་འཁྲུལ་པའི་གཞི་དེ་ཉིད་ཇི་ལྟར་བཟུང་བ་ལྟར་དུ་མེད་པར་གཏན་ལ་
དབབ་དགོས་ཀྱི། དེ་ལྟ་མིན་པར་ཁ་ཕྱིར་ལྟའི་དགག་སྒྲུབ་ནི། རྐུན་མ་ནགས་ལ་
སོང་བའི་རྗེས་སྤང་ལ་རྩད་གཅོད་པ་དང་འདྲ་བས་གནད་དུ་མི་འགྲོའོ། །ཞེས་
དང༌། དེ་ཉིད་ཀྱི་ཕྱིར་འཕགས་པས་དབུ་མའི་བསྟན་བཅོས་ལས། །རིགས་པའི་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རྣམ་པར་དཔྱད་པ་ཤིན་ཏུ་མང་བར་མཛད་པ་ནི། རྩོད་པ་ལ་ཆགས་པ་སྟེ་གཞན་
ཟིལ་གྱིས་གནོན་པར་འདོད་པའི་ཕྱིར་མ་མཛད་དོ་ཞེས་ཤེས་པར་བྱ་སྟེ། རིགས་
པའི་རྣམ་པར་དཔྱད་པ་མཛད་པ་ན། དབུ་མའི་བསྟན་བཅོས་ལས་དེ་ཁོ་ན་ཉིད་
བསྟན་པ་ནི། སེམས་ཅན་གྱིས་དེ་ཁོ་ན་ཉིད་འདི་ལྟ་བུ་ཕྱིན་ཅི་མ་ལོག་པར་རྟོགས་
ནས་ཐར་པ་ཐོབ་པར་གྱུར་ན་ཅི་མ་རུང་ཞེས་སྐྱེ་བོ་རྣམས་རྣམ་པར་གྲོལ་བར་བྱ་
བའི་ཕྱིར་ནི་མཛད་པ་ཡིན་ནོ། །གལ་ཏེ་ཁྱོད་ཀྱིས་དངོས་པོར་སྨྲ་བ་རྣམས་ཀྱི་
རྒོལ་བ་ཇི་ལྟར་བརྟགས་པ་ཐམས་ཅད་བཀོད་ཅིང་བསྟན་བཅོས་ལས་བཀག་པ་
མ་ཡིན་ནམ། དེའི་ཕྱིར་བསྟན་བཅོས་ཀྱི་འཇུག་པ་ནི་རྩོད་པའི་ ཕྱིར་ཡིན་པས།
རྟོག་པ་ལྡོག་པ་ཙམ་ཞིག་ཁོ་ན་འབྲས་བུར་ཇི་ལྟར་རྣམ་པར་བཞག་ཅེ་ན། རྣམ་
པར་དཔྱད་པ་འདི་ནི་རྩོད་པའི་ཕྱིར་མཛད་པ་མ་ཡིན་མོད་ཀྱི། འོན་ཀྱང་དེ་ཁོ་ན་
ཉིད་ཉེ་བར་བསྟན་པ་ན། གཞན་ཕྱོགས་རང་བཞིན་གྱིས་སྟོབས་ཆུང་བས་གཞན་
གྱི་གཞུང་ལུགས་རྣམས་བདག་ཉིད་འཐེན་མི་འཛུགས་ཤིང་། སྣང་བ་ཉེ་བ་ན་མུན་
པ་ལྟར་རང་ཉིད་འཇིག་པར་འགྱུར་བ་དེས་ན་ཁོ་བོ་ཅག་ལ་སྐྱོན་མེད་པ་ཉིད་དོ་
ཞེས་བཤད་པ། གལ་ཏེ་དེ་ཁོ་ན་ཉིད་རྣམ་པར་བཤད་པ་ན་གཞན་གྱི་གཞུང་གིས་
བཏགས་པ་རྣམས་འཇིག་པར་འགྱུར་ན་ཁོ་བོ་ཅག་ལ་ཉེས་པ་མེད་དེ། བརྒྱ་པ་
ལས། ཆོས་འདི་དེ་བཞིན་གཤེགས་རྣམས་ཀྱིས། །རྩོད་པ་མཛད་ཕྱིར་གསུངས་མ་
ཡིན། །འོན་ ཀྱང་མེ་ཡིས་ བུད་ ཤིང་ ལྟར། །འདི་ཡིས་ ཕས་ ཀྱི་རྒོལ་བ་བསྲེག །
ཅེས་མེ་བུས་པ་བཏུང་བས་བསྐོལ་བའི་ཕྱིར་དུ་བྱས་ཀྱི་ཐལ་བ་དང་སོལ་བའི་ཕྱིར་
དུ་བྱས་པ་མིན་ཀྱང་། དེ་དག་ཀྱང་ཞར་ལ་འབྱུང་བའི་དཔེས་གསུངས་སོ། །གལ་
ཏེ་རྩོད་པ་ལ་ཆགས་པའི་ཕྱིར་ཆོས་ཉེ་བར་བསྟན་ན་ནི། དེའི་ཚེ་ཐེ་ཚོམ་མེད་པར་
- 180 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
གཞན་གྱི་ཕྱོགས་སྐྱོན་དང་ལྡན་པ་ལ་སྡང་ཞིང་རིགས་པ་དང་ལྡན་པའི་རང་གི་
ཕྱོགས་ལ་རྗེས་སུ་ཆགས་པར་འགྱུར་བས། ཁྲོ་ཆགས་ཀྱི་རྟོག་པ་ལྡོག་པ་མེད་
དོ། །ཅིའི་ཕྱིར་ཞེ་ན། འདི་ལྟར་རང་གི་ལྟ་བ་ལ་ཆགས་པ་དང་དེ་བཞིན་དུ་གཞན་
ཕྱོགས་ཀྱི་ལྟ་བ་ལ་རྒྱུད་འཁྲུག་པ་གང་ཡིན་པ་དེ་ནི། འཆིང་བའི་རྟོག་པ་ཉིད་ཡིན་
པས་ཁྲོ་ཆགས་ཀྱི་རྟོག་པ་མ་ལོག་པར་འཕེལ་བས་བཅིངས་པ་ཉིད་དུ་འགྱུར་གྱི་
ཐར་པ་ནི་མིན་ནོ། །གང་གི་ཚེ་ཆོས་འདི་རྩོད་པའི་ཕྱིར་དུ་བསྟན་པ་མ་ཡིན་པ་དེའི་
ཚེ། དེའི་ཕྱིར་རང་ཕྱོགས་ལ་འདོད་ཆགས་དང་། གཞན་ཕྱོགས་ལ་ཁོང་ཁྲོ་བ་རྣམ་
པར་བསལ་ཏེ་རིགས་པས་རྣམ་པར་དཔྱོད་པ་ནི་མྱུར་དུ་གྲོལ་བར་འགྱུར་རོ། །
རིགས་པ་དྲུག་ཅུ་པ་ལས་ཀྱང་། རྩོད་མེད་ཆེ་བའི་བདག་ཉིད་ཅན། །དེ་དག་ལ་ནི་
ཕྱོགས་མེད་དོ། །གང་རྣམས་ལ་ནི་ཕྱོགས་མེད་པ། །དེ་ལ་གཞན་ཕྱོགས་ག་ལ་
ཡོད། །ཅེས་ དང་། བརྒྱ་ པ་ ལས་ ཀྱང་། རང་ གི་ ཕྱོགས་ ལ་ ཆགས་ ཡོད་ཅིང་། །
གཞན་ཕྱོགས་ལ་ཁྱོད་མི་དགའ་ན། །མྱ་ངན་འདས་པར་མི་འགྲོ་སྟེ། །གཉིས་སྤྱོད་
ཞི་བར་ཡོང་མི་འགྱུར། །ཞེས་དང༌། ཏིང་ངེ་འཛིན་གྱི་རྒྱལ་པོ་ལས་ཀྱང་། གང་
ཞིག་ཆོས་འདི་ཐོས་ནས་ཆགས་བྱེད་ཅིང་། །ཆོས་མ་ཡིན་པ་ཐོས་ནས་ཁོང་ཁྲོ་
བྱེད། །ང༌ རྒྱལ་ རྒྱགས་ པས་ བཅོམ་ པ་ ལོག་ པ་ སྟེ། །ང་རྒྱལ་ དབང་ གིས་ སྡུག་
བསྔལ་རྗེས་སུ་མྱོང་། །ཞེས་གསུངས་སོ། །བདག་གཞན་གྱི་ཕྱོགས་ལ་ཆགས་པ་
དང་ཁྲོ་བོའི་ཕྱོགས་ལྷུང་དོར་ནས་གཟུ་བོའི་བློས་མ་དཔྱད་ན། གྲུབ་མཐའ་ལ་
དཔྱོད་པར་སྒོམ་པ་དེ་ཉིད་ལ་བརྟེན་ནས་འཁོར་བར་དམ་དུ་འཆིང་བར་གསུངས་
པ་འདི་ཉིད། བདག་ཅག་རྣམས་ལ་ཐུགས་བརྩེ་བས་མན་ངག་ཁྱད་པར་ཅན་བྱིན་
པར་ཤེས་པར་གྱིས་ཤིག །ཅེས་དང༌། མཁས་གྲུབ་སྨྲ་བའི་ཉི་མས། འདི་ན་གང་
- 181 -



cག་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དག་མང་དུ་ཐོས་དང་ཏིང་འཛིན་ལྷུར་ལེན་ཟབ་མོའི་བཟླས་བརྗོད་ལ་བརྩོན་
པ། །དེ་དག་ཀུན་ཀྱང་རང་ཉིད་འཆིང་བྱེད་འཁོར་བའི་རྩ་བ་གང་ན་འདུག་པ་མ་
ཤེས་ནས། །བདག་ཏུ་འཛིན་པའི་ལྗོན་ཤིང་རྒྱ་ཆེན་སླར་ཞིང་འཕེལ་བས་ངལ་བ་
དོན་མེད་འགྱུར་མཐོང་སྟེ། །འདི་དག་རྣམས་ལ་བརྩེ་བའི་བསམས་པས་ཟབ་མོའི་
ལམ་འདི་བླ་མའི་དྲིན་ལས་འདིར་བཤད་བྱ། །ཞེས་གང་གསུངས་པ་ལྟར་རོ། །
དེ་ལྟར་ཐོས་པ་བཙལ་ནས་དབེན་པའི་གནས་སུ་ཟབ་མོའི་ལྟ་བ་འདི་ཇི་
ལྟར་ཉམས་སུ་ལེན་པའི་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་
མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས།
དང་པོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ནི་སྔར་བཤད་པ་ལྟར་དང་། ཁྱད་
པར་ བླ་མ་དང་ལྷག་པའི་ལྷ་དབྱེར་མེད་དུ་བྱས་ནས་གདུང་ཤུགས་དྲག་པོས་
གསོལ་བ་རྒྱུན་རིང་དུ་འདེབས་པ་དང༌། བསགས་སྦྱང་ལ་འབད་པ་ཤིན་ཏུ་གལ་
ཆེ་བར་གསུངས་པས། ཅུང་ཟད་རེས་ཆོག་པ་མིན་པར་ནན་ཏན་དུ་བྱེད་པ་སྔོན་དུ་
བཏང་ནས་སྤྱི་བོའི་བླ་མ་ལྷ་རང་ལ་བསྟིམས་པས་རྒྱུད་བྱིན་གྱིས་བརླབས་པའི་
མོས་པ་དང་ལྡན་པའི་ངང་ནས་ལུས་གནད་ལེགས་པར་བཅའ་སྟེ། དེ་ཡང་། སློབ་
དཔོན་ཀ་མ་ལ་ཤི་ལས་དབུ་མའི་སྒོམ་རིམ་དུ་ཇི་ལྟར་གསུངས་པ་ལྟར་ལུས་ཀྱི་
སྤྱོད་ལམ་ཆོས་བརྒྱད་ལྡན་དུ་བྱས་པར་གསུངས། དེ་ལ་རྐང་པ་རྡོ་རྗེ་སྐྱིལ་ཀྲུང་
ངམ། སྐྱིལ་ཀྲུང་ཕྱེད་པ་གང་རུང་བྱ། མིག་ཧ་ཅང་ཕྱེ་བ་དང་། བཙུམ་པ་མིན་པར་
སྣ་རྩེར་གཏད། ལུས་རྒྱབ་ཏུ་དགྱེ་བ་དང་། མདུན་དུ་དགུ་པ་དང་གཡས་གཡོན་དུ་
ཡོ་བ་མིན་པར་དྲང་པོར་བསྲངས། ཕྲག་པ་གཉིས་ཐད་ཀར་བཞག །མགོ་མ་ཡོ་
བར་དྲང་བོར་སྲོང་ཞིང་ཡིན་ཙམ་གུག་པར་བྱ། མགོ་དང་ལུས་དྲང་པོ་བསྲང་བའི་
- 182 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཚད་ནི། སྣའི་རྩེ་མོ་ནས་ལྟེ་བའི་བུག་པའི་བར་ལ་ཐིག་དྲང་པོར་འདྲོངས་པའི་ཚོད་
དུ་བྱ། སོ་དང་མཆུ་རང་བབས་སུ་བཞག །ལྕེའི་རྩེ་མོ་ཡ་རྐན་ལ་སྦྱར། དབུགས་
ཕྱི་ནང་དུ་རྒྱུ་བ་སྒྲ་ཅན་དང་། ཧ་ཅང་ཤུགས་ཆེ་བ་དང༌། ཕྱི་ནང་དུ་རྒྱུ་བ་རིང་ཐུང་
མི་སྙོམས་པའི་རྒོད་བག་ཅན་དུ་མ་སོང་བ་དལ་བུ་དལ་བུས་འབད་པ་མེད་པར་
རང་བབས་སུ་རྒྱུ་བ་ལྟར་དུ་བཞག་གོ །དེ་ལྟར་ལུས་གནད་བཅས་ནས་རླུང་ཆམ་
ལ་འབེབས་པ་འདི་ཤིན་ཏུ་གལ་ཆེ་ཞིང་། དེ་ཁའི་མུ་ནས་དབུགས་ཕྱིར་འགྲོ་བ་
དང༌། ནང་དུ་འོང་བ་ཁུག་པ་རེ་ལ་གྲངས་རེར་བྱས་ཏེ་གྲངས་འདྲེན་ཞིང་། རླུང་
འགྲོ་འོང་ལ་སེམས་འཛིན་ནོ། །དེ་ཡང་། སྤྱོད་འཇུག་ལས། ཞི་ གནས་རབ་ཏུ་
ལྡན་ པའི་ ལྷག་ མཐོང་ གིས། །ཉོན་ མོངས་ རྣམ་ པར་ འཇོམས་ པར་ ཤེས་ བྱས་
ནས། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་
མངོན་དགས་འགྲུབ། །ཅེས་ གསུངས་ པ་ ལྟར། དེ་ ཁོ་ན་ཉིད་ལ་དམིགས་ པའི་
ལྷག་མཐོང་བསྒྲུབ་པ་ལ་སྔོན་དུ་སེམས་རྩེ་གཅིག་ཏུ་གནས་པའི་ཞི་གནས་བསྒྲུབ་
དགོས་ཤིང་། ཞི་གནས་བསྒྲུབ་པ་ལ་དབེན་པའི་གནས་སུ་ཚུལ་ཁྲིམས་རྣམ་པར་
དག་ཅིང་། འདོད་ཆུང་ཆོག་ཤེས་ལ་གནས་པ་དང་། སྐྱེ་བོ་མང་པོ་དང་འགྲོགས་
འདྲིས་སྤོང་བ་སོགས་ཞི་གནས་བསྒྲུབ་པའི་རྒྱུ་ཚོགས་རྣམས་ཚང་བ་ཤིན་ཏུ་གལ་
ཆེ་སྟེ། རྒྱུ་ཚོགས་དེ་དག་མ་ཚང་བར་ཏིང་ངེ་འཛིན་བསྒོམ་པ་ལ་འབད་བློ་ཅི་ཙམ་
བྱས་ཀྱང་ཞི་གནས་འགྲུབ་པ་མི་སྲིད་དེ། ལམ་ སྒྲོན་ལས། ཞི་གནས་ཡན་ལག་
རྣམས་ཉམས་པས། །རབ་ཏུ་འབད་དེ་བསྒོམས་བྱས་ཀྱང་། །ལོ་ནི་སྟོང་ཕྲག་དག་
གིས་ཀྱང་། །ཏིང་འཛིན་འགྲུབ་པར་མི་འགྱུར་རོ། །ཞེས་དང༌། དགེ་བཤེས་སྟོན་
པའི་ཞལ་ནས། རང་ཅག་མན་ངག་ཁོ་ནས་ལན་སྙམ་ཡིན་མན་ངག་ཁོ་ན་བཙལ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བས་ཏིང་ངེ་འཛིན་སྐྱེར་མི་འདོད་པ་དེ་ཚོགས་ལ་གནས་པ་མེད་པས་ལན་པ་ཡིན་
གསུངས་ སོ། །ཞི་ གནས་ ཀྱི་ དམིགས་ པ་ ནི་ མདོ་ ལས་ མང་ དུ་ གསུངས་ པས།
དམིགས་པ་གཅིག་ལ་ངེས་བཟུང་མི་དགོས་ལ། བློ་སྦྱོང་གི་ཁྲིད་ཡིག་འདིར་བླ་མ་
གོང་མ་རྣམས་ཀྱིས་རླུང་འགྲོ་འོང་ལ་དམིགས་ནས་སེམས་གནས་བསྒྲུབ་པར་
གསུངས་པ་ནི། ནམ་གྲུས་ཞུས་པའི་མདོ་ལས། རང་རང་གི་ཉོན་མོངས་གང་ཤས་
ཆེ་བའི་གཉེན་པོ་དང་མཐུན་པའི་དམིགས་པ་འཛིན་ལུགས་གསུངས་པས། རྣམ་
རྟོག་ཤས་ཆེ་བས་རླུང་ལ་དམིགས་ནས་བསྒོམ་པ་འདི་བསྔགས་ཤིང་། མངོན་པ་
མཛོད་ནས་ ཀྱང་། རྣམ་རྟོག་ཤས་ཆེ་བའི་གཉེན་པོར་རླུང་འགྲོ་འོང་ལ་སེམས་
འཛིན་ པ་ འདི་ནང་ པ་ སངས་ རྒྱས་ པའི་ ཐུན་མོང་ མིན་ པའི་ སེམས་ འཛིན་དུ་
གསུངས་པས་ཁྱད་པར་དུ་འཕགས་ཤིང་། དེང་སང་གི་གདུལ་བྱ་ཕལ་ཆེར་རྣམ་
རྟོག་ཤས་ཆེ་བས་རླུང་འགྲོ་འོང་ལ་སེམས་འཛིན་པ་འདི་ནི་ཁྱད་པར་དུ་འཕགས་
པ་ཡིན་ནོ། །དེ་ལ་སེམས་འཛིན་པའི་ཚེ་ཐོག་མར་དབུགས་འགྲོ་འོང་ཁུགས་པ་
བདུན་ཙམ་རེ་བགྲང་ཞིང་སེམས་འཛིན། དེ་ནས་བཅུ་བཞི་ཙམ་དང་ཉེར་གཅིག་
རེའི་བར་དུ་བགྲང་ཞིང་སེམས་འཛིན། དེ་ནས་ཇེ་མང་དུ་བཏང་སྟེ་སེམས་འཛིན་
ཅིང་། དེ་ལ་སེམས་འཇོག་པ་དང་། རྒྱུན་དུ་འཇོག་པ་ལ་སོགས་པ་སེམས་གནས་
དགུ་རིམ་གྱིས་བསྒྲུབ་བོ། །ཡང་སངས་རྒྱས་ཀྱི་སྐུ་ལ་དམིགས་ནས་སེམས་གནས་
བསྒྲུབས་ན། སངས་རྒྱས་རྗེས་སུ་དྲན་པར་འགྱུར་བ་དང་། བྱང་ཆུབ་ཀྱི་སེམས་
རིན་པོ་ཆེ་མྱུར་དུ་སྐྱེ་བ་ལ་སོགས་པའི་དགོས་པ་ཁྱད་པར་ཅན་མང་དུ་ཡོད་དེ།
ཏིང་ངེ་འཛིན་རྒྱལ་པོ་ལས། ཁྱེད་ལ་བསྒོ་ཞིང་ཁོང་དུ་ཆུད་པར་བྱ། །ཇི་ལྟར་མི་
དག་མང་དུ་རྟོག་བྱེད་པ། །དེ་ལ་གནས་པའི་རྟོག་པ་དེ་དག་གིས། །དེ་བཞིན་དུ་
- 184 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ནི་དེ་ལ་སེམས་གཞོལ་འགྱུར། །དེ་བཞིན་རྒྱལ་བ་ཡི་ནི་སྐུ་བྱད་དང༌། །ཡེ་ཤེས་
དཔག་ཏུ་མེད་པར་ཐུབ་དབང་དྲན། །རྟག་པར་རྗེས་སུ་དྲན་པ་བསྒོམ་བྱས་ན། །
དེ་ལ་སེམས་གཞོལ་རབ་ཏུ་འབབ་པར་འགྱུར། །དེ་ནི་འཆག་འདུག་འགྲེང་ཞིང་
གནས་པའི་ཚེ། །སྐྱེས་བུ་དམ་པའི་ཡེ་ཤེས་རབ་ཏུ་འདོད། །འཇིག་རྟེན་རྒྱལ་བ་བླ་
མེད་བདག་འགྱུར་བར། །འདོད་པས་བྱང་ཆུབ་ཏུ་ཡང་སྨོན་ལམ་འདེབས། །ཞེས་
དང༌། ལུས་དང་ངག་དང་ཡིད་རང་དང་བ་ཡིས། །རྟག་ཏུ་སངས་རྒྱས་དག་གི་
བསྔགས་པ་བརྗོད། །དེ་ལྟར་དེས་ནི་སེམས་ཀྱི་རྒྱུད་བསྒོམས་པས། །ཉིན་མཚན་
དུ་ཡང་འཇིག་རྟེན་མགོན་པོ་མཐོང་། །ནམ་ཞིག་དེ་ནི་ན་ཞིང་མི་བདེ་ནས། །ཤི་
ལ་ཐུག་པའི་སྡུག་བསྔལ་ཚོར་བྱུང་ན། །སངས་རྒྱས་ལ་ནི་དྲན་པ་མི་ཉམས་ཏེ། །
སྡུག་བསྔལ་ཚོར་བས་འཕྲོག་པར་ཡོད་མི་འགྱུར། །ཞེས་དང་། རྗེ་རིན་པོ་ཆེས།
དེ་ལ་སངས་རྒྱས་ཀྱི་སྐུ་ལ་སེམས་འཛིན་པ་ནི་སངས་རྒྱས་རྗེས་སུ་དྲན་པ་ཡིན་
པས་བསོད་ནམས་མཐའ་ཡས་པ་སྐྱེ་བ་དང་། སྐུ་དེ་རྣམ་པ་གསལ་ཞིང་བརྟན་ན་
ཕྱག་དང་མཆོད་པ་དང༌ སྨོན་ལམ་ལ་སོགས་ པ་ཚོགས་ གསོག་པའི་ཞིང་དང་
བཤགས་བསྡམ་ལ་སོགས་པ་སྒྲིབ་པ་སྦྱོང་བའི་ཞིང་དུ་དམིགས་པར་བྱེད་པ་ལ་
ཁྱད་ཤིན་ཏུ་ཆེ་བ་དང་། སྔར་ཏིང་ངེ་འཛིན་གྱི་རྒྱལ་པོའི་མདོ་དྲངས་པ་ལྟར་འཆི་
བའི་ཚེ་སངས་རྒྱས་རྗེས་སུ་དྲན་པ་ལས་མི་ཉམས་པ་ལ་སོགས་པའི་ཡོན་ཏན་
དང༌། གསང་སྔགས་ཀྱི་ལམ་བསྒོམ་ན་ལྷའི་རྣལ་འབྱོར་ལ་ཤིན་ཏུ་ཁྱད་ཆེ་བ་ལ་
སོགས་པའི་དགོས་པ་མང་པོ་སྣང་སྟེ། འདིའི་ཕན་ཡོན་དང་སངས་རྒྱས་ཡིད་ལ་
བྱ་ཚུལ་རྒྱས་ པར་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་
འཛིན་གྱི་མདོ་ན་ཆེས་གསལ་བར་བཞུགས་པས། སྒོམ་རིམ་ཐ་མ་ལས་གསུངས་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ལྟར་ངེས་པར་དེར་ཤེས་པར་བྱ་ཡི། འདིར་ནི་ཚིག་མང་དུ་དོགས་ནས་མ་བྲིས་
སོ། །དེས་ན་ཏིང་ངེ་འཛིན་ཡང་འགྲུབ་ལ་དགོས་པ་ཁྱད་པར་ཅན་གཞན་ཡང་ཞར་
ལ་འཐོབ་པའི་དམིགས་རྟེན་འཚོལ་བ་ནི་ཐབས་ལ་མཁས་པ་ཡིན་ནོ། །ཞེས་
གསུངས་པ་ལྟར་རོ། །སྐུ་དེ་ཡང་རྣམ་པ་ཇི་འདྲ་བ་ཞིག་བསྒོམ་པ་ནི། སྒོམ་རིམ་ཐ་
མ་ལས། དེ་ལ་རྣལ་འབྱོར་པས་ཐོག་མར་དེ་བཞིན་གཤེགས་པའི་སྐུ་གཟུགས་ཇི་
ལྟར་མཐོང་བ་དང་ཇི་ལྟར་ཐོས་པ་ལ་སེམས་བཞག་ནས་ཞི་གནས་བསྒྲུབ་པར་བྱ་
སྟེ། དེ་བཞིན་གཤེགས་པའི་སྐུ་གཟུགས་དེ་ཡང་གསེར་བཙོ་མའི་མདོག་བཞིན་དུ་
སེར་ལ་མཚན་དང་དཔེ་བྱད་བཟང་པོས་བརྒྱན་པ་འཁོར་གྱི་ནང་ན་བཞུགས་ཤིང་
ཐབས་སྣ་ཚོགས་ཀྱིས་སེམས་ཅན་གྱི་དོན་མཛད་པར་རྒྱུན་དུ་ཡིད་ལ་བྱེད་པས།
དེའི་ཡོན་ཏན་ལ་འདོད་པ་བསྐྱེད་ཅིང་བྱིང་བ་དང་རྒོད་པ་ལ་སོགས་པ་ཞི་བར་
བྱས་ལ་ཇི་སྲིད་དུ་དེ་མདུན་ན་བཞུགས་པ་བཞིན་དུ་གསལ་བར་མཐོང་བར་གྱུར་
པ་དེ་སྲིད་དུ་བསམ་ གཏན་ བྱའོ། །ཞེས་གསུངས་ཤིང་། ཏིང་ ངེ་འཛིན་རྒྱལ་པོ་
ལས་ཀྱང་། གསེར་གྱི་ཁ་དོག་ལྟ་བུའི་སྐུ་ལུས་ཀྱི། །འཇིག་རྟེན་མགོན་པོ་ཀུན་ཏུ་
མཛེས་པ་སྟེ། །དམིགས་པ་དེ་ལ་གང་གིས་སེམས་འཇུག་པ། །བྱང་ཆུབ་སེམས་
དཔའ་དེ་མཉམ་གཞག་ཅེས་བྱ། །ཞེས་གསུངས་པ་ལྟར། རང་གི་མདུན་དུ་དེ་
བཞིན་གཤེགས་པའི་སྐུ་མཚན་དང་དཔེ་བྱད་ཀྱིས་སྤྲས་པ་དྭངས་གསལ་གྱི་འོད་
ཀྱི་རང་བཞིན་ཅན་ལྟ་བས་ཆོག་མི་ཤེས་པ་ཞིག་གསལ་བཏབ་ནས་དེ་ལ་སེམས་
འཛིན། དེ་ཡང་ཁ་དོག་མ་ངེས་པ་དང་། དབྱིབས་མ་ངེས་པ་དང་། གྲངས་མ་ངེས་
པ་དང༌། ཆེ་ཆུང་མ་ངེས་པའི་སྐྱོན་བཞི་སྤངས་ནས་རང་གིས་ཇི་ལྟར་ཚད་ལ་ཕབ་
པ་ལྟར་དམིགས་པ་གཅིག་ལས་སེམས་འཛིན་པ་ཤིན་ཏུ་གལ་ཆེ་བར་གསུངས།
- 186 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དེ་ལྟར་མ་བྱས་པར་དམིགས་པ་སྣ་ཚོགས་ལ་སྤྲོ་བ་དང༌། སྐུ་ལྟ་བུ་ཞིག་ལའང་ཆེ་
ཆུང་སྣ་ཚོགས་སུ་བསྒོམ་ན་སེམས་རྩེ་གཅིག་ཏུ་གནས་པ་ལ་གེགས་བྱེད་པར་
གསུངས་སོ། །ཡང་དམ་པ་གོང་མ་འགའ་ཞིག་གིས་ལམ་གྱི་ངོ་བོ་ཀུན་གཞིའི་ངང་
ལ་གཞག །ཅེས་པའི་དོན་དུ་བྱས་ནས་སྟོང་ཉིད་ལ་དམིགས་རྟེན་བྱེད་པ་དང༌།
ཡང་སེམས་ཀྱི་ངོ་བོ་གསལ་རིག་ཙམ་ལ་དམིགས་རྟེན་བྱེད་པར་ཡང་གསུངས་
སོ། །སྟོང་ཉིད་ལ་དམིགས་རྟེན་བྱེད་ན་ནི་ཐོག་མར་བདག་མེད་ རིགས་ པས་
བཙལ་ནས་བདག་མེད་པའི་དོན་ངེས་པ་ན་ཇི་ལྟར་ངེས་པའི་དོན་དེ་ཉིད་ལ་
དམིགས་རྟེན་བྱས་ནས་སེམས་གནས་བསྒྲུབ་བོ། །དམིགས་རྟེན་དེ་དག་གང་བྱེད་
ཀྱང་ རུང་ སྟེ། ལམ་ སྒྲོན་ ལས། དམིགས་ པ་ གང་ རུང་ གཅིག་ དག་ ལ། །ཡིད་ནི་
དགེ་ལ་གཞག་པར་བྱ། །ཞེས་དམིགས་པ་གང་རུང་བ་གཅིག་གི་ཆོག་གི་ངེས་
བཟུང་མི་དགོས་པ་དང་། དམིགས་པ་གཅིག་ལ་སེམས་འཛིན་དགོས་ཀྱི་དམིགས་
པ་མང་པོ་ལ་སྤོ་མི་རུང་བར་གསུངས་སོ། །དེ་ལྟར་དམིགས་པ་གཅིག་ལ་སེམས་
འཛིན་ པའི་ ཚེ་ ཐོག་ མར་ དམིགས་རྟེན་ ལེགས་ པར་ རྙེད་ པ་ ཞིག་ བྱ། དེ་ནས་
དམིགས་པ་དེ་ལ་སེམས་འཇོག་པ་དང་། རྒྱུན་དུ་འཇོག་པ་དང༌། བླན་ཏེ་འཇོག་
པ་དང་། ཉེ་བར་འཇོག་པ་དང༌། དུལ་བར་བྱེད་པ་དང༌། ཞི་བར་བྱེད་པ་དང༌།
རྣམ་པར་ཞི་བར་བྱེད་པ་དང༌། རྩེ་གཅིག་ཏུ་བྱེད་པ་དང༌། མཉམ་པར་འཇོག་པ་
སྟེ་སེམས་གནས་པ་དགུ་རིམ་གྱིས་བསྒྲུབ། དེའི་ཚེ་ཡང་དབུས་མཐའ་ལས། དེར་
གནས་ལས་སུ་རུང་བ་ཉིད། །དོན་རྣམས་ཐམས་ཅད་འབྱོར་བར་འགྱུར། །ཉེས་པ་
ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། །ལེ་ལོ་དང་ནི་གདམས་
ངག་རྣམས། །བརྗེད་དང་བྱིང་དང་རྒོད་པ་དང་། །འདུ་མི་བྱེད་དང་འདུ་བྱེད་དེ། །
187-



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདི་དག་ ཉེས་པ་ལྔར་འདོད་དོ། །གནས་དང་ དེ་ ལ་ གནས་ པ་ དང་། །རྒྱུ་དང་
འབྲས་ བུ་ ཉིད་ དུའོ། །དམིགས་ པ་ བརྗོད་ པར་ མ་ གྱུར་ ན། །བྱིང་ དང༌ རྒོད་པ་
རྟོགས་པ་དང༌། །དེ་སྤོང་མངོན་པར་འདུ་བྱེད་དང་། ཞི་ཚེ་རྣལ་དུ་འཇུག་པའོ། །
ཞེས་གསུངས་པ་ལྟར། ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྟེན་པའི་
སྒོ་ནས་བསྒྲུབ་དགོས་སོ། །
དེ་ལ་ཉེས་པ་ལྔ་ནི། ལེ་ལོ་དང་། བརྗེད་ངས་དང༌། བྱིང་རྒོད་གཉིས་དང་།
འདུ་མི་བྱེད་པ་དང་། འདུ་བྱེད་པ་རྣམས་སོ། །ཉེས་པ་དེ་དག་གི་གཉེན་པོ་སྤོང་
བའི་འདུ་བྱེད་བརྒྱད་ནི། ལེ་ལོའི་གཉེན་པོ་དད་པ་དང་། འདུན་པ་དང་། བརྩོན་
འགྲུས་དང་། ཤིན་སྦྱངས་རྣམས་སོ། །བརྗེད་ངེས་ཀྱི་གཉེན་པོ་དྲན་པ། བྱིང་རྒོད་
གཉིས་ཀྱི་གཉེན་པོ་ཤེས་བཞིན། འདུ་མི་བྱེད་པའི་གཉེན་པོ་འདུ་བྱེད་པའི་སེམས་
པ། འདུ་བྱེད་པའི་གཉེན་པོ་བཏང་སྙོམས་ཏེ་འདུ་བྱེད་བརྒྱད་དོ། །དེ་དག་ཀྱང་
སྟོབས་དྲུག་གི་སྒོ་ནས་བསྒྲུབ་དགོས་པར་གསུངས་ཏེ། ཐོས་པའི་སྟོབས་དང་།
བསམ་ པའི་ སྟོབས་ དང་། དྲན་ པའི་ སྟོབས་དང་། ཤེས་བཞིན་གྱི་སྟོབས་ དང༌།
བརྩོན་འགྲུས་ཀྱི་སྟོབས་དང༌། ཡོངས་སུ་འདྲིས་པའི་སྟོབས་རྣམས་སོ། །དེ་ཡང་
སེམས་ གནས་ དང་ པོ་ ཐོས་ པའི་ སྟོབས་ ཀྱིས་ བསྒྲུབ། སེམས་གནས་ གཉིས་པ་
བསམ་པའི་སྟོབས་ཀྱིས་བསྒྲུབ། སེམས་གནས་གསུམ་དང་བཞི་པ་གཉིས་དྲན་
པའི་སྟོབས་ཀྱིས་བསྒྲུབ། སེམས་གནས་ལྔ་པ་དང་དྲུག་པ་གཉིས་ཤེས་བཞིན་གྱི་
སྟོབས་ཀྱིས་བསྒྲུབ། སེམས་གནས་བདུན་པ་དང་བརྒྱད་པ་གཉིས་བརྩོན་འགྲུས་
ཀྱི་སྟོབས་ཀྱིས་བསྒྲུབ། སེམས་ གནས་ དགུ་ པ་འདྲིས་པའི་སྟོབས་ཀྱིས་བསྒྲུབ་
པར་གསུངས་སོ། །སེམས་གནས་དགུ་སྟོབས་དྲུག་གིས་བསྒྲུབ་པ་དེ་ལ་ཡིད་བྱེད་
- 188 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བཞི་ཡོད་པར་ཉན་ས་ལས་གསུངས་སོ། །ཡིད་བྱེད་བཞི་ནི། བསྒྲིམས་ཏེ་འཇུག་
པའི་ཡིད་བྱེད་དང་། བར་དུ་ཆད་ཅིང་འཇུག་པའི་ཡིད་བྱེད་དང༌། སྐབས་སུ་ཆད་
པ་མེད་པར་འཇུག་པའི་ཡིད་བྱེད་དང་། ལྷུན་གྱིས་གྲུབ་པར་འཇུག་པའི་ཡིད་བྱེད་
བཞིའོ། །སེམས་གནས་དགུ་ལ་ཡིད་བྱེད་བཞི་ཇི་ལྟར་ཡོད་པ་ནི། སེམས་གནས་
དང་པོ་དང་གཉིས་པ་གཉིས་ལ་བསྒྲིམས་ཏེ་འཇུག་པའི་ཡིད་བྱེད་དང་། སེམས་
གནས་གསུམ་པ་ནས་བདུན་པའི་བར་ལྔ་ལ་བར་དུ་ཆད་ཅིང་འཇུག་པའི་ཡིད་
བྱེད་དང༌། སེམས་གནས་བརྒྱད་པ་ལ་སྐབས་སུ་ཆད་པ་མེད་པར་འཇུག་པའི་
ཡིད་བྱེད་དང༌། སེམས་གནས་དགུ་པ་ལ་ལྷུན་གྱིས་གྲུབ་པར་འཇུག་པའི་ཡིད་
བྱེད་ཡོད་པར་གསུངས་སོ། །དེ་ལྟར་སེམས་གནས་པའི་ཐབས་དགུ་དང་། སེམས་
གནས་དེ་དག་ གི་ གེགས་ ཉེས་པ་ལྔ་དང༌། དེའི་གཉེན་ པོ་ སྤོང་བའི་ འདུ་བྱེད་
བརྒྱད་དང་། སེམས་གནས་དེ་དག་སྟོབས་དྲུག་གིས་བསྒྲུབ་ལུགས་དང་། དེ་ལ་
ཡིད་བྱེད་བཞི་ཡོད་ཚུལ་དེ་དག་ནི་རྒྱལ་བའི་དགོངས་པ་ལྟར། རྒྱལ་བ་རང་ཉིད་
ཀྱིས་ལུང་བསྟན་པའི་ཤིང་རྟ་ཆེན་པོ་དག་གིས་གཏན་ལ་ཕབ་པ་ལྟར་ཡིན་པས།
ཏིང་ངེ་འཛིན་རྣམ་པར་དག་པ་རྒྱལ་བའི་དགོངས་པ་དང་མཐུན་པ་ཞིག་བསྒྲུབ་
པར་འདོད་ན་ཐབས་འདི་དག་གི་སྒོ་ནས་ངེས་པར་བསྒྲུབ་དགོས་སོ། །དེ་ཡང་
ཐོག་མར་དམིགས་རྟེན་འཚོལ་བའི་ཚེ་དགོས་པ་ཁྱད་ པར་ཅན་དང་ལྡན་པའི་
དམིགས་རྟེན་འཚོལ་ལུགས་དང་། སོ་སོའི་ཁམས་དང་བསམ་པའི་ཁྱད་པར་གྱིས་
དམིགས་པ་གང་ལ་དམིགས་ནས་བསྒོམ་ན་ཏིང་ངེ་འཛིན་སྐྱེ་སླ་བ་དང་། དམིགས་
པ་དེ་ལ་སེམས་འཛིན་པའི་ཚེ་ཐོག་མར་སེམས་འཇོག་ལུགས། དེའི་རྒྱུན་སྐྱོང་
ལུགས། དེ་གོང་ནས་གོང་འཕེལ་དུ་བསྒྲུབ་ལུགས། དེ་དག་གི་ཚེ་ཏིང་ངེ་འཛིན་གྱི་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གེགས་བྱིང་རྒོད་ཇི་ལྟར་འབྱུང་ཚུལ། དེའི་ཚེ་གཉེན་པོ་ཇི་ལྟར་བསྟེན་ལུགས།
གཉེན་པོ་བསྟེན་ཏེ་ཡུན་བསྲིངས་ནས་བསྒོམས་པས་སེམས་པ་ཉམས་ཇི་ལྟར་སྐྱེ་
ཚུལ། མཐར་སེམས་གནས་འགྲུབ་ཚུལ། ལུས་སེམས་ལ་ཤིན་སྦྱངས་ཀྱི་བདེ་བ་
ཇི་ལྟར་སྐྱེ་ཚུལ་རྣམས་སྔར་བཤད་པའི་མན་ངག་དེ་དག་གི་སྟེང་ནས་ཤེས་དགོས་
པ་ཡིན་ནོ། །འདིར་གཟུ་བོར་གནས་ཤིང་བློ་གྲོས་དང་ལྡན་པ་རྒྱལ་བ་དགྱེས་པའི་
ལམ་ལ་འཇུག་པར་འདོད་པའི་རྣམ་དཔྱོད་ཅན་རྣམས་ལ། ཏིང་ངེ་འཛིན་སྒྲུབ་
ཚུལ་རྣམ་པར་དག་པ་རྒྱལ་བའི་བཀའ་དང་མཐུན་པ་ཞིག་ལ་སློབ་པར་འདོད་ན།
རྗེ་ཐམས་ཅད་མཁྱེན་པའི་བཀའ་སྲོལ་འདི་ལ་སེམས་གནས་བསྒྲུབ་པའི་ཐབས་
དང་མན་ངག་ཁྱད་པར་ཅན་རྒྱལ་བའི་བཀའ་དང་མཐུན་པ་འདི་ལྟ་བུ་ཞིག་ཡོད་དོ་
ཞེས་མིང་ཙམ་ཞིག་བྲིས་པ་ཡིན་གྱི། ཞིབ་པར་ནི་མན་ངག་འདིའི་ཉམས་མྱོང་
ཡོད་པའི་བཤེས་གཉེན་མཁས་པ་དག་ལ་རྒྱུན་རིང་དུ་བརྟེན་ཅིང་། བྱང་ཆུབ་ལམ་
གྱི་རིམ་པ་ཆེ་ཆུང་རྣམས་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་ཞི་གནས་
བསྒྲུབས་ནས་ལྷག་མཐོང་བསྒོམ་པའི་ཚུལ་ནི། ཞི་གནས་དངོས་ལ་བརྟེན་ནས་
ལྷག་མཐོང་དངོས་སྒྲུབ་ཚུལ་དང༌། ཞི་ གནས་ རྗེས་མཐུན་པའི་ སྟེང་ནས་ ལྷག་
མཐོང་རྗེས་མཐུན་པ་སྐྱོང་ཚུལ་དང་། དེ་ཙམ་ཡང་མེད་པར་ལྟ་བ་ལ་གོ་བ་འཚོལ་
བ་དང་། གོ་བའི་སྟེང་ནས་ཡིད་འགྱུར་གྱི་མྱོང་བ་འདོན་ཚུལ་སོགས་གདུལ་བྱའི་
བློའི་རིམ་པ་དང་བསྟུན་པའི་སྐྱོང་ཚུལ་མང་དུ་ཡོད་པར་གསུངས་པས། དེ་དག་གི་
གནད་ཞིབ་པར་བཤེས་གཉེན་དམ་པའི་ཞལ་ལས་ཤེས་པར་བྱ་ཞིང་། འདིར་
བདག་དང་སྐལ་བ་མཉམ་པ་དག་ལ་ཟབ་མོ་དབུ་མའི་ལྟ་བ་ལ་དོན་གཉེར་གྱི་
འདུན་པ་བསྐྱེད་པ་དང༌། བག་ཆགས་འཇོག་ཕྱིར་གདམས་ངག་འདིའི་རྩ་བའི་
- 190 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གཞུང་སྤྱོད་འཇུག་གི་སྟེང་ནས་ལྟ་བ་འཚོལ་བའི་ཚུལ་ཅུང་ཟད་ཅིག་བརྗོད་པར་
བྱའོ། །དེ་ ལ་ འཁོར་ བའི་ རྩ་ བ་ མ་ རིག་ པ་ ངོས་བཟུང་ བ་དང༌། མ་རིག་པ་དེ་
འགོག་པའི་ཕྱིར་ལྟ་བ་རྒྱུད་ལ་བསྐྱེད་པའི་ཚུལ་ལོ། །
དང་པོ་ནི། དབུ་མ་ལ་འཇུག་པ་ལས། ཉོན་མོངས་སྐྱོན་རྣམས་མ་ལུས་
འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་འདི་ཡི་
ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་བྱེད། །ཅེས་
དང༌། ཚད་མ་རྣམ་འགྲེལ་ ལས། ཉེས་ ཀུན་ དེ་ ཡི་ རྩ་བ་ཅན། །དེ་ ཡང་ འཇིག་
ཚོགས་ལྟ་བར་འདོད། །ཅེས་དང་། སྤྱོད་འཇུག་ལས། སྡུག་བསྔལ་རྒྱུ་ཡི་ང་རྒྱལ་
ནི། །བདག་ཏུ་རྨོངས་པས་འཕེལ་བར་འགྱུར། །ཞེས་དང་། འདིར་ནི་སྡུག་བསྔལ་
རྒྱུར་ གྱུར་ པ། །བདེན་ པར་ རྟོག་ པ་ བཟློག་ བྱ་ ཡིན། །ཞེས་ གསུངས་ པ་ ལྟར།
འཁོར་བའི་སྡུག་བསྔལ་ཐམས་ཅད་ཀྱི་རྩ་བ་ནི་མ་རིག་པ་ཡིན་ལ། དེ་ཡང་རང་
རྒྱུད་ཀྱི་ངར་འཛིན་ལྷན་སྐྱེས་དང་ཕུང་པོ་བདེན་འཛིན་འདི་ཡིན་ནོ། །དེ་ཡང་སྔར་
སྔོན་འགྲོའི་སྐབས་སུ་བཤད་པ་ལྟར་ཐོག་མ་མེད་པ་ནས་ཁམས་གསུམ་འཁོར་བ་
འདིར་འཁོར་ཏེ་སྡུག་བསྔལ་གསུམ་གྱིས་རྒྱུན་ཆད་མེད་པར་མནར་བའི་ཚུལ་ལ་
ཡིད་གཏིང་ནས་བསུན་ཏེ། འདི་ལྟ་བུའི་སྡུག་བསྔལ་བར་མཚམས་མེད་པར་མྱོང་
བ་འདིའི་རྩ་བ་ཅི་ཞིག་ཡིན་སྙམ་དུ་བསམ་པ་ན། འཁོར་བའི་སྡུག་བསྔལ་ཐམས་
ཅད་རང་གི་ལས་ཉོན་གཉིས་ལས་བྱུང་ཞིང་། ལས་དང་ཉོན་མོངས་ཐམས་ཅད་ཀྱི་
རྩ་བ་བདག་འཛིན་འདི་ཡིན་པར་ངེས་ནས་འདི་འགོག་པ་ལ་བརྩོན་པ་ཆེར་
བསྐྱེད་པ་ཞིག་དགོས་སོ། །འཁོར་བའི་རྩ་བ་མ་རིག་པ་ངོས་འཛིན་ཚུལ་ལ། རང་
གི་སྡེ་པ་རྣམས་མི་མཐུན་ཏེ། ཉན་ཐོས་བྱེ་བྲག་སྨྲ་བ་ནས་བཟུང་རང་རྒྱུད་པའི་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བར་ཐམས་ཅད་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་
འཁོར་བའི་རྩ་བའི་མ་རིག་པར་འདོད་ཀྱི། གང་ཟག་དང་ཕུང་པོ་རང་ངོས་ནས་
གྲུབ་པར་འཛིན་པ་འཁོར་བའི་རྩ་བར་མི་འདོད་ལ། སློབ་དཔོན་ཟླ་བ་གྲགས་པ་
དང་། ཞི་བ་ལྷ་དང་། སངས་རྒྱས་བསྐྱངས་རྣམས་ནི་གང་ཟག་དང་ཕུང་སོགས་ཀྱི་
ཆོས་རང་ངོས་ནས་གྲུབ་པར་འཛིན་པ་འདི་ཉིད་འཁོར་བའི་རྩ་བར་བཞེད་ཅིང་།
གང་ཟག་དང་ཕུང་པོ་རང་ངོས་ནས་གྲུབ་པར་འཛིན་པ་འདི་མ་བཟློག་ན་འཁོར་
བའི་སྡུག་བསྔལ་བཟློག་པའི་ཐབས་མེད་པར་བཞད་དོ། །དེ་ནི་འཕགས་པ་ཀླུ་
སྒྲུབ་ཀྱི་དགོངས་པ་དམ་པ་ཡིན་ཏེ། རིན་ཆེན་འཕྲེང་བ་ལས། ཇི་སྲིད་ཕུང་པོར་
འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་
ཏེ། །དེ་ལས་ཀྱང་ནི་སྐྱེ་བ་ཡིན། །ཞེས་བདེན་འཛིན་མ་བཟློག་བར་དུ་འཁོར་བའི་
རྩ་བ་མི་བཟློག་པར་ཆེས་གསལ་བར་གསུངས་སོ། །དེ་ཡང་ཡུམ་གྱི་མདོ་ཉིད་ཀྱི་
དགོངས་ པ་ ཡང་ ཡིན་ཏེ། རྡོ་ རྗེ་གཅོད་པ་ལས་ རྒྱུན་དུ་ཞུགས་པ་འདི་ སྙམ་དུ་
བདག་གིས་རྒྱུན་དུ་ཞུགས་པའི་འབྲས་བུ་ཐོབ་པ་སྙམ་དུ་སེམས་པར་གྱུར་ན་དེ་
ཉིད་དེའི་བདག་ཏུ་འཛིན་པར་འགྱུར་ལགས་སོ། །སེམས་ཅན་དུ་འཛིན་པ་དང་།
སྲོག་ཏུ་འཛིན་པ་དང་། གང་ཟག་ཏུ་འཛིན་པར་འགྱུར་ལགས་སོ། །བཅོམ་ལྡན་
འདས་ཀྱིས་བཀའ་སྩལ་པ། རབ་འབྱོར་འདི་ཇི་སྙམ་དུ་སེམས། ལན་ཅིག་ཕྱིར་
འོང་བ་འདི་སྙམ་དུ། བདག་གིས་ལན་ཅིག་ཕྱིར་འོང་བའི་འབྲས་བུ་ཐོབ་བོ་སྙམ་
དུ་སེམས་ སྙམ་མམ། རབ་འབྱོར་གྱིས་གསོལ་བ། བཅོམ་ལྡན་འདས་དེ་ནི་མ་
ལགས་སོ། །དེ་ཅིའི་སླད་དུ་ཞེ་ན། གང་ལན་ཅིག་ཕྱིར་འོང་བ་ཉིད་དུ་ཞུགས་པའི་
ཆོས་དེ་གང་ཡང་མ་མཆིས་པའི་སླད་དུ་སྟེ། དེས་ན་ལན་ཅིག་ཕྱིར་འོང་བ་ཞེས་
- 192 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བགྱིའོ། །བཅོམ་ལྡན་འདས་གལ་ཏེ་ལན་ཅིག་ཕྱིར་འོང་བ་འདི་ སྙམ་དུ་བདག་
གིས་ལན་ཅིག་ཕྱིར་འོང་བའི་འབྲས་བུ་ཐོབ་བོ་སྙམ་དུ་སེམས་པར་གྱུར་ན། དེ་
ཉིད་དེའི་བདག་ཏུ་འཛིན་པར་ འགྱུར་བ་ལགས་སོ། །སེམས་ཅན་དུ་འཛིན་པ་
དང་། སྲོག་ཏུ་འཛིན་པ་དང་། གང་ཟག་ཏུ་འཛིན་པར་འགྱུར་ལགས་སོ། །བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར་འདི་ཇི་སྙམ་དུ་སེམས། ཕྱིར་མི་འོང་
བ་འདི་སྙམ་དུ་བདག་གིས་ཕྱིར་མི་འོང་བའི་འབྲས་བུ་ཐོབ་བོ་སྙམ་དུ་སེམས་སྙམ་
མམ་རབ་འབྱོར་གྱིས་གསོལ་བ། བཅོམ་ལྡན་འདས་དེ་ནི་མ་ལགས་སོ། །དེ་ཅིའི་
སླད་དུ་ཞེ་ན། གང་ཕྱིར་མི་འོང་བ་ཉིད་དུ་ཞུགས་པའི་ཆོས་དེ་གང་ཡང་མ་མཆིས་
པའི་སླད་དུ་སྟེ། དེས་ན་ཕྱིར་མི་འོང་བ་ཞེས་བགྱིའོ། །བཅོམ་ལྡན་འདས་ཀྱིས་
བཀའ་སྩལ་པ། རབ་འབྱོར་འདི་ཇི་སྙམ་དུ་སེམས། དགྲ་བཅོམ་པ་འདི་སྙམ་དུ་
བདག་གིས་དགྲ་བཅོམ་པ་ཉིད་ཐོབ་བོ་སྙམ་དུ་སེམས་སྙམ་མམ། རབ་འབྱོར་
གྱིས་གསོལ་བ། བཅོམ་ལྡན་འདས་དེ་ནི་མ་ལགས་སོ། །དེ་ཅིའི་སླད་དུ་ཞེ་ན།
གང་དག་དགྲ་བཅོམ་པ་ཞེས་བགྱི་བའི་ཆོས་དེ་གང་ཡང་མ་མཆིས་པའི་སླད་
དུའོ། །བཅོམ་ལྡན་འདས་གལ་ཏེ་དགྲ་བཅོམ་པ་འདི་སྙམ་དུ། བདག་གིས་དགྲ་
བཅོམ་པ་ཉིད་ཐོབ་བོ་སྙམ་དུ་སེམས་པར་གྱུར་ན། དེ་ཉིད་དེའི་བདག་ཏུ་འཛིན་
པར་འགྱུར་ལགས་སོ། །སེམས་ཅན་དུ་འཛིན་པ་དང༌། སྲོག་ཏུ་འཛིན་པ་དང་།
གང་ཟག་ཏུ་འཛིན་པར་འགྱུར་ལགས་སོ། །ཞེས་གསུངས་སོ། །ཡུམ་རྒྱས་འབྲིང་
བསྡུས་གསུམ་ཀ་ནས་ཚུལ་འདི་ཆེས་ཞིབ་པར་གསུངས་ཀྱང་ཐམས་ཅད་འདིར་
བྲིར་མ་ལང་ངོ༌། །མདོར་ན་ཐེག་པ་གསུམ་གྱི་འཕགས་པ་ཐམས་ཅད་རང་བཞིན་
མེད་རྟོགས་ཀྱི་ལྟ་བ་འདིའི་སྟེང་ནས་ལམ་བགྲོད་པ་ཁོ་ན་ཡིན་པས། འཁོར་བ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལས་གྲོལ་བ་ཙམ་གྱི་ཐར་པ་ཐོབ་པ་ལའང་གང་ཟག་རང་རྐྱ་ཐུབ་པའི་རྫས་ཡོད་
ཀྱིས་སྟོང་པར་ཤེས་པ་ཙམ་གྱིས་མི་ཆོག་གི །ཆོས་ཐམས་ཅད་རང་བཞིན་མེད་
པར་ཤེས་པའི་ལྟ་བ་འདི་ངེས་པར་དགོས་པར་ཤེས་པར་བྱའོ། །བདག་འཛིན་ལ་
ལྷན་སྐྱེས་དང་ཀུན་བརྟགས་གཉིས་ཡོད་པའི་ལྷན་སྐྱེས་ཀྱི་འཛིན་སྟངས་ངོ་ཤེས་
པར་བྱས་ཏེ་དགག་དགོས་ཀྱི། ལྷན་སྐྱེས་ཀྱི་འཛིན་སྟངས་འགོག་པ་དོར་ཏེ་ཀུན་
བརྟགས་ཀྱི་འཛིན་སྟངས་འགོག་པ་ལ་རྩོལ་བ་ཅི་བྱས་ཀྱང་ཐོག་མ་མེད་པ་ནས་
རང་གི་རྒྱུད་ལ་ཞུགས་པའི་བདག་འཛིན་ལྷན་སྐྱེས་འདི་བཟློག་པར་མི་ནུས་སོ། །
ཀུན་བརྟགས་དང་ ལྷན་སྐྱེས་ཀྱི་ ཁྱད་ པར་ ནི། གྲུབ་ མཐའ་ བློ་བསྒྱུར་བ་དང་།
འཕྲལ་དུ་དཔྱད་པ་བྱས་པ་ལ་མི་ལྟོས་པར་ཐོག་མ་མེད་པ་ནས་རང་གི་རྒྱུད་ལ་
དུས་སྐབས་ཐམས་ཅད་དུ་ངམ་ངམ་ཤུགས་ཀྱིས་སྐྱེ་བའི་ངར་འཛིན་དང་། ཕུང་པོ་
བདེན་འཛིན་འདི་ལྷན་སྐྱེས་ཡིན་ལ། གཞན་གྱི་གྲུབ་མཐའི་དབང་ངམ། རང་གི་
བློས་དཔྱད་པ་བྱས་ནས་ང་ཞེས་བྱ་བ་ཇི་འདྲ་ཞིག་འདུས་སྙམ་དུ་བཙལ་བས་རང་
གི་ལུས་སེམས་གཉིས་ལས་དོན་གཞན་དུ་རང་གི་ཕུང་པོ་འདི་ལ་དབང་བསྒྱུར་བ་
པོའི་ ང་ ཞིག་ཡན་ གང་ དུ་ ཡོད་ པར་ འཛིན་ པ་ དང་། ཡང་ རང་གི་ ལུས་སེམས་
གཉིས་ཚོགས་པའི་ཕུང་པོ་འདི་ཉིད་ངར་འཛིན་པ་དང༌། ཡང་རང་གི་སེམས་འདི་
ཉིད་ངར་འཛིན་པ་རྣམས་ནི་བདག་འཛིན་ཀུན་བརྟགས་ཞེས་བྱ་བ་ཡིན་ནོ། །དེ་
ལྟ་བུའི་ཀུན་བརྟགས་རྣམས་ནི་གྲུབ་མཐའ་ལ་མ་ཞུགས་པ་རྣམས་དང་གྲོག་སྦུར་
སོགས་ལ་མེད་ལ་ལྷན་སྐྱེས་ཀྱི་ངར་འཛིན་ནི་སྲོག་ཆགས་གྲོག་སྦུར་ཡན་ཆད་ལ་
ཡོད་པས་སེམས་ཅན་རྣམས་འཁོར་བའི་འཆིང་བྱེད་ཀྱི་རྩ་བ་ལྷན་སྐྱེས་ཀྱི་ངར་
འཛིན་འདི་བཟློག་པ་ལ་འབད་དགོས་སོ། །དེ་ཡང་ངར་འཛིན་འདིའི་ཞེན་ཡུལ་
- 194 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ངོས་ཟིན་པར་བྱས་ཏེ་དེ་བཀག་པའི་སྒོ་ནས་ངར་འཛིན་ལྷན་སྐྱེས་འདི་འགོག་
དགོས་ཀྱི། དེ་ལྟ་མིན་པར་ལུས་ལས་ཚེར་མ་འདོན་པའི་ཚུལ་དུ་ངར་འཛིན་འདི་
འདོན་ཐབས་མེད་དོ། །དེ་ལྟར་ཡང་འཕགས་པ་ལྷས། སྲིད་ པའི་ས་བོན་རྣམ་
ཤེས་ཏེ། །ཡུལ་རྣམས་དེ་ཡི་སྤྱོད་ཡུལ་ལོ། །ཡུལ་ལ་བདག་མེད་མཐོང་ན་ནི། །
སྲིད་པའི་ས་བོན་འགག་པར་འགྱུར། །ཞེས་དང༌། རྣམ་འགྲེལ་ལས། འདི་ཡུལ་
སུན་ཕྱུང་མེད་པར་ནི། །དེ་སྤོང་བར་ནི་ནུས་མ་ཡིན། །ཡོན་ཏན་སྐྱོན་དང་རྗེས་
འབྲེལ་བའི། །འདོད་ དང༌ སྣང་ སོགས་ སྤོང་བ་ནི། དེ་ དག་ ཡུལ་ ལ་ མ་ མཐོང་
བས། །ཡིན་གྱི་ཕྱི་ཚུལ་དག་གིས་མིན། །ཞེས་གསུངས་པ་ལྟར་རོ། །
གཉིས་པ་འཁོར་བའི་རྩ་བ་མ་རིག་པ་སྤོང་ཕྱིར་ཟབ་མོ་དབུ་མའི་ལྟ་བ་
རྒྱུད་ལ་བསྐྱེད་ཚུལ་ནི། བདག་མེད་རྟོགས་པའི་ལྟ་བ་རྒྱུད་ལ་བསྐྱེད་པ་ལ་རིགས་
པའི་དགག་བྱ་ངེས་ པར་ངོས་ཟིན་དགོས་ཏེ། སྤྱོད་འཇུག་ལས། བཏགས་ པའི་
དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པ་ལྟར།
གང་འགོག་རྒྱུའི་དགག་བྱ་ངོས་མ་ཟིན་པར། དེ་འགོག་པའི་ལྟ་བ་རྒྱུད་ལ་བསྐྱེད་
མི་ནུས་སོ། །དཔེར་ན། གནས་ཁང་ཞིག་ན་མི་ཞིག་ཡོད་མེད་དོགས་པ་བྱུང་བ་ན་
གནས་དེར་མི་དེ་ཡོད་མེད་བཙལ་ནས་དེ་མེད་པར་ཤེས་པ་ལ་གང་མེད་རྒྱུའི་མི་དེ་
ངོ་ཤེས་དགོས་པ་བཞིན་ནོ། །དེ་ལྟ་མིན་པར་དགག་བྱ་ངོས་མ་ཟིན་པར་དེ་འགོག་
པ་ནི། རྐུན་མ་ནགས་ལ་སོང་བའི་ རྗེས་སྤང་ལ་གཅོད་པ་དང་། འདྲེ་ཤར་སྒོར་
གནས་པ་ལ་གླུད་ནུབ་སྒོར་སྐྱེལ་བ་ལྟར་ངལ་བ་དོན་མེད་དུ་འགྱུར་ཏེ། བདག་
འཛིན་ངོས་མ་ཟིན་པར་དེ་འགོག་ཐབས་མེད་པའི་ཕྱིར་རོ། །དགག་བྱ་འགོག་པ་
དེ་ཡང་ཧ་ཅང་ཐལ་ཆེས་ན་ནི་ལས་འབྲས་ཀྱི་རྟེན་ང་ཙམ་འདི་ཡང་བཀག་ནས་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆད་ལྟར་ལྷུང་ཉེན་ཆེ་ལ། ཁྱབ་ཆུང་ས་ན་ནི་དགག་བྱ་ཕྲ་མོ་ནས་བཀག་མ་ཐུབ་
པས་རྟག་ལྟ་ཞིག་ལས་མི་འདའ་བས། རྟག་ཆད་ཀྱི་མཐའ་ཐམས་ཅད་དང་བྲལ་
བའི་དབུ་མའི་ ལྟ་བ་ རྙེད་ པར་ཤིན་ཏུ་དཀའ་བར་ གསུངས་སོ། །དེས་ན་སྤྱོད་
འཇུག་ལས། དེ་བཞིན་རྣམ་པར་དཔྱད་པ་ཡིས། །བཙལ་ན་བདག་ཀྱང་ཡང་དག་
མིན། །ཞེས་བདག་དང་ཕུང་པོ་ལ་སོགས་པ་ཕྱི་ནང་གི་ཆོས་འདི་ཐམས་ཅད་ཐ་
སྙད་དུ་སྣང་ཙམ་མ་གཏོགས་བཏགས་དོན་བཙལ་ན་གང་ཡང་མི་རྙེད་ཅིང་ཡང་
དག་པར་མ་གྲུབ་པར་གསུངས་ལ། ཡང་དག་པར་མ་གྲུབ་པ་དང་། རང་ངོས་ནས་
མ་གྲུབ་པ་དང་། རང་བཞིན་གྱིས་མ་གྲུབ་པ་དང་། བདེན་པར་མེད་པ་དང་། དོན་
དམ་པར་མེད་པ་རྣམས་སྐབས་འདིར་མིང་གི་རྣམས་གྲངས་ཡིན་ཅིང་། དེ་དག་
གནས་ལུགས་མཐར་ཐུག་ཏུ་གསུངས་པས་དེ་དག་ལས་ལྡོག་པ་དེ་དགག་བྱ་
མཐར་ཐུག་ཏུ་བྱ་དགོས་སོ། །དེས་ན་ངར་འཛིན་ལྷན་སྐྱེས་འདིས་ང་ཡུལ་རང་
ངོས་ནས་གྲུབ་པར་འཛིན་པ་ཡིན་པས། བློ་དེའི་འཛིན་སྟངས་ཀྱི་ཡུལ་ང་ཡུལ་རང་
ངོས་ནས་གྲུབ་པ་དེ་ཉིད་འདིར་ དགག་བྱ་མཐར་ཐུག་ཡིན་ནོ། །དེ་ ཡང་ བློའི་
འཛིན་ཚུལ་ལ་གསུམ་སྟེ། ང་རང་ངོས་ནས་གྲུབ་པར་འཛིན་པ་དང་། ང་བདེན་
མེད་དུ་འཛིན་པ་དང་། དེ་གཉིས་གང་གིས་ཀྱང་ཁྱད་པར་དུ་མ་བྱས་པར་ང་ཙམ་
དུ་འཛིན་པ་གསུམ་ཡོད་དོ། །དེ་ལ་ང་ཙམ་དུ་འཛིན་པ་དེ་ངར་འཛིན་མིན་ཞིང་།
བློ་ལ་ང་སྙམ་དུ་སྣང་བ་ཐམས་ཅད་དགག་བྱ་མིན་ནོ། །ངའོ་སྙམ་པའི་བློ་ཐམས་
ཅད་ངར་འཛིན་དུ་བཟུང་ནས་བཀག་ན་ལས་དང་འབྲས་བུའི་རྟེན་ཆད་པར་
འགྱུར་བས་བློའི་སྤུ་རིས་ཞིབ་ཏུ་ཕྱེད་པ་གལ་ཆེ་སྟེ། སྤྱོད་འཇུག་ལས། ཇི་ལྟར་
མཐོང་ཐོས་ཤེས་པ་དག །འདི་ནི་དགག་པར་བྱ་མིན་ཏེ། །འདིར་ནི་སྡུག་བསྔལ་
- 196 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྒྱུར་གྱུར་པ། །བདེན་པར་རྟོག་པ་བཟློག་བྱ་ཡིན། །ཞེས་མ་བརྟགས་མ་དཔྱད་
པའི་བློ་ལ་སྣང་ཙམ་འདི་འགོག་ཏུ་མི་རུང་བ་དང་། བདེན་པར་སྣང་ཞིང་ཞེན་པ་
འདི་ འགོག་ དགོས་ པའི་ ཁྱད་ པར་ཤིན་ཏུ་གསལ་བར་གསུངས་སོ། །དེ་ ལྟར་
དགག་བྱ་ངོས་ཟིན་པར་ བྱས་ཏེ། དེ་འགོག་པ་ལ། བདག་མེད་རྣམ་ པ་གཉིས་
ལས། ཐོག་མར་གང་ཟག་གི་བདག་མེད་བསྒོམ་དགོས་ཏེ། སྡུད་པ་ལས། བདག་
ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས། །སེམས་ཅན་ཐམས་ཅད་ཅི་འདྲ་
དེ་འདྲར་ཆོས་ཀུན་ཤེས། །སྐྱེ་བ་མེད་དང་སྐྱེ་བ་གཉིས་ཀར་མི་རྟོག་པ། །འདི་ནི་
ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་གསུངས་པ་ལྟར་རོ། །མདོ་དེའི་
དོན་ལྟར། སློབ་དཔོན་ཞི་བ་ལྷས་སྤྱོད་འཇུག་འདིར་ཡང་། སྔོན་ལ་གང་ཟག་གི་
བདག་མེད་བསྒྲུབ་པའི་རིགས་པ་རྣམས་བཤད་ནས། དེའི་རྗེས་སུ་ཆོས་ཀྱི་བདག་
མེད་ བསྒྲུབ་ པའི་ རིགས་ པ་ རྣམས་ བཤད་ དོ། །དེ་ ཡང་། ཡན་ ལག་ འདི་ དག་
ཐམས་ཅད་ནི། །ཞེས་པ་ནས། ཤེས་ རབ་ བསྐྱེད། ཅེས་པའི་བར་ གྱིས་ཟབ་མོ་
དབུ་མའི་ལྟ་བ་ངེས་པར་བསྒོམ་དགོས་པའི་རྒྱུ་མཚན་བཤད་ནས། ཀུན་རྫོབ་དང་
ནི་དོན་དམ་སྟེ། ཞེས་པ་ནས། འཇིགས་པར་འགྱུར་བ་སུ་ཞིག་ཡིན། ཞེས་པའི་
བར་གྱིས་གཞི་བདེན་པ་གཉིས་གཏན་ལ་འབེབས་ཚུལ་དང༌། དེ་ལ་ལོག་པར་
རྟོག་པ་སེལ་ཚུལ་དང་། གཞི་ཇི་ལྟར་གཏན་ལ་ཕབ་པ་ལྟར་བསྒོམས་པས་ཉོན་
མོངས་སྤོང་ཚུལ་དང༌། ས་ལམ་རྫོགས་ཏེ་མཐར་འབྲས་བུ་འགྲུབ་ ཚུལ་རྣམས་
བཤད་ནས། བདག་མེད་སྒོམ་ཚུལ་དངོས་ལ། ཐོག་མར་གང་ཟག་གི་བདག་མེད་
སྒོམ་ཚུལ་སྟོན་པ་ལ། སོ་དང་སྐྲ་སེན་བདག་མ་ཡིན། །ཞེས་པ་ནས། བདག་མེད་
བསྒོམ་པ་མཆོག་ཡིན་ནོ། །ཞེས་པའི་བར་གསུངས། དེ་ནས་ཆོས་ཀྱི་བདག་མེད་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྒོམ་ཚུལ་ལ། ལུས་ནི་རྐང་པ་ བྱིན་ པ་ མིན། །ཞེས་སོགས་གསུངས་སོ། །དེ་ན་
གང་ཟག་གི་བདག་མེད་སྒོམ་ཚུལ་ལ། བདག་འཛིན་ལྷན་སྐྱེས་ཀྱི་འཛིན་སྟངས་
འགོག་ཚུལ་དང་། ཀུན་བརྟགས་ཀྱི་འཛིན་སྟངས་འགོག་ཚུལ་གཉིས་ལས། ལྷན་
སྐྱེས་ཀྱི་འཛིན་སྟངས་འགོག་ཚུལ་སྟོན་པ་ལ། །སོ་དང་སྐྲ་སེན་བདག་མ་ཡིན། །
བདག་ནི་རུས་པ་ཁྲག་མ་ཡིན། །སྣབས་མིན་བད་ཀན་བདག་མ་ཡིན། །ཆུ་སེར་
དང་ནི་རྣག་ཀྱང་མིན། །བདག་ནི་ནག་དང་རྡུལ་མིན་ཏེ། །གློ་མཆིན་དག་ཀྱང་
བདག་མ་ཡིན། །ནང་ཁྲོལ་གཞན་ཡང་བདག་མིན་ཏེ། །བདག་ནི་ཕྱི་ས་གཅིན་མ་
ཡིན། །ཤ་དང་པགས་པ་བདག་མིན་ཏེ། །དྲོད་དང་རླུང་ཡང་བདག་མ་ཡིན། །བུ་
ག་ བདག་ མིན་ རྣམས་ ཀུན་ ཏུ། །རྣམ་ ཤེས་ དྲུག་ ཀྱང་ བདག་ མ་ ཡིན། །ཞེས་
གསུངས་ཏེ། ངར་འཛིན་ལྷན་སྐྱེས་ཀྱིས་ཇི་ལྟར་བཟུང་བ་ལྟར་གྱི་ང་རང་ངོས་ནས་
གྲུབ་པ་ཞིག་ཡོད་ན་རང་གི་ལུས་སེམས་འདི་གཉིས་ཀྱི་སྟེང་དུ་ཡོད་དམ། འདི་
གཉིས་ལས་ལོགས་སུ་ཡོད། ལོགས་སུ་ཡོད་ན་ནི་ལུས་སེམས་གཉིས་སོ་སོར་
བསལ་བའི་རྗེས་སུ་ང་དེ་འདིའོ་ཞེས་བསྟན་རྒྱུ་དགོས་པ་ལ་དེ་ལྟར་བསྟན་རྒྱུ་མེད་
པས་ལོགས་སུ་མེད་པར་ཐག་བཅད། ལུས་སེམས་འདི་གཉིས་ཀྱི་སྟེང་དུ་ཡོད་ན།
ལུས་འདིའི་སྟེང་དུ་ ཡོད་དམ། སེམས་འདིའི་སྟེང་དུ་ཡོད། ལུས་འདིའི་སྟེང་དུ་
ཡོད་ན་ལུས་ཀྱི་སོ་དང་སེན་མོ་ལ་སོགས་པ་སའི་ཁམས་ཀྱི་ཆ་རྣམས་ང་དེ་ཡིན་
ནམ། ཁྲག་དང་ཆུ་སེར་དང་སྣབས་ལ་སོགས་པའི་ཆུའི་ཁམས་རྣམས་ང་ཡིན་ནམ།
དྲོད་ཀྱིས་བསྡུས་པའི་མེའི་ཁམས་རྣམས་ང་ཡིན་ནམ། ལས་ཀྱི་རླུང་གི་ཆ་རྣམས་
ང་ཡིན་ནམ། ལུས་ཀྱི་བུ་ག་ཁོང་སྟོང་ནམ་མཁའི་ཁམས་ཀྱི་ཆ་རྣམས་ང་ཡིན་ནམ་
སྙམ་དུ་བཙལ་བ་ན། དེ་དག་རེ་རེ་ནས་ང་མིན་པར་གོ་སླ་ཞིང་ལུས་ཀྱི་ཆ་ཤས་རེ་
- 198 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
རེ་ནས་བཙལ་ན་ང་མི་རྙེད་པས་དེ་ལྟ་བུའི་ང་དེ་ལུས་ཀྱི་ཆ་ཤས་རྣམས་ཀྱི་སྟེང་ན་
མེད་པར་ཐག་བཅད། སེམས་ཀྱི་སྟེང་ན་ཡོད་དམ་སྙམ་ན། མིག་གི་རྣམ་པར་
ཤེས་པ་ལ་སོགས་པ་རྣམ་ཤེས་དྲུག་རེ་རེ་ནས་ང་དེ་ཡིན་མིན་བཙལ་བ་ན་ང་མི་
རྙེད་པས་དེ་དག་དེ་མིན་པར་ཐག་བཅད། ལུས་སེམས་གཉིས་རེ་རེ་བའི་སྟེང་དུ་
མེད་ཀྱང་ཚོགས་ཙམ་པའི་སྟེང་དུ་ཡོད་དམ་སྙམ་ན། རེ་རེ་ནས་བཙལ་བས་མི་
རྙེད་པས་ཚོགས་པའི་སྟེང་དུ་ཡང་མེད་པར་ངེས་ལ། ལུས་སེམས་གཉིས་ཚོགས་
པ་ནི་ངའི་གདགས་གཞི་ཡིན་པས་གདགས་གཞི་བཏགས་ཆོས་སུ་མི་འཐད་པར་
གསུངས་སོ། །དེས་ན་ང་ཞེས་བྱ་བ་ནི་བློས་བཏགས་པ་ཙམ་དུ་ཟད་པས་ངར་
འཛིན་ལྷན་སྐྱེས་ཀྱིས་བཟུང་བ་ལྟར་དུ་མེད་དོ་སྙམ་དུ་ཐག་བཅད་དོ། །དེ་ལྟར་ང་
དང་ལུས་སེམས་གཉིས་གཅིག་དང་ཐ་དད་གང་དུ་གྲུབ་དཔྱད་ནས། ཐ་དད་དུ་
གྲུབ་ན་ལུས་སེམས་གཉིས་ལས་ང་ཟུར་དུ་ངོས་འཛིན་རྒྱུ་དགོས་པར་བཤད་པ་དེ་
ཡང་ང་རང་ངོས་ནས་གྲུབ་པར་སྣང་ཞིང་ཞེན་པའི་དགག་བྱ་ལ་གཏུགས་ནས་བྱེད་
དགོས་ཀྱི། དེ་ལྟར་མིན་པར་སྤྱིར་ཐ་དད་དུ་གྲུབ་པ་ཙམ་ལ་དེ་ལྟར་མི་དགོས་ཏེ།
བྱས་པ་དང་མི་རྟག་པ་གཉིས་ཐ་དད་ཡིན་ཀྱང་། བྱས་པ་ལས་ཟུར་དུ་མི་རྟག་པ་
དེ་འདིའོ་ཞེས་ངོས་འཛིན་རྒྱུ་མེད་དོ། །བདེན་པར་གྲུབ་པའི་ཐ་དད་ཡིན་ན་ནི་
གནས་ཚུལ་དང་སྣང་ཚུལ་མཐུན་པ་ཞིག་དགོས་པས་བློ་ལ་འབྲེལ་མེད་སོ་སོར་
སྣང་ བ་ བཞིན་དུ་ དོན་ ལའང་ འབྲེལ་ མེད་ སོ་ སོར་ གནས་ པ་ ཞིག་ དགོས་ལ།
གནས་ཚུལ་དང་སྣང་ཚུལ་མི་མཐུན་ན་ནི་བརྫུན་པར་འགྱུར་རོ། །ཐ་སྙད་དུ་ཐ་
དད་དུ་གྲུབ་པ་ཙམ་ལ་གནས་ཚུལ་དང་སྣང་ཚུལ་མཐུན་མི་དགོས་སོ། །ལྟ་བའི་
སྐབས་ཐམས་ཅད་དུ་འདི་ལྟ་བུའི་གནད་ཤེས་པ་ཤིན་ཏུ་གལ་ཆེ་སྟེ། དེ་ལྟར་མ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཤེས་ན་ལྟ་བ་ལ་དཔྱད་པ་བྱས་པའི་ཚེ་ཀུན་རྫོབ་རྣམས་ཞིག་ནས་འཇོག་མི་ཤེས་
པ་དང༌། ཐ་སྙད་དུ་འཇོག་པའི་ཚེ་བདེན་གྲུབ་ཞིག་ལས་འོས་མེད་པ་ཞིག་འོང་
བས་དགག་བྱ་ལེགས་པར་ངོས་ཟིན་པ་ཞིག་དང་། དེ་འགོག་པའི་རིགས་པ་ཕྲ་
མོའི་གནད་རྣམས་ཤེས་པ་ཤིན་ཏུ་གལ་ཆེའོ། །ངར་འཛིན་ཀུན་བརྟགས་ཀྱི་ཞེན་
ཡུལ་འགོག་པ་ལ། གལ་ཏེ་སྒྲ་ཡི་ཤེས་རྟག་ན། །ཞེས་པ་ནས། མཐོང་བ་འདི་ནི་
སྲིད་པ་མིན། །ཞེས་པའི་བར་གསུངས་ཏེ། ཀུན་བརྟགས་ཀྱི་བདག་འགོག་ཚུལ་
འདི་དག་ཡེ་ཤེས་པའང་ཤིན་ཏུ་གལ་ཆེ་བས། སྤྱོད་འཇུག་འགྲེལ་པ་དང་བཅས་
པ་དང་། འཇུག་པའི་རྣམ་བཤད་ཆེན་མོ་ལས་ཤེས་པར་བྱའོ། །དེ་ལྟར་ང་རང་
ངོས་ནས་གྲུབ་པ་གཏན་ནས་མེད་ཀྱང་། ལས་འབྲས་ཀྱི་རྟེན་དུ་གྱུར་པའི་ང་མིང་
ཙམ་པ་ཞིག་འཇོག་ཚུལ་དང་། ལྟ་བ་བསྒོམས་པས་ལས་འབྲས་ཀྱི་ངེས་པ་ལ་མི་
གནོད་པ་ཞིག་དགོས་ཚུལ་སྟོན་པ་ལ། རྒྱུན་གཅིག་ལ་ནི་བརྟེན་ནས་སུ། །ཞེས་པ་
ནས། བདག་ མེད་ བསྒོམ་ པ་ མཆོག་ ཡིན་ ནོ། །ཞེས་ པའི་ བར་ གསུངས། སྤྱོད་
འཇུག་དང་། བསླབ་བཏུས་གཉིས་ཀར་དོན་དམ་པར་རང་བཞིན་རྡུལ་ཙམ་ཡང་
མེད་པ་དང་། ཐ་སྙད་དུ་རྒྱུ་འདི་ལ་བརྟེན་ནས་འབྲས་བུ་འདི་འབྱུང་གི་རྣམ་གཞག་
ཆེས་འཐད་པ་དང་། དེ་ཡང་རྒྱུ་འབྲས་རྟེན་འབྲེལ་གྱི་ཚུལ་བསམས་པས་སྟོང་པ་
ལ་ངེས་ཤེས་ལྷག་པར་འདྲེན་པ་དང་། སྟོང་པའི་གནས་ལུགས་བསམས་པས་རྟེན་
འབྲེལ་ལ་ངེས་པར་འདྲེན་ཅིང་སེམས་ཅན་ལ་སྙིང་རྗེ་སྐྱེ་བ་སོགས་ཐབས་ཀྱི་ཆ་
རྣམས་ ལ་ ལྷག་པར་དུ་བརྩོན་པར་འགྱུར་དགོས་ཚུལ་དང་། སྣང་སྟོང་ གཉིས་
གཅིག་གྲོགས་སུ་གཅིག་འགྲོ་བའི་ཚུལ་རྩལ་དུ་བཏོན་ནས་བཤད་དེ། ཚུལ་དེ་ནི་
འཕགས་པ་ཡབ་སྲས་ཀྱི་དགོངས་པ་དམ་པ་ཡིན་ནོ། །དེ་ལྟར་ཁམས་དྲུག་ལ་
- 200 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བརྟགས་ནས་བདག་མེད་སྒོམ་ཚུལ་བཤད་པ་དེ་ནི། དབུ་མ་རིན་ཆེན་འཕྲེང་བར།
སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་
ཡིན་ཀུན་མིན་ན། །དེ་ལས་གཞན་ན་སྐྱེས་བུ་གང་། །སྐྱེས་བུ་ཁམས་དྲུག་འདུས་
པའི་ ཕྱིར། །ཡང་ དག་ མ་ ཡིན་ ཇི་ ལྟ་ བར། །དེ་བཞིན་ ཁམས་ ནི་ རེ་ རེ་ ཡང་། །
འདུས་ ཕྱིར་ ཡང་ དག་ ཉིད་ དུ་ མིན། །ཞེས་གསུངས་ པའི་ དོན་ ལྟར་ ཡིན་ཅིང་།
བསླབ་བཏུས་སུ་ཁམས་དྲུག་ལ་བརྟེན་ནས་འགོག་ཚུལ་ཡབ་སྲས་མཇལ་བའི་
མདོ་ཁུངས་སུ་དྲངས་ནས་གསུངས་སོ། །འདི་ནི་བདག་མེད་ལ་ངེས་པ་རྙེད་སླ་བ་
དང༌། སྟོང་ཉིད་བསྒོམས་པས་ལས་འབྲས་ཀྱི་ངེས་པ་ལ་མི་གནོད་ཅིང་སྟོང་པ་
རྟེན་འབྱུང་གི་དོན་དུ་འཆར་བའི་མན་ངག་ཟབ་མོ་ཤིན་ཏུ་བསྔགས་པ་ཞིག་སྟེ།
བསླབ་བཏུས་ལས། དེ་ལ་ཇི་ ལྟར་ཆོས་ཐམས་ཅད་བདག་མེད་ཀྱང་ལས་དང་
འབྲས་བུར་འབྲེལ་བ་མི་འགལ་བ་དང༌། རང་བཞིན་མེད་ཀྱང་ཇི་ལྟར་མཐོང་
བཞིན་པའི་ཆོས་ཐམས་ཅད་མི་འགལ་བ་དེ་ལྟར་ནི་ཡབ་སྲས་མཇལ་བའི་མདོ་
ལས་ བསྟན་ ཏེ། ཞེས་ གསུངས་ཤིང་། མདོ་ ལས་ ཇི་ ལྟར་ བཤད་ཚུལ་ནི། ཡབ་
སྲས་མཇལ་བའི་མདོ་ལས། རྒྱལ་པོ་ཆེན་པོ་སྐྱེས་བུ་འདི་ནི་ཁམས་དྲུག་པ། རེག་
པའི་སྐྱེ་མཆེད་དྲུག་པ། ཡིད་ཀྱི་ཉེ་བར་སྤྱོད་པ་བཅོ་བརྒྱད་པའོ། །རྒྱལ་པོ་ཆེན་པོ་
སྐྱེས་བུ་འདི་ནི་ཁམས་དྲུག་པ་ཞེས་གང་སྨྲས་པ་དེ་ཅི་ལས་བརྟེན་ཏེ་སྨྲས་ཞེ་ན།
རྒྱལ་པོ་ཆེན་པོ་འདི་ལྟ་སྟེ་ཁམས་དྲུག་ནི་འདི་དག་གོ །དྲུག་གང་ཞེ་ན་འདི་ལྟ་སྟེ།
སའི་ ཁམས་ དང༌། ཆུའི་ ཁམས་ དང༌། མེའི་ ཁམས་ དང༌། རླུང་ གི་ ཁམས་ དང༌།
ནམ་མཁའི་ཁམས་དང་། རྣམ་པར་ཤེས་པའི་ཁམས་སོ། །རྒྱལ་པོ་ཆེན་པོ་དེ་དག་
ནི་ཁམས་དྲུག་སྟེ་སྐྱེས་བུ་འདི་དག་ནི་ཁམས་དྲུག་པའོ། །ཞེས་གང་ངས་སྨྲས་པ་དེ་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ནི་དེ་ལས་བརྟེན་ཏེ་སྨྲས་སོ། །སྐྱེས་བུ་འདི་ནི་རེག་པའི་སྐྱེ་མཆེད་དྲུག་པའོ། །
ཞེས་གང་ངས་སྨྲས་པ་དེ་ཅི་ལས་བརྟེན་ཏེ་སྨྲས་ཞེ་ན། རྒྱལ་པོ་ཆེན་པོ་རེག་པའི་
སྐྱེ་མཆེད་དྲུག་ནི་འདི་དག་སྟེ། དྲུག་གང་ཞེ་ན། གཟུགས་རྣམས་ལ་ལྟ་བའི་ཕྱིར་
མིག་ རེག་པའི་སྐྱེ་མཆེད་དང༌། སྒྲ་རྣམས་ལ་ཉན་པའི་ ཕྱིར་རྣ་བ་ རེག་ པའི་སྐྱེ་
མཆེད་དང་། དྲི་རྣམས་ལ་སྣོམ་པའི་ཕྱིར་སྣ་རེག་པའི་སྐྱེ་མཆེད་དང་། རོ་རྣམས་
ལ་མྱང་བའི་ཕྱིར་ལྕེ་རེག་པའི་སྐྱེ་མཆེད་དང་། རེག་བྱ་རྣམས་ལ་རེག་པའི་ཕྱིར་
ལུས་རེག་པའི་སྐྱེ་མཆེད་དང༌། ཆོས་རྣམས་ལ་རྣམ་པར་ཤེས་པའི་ཕྱིར་ཡིད་རིག་
པའི་སྐྱེ་མཆེད་དོ། །རྒྱལ་པོ་ཆེན་པོ་དེ་དག་ནི་རེག་པའི་སྐྱེ་མཆེད་དྲུག་སྟེ། སྐྱེས་བུ་
འདི་ནི་རེག་པའི་སྐྱེ་མཆེད་དྲུག་པའོ། །ཞེས་གང་ངས་སྨྲས་པ་དེ་ནི་དེ་ལས་བརྟེན་
ཏེ་སྨྲས་སོ། །རྒྱལ་པོ་ཆེན་པོ་སྐྱེས་བུ་འདི་ནི་ཡིད་ཀྱང་ཉེ་བར་སྤྱོད་པ་བཅོ་བརྒྱད་
པའོ་ཞེས་གང་སྨྲས་པ་དེ་ཅི་ལས་བརྟེན་ཏེ་སྨྲས་ཞེ་ན། རྒྱལ་པོ་ཆེན་པོ་ཡིད་ཀྱི་ཉེ་
བར་སྤྱོད་པ་བཅོ་བརྒྱད་ནི་འདི་དག་སྟེ། བཅོ་བརྒྱད་གང་ཞེ་ན། འདི་ལ་མིག་
གིས་གཟུགས་མཐོང་ན་ཡིད་བདེ་བ་དང་ཡིད་མི་བདེ་བ་དང་། བཏང་སྙོམས་སུ་
འགྱུར་བར་གཟུགས་ལ་ཉེ་བར་སྤྱོད་དོ། །དེ་བཞིན་དུ་རྣ་བ་ལ་སོགས་པ་ལ་ཡང་
བརྗོད་པར་བྱའོ། །རྒྱལ་པོ་ཆེན་པོ་དེ་ལ་གང་དག་ཡིད་བདེ་བ་ཉེ་བར་སྤྱོད་པ་དྲུག་
དང༌། གང་ དག་ ཡིད་མི་བདེ་བར་ཉེ་བར་ སྤྱོད་ པ་དྲུག་དང་། གང་ དག་ བཏང་
སྙོམས་སུ་ཉེ་བར་སྤྱོད་པ་དྲུག་པོ་དེ་དག་གཅིག་ཏུ་བསྡུས་ན་ཡིད་ཀྱི་ཉེ་བར་སྤྱོད་
པ་བཅོ་བརྒྱད་དུ་འགྱུར་རོ། །རྒྱལ་པོ་ཆེན་པོ་ནང་གི་སའི་ཁམས་གང་ཞེ་ན། གང་
ཅི་ཡང་རུང་སྟེ་ལུས་འདི་ལ་ནང་གི་ཁོང་ན་སྲ་བ་དང་མཁྲང་བའི་རྣམ་པ་དང་། ཉེ་
བར་གྱུར་པ་དང་། ཟིན་པའོ། །དེ་ཡང་གང་ཞེ་ན། འདི་ལྟ་ སྟེ། སྐྲ་དང་ སྤུ་དང༌།
- 202 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སེན་མོ་དང་ཞེས་བྱ་བ་ལ་སོགས་པའོ། །རྒྱལ་པོ་ཆེན་པོ་ཕྱིར་རོལ་གྱི་སའི་ཁམས་
གང་ཞེ་ན། གང་ཅི་ཡང་རུང་སྟེ་ཕྱི་རོལ་གྱི་སྲ་བ་དང་། མཁྲང་པའི་རྣམ་པ་དང༌།
ཉེ་བར་མ་གྱུར་པ་དང་། མ་ཟིན་པ་འདི་ནི་ཕྱིར་རོལ་གྱི་སའི་ཁམས་ཞེས་བྱའོ། །
རྒྱལ་པོ་ཆེན་པོ་དེ་ལ་ནང་གི་སའི་ཁམས་འབྱུང་བའི་ཚེ་གང་ནས་ཀྱང་མི་འོང་
འགག་པའི་ ཚེ་ ཡང་གང་དུ་ཡང་མི་འགྲོའོ། །རྒྱལ་པོ་ཆེན་པོ་བུད་མེད་ནང་དུ་
བདག་ནི་བུད་མེད་དོ་ཞེས་རྟོག་པའི་དུས་དེ་ཡོད་དེ། དེ་ནང་དུ་བུད་མེད་ཅེས་
བརྟགས་ནས། ཕྱིར་རོལ་ཏུ་སྐྱེས་པ་ལ་སྐྱེས་པའོ་ཞེས་རྟོག་གོ །དེ་ཕྱི་རོལ་ཏུ་སྐྱེས་
པ་ལ་སྐྱེས་པ་ཞེས་བརྟགས་ནས་ཆགས་པར་འགྱུར་ཏེ་ཕྱི་རོལ་གྱི་སྐྱེས་པ་དང་ཕྲད་
པར་འདོད་དོ། །སྐྱེས་པ་ཡང་ནང་དུ་བདག་ནི་སྐྱེས་པ་ཞེས་རྟོག་སྟེ། དེ་ནང་དུ་
བདག་ནི་སྐྱེས་པའོ་ཞེས་བརྟགས་ནས། ཕྱི་རོལ་དུ་བུད་མེད་ལ་བུད་མེད་དོ་ཞེས་
རྟོག་གོ །ཕྱི་རོལ་དུ་བུད་མེད་ལ་བུད་མེད་ཅེས་བརྟགས་ནས་ཆགས་པར་འགྱུར་
ཏེ། ཕྱིར་རོལ་གྱི་བུད་མེད་དང་ཕྲད་པར་འདོད་དོ། །ཕྲད་པར་འདོད་པས་ཕྲད་
པར་འགྱུར་རོ། །ཕྲད་པའི་རྐྱེན་གྱིས་མེར་མེར་པོར་སྐྱེ་བར་འགྱུར་བའི་དུས་དེ་
ཡོད་དོ། །རྒྱལ་པོ་ཆེན་པོ་དེ་ལ་ཀུན་ཏུ་རྟོག་པ་གང་ཡིན་པ་དང་། ཀུན་ཏུ་རྟོག་པ་
པོ་གང་ཡིན་པ་དེ་གཉིས་ཀ་ཡང་མེད་དོ། །བུད་མེད་ལ་ནི་བུད་མེད་མེད་དོ། །
སྐྱེས་པ་ལ་ནི་སྐྱེས་པ་མེད་དོ། །དེ་ལྟར་མེད་ཅིང་ཡང་དག་པ་མ་ཡིན་པར་ཀུན་ཏུ་
རྟོག་པ་སྐྱེ་སྟེ། ཀུན་ཏུ་རྟོག་པ་དེ་ཡང་ངོ་བོ་ཉིད་ཀྱིས་མེད་དོ། །ཀུན་ཏུ་རྟོག་པ་ཇི་
ལྟ་བ་དེ་བཞིན་དུ་ཕྲད་པ་དང་། མེར་མེར་པོ་ཡང་ངོ་བོ་ཉིད་ཀྱིས་མེད་དོ། །གང་ངོ་
བོ་ཉིད་ཀྱིས་མེད་པ་དེའི་ལྟར་སྲ་བ་སྐྱེ་བར་འགྱུར། རྒྱལ་པོ་ཆེན་པོ་ད་ལྟར་ཀུན་ཏུ་
རྟོག་པས་ཤེས་པར་བྱས་ནས་སྲ་བ་ཉིད་རྟོགས་པར་བྱ་སྟེ། ཅི་ནས་སྲ་བ་ནི་སྐྱེ་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བའི་ཚེ་གང་ནས་ཀྱང་མི་འོང་བར་ཤེས་པར་བྱའོ། །རྒྱལ་པོ་ཆེན་པོ་འདི་ལྟར་གང་
ལུས་འདི་དུར་ཁྲོད་ཀྱི་མཐའ་འགྱུར་བའི་དུས་དེ་ཡོད་དོ། །དེའི་སྲ་བ་དེ་འཇིག་
ཅིང་འགག་པར་འགྱུར་བའི་ཚེ་ཤར་ཕྱོགས་སུ་མི་འགྲོའོ། །ལྷོ་ཕྱོགས་དང་། ནུབ་
ཕྱོགས་དང་། བྱང་ཕྱོགས་དང་། སྟེང་དང༌། འོག་དང་ཕྱོགས་མཚམས་རྣམས་སུ་
ཡང་མི་འགྲོ་སྟེ། རྒྱལ་པོ་ཆེན་པོ་ནང་གི་སའི་ཁམས་ནི་དེ་ལྟར་བལྟའོ། །ཞེས་
དང་། དེ་བཞིན་དུ་ ཕྱིའི་རི་རབ་སོགས་ལའང་རྒྱས་པར་གསུངས་ནས། རྒྱལ་པོ་
ཆེན་པོ་དེ་ལྟར་སའི་ཁམས་དེ་འབྱུང་བ་ཡང་སྟོང་། སའི་ཁམས་འཇིག་པ་དང་།
བྱུང་བ་ཡང་ངོ་བོ་ཉིད་ཀྱིས་སྟོང་ངོ༌། །རྒྱལ་པོ་ཆེན་པོ་སའི་ཁམས་ནི་ཐ་སྙད་ཙམ་
མ་གཏོགས་པར་སའི་ཁམས་ཉིད་དུ་མི་དམིགས་ཏེ། ཐ་སྙད་དེ་ཡང་བུད་མེད་མ་
ཡིན་སྐྱེས་པ་མ་ཡིན་གྱི། རྒྱལ་པོ་ཆེན་པོ་ད་ལྟར་དེ་ཡང་དག་པ་ཇི་ལྟ་བ་བཞིན་གྱི་
ཤེས་ རབ་ ཀྱིས་རྟོགས་ཤིང་། །ཅེས་ དང་། དེ་ བཞིན་ དུ་ ཆུའི་ ཁམས་ དང༌། མེའི་
ཁམས་དང་། རླུང་གི་ཁམས་དང་། ནམ་མཁའི་ཁམས་དང་། རྣམ་པར་ཤེས་པའི་
ཁམས་རྣམས་དང༌། སྐྱེ་མཆེད་རྣམས་ལའང་རིགས་པ་དེ་ལྟར་སྦྱར་ནས་རྒྱ་ཆེར་
གསུངས་ཤིང་། ཡང་དེ་ཉིད་ལས། རྒྱལ་པོ་ཆེན་པོ་གང་ལ་དབང་པོ་རྣམས་ཐོགས་
པར་འགྱུར་བ་རེ་ནི་ཡུལ་རྣམས་ཞེས་བྱ་སྟེ། མིག་ནི་གཟུགས་རྣམས་ལ་ཐོགས་
པར་འགྱུར་བས་དེའི་ཕྱིར་གཟུགས་རྣམས་ནི་མིག་གི་ཡུལ་ཞེས་བྱའོ། །དེ་བཞིན་
དུ་རྣ་བ་ནི་སྒྲ་རྣམས་ཞེས་བྱ་བ་ལ་སོགས་པའོ། །དེ་ལ་མིག་གཟུགས་རྣམས་ལ་
ཐོགས་སོ་ཞེས་བྱ་བ་འདི་ནི་འབབ་པའི་ཐོགས་པར་འགྱུར་བར་བསྟན་ཏེ། འདི་
ལྟར་མིག་ནི་གཟུགས་རྣམས་ལ་རྣམ་པ་གསུམ་དུ་འབབ་སྟེ། མཐུན་པ་རྣམས་ལ་
སྡུག་པའི་འདུ་ཤེས་ཀྱིས་འབབ་པ་དང༌། མི་མཐུན་པ་རྣམས་ལ་ཁོང་ཁྲོ་བའི་འདུ་
- 204 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཤེས་ཀྱིས་འབབ་པ་དང༌། མཐུན་པ་ཡང་མ་ཡིན་མི་མཐུན་པ་ཡང་མ་ཡིན་པ་
རྣམས་ལ་བཏང་སྙོམས་ཀྱི་འདུ་ཤེས་ཀྱིས་འབབ་པའོ། །དེ་བཞིན་དུ་ཡིད་ནི་ཆོས་
རྣམས་ལ་ཞེས་བྱ་བ་ལ་སོགས་པའོ། །ཡུལ་དེ་དག་ནི་ཡིད་ཀྱི་སྤྱོད་ཡུལ་ཞེས་བྱ་
སྟེ། དེ་ལ་ཡིད་སྤྱོད་ཅིང་རྣམ་པར་སྤྱོད་ པས་ དེའི་ ཕྱིར་ ཡིད་ ཀྱི་སྤྱོད་ཡུལ་ཞེས་
བྱའོ། །རྒྱལ་པོ་ཆེན་པོ་ཡིད་དེ་མཐུན་པའི་གཟུགས་རྣམས་ལ་རྗེས་སུ་ཆགས་པར་
སྤྱོད་པ་དེས་ནི་དེའི་འདོད་ཆགས་སྐྱེ་བར་འགྱུར། མི་མཐུན་པའི་གཟུགས་རྣམས་
ལ་ཁོང་ཁྲོ་བར་སྤྱོད་པ་དེས་ནི་དེའི་ཞེ་སྡང་སྐྱེ་བར་འགྱུར། མཐུན་པ་ཡང་མ་ཡིན་
མི་མཐུན་པ་ཡང་མ་ཡིན་པ་རྣམས་ལ་རྨོངས་པར་སྤྱོད་པ་དེས་ནི་དེའི་གཏི་མུག་སྐྱེ་
བར་འགྱུར་ཏེ། དེ་བཞིན་དུ་སྒྲ་དང་དྲི་དང་རོ་དང་རེག་བྱ་རྣམས་ལ་ཡང་ཆོས་རྣམ་
པ་གསུམ་གསུམ་ལ་དམིགས་པ་མྱོང་བར་འགྱུར་ཏེ། སྔ་མ་བཞིན་ནོ། །རྒྱལ་པོ་
ཆེན་པོ་དེ་ལ་དབང་པོ་རྣམས་ནི་སྒྱུ་མ་ལྟ་བུ་ཡུལ་རྣམས་ནི་རྨི་ལམ་ལྟ་བུར་ཤེས་པ་
བྱ་སྟེ། རྒྱལ་པོ་ཆེན་པོ་འདི་ལྟ་སྟེ་དཔེར་ན་མི་ཞིག་ཉལ་བའི་རྨི་ལམ་ན་ཡུལ་གྱི་
བཟང་མོ་དང་ལྷན་ཅིག་ཏུ་ཡོངས་སུ་སྤྱོད་པར་རྨིས་ལ་དེ་ཉལ་བ་ལས་སད་ནས་
བུད་མེད་ཡུལ་གྱི་བཟང་མོ་དེ་རྗེས་སུ་དྲན་པར་གྱུར་ན། རྒྱལ་པོ་ཆེན་པོ་དེ་ཇི་སྙམ་
དུ་ སེམས། རྨི་ ལམ་མ་མཐོང་བའི་ཡུལ་ གྱི་བཟང་མོ་དེ་ཡོད་དམ། གསོལ་པ།
བཅོམ་ལྡན་འདས་དེ་ནི་མ་མཆིས་སོ། །བཀའ་སྩལ་པ། རྒྱལ་པོ་ཆེན་པོ་འདི་ཇི་
སྙམ་དུ་སེམས། སྐྱེས་བུ་གང་རྨི་ལམ་ན་ཡུལ་གྱི་བཟང་མོ་མཐོང་བའི་བུད་མེད་དེ་
དང་ལྷན་ཅིག་ཏུ་རྩེ་བ་དང་དགའ་བ་དང་མངོན་པར་ཞེན་པར་འགྱུར་བ་དེ་མཁས་
པའི་རང་བཞིན་ཅན་ཡིན་ནམ། གསོལ་པ། བཅོམ་ལྡན་འདས་དེ་ནི་མ་ལགས་ཏེ།
དེ་ཅིའི་སླད་དུ་ཞེ་ན། བཅོམ་ལྡན་འདས་རྨི་ལམ་ན་མཐོང་བའི་ཡུལ་གྱི་བཟང་མོ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
དེ་ནི་ཤིན་ཏུ་མ་མཆིས་ཤིང་མི་དམིགས་ན། དེ་དང་ལྷན་ཅིག་ཏུ་ཡོངས་སུ་སྤྱོད་པ་
ལྟ་ག་ལ་མཆིས་ཏེ། གཞན་དུ་ན་གང་དེ་ལ་མངོན་པར་ཞེན་པའི་མི་དེ་ནི་ཤིན་ཏུ་
ཕོངས་ཤིང་དུབ་པའི་སྐལ་པ་ཅན་དུ་འགྱུར་རོ། །བཅོམ་ལྡན་འདས་ཀྱིས་བཀའ་
སྩལ་པ། རྒྱལ་པོ་ཆེན་པོ་དེ་བཞིན་དུ་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་
ཡང་། མིག་གིས་གཟུགས་མཐོང་ན་ཡིད་བདེ་བར་འགྱུར་བ་རྣམས་ལ་མངོན་པར་
ཞེན་པར་འགྱུར་ཏེ། དེ་མངོན་པར་ཞེན་པས་རྗེས་སུ་ཆགས་པར་འགྱུར་རོ། །རྗེས་
སུ་ཆགས་ པར་གྱུར་ནས། ཡོངས་སུ་ཆགས་ པར་ འགྱུར་རོ། །ཡོངས་སུ་ཆགས་
པར་གྱུར་ནས་འདོད་ཆགས་ལས་བྱུང་བའི་ལས་ལུས་ཀྱིས་ནི་རྣམ་པ་གསུམ།།
ངག་གིས་རྣམ་པ་བཞི། ཡིད་ཀྱིས་ནི་རྣམ་པ་གསུམ་མངོན་པར་འདུ་བྱེད་དེ། ལས་
མངོན་པར་འདུ་བྱས་པ་དེ་ཡང་ཐོག་མ་ཉིད་ནས་ཟད་ཅིང་འགགས་ལ་བྲལ་ཞིང་
རྣམ་པར་གྱུར་པ་སྟེ། ཤར་ཕྱོགས་སུ་བརྟེན་ཏེ་གནས་པ་མ་ཡིན། ལྷོ་ཕྱོགས་དང༌།
ནུབ་ཕྱོགས་དང་བྱང་ཕྱོགས་དང༌། སྟེང་དང་འོག་དང་ཕྱོགས་མཚམས་རྣམས་སུ་
བརྟེན་ཏེ་གནས་པ་མ་ཡིན། འདི་ན་མ་ཡིན། ཕ་གི་ན་མ་ཡིན། བར་མ་དོ་ན་མ་
ཡིན། དུས་གཞན་ན་འཆི་བའི་དུས་དང་ཚོད་ཉེ་བར་གནས་པའི་ཚེ་སྲོག་གི་དབང་
པོ་འགགས་ཏེ། ཚེ་ཡོངས་སུ་ཟད་ཅིང་དེ་དང་སྐལ་བ་འདྲ་བའི་ལས་རྣམས་ཀྱང་
ཟད་ནས། རྣམ་པ་ཤེས་པ་ཐ་མ་འགག་པའི་ཚེ། འདི་ལྟ་སྟེ་དཔེར་ན། ཉལ་ཉལ་
བ་ལས་སད་པའི་ཡུལ་གྱི་བཟང་མོ་དང་འདྲ་བར་ཡིད་ཀྱིས་དམིགས་པར་འགྱུར་
རོ། །རྒྱལ་པོ་ཆེན་པོ་དེ་ལ་རྣམ་པར་ཤེས་པ་ཐ་མའི་དབང་དང་། ལས་དམིགས་པ་
དེ་དང་རྐྱེན་གཉིས་ཀྱིས་སྐྱེ་བའི་ཆར་གཏོགས་པའི་རྣམ་པར་ཤེས་པ་དང་པོ་འབྱུང་
སྟེ། ཡང་ན་ནི་སེམས་ཅན་དམྱལ་བར། ཡང་ན་ནི་དུས་འགྲོའི་སྐྱེ་གནས་སུ། ཡང་
- 206 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ན་ནི་གཞིན་རྗེའི་འཇིག་རྟེན་དུ། ཡང་ན་ནི་ལྷ་མ་ཡིན་གྱིས་རིས་སུ། ཡང་ན་ནི་
མིའི་ནང་དུ། ཡང་ན་ནི་ལྷའི་ནང་དུ་འབྱུང་བར་འགྱུར་ཏེ། རྣམ་པ་ཤེས་པ་དང་པོ་
སྐྱེ་བའི་ཆར་གཏོགས་པ་དེ་འགག་མ་ཐག་ཏུ་བར་ཆད་པར་གང་ལ་རྣམ་པར་སྨིན་
པ་མྱོང་བར་འགྱུར་བ་མངོན་པའི་སེམས་ཀྱི་རྒྱུད་སྐལ་བ་འདྲ་བར་འབྱུང་ངོ༌། །དེ་
ལ་གང་རྣམ་པར་ཤེས་པ་ཐ་མ་འགག་པ་དེ་ནི་འཆི་འཕོ་ཞེས་བྱ་བའི་གྲངས་སུ་
འགྱུར། གང་རྣམ་པར་ཤེས་པ་དང་པོ་འབྱུང་བ་དེ་ལ་ནི་སྐྱེ་བ་ཞེས་བྱ་སྟེ། རྒྱལ་པོ་
ཆེན་པོ་དེ་ལྟར་ན་ཆོས་གང་ཡང་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འཕོ་
བ་ཡང་མེད་ལ་འཆི་འཕོ་བ་དང་སྐྱེ་བར་མངོན་པ་ཡང་ཡོད་དེ། རྒྱལ་པོ་ཆེན་པོ་
རྣམ་པར་ཤེས་པ་ཐ་མ་དེ་སྐྱེ་བའི་ཚེ་ཡང་གང་ནས་ཀྱང་མི་འོང་འགག་པའི་ཚེ་ཡང་
གང་དུ་ཡང་མི་འགྲོའོ། །ལས་ཀྱང་སྐྱེ་བའི་ཚེ་ཡང་གང་ནས་ཀྱང་མི་འོང་འགག་
པའི་ཚེ་ཡང་གང་དུ་ཡང་མི་འགྲོའོ། །རྣམ་པར་ཤེས་པ་དང་པོ་སྐྱེ་བའི་ཚེ་ཡང་གང་
ནས་ཀྱང་མི་འོང་འགག་པའི་ཚེ་ཡང་གང་དུ་ཡང་མི་འགྲོའོ། །དེ་ཅིའི་ཕྱིར་ཞེ་ན།
ངོ་བོ་ཉིད་མེད་པའི་ཕྱིར་ཏེ། རྣམ་པར་ཤེས་པ་ཐ་མ་ནི་རྣམ་པར་ཤེས་པ་ཐ་མས་
སྟོང་། ལས་ནི་ལས་ཀྱིས་སྟོང་། རྣམ་པར་ཤེས་པ་དང་པོ་ནི་རྣམ་པར་ཤེས་པ་དང་
པོས་སྟོང་། འཆི་འཕོ་བ་ནི་འཆི་འཕོ་བས་སྟོང་། སྐྱེ་བ་ནི་སྐྱེ་བས་སྟོང་ལ། ལས་
རྣམས་འབྲས་བུ་མེད་པར་མི་འགྱུར་ཞིང་རྣམ་པར་སྨིན་པ་མྱོང་བར་མངོན་པ་ཡང་
ཡོད་དེ། དེ་ལ་མིང་ཙམ་དང་བརྡ་ཙམ་མ་གཏོགས་པར་བྱེད་པ་པོའང་ཟ་བ་པོ་
གང་ཡང་མེད་དོ། །ཞེས་གསུངས་སོ། །དེ་བཞིན་དུ་གཟུགས་ཡིད་དུ་མི་འོང་བ་
ལས། ཁོང་ཁྲོ་སྐྱེ་བ་འགོག་ཚུལ། གཟུགས་བཏང་སྙོམས་ལས་གཏི་མུག་སྐྱེ་བ་
འགོག་ཚུལ། དེ་བཞིན་དུ་སྒྲ་དང་། དྲི་དང་། རོ་དང་། རེག་བྱ་རྣམས་ལའང་སྦྱར་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་རྒྱས་པར་གསུངས་སོ། །དེ་ལྟར་ངར་འཛིན་ལྷན་སྐྱེས་ཀྱི་ཞེན་ཡུལ་རིགས་
པས་འགོག་པ་ནི་འཁོར་བའི་རྩ་བ་གཅོད་པའི་ཐབས་དམ་པ་ཡིན་ཏེ། བསླབ་
བཏུས་ལས། དེ་ལྟར་སེམས་འོས་སུ་གྱུར་ནས་ཡང་སྟོང་པ་ཉིད་ལ་འཇུག་པར་བྱ་
སྟེ། གང་ཟག་སྟོང་པ་ཉིད་ནི་དེ་ལྟར་ཤིན་ཏུ་གྲུབ་པ་ཡིན་ནོ། །དེའི་ཕྱིར་རྩ་བ་ཆད་
པས་ཉོན་མོངས་ པ་ ཐམས་ ཅད་ ཀུན་ཏུ་མི་འབྱུང་ངོ༌། །འཕགས་ པ་དེ་བཞིན་
གཤེགས་ པའི་ གསང་བའི་མདོ་ལས་ཇི་སྐད་དུ། ཞི་བའི་ བློ་གྲོས་ འདི་ ལྟ་ སྟེ།
དཔེར་ན་ཤིང་རྩ་བ་ནས་བཅད་ན་ཡལ་ག་དང་ལོ་མ་དང་ཡལ་ག་ཕྲ་མོ་ཐམས་
ཅད་བསྐམས་པར་འགྱུར་རོ། །ཞི་བའི་བློ་གྲོས་དེ་བཞིན་དུ་འཇིག་ཚོགས་ལ་ལྟ་བ་
ཉེ་བར་ཞི་ན་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཞི་བར་འགྱུར་
རོ། །ཞེས་གསུངས་པ་ལྟ་བུའོ། །ཞེས་གསུངས་སོ། །
གཉིས་པ་ཆོས་ཀྱི་བདག་མེད་སྒོམ་ཚུལ་ནི། བསླབ་བཏུས་དང་སྤྱོད་འཇུག་
གཉིས་ཀར་དྲན་པ་ཉེར་བཞག་བཞིའི་སྒོ་ནས་གསུངས་ཏེ། དྲན་པ་ཉེར་བཞག་
བཞི་ནི། ལུས་དྲན་པ་ཉེ་བར་བཞག་པ། ཚོར་བ་དྲན་པ་ཉེ་བར་བཞག་པ། སེམས་
དྲན་པ་ཉེ་བར་བཞག་པ་རྣམས་སོ། །དེ་ལ་ལུས་དྲན་པ་ཉེ་བར་བཞག་པ་སྒོམ་
ཚུལ་ནི། སྤྱོད་འཇུག་ལས། ལུས་ནི་རྐང་པ་བྱིན་པ་མིན། །བརླ་དང་རྐེད་པའང་
ལུས་མ་ཡིན། །ལྟོ་དང་རྒྱབ་ཀྱང་ལུས་མིན་ཏེ། །བྲང་དང་དཔུང་པའང་ལུས་མ་
ཡིན། །རྩིབ་ལོགས་ལག་པའང་ལུས་མིན་ཏེ། །མཆན་ཁུང་ ཕྲག་ པའང་ ལུས་མ་
ཡིན། །ནང་ཁྲོལ་རྣམས་ཀྱང་དེ་མིན་ལ། །མགོ་དང་མགྲིན་པའང་ལུས་མིན་ན། །
འདི་ལ་ལུས་ནི་གང་ཞིག་ཡིན། །གལ་ཏེ་ལུས་འདི་ཐམས་ཅད་ལ། །ཕྱོགས་རེ་
ཡིས་ནི་གནས་གྱུར་ན། །ཆ་རྣམས་ཆ་ལ་གནས་འགྱུར་མོད། །དེ་རང་ཉིད་ནི་གང་
- 208 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ལ་གནས། །གལ་ཏེ་བདག་ཉིད་ཀུན་གྱི་ལུས། །ལག་སོགས་རྣམས་ལ་གནས་ན་
ནི། །ལག་སོགས་དེ་དག་ཅི་སྙེད་པ། །དེ་སྙེད་ཀྱི་ནི་ལུས་སུ་འགྱུར། །ཕྱི་དང་ནང་
ན་ལུས་མེད་ན། །ཅི་ལྟར་ལག་སོགས་ལ་ལུས་ཡོད། །ལག་སོགས་རྣམས་ལས་
གཞན་མེད་ན། །དེ་ནི་ཇི་ལྟར་ཡོད་པ་ཡིན། །དེས་ན་ལུས་མེད་ལག་སོགས་ལ། །
རྨོངས་པ་ཡིས་ནི་ལུས་བློར་འགྱུར། །དབྱིབས་སུ་བཀོད་པའི་ཁྱད་པར་གྱིས། །
ཐོ་ཡོར་ལ་ནི་མི་བློ་བཞིན། །ཇི་སྲིད་རྐྱེན་ཚོགས་དེ་སྲིད་དུ། །ལུས་ནི་སྐྱེས་བུ་ལྟར་
སྣང་བ། །དེ་བཞིན་ཇི་སྲིད་ལག་སོགས་ལ། །དེ་ཡོད་དེ་སྲིད་དེར་ལུས་སྣང་། །
ཞེས་གསུངས། ལུས་དྲན་པ་ཉེར་བཞག་སྒོམ་ཚུལ་འདི་ལ། ལུས་མི་རྟག་པ་དང་།
སྡུག་བསྔལ་བ་དང་། མི་གཙང་བའི་རྫས་སུམ་ཅུ་རྩ་གཉིས་འདུས་པའི་གོང་བུར་
བསམས་ནས་མི་སྡུག་པར་སྒོམ་ཚུལ་དང་། ལུས་རང་བཞིན་གྱིས་སྟོང་པར་སྒོམ་
ཚུལ་གཉིས་ལས། འདིར་ཕྱི་མའི་དབང་དུ་བྱས་ནས་གསུངས་པ་ཡིན་ལ། སྒོམ་
ཚུལ་སྔ་མ་ནི་སྐྱེས་བུ་ཆུང་འབྲིང་གི་སྐབས་དང་། ཞི་གནས་བསྒྲུབ་པའི་ཡན་ལག་
ཏུ་འདོད་ཆགས་ཀྱི་གཉེན་པོར་མི་སྡུག་པ་བསྒོམ་པ་ལ་ལུས་མི་གཙང་བའི་རང་
བཞིན་དུ་སྒོམ་ཚུལ་གསུངས་པའི་སྐབས་དེ་དག་ཏུ་འབྱུང་ངོ༌། །འོན་ཀྱང་སྐབས་
འདིའི་ལུས་དྲན་པ་ཉེར་བཞག་ལའང་མི་སྡུག་པ་སྒོམ་ཚུལ་དོན་གྱིས་ཚང་སྟེ།
འདིར་ལུས་ལ་དཔྱད་པ་བྱེད་པའི་ཚེ། སོ་དང་སེན་མོ་དང་སྣབས་ལ་སོགས་པ་མི་
གཙང་བའི་རྫས་མང་པོ་འདུས་པའི་ཚོགས་པ་ལུས་ཀྱི་གདགས་གཞིར་བྱས་ནས་
དཔྱད་པ་མཛད་ལ། དེའི་ཚེ་གདགས་གཞིའམ་ཆོས་ཅན་དེ་བློ་ལ་སྣང་བ་ན་མི་
གཙང་བའི་གོང་བུར་སྣང་བས་མི་སྡུག་པར་སྒོམ་ཚུལ་དོན་གྱིས་ཚང་ངོ༌། །བསླབ་
བཏུས་སུ་མདོ་དྲངས་པ་ལས་ཀྱང་མི་སྡུག་པར་སྒོམ་ཚུལ་དང་། རང་བཞིན་མེད་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་སྒོམ་ཚུལ་གཉིས་ཀ་གསུངས་པས་ཀྱང་ཤེས་སོ། །དེའི་དོན་ནི་ལུས་ཞེས་བྱ་
བ་འདི་བློས་བཏགས་ཙམ་མིན་པར་རང་ངོས་ནས་གྲུབ་པ་ཞིག་ཡོད་ན། མགོ་བོ་
དང༌། རྐང་པ་དང་
། ལག་པ་སོགས་ལུས་ཀྱི་ཆ་ཤས་རྣམས་ལས་ལོགས་སུ་ཡོད་
དམ། ཆ་ཤས་དེ་རྣམས་དང་གཅིག་ཡིན། ལོགས་སུ་ཡོད་ན་ནི། མགོ་དང་རྐང་
ལག་སོགས་རེ་རེ་ནས་བསལ་བའི་རྗེས་སུ་ལུས་དེ་འདིའོ་ཞེས་བསྟན་རྒྱུ་དགོས་
པ་ལ། དེ་ལྟར་བསྟན་རྒྱུ་མེད་པས་རང་ངོས་ནས་གྲུབ་པའི་ལུས་དེ་ལྟ་བུ་གཏན་
ནས་མེད་སྙམ་དུ་བསྒོམ། ལུས་ཀྱི་ཆ་ཤས་རྣམས་དང་གཅིག་ཏུ་མ་གྲུབ་སྟེ། མགོ་
བོ་ཡང་ལུས་མིན། རྐང་པའང་ལུས་མིན། ལག་པའང་ལུས་མིན། དེ་ལྟར་ཆ་ཤས་
རེ་རེ་ནས་བཙལ་ན་དེ་ལྟ་བུའི་ལུས་དེ་བསྟན་རྒྱུ་མེད་དོ། །ཡང་ལུས་འདི་ལ་མགོ་
བོ་དང་ལག་པ་སོགས་ཡན་ལག་མང་དུ་ཡོད་པ་བཞིན་དུ། ཡན་ལག་ཐམས་ཅད་
ཚོགས་པའི་ལུས་ཀྱང་དེ་སྙེད་ཅིག་ཡོད་དགོས་པར་འགྱུར་རོ། །དེ་ལྟར་རིགས་
པས་བཙལ་ན་ལུས་གཏན་ནས་མི་རྙེད་པས་ལུས་ཞེས་བརྗོད་པ་དང་། བློ་ལ་སྣང་
བ་འདི་ནི་ཐོ་ཡོར་ལ་མིར་བཏགས་པ་བཞིན་དུ་རྟོག་པས་བཏགས་པ་ཙམ་དུ་ཟད་
པས། ལུས་རང་ངོས་ནས་གྲུབ་པ་མེད་པར་བསྒོམ། དེ་ལྟར་ལུས་རང་ངོས་ནས་
མེད་པ་བཞིན་དུ་ལུས་ཀྱི་ཡན་ལག་ལག་པ་དང་རྐང་པ་ལ་སོགས་པ་རྣམས་ཀྱང་
བཙལ་ན་མི་རྙེད་པས་རང་ངོས་ནས་གྲུབ་པ་མེད་ཅེས་སྟོན་པ་ལ། དེ་བཞིན་སོར་
མོའི་ཚོགས་ཡིན་ཕྱིར། །ལག་པའང་གང་ཞིག་ཡིན་པར་འགྱུར། །དེ་ཡང་ཚིགས་
ཀྱི་ཚོགས་ཡིན་ཕྱིར། །ཚིགས་ཀྱང་རང་གི་ཆ་ཕྱེ་བས། །ཆ་ཡང་རྡུལ་དུ་ཕྱེ་བ་སྟེ། །
རྡུལ་དེའང་ཕྱོགས་ཆའི་དབྱེ་བ་ཡིས། །ཕྱོགས་དབྱེའང་ཆ་ཤས་དང་བྲལ་ཕྱིར། །
མཁའ་བཞིན་དེས་ན་རྡུལ་ཡང་མེད། །ཅེས་གསུངས་ཏེ། གོང་དུ་ལུས་ལ་དཔྱད་པ་
-210 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཇི་ལྟར་བྱས་པ་ལྟར་དུ་ཡན་ལག་རྣམས་ལའང་དེ་བཞིན་དུ་དཔྱད་ནས་རང་བཞིན་
མེད་ པར་ བསྒོམ་ སྟེ། ལག་ པ་ ཞེས་ བྱ་ བ་ ནི་ མཐེ་བོང་ དང༌། མཛུབ་མོ་དང༌།
མཐེའུ་ཆུང་སོགས་ཚོགས་པ་ལ་བརྟེན་ནས་བཏགས་པ་ཙམ་ཡིན་གྱི། ལག་པ་རང་
བཞིན་གྱིས་གྲུབ་པ་རྡུལ་ཙམ་ཡང་མེད་དོ། །དེ་བཞིན་དུ་སོར་མོ་རྣམས་ཀྱང་རང་
རང་གི་ཚིགས་ཀྱི་ཚོགས་ལ་བརྟེན་ནས་བཏགས་པ་ཙམ་ཡིན་གྱི། སོར་མོ་རང་
ངོས་ནས་གྲུབ་པ་མེད་དོ། །ཚིགས་ཀྱང་རང་གི་ཆ་ཤས་ཕྲ་མོ་རྣམས་འདུས་པ་ལ་
བཏགས་པ་ཙམ་ཡིན་གྱི་རང་ངོས་ནས་གྲུབ་པ་གཏན་ནས་མེད་པས་ལུས་དང་
ལུས་ཀྱི་ཡན་ལག་ཐམས་ཅད་རང་རང་གི་གདགས་གཞི་ལ་བཏགས་པ་ཙམ་མ་
གཏོགས་བདེན་པར་གྲུབ་པ་རྡུལ་ཙམ་ཡང་མེད་པར་བསམ་མོ། །དེ་ལྟར་རིགས་
པས་དཔྱད་ནས་ལེགས་པར་བསམས་ན་ཆགས་པ་མྱུར་དུ་བཟློག་པར་འགྱུར་བ་
ནི། དེ་ལྟར་རྨི་ལམ་ལྟ་བུ་ཡིན། གཟུགས་ལ་དཔྱོད་ལྡན་སུ་ཞིག་ཆགས། །གང་ཚེ་
དེ་ལྟར་ལུས་མེད་པ། །དེ་ཚེ་སྐྱེས་གང་བུད་མེད་གང་། །ཞེས་གསུངས་ཏེ། གང་ལ་
ཆགས་པ་དང་། གང་གིས་ཆགས་པར་བྱེད་པ་རྣམས་བརྟགས་ན་གང་ཡང་མི་རྙེད་
པས་འདི་ལྟ་བུའི་ཟབ་མོའི་ལྟ་བ་ལ་གོམས་ན་འདོད་ཆགས་མྱུར་དུ་ཞི་བར་འགྱུར་
ཞིང་། དེས་མཚོན་ནས་ཉོན་མོངས་མཐའ་དག་མྱུར་དུ་ཞི་བར་འགྱུར་བས་འཁོར་
བ་ལས་མྱུར་དུ་ཐར་བར་འགྱུར་རོ། །ལུས་དྲན་པ་ཉེ་བར་བཞག་པ་བསྒོམ་པ་འདི་
བསླབ་བཏུས་སུ་མདོའི་ཁུངས་དང་བཅས་པ་གསུངས་ཏེ། དེ་ཡང་ཆོས་ཡང་དག་
པར་སྡུད་པའི་མདོ་ལས། རིགས་ཀྱི་བུ་གཞན་ཡང་བྱང་ཆུབ་སེམས་དཔའ་ནི་འདི་
ལྟར་ ལུས་ འདི་ནི་རྐང་ པ་དང་། རྐང་ སོར་ དང་། བྱིན་ པ་ དང༌། བརླ་དང་། དགུ་
གདོ་དང༌། ལྟོ་ བ་དང་། ལྟེ་ བ་ དང་། སྒལ་ཚིགས་དང༌། སྙིང་དང༌། རྩིབ་ལོགས་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང༌། སོག་ པ་ དང༌། ལག་ པ་ དང་། ལག་ངར་ དང༌། དཔུང་ པ་ དང༌། ཐལ་ གོང་
དང་། མཇིང་ པ་ དང་། འགྲམ་ པ་ དང་། དཔྲལ་ བ་ དང་། མགོ་ དང་། མགོ་ བོའི་
ཐོད་པ་འདུས་པ་ཙམ་སྟེ། ལས་ལས་འབྱུང་བའི་བྱེད་པ་པོས་བསགས་པ་ཉོན་
མོངས་པ་དང་ཉེ་བའི་ཉོན་མོངས་པ་དང་། ཀུན་ཏུ་རྟོག་པ་དང་རྣམ་པར་རྟོག་པ་ཐ་
དད་པ་བརྒྱ་སྟོང་གི་གནས་སུ་གྱུར་པའོ། །འདིར་ཁམས་ཀྱི་རྫས་མང་པོ་འདུས་པ་
ནི་འདི་ལྟ་སྟེ། སྒྲ་དང་། ཁ་སྤུ་དང་། སེན་མོ་དང་། སོ་དང་། རུས་པ་དང་། པགས་
པ་དང་། ཤ་དང་། ཤའི་ བྲི་ དང་། རྒྱུས་ པ་ དང་། ཚིལ་དང༌། ཞག་དང་། ཆུ་སེར་
དང་། མཚེར་པ་དང་། གཅིན་དང་། ཕྱི་ས་དང་། ཕོ་བ་དང་། ལོང་ཀ་དང་། ཁྲག་
དང༌། སྣབས་ དང༌། མཁྲིས་ པ་ དང༌། རྣག་ དང༌། མཆིལ་ མ་ དང༌། ཀླད་ པ་ དང་།
ཀླད་རྒྱས་རྣམས་ཏེ། དེ་ལྟར་རྫས་མང་པོ་འདུས་པ་ཡིན་ན། འདི་ལ་ལུས་ཞེས་ཇི་
སྐད་དུ་བྱ་སྙམ་དུ་ལུས་དྲན་པ་ཉེ་བར་འཇོག་གོ །དེ་སོ་སོར་རྟོག་པ་ན་འདི་སྙམ་དུ་
སེམས་ཏེ། ལུས་འདི་ནི་ནམ་མཁའ་དང་མཚུངས་སོ་སྙམ་ནས་དེ་ལུས་ལ་ནམ་
མཁའ་ལྟར་དྲན་པ་ཉེ་བར་འཇོག་གོ །དེ་ཐམས་ཅད་ནམ་མཁའ་ལྟར་མཐོང་ངོ་། །
དེ་ལུས་ཡོངས་སུ་ཤེས་པའི་ཕྱིར་ཡང་གང་དུ་ཡང་དྲན་པ་མི་འཇུག་གོ །རྣམ་པར་
མི་འཇུག་གོ །རྣམ་པར་མི་འཕྲོའོ་ཞེས་དང་། ལུས་འདི་ནི་སྔོན་གྱི་མཐའ་ནས་
ཀྱང་མ་འོངས། ཕྱི་མའི་མཐར་ཡང་མི་འཕོ། སྔོན་གྱི་མཐའ་དང་ཕྱི་མའི་མཐའ་ལ་
ཡང་མི་གནས་ཏེ་གཞན་དུ་ན། ཡང་དག་པ་མ་ཡིན་པ་ཕྱིན་ཅི་ལོག་ལས་བྱུང་བ།
བྱེད་པ་པོ་དང༌། ཚོར་བ་པོ་མེད་པ། ཐོག་མ་དང་ཐ་མ་དང་དབུས་མེད་པ། རྩ་བ་
གནས་པ་མེད་པ། བདག་པོ་མེད་པ། ང་ཡི་བ་མེད་པ་དང་། ཡོངས་སུ་འཛིན་པ་
མེད་པ་སྟེ། ཚོགས་ཞེས་བྱ་བ་དང་། ལུས་ཞེས་བྱ་བ་དང་། ལོངས་སྤྱོད་ཅེས་བྱ་བ་
- 212 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དང༌། གནས་ཞེས་བྱ་བ་དང་། རྟེན་ཞེས་བྱ་བ་དང་། སྐྱེ་མཆེད་ཅེས་བྱ་བ་ནི་གློ་
བུར་གྱི་ཐ་སྙད་རྣམས་ཀྱིས་ཐ་སྙད་བཏགས་པའོ། །ལུས་འདི་ནི་སྙིང་པོ་མེད་པ་
སྟེ། ཕ་དང་མའི་ཁུ་བ་དང་ཁྲག་ལས་བྱུང་བ། མི་གཙང་བ་རུལ་པ་རང་བཞིན་
གྱིས་དྲི་མི་ཞིམ་པ། འདོད་ཆགས་དང་། ཞེ་སྡང་དང་། གཏི་མུག་དང་། འཇིགས་
པ་ དང༌ སྐྱིད་ ལུག་ པའི་ རྐུན་ པོས་ དཀྲུགས་ པ། རྟག་ཏུ་ འཇིག་ པ། འདུལ་བ།
འབྲལ་བ། རྣམ་པར་འཐོར་བ། རྣམ་པར་འཇོམས་པའི་ཆོས་ཅན། ནད་ཐ་དད་པ་
བརྒྱ་སྟོང་གི་མཚང་ངོ་ སྙམ་དུ་ལུས་ལ་དྲན་པ་ཉེ་བར་འཇོག་གོ ། ཞེས་དང༌།
གཞན་ཡང་གཙུག་ན་རིན་པོ་ཆེའི་མདོ་དང༌། ཁྱིམ་བདག་དཔལ་སྦྱིན་གྱིས་ཞུས་
པའི་མདོ་སོགས་དྲངས་ནས་རྒྱ་ཆེར་གསུངས་སོ། །ཚོར་བ་དྲན་པ་ཉེ་བར་བཞག་
པ་བསྒོམ་པ་ནི། སྡུག་བསྔལ་དེ་ཉིད་དུ་ཡོད་ན། ཞེས་པ་ནས། འདི་ཡིས་ཅི་སྟེ་
གནོད་པ་བྱས། ཞེས་པའི་བར་དུ་གསུངས་ཏེ། སྔར་ལུས་ལ་རིགས་པས་དཔྱད་པ་
བྱས་པ་བཞིན་དུ། ཚོར་བ་བདེ་སྡུག་ལའང་རིགས་པས་དཔྱད་ནས་རང་བཞིན་
མེད་ པར་ བསྒོམ་པའོ། །དེ་ཡང་ཚོར་བ་སྡུག་བསྔལ་ རང་བཞིན་གྱིས་ཡོད་ན།
གལ་ཏེ་ རང་ བཞིན་ ཡོད་ གྱུར་ན། །རྒྱུ་ དང༌ རྐྱེན་ ལ་ བལྟོས་ པ་ འགལ། ། ཞེས་
གསུངས་པ་ ལྟར། རྒྱུ་རྐྱེན་ལ་མི་ལྟོས་པ་དང་། ནམ་ཡང་མི་ ལྡོག་ པར་ གནས་
དགོས་པ་ལ་གློ་བུར་གྱི་རྐྱེན་གྱིས་སྡུག་བསྔལ་འགྱུར་ནས་ཚོར་བ་བདེ་བ་སྐྱེ་བ་
དང་། ཚོར་བ་བདེ་བ་མྱོང་བའི་སྐབས་རང་གི་ཕ་མའམ་ཉེ་དུ་སྙིང་དུ་གཅེས་པ་ཤི་
བའི་གཏམ་ཐོས་པ་སོགས་གྱི་རྐྱེན་གྱིས་གློ་བུར་དུ་སྡུག་བསྔལ་སྐྱེ་བས་ཚོར་བ་
བདེ་སྡུག་གློ་བུར་གློ་བུར་དུ་འགྱུར་ནས་འགྲོ་བ་རང་གིས་མྱོང་བས་གྲུབ་པས་ཚོར་
བ་ལ་རང་དབང་དུ་གནས་པའི་མཐུ་གང་ཡང་མེད་དོ། །དེས་ན་རྒྱུ་རྐྱེན་ལ་བརྟེན་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་བཏགས་པ་ཙམ་མ་གཏོགས་ རང་གི་ངོ་བོས་གྲུབ་པ་གང་ཡང་མེད་པར་
བསམ་མོ། །ཚོར་བའི་རྒྱུ་ལ་བརྟགས་ནའང་ རང་བཞིན་གྱིས་གྲུབ་པ་མེད་དེ།
རེག་པའི་རྐྱེན་གྱིས་ཚོར་བ་ཞེས་ཚོར་བའི་རྒྱུ་རེག་པ་ཡིན་པར་མདོ་ལས་གསུངས་
ལ། རེག་པ་ཞེས་བྱ་བ་ནི་ཡུལ་དབང་རྣམ་ཤེས་གསུམ་འདུས་པའམ་ཕྲད་པ་ལ་
བརྗོད་པ་ཡིན་པས། དེ་གསུམ་ཕྲད་པ་ཞེས་བྱ་བ་ནི་བློས་བཏགས་པ་ཙམ་ཡིན་ཏེ།
རྣམ་ཤེས་ལ་གཟུགས་མེད་པས་རྡུལ་ཕན་ཚུན་ཕྲད་པ་ལྟར་འཕྲད་དུ་མེད་ལ་ཡུལ་
དང་དབང་པོ་གཉིས་ཀྱང་ཆ་ཐམས་ཅད་ནས་ཐམས་ཅད་དུ་ཕྲད་ན་ནི་ཕན་ཚུན་
འདྲེས་པས་གཅིག་ཏུ་འགྱུར་ལ། མ་ཕྲད་ན་ནི་ཕྲད་པ་ཞེས་བྱ་བ་མི་འཐད་པས་
རིགས་པས་དཔྱད་ན་བློས་བཏགས་ཙམ་དུ་ཟད་དོ། །དེ་བཞིན་དུ་ཚོར་བའི་ཡུལ་
དང༌ ཡུལ་ཅན་ ལ་བརྟགས་ནས་ ཀྱང་བསྒོམ་པར་བྱ་ སྟེ། དེ་ཡང་ཚོར་བ་སྡུག་
བསྔལ་ལྟ་བུ་ལ་མཚོན་ན། ཚོར་བ་སྡུག་བསྔལ་མྱོང་བ་བདེན་འཛིན་གྱི་བློ་ལ་ཇི་
ལྟར་སྣང་བ་ལྟར་རང་ངོས་ནས་གྲུབ་ན། སྡུག་བསྔལ་མྱོང་ཞེས་བྱ་བ་དེ་ཁོ་རང་
གིས་ཁོ་རང་མྱོང་བ་ཞིག་ཡིན་ནམ། ཚོར་བ་སྡུག་བསྔལ་ཁོ་རང་ལས་གཞན་པའི་
བློ་ཞིག་གིས་མྱོང་བ་ཡིན། ཁོ་རང་གིས་ཁོ་རང་མྱོང་བ་ནི་མི་རིགས་ཏེ། དེ་ལ་འདི་
མྱོང་བྱ་དང་། འདི་མྱོང་བྱེད་དོ་ཞེས་དབྱེ་བ་རྣམ་པ་ཀུན་ནས་མེད་པའི་ཕྱིར་དང༌།
རང་གིས་རང་མྱོང་ཞེས་བྱ་བ་དེ་ནི། ལྷས་བྱིན་རང་གི་ཕྲག་པ་ལ་གཞོན་ཟེར་བ་
ལྟར་འཇིག་རྟེན་ན་ཡང་འབྲེལ་མེད་པའི་ཚིག་ཏུ་འགྱུར་བའི་ཕྱིར་རོ། །རང་ལས་
གཞན་པའི་བློ་ཞིག་གིས་མྱོང་བ་ཡིན་ན་ནི། རང་གི་སྔོན་དུ་སོང་བའི་བློ་ཞིག་གིས་
མྱོང་བ་ཡིན་ནམ། རང་ལས་ཕྱིས་འབྱུང་བའི་བློ་ཞིག་གིས་མྱོང་བ་ཡིན་ནམ། རང་
དང་མཉམ་དུ་སྐྱེས་པའི་བློ་ཞིག་གིས་མྱོང་བ་ཡིན། རང་ལས་སྔར་བྱུང་བའི་བློ་
- 214 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཞིག་གིས་མྱོང་བ་ནི་མི་རིགས་ཏེ། རང་ལས་སྔར་བྱུང་བའི་བློ་དེ་ནི་ཚོར་བ་སྡུག་
བསྔལ་རང་ཉིད་སྐྱེས་པའི་ཚེ་འགགས་ཟིན་ནས་མེད་པས་དེས་མྱོང་བ་མི་འཐད་
དོ། །རང་ལས་ཕྱིས་འབྱུང་བའི་བློས་མྱོང་བའམ་མི་འཐད་དེ། ཕྱིས་འབྱུང་བའི་བློ་
དེ་སྐྱེ་བའི་ཚེ་ཚོར་བ་སྡུག་བསྔལ་རང་ཉིད་འགགས་ཟིན་ནས་མེད་པའི་ཕྱིར། དེ་
ཡང་འདིས་འདི་མྱོང་ཞེས་བརྗོད་པ་ལ་མྱོང་བྱ་དང་མྱོང་བྱེད་གཉིས་དུས་མཉམ་དུ་
ཡོད་དགོས་ཏེ། མི་འདིས་ཟན་འདི་ཟ་ཞེས་བརྗོད་པ་ལ་མི་དེ་དང༌། དེས་ཟ་བའི་
ཟན་གཉིས་དུས་མཉམ་དུ་ཡོད་དགོས་པ་བཞིན་ནོ། །རང་དང་མཉམ་དུ་བྱུང་བའི་
བློ་གཞན་ཞིག་གིས་མྱོང་བའང་མི་རིགས་ཏེ། སྤྱིར་ཐ་དད་ཙམ་ལ་འབྲེལ་མེད་ཐ་
དད་ཡིན་མི་དགོས་ཀྱང་། རང་ བཞིན་ གྱིས་གྲུབ་ པའི་ ཐ་དད་ ལ་ནི་འབྲེལ་བ་
གཏན་ནས་མེད་པ་ཞིག་དགོས་པས། བློ་འབྲེལ་མེད་གཞན་ཞིག་གིས་གཞན་
ཞིག་མྱོང་ན་ནི། ལྷས་བྱིན་གྱི་རྒྱུད་ལ་བྱུང་བའི་བདེ་སྡུག་རྣམས། མཆོད་སྦྱིན་གྱི་
བློས་མྱོང་ནུས་པར་ཡང་འགྱུར་རོ། །དེར་མ་ཟད་གང་ཟག་གཅིག་གི་རྒྱུད་ལ་རྣམ་
རྟོག་རིགས་མི་མཐུན་གཉིས་དུས་གཅིག་ཏུ་སྐྱེ་བ་མེད་དེ་། སེམས་ཅན་རྣམས་ནི་
རྣམ་ པར་ ཤེས་ པ་ རྒྱད་རེ་ རེ་ བའོ་ཞེས་མདོ་ལས་ གསུངས་ཤིང༌། ཚད་མ་རྣམ་
འགྲེལ་སོགས་གཞུང་ཆེན་མོ་རྣམས་སུ་ཚུལ་དེ་ཞིབ་ཏུ་བཤད་པ་ལྟར་རོ། །དེ་ལྟར་
དཔྱད་ནས་ཚོར་བ་སྡུག་བསྔལ་མྱོང་ཞེས་བྱ་བ་དེ་བློས་བཏགས་ཙམ་ཡིན་གྱི་ངོ་
བོས་གྲུབ་པ་གཏན་ནས་མེད་པར་བསམ་མོ། །དེ་བཞིན་དུ་ཚོར་བ་བདེ་བ་དང་།
བཏང་སྙོམས་རྣམས་ལའང་དེ་ལྟར་དཔྱད་ནས་རང་བཞིན་མེད་པར་བསམ་མོ། །
དེ་ལྟར་ཚོར་བའི་རྒྱུ་དང་། རྐྱེན་དང་། ཚོར་བ་རང་གིས་ངོ་བོ་དང་། མྱོང་བྱ་མྱོང་
བྱེད་རྣམས་ལ་ཞིབ་ཏུ་བརྟགས་ནས་རང་བཞིན་མེད་པར་བསྒོམ་པའི་འདི་ཤིན་ཏུ་
-215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གལ་ཆེ་སྟེ། ཚོར་བ་བདེ་བ་རང་བཞིན་གྱིས་གྲུབ་པར་སྣང་བ་ལས་འདོད་ཆགས་
སྐྱེ། དེ་བཞིན་དུ་སྡུག་བསྔལ་ལས་ཞེ་སྡང་། བཏང་སྙོམས་ལས་གཏི་མུག་འབྱུང་
བར་གསུངས་པས་འཁོར་བའི་རྩ་བ་གཅོད་འདོད་པ་རྣམས་ཀྱིས་ནི་དུག་གསུམ་
གྱི་རྒྱུ་ཚོར་བ་བདེ་སྡུག་བཏང་སྙོམས་གསུམ་བདེན་པར་སྣང་ཞིང་ཞེན་པ་བཀག་
ནས་རང་བཞིན་མེད་པར་བསྒོམ་པ་འདི་ཤིན་ཏུ་གནད་ཆེའོ། །དེ་ལྟར་ཚོར་བ་རང་
གི་ངོ་བོ་དང་། ཚོར་བའི་རྒྱུ་རྣམས་ལ་བརྟགས་ནས་དཔྱད་པ་བྱས་པ་དེ་དག་ཀྱང་
ཚོར་བ་རང་གི་ངོ་བོས་གྲུབ་པར་སྣང་ཞིང་ཞེན་པའི་དགག་བྱའི་སྣང་ཚུལ་དེ་
གཞིར་བཟུང་ནས་རིགས་པས་དཔྱད་པ་དེ་དག་བྱེད་པ་ཡིན་གྱི། དགག་བྱའི་སྣང་
ཚུལ་བློ་ཡུལ་དུ་མ་ཤར་བར་ཡུལ་དབང་རྣམ་ཤེས་རྣམས་ཕྲད་མ་ཕྲད་ཀྱི་དཔྱད་པ་
དེ་ལྟར་བྱ་མི་རུང་སྟེ། དེ་ལྟར་དཔྱད་ན་ཐ་སྙད་སྣང་ཙམ་ལ་གནོད་པ་བྱས་པར་
འགྱུར་བས་ལྟ་བ་ལ་ངེས་པ་མི་སྐྱེ་བར་མ་ཟད་སྣང་བ་རྟེན་འབྲེལ་ལ་གནོད་པ་
བྱས་པར་འགྱུར་བས་དགག་བྱ་ལ་གཏུགས་ནས་རིགས་པར་དཔྱད་པ་བྱེད་ཚུལ་
དེ་ལྟར་ཤེས་པ་ཤིན་ཏུ་གལ་ཆེའོ། །འདིར་ཚོར་བ་གསུམ་མི་རྟག་པ་དང་། སྡུག་
བསྔལ་བར་སྒོམ་ཚུལ་གསུངས་པ་ནི་གནས་ལུགས་རྟོགས་པའི་ལྟ་བ་བསྐྱེད་པའི་
ཐབས་ སུ་ གསུངས་ པ་ཡིན་ཏེ། ཚད་མ་རྣམས་འགྲེལ་ལས། སྟོང་ཉིད་ལྟ་བས་
གྲོལ་ བར་ འགྱུར། །སྒོམ་ པ་ ལྷག་མ་དེ་ དོན་ ཡིན། །དེ་ཕྱིར་མི་རྟག་ལས་ སྡུག་
བསྔལ། །སྡུག་བསྔལ་ལས་ནི་བདག་མེད་གསུངས། །ཞེས་གང་གསུངས་པ་ལྟར་
རོ། །དེ་ཡང་ལུས་དང་། ཚོར་བ་དང་། སེམས་དང་། ཆོས་དྲན་པ་ཉེར་བཞག་བཞི་
ཀའི་སྐབས་སུ་མི་རྟག་པ་དང༌། སྡུག་བསྔལ་བ་དང་། སྙིང་པོ་མེད་པའི་ཚུལ་རྒྱ་
ཆེར་གསུངས་པ་ནི། འཁོར་བ་པ་རྣམས་ཀྱི་ལུས་དང་ཚོར་བ་ལ་སོགས་པ་རྣམས་
216 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སྤྱིར་རྒྱུ་རྐྱེན་གྱིས་འདུས་བྱས་པས་སྐད་ཅིག་ཀྱང་གནས་པའི་རང་དབང་མེད་པའི་
མི་རྟག་པ་དང་། དེ་ཡང་ལས་ཉོན་གཉིས་ཀྱིས་འདུས་བྱས་ཤིང་དེའི་གཞན་དབང་
ཅན་ཡིན་པས་སྡུག་བསྔལ་བ་དང་། སྙིང་པོ་མེད་པར་ངེས་པ་ན་དེའི་མཐུས་རང་
དབང་བའི་བདག་གང་ཡང་མེད་པར་འགྲུབ་ལ། དེ་ལྟར་གྲུབ་ན་བརྟེན་ནས་
བཏགས་པ་ཙམ་དུ་འགྲུབ་པས་རང་ངོས་ནས་མེད་པ་བདེ་བླག་ཏུ་འགྲུབ་བོ། །དེ་
ལ་འདི་སྙམ་དུ་གནས་ལུགས་རྟོགས་པའི་ལྟ་བ་ནི་མེད་དགག་གི་རྣམ་པ་ཅན་ཡིན་
པས། དེ་བསྐྱེད་པ་ལ་མི་རྟག་སྡུག་བསྔལ་སོགས་ཀུན་རྫོབ་ཀྱི་རྣམ་པ་ཅན་འདི་
དག་བཤད་པར་མི་རིགས་སོ་སྙམ་ན། དེ་ནི་རྟེན་འབྱུང་ཟབ་མོའི་གནད་གཏན་
ནས་མ་གོ་བ་ཡིན་ཏེ། སློབ་དཔོན་ཟླ་བ་གྲགས་པས། ཐ་སྙད་བདེན་པ་ཐབས་སུ་
གྱུར་པ་དང་། །དོན་དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་
གང་ གིས་ མི་ ཤེས་ པ། །དེ་ ནི་ རྣམ་ རྟོག་ ལོག་ པའི་ ལམ་ ངན་ ཞུགས། །ཞེས་
གསུངས་པ་ལྟར། ཕྱི་ནང་གི་ཆོས་འདི་ཐམས་ཅད་ཐ་སྙད་ཀུན་རྫོབ་ཏུ་བློ་ལ་སྣང་
ཙམ་གྱི་ངོ་བོ་རེ་དང་། དོན་དམ་པར་རང་བཞིན་མེད་པའི་ངོ་བོ་གཉིས་རེ་ཡོད་
པས། དོན་དམ་པའི་ངོ་བོ་དེ་རྟོགས་པ་ལ་ཐ་སྙད་ཀུན་རྫོབ་ཙམ་གྱི་ངོ་བོར་རྟོགས་
པ་ངེས་པར་དགོས་ཤིང་། ཀུན་རྫོབ་ཀྱི་ངོ་བོར་མ་རྟོགས་པར་དོན་དམ་པའི་ངོ་བོ་
དེ་རྟོགས་པའི་ཐབས་མེད་པར་གསུངས་ལ། དེ་ཡང་ཆོས་རྣམས་བློས་བཏགས་
ཙམ་དུ་ཤེས་ན་བདེན་མེད་དུ་རྟོགས་པའི་ལྟ་བ་བདེ་བླག་ཏུ་རྙེད་པར་འགྱུར་རོ། །
ཚུལ་འདི་ལྟ་བུའི་གནད་ལ་དགོངས་ནས་དགེ་ལྡན་བཀའ་བརྒྱུད་རིན་པོ་ཆེའི་ཕྱག་
ཆེན་གྱི་མན་ངག་ཏུ། གང་ཤར་རྣམ་རྟོག་འཛིན་པར་ཡོངས་རིག་ན། །དོན་དམ་
ཆོས་དབྱིངས་གཞན་ལ་བལྟོས་མེད་འཆར། །ཞེས་གསུངས་སོ། །འདིར་མི་རྟག་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽ ་
པ་དང༌། སྡུག་བསྔལ་རྟོགས་པ་ལྟ་བ་རྙེད་པའི་ཐབས་སུ་འགྱུར་ཚུལ་བཤད་པ་
རྣམས་ལ་གོ་བ་གཏིང་ཕྱིན་པར་རྙེད་ན་རྒྱལ་བས་ཐར་འདོད་རྣམས་ཀྱི་ཉམས་སུ་
བླང་ བྱའི་ གནད་རྣམས་བདེན་པ་བཞིར་བསྡུས་པའི་ ཚེ་ སྡུག་བདེན་ཐོག་མར་
གསུངས། དེའི་ རྗེས་སུ་ཀུན་འབྱུང་། དེ་ནས་འགོག་བདེན། དེ་ནས་ལམ་བདེན་
གསུངས་ པའི་ གོ་རིམ་གྱི་གནད་རྣམས་ དང༌། བདེན་ པ་ རེ་ རེ་ ལ་རྣམ་ པ་ བཞི་
བཞིར་གསུངས་པའི། སྡུག་བདེན་གྱི་རྣམ་པ་ལ། མི་རྟག་སྡུག་བསྔལ་སྟོང་བདག་
མེད། །ཅེས་གསུངས་པའི་གོ་རིམ་གྱི་གནད་རྣམས་ཀྱང་ལེགས་པར་ཤེས་པར་
འགྱུར་རོ། །དེས་ན་གཅིག་ཏུ་རྒྱལ་བའི་བཀའ་དྲི་མ་མེད་པ་རྣམས་དང་། དེའི་
དགོངས་པ་འགྲེལ་པའི་ཤིང་རྟ་ཆེན་པོའི་གཞུང་རྣམས་གདམས་ངག་ཏུ་འཆར་བ་
ཞིག་འདོད་ན་ནི་འདི་ལྟ་བུའི་ཉམས་ལེན་གྱི་གནད་ཕྲ་མོ་རྣམས་རྩད་བཅད་ནས་
ཤེས་པར་བྱའོ། །ཚོར་བ་དྲན་པ་ཉེ་བར་བཞག་པ་བསྒོམ་པ་འདི་བསླབ་བཏུས་སུ་
གཙུག་ ན་ རིན་ པོ་ ཆེའི་ མདོ་ ཁུངས་ སུ་དྲངས་ནས་ གསུངས་ཏེ། དེ་ ཉིད་ ལས།
རིགས་ཀྱི་བུ་འདི་ལ་བྱང་ཆུབ་སེམས་དཔའ་ཚོར་བ་རྣམས་ལ་ཚོར་བའི་རྗེས་སུ་ལྟ་
བའི་དྲན་པ་ཉེ་བར་བཞག་པ་བསྒོམ་པ་ནི་ཚོར་བ་བདེ་བ་ལ་གནས་པའི་སེམས་
ཅན་རྣམས་ལ་སྙིང་རྗེ་ཆེན་པོ་ཐོབ་པར་འགྱུར་རོ། །དེ་འདི་ལྟར་གང་ལ་ཚོར་བ་
མེད་པ་དེ་ནི་བདེ་བ་ཡིན་ནོ། །ཞེས་སློབ་སྟེ། དེ་སེམས་ཅན་ཐམས་ཅད་ཀྱི་ཚོར་བ་
སྤང་བའི་ཕྱིར་ཚོར་བ་རྣམས་ལ་ཚོར་བའི་རྗེས་སུ་ལྟ་བའི་དྲན་པ་ཉེ་བར་བཞག་པ་
བསྒོམ་མོ། །དེ་སེམས་ཅན་རྣམས་ཀྱི་ཚོར་བ་འགོག་པའི་ཕྱིར་གོ་ཆ་བགོས་ཀྱང་
བདག་གི་ཚོར་བ་འགོག་པར་ཡང་མི་བྱེད་དོ། །དེས་ཚོར་བ་གང་ཅི་མྱོང་ཡང་ཚོར་
བ་དེ་དག་ཐམས་ཅད་སྙིང་རྗེ་ཆེན་པོས་ཡོངས་སུ་བཟུང་ཞིང་མྱོང་བར་བྱེད་དེ། དེ་
- 218 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ནམ་བདེ་བའི་ཚོར་བ་མྱོང་བའི་ཚེ་ན་འདོད་ཆགས་ལ་སྤྱོད་པའི་སེམས་ཅན་རྣམས་
ལ་སྙིང་རྗེ་ཆེན་པོ་བསྐྱེད་དེ་བདག་གི་འདོད་ཆགས་ཀྱི་བག་ལ་ཉལ་ཡང་རབ་ཏུ་
སྤོང་ངོ༌། །ནམ་སྡུག་བསྔལ་གྱི་ཚོར་བ་མྱོང་བའི་ཚེ་ན་ཞེ་སྡང་སྤྱོད་པའི་སེམས་ཅན་
རྣམས་ལ་སྙིང་རྗེ་ཆེན་པོ་བསྐྱེད་དེ་བདག་གི་ཞེ་སྡང་གི་བག་ལ་ཉལ་ཡང་རབ་ཏུ་
སྤོང་ངོ༌། །ནམ་བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པའི་ཚོར་བ་མྱོང་
བའི་ཚེ་ན་གཏི་མུག་ལ་སྤྱོད་པའི་སེམས་ཅན་རྣམས་ལ་སྙིང་རྗེ་ཆེན་པོ་བསྐྱེད་དེ་
བདག་གི་གཏི་མུག་གི་བག་ལ་ཉལ་ཡང་རབ་ཏུ་སྤོང་ངོ༌། །དེ་བདེ་བའི་ཚོར་བ་ལ་
རྗེས་སུ་ཆགས་པ་མི་འགྱུར་ཏེ་རྗེས་སུ་ཆགས་པ་ལེགས་པར་འཇོམས་པར་ཡང་
བྱེད་དོ། །སྡུག་བསྔལ་གྱི་ཚོར་བ་ལ་ཁོང་ཁྲོ་བར་མི་འགྱུར་ཏེ་ཁོང་ཁྲོ་བ་ལེགས་
པར་འཇོམས་པར་ཡང་བྱེད་དོ། །སྡུག་བསྔལ་ཡང་མ་ཡིན་བདེ་བ་ཡང་མ་ཡིན་
པའི་ཚོར་བ་ལ་མ་རིག་པ་དང་ལྡན་པར་མི་འགྱུར་ཏེ་མ་རིག་པ་ལེགས་པར་
འཇོམས་པར་ཡང་བྱེད་དོ། །དེས་ཚོར་བ་གང་ཅི་མྱོང་བ་དེ་དག་ཐམས་ཅད་ཀྱང་
མི་རྟག་པར་ཤེས་ཤིང་མྱོང་བར་བྱེད་དོ། །སྡུག་བསྔལ་དུ་ཤེས་ཤིང་མྱོང་བ་བྱེད་
དོ། །བདག་མེད་པར་ཤེས་ཤིང་མྱོང་བར་བྱེད་དོ། །དེ་བདེ་བའི་ཚོར་བ་ལ་ནི་མི་
རྟག་པར་ཤེས་པར་འགྱུར་རོ། །སྡུག་བསྔལ་གྱི་ཚོར་བ་ལ་ནི་ཟུག་རྔུ་ཤེས་པར་
འགྱུར་རོ། །སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ལ་ནི་ཞི་
བར་ཤེས་པར་འགྱུར་རོ། །དེ་ལྟར་ན་གང་བདེ་བ་དེ་ནི་རྟག་པ་ཉིད་དོ། །གང་མི་
རྟག་པ་དེ་ནི་སྡུག་བསྔལ་བ་ཉིད་དོ། །གང་བདེ་བ་ཡང་མ་ཡིན་སྡུག་བསྔལ་བ་
ཡང་མ་ཡིན་པ་དེ་ནི་བདག་མེད་པའོ་ཞེས་དང་། འཕགས་པ་བློ་གྲོས་མི་ཟད་པའི་
མདོ་ལས་ཀྱང༌། སྡུག་བསྔལ་གྱི་ཚོར་བས་རེག་ན་ངན་སོང་དང་མི་ཁོམ་པར་སྐྱེས་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྐྱེད་དོ། །ཚོར་བ་ནི་མངོན་པར་
ཞེན་པའོ། །ཚོར་བ་ནི་ཡོངས་སུ་འཛིན་པའོ། །ཚོར་བ་ནི་ཉེ་བར་ལོན་པའོ། །ཚོར་
བ་ནི་ དམིགས་ པའོ། ཚོར་བ་ནི་ཕྱིན་ཅི་ལོག་གོ །ཚོར་ བར་ནི་རྣམ་པར་རྟོག་
པའོ། །ཞེས་གསུངས་སོ། །ཆོས་ཡང་དག་པར་སྡུད་པའི་མདོ་ལས་ཀྱང་། ཚོར་བ་
མྱོང་བར་ རབ་བསྟན་པ། །ཚོར་བ་ལས་གཞན་ཚོར་བ་པོ། །གུད་ན་ཡོད་པ་མ་
ཡིན་ན། །གང་གིས་ང་ནི་ཚོར་བར་འགྱུར། །བྱང་ཆུབ་ཅི་འདྲ་དེ་བཞིན་དུ། །ཞི་
ཞིང་དག་ལ་འོད་གསལ་བར། །ཚོར་བ་འདི་ལ་མཁས་པ་རྣམས། །དྲན་པ་དེ་ལྟར་
ཉེ་བར་བཞག །ཅེས་གསུངས་སོ། །
སེམས་དྲན་པ་ཉེ་བར་བཞག་པ་བསྒོམ་པ་ནི། ཡིད་ནི་དབང་རྣམས་ལ་མི་
གནས། །གཟུགས་སོགས་ལ་མིན་བར་ནའང་མིན། །ནང་དང་ཕྱི་ཡང་སེམས་མིན་
ཞིང་། །གཞན་དུའང་ནི་རྙེད་མིན་ཏེ། །གང་ ཞིག་ ལུས་མིན་ གཞན་དུའང་མིན། །
འདྲེས་ མིན་ ལོགས་ སུའང་ འགར་ མེད་ ན། །དེ་ ནི་ ཅུང་ ཟད་ མིན་ དེའི་ ཕྱིར། །
སེམས་ཅན་རང་བཞིན་མྱ་ངན་འདས། །ཤེས་བྱ་ལས་སྔར་ཤེས་ཡོད་ན། །དེ་ནི་ཅི་
ལ་དམིགས་ནས་སྐྱེ། །ཤེས་དང་ཤེས་བྱ་ལྷན་ཅིག་ན། །དེ་ནི་ཅི་ལ་དམིགས་ནས་
སྐྱེ། །འོན་ ཏེ་ ཤེས་ བྱའི་ ཕྱིས་ ཡོད་ ན། །དེའི་ ཚེ་ ཤེས་ པ་ གང་ ལས་ སྐྱེ། །ཞེས་
གསུངས་ཏེ། སེམས་ཞེས་བྱ་བ་རང་བཞིན་གྱིས་གྲུབ་པ་ཞིག་ཡོད་ན། མིག་ལ་
སོགས་པའི་དབང་པོ་དྲུག་དང་། གཟུགས་ལ་སོགས་པའི་ཡུལ་དྲུག་པོ་རྣམས་ལ་
ཡོད་དམ། དེ་དག་ལས་ལོགས་སུ་ཡོད། དབང་པོ་དང་ཡུལ་དེ་དག་གི་སྟེང་ན་
མེད་དེ། དེ་དག་རེ་རེ་ནས་སེམས་མིན་པར་རྟོགས་སླ་ཞིང་། ཡང་དེ་དག་གི་སྟེང་
ན་འཁར་གཞོང་གི་ནང་ན་ཤིང་ཐོག་གནས་པ་བཞིན་དུ་ཡོད་ན་ནི་ཤིང་ཐོག་
- 220 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བསལ་བའི་རྗེས་སུ་འཁར་གཞོང་བསྟན་རྒྱུ་ཡོད་པ་བཞིན་དུ་མིག་གི་དབང་པོ་
བསལ་བའི་ཤུལ་དུ་མིག་གི་རྣམ་ཤེས་དེ་འདིའོ་ཞེས་བསྟན་རྒྱུ་དགོས་པ་ལ་དེ་
ལྟར་མེད་དེ། མིག་མེད་ན་མིག་གི་རྣམ་ཤེས་ཀྱང་མེད་པར་འགྱུར་རོ། །དེ་བཞིན་
དུ་དབང་པོ་གཞན་རྣམས་ལའང་རིགས་འགྲེ་བས་དེ་ལྟར་བརྟགས་ནས་སེམས་
ཞེས་བྱ་བ་བློས་བཏགས་ཙམ་མ་གཏོགས་རང་བཞིན་གྱིས་གྲུབ་པ་མེད་པར་
བསམ་མོ། །དེ་ཡང་སྔར་བཤད་པ་ལྟར་སེམས་བདེན་པར་སྣང་ཞིང་ཞེན་པའི་
དགག་བྱའི་སྣང་ཚུལ་ལེགས་པར་ངོས་ཟིན་པར་བྱས་ནས་དེ་བློ་ལ་བཞག་སྟེ་གོང་
དུ་བཤད་པའི་རིགས་པ་དེ་དག་གིས་དཔྱད་ནས་བདེན་མེད་དུ་བསྒྲུབ་པ་ཡིན་གྱི།
དགག་བྱ་གང་ཡིན་མ་ངེས་པར་ཚིག་ཙམ་གྱི་རྗེས་སུ་འབྲངས་ཏེ་སེམས་ལུས་ཀྱི་
ཕྱི་ནང་གང་དུ་ཡོད་ཅེས་དཔྱོད་པ་དང་། ཡུལ་དང་དབང་པོ་རྣམས་ཀྱི་སྟེང་དུ་ཡོད་
མེད་དཔྱད་ནས་མ་རྙེད་པའི་ཚེ་སེམས་མི་འདུག་གོ་སྙམ་དུ་འཛིན་པ་གཏན་ནས་
མི་རུང་སྟེ། དེ་ལྟར་བཟུང་ན་སེམས་གཏན་མེད་དུ་བཟུང་བ་ཡིན་པས་ཆད་ལྟར་
འགྱུར་རོ། །གཞན་ཡང་དགག་བྱ་ངོས་མ་ཟིན་པར་ཀུན་རྫོབ་ཀྱི་སྣང་ཚུལ་ལ་ལྟ་
བའི་དཔྱད་པ་བྱེད་པ་ནི། བདེན་པ་གཉིས་ཀའི་གནད་ལ་མི་མཁས་པའི་བླུན་པོའི་
དཔྱད་པ་ཡིན་པ་དང༌། སྣང་བ་རྟེན་འབྲེལ་ལ་གནོད་པ་བྱེད་པ་ཡིན་པར་སློབ་
དཔོན་ཟླ་བ་གྲགས་པས་དབུ་མ་ལ་འཇུག་པ་རྩ་འགྲེལ་གཉིས་སུ་ཡང་དང་ཡང་དུ་
གསུངས་ཤིང་། སློབ་དཔོན་ཞི་བ་ལྷས་ཀྱང་ཐ་སྙད་སྣང་ཙམ་འདི་དགག་མི་རུང་
བར་ནན་ཏན་དུ་གསུངས་པ་སྔར་དྲངས་པ་ལྟར་རོ། །སེམས་དྲན་པ་ཉེར་བཞག་
བསྒོམ་པ་འདི་བསླབ་བཏུས་སུ་མདོ་སྡེ་དཀོན་མཆོག་བརྩེགས་པ་ཁུངས་སུ་དྲངས་
ནས་ གསུངས་ ཏེ། མདོ་ དེ་ ཉིད་ ལས། དེ་ འདི་ ལྟར་ སེམས་ ཡོངས་ སུ་ ཚོལ་ཏེ།
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
འདོད་ ཆགས་ པར་ འགྱུར་ བའམ། ཞེ་ སྡང་ བར་ འགྱུར་ བའམ། གཏི་མུག་ པར་
འགྱུར་བའི་སེམས་དེ་གང་ཡིན། ཅི་འདས་པའམ་མ་འོངས་པའམ་ད་ལྟར་བྱུང་བ་
ཞིག་ཡིན། དེ་ལ་སེམས་འདས་པ་གང་ཡིན་པ་དེ་ནི་ཟད་པའོ། །མ་འོངས་པ་གང་
ཡིན་པ་དེ་ནི་མ་ཕྱིན་པའོ། །ད་ལྟར་བྱུང་བ་ནི་གནས་པ་མེད་དོ་སྙམ་མོ། །འོད་
སྲུང་ སེམས་ནི་ནང་ནའང་ མེད་ ཕྱི་རོལ་ན་མེད་ གཉི་ ག་ན་ཡང་མེད་ཅིང་མི་
དམིགས་སོ། །འོད་སྲུང་སེམས་ནི་གཟུགས་མེད་པ། བསྟན་དུ་མེད་པ། ཐོགས་པ་
མེད་པ། རྟེན་མེད་པ། སྣང་བ་མེད་པ། རྣམ་པར་ རིག་པ་མེད་པ། གནས་མེད་
པའོ། །འོད་སྲུང་ སེམས་ནི་ སངས་ རྒྱས་ ཐམས་ ཅད་ ཀྱིས་ ཀྱང་ མ་གཟིགས་མི་
གཟིགས་གཟིགས་པར་མི་འགྱུར་རོ། །ལོག་པར་བཞུགས་པའི་འདུ་ཤེས་ལས་
ཆོས་ རྣམས་ འབྱུང་ བ་ མ་ གཏོགས་ པར་ སངས་ རྒྱས་ ཐམས་ ཅད་ ཀྱིས་ ཀྱང་མ་
གཟིགས་མི་གཟིགས་གཟིགས་པར་མི་འགྱུར་བ་གང་ཡིན་པ་དེའི་རྒྱུ་ཅི་འདྲ་བར་
རིག་པར་བྱ་ཞེ་ན། འོད་སྲུང་སེམས་ནི་སྒྱུ་མ་དང་མཚུངས་ཏེ་ཡང་དག་པ་མ་ཡིན་
པ་ཀུན་ཏུ་རྟོག་པས་སྐྱེ་བ་རྣམ་པ་མང་པོ་ཡོངས་སུ་འཛིན་ཏོ། །འོད་སྲུང་སེམས་ནི་
འབབ་ཆུའི་རྒྱུན་དང་མཚུངས་ཏེ་མི་གནས་པ་སྐྱེས་ནས་འཇིག་ཅིང་དེངས་པའོ། །
འོད་སྲུང་སེམས་ནི་རླུང་དང་མཚུངས་ཏེ་རིང་དུ་འགྲོ་ཞིང་གཟུང་དུ་མེད་པར་རྒྱུ་
བའོ། །འོད་སྲུང་སེམས་ནི་མར་མེའི་འོད་འཕྲོ་བ་དང་མཚུངས་ཏེ་རྒྱུ་དང་རྐྱེན་
ལས་བྱུང་བའོ། །འོད་སྲུང་སེམས་ནི་ནམ་མཁའ་དང་མཚུངས་ཏེ་ཉོན་མོངས་པ་
དང་ཉེ་བའི་ཉོན་མོངས་པ་གློ་བུར་བ་རྣམས་ཀྱིས་ཉེ་བར་ཉོན་མོངས་པའོ། །འོད་
སྲུང་སེམས་ནི་གློག་དང་མཚུངས་ཏེ་སྐད་ཅིག་ཏུ་འཇིག་ཅིང་མི་གནས་པའོ། །འོད་
སྲུང་སེམས་ནི་སྡུག་བསྔལ་ཐམས་ཅད་བསྐྱེད་པའི་ཕྱིར་མི་མཛའ་བ་དང་མཚུངས་
-222 -་



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སོ། །འོད་སྲུང་སེམས་ནི་དགེ་བའི་རྩ་བ་ཐམས་ཅད་འཇིག་པར་བྱེད་པའི་ཕྱིར་བྱེ་
མའི་ཁང་པ་དང་མཚུངས་སོ། །འོད་སྲུང་སེམས་ནི་སྡུག་བསྔལ་བ་ལ་བདེ་བར་
འདུ་ཤེས་པའི་ཕྱིར་ཉའི་མཆིལ་པ་དང་མཚུངས་སོ། །འོད་སྲུང་སེམས་ནི་བདག་
མེད་ པ་ལ་བདག་ཏུ་འདུ་ཤེས་པའི་ ཕྱིར་རྨི་ལམ་དང་ མཚུངས་སོ། །འོད་སྲུང་
སེམས་ནི་མི་གཙང་བ་ལ་གཙང་བར་འདུ་ཤེས་པའི་ཕྱིར་སྦྲང་མ་སྔོན་པོ་དང་
མཚུངས་སོ། །འོད་སྲུང་སེམས་ནི་གནོད་པ་རྣམ་པ་མང་པོ་བྱེད་པས་ཕྱིར་རྒོལ་བ་
དང་མཚུངས་སོ། །འོད་སྲུང་སེམས་ནི་རྟག་ཏུ་ཀླན་ཀ་འཚོལ་བའི་ཕྱིར་གནོད་སྦྱིན་
མདངས་འཕྲོག་པ་དང་མཚུངས་སོ། །འོད་སྲུང་སེམས་ནི་རྟག་ཏུ་གླགས་ལྟ་བས་
དགྲ་དང་མཚུངས་སོ། །འོད་སྲུང་སེམས་ནི་རྗེས་སུ་ཆགས་པ་དང་ཁོང་ཁྲོ་བ་དང་
ལྡན་ པས་རྟག་པར་མཐོ་དམན་ཅན་ནོ། །འོད་སྲུང་ སེམས་ནི་དགེ་བའི་རྩ་བ་
ཐམས་ ཅད་ བརྐུ་ བས་ ཆོམ་རྐུན་ དང་ དང་ མཚུངས་ སོ། །འོད་སྲུང་ སེམས་ ནི་
གཟུགས་ལ་དགའ་བས་ཕྱི་ཕྱི་ཞོ་ལའི་མིག་དང་མཚུངས་སོ། །འོད་སྲུང་སེམས་ནི་
སྒྲ་ལ་དགའ་བས་ གཡུལ་གྱི་རྔ་དང་མཚུངས་སོ། །འོད་སྲུང་སེམས་ནི་ཕག་མི་
གཙང་བའི་དྲི་ལ་དགའ་བ་བཞིན་དུ་དྲི་ལ་དགའོ། །འོད་སྲུང་སེམས་ནི་རོ་ལ་
དགའ་ཞིང་ཟས་ཀྱི་ལྷག་མ་ཟ་བའི་བྲན་མོ་དང་མཚུངས་སོ། །འོད་སྲུང་སེམས་ནི་
རེག་བྱ་ལ་དགའ་བས་སྦྲང་མ་འབྲུ་མར་གྱི་སྣོད་ལ་ཆགས་པ་དང་མཚུངས་སོ། །
འོད་སྲུང་ སེམས་ནི་ཀུན་ཏུ་བཙལ་ཀྱང་མི་རྙེད་དོ། །གང་མི་རྙེད་པ་དེ་ནི་མི་
དམིགས་པའོ། །གང་མི་དམིགས་པ་དེ་ནི་འདས་པ་ཡང་མ་ཡིན་མ་འོངས་པ་ཡང་
མ་ཡིན་ད་ལྟར་བྱུང་བ་ཡང་མ་ཡིན་ནོ། །གང་འདས་པ་ཡང་མ་ཡིན་ལ་མ་འོངས་
པ་ཡང་མ་ཡིན་ད་ལྟར་བྱུང་བ་ཡང་མ་ཡིན་པ་དེ་ནི་དུས་གསུམ་ལས་ཡང་དག་པར་
-223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདས་པའོ། །གང་དུས་གསུམ་ལས་ཡང་དག་པར་འདས་པ་དེ་ནི་ཡོད་པ་ཡང་མ་
ཡིན་མེད་པ་ཡང་མ་ཡིན་ནོ། །ཞེས་གསུངས། གཞན་ཡང་གཙུག་ན་རིན་པོ་ཆེའི་
མདོ་དང༌། བློ་གྲོས་མི་ཟད་པའི་མདོ་རྣམས་ཁུངས་སུ་དྲངས་ནས་རྒྱ་ཆེར་གསུངས་
སོ། །
བཞི་པ་ཆོས་དྲན་པ་ཉེར་བཞག་བསྒོམ་པ་ནི། དེ་ལྟར་ཆོས་རྣམས་ཐམས་
ཅད་ཀྱི། །སྐྱེ་བ་རྟོགས་པ་འགྱུར་མ་ཡིན། །ཞེས་གསུངས་ཏེ། ལུས་དང་། ཚོར་བ་
དང་། སེམས་རྣམས་ ལ་ རིགས་ པས་དཔྱད་ནས་ རང་བཞིན་མེད་ ཚུལ་ ཇི་ ལྟར་
བཤད་པ་ལྟར་ཚོར་བ་ལས་གཞན་པའི་སེམས་བྱུང་རྣམས་དང་། དུས་ལ་སོགས་
པའི་འདུས་བྱས་གཞན་རྣམས་དང་འདུས་མ་བྱས་ཀྱི་ཆོས་ཐམས་ཅད་མིང་ཙམ་
དང༌། བརྡ་ཙམ་དང་། བློ་ལ་སྣང་ཙམ་མ་གཏོགས་བརྟགས་ན་རང་བཞིན་གྱིས་
གྲུབ་པ་གང་ཡང་མེད་པར་བསྒོམ་མོ། །ཆོས་དྲན་པ་ཉེར་བཞག་བསྒོམ་པ་འདི།
བསླབ་བཏུས་སུ། མདོ་ཁུངས་སུ་དྲངས་ནས་རྒྱ་ཆེར་གསུངས་ཏེ། བློ་གྲོས་མི་ཟད་
པའི་མདོ་ལས། བྱང་ཆུབ་སེམས་དཔའ་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་
ནི་གང་ལས་སངས་རྒྱས་ཀྱི་ཆོས་མེད་པ་དང་། གང་ལས་བྱང་ཆུབ་མེད་པ་དང་།
གང་ལས་ལམ་མེད་པ་དང་། གང་ལས་ཐར་པ་མེད་པ་དང་། གང་ལས་ངེས་པར་
འབྱུང་བ་མེད་པའི་ཆོས་དེ་གང་ཡང་མི་མཐོང་ངོ་། །དེས་ཆོས་ཐམས་ཅད་འབྱུང་
བར་ཤེས་ནས་སེམས་ཅན་རྣམས་ལ་སྒྲིབ་པ་མེད་པར་ཤེས་པར་བྱ་བའི་ཕྱིར་སྙིང་
རྗེ་ཆེན་པོའི་ཏིང་ངེ་འཛིན་གྱི་སྒོ་འཐོབ་པར་འགྱུར་རོ། །དེས་ཆོས་ཐམས་ཅད་དང་
ཉོན་མོངས་པ་ཐམས་ཅད་ལ་ཡང་སྒྱུ་མར་འདུ་ཤེས་པ་འཐོབ་སྟེ། ཆོས་འདི་དག་
ནི་ཉོན་མོངས་པ་མེད་པ་སྟེ་འདི་དག་ནི་ཉོན་མོངས་པ་དང་བཅས་པ་མ་ཡིན་
-224 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པའོ། །དེ་ཅིའི་ཕྱིར་ཞེ་ན། འདི་ལྟར་དེ་དག་ནི་ངེས་པའི་དོན་ལ་རྟོན་པ་སྟེ། ཉོན་
མོངས་པ་རྣམས་ནི་ཚོགས་མེད། ཕུང་པོར་གྱུར་པ་མེད། འདོད་ཆགས་ཀྱི་དངོས་
པོ་མེད། ཞེ་སྡང་གི་དངོས་པོ་མེད། གཏི་མུག་གི་དངོས་པོ་མེད་པ་སྟེ། ཉོན་མོངས་
པའི་ངོ་བོ་ཉིད་གང་ཡིན་པ་བྱང་ཆུབ་ཀྱི་ངོ་བོ་ཉིད་ཀྱང་དེ་ཡིན་ནོ་ཞེས་དེ་ལྟར་དྲན་
པ་ཉེ་བར་འཇོག་གོ །ཞེས་གསུངས་སོ། །འཕགས་པ་གཙུག་ན་རིན་པོ་ཆེའི་མདོ་
ལས་ཀྱང་། རིགས་ཀྱི་བུ་འདི་ལ་བྱང་ཆུབ་སེམས་དཔའ་ཆོས་རྣམས་ལ་ཆོས་ཀྱི་
རྗེས་སུ་ལྟ་བའི་དྲན་པ་ཉེ་བར་བཞག་པ་ལ་གནས་པ་དེ་འདི་སྙམ་དུ་སེམས་ཏེ།
སྐྱེ་བ་ན་ཆོས་རྣམས་ཁོ་ན་སྐྱེ། འགག་པ་ན་ཆོས་རྣམས་ཁོ་ན་འགག་སྟེ། འདི་ལ་
བདག་ གམ། སེམས་ ཅན་ ནམ། སྲོག་ གམ། སྐྱེ་ བ་པོའམ། གསོ་བའམ། སྐྱེས་
བུའམ། གང་ཟག་གམ། ཤེད་ལས་སྐྱེས་པའམ། ཤེད་བུའམ། གང་སྐྱེ་བའམ། རྒ་
བའམ། འཆི་བའམ། འཕོ་བའམ། སྐྱེ་བར་འགྱུར་པ་གང་ཡང་མེད་དོ། །འདི་ནི་
ཆོས་རྣམས་ཀྱི་ཆོས་ཉིད་དེ། གལ་ཏེ་བསྒྲུབས་ན་ནི་འགྲུབ། གལ་ཏེ་མ་བསྒྲུབས་
ན་ནི་མི་འགྲུབ་སྟེ། དགེ་བ་ཡང་རུང་མི་དགེ་བ་ཡང་རུང་མི་གཡོ་བ་ཡང་རུང་ཇི་ལྟ་
བུར་བསྒྲུབས་པ་དེ་ལྟ་བུར་འགྲུབ་མོད་ཀྱི། ཆོས་རྣམས་ལ་སྒྲུབ་པར་བྱེད་པ་ཡང་
མེད་ལ། ཆོས་རྣམས་རྒྱུ་མེད་པར་ཡང་གང་ཡང་མི་སྐྱེའོ་སྙམ་མོ། །ཞེས་གསུངས་
སོ། །ཡང་དེ་ཉིད་ལས། དེ་གང་ཅུང་ཟད་ཆོས་ཟབ་མོ་ལ་སོ་སོར་རྟོག་ཀྱང་ཐམས་
ཅད་མཁྱེན་པ་ཉིད་ཀྱི་བྱང་ཆུབ་ཀྱི་སེམས་རྗེས་སུ་དྲན་པ་དེ་ཡང་མི་འདོར། ཞེས་
གསུངས་སོ། །དེ་ལྟར་དྲན་པར་ཉེར་བཞག་བཞིའི་སྒོ་ནས་ཆོས་ཀྱི་བདག་མེད་
སྒོམ་ཚུལ་བཤད་ནས། བདེན་གཉིས་ལས་བརྩམས་ཏེ་དོགས་པ་ཁོང་ན་གནས་པ་
རྣམས་བསླང་སྟེ། མཐའ་གཅོད་པར་བྱེད་པ་ལ། གལ་ཏེ་དེ་ལྟར་ཀུན་རྫོབ་མེད། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཅེས་པ་ནས། ཤེས་པ་ཡོད་ཉིད་གང་ལས་རྟོགས། །ཞེས་གསུངས། དེ་ཡང་བསླབ་
བཏུས་སུ་ཡབ་སྲས་མཇལ་བའི་མདོ་དྲངས་པ་ལས། འདི་ལྟར་དེ་བཞིན་གཤེགས་
པས་ཀུན་རྫོབ་དང་དོན་དམ་པ་གཉིས་ཐུགས་སུ་ཆུད་དེ་ཤེས་པར་བྱ་བ་ཡང་ཀུན་
རྫོབ་དང་དོན་དམ་པའི་བདེན་པ་འདིར་ཟད་དོ། །དེ་ཡང་བཅོམ་ལྡན་འདས་ཀྱིས་
སྟོང་པ་ཉིད་རབ་ཏུ་གཟིགས་རབ་ཏུ་མཁྱེན་ལེགས་པར་མངོན་དུ་མཛད་པས་དེའི་
ཕྱིར་ཐམས་ཅད་མཁྱེན་པ་ཞེས་བྱའོ། །དེ་ལ་ཀུན་རྫོབ་ནི་འཇིག་རྟེན་གྱི་སྤྱོད་པར་
དེ་བཞིན་གཤེགས་པས་གཟིགས་སོ། །དོན་དམ་པ་གང་ཡིན་པ་དེ་ནི་བརྗོད་དུ་
མེད་པ་ སྟེ། ཞེས་སོགས་བདེན་པ་གཉིས་ཀྱི་ཚུལ་རྒྱས་པར་གསུངས་ཤིང་། ཇི་
ལྟར་མི་ཞིག་རྨི་ལམ་བཀྲེས་གྱུར་པས། ཁ་ཟས་རོ་བརྒྱ་ཟོས་པས་འགྲངས་གྱུར་
པར། །དེ་ ལ་ བཀྲེས་མེད་ ཟས་མེད་སེམས་ཅན་མེད། །རྨི་ལམ་དེ་འདྲར་ ཆོས་
རྣམས་ཐམས་ཅད་གཟིགས། །མི་ཞིག་ཡིད་དུ་འོང་བའི་ཚིག་སྨྲ་ན། །དགའ་བར་
འགྱུར་ཡང་ཚིག་ལ་འཕོ་བ་མེད། །ཚིག་ཉིད་མེད་ཅིང་དགའ་འགྱུར་དངོས་ཀྱང་
མེད། །དེ་མཁྱེན་དེ་ལ་ཐེ་ཚོམ་ཡོངས་མི་མངའ། །པི་ཝང་སྒྲ་སྙན་མཉན་ན་རྣར་
སྙན་ཏེ། །སྒྲ་དེར་རང་བཞིན་གང་ཡང་ཡོད་མ་ཡིན། །དེ་ལྟར་མཁས་པས་ཕུང་པོ་
འདི་གཟིགས་ན། །ཕུང་པོའི་རང་བཞིན་གང་ཡང་དམིགས་མི་མངའ། །ཇི་ལྟར་མི་
ཡིས་དུང་གི་སྒྲ་ཐོས་ཏེ། །སྒྲ་འདི་གང་ལས་འབྱུང་ཞེས་བརྟགས་བྱས་ཀྱང་། །རང་
བཞིན་ སྟོང་ པའི་དངོས་པོ་དེ་མི་དམིགས། །མི་དབང་ཁྱོད་ཀྱིས་དེ་བཞིན་ཆོས་
ཀུན་གཟིགས། །ཇི་ལྟར་མི་ཞིག་བསོད་པའི་ཁ་ཟས་ལ། །ཡན་ལག་སྲོག་ཕན་ཇི་
ལྟར་འགྱུར་བརྟགས་ན། །དངོས་མེད་ཡན་ལག་སྲོག་ཀྱང་དེ་བཞིན་ཏེ། །དྲང་སྲོང་
ཆེན་པོས་ དེ་ བཞིན་ ཆོས་ ཀུན་ གཟིགས། །ཇི་ ལྟར་ མི་ ཞིག་ནམ་མཁའི་འཇའ་
- 226 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མཐོང་ན། །ཡན་ ལག་ གཞིགས་ བརྟགས་ རང་ བཞིན་ མེད་ ཅིང་ སྟོང་། །འཇའ་
འདྲར་ ཡན་ ལག་ དེ་ དག་ སྟོང་ པ་ཉིད། །དྲང་སྲོང་ཆེན་པོས་ཆོས་ཀུན་དེ་ ལྟར་
གཟིགས། །གྲོང་ཁྱེར་མཆོག་ ཀྱང་ ཡན་ ལག་རྣམ་གཞིགས་ན། །གྲོང་ཁྱེར་ རང་
བཞིན་དེ་བཞིན་མིང་མི་དམིགས། །གྲོང་ཁྱེར་ཇི་བཞིན་དེ་ལྟར་ཡན་ལག་སྟོང་། །
མི་དབང་ཁྱོད་ཀྱིས་དེ་བཞིན་ཆོས་ཀུན་གཟིགས། །སྐྱེས་བུས་དགའ་བར་རྔ་ཞིག་
བརྡུང་བགྱིས་ན། །དགའ་བ་བསྐྱེད་ ཀྱང་ སྒྲ་ ཡི་ རང་བཞིན་སྟོང་། །ཇི་ ལྟར་ སྒྲ་
བཞིན་ དེ་ ལྟར་ ཡན་ ལག་ སྟོང་། །མི་ དབང་ ཁྱོད་ ཀྱིས་ དེ་ བཞིན་ ཆོས་ ཀུན་
གཟིགས། །སྐྱེས་བུས་ཇི་ལྟར་རྔ་དེ་བརྡུངས་པའི་ཚེ། །སྒྲ་ནི་ཕྱོགས་སུ་མི་འགྲོ་
འབྱུང་བ་མེད། །ཕྱོགས་སུ་དེ་བཞིན་འགག་པར་མི་འགྱུར་ཏེ། །མི་དབང་ཁྱོད་
ཀྱིས་དེ་བཞིན་ཆོས་ཀུན་གཟིགས། །སྐྱེས་བུས་ཇི་ལྟར་རྔ་དེ་བརྡུངས་པའི་ཚེ། །
ཐོགས་པ་མེད་ཅིང་སྙན་པའི་རང་བཞིན་ཏེ། །སྒྲ་འདྲར་དེ་ཡི་ཡན་ལག་དེ་རང་
བཞིན། །མི་དབང་ཁྱོད་ཀྱིས་དེ་ལྟར་ཆོས་ཀུན་གཟིགས། །སྐྱེས་བུས་ཇི་ལྟར་རྔ་དེ་
བརྡུངས་པའི་ཚེ། །སྒྲ་དེ་འཇིག་རྟེན་དགའ་བྱར་རྟོག་པ་མེད། །སྒྲ་འདྲར་དེ་ཡི་
ཡན་ལག་དེ་རང་བཞིན། །མི་དབང་ཁྱོད་ཀྱིས་ཆོས་ཀུན་དེ་ལྟར་གཟིགས། །སྐྱེས་
བུས་ ཇི་ ལྟར་ རྔ་ དེ་ བརྡུངས་ པའི་ ཚེ། །གཡོ་ བ་ མེད་ ཅིང་ ཞི་ བའི་ དངོས་ ཀྱང་
མེད། །སྒྲ་འདྲར་དེ་ཡི་ཡན་ལག་དེ་རང་བཞིན། །མི་དབང་ཁྱོད་ཀྱིས་དེ་ལྟར་ཆོས་
ཀུན་གཟིགས། །སྐྱེས་བུས་ཇི་ལྟར་རྔ་དེ་བརྡུངས་པའི་ཚེ། །སྒྲ་དེ་ རང་དབང་མ་
བྱུང་ཡན་ལག་མིན། །ཇི་ལྟར་སྒྲ་བཞིན་ཁྱོད་ཀྱི་ཡན་ལག་སྟོང་། །མི་དབང་ཁྱོད་
ཀྱིས་ཆོས་ཀུན་དེ་ལྟར་གཟིགས། །ཞེས་སོགས་དོན་དམ་པར་རང་བཞིན་རྡུལ་
ཙམ་ཡང་མེད་པ་དང་། ཐ་སྙད་དུ་རྟེན་འབྲེལ་བསླུ་བ་མེད་པ་དང༌། རྣམ་གཞག་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཐམས་ཅད་འཐད་པའི་ཚུལ་ཆེས་གསལ་བར་གསུངས་ཏེ། བསླབ་བཏུས་དང་
སྤྱོད་འཇུག་གཉིས་ཤན་སྦྱར་ཏེ་ལེགས་པར་བསམས་ན། སྣང་བས་ཡོད་མཐའ་
སེལ་ཞིང་སྟོང་པས་མེད་མཐའ་སེལ་བ་ཟབ་མོ་དབུ་མའི་ལྟ་བ་ལ་བག་ཆགས་
ལེགས་པར་ཐེབས་པར་འགྱུར་རོ། །དེ་ལྟར་དྲན་པ་ཉེར་བཞག་བཞིའི་སྒོ་ནས་
གནས་ལུགས་སྒོམ་ཚུལ་རྒྱས་པར་བཤད་ནས་སླར་ཡང་ཆོས་ཐམས་ཅད་བདག་
མེད་པར་བསྒྲུབ་པའི་རིགས་པ་ཤིང་རྟ་ཆེན་པོ་ཀླུ་སྒྲུབ་གྱི་དབུ་མ་རྩ་བའི་གཞུང་
ལས་ཇི་ལྟར་འབྱུང་བ་ལྟར་སྟོན་པ་ལ། རེ་ཞིག་འཇིག་རྟེན་མངོན་སུམ་གྱིས། །
ཞེས་ པ་ ནས། ཐམས་ཅད་ ནམ་ མཁའ་ འདྲ་ བར་ནི། །བདག་ འདྲས་ ཡོངས་སུ་
གཟུང་ བར་ གྱིས། །ཞེས་ པའི་ བར་ གསུངས། གཞུང་ དེ་ དག་ གིས་ བདག་ མེད་
བསྒྲུབ་པའི་རིགས་པ་ཇི་ལྟ་བུ་ཞིག་བསྟན་སྙམ་ན། རྒྱུ་ལ་དཔྱོད་པ་རྡོ་རྗེ་གཟེགས་
མའི་ རིགས་ པ། རིགས་ པའི་ རྒྱལ་ པོ་ རྟེན་ འབྲེལ་ གྱི་ རིགས་པ། འབྲས་བུ་ལ་
དཔྱོད་པ་ཡོད་མེད་སྐྱེ་འགོག་གི་རིགས་པ་རྣམས་བསྟན་ནོ། །དེ་ཡང་། རེ་ཞིག་
འཇིག་རྟེན་མངོན་སུམ་གྱིས། །ཞེས་པ་ནས། གནས་པ་མ་ཡིན་འགྲོ་མ་ཡིན། །
ཞེས་པའི་བར་གྱིས་རྡོ་རྗེ་གཟེགས་མའི་རིགས་པ་བསྟན་ཏེ། དེ་ཡང་དབུ་མ་རྩ་བ་
ཤེས་རབ་ལས། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་
མེད་མིན། །དངོས་པོ་གང་དང་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་
གསུངས་ནས་གཞུང་ལྷག་མས་དེའི་དོན་རྒྱས་པར་འཆད་པ་ཡིན་ལ། དེ་ཡང་། ང་
དང་ངའི་ཕུང་པོ་སོགས་པ་འདུས་བྱས་རྣམས་རང་བཞིན་ གྱིས་སྐྱེ་བ་མེད་དེ།
བདག་ལས་ཀྱང་མི་སྐྱེ། རང་དང་རྫས་གཞན་ལས་ཀྱང་མི་སྐྱེ། གཉིས་ཀ་ལས་
ཀྱང་མི་སྐྱེ། རྒྱུ་མེད་ལས་ཀྱང་མི་སྐྱེ་བའི་ཕྱིར་རོ། །བདག་ལས་མི་སྐྱེ་སྟེ། རང་
- 228 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཉིད་རང་ལས་སྐྱེ་བ་མི་སྲིད་ཅིང་། དེ་ལྟར་ན་སྐྱེ་བ་དོན་མེད་དུ་འགྱུར་རོ། །གཞན་
ལས་ སྐྱེ་ན་ནི་རང་གི་ངོ་བོས་གྲུབ་པའི་གཞན་ཞིག་ཡིན་ན་ཕན་ཚུན་སོ་སོར་
འབྲེལ་མེད་དུ་འགྱུར་ཞིང་། དེ་ལྟར་ན་ཀ་བ་ལས་ཀྱང་བུམ་པ་སྐྱེ་བ་སོགས་སུ་
འགྱུར་བས་གཞན་ལས་སྐྱེ་བའང་མི་འཐད་དོ། །ཚུལ་འདི་དག་གི་གནད་གོ་བ་
ལ། །དབུ་མ་ལ་འཇུག་པ་ལས། གང་དག་རང་མཚན་ཉིད་ཀྱི་སོ་སོ་བ། །དེ་དག་
རྒྱུད་གཅིག་གཏོགས་པར་རིགས་མ་ཡིན། །ཞེས་དང༌། གང་ཕྱིར་འཇིག་རྟེན་ས་
བོན་ཙམ་བཏབ་ནས། །བདག་གིས་བུ་འདི་བསྐྱེད་ཅེས་སྨྲ་བྱེད་ཅིང་། །ཤིང་ཡང་
བཙུགས་སོ་སྙམ་དུ་རྟོག་དེས་ན། །གཞན་ལས་སྐྱེ་བ་འཇིག་རྟེན་ལས་ཀྱང་མེད། །
ཅེས་གསུངས་པའི་རིགས་པ་རྣམས་ཀྱི་གནད་ཤེས་དགོས་ལ། འདིར་དེ་དག་ཞིབ་
ཏུ་བཤད་ན་ཧ་ཅང་མང་དུ་དོགས་པས་སྤྱོད་འཇུག་རྩ་འགྲེལ་རྣམས་དང་། འཇུག་
པའི་རྣམ་བཤད་ཆེན་མོ་ལས་ཤེས་པར་བྱའོ། །དེ་ལྟར་བདག་དང་གཞན་ལས་སྐྱེ་
བ་མེད་པར་ངེས་ན་གཉིས་ཀ་ལས་སྐྱེ་བ་མེད་པར་ངེས་ནུས་ཤིང་། རྒྱུ་མེད་ལས་
སྐྱེ་ན་ནི་ནམ་མཁའ་ལ་ཡང་མེ་ཏོག་སྐྱེ་བར་འགྱུར་དགོས་པས་རྒྱུ་མེད་ལས་སྐྱེ་བ་
མེད་པར་རྟོགས་སླའོ། །རིགས་པ་འདི་ནི་ཤིན་ཏུ་རྒྱ་ཆེ་བ་ཞིག་སྟེ། དབུ་མ་རྩ་བ་
ཤེས་རབ་ཏུ། སྐྱེ་འགག་བརྟག་པ་དང་། འགྲོ་འོང་བརྟག་པ་སོགས་རིགས་པ་
མཐའ་ཡས་པ་ཞིག་གསུངས་པ་ཕལ་ཆེར་ལ་འདི་འཁྱེར་ཤེས་དགོས་སོ། །འདི་
བདག་སྐྱེ་བ་འགོག་པ་སོགས་མུ་སྟེགས་ལ་སྦྱར་བས་ད་ལྟར་རག་ཅག་ལ་དགོས་
པ་མེད་དམ་སྙམ་དུ་མི་བསམ་སྟེ། མུ་སྟེགས་དངོས་སུ་ཡོད་དམ་མེད་ཀྱང་བློའི་ལྟ་
བ་ངན་པ་དེ་དག་རྒྱུད་ལ་སྐྱེ་བ་དགག་དགོས་པས། རིགས་པ་འདི་དག་མ་ཤེས་ན་
ལྟ་ངན་དེ་དག་འགོག་པའི་ཐབས་མེད་དོ། །རིགས་པ་འདི་ལ་རྡོ་རྗེ་གཟེགས་མ་
- 229-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེས་བརྗོད་པའི་རྒྱུ་མཚན་ནི། རྡོ་རྗེ་རིན་པོ་ཆེའི་ཆ་ཤས་ཕྲ་མོ་རེས་ཀྱང་གཡུ་དང་
མུ་ཏིག་དང་གསེར་ལ་སོགས་ པའི་ རིན་ པོ་ ཆེའི་ རིགས་ གཞན་ཐམས་ཅད་ལ་
དབུག་པ་དང་གཅོད་པ་དང་བརྡར་བ་སོགས་གང་བྱས་ཀྱང་རྡོ་བས་འཇིམ་པ་ལ་
བྱ་བ་ལྟར་ནུས་པ་བཞིན་དུ། རིགས་པ་འདིས་ཀྱང་ལྟ་བ་ངན་པའི་ཚོགས་མཐའ་
དག་གཅོད་པར་བྱེད་ནུས་པས་ན་དེ་ལྟར་བརྗོད་པ་ཡིན་ནོ། །རིགས་པ་འདི་ཇོ་བོ་
རྗེས་ལམ་སྒྲོན་ དུའང་བཤད་དེ། དངོས་ པོ་ རང་ལས་མི་སྐྱེ་ཞིང་། །གཞན་དང་
གཉིས་ཀ་ལས་ཀྱང་མིན། །རྒྱུ་མེད་ལས་མིན་དེ་ཡི་ ཕྱིར། །ངོ་བོ་ཉིད་ཀྱིས་རང་
བཞིན་ མེད། །ཅེས་ གསལ་ བར་ གསུངས་ སོ། །དེ་ ཡང་ མུ་སྟེགས་ གྲངས་ ཅན་
སོགས་ཀྱི་རྗེས་སུ་ཞུགས་པར་ཁས་མི་འཆེ་ཡང་། ལྟ་ངན་དེ་དག་འཛིན་པ་ཆེས་
མང་སྟེ། ཕྱིའི་སྣང་བ་འདི་ཐམས་ཅད་འཁྲུལ་སྣང་ཡིན་པས་དོན་ལ་མེད་པར་
འདོད་ཅིང་ རང་གི་སེམས་བདེན་པར་འདོད་པ་ཆེས་མང་བ་དང་། ཡང་གཟུང་
འཛིན་གཉིས་ཀ་བདེན་པར་མེད་ཀྱང་གཉེན་པོའི་ཡེ་ཤེས་བདེན་དངོས་སུ་འདོད་
པ་དང་། ཡང་མ་འོངས་པ་ན་འབྲས་བུ་སངས་རྒྱས་འགྲུབ་པ་དེ་ད་ལྟའི་རང་གི་
སེམས་ཀྱི་དྲི་མ་རྣམས་སྦྱངས་ནས་འགྲུབ་དགོས་པར་གསུང་རབ་ནས་གསུངས་པ་
རྣམས་ལ་ཆེས་ཆེར་འཁྲུལ་ནས་འབྲས་བུའི་སྐུ་དང་ཡེ་ཤེས་སོ་སྐྱེའི་རྒྱུད་ལ་ཡོད་
པར་འདོད་པ་མང་སྟེ། དེ་ནི་འབྲས་བུ་རྒྱུ་དུས་ན་ཡོད་པར་འདོད་པ་གྲངས་ཅན་
པའི་ལུགས་དེ་ཇི་བཞིན་ཡིན་ཅིང་། བདག་སྐྱེ་ཞེས་བྱ་བ་དེ་འདྲ་ཞིག་ལ་ཟེར་བ་
ཡིན། ཚུལ་འདི་ལ་སློབ་དཔོན་ཆོས་ཀྱི་གྲགས་པས། རྩྭ་ སོགས་རྩེ་ན་གླང་ཆེན་
བརྒྱ། །སྔོན་ཚེ་མ་མཐོང་ཡོད་དོ་ཞེས། །དེ་སྐད་གྲངས་ཅན་ཕྱུགས་ལས་གཞན། །
ཞེས་གསུངས་ཤིང་། རྗེ་བཙུན་བྱམས་པ་མགོན་པོས། གང་ཞིག་ཡོད་པ་མི་མཐོང་
- 230 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མེད་མཐོང་བ། །འདི་ལྟའི་མུན་ནག་རྣམ་པ་འདི་གང་ཞིག །ཅེས་གསུངས། སྤྱོད་
འཇུག་ འདིར། གལ་ ཏེ་ རྒྱུ་ ལ་ འབྲས་ གནས་ ན། །ཟན་ ཟ་ མི་ གཙང་ ཟ་ བར་
འགྱུར། །རས་ཀྱི་རིན་གྱིས་རས་བལ་གྱི། །ས་བོན་ཉོས་ལ་བགོ་བར་གྱིས། །ཞེས་
གསུངས་སོ། །རིགས་པའི་རྒྱལ་པོ་རྟེན་འབྲེལ་གྱི་རིགས་པ་སྟོན་པ་ལ། རྨོངས་
པས་བདེན་པར་གང་བྱས་འདི། །སྒྱུ་མ་ལས་ནི་ཁྱད་ཅི་ཡོད། །སྒྱུ་མས་སྤྲུལ་པ་
གང་ ཡིན་དང་། །རྒྱུ་རྣམས་ ཀྱིས་ནི་གང་སྤྲུལ་པ། །དེ་ནི་གང་ནས་འོངས་གྱུར་
ཅིང་། །གང་དུ་འགྲོ་བའང་བརྟག་ པར་གྱིས། །གང་ཞིག་གང་ནི་ཉེ་བ་ཡིས། །
མཐོང་འགྱུར་དེ་མེད་ན་མིན་པ། །བཅོས་བུ་གཟུགས་བརྙན་དང་མཚུངས་པ། །དེ་
ལ་བདེན་ཉིད་ཇི་ལྟར་ཡོད། །ཅེས་གསུངས་ཏེ། ཕྱི་ནང་གི་དངོས་པོ་ཐམས་ཅད་
རང་རང་གི་རྒྱུ་དང་རྐྱེན་ལ་བརྟེན་ནས་འབྱུང་བ་ཤ་སྟག་ཡིན་པས་བདེན་པར་
གྲུབ་ པ་ རྡུལ་ ཙམ་ ཡང་མེད་ པར་བསམ་མོ། །དེ་ ཡང་ སྒྱུ་ མ་ དང་ རྨི་ ལམ་ དང་
གཟུགས་བརྙན་སོགས་དཔེ་སྣ་ཚོགས་ལ་སྦྱར་ནས་བསམ་དགོས་པར་གསུངས་
ཤིང་། དེའི་ནང་ ནས་ ཀྱང་། གཟུགས་བརྙན་ གྱི་དཔེ་བཞིན་དུ་ བསམ་ པ་ འདི་
རྟོགས་སླ་ཞིང་རྟེན་འབྲེལ་ལ་ངེས་པ་སྐྱེ་བ་ལ་ཁྱད་ཆེ་བར་རྗེ་ཐམས་ཅད་མཁྱེན་
པས་ཡང་ཡང་གསུངས་སོ། །རིགས་པ་འདི་ལམ་སྒྲོན་ ལས་ ཀྱང་ གསུངས་ཏེ།
སྟོང་ཉིད་བདུན་ཅུའི་རིགས་པ་དང༌། ཞེས་བྱ་བ་འདིས་རིགས་པའི་རྒྱལ་པོ་རྟེན་
འབྲེལ་གྱི་རིགས་པ་བསྟན་པར་ལམ་སྒྲོན་འགྲེལ་པ་ལས་བཤད་ཅིང་། པོ་ཏོ་བའི་
བེའུ་བུམ་དང་། ཇོ་བོ་རྗེ་ཉིད་ཀྱིས་མཛད་པའི་སྙིང་པོ་བསྡུ་བ་དང་། ཆོས་དབྱིངས་
སུ་ལྟ་བའི་གླུ་སོགས་ལས་ཀྱང་རྟེན་འབྲེལ་གྱི་རིགས་པ་འདི་ལ་སྔགས་པ་ཆེ་བར་
མཛད་དོ། །དེ་ཡང་སྟོང་ཉིད་བདུན་ཅུ་པ་ལས་ཀྱང་རིགས་པའི་རྣམ་གྲངས་མང་དུ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བཤད་ཀྱང་དོན་གྱི་གཙོ་བོ་རྩ་བ་ཤེས་རབ་ལ་འཕྲོས་ནས་རང་བཞིན་གྱིས་སྟོང་པ་
ལ་བྱ་བྱེད་འཐད་པའི་ཚུལ་རྩལ་དུ་བཏོན་ནས་འཆད་པ་ཡིན་པས་རྟེན་འབྲེལ་གྱི་
རིགས་པ་བརྗོད་བྱའི་གཙོ་བོར་གསུངས་པ་ལྟར་འཐད་དོ། །རིགས་པ་འདི་ནི་
ཟབ་མོ་དབུ་མའི་ལྟ་བ་འཚོལ་བ་ལ་རིགས་པ་མཐའ་ཡས་ཤིག་གསུངས་པ་རྣམས་
ཀྱི་ནང་ནས་ཆེས་མཆོག་ཏུ་གྱུར་པ་ཡིན་ཞིང་ལྟ་བའི་རིགས་པ་ཇི་སྙེད་ཅིག་ཡོད་པ་
ཐམས་ཅད་ཀྱང་འདི་གཞིར་བྱས་ནས་བྱེད་དགོས་པ་ཤ་སྟག་ཡིན་ནོ། །དེ་ཡང་མ་
དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་
བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་
ཞིག་སྟོང་ཉིད་ཤེས་དེ་བག་ཡོད་ཡིན། །ཞེས་དང་། ཏིང་ངེ་འཛིན་རྒྱལ་པོ་ལས།
སྒྱུ་ མ་ ཆུ་ བུར་ སྨིག་ རྒྱུ་ གློག་ འདྲ་ཞིང་། །ཆོས་རྣམས་ ཐམས་ ཅད་ ཆུ་ ཡི་ ཟླ་ བ་
བཞིན། །ཤི་ནས་འཇིག་རྟེན་ཕ་རོལ་འགྲོ་བ་ཡི། །སེམས་ཅན་ཤེད་ལས་སྐྱེས་པ་
མི་དམིགས་ཀྱང་། །ལས་རྣམས་བྱས་པ་མེད་པར་མི་འགྱུར་ཏེ། །དཀར་ནག་ཇི་
བཞིན་འབྲས་བུ་སྨིན་པར་བྱེད། །རིགས་པའི་ཚུལ་གྱི་སྒོ་འདི་བཟང་པོ་སྟེ། །ཕྲ་
ཞིང་མཐོང་དཀའ་རྒྱལ་བའི་སྤྱོད་ཡུལ་ ཡིན། །ཞེས་སོགས་མདོ་སྡེ་ རིན་ པོ་ཆེ་
རྣམས་སུའང་རྒྱ་ཆེར་བསྔགས་ཤིང་
། བྱང་ཆུབ་སེམས་འགྲེལ་ལས་ཀྱང་། ཆོས་
རྣམས་སྟོང་པ་ཉིད་ཤེས་ནས། །ལས་དང་འབྲས་བུ་བསྟེན་པ་གང་། །ངོ་མཚར་
བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་དང་། དབུ་མ་
རྩ་བ་ཤེས་རབ་ཏུ་ཡང་། གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་
པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་
དད་ དོན་ མེད་ དོན་ གཅིག་ མིན། །སྤྲོས་ པ་ ཉེར་ཞི་ཞི་བསྟན་པ། །རྫོགས་ པའི་
- 232 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཞེས་སྟོང་པ་རྟེན་འབྱུང་
གི་དོན་དུ་གསུངས་པ་ནི་ཤིན་ཏུ་ཡ་མཚན་པས་སྟོན་པ་ལ་སྨྲ་བ་རྣམས་ཀྱི་དམ་པ་
ཞེས་ བསྔགས་ པར་ མཛད་ དོ། །རྗེ་ ཐམས་ ཅད་ མཁྱེན་ པས་ ཀྱང་། གང་ ཞིག་
གཟིགས་ཤིང་གསུང་པ་ཡིས། །མཁྱེན་དང་སྟོན་པ་བླ་ན་མེད། །རྒྱལ་བ་རྟེན་ཅིང་
འབྲེལ་བར་འབྱུང་། །གཟིགས་ཤིང་འདོམས་པ་དེ་ལ་འདུད། །འཇིག་རྟེན་རྒུད་པ་
ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་པ། །རྟེན་ཅིང་
འབྲེལ་བར་འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་འབྲེལ་
བར་འབྱུང་བའི་ལམ། ཁྱོད་ཀྱི་བསྟན་པའི་གནས་ཉིད་དུ། །ཇི་ལྟར་ཁོང་དུ་ཆུད་མི་
འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་སུ་ཞིག་གིས། །
བརྟེན་ནས་འབྱུང་བ་གསུངས་པ་ལས། །ངོ་མཚར་གྱུར་པ་ཅི་ཞིག་རྙེད། །གང་
གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །གསུངས་པ་འདི་
ལས་ཡ་མཚན་པའི། །ལེགས་འདོམས་ཚུལ་ནི་ཅི་ཞིག་ཡོད། །གང་དུ་བཟུང་བས་
བྱིས་པ་རྣམས། །མཐར་འཛིན་འཆིང་བ་བརྟན་བྱེད་པ། །དེ་ཉིད་མཁས་ལ་སྤྲོས་
པ་ཡིས། །དྲ་བ་མ་ལུས་གཅོད་པའི་སྒོ། །བསྟན་འདི་གཞན་དུ་མ་མཐོང་བས། །
སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་ལ་ནི་སེང་གེ་བཞིན། །མུ་སྟེགས་ཅན་
ལའང་གཅམ་བུའི་ཚིག །ཨེ་མའོ་སྟོན་པ་ཨེ་མའོ་སྐྱབས། །ཨེ་མའོ་སྨྲ་མཆོག་ཨེ་
མའོ་མགོན། །རྟེན་ཅིང་འབྲེལ་འབྱུང་ལེགས་གསུངས་པའི། །སྟོན་པ་དེ་ལ་བདག་
ཕྱག་འཚལ། །ཞེས་དང་། བརྟེན་ནས་འབྱུང་བའི་རྒྱུ་མཚན་གྱིས། །མཐར་ལྟ་བ་
ལ་མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །སྨྲ་བ་བླ་ན་མེད་
པའི་རྒྱུ། །འདི་ཀུན་ངོ་བོས་སྟོང་པ་དང༌། །འདི་ལས་འདི་འབྲས་འབྱུང་བ་ཡི། །
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ངེས་པ་གཉིས་པོ་ཕན་ཚུན་དུ། །གེགས་མེད་པར་ནི་གྲོགས་བྱེད་པ། །འདི་ལས་ངོ་
མཚར་གྱུར་པ་དང་། །འདི་ལས་རྨད་དུ་བྱུང་བ་གང་། །ཚུལ་འདིས་ཁྱོད་ལ་བསྟོད་
ན་ནི། བསྟོད་པར་འགྱུར་གྱི་གཞན་དུ་མིན། །ཞེས་ཐུབ་པའི་དབང་པོ་ལ་ཟབ་མོ་
རྟེན་འབྱུང་གསུངས་པའི་སྒོ་ནས་བསྟོད་པ་ནི་བསྟོད་པ་བླ་ན་མེད་པར་གསུངས་
སོ། །
འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་རིགས་པ་སྟོན་པ་ལ། དངོས་
པོ་ཡོད་པར་གྱུར་པ་ལ། །རྒྱུ་ཡིས་དགོས་པ་ཅི་ཞིག་ཡོད། །འོན་ཏེ་དེ་ནི་མེད་ན་
ཡང་། །རྒྱུ་ཡིས་དགོས་པ་ཅི་ཞིག་ཡོད། །ཅེས་པ་ནས། འགྲོ་བ་རྨི་ལམ་ལྟ་བུ་སྟེ། །
ཆུ་ཤིང་བཞིན་དུ་སྙིང་པོ་མེད། །མྱ་ངན་འདས་དང་མ་འདས་པའང་། །དེ་ཉིད་དུ་
ན་ཁྱད་པར་མེད། །ཅེས་པའི་བར་གསུངས་ཏེ་ཕྱི་ནང་གི་དངོས་པོ་འདི་རྣམས་རང་
བཞིན་གྱིས་ཡོད་ན་རྒྱུའི་དུས་ན་ཡོད་པ་ཞིག་ཡིན་ནམ་མེད་པ་ཞིག་ཡིན། རྒྱུ་དུས་
ན་ཡོད་ན་ནི་ཁོ་རང་གྲུབ་ཟིན་པས་རྒྱུས་དགོས་པ་མེད་པ་དང༌། མེད་ན་ནི་རི་བོང་
གི་རྭ་བཞིན་དུ་སུས་ཀྱང་བསྐྱེད་མི་ནུས་པར་འགྱུར་བས་རིགས་པས་དཔྱད་ན་སྐྱེ་
བ་ཞེས་བྱ་བ་འདི་རྟོག་པས་བཏགས་པ་ཙམ་མ་གཏོགས་རང་གི་ངོ་བོས་གྲུབ་པ་
མེད་པར་བསམ་མོ། །རིགས་པ་འདི་ལམ་སྒྲོན་ལས་ཀྱང་གསུངས་ཏེ། ཡོད་པ་སྐྱེ་
བ་རིགས་མིན་ཏེ། །མེད་པའང་ནམ་མཁའི་མེ་ཏོག་བཞིན། །ཉེས་པ་གཉིས་ཀར་
ཐལ་འགྱུར་ཕྱིར། །གཉིས་ཀ་དག་ཀྱང་འབྱུང་བ་མིན། །ཞེས་གསལ་བ་གསུངས་
སོ། །དེ་ལྟར་ལྟ་བ་འཚོལ་བ་ལ་རིགས་པ་ཇི་སྙེད་ཅིག་བཀོད་པ་དེ་ཐམས་ཅད་
སྔར་གོང་དུ་བཤད་པ་ལྟར་དགག་བྱ་ལེགས་པར་ངོས་ཟིན་ནས་དེ་བློ་ཡུལ་དུ་
བཞག་སྟེ་རིགས་པ་རྣམས་ཀྱིས་འགོག་པ་ཡིན་གྱི། དགག་བྱ་ལ་མ་གཏུགས་པར་
- 234 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ངའི་ལག་པ་དང༌། མགོ་བོ་དང་རྐང་པ་སོགས་ང་མིན་པས་ང་མེད་པར་འཇོག་ན་
ནི་ཐ་སྙད་ཀུན་རྫོབ་ལ་སྐུར་བ་བཏབ་པར་འགྱུར་ཞིང་། དེ་ལྟར་དཔྱད་ནས་མ་
རྙེད་པའི་སྟོང་པ་དེ་ལའང་བློས་བྱས་ཀྱི་སྟོང་པ་དང་ཐ་སྙད་བཤིག་པའི་སྟོང་པ་
ཞེས་ཤིང་རྟ་ཆེན་པོ་རྣམས་ཤིན་ཏུ་སྨད་ པའི་གནས་སུ་མཛད་དོ། །དེ་འདྲ་ལ་
དཀའ་བའི་གནས་གང་ཡང་མེད་དེ། བུམ་པའི་མཆུ་དང་མགྲིན་པ་སོགས་བུམ་པ་
མིན། ལག་པ་དང་། རྐང་པ་སོགས་ལུས་མིན་ཟེར་བ་སོགས་སུས་ཀྱང་ཤེས་ལ།
ཟབ་མོ་དབུ་མའི་ལྟ་བ་ནི་སྐྱེ་བོ་བསོད་ནམས་ཆུང་ངུའི་རྒྱུད་ལ་སྐྱེ་བ་ལྟ་ཞོག །གོ་
བ་ཙམ་རྙེད་པའང་ཤིན་ཏུ་དཀའ་བར་གསུངས་ཏེ། རིན་ཆེན་འཕྲེང་བ་ལས། ངེས་
པར་ལེགས་པའི་ཆོས་དག་ཀྱང་། །ཕྲ་ཞིང་ཟབ་པར་སྣང་བ་དང་། །བྱིས་པ་ཐོས་
དང་མི་ལྡན་པ། །སྐག་ པར་བྱེད་པར་རྒྱལ་བས་གསུངས། །ཞེས་དང་། རེ་ཞིག་
ལུས་འདི་མི་གཙང་ཉིད། །རགས་ཤིང་མངོན་སུམ་སྤྱོད་ཡུལ་པ། །རྟག་ཏུ་སྣང་
བའང་གང་གི་ཚེ། །སེམས་ལ་གནས་པ་མ་ཡིན་པ། །དེ་ཚེ་དམ་ཆོས་གནས་མེད་
པ། །ཕྲ་ཟབ་མངོན་སུམ་མ་ཡིན་པ། །ཟབ་མོ་དེ་ཀོ་ཇི་ལྟ་བུར། །སེམས་ལ་བདེ་
བླག་འཇུག་པར་འགྱུར། །ཆོས་འདི་ཟབ་ཕྱིར་སྐྱེ་བོ་ཡིས། །ཤེས་པར་དཀའ་བར་
ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་བསྟན་པ་ལས་ལོག་པར་
གྱུར། །ཞེས་དང༌། སློབ་དཔོན་ འཕགས་ པ་ ལྷས་ཀྱང་། བསོད་ནམས་ཆུང་ངུས་
ཆོས་འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་ཚོམ་ཟ་བ་ཙམ་ཞིག་གིས། །
སྲིད་པ་ཧྲུལ་པོར་བྱེད་པར་འགྱུར། །ཞེས་གནས་ལུགས་ཟབ་མོའི་དོན་འདི་ལ་
དོན་འགྱུར་གྱི་ཐེ་ཚོམ་ཙམ་སྐྱེ་བ་ལའང་བསོད་ནམས་རླབས་ཆེན་བསག་དགོས་
པར་གསུངས་སོ། །དེ་ལྟར་ཤིན་ཏུ་རྟོགས་དཀའ་བར་གསུངས་པ་ནི་བདག་འཛིན་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གྱི་འཛིན་སྟངས་ཀྱི་ཡུལ་མ་ལུས་པར་བཀག་ནས་ཐམས་ཅད་སྟོང་པར་གཏན་ལ་
ཕབ་ཀྱང་ལས་འབྲས་ཀྱི་ངེས་པ་ལ་ཅུང་ཟད་ཀྱང་མི་གནོད་པར་མ་ཟད། སྟོང་པ་
རྟེན་འབྱུང་གི་དོན་དུ་མཐོང་སྟེ་ལས་འབྲས་ལ་ངེས་པ་ལྷག་པར་སྐྱེ་བ་དང་། ལས་
འབྲས་ཀྱི་ཚུལ་བསམས་པ་ན་རྟེན་འབྱུང་སྟོང་པའི་དོན་དུ་མཐོང་སྟེ་སྟོང་པ་ལ་
ངེས་ཤེས་ལྷག་པར་སྐྱེ་བ་ཞིག་དགོས་ལ། སྟོང་པ་དང་རྟེན་འབྱུང་གཅིག་གྲོགས་
སུ་གཅིག་འགྲོ་བ་དེ་ཤིན་ཏུ་དཀའ་བས་ཡིན་ནོ། །དེ་ལྟར་སྟོང་པ་རྟེན་འབྱུང་གི་
དོན་དང་རྟེན་འབྱུང་སྟོང་པའི་དོན་དུ་གོ་ན་ནི་ཟབ་མོ་དབུ་མའི་ལྟ་བ་རྙེད་པ་དང༌།
རྒྱལ་བ་དགྱེས་པའི་ལམ་རྙེད་པ་ཡིན་ཏེ། རྗེ་རིན་པོ་ཆེས། གང་ཞིག་འཁོར་འདས་
ཆོས་རྣམས་ ཐམས་ ཅད་ ཀྱི། །རྒྱུ་འབྲས་ནམ་ ཡང་ བསླུ་བ་མེད་མཐོང་ ཞིང་། །
དམིགས་པའི་གཏད་སོ་གང་ཡིན་ཀུན་ཞིག་པ། །དེ་ནི་སངས་རྒྱས་དགྱེས་པའི་
ལམ་ལ་ཞུགས། །སྣང་བ་རྟེན་འབྲེལ་བསླུ་བ་མེད་པ་དང༌། །སྟོང་པ་ཁས་ལེན་
བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་
དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་
འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་
འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །ཞེས་གང་གསུངས་པ་ལྟར་
རོ། །དེ་ལྟར་སྤྱོད་འཇུག་ལས་ཟབ་མོ་དབུ་མའི་ལྟ་བ་སྐྱོང་ཚུལ་རྒྱས་པར་བཤད་
པ་དེ་དག་བློ་སྦྱོང་འདིར་རྩ་ཚིག་ཏུ་བསྡུས་པ་ནི། ཆོས་རྣམས་རྨི་ལམ་ལྟ་བུར་
བསམ། །མ་སྐྱེས་ རིག་ པའི་ གཤིས་ལ་དཔྱད། །གཉེན་ པོ་ ཉིད་ ཀྱང་ རང་ སར་
གྲོལ། །ལམ་གྱི་ངོ་བོ་ཀུན་གཞིའི་ངང་ལ་གཞག །ཐུན་མཚམས་སྒྱུ་མའི་སྐྱེས་བུར་
བྱ། །ཞེས་འབྱུང་སྟེ། འདི་ལ་དོན་དམ་བྱང་ཆུབ་ཀྱི་སེམས་སྦྱོང་ཞེས་བཤད་པ་ནི།
- 236 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གང་བསྒོམས་ན་དོན་དམ་སེམས་བསྐྱེད་འབྱུང་བའི་རྒྱུ་ཟབ་མོ་དབུ་མའི་ལྟ་བ་ལ་
འབྲས་ བུའི་ མིང་ བཏགས་ ནས་ གསུངས་ པ་ ཡིན་ གྱི། དོན་ དམ་ སེམས་ བསྐྱེད་
དངོས་ནི་ལས་དང་པོ་པའི་སྐབས་འདིར་འོང་ས་མེད་དེ། དེ་ནི་སྟོང་ཉིད་མངོན་
སུམ་དུ་རྟོགས་པའི་རྣམ་པར་མི་རྟོག་པའི་ཡེ་ཤེས་ཡིན་པས་ས་དང་པོ་ནས་འཐོབ་
འོང་བར་དབུ་མ་ལ་འཇུག་པ་ལས་གསུངས་སོ། །རྩ་ཚིག་འདི་དག་ནི་ཇོ་བོས་དབུ་
མའི་མན་ངག་ཏུ་གསུངས་པའི་དོན་ལྟར་བཀོད་པར་མངོན་ཏེ། དེ་ཡང་དབུ་མའི་
མན་ངག་ཏུ་ཐོག་མར་བདེན་པ་གཉིས་ཀྱི་ངོས་འཛིན་བཤད། དེ་ནས་ཕྱིའི་སྣང་བ་
རྣམས་རང་བཞིན་མེད་པར་གཏན་ལ་ཕབ། དེ་ནས་ནང་གི་འཛིན་པ་རང་བཞིན་
མེད་པར་གཏན་ལ་ཕབ། དེ་ནས་གཟུང་འཛིན་བདེན་མེད་དུ་རྟོགས་པའི་ཤེས་
རབ་དེ་ཉིད་ཀྱང་རང་བཞིན་མེད་པར་གཏན་ལ་ཕབ། དེ་ནས་དེ་ལྟར་གཏན་ལ་
ཕབ་པའི་དོན་དེ་ཉིད་བྱིང་རྒོད་ཀྱི་དབང་དུ་མ་སོང་བར་བསྒོམ་དགོས་པ་དང༌།
མཉམ་བཞག་ཏུ་སྟོང་ཉིད་བསྒོམས་ནས་རྗེས་ཐོབ་ཏུ་ཆོས་ཐམས་ཅད་སྒྱུ་མ་ལྟ་
བུར་བལྟ་བར་གསུངས་པ་ལྟར་དུ་བཀོད་པ་ཡིན་ནམ་སྙམ་མོ། །རྩ་ཚིག་འདིར་ཕྱི་
ནང་གི་ཆོས་ཐམས་ཅད་རང་བཞིན་མེད་པར་བསམ་དགོས་ཚུལ་དང་། དེ་ཡང་
སེམས་རྩེ་གཅིག་ཏུ་འཛིན་པ་ཙམ་གྱིས་མི་ཆོག་པར་སོ་སོར་རྟོག་པའི་ཤེས་རབ་
ཀྱིས་དཔྱད་ནས་སྐྱོང་དགོས་པར་གསུངས་པ་ནི་ཇོ་བོ་རྗེའི་དགོངས་པ་ལྟར་མན་
ངག་བླ་ན་མེད་པ་ཡིན་ནོ། །དེ་ཡང་། ཐེག་པ་གསུམ་ཀའི་འཕགས་པ་ཐམས་ཅད་
ཀྱིས་སྟོང་ཉིད་མངོན་སུམ་དུ་རྟོགས་པར་གསུངས་པས་ཐེག་པ་གསུམ་གང་གིས་
ལམ་དུ་འཇུག་ཀྱང་འཕགས་ལམ་ཐོབ་པ་ལ་སྟོང་ཉིད་རྟོགས་ནས་བསྒོམ་དགོས་
པར་འདྲ་ཡང་སྒོམ་ཚུལ་མི་མཚུངས་ཏེ། ཉན་རང་རྣམས་ནི་རང་གཅིག་པུ་འཁོར་
- 237-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བ་ལས་ཐར་པའི་ཆེད་དུ་རང་རྒྱུད་ཀྱི་ཉོན་མོངས་སྤོང་བའི་ཕྱིར་གནས་ལུགས་
རྟོགས་པའི་ལྟ་བ་མདོར་བསྡུས་ཤིག་ལ་ཆིག་སྒྲིལ་དུ་བསྒོམ་ཞིང་དེ་ཡང་རང་རྒྱུད་
ཀྱི་ཉོན་མོངས་མ་ཟད་བར་དུ་བསྒོམས་པས་ཆོག་པར་བྱེད་ལ། ཐེག་པ་ཆེན་པོ་པ་
རྣམས་ནི་སེམས་ཅན་ཐམས་ཅད་འཁོར་བའི་སྡུག་བསྔལ་ལས་སྒྲོལ་བའི་ཕྱིར་
སངས་རྒྱས་ཀྱི་གོ་འཕང་ཐོབ་པར་འདོད་ནས་རྒྱལ་བའི་ཐུགས་ཆོས་སྐུ་སྒྲུབ་པ་ལ་
ཤེས་སྒྲིབ་སྤོང་དགོས་པས། ཤེས་སྒྲིབ་སྤོང་བའི་ཕྱིར་དུ་ཆོས་ཅན་ཉི་ཚེ་བ་ཙམ་
མིན་པར་ཆོས་མཐའ་དག་གི་སྟེང་དུ་རྩ་བ་ཤེས་རབ་ནས་གསུངས་པ་ལྟར་རིགས་
པ་གྲངས་མེད་པས་བདག་མེད་གཏན་ལ་ཕབ་ནས་བསྒོམ་ཞིང་དུས་ཀྱང་བསྐལ་
པ་གྲངས་མེད་གསུམ་ལ་སོགས་པ་ཤིན་ཏུ་ཡུན་རིང་པོར་བསྒོམ་མོ། །དེ་ཡང་
བསོད་ནམས་ཀྱི་ཚོགས་མཐའ་ཡས་མུ་མེད་པས་བརྒྱན་ཏེ་བསྒོམ་དགོས་པས་
ཐེག་པ་དམན་པའི་སྒོམ་ཚུལ་དང་གཏན་ནས་མི་མཚུངས་སོ། །དེ་ལྟར་ཡང་ལྷག་
མཐོང་ཆེན་མོ་ལས། ལྟ་བ་འདི་ཡང་ཉན་རང་རྣམས་རང་གི་ཉོན་མོངས་མ་ཟད་
བར་དུ་བསྒོམ་ཞིང་། ཉོན་མོངས་ཟད་པ་ན་དེ་ཙམ་གྱིས་ཆོག་པར་བཟུང་ནས་དུས་
རིང་པོར་སྒོམ་པར་མི་བྱེད་པས་ཤེས་བྱའི་སྒྲིབ་པ་སྤོང་བར་མི་ནུས་སོ། །བྱང་ཆུབ་
སེམས་དཔའ་རྣམས་ནི་ཉོན་མོངས་ཟད་པ་ཙམ་གྱི་སྒོ་ནས་རང་འཁོར་བ་ལས་
གྲོལ་བ་ཙམ་གྱིས་ཆོག་པར་མི་འཛིན་པར། སེམས་ཅན་ཐམས་ཅད་ཀྱི་དོན་དུ་
སངས་རྒྱས་དོན་དུ་གཉེར་བས་ཤེས་བྱའི་སྒྲིབ་པ་ཟད་ཟད་དུ་བསྒོམས་པས། ཆེས་
དུས་རིང་བ་དང་ཚོགས་མཐའ་ཡས་པས་བརྒྱན་ཏེ་བསྒོམ་པ་ཡིན་ནོ། །དེ་ལྟར་
སྒྲིབ་པ་གཉིས་ཀའི་ས་བོན་དྲུངས་འབྱིན་པའི་གཉེན་པོ་ནི་སྔར་བཤད་པའི་སྟོང་
པ་ཉིད་ཀྱི་ལྟ་བ་ཡིན་མོད་ཀྱང་དུས་རིང་དུ་བསྒོམས་མ་བསྒོམས་ཀྱི་སྒོ་ནས་ཉོན་
- 238 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མོངས་པའི་སྒྲིབ་པ་ཙམ་སྤོང་ནུས་ཀྱི། ཤེས་བྱའི་སྒྲིབ་པ་མི་སྤོང་བ་ནི། དཔེར་ན་
བདག་མེད་པའི་རྟོགས་པ་གཅིག་ཉིད་མཐོང་ སྤང་དང༌ སྒོམ་ སྤང་གཉིས་ཀའི་
གཉེན་པོ་ཡིན་མོད་ཀྱང་། བདག་མེད་མངོན་སུམ་དུ་མཐོང་བ་ཙམ་གྱིས་མཐོང་
སྤང་སྤོང་ནུས་ཀྱི། སྒོམ་སྤང་སྤོང་མི་ནུས་པས་སྒོམ་སྤང་སྤོང་བ་ལ་རིང་དུ་བསྒོམ་
དགོས་པ་དང་འདྲའོ། །དེ་ལྟ་ནའང་ཤེས་སྒྲིབ་སྤོང་བ་ལ་ནི་དུས་རིང་བར་དེ་ཙམ་
ཞིག་བསྒོམས་པས་ཀྱང་སྤོང་བར་མི་ནུས་ཀྱི། སྤྱོད་པ་རླབས་ཆེན་པོ་གཞན་མང་
པོ་ལ་བསླབས་པ་ལ་ཡང་བལྟོས་སོ། །ཤེས་སྒྲིབ་ཀྱི་གཉེན་པོར་བསྒོམ་པ་མེད་
ཅིང་ཉོན་སྒྲིབ་སྤོང་བའི་ཐབས་ཙམ་དུ་བསྒོམ་པས་ཉན་རང་ལ་ཆོས་ཀྱི་བདག་
མེད་རྟོགས་པ་ཡོངས་སུ་རྫོགས་པར་བསྒོམ་པ་མེད་པར་གསུངས་པ་ཡིན་ཏེ།
འཇུག་འགྲེལ་ལས། ཉན་ཐོས་དང་རང་སངས་རྒྱས་རྣམས་ཀྱིས་ཀྱང་རྟེན་ཅིང་
འབྲེལ་བར་འབྱུང་བའི་རྐྱེན་ཉིད་འདི་པ་ཙམ་མཐོང་མོད་ཀྱི། དེ་ལྟ་ན་ཡང་དེ་དག་
ལ་ཆོས་ཀྱི་བདག་མེད་པ་ཡོངས་སུ་རྫོགས་པར་བསྒོམ་པ་མེད་དེ། ཁམས་གསུམ་
ནི་སྤྱོད་པའི་ཉོན་མོངས་པ་སྤོང་བའི་ཐབས་ཤིག་ནི་ཡོད་དོ་ཞེས་གསུངས་སོ། །དེ་
ལྟར་ན་དབུ་མ་པ་ གཞན་གྱིས་ཆོས་ཀྱི་བདག་འཛིན་དུ་བཞེད་པ་སློབ་དཔོན་
འདིས་ཉོན་མོངས་ཅན་གྱི་མ་རིག་པར་བཞེད་པ་དང༌། དེ་ཟད་པར་སྤོང་བའི་ཆོས་
ཀྱི་བདག་མེད་བསྒོམ་པ་ཡོད་ཀྱང་། ཆོས་ཀྱི་བདག་མེད་རྫོགས་པར་བསྒོམ་པ་
མེད་པར་གསུངས་པ་རྣམས་སྔར་དང་སྐབས་འདིར་བཤད་པ་བཞིན་དུ་ཤེས་པར་
གྱིས་ཤིག །ཅེས་གང་གསུངས་པ་ལྟར་རོ། །ལྟ་བ་བསྒོམ་པའི་ཚེ་དེ་ལ་སེམས་རྩེ་
གཅིག་ཏུ་འཛིན་པ་གཅིག་པུས་མི་ཆོག་པར་སོ་སོར་རྟོག་པའི་ཤེས་རབ་ཀྱིས་
དཔྱད་ནས་སྐྱོང་བ་ཤིན་ཏུ་གལ་ཆེ་སྟེ། སོ་སོར་རྟོག་པའི་ཤེས་རབ་ཀྱིས་དཔྱད་
39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས་ངེས་པ་ཤུགས་དྲག་མ་དྲངས་པར་བདག་གཉིས་ལ་བློ་འཕྲོ་བ་བསྡུས་ནས་
ནང་དུ་སེམས་བཟུང་བ་ཙམ་གྱིས་འཁོར་བའི་རྩ་བ་བཟློག་མི་ནུས་ཏེ། བདག་གཉིས་
ལ་བློ་འཕྲོ་བ་བཀག་ནས་ནང་དུ་སེམས་རྩེ་གཅིག་ཏུ་བཟུང་བ་ཙམ་གྱིས་ཉོན་
མོངས་མངོན་གྱུར་རེ་ཞིག་འགོག་ནུས་ཀྱང་ཉོན་མོངས་ཀྱི་ས་བོན་གཏན་ནས་སྤོང་
མི་ནུས་ཏེ། ཏིང་ངེ་འཛིན་རྒྱལ་པོ་ལས། ཏིང་ངེ་འཛིན་དེ་སྒོམ་པར་བྱེད་མོད་ཀྱི། །
དེས་ནི་བདག་ཏུ་འདུ་ཤེས་འཇིག་མི་བྱེད། །དེ་ ཡི་ ཉོན་མོངས་ ཕྱིར་ཞིང་ རབ་
འཁྲུག་ སྟེ། །ལྷག་ སྤྱོད་ འདི་ན་ཏིང་འཛིན་བསྒོམ་པ་བཞིན། །གལ་ཏེ་ཆོས་ལ་
བདག་མེད་སོ་སོར་རྟོག །སོ་སོར་དེ་བརྟགས་གལ་ཏེ་བསྒོམ་པ་ནི། །དེ་ནི་མྱ་ངན་
འདས་ཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེས་ནི་ཞིར་མི་འགྱུར། །ཞེས་
གསུངས་ཤིང་། རྒྱལ་བས་ཐེག་པ་ཆེན་པོའི་ལམ་གྱི་གནད་ཐམས་ཅད་ཕར་ཕྱིན་
དྲུག་ཏུ་བསྡུས་པ་ཡིན་ལ། དེའི་ཚེ་བསམ་གཏན་གཅིག་པུས་མི་ཆོག་པར་ཤེས་
རབ་ཀྱང་དགོས་པར་གསུངས་པ་ནི། སློབ་དཔོན་ཀླུ་སྒྲུབ་ཀྱིས། བསམ་གཏན་
གྱིས་ཞི་བློ་ཡིས་གྲོལ། །ཞེས་སེམས་རྩེ་གཅིག་པའི་ཏིང་ངེ་འཛིན་ཙམ་གྱིས་ཉོན་
མོངས་མངོན་གྱུར་རེ་ཞིག་ཞི་ནུས་ཀྱང་ས་བོན་གཏན་ནས་བཟློག་མི་ནུས་པས་
འཁོར་བའི་རྩ་བ་ཉོན་མོངས་པའི་ས་བོན་ལས་གྲོལ་བ་ལ་ཤེས་རབ་དགོས་པ་
ཤིན་ཏུ་གསལ་བར་གསུངས་སོ། །ལྷག་མཐོང་ཆེན་མོ་ལས་ཀྱང་། གཞན་ཡང་
བདག་གཉིས་སུ་མཚན་མར་བཟུང་བའི་བློས་ཇི་ལྟར་བཟུང་བ་དེ་ཇི་འདྲ་བ་ཞིག་
ཡིན་པ་ དེ་ ལེགས་ པར་ དཔྱད་ནས་རྣམ་པར་དག་པའི་ ལུང་ རིགས་ ཀྱིས་ ཁོས་
བཟུང་བ་ལྟར་མེད་པ་ལ་ངེས་པ་དྲངས་པའི་སྒོ་ནས་འཁྲུལ་པའི་བརྫུན་ཕུགས་
རྡིབ་པ་ཞིག་དགོས་ཀྱི། དེ་འདྲ་བའི་ངེས་པ་ཅི་ཡང་མ་རྙེད་པར་སེམས་བཟུང་བ་
- 240 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཙམ་ནི་དེའི་ཚེ་བདག་གཉིས་ཀྱི་ཡུལ་ལ་མི་འཕྲོ་བ་ཡིན་དུ་ཆུག་ཀྱང་དེ་ཙམ་གྱིས་
བདག་མེད་པའི་དོན་རྟོགས་པ་མ་ཡིན་ཏེ། དེ་ལྟ་ཡིན་ན་གཉིད་མཐུག་པོ་ལོག་པ་
དང་བརྒྱལ་བ་ལ་སོགས་པའི་ཚེ་ཡང་། དེ་དག་ལ་སེམས་འཕྲོ་བ་མེད་པས་དེ་
དག་གིས་ཀྱང་བདག་མེད་རྟོགས་པར་ཧ་ཅང་ཐལ་བར་འགྱུར་རོ། །འདི་ནི་དཔེར་
ན་མཚན་མོ་རྒྱུ་བ་མེད་པའི་བྲག་ཕུག་ཏུ་སྲིན་པོ་ཡོད་དམ་མེད་སྙམ་དུ་འཇིགས་པ་
ན། སྒྲོན་ མེ་ བཏེག་ ནས་ དེར་ འདུག་ མི་ འདུག་ ལེགས་ པར་ རྩད་ བཅད་ ནས་
འཇིགས་པ་དེ་མི་སེལ་བར་སྲིན་པོ་ལ་རྟོག་པ་དེ་འཕྲོར་མ་འཇུག་པར་སེམས་
ཟུངས་ཤིག་ཟེར་བ་དང་འདྲ་བ་ཡིན་ནོ། །ཞེས་གསུངས་སོ། །དེ་ལ་འདི་སྙམ་དུ་
སྤྱིར་སེམས་མི་འཕྲོ་བར་ནང་དུ་རྩེ་གཅིག་ཏུ་བཟུང་བ་ཙམ་གྱིས་འཁོར་བའི་རྩ་བ་
མི་བཟློག་པ་བདེན་ཡང་། གནས་ལུགས་རྟོགས་པའི་ལྟ་བ་རྙེད་ནས་ལྟ་ཐོག་ཏུ་རྩེ་
གཅིག་ཏུ་བཞག་ནས་བསྒོམས་པའི་འཁོར་བའི་རྩ་བ་སྤོང་ནུས་སོ་སྙམ་ན། དེ་
ལྟར་ན་སྟོང་ཉིད་ལ་དམིགས་པའི་ཞི་གནས་ཙམ་གྱིས་འཁོར་བ་ལས་གྲོལ་བར་
འགྱུར་བས་ལྷག་མཐོང་བསྒོམ་མི་དགོས་པར་འགྱུར་ལ། དེ་ལྟར་ན་རྒྱལ་བའི་
བཀའ་དང་ཤིང་རྟ་ཆེན་པོའི་གཞུང་ཐམས་ཅད་ནས་ཞི་ལྷག་ཟུང་འབྲེལ་དུ་བསྒོམ་
དགོས་པར་གསུངས་པ་དང་འགལ་ཞིང་། ཞི་ལྷག་ཟུང་འབྲེལ་གྱི་ཏིང་ངེ་འཛིན་
འདི་མེད་པར་སྦྱོར་ལམ་ཙམ་ཡང་ཐོབ་མི་ནུས་པར་གསུངས་སོ། །སོ་སོར་རྟོག་
པའི་དཔྱད་སྒོམ་ངེས་པར་དགོས་པའི་དོན་ནི། ཚད་མ་རྣམ་འགྲེལ་ལས། ངེས་པ་
དང་ནི་སྒྲོ་འདོགས་ཡི། །གནོད་བྱ་གནོད་བྱེད་ངོ་བོའི་ཕྱིར། །ཞེས་གསུངས་པ་
ལྟར། ལུང་རིགས་དྲི་མ་མེད་པའི་ལམ་ནས་དྲངས་ཏེ་ཡུལ་གྱི་གནས་ཚུལ་ལ་ངེས་
པ་ཇི་ལྟར་ཆེ་བ་ཙམ་གྱིས་ཕྱིན་ཅི་ལོག་ཏུ་རྟོག་པའི་སྒྲོ་འདོགས་ཁེགས་པར་འགྱུར་
- 241-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ། དེ་ཡང་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་རྒྱུ་མཚན་སྒོ་མཐའ་ཡས་
པ་ནས་བསམས་ན་ངེས་པ་ཤུགས་དྲག་པ་དང་། བརྟན་པ་དང་། རྒྱུན་རིང་བ་སྐྱེ་
ལ། ངེས་པ་ཇི་ལྟར་ཆེ་བ་དང༌། རྒྱུན་རིང་བ་དང་། བརྟན་པས་ལོག་རྟོག་ལ་དེ་
ཙམ་དུ་གནོད་ཚབས་ཆེ་ཞིང་མྱུར་དུ་སྤོང་ནུས་པར་འགྱུར་རོ། །སྤྱིར་ཡང་ནང་དུ་
སེམས་རྩེ་གཅིག་ཏུ་ འཛིན་ པའི་སེམས་ གནས་ སྒྲུབ་ པའི་ སྐབས་ མ་ གཏོགས།
བཤེས་གཉེན་བསྟེན་ཚུལ་ནས་བཟུང་ལྷག་མཐོང་གི་བར་ཐམས་ཅད་སོ་སོར་རྟོག་
པའི་དཔྱད་སྒོམ་གྱིས་སྐྱོང་དགོས་པ་ཤ་སྟག་ཡིན་པས་དཔྱད་སྒོམ་གྱི་ཚུལ་འདི་ལ་
གཞན་གྱིས་བསྒྱུར་མི་ནུས་པའི་ངེས་པ་བརྟན་པོ་རྙེད་པ་གནད་ཤིན་ཏུ་ཆེའོ། །
དཔྱད་སྒོམ་ངེས་པར་དགོས་པའི་ཚུལ་དེ་ནི་ཇོ་བོ་རྗེའི་དགོངས་པ་དམ་པ་ཡིན་ཏེ།
པོ་ཏོ་བའི་བེའུ་བུམ་ལས། ཁ་ཅིག་ཐོས་བསམ་དུས་ན་རིགས་པས། །རང་བཞིན་
མེད་པར་གཏན་ལ་ཕབ་ལ། །སྒོམ་དུས་མི་རྟོག་འབའ་ཞིག་བསྒོམ་ཟེར། །དེ་ལྟ་
ན་ནི་འབྲེལ་མེད་སྟོང་ཉིད། །ལོགས་སུ་བསྒོམས་ཕྱིར་གཉེན་པོར་མི་འགྱུར། །དེ་
ལྟ་བས་ན་སྒོམ་དུས་ཉིད་ནའང་། །གཅིག་དང་དུ་བྲལ་རྟེན་འབྲེལ་ལ་སོགས། །
གང་ལ་གོམས་པའི་སོ་སོར་བརྟག་ཅིང་། །ཅུང་ཟད་མི་རྟོག་ཉིད་དུའང་གནས་བྱ། །
དེ་ལྟར་བསྒོམས་ན་ཉོན་མོངས་གཉེན་པོ། །ལྷ་གཅིག་རྗེས་སུ་འབྲང་བར་འདོད་
ཅིང་། །ཕ་རོལ་ཕྱིན་ལུགས་སྤྱོད་པར་འདོད་པས། །ཤེས་རབ་བསྒོམ་པའི་ལུགས་
ནི་དེ་ཡིན། །དེ་ཡང་གང་ཟག་བདག་མེད་གོམས་པས། །དེ་ནས་དེ་ལྟར་རྗེས་སུ་
འཇུག་བྱ། །ཞེས་གསུངས་པ་ལྟར་རོ། །དཔྱད་སྒོམ་མེད་པར་གནས་ལུགས་ལ་རྩེ་
གཅིག་ཏུ་སེམས་བཟུང་བ་ཙམ་གྱིས་ལྷག་མཐོང་གི་སྐྱོང་ཚུལ་དུ་གཏན་ནས་མི་
འགྲོ་བས་དཔྱད་སྒོམ་གྱི་སྐྱོང་ཚུལ་འདི་གནད་ཤིན་ཏུ་ཆེ་བ་ཡིན་ཞེས་རྗེ་བཙུན་
- 242 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
འཇམ་ པའི་ དབྱངས་ ཀྱིས་ རྗེ་ རིན་ པོ་ཆེ་ ལ་ དངོས་ སུ་ གསུངས་ ཤིང༌། ཇི་ ལྟར་
གསུངས་པ་ ལྟར་ ཟིན་བྲིས་སུ་མཛད་པ་ལས། ཐོག་མར་ངེས་འབྱུང་དང་ བྱང་
སེམས་ལ་མྱོང་བ་ཐོན་པ་རེ་ངེས་པར་བྱ་དགོས། དེ་སྐྱེས་པ་དང་དེ་ནས་དགེ་བ་
ཐམས་ཅད་ཐར་པ་དང་ཐམས་ཅད་མཁྱེན་པའི་རྒྱུར་དབང་མེད་དུ་འགྲོ་བས།
དེས་ན་འདི་ལ་སྒོམ་རིན་མི་ཆོག་པར་བྱེད་པ་ནི་ལམ་གྱི་གནད་གཏན་ནས་མ་
ཤེས་པ་ཡིན་གསུངས། དེ་ལྟར་དེ་གཉིས་ཀྱིས་ཐོག་མར་རྒྱུད་སྨིན་པར་བྱས་ནས་
གྲོལ་བ་བྱེད་པ་ནི་ཐོག་མར་མི་རྟོག་པ་ལ་དྲན་ཤེས་བསྟེན་ནས་གནས་པ་བརྟན་
པོ་འོང་བའི་ཞི་གནས་འགྲོ་འཆག་ཉལ་འདུག་གི་སྤྱོད་ལམ་དང་བསྲེ་ཐུབ་པའི་
གནས་པ་བརྟན་པོ་ཞིག་བཙལ་ལ། དེ་ནས་ལྷག་མཐོང་བསྒོམ་དགོས་ཏེ། དེ་ཡང་
སེམས་ཀྱི་གནས་ཆ་ཞིག་མ་རྙེད་པའི་གོང་དུ་ལྷག་མཐོང་བསྒོམས་ཀྱང་འཕྲོ་
དྲགས་པས་མྱོང་བ་མི་ཐོན། །གནས་ཆ་རྙེད་ཀྱང་ཐོས་པ་རྣམ་དག་གི་སྟོབས་ཀྱིས་
བདག་མེད་ལ་ངེས་ཤེས་འདྲོངས་ངེས་ཤིག་མེད་ན་ལྷག་མཐོང་གི་མྱོང་བ་རྣམ་
དག་སྐྱེ་བའི་སྐབས་མེད། དེས་ན་གནས་ཆ་ནམ་རྙེད་པ་དང་དེ་ནས་ལྟ་བ་ལ་མྱོང་
བ་གདོན་ཏེ། དེ་ཡང་འདི་ལྟར་ཡུལ་སྣང་གཞན་ལ་ཡང་རང་བཞིན་མེད་པར་
གཏན་ལ་ཕབ་ནས་བསྒོམས་ན་ཡང་མྱོང་བ་ཐོན་པ་འོང་མོད། འོན་ཀྱང་གནད་དུ་
ཆེ་བ་ནི་དང་པོར་གང་ཟག་གི་བདག་མེད་རྣམ་པ་བདུན་གྱིས་བཙལ་ན་བདག་
མེད་པ་དེ་ལྟ་བུ་ལ་ལེགས་པར་རིགས་པས་གཏན་ལ་ཕབ་ནས་མ་རྙེད་པ་དང་དེ་
ཀའི་ངང་ ལ་དྲན་ཤེས་བསྟེན་ནས་བཞག །ནམ་འཕྲོ་བ་དང་ ཡང་ སྔར་བཞིན་
རིགས་པས་བཙལ་ནས་མ་རྙེད་པ་དང་དེ་ཀའི་ངང་ལ་བཞག་སྟེ། དཔྱོད་པ་འདི་ཧ་
ཅང་མང་དྲགས་ན་འཕྲོ་ཤས་ཆེར་སོང་ནས་མྱོང་བ་མི་ཐོན། དེས་ན་ད་ལྟའི་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གདམས་ངག་པ་རྣམས་འདོད་པ་ལྟར་སེམས་ཅིར་ཡང་མི་རྟོག་པར་བཞག་ནས།
དེ་ནས་ལྟ་བས་གནས་ལུགས་ཅིར་ཡང་ཐ་སྙད་གདགས་ས་མེད་པར་གཏན་ལ་
ཕབ་པ་དང་གཉིས་གཅིག་ཏུ་བསྲེས་ནས་སྐྱོང་ལུགས་ཅི་ཡང་ཡིད་ལ་མི་བྱེད་པར་
འཇོག་པ་འདིས་སེམས་གནས་ཙམ་མ་གཏོགས་པ་ལྷག་མཐོང་ལ་མྱོང་བ་ཐོན་པ་
མི་སྲིད་གསུངས་པས་གནས་པ་རྙེད་ནས་མཚན་ཉིད་ཐེག་པ་ནས་གསུངས་པའི་
དཔྱད་སྒོམ་མ་བྱས་ན་ལྟ་བ་ལ་མྱོང་བ་མི་ཐོན་པས་དཔྱད་སྒོམ་བྱ་དགོས་ཞེས་གང་
གསུངས་པ་ལྟར་རོ། །བློ་སྦྱོང་འདིར་གསུངས་པའི་རྩ་ཚིག་འདི་དག་གི་དོན་ནི་རྗེ་
དགེ་འདུན་གྲུབ་པས་འདི་ལྟར་བཤད་དེ། ཕྱི་རོལ་གྱི་རི་ཁང་ཁྱིམ་སྐྱེས་པ་བུད་
མེད་སོགས་བདེན་པར་སྣང་ཡང་། བདེན་པར་མེད་དེ། དཔེར་ན་རྨི་ལམ་གྱི་རི་
ཁང་ཁྱིམ་ལ་སོགས་པ་བཞིན་ནོ། །ཕྱི་རོལ་གྱི་གཟུང་བ་བདེན་པར་མེད་ཀྱང་།
འཛིན་པ་ཤེས་པ་བདེན་པར་ཡོད་སྙམ་ན། རིག་པའི་གཤིས་ལ་དཔྱད་ན། དེ་ཡང་
བདེན་པར་མེད་དེ། དོན་དམ་པར་མ་སྐྱེས་པའི་ ཕྱིར། བདག་དང་ གཞན་དང་
གཉིས་ཀ་དང་རྒྱུ་མེད་ལས་མི་སྐྱེ་བའི་ཕྱིར། གཟུང་འཛིན་བདེན་པར་མེད་ཀྱང་དེ་
བདེན་མེད་དུ་རྟོགས་པའི་གཉེན་པོ་བདེན་པར་གྲུབ་བོ་སྙམ་ན། དེ་ཡང་བདེན་
པར་མེད་དེ་གཟུང་བ་དང་འཛིན་པ་གཉིས་ཀ་བདེན་མེད་དུ་གྲུབ་ཅིང་། གཟུང་
འཛིན་གང་རུང་དུ་མ་འདུས་པའི་གཉེན་པོ་མེད་པས་སོ། །དེས་ན་དེ་ལྟ་བུའི་
གཉེན་པོ་བདེན་པར་འཛིན་པའི་བློ་ཡང་ རང་སར་གྲོལ་བ་སྟེ་བློས་གསར་དུ་
བདེན་མེད་དུ་བཅོས་པ་མིན་པར་གདོད་མ་ནས་རང་བཞིན་མེད་པའི་དོན་ནོ། །འོ་
ན་ལམ་གྱི་ངོ་བོ་གང་ལ་གཞག་ཅེ་ན། ལམ་གྱི་ངོ་བོ་ཀུན་གཞི་སྟེ། སྟོང་པ་ཉིད་ཀྱི་
ངང་ལ་གཞག་གོ །སྟོང་ཉིད་ལ་ཀུན་གཞིའི་སྒྲས་ སྟོན་པའི་རྒྱུ་མཚན་ཡོད་དེ།
- 244 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འཁོར་འདས་ཀུན་གྱི་གཞི་ཡིན་པའི་ཕྱིར་ཏེ། སྟོང་ཉིད་མ་རྟོགས་ན་འཁོར་བར་སྐྱེ་
བ་དང་། རྟོགས་ན་འཁོར་བ་ལས་གྲོལ་བར་འགྱུར་བའི་ཕྱིར། ཁ་ཅིག །ཚོགས་
དྲུག་ལས་ངོ་བོ་ཐ་དད་པའི་ཀུན་གཞིའི་རྣམ་ཤེས་ཀྱི་ངང་ལ་ལམ་གྱི་ངོ་བོ་འཇོག་
ལ། བདུན་པོ་སེམས་བྱུང་རྟོག་པ་ཡིན་པས་སྤང་། ཞེས་ཟེར་བ་མི་འཐད་དེ། ཀུན་
གཞིའི་རྣམ་ཤེས་ལམ་རང་གི་ངོ་བོར་བསྐྱེད་པ་ཡང་མི་འཐད། ལམ་གྱི་འཛིན་
སྟངས་ཀུན་གཞིའི་ངང་ལ་འཇོག་པའང་མི་འཐད་པའི་ཕྱིར། དང་པོ་གྲུབ་སྟེ།
ཀུན་གཞིའི་རྣམ་ཤེས་འདོད་ནའང་། དེ་ལུང་མ་བསྟན་དུ་ཁས་ལེན་དགོས། ལམ་
གྱི་ངོ་བོ་དགེ་བ་ཡིན་པའི་ཕྱིར། གཉིས་པ་གྲུབ་སྟེ། སྟོང་ཉིད་རྟོགས་པའི་ལམ་གྱི་
འཛིན་སྟངས་ལ་ཀུན་རྫོབ་མི་སྣང་བའི་ཕྱིར་རོ། །ཐུན་མཚམས་སྒྱུ་མའི་སྐྱེས་བུ་
བྱ། །ཞེས་གསུངས་ཏེ། སྟོང་ཉིད་ལ་མཉམ་པར་བཞག་པ་ལས་ལངས་པའི་ཐུན་
མཚམས་སུ། གཟུང་འཛིན་གྱི་ཆོས་ཐམས་ཅད་བདེན་པར་སྣང་བྱུང་བའི་ཚེ། འདི་
རྣམས་བདེན་པར་སྣང་ཡང་བདེན་པར་མེད་པ་སྒྱུ་མ་ལྟ་བུ་རྨི་ལམ་ལྟ་བུ་ཡིན་སྙམ་
དུ་བསྒོམ་ཞེས་བཤད་དོ། །སྟོང་ཉིད་ལ་ཀུན་གཞིའི་སྒྲས་བརྗོད་པ་ནི་མདོ་རྒྱུད་
རྣམས་ནས་མང་དུ་འབྱུང་ཞིང་། ལྷག་པར་མདོ་སྡེ་དགོངས་པ་ངེས་འགྲེལ་ལས།
ཀུན་གཞིའི་རྣམ་ཤེས་ཞེས་གསུངས་པ་དེ་དང་དོན་དགོངས་པ་ཅན་ཡིན་པས།
གང་ལ་དགོངས་ཏེ་གསུངས་པའི་དགོངས་གཞི་ནི་སྟོང་པ་ཉིད་ལ་ཀུན་གཞིའི་
སྒྲས་བརྗོད་པ་ཡིན་པར་སློབ་དཔོན་ཟླ་བ་གྲགས་པས་གསུངས་སོ། །དེ་ལྟར་སྔར་
སྤྱོད་འཇུག་ཤེས་རབ་ལེའུའི་སྟེང་ནས་ལྟ་བ་སྐྱོང་ཚུལ་གྱི་རིགས་པ་མང་དུ་བཤད་
པ་དེ་དག་དང་། བློ་སྦྱོང་རྩ་ཚིག་གི་སྟེང་ནས་བཤད་པ་དེ་དག་ཐམས་ཅད་བློས་
ལྕོགས་ན་ནི་གོང་དུ་བཤད་པ་ལྟར་རིགས་པ་ཇི་ཙམ་མང་བ་ཙམ་གྱིས་ལོག་རྟོག་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བཟློག་པ་དང་ངེས་ཤེས་ཕུལ་ཕྱིན་སྐྱེ་བ་ལ་ཁྱད་ཆེ་ལ། ཡང་དེ་ཙམ་མི་ལྕོགས་པ་
དག་ལ་ཟབ་མོ་དབུ་མའི་ལྟ་བ་ལ་བག་ཆགས་འཇོག་ཕྱིར་སྐྱོང་ཚུལ་མདོར་བསྡུས་
ཤིག་བརྗོད་ན། ལས་དང་པོ་པ་རྣམས་ ཀྱིས་གནད་བཞིའི་སྒོ་ནས་བསམས་ན་
འཆར་སླ་བར་གསུངས་པས་དེའི་ཚུལ་ནི། རང་གི་ཕུང་པོ་ལྔའི་སྟེང་དུ་ང་ང་སྙམ་
དུ་བློས་བཏགས་ཙམ་མིན་པར་རང་ངོས་ནས་གྲུབ་པའི་ང་ཞིག་གི་འཆར་ཚུལ་
ཡོད་པ་དེ་ངོས་ཟིན་པར་བྱ། དེ་ནི་གནད་དང་པོ་དགག་བྱའི་སྣང་ཚུལ་ངེས་པའི་
གནད་དོ། །དེ་ལྟར་དགག་བྱའི་དོན་ལེགས་པར་ངེས་ནས་ངར་འཛིན་ལྷན་སྐྱེས་
ཀྱིས་ང་ཇི་ལྟར་བཟུང་བ་དེ་ལྟར་དུ་གྲུབ་ན། དེ་ལྟ་བུའི་ང་དེ་རིང་གི་ཕུང་པོ་ལྔ་དང་
གཅིག་དང་ཐ་དད་གང་རུང་ལས་འོས་མེད་དེ། ཆོས་གང་དང་གང་ཡང་ཡང་ན་
གཅིག་གི་རྣམ་པར་ཡོད་དགོས། ཡང་ན་དུ་མའི་རྣམ་པར་ཡོད་དགོས། ཡོད་ཚུལ་
དེ་གཉིས་ལས་གཞན་པའི་ཡོད་ཚུལ་ཕུང་གསུམ་པ་གཏན་ནས་མེད་སྙམ་དུ་
བསམ་པ་ནི་གནད་གཉིས་པའོ། །དེ་ལ་ངེས་ཤེས་བརྟན་པོ་རྙེད་པ་ན་ངར་འཛིན་
ལྷན་སྐྱེས་ཀྱིས་ཇི་ལྟར་བཟུང་བ་ལྟར་གྱི་ང་དེ་རང་གི་ཕུང་པོ་ལྔ་དང་གཅིག་ཡིན་
ན་དེ་གཉིས་དབྱེར་མེད་གཅིག་ཏུ་འགྱུར་དགོས་ལ། དེ་ལྟར་ན་ང་དང་ངའི་ཕུང་པོ་
ཞེས་སོ་སོར་འཛིན་མི་རིགས་པ་དང་། ཕུང་པོ་མི་འདྲ་བ་ལྔ་ཡོད་པ་བཞིན་དུ། ང་
ཡང་དུ་མ་ཡོད་དགོས་པ་དང་། ཤེས་རྒྱུད་གཅིག་ལ་ང་གཅིག་ལས་མེད་པ་བཞིན་
དུ་ཕུང་པོ་ལྔ་ཡང་ཆ་མེད་གཅིག་ཏུ་འགྱུར་བས་ཕུང་པོ་ལྔ་ཡོད་པ་མི་འཐད་པ་
དང༌། ཚེ་འདིའི་གཟུགས་ཀྱི་ཕུང་པོ་སྐྱེ་བ་ཕྱི་མར་མི་འགྲོ་བ་བཞིན་དུ་ང་ཡང་སྐྱེ་
བ་ཕྱི་མ་མི་བརྒྱུད་པར་རྒྱུན་ཆད་པར་འགྱུར་བ་ལ་སོགས་པའི་གནོད་པ་མཐའ་
ཡས་པས་ན་དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་མ་གྲུབ་པར་འདུག་
- 246 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སྙམ་དུ་བསམ་པ་ནི་གནད་གསུམ་པའོ། །བློ་དེས་ཇི་ལྟར་བཟུང་བ་ལྟར་གྱི་ང་དེ་
ཕུང་པོ་ལྔ་དང་ཐ་དད་དུ་གྲུབ་ན་ཕུང་པོ་རྣམས་རེ་རེ་ནས་བསལ་བའི་རྗེས་སུ་ང་དེ་
འདི་ཡིན་ཞེས་བསྟན་དུ་ཡོད་དགོས་པ་ལ་དེ་ལྟར་བསྟན་རྒྱུ་རྡུལ་ཙམ་ཡང་མེད་པ་
དང་། ང་མེད་པའི་གཞིར་ངའི་ཕུང་པོ་ལྔ་ཡོད་དགོས་པ་དང་། ང་དང་ངའི་ཕུང་
པོའོ་སྙམ་དུ་ལྟོས་པ་ཅན་དུ་མི་རིགས་པ་དང་། ངའི་ལག་པ་སོགས་ན་བས་ངན་
པར་འཇོག་མི་ནུས་པར་འགྱུར་བ་སོགས་གནོད་པ་མཐའ་ཡས་པས་ན་དེ་ལྟར་
བཟུང་བའི་ང་དེ་ཕུང་པོ་ལྔ་དང་ཐ་དད་དུ་མ་གྲུབ་པར་འདུག་སྙམ་དུ་བསམ་པ་ནི་
གནད་བཞི་པའོ། །དེ་ལྟར་གནད་བཞིའི་དཔྱད་པ་ལ་བརྟེན་ནས་ངར་འཛིན་ལྷན་
སྐྱེས་ཀྱིས་བཟུང་བ་ལྟར་གྱི་ང་མེད་པར་ངེས་པ་ན། ངེས་ཤེས་དེ་ཉིད་ཀྱི་རྒྱུན་བྱིང་
རྒོད་དང༌ བྲལ་བར་རྩེ་གཅིག་ཏུ་བསྐྱང་བར་བྱའོ། །དེ་ ཡང་ངེས་ཤེས་ དེ་ ཉིད་
ཤུགས་ཅུང་ཟད་ཆུང་དུ་སོང་བ་ན་ལས་དང་པོ་པ་རྣམས་ཀྱིས་སྔར་ལྟར་གནད་
བཞིའི་དཔྱད་པ་བྱས་པ་ལ་བརྟེན་ནས་བདེན་མེད་ཀྱི་ངེས་ཤེས་འདྲེན་པར་བྱེད་
ལ། བློ་མཐོ་བ་རྣམས་ཀྱིས་ནི་ངར་འཛིན་ལྷན་སྐྱེས་ལ་ང་ཇི་ལྟར་སྣང་བ་ལྟར་གྲུབ་
མ་གྲུབ་དཔྱད་པ་བྱས་པ་ལ་བརྟེན་ནས་གནད་བཞིའི་དཔྱད་པ་བྱས་པ་དང་འདྲ་
བར་བདེན་མེད་ཀྱི་ངེས་ཤེས་འདྲེན་པས། དེའི་ཚེ་ངེས་ངོར་ང་རང་བཞིན་མེད་
པར་ངེས་པའི་ངེས་ཤེས་དམ་སྦྲེང་ངེ་བ་དང་། སྣང་ངོར་དགག་བྱ་བདེན་གྲུབ་
བཀག་ཙམ་ཀྱི་སྟོང་སང་ངེ་བའི་ཁྱད་པར་གཉིས་ལྡན་དུ་བྱས་ནས་རྩེ་གཅིག་ཏུ་
སྐྱོང་བ་ནི་མཉམ་བཞག་ནམ་མཁའ་ལྟ་བུའི་སྐྱོང་ཚུལ་ ཡིན་གསུངས་སོ། །དེ་
བཞིན་དུ་ཕྱི་ནང་གི་ཆོས་ཐམས་ཅད་ལ་རིགས་པ་དེ་ཁ་སྤོས་ནས་བསྒོམ། མདོར་
ན་ང་དང་ཕུང་པོ་དང་རི་ར་བ་ཁང་ཁྱིམ་ལ་སོགས་པ་འཁོར་འདས་ཀྱི་ཆོས་ཐམས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཅད་རྟོགས་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པ་རྡུལ་ཙམ་
ཡང་མེད་པར་ངེས་པའི་ངེས་ཤེས་དེ་ཉིད་རྩེ་གཅིག་ཏུ་སྐྱོང་བ་མཉམ་བཞག་ནམ་
མཁའ་ལྟ་བུ་དང༌། རྗེས་ཐོབ་ཏུ་ཡུལ་སྣང་ཐམས་ཅད་རྒྱུ་རྐྱེན་ཚོགས་པ་ལ་བརྟེན་
ནས་བྱུང་བའི་བདེན་མེད་བརྫུན་པའི་རང་བཞིན་དུ་ཤེས་པའི་རྗེས་ཐོབ་སྒྱུ་མའི་
རྣལ་འབྱོར་གཉིས་ལེགས་པར་བསྐྱངས་པ་ལ་བརྟེན་ནས་དཔྱད་པ་བྱས་སྟོབས་
ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་མཉམ་བཞག་དེ་
ཉིད་ལྷག་མཐོང་མཚན་ཉིད་པར་འཇོག་པ་ཡིན་གསུངས་ངོ༌། །
གསུམ་པ་འཇུག་ཏུ་ཇི་ལྟར་བྱ་བའི་ཚུལ་ནི་སྔར་བཞིན་ཡིན་ལ། གཉིས་པ་
ཐུན་མཚམས་སུ་ཇི་ལྟར་བྱ་བའི་ཚུལ་ནི། དྲན་ཤེས་དང་ལྡན་པའི་སྒོ་ནས་དབང་
པོའི་སྒོ་སྡོམ་པ་སོགས་སྔར་བཤད་པ་བཞིན་ཡིན་ལ། ཁྱད་པར་རྟེན་འབྱུང་ཟབ་
མོའི་ གནས་ལུགས་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་
ཞིང་། དེའི་ནང་ནས་ཀྱང་སྟོང་པ་དང་རྟེན་འབྱུང་གཅིག་གྲོགས་སུ་གཅིག་འགྲོ་བ་
རྒྱལ་བའི་དགོངས་པ་ཤིང་རྟ་ཆེན་པོ་ཀླུ་སྒྲུབ་ཡབ་སྲས་ཀྱིས་བཀྲལ་བ་ལྟར་ཆེས་
གསལ་བར་སྟོན་པ། རྒྱལ་བ་རང་ཉིད་དངོས་སུ་བྱོན་ཀྱང་དེ་ཕན་ཆད་དུ་གསུང་དུ་
མེད་པ། མགོན་པོ་འཇམ་པའི་དབྱངས་ཀྱི་མན་ངག་ལ་བརྟེན་ནས་གངས་རིའི་
ཁྲོད་འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་དེང་སང་གི་སྐྱེ་བོ་དག་གིས་གོ་
བདེ་བར་ཤིན་ཏུ་གསལ་བར་མཛད་པའི་ལེགས་བཤད་རྩ་འཇུག་གི་རྣམ་བཤད་
ཆེན་མོ་གཉིས་དང་། དྲང་བ་དང་ངེས་པའི་དོན་རྣམ་པར་འབྱེད་པ་ལེགས་བཤད་
སྙིང་པོ་དང་། དེ་དག་ཐམས་ཅད་ཀྱི་སྙིང་པོའི་དོན་ཉམས་སུ་ལེན་ཚུལ་གསལ་
བར་སྟོན་པ་ལྷག་མཐོང་ཆེ་ཆུང་རྣམས་ལ་ཡང་ཡང་བལྟ་ཞིང་། ཐུན་མཚམས་སྒྱུ་
- 248 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མའི་སྐྱེ་བུར་བྱ། །ཞེས་གསུངས་པ་ལྟར། བློ་ལ་གང་ཤར་ཐམས་ཅད་སྣང་ཞིང་
སྟོང་སྟོང་ཞིང་སྣང་བའི་སྣང་སྟོང་གཉིས་ཚོགས་སྒྱུ་མ་ལྟ་བུའི་ཉམས་ལེན་ལ་
སྐབས་ཐམས་ཅད་དུ་བརྩོན་པར་བྱ་ཞིང་། དེ་ཡང་སྙིང་པོ་བསྡུ་བ་ལས། ཕྱི་ནང་
ཆོས་རྣམས་ཐམས་ཅད་ཀུན། །མཚན་མ་ཐམས་ཅད་དང་བྲལ་བའི། །ནམ་མཁའ་
ལྟ་བུར་ཤེས་བྱས་ལ། །དངོས་འཛིན་གདོན་གྱིས་བརླམས་པ་ཡི། །འགྲོ་ཀུན་ཡུལ་
དུ་བྱས་ནས་ནི། །སྡུག་བསྔལ་རྒྱ་མཚོ་སྐེམ་བྱེད་པ། །སྙིང་རྗེ་ཆེན་པོ་སྔོན་འགྲོ་
བས། །བདག་གཞན་དོན་ཀུན་འབྱུང་བ་ཡི། །རིན་ཆེན་བྱང་ཆུབ་སེམས་བསྐྱེད་
བྱ། །ཞེས་གསུངས་པ་ལྟར། གནས་ལུགས་ཟབ་མོ་འདི་ལྟ་བུ་མ་རྟོགས་པའི་མ་
རྒན་སེམས་ཅན་རྣམས་ལ་བྱམས་སྙིང་ རྗེ་ བྱང་ཆུབ་ཀྱི་སེམས་ཤུགས་དྲག་ཏུ་
བསྐྱེད་ ལ། སྤྱོད་ འཇུག་ ལས། དེ་ ལྟར་ སྡུག་ བསྔལ་ མེས་ གདུངས་ལ། །བསོད་
ནམས་སྤྲིན་ལས་ལེགས་བྱུང་བའི། །རང་གི་བདེ་བའི་ཚོགས་ཆར་གྱིས། །ཞི་བྱེད་
པར་བདག་ནམ་ཞིག་འགྱུར། །ནམ་ཞིག་དམིགས་པ་མེད་ཚུལ་དུ། །གུས་པས་
བསོད་ནམས་ཚོགས་བསགས་ཏེ། །དམིགས་པས་ཕུང་བར་གྱུར་རྣམས་ལ། །སྟོང་
པ་ཉིད་ནི་སྟོན་པར་འགྱུར། །ཞེས་གསུངས་པ་ལྟར། བདག་གིས་ནམ་ཞིག་ན་མ་
རྒན་འདི་རྣམས་དངོས་འཛིན་གྱི་གདོན་ལས་ཐར་བར་བྱས་ཏེ་ཐར་པ་བླ་ན་མེད་
པའི་བདེ་བ་ལ་འགོད་པར་ནུས། བདག་གིས་རྟེན་འབྱུང་ཟབ་མོའི་དོན་མངོན་དུ་
བྱས་ལ་མ་རྒན་འདི་དག་ལའང་དོན་དེ་ཉིད་བསྟན་ཏེ་མྱུར་དུ་ཐར་བར་བྱའོ་སྙམ་
དུ་སེམས་བསྐྱེད་ཤུགས་དྲག་ཏུ་བསྒོམ། མདོར་ན་སྣང་སྟོང་སྒྱུ་མ་ལྟ་བུའི་ངང་ནས་
ཐོས་བསམ་སྒོམ་གསུམ་སོགས་ཅི་བྱེད་ཐམས་ཅད་བྱང་ཆུབ་ཀྱི་སེམས་རིན་པོ་ཆེ་
འཕེལ་བའི་ཐབས་སུ་བསྒྱུར་ཅི་ཐུབ་བྱའོ། །གཞན་ཡང་མདོ་སྡེ་ཟབ་མོའི་དབྱངས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱིས་ཀྱང་དྲན་པར་བྱས་ན་ལྟ་བ་ལ་བག་ཆགས་ཐེབས་པ་དང་། སྡིག་སྒྲིབ་མྱུར་དུ་
འདག་པ་དང་། དཀར་ཕྱོགས་ཀྱི་ལྷ་རྣམས་ལ་ཆོས་ཀྱི་སྦྱིན་པ་རྒྱ་ཆེན་པོ་བྱས་པར་
འགྱུར་བར་ཡང་གསུངས་པས། ཏིང་ངེ་འཛིན་རྒྱལ་པོ་ལས། ཇི་ལྟར་སྨིག་རྒྱུ་དྲི་
ཟའི་གྲོང་ཁྱེར་དང་། །སྒྱུ་མ་ཇི་བཞིན་རྨི་ལམ་ཇི་ལྟར་བུར། །མཚན་མ་སྒོམ་པ་ངོ་
བོ་ཉིད་ཀྱིས་སྟོང་། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་
ནམ་མཁའ་དྭངས་པར་ཟླ་ཤར་བ། །དེ་ཡི་གཟུགས་བརྙན་དྲངས་པའི་མཚོར་སྣང་
སྟེ། །ཟླ་བ་ཆུ་ཡི་ནང་དུ་འཕོས་པ་མེད། །ཆོས་ཀུན་མཚན་ཉིད་དེ་འདྲར་ཤེས་པར་
གྱིས། །ཇི་ལྟར་མི་དག་ནགས་རིའི་ཁྲོད་འདུག་ནས། །གླ་ལེན་སྨྲ་དང་རྒོད་དང་ངུ་
བ་ལས། །བྲག་ཆ་ཐོས་ཀྱང་སྣང་བ་མེད་པར་ལྟར། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །གླུ་དང་རོལ་མོ་དེ་བཞིན་དུ་བ་ཡང་། །དེ་ལ་བརྟེན་ནས་
བྲག་ཆ་འབྱུང་མོད་ཀྱི། །སྒྲ་ལ་དབྱངས་དེ་ནམ་ཡང་ཡོད་མ་ཡིན། །ཆོས་རྣམས་
ཐམས་ཅད་དེ་བཞིན་ཤེས་པར་གྱིས། །ཇི་ལྟར་རྨི་ལམ་ན་ཡང་འདོད་བསྟེན་པ། །
སྐྱེས་བུ་སད་པར་གྱུར་ནས་མི་མཐོང་སྟེ། །བྱིས་པ་ཤིན་ཏུ་འདོད་ལ་ཆགས་ཤིང་
ཞེན། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྒྱུ་མ་བྱེད་པ་དག་གིས་
གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བ་
གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་བུ་མོ་
གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་ནས་དགའ་
ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །
ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་ཆུ་ནང་སྣང་། །ཆུ་
ཟླ་སྟོང་པ་གསོག་སྟེ་གཟུང་དུ་མེད། །ཆོས་རྣམས་ཐམས་ཅད་དེ་བཞིན་ཤེས་པར་
- 250 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྐོམ་པས་གདུངས་ཤིང་
འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །ཆོས་རྣམས་ཐམས་ཅད་
དེ་བཞིན་ཤེས་པར་ གྱིས། །སྨིག་ རྒྱུ་ ལ་ ཡང་ ཆུ་ ནི་ ཡོད་མེད་ན། །སེམས་ ཅན་
རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་བར་ཡོངས་མི་ནུས། །
ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ཆུ་ཤིང་རློན་པའི་སྡོང་
པོ་ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །ནད་དང་ཕྱི་རོལ་ཀུན་
ན་སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་དང་།
རྒྱ་ཆེར་རོལ་པ་ལས། འདུ་བྱེད་མི་རྟག་བརྟན་པ་མ་ཡིན་ཏེ། །རྫ་སོ་མ་བཏང་ལྟ་
བུར་འཇིགས་པའི་བདག །གཞན་གྱི་རྫས་ནི་བརྙན་པོ་བྱས་དང་མཚུངས་། །བྱེ་
མའི་གྲོང་ཁྱེར་ལྟ་བུར་རིང་མི་ཐོགས། །འདུ་བྱེད་འདི་དག་འཇིག་པའི་ཆོས་ཅན་
ཏེ། །དབྱར་གྱི་ཞལ་ལ་ཇི་ལྟར་གོགས་པ་བཞིན། །ཆུ་ངོགས་བྱེ་མ་ཡོད་པ་འདྲ་བ་
སྟེ། །རྐྱེན་ལ་རག་ལས་རང་བཞིན་ཉམ་ཆུང་བ། །འདུ་བྱེད་མར་མེ་འོད་འཕྲོ་འདྲ་
བ་སྟེ། །མྱུར་དུ་འབྱུང་ཞིང་འགག་པའི་ཆོས་ཅན་ཡིན། །རླུང་དང་མཚུངས་པར་
རིང་དུ་མི་གནས་ལ། །དབུ་བ་ལྟ་བུར་ཉམ་ཆུང་སྙིང་པོ་མེད། །འདུ་བྱེད་གཡོ་བ་
མེད་ཅིང་ སྟོང་ པ་ སྟེ། །བརྟགས་ན་ཆུ་ཤིང་དག་གི་ཕུང་པོ་འདྲ། །སྒྱུ་མ་ལྟ་བུ་
སེམས་ ནི་ རྨོངས་ པར་ བྱེད། །ལག་ བཅངས་ སྟོང་ པས་ བྱིས་ པ་ འདྲིད་ དང་
མཚུངས། །འདུས་བྱས་གྱུར་པ་ཐམས་ཅད་རྒྱུ་དག་དང༌། །རྐྱེན་རྣམས་ ཀྱིས་ནི་
རབ་ཏུ་འབྱུང་བ་སྟེ། །གཅིག་གིས་གཅིག་རྒྱུ་བྱས་ཏེ་བརྟེན་ནས་འབྱུང་། །བྱིས་
པའི་སྐྱེ་བོས་འདི་འདྲ་དེ་མ་རྟོགས། །དཔེར་ན་གྲེས་མ་མུན་ཛ་བརྟེན་བྱས་ལ། །
རྩོལ་བའི་སྟོབས་ ཀྱིས་ཐག་པར་བསྒྱུར་བ་དང་། །ཟོ་ཆུན་བརྒྱུད་མོ་འཁོར་ ལོ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཅས་པ་ཡང་། །དེ་དག་རེ་རེས་འགྲུབ་པར་འགྱུར་བ་མེད། །དེ་ལྟར་སྲིད་པའི་
ཡན་ལག་ཀུན་གྲུབ་པ། །གཞན་དང་གཞན་ཚོགས་པ་ལ་བརྟེན་ནས་ནི། །དེ་དག་
སོ་ སོ་ རེ་ རེར་ འགྲུབ་ པར་ འགྱུར། །སྔོན་ གྱི་ མཐའ་ དང༌ ཕྱི་ མའི་ མཐའ་ མི་
དམིགས། །ས་བོན་ཡོད་ན་མྱུ་གུ་ཇི་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་
མིན། །དེ་ལས་གཞན་མིན་དེ་ཡང་མ་ཡིན་ཏེ། །དེ་ལྟར་རྟག་མིན་ཆད་མིན་ཆོས་
ཉིད་དོ། །མ་རིག་པ་ཡི་འདུ་བྱེད་རྐྱེན་ཡིན་ཏེ། །འདུ་བྱེད་དེ་ཡང་ཡང་དག་ཉིད་དུ་
མེད། །མ་རིག་པ་དང་འདུ་བྱེད་དེ་དག་ཀྱང་། རང་བཞིན་སྟོང་སྟེ་གཡོ་བ་མེད་པ་
ཡིན། །རྒྱ་ལས་རྒྱ་ཡི་འབུར་ནི་སྣང་མོད་ཀྱི། །རྒྱ་དེ་འཕོས་པར་དམིགས་པའང་
ཡོད་མ་ཡིན། །དེ་ལས་དེ་མེད་གཞན་ལས་མ་ཡིན་ཏེ། །དེ་ལྟར་འདུས་བྱས་རྟག་
མེད་ཆད་པ་མེད། །མིག་དང་གཟུགས་ལ་བརྟེན་པ་བྱས་ནས་སུ། །མིག་གི་རྣམ་
པར་ ཤེས་ པ་ འདིར་ བྱུང་ ཡང་། །མིག་ནི་ གཟུགས་ལ་བརྟེན་ པ་ མ་ ཡིན་ ལ། །
གཟུགས་ཀྱང་མིག་ལ་འཕོ་བ་ཡོད་མ་ཡིན། །འདི་དག་བདག་མེད་མི་སྡུག་ཆོས་
ཅན་ཡང་། །དེ་དག་བདག་དང་སྡུག་པར་བཏགས་པ་སྟེ། །ནོར་པ་ཡང་དག་མ་
ཡིན་བཏགས་ཡིན་ཡང་། དེ་ལས་མིག་གི་རྣམ་པར་ཤེས་པ་འབྱུང་། །རྣམ་པར་
ཤེས་པ་འགགས་ནས་འབྱུང་འགྱུར་ཏེ། །མཁས་པས་སྐྱེ་དང་འཇིག་པར་རྣམ་པར་
མཐོང་། །གང་དུ་མ་སོང་གང་ནས་འོངས་པ་མིན། །རྣལ་འབྱོར་པས་ནི་སྟོང་པ་སྒྱུ་
ལྟར་མཐོང་། །ཞེས་སོ། །དེ་ལྟ་བུའི་མདོ་སྡེ་ཟབ་མོ་རྣམས་ཁ་ཏོན་དུ་བྱས་ཏེ་དོན་
ཡང་ཡང་ཡིད་ལ་བྱས་ན་ཟབ་མོ་དབུ་མའི་ལྟ་བ་ལ་བག་ཆགས་ཐེབས་པར་འགྱུར་
བས་ཁྱད་ཤིན་ཏུ་ཆེ་བར་གསུངས་སོ། །
གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། སྣོད་བཅུད་སྡིག་
- 252 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པས་གང་བའི་ཚེ། །རྐྱེན་ངན་བྱང་ཆུབ་ལམ་དུ་བསྒྱུར། །ཞེས་གསུངས་ཏེ། སྣོད་
ཀྱི་འཇིག་རྟེན་མི་དགེ་བཅུའི་བདག་འབྲས་ཤིན་ཏུ་བདོ་བས་གང་ཞིང་། བཅུད་ཀྱི་
སེམས་ཅན་རྣམས་བསམ་རྒྱུ་ཉོན་མོངས་ལས་མེད་བྱ་རྒྱུ་ལས་ངན་གསོག་པ་ལས་
མེད་དེའི་དབང་གིས་ནག་ཕྱོགས་ལ་དགའ་བའི་ལྷ་ཀླུ་འབྱུང་པོ་རྣམས་མཐུ་སྟོབས་
རྒྱས་ནས། སྤྱིར་ཆོས་བྱེད་ཡོངས་ལ་གནོད་འཚེ་མང་། ཁྱད་པར་དུ་ཐེག་ཆེན་གྱི་
ཆོས་སྒོར་ཞུགས་པ་རྣམས་ལ་སྒོ་སྣ་ཚོགས་ནི་རྐྱེན་ངན་རུ་འཛིངས་པའི་སྐབས་
འདིར་བློ་སྦྱོང་གི་ཆོས་འདི་འདྲ་བ་ཞིག་གི་ཉམས་ལེན་མེད་ན་ཆོས་མཐར་ཕྱིན་པ་
ཤིན་ཏུ་དཀའ་ལ། བློ་སྦྱོང་འདིའི་སྒོ་ནས་འགལ་རྐྱེན་རྣམས་མཐུན་རྐྱེན་དུ་བསྒྱུར།
བར་ཆད་ཐམས་ཅད་གྲོགས་སུ་བསྒྱུར། གནོད་བྱེད་ཐམས་ཅད་རང་ལ་ཆོས་ཀྱི་
བསྐུལ་མ་བྱེད་པའི་དགེ་བའི་བཤེས་གཉེན་ལྟ་བུར་བསམས་ནས་ལམ་དུ་འཁྱེར་
ཤེས་པ་ཞིག་བྱུང་ན་རྐྱེན་ངན་ཐམས་ཅད་བྱང་ཆུབ་བསྒྲུབ་པའི་གྲོགས་སུ་འཆར་
བར་གསུངས་པས། རྐྱེན་ངན་ལམ་དུ་འཁྱེར་བའི་ཉམས་ལེན་ཤེས་པ་ཤིན་ཏུ་
གལ་ཆེའོ། །དེས་ན་རྐྱེན་ངན་གྲོགས་སུ་བསྒྱུར་བ་འདི་ལ་བསམ་པས་བསྒྱུར་བ་
དང༌། སྦྱོར་བས་བསྒྱུར་བ་གཉིས། བསམ་པས་བསྒྱུར་བ་ལ། ཀུན་རྫོབ་སེམས་
བསྐྱེད་ཀྱི་སྒོ་ནས་ལམ་དུ་བསྒྱུར་བ་དང༌། དོན་དམ་སེམས་བསྐྱེད་ ཀྱི་སྒོ་ནས་
བསྒྱུར་བ་ གཉིས། དང་པོ་ནི། ལེ་ལན་ཐམས་ཅད་ གཅིག་ལ་བདའ། །ཀུན་ལ་
བཀའ་དྲིན་ཆེར་བར་བསྒོམ། །ཞེས་གསུངས། དེ་ཡང་སྡུག་བསྔལ་དང་མི་འདོད་
པ་ཅི་བྱུང་ཐམས་ཅད་རང་གི་བདག་འཛིན་འགོང་པོ་འདི་ཁོ་ནས་བྱས་པ་ཡིན་པ་
ལ་དེ་མ་ཤེས་པར། གཞན་ཞིག་གིས་རང་ལ་གནོད་པ་བྱས་པར་གོ་ནས། མི་
འདོད་པ་དང་སྡུག་བསྔལ་ཅི་བྱུང་ཡང་ལེ་ལན་གཞན་ཁོ་ན་ལ་བདའ་བ་འདི་ལེ་
53-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལན་ བདའ་ ས་ ནོར་ བ་ ཡིན་ ཞིང་། ལས་ དང་ འབྲས་ བུའི་ ཚུལ་ ལ་ ངེས་ པ་ མ་
འདྲོངས་པ་ཡིན་ཏེ། རང་ལ་སྡུག་བསྔལ་གང་བྱུང་ཐམས་ཅད་ཚེ་རབས་སྔོན་མའི་
ལས་ཀྱི་འབྲས་བུ་ཁོ་ན་ཡིན་པར་སྔར་ལས་འབྲས་ཀྱི་སྐབས་སུ་རྒྱ་ཆེར་བཤད་
ཟིན་པ་ལྟར་ཡིན་ལ། སྡུག་བསྔལ་དང་མི་འདོད་པ་ཐམས་ཅད་རང་གི་གཅེས་
འཛིན་འགོང་བོ་འདི་ཁོ་ནས་བྱས་པ་ཡིན་པར་སྔར་བདག་གཅེས་འཛིན་གྱི་སྐྱོན་
བསྟན་པའི་སྐབས་སུ་ཞིབ་ཏུ་བཤད་ཟིན་པ་ལྟར་ཡིན་པས། ད་ཕྱིན་ཆད་གཞན་
ལ་ལེ་ལན་མི་བདའ་བར་རང་གི་ལས་དང་གཅེས་འཛིན་འགོང་པོ་གཉིས་ལ་ལེ་
ལན་བདའ་ཞིང་། ལས་ངན་ཐམས་ཅད་གཅེས་འཛིན་འདིས་བསགས་པ་ཡིན་
པས་མཐར་གཏུགས་ན་ལེ་ལན་ཐམས་ཅད་གཅེས་འཛིན་འདི་ཁོ་ན་ལ་བདའ།
རང་ལ་གནོད་པ་བྱེད་པའི་མི་དང་མི་མ་ཡིན་རྣམས་ནི། སྤྱིར་ཐོག་མེད་ནས་དྲིན་
གྱིས་བསྐྱངས་པའི་དྲིན་ཅན་ཤ་སྟག་ཡིན་པ་དང་། ལྷག་པར་བླ་ན་མེད་པའི་བྱང་
ཆུབ་བསྒྲུབ་པ་ཡང་འདི་དག་ཁོ་ན་ལ་རག་ལས་པས་ཡིད་བཞིན་གྱི་ནོར་བུ་ལྟར་
གཅེས་པར་བཟུང་རིགས་ཤིང་རྒྱལ་བ་བཞིན་དུ་གུས་པས་མཆོད་རིགས་པ་ལ།
བདག་གཅེས་འཛིན་འགོང་པོས་བསླུས་ཤིང་བློ་མིག་འཁྲུལ་པའི་རབ་རིབ་ཀྱིས་
བསྒྲིབས་ནས་རང་གི་དྲིན་ཅན་གྱི་མ་ལ་དགྲར་བཟུང་། འདོད་དགུ་འབྱུང་བའི་
ཡིད་བཞིན་གྱི་ནོར་བུ་ལ་ལྟས་ངན་ལྟ་བུར་བཟུང་། བྱང་ཆུབ་བསྒྲུབ་པའི་ཞིང་ས་
དམ་པ་ལ་གནོད་བྱེད་དུ་བཟུང་འདུག་པས། ད་ནི་མ་རྒན་འདི་རྣམས་ཀྱི་དྲིན་དྲན་
ནས་འདི་དག་ལ་གནོད་པའི་བསམ་ པ་སྐད་ཅིག་ཀྱང་མི་བསྐྱེད་ཅིང་ ཕན་པ་
བསྒྲུབ་པར་བྱའོ་སྙམ་དུ་བསམ་ཞིང་། ཡང་གནོད་བྱེད་འདི་རྣམས་བདག་གི་ལས་
ངན་པས་བསྐུལ་ཏེ་བདག་ལ་གནོད་པའི་ལས་འདི་བྱས་པས་རྣམ་སྨིན་གྱིས་ཕྱི་མ་
- 254-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ངན་སོང་དུ་ལྷུང་སྟེ་སྡུག་བསྔལ་མཐའ་མེད་དུ་མྱོང་དགོས་པ་འདི་སྙིང་རེ་རྗེ། དོན་
དུ་ན་འདི་དག་བདག་ལ་གནོད་བྱེད་མ་ཡིན་བདག་འདི་དག་ལ་གནོད་བྱེད་དུ་
སོང་འདུག་པས། ད་ནི་བདག་གིས་འདི་དག་གི་གནོད་པ་ཐམས་ཅད་བསལ་ཞིང་
ཕན་པ་དང་བདེ་བ་མ་ལུས་པ་བསྒྲུབ་པ་བྱའོ་སྙམ་དུ་བསམ་མོ། །དེ་ཡང་སྤྱོད་
འཇུག་ ལས། བདག་ གི་ ལས་ ཀྱིས་ བསྐུལ་ བྱས་ ནས། །བདག་ ལ་ གནོད་ བྱེད་
རྣམས་འབྱུང་སྟེ། །དེ་ཡིས་སེམས་ཅན་དམྱལ་འདོད་ན། །བདག་གིས་དེ་དག་མ་
བརླག་གམ། །འདི་དག་ལ་ནི་བརྟེན་བྱས་ནས། །བཟོད་པས་བདག་སྡིག་མང་དུ་
འབྱང་། །བདག་ ལ་ བརྟེན་ནས་ དེ་ དག་ནི། །ཡུན་ རིང་ སྡུག་ བསྔལ་ དམྱལ་ བ་
འདོད། །བདག་ནི་དེ་ལ་གནོད་བྱེད་ལ། །དེ་དག་བདག་ལ་ཕན་འདོགས་ན། །
ཕྱིན་ཅི་ལོག་ཏུ་ཅི་ཡི་ཕྱིར། །མ་རུང་སེམས་ཁྱོད་ཁྲོ་བར་བྱེད། །གལ་ཏེ་བདག་ལ་
བསམ་པ་ཡིས། །ཡོན་ཏན་ཡོད་ན་དམྱལ་མི་འགྲོ། །གལ་ཏེ་བདག་གིས་བདག་
བསྲུང་ན། །དེ་དག་ལ་འདིར་ཅི་ཞིག་འབྱུང་། །འོན་ཏེ་ལག་ཏུ་གནོད་བྱས་ནས། །
དེ་དག་བསྲུངས་པར་མ་གྱུར་ལ། །བདག་ གི་ སྤྱོད་པའང་ཉམས་པར་འགྱུར། །
ཞེས་གསུངས་པ་ལྟར་རོ། །དེ་ལྟར་བསམས་ནས་གནོད་བྱེད་འདི་དག་གིས་གཙོ་
བྱས་མ་རྒན་སེམས་ཅན་ཐམས་ཅད་ཀྱི་སྡིག་ སྡུག་རྣམས་བདག་ལ་སྨིན་ཞིང་
བདག་གི་བདེ་དགེ་རྣམས་དེ་དག་ལ་སྨིན་པར་གྱུར་ཅིག་སྙམ་དུ་གཏོང་ལེན་དྲག་
ཏུ་བསྒོམ་མོ། ཁྱད་པར་དུ་མིའམ་ཁྱི་ལྟ་བུ་དངོས་སུ་མཐོང་བའི་གནོད་བྱེད་རྣམས་
ལ་དངོས་ སུ་ཕན་ཅི་ཐོགས་ལ་འབད་ཅིང་གང་ ལྟར་ བྱས་ཀྱང་དངོས་ སུ་ ཕན་
གདགས་མ་ནུས་ནའང་། བསམ་པའི་གནོད་བྱེད་འདི་སྡུག་བསྔལ་དང་བྲལ་བདེ་
བ་དང་ལྡན་སྒྲིབ་གཉིས་དག་ནས་སངས་རྒྱས་མྱུར་དུ་ཐོབ་པར་གྱུར་ཅིག་སྙམ་དུ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཞེ་ཐག་པ་ནས་བསམ་ཞིང་ངག་ཏུ་ཨང་བརྗོད་པར་བྱ། ཡང་ད་ཕྱིན་ཆད་བདག་
གིས་དགེ་བ་ཅི་བྱེད་རྣམས་ འདིའི་དོན་དུ་བྱའོ་སྙམ་པའི་ སེམས་བསྐྱེད་ པར་
བྱའོ། །དེ་ལྟར་བསམ་དགོས་པ་ཡང་ཡོན་ཏན་མཐའ་ཡས་པར་བསྟོད་པ་ལས།
བྱེད་པ་མ་གཏོགས་གཞན་གྱིས་འབྲས་བུ་མི་མྱོང་བར་ནི་ཁྱོད་མཁྱེན་ཀྱང་། །འོན་
ཀྱང་ སེམས་ཅན་རྣམས་ ཀྱི་འབྱོར་བ་བསྐྱེད་ སླད་ བསོད་ནམས་གཏེར་རྣམས་
འདིར། ཁྱོད་ལ་ཤེས་རབ་ལ་སོགས་ཡོན་ཏན་གང་རྣམས་རྟག་ཏུ་མངའ་གྱུར་
པ། །དེ་དག་ཁྱོད་ཀྱིས་འགྲོ་བ་དག་གི་དོན་རྣམས་ཉིད་དུ་ཉེ་བར་སྤྱད། །དེ་སླད་
ཁྱོད་ཀྱི་བསོད་ནམས་འབྲས་བུ་གཞན་དུ་མཆིས་པ་མ་ལགས་ལ། །དེ་དག་འགྲོ་
བའི་དོན་སླད་ཡོངས་སུ་བསྔོས་ཀྱང་དོན་མ་མཆིས་མ་ལགས། །ཞེས་གསུངས་
སོ། །ཡང་གནོད་བྱེད་ལྷ་འདྲེའི་རིགས་རྣམས་ལ་ངས་ཐོག་མ་མེད་པ་ནས་ཁྱོད་ཀྱི་
ཤ་ཁྲག་ལ་སོགས་ པ་ ཟོས་ འཐུངས་པས། དེའི་ལན་དུ་བདག་གི་ ཤ་ ཁྲག་ ལ་
སོགས་པ་ཁྱོད་ལ་སྦྱིན་པར་བྱའོ་སྙམ་དུ་བསམས་ལ། གནོད་བྱེད་དེའི་མདུན་དུ་
རང་གི་ལུས་བྲོས་ཁ་ཕྱེ་སྟེ། བདག་གི་ཤ་ཁྲག་རུས་པ་ལ་སོགས་པ་གང་འདོད་པ་
ཁྱོད་ཟོ་ཞིག་སྙམ་དུ་བློས་ལིངས་བསྐྱར་ཞིང་ངག་ཏུ་ཡང་བརྗོད་པར་བྱའོ། །དེ་
ནས་གནོད་བྱེད་དེས་བདག་གི་ཤ་ཟོས་པས་བཀྲེས་སྐོམ་ལ་སོགས་པ་ཞི་ནས་
ལུས་སེམས་ཟག་མེད་ཀྱི་བདེ་བས་གང་། ཞེ་སྡང་གདུག་རྩུབ་ཐམས་ཅད་ཞི་ནས་
སེམས་ཆོས་སྐུའི་ངང་དུ་གྱུར་པར་བསམ་མོ། །དེ་ལྟ་བུའི་ལམ་འཁྱེར་ཤེས་ན་ཤིན་
ཏུ་བསྔགས་ཏེ། དགེ་བའི་བཤེས་གཉེན་སྤྱན་སྔ་བས་ཤ་བོ་བ་ལ་ཁྱེད་བློ་སྦྱོང་བ་
ལ་རྐྱེན་ངན་གྲོགས་སུ་ཤར། སྡུག་བསྔལ་བདེ་བར་མྱོང་བ་ངོ་མཚར་ཆེ། །ཞེས་
གསུངས། དགེ་བའི་བཤེས་གཉེན་གླང་རི་ཐང་པའི་ཞལ་ནས་ཇི་ལྟ་བུའི་ཆོས་ཟབ་
- 256 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
མོ་ཞིག་ཞལ་ཕྱེ་ཡང་སྐྱོན་ཐམས་ཅད་རང་གི་ཡིན་ལ། ཡོན་ཏན་ཐམས་ཅད་ཇོ་བོ་
སེམས་ཅན་ གྱི་ཡིན། དེའི་གནད་ཀས་ཁེ་དང་རྒྱལ་ཁ་གཞན་ལ་བྱིན་ལ། གྱོང་
དང་བུན་ཁ་རང་ལ་བླང་སྙམ་པ་འདི་མིན་པ་གོ་རྒྱུ་གཞན་མ་རྙེད་གསུངས། ཤ་བོ་
བའི་ཞལ་ནས་དེ་ལས་གོ་བ་བླ་ལྷག་ཅིག་བྱུང་ན་སྐྱོན་ཡིན་གསུངས། རྐྱེན་ངན་
དང༌། སྡུག་བསྔལ་ལམ་འཁྱེར་གྱི་གནད་ཁྱད་པར་ཅན་རྒྱལ་བའི་བཀའ་ལས་ཇི་
ལྟར་འབྱུང་བ་ནི། རིན་པོ་ཆེ་ཕུང་པོའི་མདོ་ལས། གལ་ཏེ་དགེ་སློང་དགོན་པ་
འབྲས་བུ་མ་ཐོབ་པ་སོ་སོའི་སྐྱེ་བོའི་དྲུང་དུ་སྡིག་སྦྲུལ་དང་གཅན་གཟན་གཏུམ་པོ་
དག་འོངས་ན་དེས་དེ་ལ་འཇིགས་པ་དང་སྐག་པར་མི་བྱའི། དེས་འདི་སྙམ་དུ་
བདག་ཐོག་མ་ཉིད་ནས་ལུས་དང་སྲོག་བོར་ཏེ་དགོན་པའི་གནས་སུ་འོངས་ཀྱིས།
འདི་ ལ་ བདག་ གིས་ འཇིག་ པར་ མི་ བྱ་ སྐྲག་པར་མི་བྱའི། བྱམས་ པའི་ སེམས་
བསྐྱེད་པར་བྱ། ཞེ་སྡང་རྣམ་པར་སྤོང་བར་བྱ་འཇིགས་པ་སྤང་བར་བྱའོ་སྙམ་དུ་
སེམས་བསྐྱེད་པར་བྱའོ། །གལ་ཏེ་དེ་ལྟར་བྱས་ནས་སྦྲུལ་དང་གཅན་གཟན་དེ་
དག་གིས་སྲོག་གཅོད་ཅིང་ཟ་ན་ཡང་དེས་འདི་སྙམ་དུ་གཅན་གཟན་འདི་དག་ལ་
བདག་གིས་ཟང་ཟིང་ཙམ་གྱིས་ཚིམ་པར་བྱེད་མི་ནུས་ཀྱི། དེ་དག་གིས་བདག་གི་
ཤ་ཟོས་ནས་བདེ་བ་ལ་རེག་པར་གནས་པར་འགྱུར་ལ། བདག་གིས་ཀྱང་སྙིང་པོ་
མེད་པའི་ལུས་འདི་ལས་སྙིང་པོ་བླངས་པར་འགྱུར་བ་ནི་བདག་གིས་རྙེད་པ་
ལེགས་པར་རྙེད་དོ། །ཞེས་དང༌། བརྒྱད་སྟོང་པ་ལས་ཀྱང་ཤཱ་རིའི་བུ་གཞན་ཡང་
བྱང་ཆུབ་སེམས་དཔའ་སེམས་དཔའ་ཆེན་པོ་གཅན་གཟན་གྱི་དགོན་པའི་ནང་དུ་
སོང་ན་དངངས་པར་མི་བྱ་ཀུན་ཏུ་སྐྲག་པར་མི་བྱ་ཀུན་ཏུ་སྐྲག་པ་དང་ལྡན་པར་མི་
བྱའོ། །དེ་ཅིའི་ཕྱིར་ཞེ་ན། འདི་ ལྟར་ དེས་ སེམས་ཅན་ ཐམས་ཅད་ ཀྱི་དོན་དུ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཐམས་ཅད་ཡོངས་སུ་བཏང་བ་ཡིན་ནོ། །དེས་སེམས་འདི་ལྟར་བསྐྱེད་པར་བྱ་སྟེ།
གལ་ཏེ་བདག་གཅན་གཟན་གྱིས་ཟོས་ན་དེ་དག་ལ་འདི་ལྟར་སྦྱིན་པ་དེ་བྱིན་པར་
གྱུར་ པ་དང་བདག་གི་སྦྱིན་པའི་ཕ་རོལ་ཏུ་ཕྱིན་པའང་ཡོངས་སུ་རྫོགས་པར་
འགྱུར་རོ། །བདག་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུའང་ཉེ་
བར་འགྱུར་གྱིས་ཇི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེར་བྱོལ་སོང་གི་སྐྱེ་
གནས་སུ་སོང་བའི་སེམས་ཅན་དེ་དག་ཐམས་ཅད་ནས་ཐམས་ཅད་རྣམ་པ་ཐམས་
ཅད་དུ་ཐམས་ཅད་མི་འབྱུང་ཞིང་ཤེས་པར་མི་འགྱུར་ཏེ་ལྷའི་ཉེ་བར་ལོངས་སྤྱད་
པ་དང་ཡོངས་སུ་ལོངས་སྤྱོད་པ་དང་ལྡན་པར་འགྱུར་བ་དེ་ལྟར་བྱའོ་སྙམ་མོ། །དེ་
བཞིན་དུ་ཆོམ་རྐུན་གྱི་དགོན་པ་དང་། ཆུའི་དགོན་པ་དང་། བཀྲེས་པའི་དགོན་པ་
དང༌། ནད་ཀྱི་དགོན་པ་རྣམས་ལ་ཡང་སྡུག་བསྔལ་བ་དང་འཇིགས་པའི་འདུ་ཤེས་
སྤངས་ཏེ་སྡུག་བསྔལ་དང་རྐྱེན་ངན་པ་དེ་དག་བྱང་ཆུབ་སེམས་རྣམ་པ་གཉིས་ཀྱི་
སྒོ་ནས་ལམ་དུ་འཁྱེར་ཚུལ་རྒྱས་པར་གསུངས་ཤིང་། དེ་ལྟར་ལམ་དུ་སློང་བ་ནི་
ཚོགས་ རྫོགས་ པའི་ཐབས་མཆོག་ཏུ་གསུངས་ཏེ། ཤཱ་རིའི་བུ་ བྱང་ ཆུབ་སེམས་
དཔའ་སེམས་དཔའ་ཆེན་པོ་གང་འཇིག་པ་མི་བཟད་པ་འདི་དག་དང་གཞན་དག་
མཐོང་ཞིང་ཐོས་པ་དང་རྟོགས་པ་དང་རྣམ་པར་ཤེས་པ་དག་ལ་མི་དངངས་ཀུན་ཏུ་
མི་སྐྲག་ཀུན་ཏུ་སྐྲག་པ་དང་ལྡན་པར་མི་འགྱུར་ན། ཤཱ་རིའི་བུ་རིགས་ཀྱི་བུའམ་
རིགས་ཀྱི་བུ་མོ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་འཚང་རྒྱ་བའི་སྐལ་བ་ཡོད་པར་ཤེས་པར་བྱའོ། །ཤཱ་རིའི་བུ་དེ་ལྟར་
བྱང་ཆུབ་སེམས་དཔའ་སེམས་དཔའ་ཆེན་པོས་གོ་ཆ་ཆེན་པོ་བགོས་ཏེ། ཇི་ལྟར་
-258 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
སངས་རྒྱས་པའི་སངས་རྒྱས་ཀྱི་ཞིང་དེར་སེམས་ཅན་ཐམས་ཅད་ཀྱི་ནད་རྣམས་
ཐམས་ཅད་ནས་ཐམས་ཅད་རྣམ་པ་ཐམས་ཅད་དུ་ཐམས་ཅད་མི་འབྱུང་བ་དང་མི་
ཤེས་པར་འགྱུར་བ་དེ་ལྟར་བྱ་ཞིང་དེ་ལྟར་བརྩོན་འགྲུས་བརྟན་པས་བརྩམས་
པར་བྱའོ། །ཇི་ལྟར་དེ་བཞིན་གཤེགས་པས་གསུངས་པ་སྨྲ་བར་འགྱུར་བ་དང་ཇི་
ལྟར་གསུངས་པ་བཞིན་བྱེད་པར་འགྱུར་བ་དེ་ལྟར་བྱ་ཞིང་ཇི་ལྟར་དུས་དེའི་ཚེ་
ཤེས་རབ་ཀྱི་ཕ་རོལ་ཏུ་ཕྱིན་པའང་བདག་ལ་ཡོངས་སུ་རྫོགས་པར་འགྱུར་བ་དེ་
ལྟར་སེམས་ཅན་ཐམས་ཅད་ཀྱི་དོན་དུ་ཤེས་རབ་ཀྱི་ཕརོལ་ཏུ་ཕྱིན་པ་ལ་ཡོངས་སུ་
འདྲིས་པར་བྱའོ། །ཞེས་གསུངས་སོ། །སྡུག་བསྔལ་དང་རྐྱེན་ངན་ལམ་དུ་བསྒྱུར་
ཚུལ་ཆེས་ཞིབ་པར་ནི་ཐུབ་པའི་འཁྲུངས་རབས་རྣམས་ལས་ཤེས་པར་བྱའོ། ། །
གཉིས་པ་དོན་དམ་བྱང་ཆུབ་ཀྱི་སེམས་ཀྱིས་རྐྱེན་ངན་ལམ་དུ་བསྒྱུར་བ་ནི།
འཁྲུལ་ སྣང་ སྐུ་ བཞིར་ བསྒོམ་ པ་ ཡི། །སྟོང་ ཉིད་ བསྲུང་ བ་ བླ་ ན་ མེད། །ཅེས་
གསུངས་ཏེ། རང་ལ་ གནོད་ པ་དང་ སྡུག་བསྔལ་ཅི་བྱུང་ཡང་། འདི་ལྟར་བདེན་
བདེན་ལྟ་བུར་སྣང་བ་ནི་རང་བློ་འཁྲུལ་པའི་དབང་གིས་སྣང་བ་ཡིན་གྱིས། དོན་
དུ་བདེན་པར་གྲུབ་པ་རྡུལ་ཙམ་ཡང་མེད་སྙམ་དུ་སྟོང་པ་ཉིད་དུ་བསྒོམ་མོ། །འདི་
ལ་སྐུ་བཞིར་བྱེད་ཚུལ་ནི། སེམས་ཅན་གྱི་བློ་འཁྲུལ་པ་མ་རིག་པས་ཇི་ལྟར་བཟུང་
བ་ལྟར་མ་གྲུབ་པའི་གཤིས་སྟོང་པ་ཉིད་ངོ་བོ་ཉིད་སྐུ། སྟོང་པ་དེ་ཉིད་རྟེན་འབྲེལ་
སྣ་ཚོགས་སུ་སྣང་བ་སྤྲུལ་པའི་སྐུ། སྟོང་ཉིད་རྟེན་འབྲེལ་དབྱེར་མེད་ལོངས་སྤྱོད་
རྫོགས་སྐུ། དེ་ལྟར་རྟོགས་པའི་ཡེ་ཤེས་ནི་ཆོས་ཀྱི་སྐུ། ཞེས་བློ་སྦྱོང་བརྒྱུད་པའི་བླ་
མ་གོང་མ་མང་པོས་ཐ་སྙད་མཛད་དོ། །དེ་ནི་འདྲ་ཆོས་ཀྱི་སྒོ་ནས་སྐུ་བཞི་རྟགས་
- 259 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་
པ་ཡིན་ཞིང་སྐུ་བཞི་དངོས་མིན་ཀྱང་རྒྱུ་དང་འབྲས་བུའི་ཉམས་ལེན་གྱི་གནད་ལ་
བལྟོས་ཏེ་གོ་རྒྱུ་ཆེན་པོ་ཡོད་པར་གསུངས་ཏེ། ཞིབ་པར་བླ་མ་དམ་པའི་ཞལ་ལས་
ཤེས་པར་བྱའོ། །མདོར་ན་སྣང་བས་སྟོང་བ་མི་འདོར་ཞིང་། སྟོང་པས་སྣང་བ་མི་
འགོག་པར་སྣང་སྟོང་གཉིས་གཅིག་གྲོགས་སུ་གཅིག་འགྲོ་བའི་ཚུལ་ཤེས་དགོས་
པས། ཚུལ་དེ་ནི་མགོན་པོ་འཇམ་པའི་དབྱངས་ཀྱི་མན་ངག་ལ་བརྟེན་ནས་རྒྱལ་
བའི་དགོངས་པ་ཀླུ་སྒྲུབ་ཀྱིས་ཇི་ལྟར་བཀྲལ་བ་ལྟར་གཟིགས་ནས་གངས་རིའི་
ཁྲོད་འདིར་མཐའ་བྲལ་དབུ་མའི་ལམ་བཟང་གསལ་བ་མཛད་པ་རྗེ་བཙུན་ཆོས་
ཀྱི་རྒྱལ་པོ་ཙོང་པ་ཁ་ཆེན་པོའི་མན་ངག་ཁོ་ན་ལ་རག་ལས་སོ། །དེ་ལྟར་ཟབ་མོའི་
ལྟ་བ་ལ་གོམས་པར་བྱས་ན་བསྲུང་བའི་མཆོག་ཡིན་ཏེ། ཡོན་ཏན་རིན་པོ་ཆེ་སྡུད་
པ་ལས། ཤེས་རབ་ཕ་རོལ་ཕྱིན་པ་གང་ལ་མགོན་སྤྱོད་པ། །དེ་ལ་གང་ཞིག་གུས་
བཅས་ འཛིན་ དང་ ཆུབ་ བྱེད་ན། །དེ་ལ་དུག་ དང་ མཚོན་ དང་ མེ་དང༌ ཆུས་མི་
ཚུགས། །བདུད་ དང་བདུད་ ཀྱི་ རིགས་ ཀྱིས་ གླགས་ ཀྱང་ རྙེད་ མི་ འགྱུར། །ཞེས་
དང༌། སློབ་དཔོན་འཕགས་པ་ལྷས། སྟོང་པ་ཉིད་ནི་བསྒོམ་བྱས་ན། །འཆི་བདག་
གིས་ཀྱང་མི་ཚུགས་ཏེ། །བདུད་རྣམས་བྱེ་བ་དག་གིས་ཀྱང་། །གནོད་པར་འགྱུར་
བ་ག་ལ་སྲིད། །ཅེས་གསུངས་སོ། །ཤེར་ཕྱིན་སྒོམ་པ་ལ་ཕྱི་ནང་གི་གནོད་པས་མི་
ཚུགས་པའི་ཚུལ་ཞིབ་པར་ཤེར་ཕྱིན་གྱི་མདོ་སྡེ་རིན་པོ་ཆེ་ཉིད་ལས་གསུངས་ཏེ།
བརྒྱད་ སྟོང་ པ་ ལས། བཅོམ་ ལྡན་ འདས་ ཀྱིས་ བཀའ་ སྩལ་ པ། ལྷའི་ བུ་ དག་
རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
འཛིན་ཏམ་འཆང་ངམ། ཀློག་གམ། ཀུན་ཆུབ་པར་བྱེད་དམ་རབ་ཏུ་འདོན་ན། དེ་
ལ་བདུད་དམ་བདུད་ཀྱི་རིགས་ཀྱི་ལྷ་གླགས་ལྟ་བ་དང་གླགས་འཚོལ་བ་དག་གིས་
- 260 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རླགས་རྙེད་པར་མི་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་དེ་ལ་མིའམ་མི་
མ་ཡིན་པ་གླགས་ལྟ་བ་དང་གྲགས་འཚོལ་བ་རྣམས་ཀྱིས་གླགས་རྙེད་པར་ཡང་མི་
འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་དེ་ཡང་ཡ་ང་བ་མ་སྤངས་པར་འཆི་
བའི་དུས་བྱེད་པར་མི་འགྱུར་རོ། །ལྷའི་བུ་དག་གཞན་ཡང་ལྷའི་བུ་གང་དག་བླ་ན་
མེད་པར་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པ་རྣམས་
དང་ལྷའི་བུ་གང་དག་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་མ་བཟུང་བ་དང་མ་
བཅངས་པ་དང་མ་ཀླགས་པ་དང་ཀུན་ཆུབ་པར་མ་བྱས་པ་དང་རབ་ཏུ་མི་འདོན་
པའི་ལྷའི་བུ་དེ་དག་རིགས་ཀྱི་བུ་དེའི་དྲུང་དུ་འོང་འདོད་པར་འགྱུར་ཏེ། རིགས་ཀྱི་
བུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་པ་དང་འཆང་བ་དང་ཀློག་པ་དང་
ཀུན་ཆུབ་པར་བྱེད་པ་དང་། རབ་ཏུ་འདོན་པ་དེ་ལ་ཉན་པར་འགྱུར་ཏེ། ཐོས་ནས་
ཀྱང་འཛིན་པར་འགྱུར་འཆང་བར་འགྱུར་ཀློག་པར་འགྱུར་ཀུན་ཆུབ་པར་བྱེད་
པར་འགྱུར་ རབ་ཏུ་འདོན་པར་འགྱུར་རོ། །ལྷའི་བུ་དག་གཞན་ཡང་རིགས་ཀྱི་
བུའམ་རིགས་ཀྱི་བུ་མོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་པ་དང་འཆང་བ་
དང་ཀློག་པ་དང་ཀུན་ཆུབ་པར་བྱེད་པ་དང་རབ་ཏུ་འདོན་པ་དེ་དགོན་པར་སོང་
ཡང་རུང་ཤིང་དྲུང་དུ་སོང་ཡང་རུང་ཁྱིམ་སྟོང་དུ་སོང་ཡང་རུང་བླ་གབ་མེད་པར་
སོང་ཡང་རུང་ལམ་དུ་སོང་ཡང་རུང་ལམ་གོལ་བར་སོང་ཡང་རུང་འབྲོག་དགོན་
པར་སོང་ ཡང་ རུང་རྒྱ་མཚོ་ཆེན་པོར་སོང་ཡང་རུང་། དེ་དང་ དེར་ འགྲོ་བའམ་
འཆག་པའམ། འདུག་པའམ་ཉལ་བ་ན་ཡང་རུང་སྟེ། འཇིགས་པར་འགྱུར་པའམ་
རེངས་པར་འགྱུར་བ་ཉིད་མི་འབྱུང་མི་སྐྱེའོ། །ཞེས་གསུངས་ཤིང་། དེ་ནས་རྒྱལ་
པོ་ཆེན་པོ་བཞི་འཁོར་དང་བཅས་པ་དང་ལྷའི་དབང་པོ་བརྒྱ་བྱིན་འཁོར་དང་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བཅས་པ་དང༌། མི་མཇེད་ཀྱི་བདག་པོ་ཚངས་པ་ཆེན་པོ་འཁོར་དང་བཅས་པ་
རྣམས་ཀྱིས་བཅོམ་ལྡན་འདས་ཀྱི་སྤྱན་སྔར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
འདི་ཁ་ཏོན་དུ་བྱེད་པ་དང་། འདིའི་དོན་ཡིད་ལ་སེམས་པ་རྣམས་བདག་ཅག་གིས་
དུས་དང་རྣམ་པ་ཐམས་ཅད་དུ་བསྲུང་བ་དང་། བསྐྱབ་པ་དང་། སྦ་བར་བགྱིའོ། །
ཞེས་དམ་བཅས། དེ་ནས་བཅོམ་ལྡན་འདས་ཀྱིས་ཤེར་ཕྱིན་ཟབ་མོ་འདིའི་དོན་
སེམས་པ་དེ་ལ། མི་མཇེད་ཀྱི་འཇིག་རྟེན་འདིའི་ལྷ་རྣམས་ཀྱིས་བསྲུང་བར་མ་
ཟད། ཕྱོགས་བཅུའི་ཞིང་མུ་མེད་པ་ན་ཡོད་པའི་དཀར་ཕྱོགས་སྐྱོང་བའི་ལྷ་ཐམས་
ཅད་ཀྱིས་ཀྱང་བསྲུང་བར་བྱེད་ཚུལ་སོགས་ ཕན་ཡོན་མཐའ་ཡས་པ་གསུངས་
ནས། ཡང་བཅོམ་ལྡན་འདས་ཀྱིས་བཀའ་སྩལ་པ། ཀོ་ཤི་ཀ་ རིགས་ཀྱི་བུའམ་
རིགས་ཀྱི་བུ་མོ་དེ་དག་ནི་ཡ་ང་བ་མ་སྤངས་པས་འཆི་བའི་དུས་བྱེད་པར་མི་
འགྱུར། དུག་གིས་འཆི་བའི་དུས་བྱེད་པར་མི་འགྱུར། མཚོན་གྱིས་འཆི་བའི་དུས་
བྱེད་པར་མི་འགྱུར། མེས་འཆི་བའི་དུས་བྱེད་པར་མི་འགྱུར། ཆུས་འཆི་བའི་དུས་
བྱེད་པར་མི་འགྱུར། དབྱུག་པས་འཆི་བའི་དུས་བྱེད་པར་མི་འགྱུར། ཕ་རོལ་གྱི་
གནོད་པ་བྱེད་པས་འཆི་བའི་དུས་བྱེད་པར་མི་འགྱུར། དེ་དག་ལ་རྒྱལ་པོའམ་
རྒྱལ་པོའི་བུའམ་རྒྱལ་པོའི་བློན་པོ་ཆེན་པོའམ་རྒྱལ་པོའི་བློན་པོ་དག་གིས་གནོད་
པ་བྱུང་ཞིག་སྐྱེས་ན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དྲན་ཞིང་ཁ་ཏོན་དུ་
བྱེད་པ་དག་ལ་ཕྱིར་མི་སྣང་བར་འགྱུར་རོ། །ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཡང་དང་ཡང་དུ་དྲན་ཞིང་ཁ་ཏོན་བྱེད་པ་དེ་དག་ལ་རྒྱལ་པོའམ་རྒྱལ་པོའི་བུའམ་
རྒྱལ་པོའི་བློན་པོ་ཆེན་པོའམ་རྒྱལ་པོའི་བློན་པོ་དེར་གླགས་ལྟ་བ་དང་། གླགས་
འཚོལ་བ་གང་དག་ཉེ་བར་འོངས་པར་གྱུར་ན་དེ་དག་གིས་གླགས་རྙེད་པར་མི་
-262 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འགྱུར་ཏེ། འདི་ལྟར་ཡང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་བཟུང་བའི་
ཕྱིར་རོ། །དེར་རྒྱལ་པོའམ་རྒྱལ་པོའི་བུའམ་རྒྱལ་པོའི་བློན་པོ་ཆེན་པོའམ་རྒྱལ་
པོའི་བློན་པོ་དག་ཉེ་བར་འོངས་ན་ཡང་དེ་དག་སྨྲ་བར་འདོད་ཅིང་གཏམ་ཟེར་བ་
འདོད་དེ་ཡང་དག་པར་དགའ་བར་བྱའོ་སྙམས་སེམས་པར་འགྱུར་རོ། །དེ་ཅིའི་
ཕྱིར་ཞེ་ན། །ཀོ་ཤི་ཀ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་སེམས་ཅན་ཐམས་
ཅད་ཀྱི་དྲུང་ན་བྱམས་པའི་སེམས་ཀྱིས་བྱམས་པ་ཉེ་བར་བསྒྲུབས་པ་དང་སྙིང་
རྗེའི་སེམས་ཀྱིས་སྙིང་རྗེ་ཉེ་བར་བསྒྲུབས་པས་ཉེ་བར་གནས་པར་འགྱུར་རོ། །
ཞེས་ གསུངས་སོ། །གཞན་ཡང་ གནོད་ བྱེད་འདིས་བདག་ བྱང་ ཆུབ་ཀྱི་སེམས་
གཉིས་སྤྱོད་པའི་བསྐུལ་མ་བྱས་པས་ཀྱང་བཀའ་དྲིན་ཆེ། །བདག་གཉེན་པོ་དང་
བྲལ་ནས་ཉོན་མོངས་པ་སྐྱེས་པ་མ་ཚོར་བ་ལ་འདིས་སྦྲན་པས་བླ་མའམ་སངས་
རྒྱས་ཀྱི་སྤྲུལ་པ་ཡིན་སྙམ་དུ་བསམ། ཡང་མཛེ་ནད་ལ་སོགས་པ་སྡུག་བསྔལ་དྲག་
པོ་བྱུང་ན། སྡུག་བསྔལ་འདི་མེད་ན་བདག་ཚེ་འདིའི་གཤོམ་ར་ལ་སོང་ནས་ཆོས་
མི་དྲན་པར་འདུག་པ་ལ་འདིས་ཆོས་དྲན་དུ་བཅུག་པས་འདི་བླ་མ་དཀོན་མཆོག་
གི་འཕྲིན་ལས་ཡིན་སྙམ་དུ་བསམ། མདོར་ན་བླ་མ་ལ་བརྟེན་ནས་བྱང་ཆུབ་ཀྱི་
སེམས་སྐྱེ་བ་ལྟར། གནོད་བྱེད་དམ་སྡུག་བསྔལ་འདི་དག་ལ་བརྟེན་ནས་བདག་
ལ་བྱང་ཆུབ་ཀྱི་སེམས་གཉིས་སྐྱེ་བར་འདུག་པས་འདི་དག་གིས་གོ་བཅད་སྙམ་དུ་
ཞེ་ཐག་པ་ནས་བསམ་མོ། །དེ་ལྟར་གནོད་བྱེད་ལ་དྲིན་ཆེ་བར་སྒོམ་ཚུལ་དེ་ཡང་
མཚོན་བྱེད་ཙམ་ཡིན་གྱི། སྤྱིར་ན་སེམས་ཅན་ཐམས་ཅད་དྲིན་ཆེ་བར་སྒོམ་ཚུལ་
གོང་དུ་རྒྱས་པར་བཤད་ཟིན་ཅིང་། གཞན་ཡང་སེམས་ཅན་རྣམས་ལ་དམིགས་
ནས་སེམས་རྣམ་པ་བཅུ་དང་འདུ་ཤེས་བཅུ་བསྐྱེད་དགོས་ཚུལ་གསུངས་པ་རྣམས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཤེས་ན་རྒྱལ་སྲས་ཀྱི་སྙིང་སྟོབས་འཕེལ་ཞིང་རྐྱེན་ངན་ལམ་དུ་བསྒྱུར་ཚུལ་ལ་གོ་
བ་རྒྱ་ཆེན་པོར་འགྱུར་བས་ཤེས་པ་གལ་ཆེའོ། །དེ་ཡང་དཀོན་མཆོག་ཏ་ལ་ལའི་
གཟུངས་ལས། ཀྱེ་རྒྱལ་བའི་སྲས་དག་འདི་ལ་ལས་དང་པོ་པའི་བྱང་ཆུབ་སེམས་
དཔའ་ནི་སེམས་ཅན་རྣམས་ལ་ཐོག་མ་ཉིད་དུ་སེམས་རྣམ་པ་བཅུ་བསྐྱེད་དེ། རྣམ་
པ་བཅུ་གང་ཞེ་ན་འདི་ལྟ་སྟེ། ཕན་པའི་སེམས་དང་། བདེ་བའི་སེམས་དང་། བརྩེ་
བའི་ སེམས་ དང༌། མཉེན་ པའི་ སེམས་ དང༌། སྡུག་ པའི་ སེམས་ དང༌། ཕན་
གདགས་པའི་སེམས་དང༌། ཀུན་ཏུ་བསྲུང་བའི་སེམས་དང་། སྙོམས་པའི་སེམས་
དང༌། སློབ་དཔོན་ གྱི་ སེམས་ དང༌། སྟོན་པའི་སེམས་ཏེ། སེམས་རྣམ་པ་བཅུ་པོ་
འདི་དག་བསྐྱེད་དོ་ཞེས་དང་། སྡོང་པོ་བཀོད་པའི་མདོ་ལས། རིགས་ཀྱི་བུ་དེ་
བཞིན་དུ་རྒྱལ་པོ་ཆོས་ཐམས་ཅད་ཀྱི་ང་རོའི་གདུགས་ཀྱི་དཀྱིལ་འཁོར་རབ་ཏུ་
སྒྲོགས་པས། སློང་མོ་བ་དེ་དག་མཐོང་བར་འགྱུར་པའི་མོད་ལ་དགའ་བའི་ཤུགས་
ཆེན་པོ་སྐྱེས་ སོ། །སེམས་ ཀྱི་ དགའ་ བའི་ རོ་ བདེ་ བ་ དང་ ལྡན་ པར་གྱུར་ཏོ། །
སེམས་སྤྲོ་བའི་ཤུགས་རབ་ཏུ་བྱུང་ངོ༌། །ཞེས་བྱ་བ་ནས་སློང་མོ་པ་དེ་དག་ལ་བུ་
གཅིག་པའི་འདུ་ཤེས་བསྐྱེད་པའི་ཕྱིར་རོ། །ཕ་མའི་འདུ་ཤེས་དང་། སྦྱིན་པའི་
གནས་ཀྱི་འདུ་ཤེས་དང༌། དགེ་བའི་བཤེས་གཉེན་གྱི་འདུ་ཤེས་དང་། དཀོན་པའི་
འདུ་ཤེས་དང་། དཀའ་བ་བྱེད་པའི་འདུ་ཤེས་དང་། གཅེས་སྤྲས་བྱེད་པའི་འདུ་
ཤེས་དང༌། ཕན་འདོགས་པ་དམ་པའི་འདུ་ཤེས་དང༌། བྱང་ཆུབ་ཀྱི་ལམ་ཉེ་བར་
སྟོན་པའི་འདུ་ཤེས་དང་། མཁན་པོའི་འདུ་ཤེས་དང་། སྟོན་པའི་འདུ་ཤེས་བསྐྱེད་
དོ། །ཞེས་གསུངས་པ་ལྟར་རོ། །དེ་ལྟར་འདུ་ཤེས་བཅུ་ཚན་གཉིས་བཤད་པ་དེ་
དག་གི་དོན་ཤེས་པ་ཤིན་ཏུ་གལ་ཆེ་བས་མདོ་སྡེ་རིན་པོ་ཆེ་འགྲེལ་པ་དང་བཅས་
- 264 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པ་ཞིབ་ཏུ་བལྟས་ནས་ཤེས་པར་བྱའོ། །ཡང་སྡུག་བསྔལ་ལམ་དུ་སློང་བ་ལ། ཐོག་
མར་སྡུག་བསྔལ་ལ་དམིགས་ནས་མི་འདོད་པའི་བློ་ལྡོག་དགོས་ཏེ། དེ་མ་ལོག་ན་
སྡུག་བསྔལ་གཞིར་བཞག་དེའི་སྟེང་དུ་དེ་ལ་དམིགས་ནས་ཡིད་མི་བདེ་འཕེལ་བ་
འགྱུར། ཡིད་མི་བདེའི་སྡུག་བསྔལ་འཕེལ་བས་འཕྲལ་དུ་ལུས་སེམས་གཉིས་ཀ་
གདུང་ལ། དེས་རྒྱུད་འཁྲུགས་ནས་ཞེ་སྡང་སྐྱེས་པས་ཕྱི་མར་དམྱལ་བར་ལྟུང་བར་
བྱེད། དེས་ན་རྐྱེན་ཅུང་ཟད་རེ་མི་བཟོད་པར་ཡིད་མི་བདེ་བྱེད་པ་ནི་འདི་ཕྱིར་
གཉིས་ཀར་དུ་ཤིན་ཏུ་གནོད་པས། ཚུལ་དེ་ཤེས་པར་བྱས་ལ་དྲན་ཤེས་བསྟེན་
ནས་སྤོང་བ་ལ་འབད་དོ། །དེ་ཡང་སྤྱོད་འཇུག་ལས། གལ་ཏེ་བཅོས་སུ་ཡོད་ན་
ནི། །དེ་ལ་མི་དགའ་ཅི་ཞིག་ཡོད། །གལ་ཏེ་བཅོས་སུ་མེད་ན་ཡང་། །དེ་ལ་མི་
དགའ་བྱས་ཅི་ཕན། །ཞེས་གསུངས་པ་ལྟར། དེ་བཅོས་སུ་ཡོད་ན་ནི་བཅོས་པས་
ཆོག་པས་ཡིད་མི་བདེ་བྱ་དོན་མེད་ལ། བཅོས་སུ་མེད་ན་ནི་ཡིད་མི་བདེ་བྱས་ཀྱང་
ཕན་པ་མེད་པས་བསམ་བཞིན་དུ་རང་ལ་སྡུག་བསྔལ་བསྐྱེད་པར་མི་རིགས་སོ་
སྙམ་དུ་དགག་གོ །ལས་དབང་གིས་བྱུང་བའི་ནད་ཀྱི་ཟུག་གཟེར་ལྟ་བུ་དེ་དངོས་
སུ་བཟློག་མ་ནུས་ཀྱང་ལམ་དུ་འཁྱེར་ཤེས་ན་དེས་ཕན་ཆེན་པོ་སྟེར་བས་དེ་ལ་
དམིགས་ནས་ཡིད་མི་བདེ་བྱ་མི་དགོས་སོ། །སྡུག་བསྔལ་གྱིས་ཇི་ལྟར་ཕན་སྙམ་
ན། སྤྱོད་འཇུག་ལས། གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་
སེལ་ བར་ བྱེད། །འཁོར་ བ་ པ་ ལ་ སྙིང་ རྗེ་ སྐྱེ། །སྡིག་ ལ་ འཛེམ་ ཞིང་ དགེ་ ལ་
དགའ། །ཞེས་གསུངས་པ་ལྟར། སོ་སོར་རྟོག་པའི་ཤེས་རབ་ཀྱིས་དཔྱོད་ཤེས་ན་
ཁམས་གསུམ་འཁོར་བར་སྐྱེས་ཕྱིན་འདི་ལྟ་བུའི་སྡུག་བསྔལ་གྱི་རང་བཞིན་ལས་
མ་འདས་སོ་སྙམ་དུ་འཁོར་བ་ལ་ངེས་འབྱུང་སྐྱེ། དེའི་རྐྱེན་གྱིས་དཀོན་མཆོག་ལ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐྱབས་འགྲོ་ཤུགས་དྲག་འབྱུང་། རང་གི་ང་རྒྱལ་དང་དྲེགས་པ་སེལ། སྡིག་པ་ལ་
འཛེམ་ཞིང་དགེ་བ་བསྒྲུབ་པ་ལ་དགའ་བར་འགྱུར། རང་ཉམས་ལ་དཔགས་ཏེ་
འགྲོ་བ་གཞན་ལ་སྙིང་རྗེ་སྐྱེ། ལྷག་པར་རང་གི་སྡུག་བསྔལ་དེའི་སྟེང་དུ་མ་རྒན་
སེམས་ཅན་ཐམས་ཅད་ཀྱི་སྡུག་བསྔལ་རྣམས་ཀྱང་བླངས་ཏེ་བསྒོམས་པས་བྱང་
སེམས་ཀྱི་སྤྱོད་པ་རླབས་པོ་ཆེར་འགྱུར་བས། བསམ་ཤེས་ན་གནོད་པ་དང་སྡུག་
བསྔལ་ནི་ཕན་བདེ་དཔག་མེད་སྟེར་བའི་ཡིད་བཞིན་གྱི་ནོར་བུ་ལྟ་བུར་འགྱུར་
རོ། །དོན་དེ་ལ་དགོངས་ནས། སྤྱོད་འཇུག་ལས། དེ་བས་ངལ་བས་མ་བསྒྲུབས་
པའི། ཁྱིམ་དུ་ གཏེར་ནི་བྱུང་བ་ལྟར། །བྱང་ཆུབ་སྤྱོད་ པའི་ གྲོགས་གྱུར་ པས། །
བདག་གིས་དགྲ་ལ་དགའ་བར་བྱ། །འདི་དང་བདག་གིས་བསྒྲུབས་པས་ན། །དེ་
ཕྱིར་བཟོད་པའི་འབྲས་བུ་ནི། །འདི་ལ་ཐོག་མར་བདར་འོས་ཏེ། །འདི་ལྟར་དེ་ནི་
བཟོད་ པའི་རྒྱུ། །ཞེས་དང་། སེམས་དཔའ་ཆེན་པོ་གླང་རི་ཐང་པའི་ཞལ་ནས།
རང་བཞིན་ངན་པའི་སེམས་ཅན་ནི། །སྡིག་སྡུག་དྲག་པོས་ནོན་མཐོང་ཚེ། །རིན་
ཆེན་གཏེར་དང་ཕྲད་པ་བཞིན། །རྙེད་པར་དཀའ་བའི་གཅེས་འཛིན་ཤོག །ཅེས་
གསུངས་སོ། །
གཉིས་པ་སྦྱོར་བས་ལམ་དུ་བསྒྱུར་བ་ནི། །སྦྱོར་བ་བཞི་ལྡན་ཐབས་ཀྱི་
མཆོག །ཅེས་གསུངས་ཏེ། སྦྱོར་བ་བཞི་ནི། ཚོགས་གསོག་པའི་སྦྱོར་བ། སྡིག་པ་
སྦྱང་ བའི་ སྦྱོར་བ། གདོན་བགེགས་ལ་གཏོར་མ་སྟེར་བའི་ སྦྱོར་བ། ཆོས་སྐྱོང་
མཆོད་པའི་སྦྱོར་བའོ། ། །
དང་པོ་ཚོགས་གསོག་པའི་སྦྱོར་བ་ནི། སྡུག་བསྔལ་མི་འདོད་ཅིང་བདེ་བ་
འདོད་ན་། བདེ་བའི་རྒྱུ་ཚོགས་སོགས་ཤིག་ཅེས་བསྐུལ་བའི་བརྡ་ཡིན་སྙམ་པ་
- 266 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བྱས་ལ། བླ་མ་དཀོན་མཆོག་གི་མཆོད་པ་དགེ་འདུན་གྱི་བསྙེན་བཀུར་འབྱུང་པོའི་
གཏོར་མ་ལ་སོགས་པ་མདོར་ན་ལུས་ངག་ཡིད་གསུམ་གྱི་སྒོ་ནས་ཚོགས་གསོག་
པ་ལ་འབད་ནས། དཀོན་མཆོག་ལ་སྐྱབས་འགྲོ་དང་། མ་རྒན་སེམས་ཅན་རྣམས་
ལ་ བྱམས་ སྙིང་ རྗེ་ཤུགས་དྲག་ཏུ་བསྒོམ་ ཞིང་། ལྷག་ པར་ ཚོགས་ ཞིང་ གསལ་
བཏབ་ལ་ཡན་ལག་བདུན་པ་དང་མཎྜལ་ཕུལ་ཏེ། བདག་ན་བ་ལེགས་ན་ན་བར་
བྱིན་གྱིས་བརླབ་ཏུ་གསོལ། སོས་ པ་ ལེགས་ན་ སོས་ པར་བྱིན་གྱིས་བརླབ་ཏུ་
གསོལ་ཤི་བ་ལེགས་ན་འཆི་བར་བྱིན་གྱིས་བརླབ་ཏུ་གསོལ། ཞེས་རེ་དོགས་
འགོག་པའི་གསོལ་བ་གདབ་བོ། །
གཉིས་པ་སྡིག་པ་སྦྱོང་བའི་སྦྱོར་བ་ནི་རང་གི་ལུས་སེམས་ལ་ནད་དང་སྡུག་
བསྔལ་བྱུང་བའི་ཚེ། ཁྱོད་ སྡུག་བསྔལ་མི་འདོད་ན་སྡུག་བསྔལ་གྱི་རྒྱུ་སྡིག་པ་
སྤོངས་ཤིག་ཅེས་བསྐུལ་བའི་བརྡ་ཡིན་སྙམ་པ་བྱས་ལ། སྔར་བྱས་ཀྱི་སྡིག་པ་ལ་
འགྱོད་པ་རྣམ་པར་སུན་འབྱིན་པའི་སྟོབས་དང་། ཕྱིན་ཆད་སྲོག་ལ་བབས་ཀྱང་མི་
བྱེད་སྙམ་པ་ཉེས་པ་ལས་ལྡོག་པའི་སྟོབས་དང༌། དཀོན་མཆོག་ལ་སྐྱབས་སུ་འགྲོ་
ཞིང་བྱང་ཆུབ་ཏུ་སེམས་བསྐྱེད་པ་སོགས་རྟེན་གྱི་སྟོབས་དང༌། སྟོང་པ་ཉིད་བསྒོམ་
པ་དང་གཟུངས་སྔགས་ཁྱད་པར་ཅན་ཟློས་པ་ལ་སོགས་པ་གཉེན་པོ་ཀུན་ཏུ་སྤྱོད་
པའི་སྟོབས་ཏེ། སྟོབས་བཞིའི་སྒོ་ནས་སྡིག་པ་དག་པའི་མཚན་མ་མ་བྱུང་བར་དུ་
འབད་དོ། །སྡིག་པ་དག་པའི་མཚན་མ་ནི། རྨི་ལམ་དུ་ཟས་ངན་སྐྱུག་པ་དང་ཞོ་
དང་འོ་མ་འཐུང་བ་དང་རི་ཆེན་པོ་ལ་འཛེག་པ་དང་ཁང་བཟང་དང་གཙུག་ལག་
ཁང་ སོགས་མཐོང་བ་དང་། བླ་མ་དང་དགེ་འདུན་གྱི་སྡེ་མཐོང་བ་དང་། ནམ་
མཁའ་ལ་འཕུར་བ་སོགས་མང་དུ་གསུངས་ཏེ། གཙོ་བོ་ནི་རང་གི་སེམས་རྒྱུད་
-267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔར་ལས་ལས་སུ་རུང་བར་གྱུར་ཏེ་ཉོན་མོངས་ཆུང་དུ་སོང་ཞིང་དད་པ་སོགས་
ཆེར་སོང་ནས་ལས་སྒྲིབ་དག་པའི་རྟགས་ཡང་དག་པ་ཡིན་ནོ། །
གསུམ་ པ་ གདོན་ ལ་ གཏོར་མ་སྟེར་བའི་ སྦྱོར་བ་ནི། གདོན་བགེགས་
རྣམས་ལ་གཏོར་མ་བསྔོས་ཏེ་ཁྱོད་ཀྱིས་བདག་གི་བྱང་ཆུབ་ཀྱི་སེམས་སྤྱོད་པའི་
གྲོགས་བྱས་པས་བཀའ་དྲིན་ཆེ། ད་དུང་སེམས་ཅན་ཐམས་ཅད་ཀྱི་སྡུག་བསྔལ་
བདག་ལ་སྨིན་པར་མཛད་དུ་གསོལ་ཞེས་ཞེ་ཐག་པ་ནས་གསོལ་བ་གདབ་བོ། །
དེ་ ལྟར་ མི་ནུས་ན་གཏོར་མ་བྱིན། བྱམས་ སྙིང་ རྗེ་ བསྒོམས་ལ། ངས་ཁྱོད་ལ་
འཕྲལ་དང་ཡུན་དུ་གང་ཕན་བྱ་ཡིས། དེའི་ཆོས་ཀྱི་བར་ཆད་མ་བྱེད་ཅིག་ཅེས་
བསྒོ་བར་བྱའོ། །སྦྱོར་བ་བཞི་པ་ཆོས་སྐྱོང་ལ་མཆོད་པ་ནི། ཆོས་སྐྱོང་ལ་གཏོར་མ་
ཕུལ་ལ་ཆོས་ཀྱི་འགལ་རྐྱེན་ཞི་བ་དང༌། མཐུན་རྐྱེན་འགྲུབ་པར་གསོལ་བ་གདབ་
བོ། །དེ་ཡང་ཆོས་སྐྱོང་ལ་འཕྲིན་ལས་འཆོལ་བ་འདི་ཤིན་ཏུ་གལ་ཆེ་སྟེ། དེང་སང་
སྙིགས་མ་ལྔ་ལྷག་པར་བདོ་བའི་དུས་སུ་སླེབས་པས་ནག་ཕྱོགས་ལ་དགའ་བ་
རྣམས་སྟོབས་རྒྱས་པའི་མཐུས་ཆོས་བཞིན་སྤྱོད་པ་རྣམས་ལ་གནོད་འཚེ་སྒོ་སྣ་
ཚོགས་ནས་བྱེད་པས། རྒྱལ་བས་བསྔགས་པའི་ཆོས་སྲུང་རྣམས་ལ་མཆོད་གཏོར་
ཕུལ་ནས་འཕྲིན་ལས་ཡང་ཡང་བཅོལ་ན་བར་ཆད་ཐམས་ཅད་ཞི་བར་འགྱུར་
ཞིང་། འདུལ་བ་ལུང་ལས་ཀྱང་། གནོད་སྦྱིན་གྱི་སྡེ་དཔོན་ཆེན་པོ་ལྔས་རྩེན་ལ་
སོགས་པ་རྣམས་དང༌། ཀླུའི་རྒྱལ་པོ་དགའ་བོ་དང་ཉེ་དགའ་ལ་སོགས་པ་རྣམས་
ཀྱི་མིང་ནས་བོས་ཏེ་ཡོན་བསྔོ་བ་བྱས་ན་བར་ཆད་བཟློག་ཅིང་ཆོས་ཀྱི་མཐུན་རྐྱེན་
རྣམས་འགྲུབ་པར་གསུངས་ཤིང་། རྒྱལ་པོ་ཆེན་པོ་བཞི་ལ་སོགས་པ་རྣམས་ཀྱིས་
སྔོན་སྟོན་པའི་སྤྱན་སྔར་རྒྱལ་བའི་བཀའ་དང་མཐུན་པར་ཆོས་ཚུལ་བཞིན་དུ་
- 268 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བསྒྲུབ་པ་རྣམས་བར་ཆད་སེལ་ཞིང་མཐུན་རྐྱེན་བསྒྲུབ་པར་ ཁས་བླངས་དམ་
བཅས་པ་ཡིན་པས་དེ་དག་ལ་འཕྲིན་ལས་བཅོལ་ན་ཁྱད་ཤིན་ཏུ་ཆེའོ། །རྐྱེན་བློ་
བུར་བ་ལམ་དུ་བླང་བ་ནི། འཕྲལ་ལ་གང་ཐུག་སྒོམ་དུ་སྦྱར། །ཞེས་གསུངས་ཏེ།
ནད་དང་གདོན་དང་དགྲ་ལ་སོགས་པ་གློ་བུར་དུ་བྱུང་ནས་སྡུག་བསྔལ་དྲག་པོ་
བྱུང་ན། འཇིག་རྟེན་གྱི་ཁམས་ན་འདི་ལྟ་བུའི་སྡུག་བསྔལ་བྱུང་བ་དཔག་ཏུ་མེད་པ་
ཡོད་པས་དེ་རྣམས་རེ་སྙིང་རྗེ་སྙམ་དུ་བསམས་ལ། དེ་དག་གི་སྡུག་བསྔལ་ཐམས་
ཅད་བདག་ ལ་ འབས་ ཀྱིས་ བསྡུ། ཡང་ གནོད་བྱེད་ འདིས་ བདག་ བྱང་ ཆུབ་ ཀྱི་
སེམས་སྤྱོད་པའི་གྲོགས་བྱས་པས་བླ་མ་ལྟར་བཀའ་དྲིན་ཆེ་སྙམ་དུ་བསམ། ཡང་
གཞན་སྡུག་བསྔལ་བ་མཐོང་ན་ཡང་དེ་མ་ཐག་ཏུ་དེ་དག་གི་སྡུག་བསྔལ་རྣམས་
བདག་ལ་བླང་ཞིང་། རང་ལ་ཉོན་མོངས་དྲག་པོ་སྐྱེས་པའམ་གཞན་ལ་ཉོན་མོངས་
པ་དྲག་པོ་སྐྱེས་པ་མཐོང་ན་ཡང་གཞན་གྱི་ཉོན་མོངས་པ་ཐམས་ཅད་བདག་ལ་
འདུས་པར་གྱུར་ཅིག་སྙམ་དུ་ཞེ་ཐག་པ་ནས་བསམ་མོ། །དེ་ལྟར་སྦྱོར་བ་བཞིའི་
སྒོ་ནས་རྐྱེན་ངན་ལམ་དུ་བསྒྱུར་ཚུལ་དེ་དག་ནི་རྒྱལ་བའི་སྲས་པོ་བཟང་པོ་དཔལ་
གྱིས་ཤིན་ཏུ་གོ་བདེ་བར་གསུངས་འདུག་པ་དེ་ཁོ་ན་བཞིན་བྲིས་པ་ཡིན་ནོ། །
འཕྲལ་ལ་གང་ཐུག་སྒོམ་ལ་སྦྱོར་ཚུལ་མདོར་བསྡུ་ན་རྐྱེན་བཟང་ངན་གང་ཡང་
དགེ་སྦྱོར་གྱི་གྲོགས་སུ་འཁྱེར་བ་ཞིག་དང་། ལྷག་པར་འདིར་ཐུན་མོང་མིན་པའི་
གནད་ནི། མདོ་སྡེ་དཀོན་མཆོག་སྤྲིན་དང༌། སྤྱོད་ཡུལ་ཡོངས་སུ་དག་པའི་མདོ་
ནས་བཤད་པ་བཞིན། སྣང་བ་ཐམས་ཅད་བྱང་ཆུབ་ཀྱི་སེམས་རིན་པོ་ཆེ་འཕེལ་
བའི་རྐྱེན་དུ་བསྒྱུར་བར་བྱེད་པ་ཡིན་ཏེ། དེ་ནི་སྔར་མདོར་བསྡུས་བཤད་ཟིན་
ཅིང་། ཞིབ་པར་ནི་མདོ་སྡེ་རིན་པོ་ཆེ་ཉིད་ལས་ཤེས་པར་བྱའོ། །
59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བཞི་པ་ཚེ་གཅིག་གི་ཉམས་ལེན་དྲིལ་ནས་བསྟན་པ་ལ། ཚེ་གང་གི་ཉམས་
ལེན་དྲིལ་ནས་ བསྟན་ པ་ དང་། འཆི་ ཁའི་ ཉམས་ལེན་གཉིས་ལས། དང་པོ་ནི།
མན་ ངག་ སྙིང་ པོ་ མདོར་ བསྡུས་ པ། །སྟོབས་ལྔ་དག་ དང༌ སྦྱར་ བར་ བྱ། །ཞེས་
གསུངས་ཏེ། སྟོབས་ལྔ་ནི། འཕེན་པའི་སྟོབས། གོམས་པའི་སྟོབས། དཀར་པོ་ས་
བོན་གྱི་སྟོབས། སུན་འབྱིན་པའི་སྟོབས། སྨོན་ལམ་གྱི་སྟོབས་རྣམས་སོ། །དང་པོ་
འཕེན་པའི་སྟོབས་ནི། ཐོ་རེངས་ཀྱི་ཐུན་ལྟ་བུ་ལ་ཡིན་ན་ལངས་མ་ཐག་རིག་པ་
དྭངས་སྙིགས་ཕྱེ་སྟེ། དེང་ནས་བྱང་ཆུབ་སྙིང་པོའི་བར་དང་། ཆེད་དུ་མ་ཤི་ཚུན་
དང་། ལོ་འདི་དང༌། ཟླ་བ་འདི་དང་། ཁྱད་པར་སང་ད་ཙམ་གྱི་བར་དུ། བཅས་
རང་གི་ཉེས་པས་མ་གོས་པའི་ངང་ནས། དགྲ་བོ་བདག་འཛིན་འགོང་པོ་ལ་འབུར་
འཇོམས་བྱས་ཏེ་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་བསྒོམ་པ་ལ་བློའི་
མཐུ་ཅི་ཡོད་ཀྱིས་འབད་པར་བྱའོ་སྙམ་དུ་བློའི་འཕེན་པ་དྲག་པོ་ཡང་ཡང་གཏོང་།
ཐུན་རེའི་མགོར་ཡང་དེ་བཞིན་དུ་འཕེན་པ་གཏོང་། དགེ་འདུན་དང་ལྷན་ཅིག་
འདུ་བ་དང་བསོད་སྙོམས་སུ་འགྲོ་བ་སོགས་ཀྱི་སྐབས་སུའང་། དུས་འདི་ནས་
འདི་ཙམ་གྱི་བར་དང་བྱ་བ་འདི་དང་འདི་བྱེད་པའི་རིང་ལ་བཅས་རང་གི་ཉེས་
པས་མ་གོས་པའི་ངང་ནས་བདག་འཛིན་འགོང་པོ་ལ་འབུར་འཇོམས་བྱེད་ཅིང་།
བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཀྱི་ཉམས་ལེན་ལ་བརྩོན་པར་བྱའོ་
སྙམ་དུ་འཕེན་པ་ཤུགས་དྲག་གཏོང་ངོ༌། །དེ་ནི་གནད་ཤིན་ཏུ་ཆེ་སྟེ། སྤྱིར་ཆོས་
ཐམས་ཅད་སེམས་ཀྱི་འཕྲུལ་ཤ་སྟག་ཡིན་ཅིང་
། ལྷག་པར་བྱ་བ་གང་བྱེད་ཀྱང་
ཀུན་སློང་གི་བསམ་པ་བཅོས་པ་འདི་ཤིན་ཏུ་ཆེ་ཚུལ་སྔར་ཡང་མང་དུ་བཤད་ཟིན་
ཅིང་། མདོ་ སྡེ་ དཀོན་ མཆོག་ བརྩེགས་ པ་ ལས། ཆོས་རྣམས་ ཐམས་ཅད་ རྐྱེན་
- 270 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བཞིན་ཏེ། །འདུན་པའི་རྩ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །
དེ་འདྲའི་འབྲས་ བུ་ ཐོབ་ པར་ འགྱུར། །ཞེས་དང༌། སྤྱོད་འཇུག་ལས། དགེ་བའི་
ཕྱོགས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །དེའི་ཡང་རྩ་བ་
རྟག་ཏུ་ནི། །རྣམ་སྨིན་འབྲས་བུ་བསྒོམས་པས་སོ། །ཞེས་དང་། སེམས་ཀྱི་གླང་པོ་
ཡན་བཏང་བས། །མནར་མེད་གནོད་པ་བྱེད་པར་ལྟར། །གླང་ཆེན་མ་དུལ་མྱོས་
པ་ཡིས། །འདི་ན་དེ་འདྲའི་གནོད་མི་བྱེད། །ཀུན་ནས་དྲན་པའི་ཐག་པ་ཡིས། །
སེམས་ ཀྱི་ གླང་ཆེན་ དམ་བཏགས་ན། །འཇིགས་ པ་ ཐམས་ ཅད་ མེད་ འགྱུར་
ཞིང་། །དགེ་བ་ཐམས་ཅད་ལག་ཏུ་འོང་། །ཞེས་དང༌། ལུང་ལས། ཆོས་ཀྱི་སྔོན་དུ་
ཡིད་འགྲོ་སྟེ། །ཡིད་མགྱོགས་ཡིད་ནི་གཙོ་བོ་ཡིན། །ཇི་ལྟར་ཡིད་རབ་གདུག་པ་
ཡིས། །སྨྲས་སམ་ཡང་ན་ བྱས་ཀྱང་རུང་། །དེ་ཡིས་དེ་ནི་སྡུག་བསྔལ་འཐོབ། །
འཁོར་ལོས་མགོ་བོ་བཅད་པ་བཞིན། །ཇི་ལྟར་ཡིད་རབ་དང་བ་ཡིས། །སྨྲས་སམ་
ཡང་ན་བྱས་ཀྱང་རུང་། །དེ་ཡིས་དེ་ནི་བདེ་བ་འཐོབ། །གྲིབ་མ་རྗེས་སུ་འབྲང་བ་
བཞིན། །ཞེས་གསུངས་སོ། །གོམས་པའི་སྟོབས་ནི། བྱང་ཆུབ་ཀྱི་སེམས་རིན་པོ་
ཆེ་རྣམ་པ་གཉིས་ཐུན་དངོས་གཞི་དང་ཐུན་མཚམས་ཐམས་ཅད་དུ་སྦྱོང་བའོ། །
དཀར་པོ་ས་བོན་གྱི་སྟོབས་ནི། བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་བསྐྱེད་པ་
དང་། སྐྱེས་པ་འཕེལ་བའི་ཕྱིར་ཚོགས་སྒོ་སྣ་ཚོགས་ནས་གསོག་ཅིང་། སྡིག་སྒྲིབ་
སྒོ་དུ་མ་ནས་སྦྱོང་བའོ། །སུན་འབྱིན་པའི་སྟོབས་ནི། བདག་གཅེས་འཛིན་གྱི་རྣམ་
རྟོག་འདིས་སྔར་ཡང་སྡུག་ཏུ་བཅུག །ད་དུང་འདི་དང་མ་བྲལ་ན་བདེར་མི་སྟེར་བ་
འདུག་ཅིང་། ད་ལྟ་ཡང་བདག་གིས་ལུས་འདི་ལ་གཅེས་པར་བཟུང་བས་སྡུག་
བསྔལ་བར་འདུག་པས་བརྟགས་ན་ལུས་སེམས་གང་ལ་ཡང་བདག་ཏུ་བཟུང་རྒྱུ་
271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མི་འདུག་པ་ལ། གནས་ཚུལ་དེ་མ་རིག་པར་རྨོངས་ནས་བདག་གཅེས་འཛིན་གྱི་
དབང་དུ་སོང་སྟེ་ཐོག་མེད་ནས་ད་བར་ ཕུང་བར་འདུག །ད་ནི་གཅེས་འཛིན་
འདིའི་དབང་དུ་སྐད་ཅིག་ཀྱང་མི་གཏོང་སྙམ་དུ་འདུན་པ་ཤུགས་དྲག་ཏུ་བྱའོ། །
འདིའི་སྐབས་སུ་རྗེ་དགེ་འདུན་གྲུབ་ཀྱི་ཞལ་ནས་རང་གཅེས་པར་འཛིན་པ་འདིས་
ཐོག་མ་མེད་པ་ནས་སྡུག་བསྔལ་དཔག་ཏུ་མེད་པ་མྱོང་དུ་བཅུག །ད་དུང་ཡང་འདི་
མ་སྤངས་ན་ སྡུག་བསྔལ་དཔག་ཏུ་མེད་པ་མྱོང་བར་འགྱུར། ད་ལྟར་གྱི་གནས་
སྐབས་སུ་ཡང་། མཁས་པ་བཙུན་པ་སྒོམ་བཟང་བ་ཐོས་རྒྱ་ཆེ་བ་སྒྲུབ་པ་རེམ་པ་
ཐམས་ཅད་ཀྱང་ཉོན་མོངས་པའི་གྲོགས་བྱས་ནས། མཐོ་བ་ལ་ཕྲག་དོག་དམའ་
བ་ལ་བརྙས་པ་མཉམ་པ་ལ་འགྲན་སེམས་བྱེད་པ་ཐམས་ཅད་ཀྱང་རང་གཅེས་
པར་འཛིན་པས་ལན། ཆོས་ཇི་ཙམ་བྱས་ཀྱང་ཐར་པ་ལ་ཉེ་རུ་མ་སོང་བ་ཡང་དེས་
ལན། གཞན་ལས་རང་མགོ་གང་གིས་མཐོ་བ་དང་དཀྱུས་གང་གིས་རིང་བ་དང་
གཞན་དེ་ལས་བཟློག་པར་འཛིན་པ་ཡང་དེས་ལན། གང་དུ་ཕྱིན་ཀྱང་མི་གྲིམས་
པ་དང་སུ་དང་འགྲོགས་ཀྱང་འཁོན་དང་རྩོད་པ་འབྱུང་བ་ཡང་དེས་ལན་པ་ཡིན་
པས་དེ་སྤང་བར་བྱའོ་སྙམ་དུ་སེམས་སོ་གསུངས། སྨོན་ལམ་གྱི་སྟོབས་ནི། དགེ་
སྦྱོར་ཐམས་ཅད་ཀྱི་གཤམ་དུ་སྤྱིར་བསྔོ་སྨོན་གྱིས་རྒྱས་འདེབས་ཤུགས་དྲག་དང་།
ལྷག་པར་ཚེ་འདི་དང༌། འཆི་ཁ་དང་། བར་དོ་དང་
། སྐྱེ་བ་ཕྱི་མ་དང་། དེའི་ཡང་
ཕྱི་མ་ཕན་ཆད་ཀྱི་ཚེ་རབས་ཐམས་ཅད་དུ་བྱང་ཆུབ་ཀྱི་སེམས་རྣམ་པ་གཉིས་མི་
ཉམས་ཤིང་མངོན་དུ་འགྱུར་བ་དང་། འགལ་རྐྱེན་བར་ཆད་ཅི་བྱུང་ཡང་བྱང་ཆུབ་
ཀྱི་སེམས་རྣམ་པ་གཉིས་འབྱོངས་པའི་གྲོགས་སུ་འགྱུར་བ་དང་། ཆོས་འདི་སྟོན་
པའི་ཐེག་པ་ཆེན་པོའི་དགེ་བའི་བཤེས་གཉེན་དང་མཇལ་བར་གྱུར་ཅིག་ཅེས་
- 272 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སྨོན་ལམ་གདབ་ཅིང་། བླ་མ་དཀོན་མཆོག་དང་མཁའ་འགྲོ་ཆོས་སྐྱོང་ལ་མཆོད་
པ་དང་གཏོར་མ་ཕུལ་ནས་དེ་ལྟར་དུ་འགྱུར་བར་མཛད་དུ་གསོལ་ཞེས་གསོལ་བ་
ཤུགས་དྲག་གདབ་བོ། །སྟོབས་ལྔ་པོ་འདིའི་ཉམས་ལེན་ཤིན་ཏུ་གོ་བདེ་ཞིང་དོན་
གྱི་གནད་ཚང་བ་ རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་གསུངས་པ་ནི།
འཕེན་པའི་སྟོབས་དང་དཀར་པོ་ས་བོན་སྟོབས། །རྣམ་པར་སུན་འབྱིན་སྟོབས་
དང༌ སྨོན་ ལམ་ སྟོབས། །གོམས་ པའི་ སྟོབས་ ཏེ་ འདིར་ བསྟན་ སྟོབས་ ལྔ་ པོ། །
ཉམས་ལེན་སྙིང་པོར་དྲིལ་བའི་སྟོབས་ལྔ་ཡིན། །དང་པོ་སྤྱིར་གྱི་དེང་ནས་བྱང་
ཆུབ་བར། །ཆེད་དུ་ཇི་སྲིད་འཚོ་དང་ལོ་ཟླ་འདི། ཁྱད་པར་དེ་རིང་ཉིན་ཞག་ཕྲུགས་
འདི་ལ། །བདག་འཛིན་གདོན་གྱིས་དྲངས་པའི་ཉོན་མོངས་དང་། །ཉེ་བའི་ཉོན་
མོངས་སྐྱེ་བའི་སྐབས་བཅོམ་སྟེ། །བྱང་ཆུབ་སེམས་གཉིས་སྐྱེད་ཅིང་གནས་པ་
དང་། །འཕེལ་བའི་ཉམས་ལེན་ལུས་ངག་ཡིད་གསུམ་གྱིས། །བསྟེན་ སྙམ་ཡང་
ཡང་འཕེན་པ་གཏོང་བ་ཡིན། །བྱང་ཆུབ་སེམས་གཉིས་མ་སྐྱེས་བསྐྱེད་པ་དང་། །
སྐྱེས་ཟིན་གནས་དང་གོང་དུ་སྤེལ་བའི་ཕྱིར། །ཚོགས་གཉིས་བསག་ཅིང་སྡིག་
སྒྲིབ་སྦྱོང་བ་ལ། །བརྩོན་པར་བྱེད་པ་དཀར་པོ་ས་བོན་སྟོབས། །རང་ཉིད་གཅེས་
པར་ འཛིན་ པའི་གཅོང་ནད་ ཀྱིས། །དྲངས་པའི་ཉོན་མོངས་དུག་གསུམ་མཚང་
རིག་སྟེ། །དཔེ་བྲལ་དགྲ་ཡི་གཙོ་བོར་བཟུང་བྱས་ནས། །འབུར་འཇོམས་བྱེད་ལ་
རྣམ་པར་སུན་འབྱིན་སྟོབས། །དུས་གསུམ་རྣམ་དཀར་ཕུང་པོ་ཐམས་ཅད་ཀྱང་། །
རང་གཞན་རྒྱུད་ལ་སེམས་མཆོག་རིན་པོ་ཆེ། །སྐྱེ་དང་གནས་དང་འཕེལ་རྒྱུར་
གྱུར་ཅིག་ཅེས། །ཤུགས་དྲག་ཡང་ཡང་སྨོན་པ་སྨོན་ལམ་སྟོབས། །བརྒྱུད་པའི་ཆུ་
བོ་གསུམ་འདྲེས་གདམས་པ་ལས། །བྱུང་བའི་བྱང་ཆུབ་སེམས་གཉིས་སྦྱོང་ཚུལ་
-273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྱི། །གནད་རྣམས་ཡོངས་རྫོགས་གནས་སྐབས་ཐམས་ཅད་དུ། །སྒོམ་པར་བྱེད་
པ་ལྔ་ པ་ གོམས་ པའི་ སྟོབས། །ཞེས་སོ། །གཉིས་ པ་ འཆི་ ཁའི་ ཉམས་ལེན་ནི།
ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་སྤྱོད་ལམ་གཅེས། །
ཞེས་གསུངས་ཏེ། བློ་སྦྱོང་འདི་སྒོམ་པ་པོ་དེ་འཆི་བ་ལ་ཉེ་བའི་ཚེ་ན་བློ་སྦྱོང་འདིའི་
སྒོ་ནས་འཕོ་ཐུབ་པ་ཞིག་དགོས་སོ། །དེ་ཡང་རང་གིས་ཚེ་ཧྲིལ་པོ་གང་ལ་ཉམས་
ལེན་བྱས་པའི་ཆོས་དེས་འཆི་ཁར་དྲངས་པ་ཞིག་དགོས་ཀྱི། དེ་ལྟ་མིན་པར་འཆི་
ཁར་ཉམས་ལེན་ལོགས་པ་གཞན་ཞིག་ལ་རེས་ན་དེའི་ཚེ་ཉམས་སུ་བླང་བར་མི་
ནུས་ཏེ། ད་ལྟ་ཡུན་བསྲིངས་ནས་བསྒོམ་ཡང་རྒྱུད་ལ་སྐྱེ་དཀའ་བ་འདི་འདྲ་ན།
འཆི་ཁའི་གནས་སྐབས་དེ་འདྲའི་ཚེ་སྔར་གང་ཡང་མ་གོམས་པའི་ཡོན་ཏན་ཁྱད་
པར་ཅན་ཞིག་རྒྱུད་ལ་འཆར་བའི་གནས་མེད་དོ། །དགེ་བའི་བཤེས་གཉེན་སྟོད་
ལུང་བས་གླང་རི་ཐང་པ་ལ། རང་རེ་དེ་རིང་སང་ལྟ་བུ་འགྲོངས་ན་ཇི་ལྟར་མཛད་
ཞུས་པར་བདག་ད་ལྟ་རང་འཆི་ཡང་བློ་སྐྱེད་འདོན་རྒྱུ་སྤུ་ཙམ་ཡང་མེད་གསུངས་
པ་ལྟ་བུ་ཞིག་ཡོང་བའི་སྨོན་ལམ་གདབ་བོ། །དེས་ན་འཆི་ཁར་སྟོབས་ལྔའི་ཉམས་
ལེན་བྱ་ཚུལ་ལ། དང་པོ་དཀར་པོ་ས་བོན་གྱི་ལག་ལེན་ནི། ཡོ་བྱད་ཐམས་ཅད་བླ་
མ་དང་དགེ་འདུན་ལ་འབུལ་བ་དང་དཀོན་མཆོག་གི་མཆོད་ པ་ ལ་སོགས་པ་
བསོད་ནམས་གང་ཆེ་སར་བཏང་ལ་གང་ལ་ཡང་ཆགས་ཞེན་མེད་པར་བྱ་དགོས་
ཏེ། འཆི་ཁར་རང་གི་ལུས་ལོངས་སྤྱོད་ལ་ཆགས་ན་སྐྱེ་གནས་ངན་པར་འཁྲིད་
པས་ཤིན་ཏུ་གནོད་ཚབས་ཆེའོ། །དེ་ཡང་འདུལ་བ་ལུང་ལས། དགེ་སློང་ཞིག་རང་
གི་ལྷུང་བཟེད་ལ་ཆགས་ཏེ་ཤི་བས་ལྷུང་བཟེད་ཀྱི་ནང་དུ་སྦྲུལ་གདུག་པ་ཞིག་ཏུ་
སྐྱེས་པ་དང༌། བུད་མེད་ཞིག་རང་གི་ལུས་ལ་ཆགས་ཏེ་ཤི་བས་ལུས་དེ་ཉིད་ཀྱི་
- 274 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནང་དུ་སྦྲུལ་གདུག་པ་ཞིག་ཏུ་སྐྱེས་པ་དང༌། ཁྱིམ་བདག་ཞིག་གསེར་ལ་ཆགས་
བཞིན་ཏུ་ཤི་བས་གསེར་དེ་ཉིད་ལ་འཁྲིལ་པའི་སྦྲུལ་གདུག་པ་ཞིག་ཏུ་སྐྱེས་པ་
སོགས་ལུས་དང་ལོངས་སྤྱོད་ལ་ཆགས་པས་ཚེ་འདིར་ཕུང་ཞིང་ཕྱི་མ་གནས་ངན་
ལེན་དེ་ལྟ་བུར་འཕངས་པ་མང་དུ་གསུངས་ཤིང་། ཉེ་དུ་དང་གཡོག་འཁོར་སོགས་
ལ་ཆགས་ཏེ་ཤི་བས་རྒྱལ་འགོང་གདུག་པར་སྐྱེས་ནས་རང་གཞན་ཕུང་ལ་གཏད་
པའི་ ལོ་རྒྱུས་མང་ དུ་ སྣང་ངོ༌། །དེ་ནས་ སྨོན་ ལམ་ གྱི་སྟོབས་ནི། བླ་མ་དཀོན་
མཆོག་ལ་ ཡན་ལག་བདུན་པ་ཕུལ་ལ། བདག་བར་དོ་དང་། ཚེ་ རབས་ ཕྱི་མ་
ཐམས་ཅད་དུ་བྱང་ཆུབ་ཀྱི་སེམས་གཉིས་སྦྱོང་བར་བྱིན་གྱིས་བརླབ་ཏུ་གསོལ།
ཆོས་འདི་ཉམས་སུ་ལེན་པའི་གྲོགས་ཁྱད་པར་ཅན་དང་འཕྲད་པར་བྱིན་གྱིས་
བརླབ་ཏུ་གསོལ་ཞེས་གསོལ་བ་ཤུགས་དྲག་ཏུ་གདབ་ཅིང་དེ་ལྟར་འགྱུར་བའི་
སྨོན་ལམ་ཡང་གདབ་བོ། །སུན་འབྱིན་པའི་སྟོབས་ནི། བདག་གཅེས་འཛིན་གྱི་
རྣམ་རྟོག་འདིས་སྔར་ཡང་སྡུག་ཏུ་བཅུག །ད་དུང་འདི་དང་མ་བྲལ་ན་བདེར་མི་
སྟེར་བར་འདུག་ཅིང་། ད་ལྟར་ཡང་བདག་གིས་ལུས་འདི་ལ་གཅེས་པར་བཟུང་
བས་སྡུག་བསྔལ་བར་འདུག་པས་བརྟགས་ན་ལུས་སེམས་གང་ལ་ཡང་བདག་ཏུ་
བཟུང་རྒྱུ་མི་འདུག་སྙམ་དུ་ཤེས་པར་བྱས་ལ་བདག་གཅེས་འཛིན་གྱི་དབང་དུ་མི་
བཏང་བར་འགོག་ཅི་ཐུབ་བྱ། དེ་ནས་འཕེན་པའི་སྟོབས་ནི། ངས་བར་དོར་ཡང་
བྱང་ཆུབ་ཀྱི་སེམས་གཉིས་སྦྱང་བར་བྱའོ་སྙམ་པའི་འདུན་པ་དྲག་པོ་ཡང་ཡང་
བྱའོ། །དེ་ནས་གོམས་པའི་སྟོབས་ནི། སྔར་བཤད་པ་ལྟར་བདག་འཛིན་ལ་འབུར་
འཇོམས་བྱེད་ཅིང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཤུགས་དྲག་བསྐྱེད་
པར་བྱེད། དེའི་ཚེ་སྤྱོད་ལམ་ནི་གཞོགས་གཡས་པ་ཕབ། མཐེའུ་ཆུང་ངམ་སྲིན་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ལག་གིས་སྣ་བུག་གཡས་བཀག་ལ་རླུང་གཡོན་ནས་རྒྱུ་བར་བྱ། ལག་པ་གཡོན་
བརླའི་སྟེང་དུ་བརྐྱངས། རྐང་པ་གཡས་པའི་སྟེང་དུ་གཡོན་བཞག །མགོ་བྱང་དང་
ཁ་ནུབ་ཏུ་བསྟན་ལ་སྔོན་ཡང་དག་པར་རྫོགས་པའི་སངས་རྒྱས་ཀྱིས་གྲོང་ཁྱེར་རྩྭ་
ཅན་དུ་མྱ་ངན་ལས་འདའ་བའི་ཚུལ་བསྟན་པའི་ཚེ་ནའང་འདི་ལྟར་མཛད་དོ་སྙམ་
དུ་སྟོན་པའི་རྣམ་ཐར་དྲན་པར་བྱ། སྤྱོད་ལམ་དེ་ལྟ་བུས་གནས་པ་ལ་བདུད་དང་
ལོག་འདྲེན་གང་གིས་ཀྱང་གནོད་པར་མི་ནུས་ཤིང༌། ཉོན་མོངས་པས་ཀྱང་མི་
བརྫི་བ་དང༌། སྟོན་པའི་རྣམ་ཐར་རྗེས་སུ་དྲན་པའི་མཐུས་བྱང་ཆུབ་ཀྱི་སེམས་
རིན་པོ་ཆེ་ཤུགས་དྲག་སྐྱེ་བ་ལ་སོགས་པའི་ཕན་ཡོན་གསུངས་པ་རྣམས་དྲན་པར་
བྱས་ནས་བྱམས་སྙིང་རྗེའི་དམིགས་རྣམ་གསལ་བཏབ་ལ། རླུང་འགྲོ་འོང་དང་
བསྟུན་གཏོང་ལེན་བསྒོམ་ཞིང་། འཁོར་འདས་སྐྱེ་འཆི་ལ་སོགས་པ་སྣང་བ་འདི་
ཐམས་ཅད་བདེན་པར་གྲུབ་པ་རྡུལ་ཙམ་ཡང་མེད་པས་ངེས་པར་བྱས་ལ་ལྟ་ཐོག་
ཏུ་འཇོག་ཅི་ཐུབ་བྱ། དེ་ལྟར་བྱང་ཆུབ་ཀྱི་སེམས་གཉིས་པོ་སྤེལ་ཞིང་སྒོམ་པའི་
འཕྲོ་ལ་འཕོ་ཐུབ་པར་བྱའོ། །དེ་ལྟར་ཐུབ་ན་ནི་ཤིན་ཏུ་བསྔགས་ཏེ། ཐུབ་པའི་
དབང་པོ་སྔོན་དམྱལ་བའི་ཤིང་རྟ་འདྲེན་པའི་གྱད་དུ་འཁྲུངས་པ་དང་མཛའ་བའི་
བུ་མོར་འཁྲུངས་པའི་ལོ་རྒྱུས་སོགས་བདག་གཞན་བརྗེ་བའི་བསམ་པ་དྲན་ཙམ་
གྱིས་ངན་སོང་གི་གནས་ནས་ཐར་པ་སོགས་ཕན་ཡོན་མཐའ་ཡས་པ་གསུངས་པ་
ལྟར་ རོ། །དགེ་བའི་བཤེས་གཉེན་འཆད་ཁ་བའི་ཞལ་ནས། འཆི་ཁའི་གདམས་
ངག་ལ་འུད་ཆེ་བ་མང་སྟེ་འདི་ལས་ངོ་མཚར་ཆེ་བ་མེད་གསུངས་སོ། །
ལྔ་པ་བློ་འབྱོངས་པའི་ཚད་བསྟན་པ་ནི། ཆོས་ཀུན་དགོངས་པ་གཅིག་ཏུ་
འདྲ། །དཔང་ པོ་ གཉིས་ ཀྱི་ གཙོ་ བོ་ གཟུང་། །ཡིད་ བདེ་ འབའ་ ཞིག་ རྒྱུན་ དུ་
- 276 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བསྟེན། །ཡེངས་ཀྱང་ཐུབ་ན་འབྱོངས་པ་ཡིན། །ཞེས་གསུངས་ཏེ། རྒྱལ་བས་ཆོས་
ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པའི་དགོས་པ་ནི། བདག་འཛིན་བག་
ཆགས་དང་བཅས་པ་སྤངས་ནས་འཚང་རྒྱ་བའི་ཐབས་སུ་གསུངས་པ་ཤ་སྟག་ཡིན་
པས་བདག་འཛིན་གྱི་གཉེན་པོར་མ་སོང་ན་ཆོས་ལམ་དུ་མ་སོང་བ་དང་། ཆོས་
གང་བྱས་བདག་འཛིན་གྱི་གཉེན་པོར་སོང་ཞིང་འཚང་རྒྱ་བའི་རྒྱུར་འགྲོ་ཡིན་
འདུག་ན་བློ་སྦྱོང་རྒྱུད་ལ་སྐྱེས་པའི་རྟགས་ཡིན། དེ་ལ་ཡང་ཐོག་མར་ རང་ལ་
ལེགས་པ་ཅི་བྱུང་དགེ་བའི་བཤེས་གཉེན་གྱི་བཀའ་དྲིན་དུ་ཤེས་པ་ཞིག་དང་།
དལ་འབྱོར་ལན་ཅིག་ཐོབ་པ་འདི་དོན་མེད་དུ་གཏོང་བ་ཕངས་སྙམ་པའི་བློ་ངང་
གིས་སྐྱེ་བ་ཞིག་དང་། ཚེ་འདི་ལས་བློ་ལོག་ནས་ཕྱི་མ་དྲན་པའི་བློ་ངང་གིས་སྐྱེ་བ་
ཞིག་དང༌། སྲིད་པའི་ཕུན་ཚོགས་ལ་ཞེན་པ་ལོག་ནས་ཇི་ལྟར་བྱས་ན་འཁོར་བ་
འདི་ལས་ཐར་སྙམ་པའི་བློ་ངང་གིས་སྐྱེ་བ་ཞིག་བྱུང་ན་བློ་སྦྱོང་གི་སྔོན་འགྲོའི་ཆོས་
ལ་མྱོང་བ་སྣེ་ཟིན་སྐྱེས་པ་ཡིན། དེ་ནས་བདག་གཅེས་འཛིན་ལ་དགྲར་མཐོང་སྟེ་
ཅི་བྱེད་སེམས་ཅན་གྱི་དོན་དུ་བྱེད་པ་ཞིག་བྱུང་ན་བློ་སྦྱོང་དངོས་གཞིའི་མྱོང་བ་སྣེ་
ཟིན་སྐྱེས་པ་ཡིན་ཅིང་ཆོས་ཀུན་དགོངས་པ་གཅིག་ཏུ་འདུས་པའི་དོན་ཡང་ཡིན་
ནོ། །དཔང་པོ་གཉིས་ཀྱི་གཙོ་བོ་གཟུང་། ཞེས་པ་ནི། གཞན་དག་ན་རེ། ཇོ་བོ་དེ་
ཀུན་གྱི་རྒྱུད་ལ་ཆོས་སྐྱེས་འདུག །ཆོས་པ་བཟང་པོ་བྱ་བ་དེ་ལ་ཟེར་བ་ཡིན། ཞེས་
གཞན་ གྱིས་ མ་ ཁྲེལ་བ་ ཡང་ དཔང་ པོ་ ཡིན་ མོད་ ཀྱི། དེ་ གཙོར་ མི་ གཟུང་ སྟེ།
འཇིག་རྟེན་ཕལ་པ་རྣམས་ཀྱིས་བདག་གི་སེམས་མི་རྟོགས་པས་ཕྱིའི་སྤྱོད་ལམ་
ལེགས་པ་སྣ་རེ་ཙམ་མཐོང་བས་ཀྱང་མགུ་སྲིད་པས་སོ། །དེ་ཡང་འཛམ་བུ་གླིང་
བའི་མི་ནི་རྣམ་རྟོག་ཤས་ཆེ་བས་ཕྱི་ནང་མི་མཚུངས་པ་ཤིང་ཨ་མྲའི་འབྲས་བུ་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟར་བུར་གསུངས་ཏེ། བཤེས་སྤྲིངས་ལས། མི་ནི་ཨ་མའི་འབྲས་བཞིན་མི་སྨིན་
ལ། །སྨིན་པ་དང་འདྲ་སྨིན་ལ་མ་སྨིན་འདྲ། །མ་སྨིན་མ་སྨིན་པར་སྣང་སྨིན་ལ་
ནི། །སྨིན་པ་སྣང་ཞེས་བགྱི་བ་འདྲར་རྟོགས་མཛོད། །ཅེས་གསུངས་སོ། །དེས་ན་
རང་གི་སེམས་ཀྱིས་མ་ཁྲེལ་བ་ཞིག་དཔང་པོའི་གཙོ་བོ་ཡིན་པས། བློ་གཟུ་བོས་
ལེགས་པར་བརྟགས་པས་རང་ལ་རང་གིས་མ་ཁྲེལ་བ་བྱུང་ན་བློ་འབྱོངས་པའི་
རྟགས་ཡིན་པས་གཉེན་པོ་བསྐྱེད་ལ་རང་ལ་རང་གིས་མ་ཁྲེལ་བ་ལ་འབད་པར་
བྱའོ། །རང་ལ་རང་གིས་མ་ཁྲེལ་བ་འདི་ཡང་། རྒྱལ་བའི་གསུང་རབ་ཀྱི་དགོངས་
དོན་བླ་མའི་མན་ངག་ལ་བརྟེན་ནས་ལེགས་པར་ངེས་པར་བྱས་ཏེ། བྱར་རུང་བ་
དང་མི་རུང་བའི་སྤང་བླང་གི་ཚུལ་རྣམས་ཞིབ་ཏུ་ཤེས་ཤིང་། རང་གི་སྤྱོད་པ་དང་
ཆོས་ནས་གསུངས་པ་གཉིས་མེ་ལོང་གཡའ་དག་ལ་བྱད་གཟུགས་ལྟ་བ་བཞིན་
ཞུས་དག་བསྟུན་ནས་རང་སེམས་མ་ཁྲེལ་བ་ཞིག་བྱུང་ན་དཔང་པོ་གཙོ་བོ་ཡིན་གྱི།
དེ་ལྟ་མིན་པར་བླུན་པོ་དག་གིས་ཁ་ལས་རང་སེམས་ལ་གནོང་མེད་ཟེར་བ་དང་།
འགྱོད་པ་མེད་ཟེར་བ་དང༌། དཀོན་མཆོག་དཔང་པོར་ཡོད་ཟེར་བ་སོགས་བྱུང་
རྒྱལ་དུ་སྨྲ་བ་ལ་ཡིད་བརྟན་ག་ལ་རུང་། དེས་ན་ཇོ་བོ་རྗེས། མང་པོའི་ནང་དུ་ངག་
ལ་བརྟག །གཅིག་པུར་འདུག་ན་སེམས་ལ་བརྟག །ཅེས་གསུངས་པ་ལྟར། དུས་
སྐབས་ཀུན་ཏུ་རང་གི་སྒོ་གསུམ་ལ་བརྟགས་ནས་ཆོས་དང་མཐུན་མི་མཐུན་བལྟ་
བ་ནི་གནད་ཤིན་ཏུ་ཆེའོ། །དགེ་བའི་བཤེས་གཉེན་འབན་ གྱི་ཞལ་ནས། ང་ནི་
སེམས་ཀྱི་མཁར་སྒོར་གཉེན་པོའི་མདུང་ཐུང་གཅིག་མནན་ལ་བསྡད་པ་མིན་པ་
གཞན་ བྱ་ རྒྱུ་མེད། ཁོ་ བསྒྲིམས་ ན་ ང་ ཡང་ བསྒྲིམས། ཁོ་ གློད་ན་ ང་ ཡང་ གློད་
གསུངས། རང་སེམས་དཔང་པོར་བྱས་ནས་རང་ལ་རང་གིས་མ་ཁྲེལ་བ་བྱེད་ཚུལ་
- 278 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནི། སྤྱོད་ འཇུག་ ལས། བླ་ མ་ དང་ནི་ འགྲོགས་ པ་ ལས། །མཁན་ པོས་ རྗེས་སུ་
བསྟན་པ་དང་། །འཇིགས་པས་སྐལ་ལྡན་གུས་བྱེད་ལ། །དྲན་པ་བདེ་བླག་ཉིད་དུ་
སྐྱེ། །གསུངས་པ་ལྟར། དང༌པོ་དགེ་བསྙེན་གྱི་སྡོམ་པ་ལེན་པའི་དུས་ སུ་ སློབ་
དཔོན་གྱི་སྤྱན་སྔར་སྟོན་པ་དཔང་དུ་བཞག་སྟེ་སྐྱབས་འགྲོའི་བསླབ་བྱ་ལ་སློབ་
པར་ཁས་བླངས་ཤིང་། རྩ་བཞི་ཆང་དང་བཅས་པ་དང་། རང་བཞིན་གྱི་ཁ་མ་ཐོ་
བ་རྣམས་སྤོང་བར་ཁས་བླངས་པ་དང་། དེ་ནས་དགེ་ཚུལ་གྱི་སྡོམ་པ་ལེན་པའི་ཚེ་
མཁན་སློབ་ཀྱི་སྤྱན་སྔར་སྟོན་པ་དཔང་དུ་བཞག་སྟེ་བླངས་འདས་སོ་དྲུག་དང་དེའི་
ཕྱོགས་མཐུན་གྱི་ཉེས་པ་རྣམས་དང༌། རང་བཞིན་གྱི་ཁ་ན་མ་ཐོ་བ་རྣམས་སྤོང་
བར་ཁས་བླངས་ཤིང་། དེ་ནས་དགེ་སློང་གི་སྡོམ་པ་ལེན་པའི་ཚེ་མཁན་སློབ་ཀྱི་
སྤྱན་སྔར་སྟོན་པ་དང་དགེ་འདུན་གྱི་སྡེ་དཔང་དུ་བཞག་སྟེ་ཁྲིམས་ཉིས་བརྒྱ་ལྔ་
བཅུ་རྩ་གསུམ་བསྲུང་བར་ཁས་བླངས་ཤིང༌། འཕགས་པའི་རིགས་བཞི་ལ་གནས་
ནས་དགེ་སྦྱོང་ཆོས་བཞི་བསྒྲུབ་པར་དམ་བཅས་ཤིང༌། མདོར་ན་འདུལ་བའི་
བཅས་མཚམས་མཐའ་དག་བསྲུང་བར་ཁས་བླངས། དེ་ནས་སྨོན་སེམས་ལེན་
པའི་ཚེ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དཔང་
དུ་བཞག་སྟེ་སེམས་ཅན་མ་བསྒྲལ་བ་བསྒྲལ་བ་སོགས་ཀྱི་དམ་བཅའ་བྱས། དེ་
ནས་བྱང་སྡོམ་ལེན་པའི་ཚེ་སེམས་ཅན་མ་ལུས་འཁོར་བའི་གནས་ནས་སྒྲོལ་བར་
དམ་བཅས་ཤིང་། རྒྱལ་སྲས་ཀྱི་སྤྱོད་པ་མཐའ་དག་ལ་སློབ་པར་ཁས་བླངས། དེ་
ནས་སྔགས་སྡོམ་བླངས་པ་རྣམས་ཀྱིས་ནི་དམ་ཚིག་དང་སྡོམ་པ་མཐའ་ཡས་མུ་
མེད་པ་ཞིག་ཁས་བླངས་ཤིང་རྡོ་རྗེའི་མནའ་དོར་བ་ཡིན་པས། ཚུལ་དེ་དག་དྲན་
པར་བྱས་ནས་དུས་སྐབས་ཀུན་ཏུ་རང་གི་སྒོ་གསུམ་ལ་བརྟགས་ནས་སྒོ་གསུམ་གྱི་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱ་བ་རྣམས་རང་གིས་སྔར་ཁས་བླངས་པའི་སྡོམ་པ་གསུམ་གྱི་བཅས་མཚམས་
རྣམས་དང་འགལ་བ་བྱུང་མ་བྱུང་ཤིན་ཏུ་ ཕྲ་ཞིང་མཛངས་ལ་ཞིབ་པའི་བློས་
བརྟགས་ནས་མ་འགལ་ན་དགའ་བ་བསྒོམས་ཤིང་ད་དུང་དེ་བཞིན་མཐར་ཕྱིན་
པའི་འདུན་པ་བསྐྱེད། འགལ་བ་བྱུང་ན་དེ་མ་ཐག་འགྱོད་སེམས་དྲག་པོས་ལྟུང་བ་
རྣམས་སྡོམ་གསུམ་རང་རང་གི་ཕྱིར་བཅོས་ཀྱི་སྒོ་ནས་དག་པར་བྱེད། རང་བཞིན་
གྱི་ཁ་ན་མ་ཐོ་བ་རྣམས་སྟོབས་བཞིའི་སྒོ་ནས་དག་པར་བྱས་ཏེ་སྡིག་ལྟུང་དང་ཞག་
ཏུ་མི་འགྲོགས་པར་རྒྱུད་གཙང་སིང་ངེ་གནས་པ་ཞིག་ལ་རང་སེམས་དཔང་པོར་
གནས་པ་དང་། རང་སེམས་རང་ལ་མ་ཁྲེལ་བ་ཞེས་བྱ་བ་ཡིན། དེ་འདྲ་ཞིག་འོང་
བ་ལ། རིན་པོ་ཆེ་ཕུང་པོའི་མདོ་ལས་དེ་དགོན་པའི་གནས་དེ་ན་གནས་པ་ན་འདི་
ལྟར་སེམས་བསྐྱེད་པར་བྱ་སྟེ། འདི་ལྟར་བདག་ནི་ལམ་རིང་པོ་ནས་འདིར་འོངས་
ལ་གཅིག་པུ་གཉིས་སུ་མེད་པ་སྟེ། ལེགས་པར་བྱས་པའམ། ཉེས་པར་བྱས་པ་
བསྐུལ་བའི་གྲོགས་སམ་ནི་གང་ཡང་མེད་ཀྱི། ལྷ་དང་ཀླུ་དང་གནོད་སྦྱིན་དང་། དྲི་
ཟ་དང་སངས་རྒྱས་བཅོམ་ལྡན་འདས་གང་དག་བདག་གི་སེམས་ཀྱི་བསམ་པ་
ཤེས་ པ་ དག་ཡོད་དེ། བདག་ དགོན་ པའི་ གནས་ ན་ གནས་ ལ། མི་ དགེ་བའི་
སེམས་ཀྱི་དབང་དུ་སོང་ན་དེ་དག་དབང་དུ་འགྱུར་རོ། །བདག་ལམ་རིང་པོ་ནས་
འོངས་ཤིང་གཅིག་པུ་གཉིས་སུ་མེད་དེ། བརྟེན་པ་མེད་བདག་གི་མེད། ཡོངས་སུ་
འཛིན་པ་མེད་ལ། གལ་ཏེ་འབོད་པ་ལ་རྣམ་པར་རྟོག་པས་རྣམ་པར་རྟོག །གནོད་
སེམས་ཀྱི་རྣམ་པར་རྟོག་པས་རྣམ་པར་རྟོག །འཚེ་བའི་རྣམ་པར་རྟོག་པས་རྣམ་
པར་རྟོག་གམ། མི་དགེ་བའི་གཞན་ལ་རྣམ་པར་རྟོག་པས་རྣམ་པར་རྟོག་པར་གྱུར་
ན། བདག་འདུ་འཛི་ལ་འདུ་བ་ལ་མངོན་པར་དགའ་བའི་སེམས་ཅན་རྣམས་དང་
- 280 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
བྱེ་བྲག་མེད་པར་འགྱུར་བས་བདག་གིས་ལྷ་དང་ཀླུ་དང་གནོད་སྦྱིན་དང་དྲི་ཟ་
རྣམས་ལ་བསླུས་པར་འགྱུར་ཞིང་། སངས་རྒྱས་བཅོམ་ལྡན་འདས་རྣམས་ཀྱང་མི་
མཉེས་པར་བྱས་པར་འགྱུར་གྱིས། ཅི་ནས་ཀྱང་བདག་ལ་ལྷ་རྣམས་འཕྱ་བར་མི་
འགྱུར་བ་དང་། སངས་རྒྱས་བཅོམ་ལྡན་འདས་རྣམས་ཀྱང་དགྱེས་པར་འགྱུར་བ་
དེ་ལྟར་བྱའོ་སྙམ་དུ་སེམས་བསྐྱེད་པར་བྱའོ་ཞེས་དང༌། སྤྱོད་འཇུག་ལས། སངས་
རྒྱས་བྱང་ཆུབ་སེམས་དཔའ་དག །ཀུན་ཏུ་ཐོགས་མེད་གཟིགས་པར་ལྡན། །དེ་
དག་ ཐམས་ ཅད་ སྤྱན་ སྔ་ ན། །རྟག་ པར་ བདག་ ནི་ གནས་ སོ་ ཞེས། །དེ་ ལྟར་
བསམས་ནས་ངོ་ཚ་དང༌། །འཇིགས་བཅས་དྲན་པ་རྟག་ཏུ་གཞག །ཅེས་གསུངས་
པ་ལྟར། གཞན་གྱི་སྣང་ངོར་ཕྱི་ཚུལ་མཛེས་པ་ཙམ་གྱིས་མི་ཆོག་པར་སངས་རྒྱས་
དང་བྱང་ཆུབ་སེམས་དཔའ་མཁྱེན་པ་ཐོགས་པ་མེད་པ་རྣམས་ཀྱིས་བདག་གི་
སེམས་ཀྱི་རྒྱུ་བ་ཐམས་ཅད་ཇི་བཞིན་གཟིགས་པས་བདག་ནི་དེ་དག་གི་སྤྱན་སྔ་ན་
གནས་སོ་སྙམ་དུ་ཡང་ཡང་དྲན་པར་བྱེད། གཞན་ཡང་དཀར་ཕྱོགས་སྐྱོང་བའི་ལྷ་
དང་ཀླུ་དང་གནོད་སྦྱིན་ལ་སོགས་པ་གཞན་གྱི་སེམས་ཤེས་པ་དག་གིས་བདག་གི་
སེམས་ལ་ ཇི་ ལྟར་སེམས་པ་དག་ཤེས་ པར་ འགྱུར་བས། མི་མེད་དབེན་པའི་
གནས་སུ་གཅིག་པུར་གནས་ཀྱང་སྒོ་གསུམ་གྱི་ལས་མི་དགེ་བར་གྱུར་ན་སངས་
རྒྱས་དང་བྱང་ཆུབ་སེམས་དཔའ་རྣམས་དང་། གཞན་སེམས་ཤེས་པའི་ལྷ་ཀླུ་
རྣམས་ལ་ངོ་ཚའོ་སྙམ་དུ་ཡང་ཡང་ཡིད་ལ་བྱའོ། །མདོ་སྡེ་ལས་རྗེས་དྲན་དྲུག་
གསུངས་པའི་ནང་ནས་སངས་རྒྱས་དང་ལྷ་རྗེས་སུ་དྲན་པར་གསུངས་པའང་དོན་
དེ་ འདྲ་ལ་དགོངས་ནས་གསུངས་སོ། །ཡིད་བདེ་འབའ་ཞིག་རྒྱུན་དུ་བསྟེན། །
ཞེས་པ་ནི། བློ་སྦྱོང་འདི་ལ་ལེགས་པར་སྦྱངས་པས་གོམས་པ་ཀློང་དུ་གྱུར་ཏེ།
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རྐྱེན་བཟང་ངན་གང་བྱུང་ཡང་བློ་སྦྱོང་གི་སྒོ་ནས་ལམ་དུ་འཁྱེར་བས་ཆོག་སྙམ་དུ་
གདེང་ཐོབ་པར་བྱ་ཞིང་། རྐྱེན་དང་ཕྲད་པའི་ཚེ་ན་རྐྱེན་བཟང་ངན་གང་གིས་ཀྱང་
ཆོས་འདིའི་གེགས་སུ་མི་འགྲོ་བར་མཐུན་རྐྱེན་དུ་བསྒྱུར་ཐུབ་པ་ཞིག་བྱ། ལྷག་
པར་སྐྱེན་ངན་ཅི་བྱུང་ཡང་དེ་ལ་དགའ་བ་བསྒོམ་ཞིང་འཇིག་རྟེན་གྱི་ཁམས་ན་
རྐྱེན་ངན་འདི་ལྟ་བུ་བྱུང་བའི་སེམས་ཅན་མང་པོ་ཡོད་པས། དེ་ཐམས་ཅད་ཀྱང་
བདག་ལ་སྨིན་ནས་བདག་གི་རྐྱེན་ངན་འདིས་དེ་དག་ཐམས་ཅད་ཀྱི་གོ་ཆོད་པར་
གྱུར་ཅིག་སྙམ་དུ་བསམ་ཞིང་གཏོང་ལེན་བསྒོམ་མོ། །དེ་ལྟར་རྐྱེན་བཟང་ངན་གང་
བྱུང་ཡང་ཡིད་མི་བདེ་མི་བྱ་བར་གཏོང་ལེན་གཉིས་ཀྱི་སྒོ་ནས་ལམ་དུ་བླང་ཞིང་
གྲོགས་སུ་བསྒྱུར་ཅི་ཐུབ་བྱས་ན། འཕྲལ་དུ་རྐྱེན་ངན་པས་དགེ་སྦྱོར་གྱི་བར་ཆད་
དུ་མི་འགྱུར་ཞིང་ཡིད་བདེ་འཕེལ་བ་དང༌། མཐར་གོམས་པ་ཀློང་དུ་གྱུར་པ་ན་
ཆོས་ཐམས་ཅད་ལ་བདེ་བར་འགྲོ་བའི་ཏིང་ངེ་འཛིན་ཞེས་བྱ་བ་ཐོབ་སྟེ་རང་གི་
ལུས་དུམ་བུར་བཅད་ཀྱང་བདེ་བ་འབའ་ཞིག་འཆར་ཞིང་། བྱང་ཆུབ་ཀྱི་སེམས་
རིན་པོ་ཆེ་འཕེལ་བའི་རྐྱེན་འབའ་ཞིག་ཏུ་སོང་ནས་དུས་སྐབས་ཐམས་ཅད་དུ་
ཚོགས་གཉིས་རླབས་པོ་ཆེ་གསོག་ནུས་ པ་ ཞིག་ འོང་ སྟེ། བསླབ་བཏུས་ལས།
གལ་ཏེ་བཅོས་སུ་ཡོད་ན་ནི། །དེ་ལ་མི་དགའ་བྱ་ཅི་དགོས། །དེ་སྟེ་བཅོས་སུ་མེད་
ན་ནི། །དེ་ལ་མི་དགའ་ བྱས་ཅི་ཕན། །བཅོས་ ཀྱང་ཡིད་མི་བདེ་ན་ནི། ཁྲོ་བས་
རྒྱལ་བ་འཐད་པའམ། །ཞུམ་པའི་ཕྱིར་ན་སྤྲོ་ཉམས་པས། །རྒུད་པ་ཆེན་པོས་ཟིན་
པར་ འགྱུར། །དེ་ ལ་ ཡང་ དང༌ ཡང་ སེམས་ པས། །ཚེ་ ཡང་ ཐུང་ བར་ འགྱུར་ བ་
ཡིན། །དེ་ལྟ་བས་ན་གོམས་པ་ལས། །གནོད་པ་བཞིན་དུ་དོན་མེད་སྤང་། །ཡིད་
མི་བདེ་བ་སྤང་བ་ཡང་། །ཇི་ལྟར་གོམས་པར་བྱ་ཞེ་ན། །ཡང་བ་དང་ སྙི་བའི་
-282 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སེམས་སྤངས་པ་ལས་ཏེ། དྲག་ཤུལ་ཅན་གྱིས་ཞུས་པ་ལས་ཇི་སྐད་དུ། ཤིང་བལ་
གྱི་འདབ་མ་ལྟ་བུའི་སེམས་དང་བྲལ་བར་བྱའོ། །ཞེས་གསུངས་ པ་ལྟ་བུའོ། །
འཕགས་པ་སྡོང་པོ་བཀོད་པ་ལས་ཀྱང་། བུ་མོ་ཁྱོད་ཀྱིས་ཉོན་མོངས་པ་ཐམས་
ཅད་གཞོམ་པའི་ཕྱིར་ཐུབ་པར་དཀའ་བའི་སེམས་བསྐྱེད་པར་བྱའོ། །མངོན་པར་
ཞེན་པ་ཐམས་ཅད་གཞིག་པའི་ཕྱིར་གཞན་གྱིས་མི་ཐུབ་པའི་སེམས་བསྐྱེད་པར་
བྱའོ། །མི་མཐུན་པའི་བསམ་པ་ཅན་གྱི་སེམས་ཅན་རྒྱ་མཚོའི་ཀློང་འཁྱིལ་བ་ལྟ་བུ་
བབ་པ་རྣམས་ལ་མི་འཁྲུགས་པའི་སེམས་བསྐྱེད་པར་བྱའོ། །ཞེས་གསུངས་སོ། །
གོམས་པར་གྱུར་ན་དཀའ་བ་ཅུང་ཟད་ཀྱང་མེད་དེ། འདི་ལྟར་རེ་ཞིག་ཤིན་ཏུ་བླུན་
པ་ཁུར་ཚ་བ་དང་
། ཉ་པ་དང༌། ཞིང་པ་ལ་སོགས་པ་དག་ཀྱང་སྡུག་བསྔལ་ལ་
གོམས་པ་ལས། འབྲས་བུ་ཤིན་ཏུ་ཆུང་ངུ་དང་ལྡན་པའི་དངོས་པོ་ལ་ཡང་ཡུན་རིང་
པོ་ནས་རྨད་དུ་གྱུར་པའི་མཚན་མ་ཅན་གྱིས་སེམས་མཁྲང་ཞིང་སྒྱིད་ལུག་པས་
ཟིལ་གྱིས་མི་ནོན་ན་འཁོར་བའི་བདེ་བ་ཐམས་ཅད་དང༌། བྱང་ཆུབ་སེམས་དཔའི་
བདེ་བ་ཐམས་ཅད་དང་། བླ་ན་མེད་པའི་གོ་འཕང་ཐོབ་པའི་འབྲས་བུ་ཅན་གྱི་
ལས་སྨོས་སུ་ཡོད་དམ་ཅི། འདི་ལྟར་ཕལ་པ་དག་ཀྱང་ཅུང་ཟད་གནོད་པ་བྱེད་པ་
བདག་གི་ཉེས་པར་བྱས་པས་བཅོམ་ཞིང་། རང་ཉིད་འཆི་བ་རྣམས་ལ་བརྡེག་པའི་
ཆེད་དུ་དྲག་ཏུ་བརྡེག་པ་མྱོང་ཡང་གཡུལ་དུ་འཇུག་ན། དུས་ཤིན་ཏུ་རིང་མོར་
གནོད་པ་བྱེད་པ་དཀའ་བས་བསྒྲུབས་པའི་དགེ་བའི་ནོར་བག་ཙམ་པོའི་རྐུན་པོ་
དམྱལ་བ་ཉིད་ཀྱི་གསད་སར་གསད་བྱའི་གཤེད་མར་གྱུར་པ་སྲིད་པའི་བཙོན་རའི་
སྲུང་མ་ངེས་པར་འབྱུང་བའི་ལམ་གྱི་ཕྱོགས་མ་རུངས་པར་བྱེད་པ། རྗེས་སུ་མཐུན་
པར་འདྲ་ཡང་གནོད་པ་དྲག་པོ་བྱེད་པ། གནོད་པ་མ་བྱས་པར་དགྲར་གྱུར་པ།
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཐོག་མ་མེད་པའི་བསྐལ་པ་ནས་དམ་དུ་འབྲེལ་བའི་ཤ་འཁོན་ཅན། ཉོན་མོངས་
པའི་དགྲ་རྣམས་ལ་གཞོམ་པར་སྤྲོ་བའམ་སྡུག་བསྔལ་བཟོད་པར་ཀོ་ཇི་ལྟར་མི་
འགྱུར་ཏེ། ས་གསུམ་ལས་རྣམ་པར་རྒྱལ་བར་བྱ་བའི་ཕྱིར་ཆས་ཤིང་བདུད་ཀྱི་རི་
ཁྲོད་པའི་བདག་པོས་ཟིན་པའི་འགྲོ་བ་མན་ངས་བཙོན་ཐར་པར་བྱ་བའི་ཕྱིར་
གཡུལ་ངོར་ཞུགས་པ་ནི་ཁྱད་པར་དུ་འགྱུར་བ་ཁོ་ནའོ། །དེ་ལ་སྡུག་བསྔལ་ཆུང་ངུ་
ལ་གོམས་པ་སྔོན་དུ་བཏང་ན། དཀའ་བ་དང་ཤིན་ཏུ་དཀའ་བ་ལའང་གོམས་པ་
འགྲུབ་སྟེ། དཔེར་ན་གོམས་པའི་དབང་གིས་སེམས་ཅན་ཐམས་ཅད་སྡུག་བསྔལ་
ལ་བདེ་བར་འདུ་ཤེས་པ་བཞིན་དུ་སྡུག་བསྔལ་འབྱུང་བ་ཐམས་ཅད་ལ་བདེ་བར་
འདུ་ཤེས་ཉེ་བར་བཞག་པ་གོམས་པས་བདེ་བའི་འདུ་ཤེས་ཉིད་དུ་ཉེ་བར་གནས་
པར་འགྱུར་རོ། །འདིའི་རྒྱུ་མཐུན་པའི་འབྲས་བུ་ནི་ཆོས་ཐམས་ཅད་བདེ་བས་ནོན་
པ་ཞེས་བྱའི་ཏིང་ངེ་འཛིན་འཐོབ་པ་ཡིན་ནོ། །ཞེས་གསུངས་སོ། །ཡེངས་ཀྱང་
ཐུབ་ན་འབྱོངས་པ་ཡིན། །ཞེས་པ་ནི། རྟ་རྩལ་ཅན་དེ་རྟ་འདྲོགས་ཀྱང་རྟ་ཐོག་
ནས་མི་ལྟུང་བ་བཞིན་དུ། རང་ལ་གློ་བུར་དུ་མི་འོས་པའི་ས་ནས་བརྙས་ཐབས་ཁ་
སྨྲས། འཕྱར་ཁ་སྐུར་འདེབས་ཅི་བྱུང་ཡང་། བྱང་ཆུབ་ཀྱི་སེམས་རྣམ་པ་གཉིས་
བསྒོམ་པའི་གྲོགས་སུ་འཁྱེར་ནུས་པ་དེའི་ཚེ་འབྱོངས་པ་ཡིན་ནོ། །འདི་རྒྱལ་སྲས་
རིན་པོ་ཆེའི་ཁྲིད་ཡིག་ཏུ་མ་བྱུང་ཡང་རྗེ་དགེ་འདུན་གྲུབ་ཀྱི་ཁྲིད་ཡིག་ཏུ། བྱང་
བའི་ཚད་ནི་ལོག་པ་ཡིན། །འབྱོངས་རྟགས་ཆེན་པོ་ལྔ་ལྡན་ཡིན། །ཞེས་རྩ་ཚིག་ཏུ་
འབྱུང་བས། དེའི་དོན་ནི་དེ་ ལ་ བློ་འབྱོངས་པའི་ཚད་ནི། ལམ་དེ་དང་དེའི་མི་
མཐུན་ཕྱོགས་ཕྱིན་ཅི་ལོག་གི་འཛིན་པ་མངོན་གྱུར་ལོག་ནས་ལམ་དེ་དང་དེའི་
ཕྱིན་ཅི་མ་ལོག་པའི་རྟོགས་པ་སྐྱེས་པ་ཡིན་ཏེ། དེ་ཡང་དལ་འབྱོར་རྙེད་དཀའ་ལ་
- 284 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བློ་འབྱོངས་པའི་ཚད་ནི། དལ་འབྱོར་གྱི་རྟེན་ལ་སྙིང་པོ་ལེན་སྙིང་མི་འདོད་པ་ཚེ་
འདིའི་སྣང་ཤས་འབའ་ཞིག་གི་དབང་དུ་འགྲོ་བ་དེ་ལོག་ནས་ཉིན་མཚན་ཀུན་ཏུ་
སྙིང་ པོ་ལེན་འདོད་ཆེན་པོ་སྐྱེས་ པ་ ཡིན་ པ་ནས། སྟོང་ཉིད་བསྒོམ་པ་ ལ་ བློ་
འབྱོངས་པ་ནི། ལྟ་བའི་དཔྱད་པ་བྱས་ཙམ་ཉིད་ནས་བདེན་པར་འཛིན་པ་མངོན་
གྱུར་ལོག་ནས་བདེན་མེད་ཀྱི་ངེས་ཤེས་ཤུགས་ཅན་ངང་གིས་སྐྱེ་བ་ཡིན་ནོ། །འོ་
ན་ལམ་དེ་ལ་བློ་འབྱོངས་པའི་རྟགས་མི་འཁྲུལ་བ་དེ་གང་ཡིན་ཞེ་ན། འབྱོངས་
རྟགས་ཆེན་པོ་ལྔ་ལྡན་ཡིན། །ཞེས་པ་ནི། ལམ་དེ་ལ་བློ་འབྱོངས་པའི་རྟགས་ཆེན་
པོ་ལྔ་དང་ལྡན་པ་ཡིན་ཏེ། བློ་སྦྱངས་པའི་སྟོབས་ཀྱིས་སྡུག་བསྔལ་དང་མི་འདོད་
པ་ཅི་བྱུང་ཡང་བྱང་ཆུབ་ཀྱི་སེམས་རྣམ་པ་གཉིས་བསྒོམ་པ་ལས་མི་ཉམས་པའི་
བྱང་ཆུབ་སེམས་དཔའ་ཆེན་པོ་ཞིག་འོང་། ལས་འབྲས་ཕྲ་ཞིང་ཕྲ་བ་ལ་ངེས་པ་
རྙེད་ནས་ཉེས་ལྷུང་ཕྲ་མོས་ཀྱང་མ་གོས་པར་སྲུང་བའི་འདུལ་བ་འཛིན་པ་ཆེན་པོ་
ཞིག་འོང་། སྡུག་བསྔལ་དང་མི་འདོད་པ་ཅི་བྱུང་ཡང་དང་དུ་ལེན་པའི་དཀའ་ཐུབ་
པ་ཆེན་པོ་ཞིག་འོང་། རྟག་ཏུ་ལུས་ངག་ཡིད་གསུམ་དགེ་སྦྱོར་དང་མི་འབྲལ་བའི་
སྒྲུབ་པ་པོ་ཆེན་པོ་ཞིག་འོང་། གསུང་རབ་ཀྱི་དགོངས་པའི་དོན་གྱི་གཙོ་བོ་རྣམས་
རྒྱུད་ལ་འབྱོར་པའི་རྣལ་འབྱོར་བ་ཆེན་པོ་ཞིག་འོང་ངོ་ཞེས་རྗེ་དགེ་འདུན་གྲུབ་
ཀྱིས་འདིའི་ཁྲིད་ཡིག་ཏུ་གསུངས་སོ། །འདིར་འབྱོངས་པའི་ཚད་ཅེས་གསུངས་པ་
ནི། བློ་སྦྱོང་གི་མྱོང་བ་སྣེ་ཟིན་རེ་སྐྱེས་པའི་རྟགས་ཡིན་གྱི་དེ་ཙམ་རེས་ཆོག་པར་
བཟུང་ནས་བློ་སྦྱོང་བའི་རྩོལ་བ་དོར་ན་ཤིན་ཏུ་མི་རུང་སྟེ། ཕར་ཕྱིན་བསྡུས་པ་
ལས། ཡང་དང་ཡང་ཞིང་ངལ་གསོ་ན། །གཙུབས་པས་མེ་ཕྱིན་མི་འགྱུར་རོ། །
རྣལ་ འབྱོར་ ཚུལ་ ལའང་ དེ་ བཞིན་དུ། ཁྱད་ པར་ མ་ ཐོབ་ གཏང་ མི་ བྱ། །ཞེས་
- 285-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུངས་པ་ལྟར། གཙུབ་ཤིང་གཙུབ་པའི་ཚེ་ཤིང་ལ་དྲོད་སྐྱེས་ཙམ་ལ་རྩོལ་བ་
དོར་ན་མེ་མི་འབྱུང་བ་བཞིན་ནོ། །དེས་ན་ཡོན་ཏན་མཐའ་ཡས་པར་བསྟོད་པ་
ལས། གང་སླད་གལ་ཏེ་རང་ལ་རག་ལས་འབད་པས་བྱང་ཆུབ་ཐོབ་འགྱུར་ན། །
སངས་རྒྱས་གོ་འཕང་རྙེད་དཀའ་མ་ལགས་སྙམ་དུ་ཁྱོད་ཀྱི་བློ་གྲོས་བྱུང་། །ཞེས་
དང༌། སྤྱོད་པ་དེ་དག་ཁྱོད་ལ་གོམས་པས་དུས་སུ་རང་གི་ངང་ཉིད་གྱུར། །དེ་སླད་
ཡོན་ཏན་དག་ནི་ཡོངས་ གོམས་མ་བགྱིས་སྤེལ་བར་དཀའ་བ་ལགས། །ཞེས་
གསུངས་པ་ལྟར་རོ། །
དྲུག་པ་བློ་སྦྱོང་གི་དམ་ཚིག་བསྟན་པ་ནི། སྤྱི་དོན་གསུམ་ལ་རྟག་ཏུ་བསླབ། །
འདུན་པ་བསྒྱུར་ལ་རང་སོར་བཞག །ཡན་ལག་ཉམས་པ་བརྗོད་མི་བྱ། །གཞན་
ཕྱོགས་གང་ཡང་མི་བསམ་མོ། །ཉོན་མོངས་གང་ཆེ་སྔོན་ལ་སྦྱང་། །འབྲས་བུ་རེ་
བ་ ཐམས་ ཅད་ སྤང་། །དུག་ ཅན་ གྱི་ ཟས་ སྤང་། གཞུང་ བཟང་ པོ་ མ་ བསྟེན།
གཤགས་ངན་མ་རྒོད། འཕྲད་མ་སྒུག །གནད་ལ་མི་དབབ། མཛོ་ཁལ་གླང་ལ་མི་
འབྱོ། མགྱོགས་ཀྱི་རྩེ་མ་གཏོད། ལྟོ་ལོག་མི་བྱ། ལྷ་བདུད་དུ་མི་དབབ། སྐྱིད་ཀྱི་
ཡན་ལག་ཏུ་སྡུག་མ་ཚོལ། ཞེས་གསུངས་ཏེ། བློ་སྦྱོང་གི་དམ་ཚིག་དེ་ལ་བཅོ་
བརྒྱད་ཡོད་པས། སྤྱི་དོན་གསུམ་ནི། བློ་སྦྱོང་ཁས་བླངས་དང་མ་འགལ་བ། ཐོ་
ཆོར་མ་ཤོར་བ། ཕྱོགས་རེར་མ་ལྷུང་བའོ། །དང་པོ་ནི། ང་བློ་སྦྱོང་བ་ཡིན་ཟེར་
ནས་ བྱིན་ ལེན་ དང་། རུང་ ཆུ་ དང༌། ཆབ་ལེན་ ལྷམ་ འབུད་ སོགས་ འདུལ་བའི་
བཅས་མཚམས་ཕྲ་མོ་རྣམས་ལ་ཁྱད་དུ་བསད་དེ། རང་གི་སེམས་དུལ་ན་དེས་
ཆོག་མོད། ཁ་ཆུས་བཤལ་བས་ཅི་ལ་ཕན་ཟེར་བ་སོགས་བདུད་དང་སྡིག་གྲོགས་
ཀྱིས་ཡིད་བསྐྱོད་ནས་རྒྱལ་བའི་བསྟན་པ་ལ་རྨ་འབྱིན་པའི་ཚིག་ངན་དེ་འདྲ་སྨྲ་བ་
- 286 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
རྣམ་པ་ཀུན་ནས་མི་བྱ་བར་བསམ་པ་བདག་གཞན་མཉམ་བརྗེའི་བྱང་ཆུབ་ཀྱི་
སེམས་ལ་བློ་སྦྱོང་བའི་སྒོ་ནས། དགེ་ཚུལ་གྱི་བསླབ་བྱ་ཀཱ་རི་ཀ་ནས་བཟུང་།
དཔལ་གསང་བ་འདུས་པའི་བར་རང་གིས་ཇི་ལྟར་ཁས་བླངས་པའི་བསླབ་པ་
རྣམས་ མ་ ཉམས་ པར་ བསྲུང་ བར་ བྱའོ། །དེ་ ལྟ་ མིན་ པར་ བསླབ་ པའི་ བཅས་
མཚམས་ཁྱད་དུ་བསད་ནས་བློ་སྦྱོང་བ་དང་སྒྲུབ་པ་བྱེད་བློ་ཅི་བྱས་ཀྱང་རྒྱལ་བ་
དགྱེས་པར་མི་འགྱུར་ཞིང་། ལམ་ལ་ས་ཆོད་གང་ཡང་མི་འབྱུང་བ་ཆུ་ཚགས་ཀྱི་
གླེང་གཞིས་ཤེས་སོ། །བློ་སྦྱོང་ཐོ་ཆོར་མ་ཤོར་བ་ནི། བདག་གཅེས་འཛིན་མེད་
པར་གཞན་གྱིས་གོ་བར་བྱ་བའི་ཕྱིར་ཤིང་གཉན་གཅོད་པ་དང༌། མཛེ་ཕོ་དང་
འགྲོགས་པ་ལ་སོགས་པ་ཐོ་ཆོའི་སྤྱོད་པ་རྣམས་སྤངས་ཏེ། དགེ་བཤེས་སྟོན་པ་ར་
སྒྲེང་དུ་བསྟན་པའི་སྲོལ་བཙུགས་པའི་བཀའ་གདམས་ཀྱི་རྣམ་ཐར་དང་མི་འགལ་
བ་བྱའོ། །དེ་ཡང་། དགེ་བཤེས་སྟོན་པས་བྱང་ར་སྒྲེང་དུ་ཇོ་བོ་རྗེའི་བཀའ་ལུང་
ལྟར་བསྟན་པའི་སྲོལ་བཙུགས་པའི་བཀའ་གདམས་ཀྱི་རྣམ་པར་ཐར་པ་ནི། རྒྱལ་
བའི་བཀའ་དགོངས་འགྲེལ་དང་བཅས་པ་ཐམས་ཅད་ལས་ཡི་གེ་ན་གཅིག་ཀྱང་
སྤང་དུ་མེད་པར་ཐམས་ཅད་གང་ཟག་གཅིག་འཚང་རྒྱ་བའི་ཆ་རྐྱེན་དུ་འཁྱེར་ཞིང་
གོ་བར་བྱེད་པ། བསྟན་པའི་རྩ་བ་འདུལ་བའི་བཅས་མཚམས་ལ་གཅེས་སྤྲས་སུ་
བྱེད་པ་ཉམས་ལེན་གྱི་སྙིང་པོ་བྱང་ཆུབ་ལམ་གྱི་རིམ་པ་ལ་བྱེད་ཅིང་། དེའི་ཡང་
སྙིང་པོ་བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་དང་། ཟབ་
མོ་དབུ་མའི་ལྟ་བ་གཉིས་ལ་བྱེད་པ། མཁས་བཙུན་བཟང་གསུམ། ཐོས་བསམ་
སྒོམ་གསུམ་རྣམས་གཅིག་གྲོགས་སུ་གཅིག་འགྲོ་བ་དམ་ཉམས་དང་འཆལ་བ་
དང་འདྲེས་ཁྱེར་རྣམས་དང་བསྲེ་ལྷད་རྣམ་པ་ཀུན་ནས་མི་བྱེད་པ་སོགས་མཐའོ་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཡས་པར་ཡོད་པས་དེ་དག་དང་མི་འགལ་བར་བྱའོ། །བློ་སྦྱོང་ཕྱོགས་རེར་མ་ལྟུང་
བ་ནི་མིའི་གནོད་པ་བཟོད་ལ། ལྷ་འདྲེའི་གནོད་པ་མི་བཟོད་པ་དང་། ཆེ་བ་ལ་
གུས་ལ་ཆུང་བ་ལ་བརྙས་པ་དང་། གཉེན་ལ་བྱམས་ལ་དགྲ་ལ་སྡང་བ་ལ་སོགས་
པ་ཕྱོགས་རེ་བ་ཐམས་ཅད་སྤངས་ལ་ཐམས་ཅད་ལ་བློ་འབྱོངས་པར་བསླབ་བོ། །
དེ་བཞིན་དུ་འདུལ་བའི་བཅས་མཚམས་བསྲུང་ཁུལ་བྱེད་ཅིང་། བྱང་སེམས་ཀྱི་
བསླབ་པ་རྣམས་ཁྱད་དུ་གསོད་པ་དང་། ཡང་དེ་ལས་ལྡོག་སྟེ་བྱེད་པ་སོགས་
ཕྱོགས་རེར་ཤར་བ་ཐམས་ཅད་སྤངས་ལ། འབྲོམ་རིན་པོ་ཆེའི་ཞལ་ནས་བསྟན་
པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་མའི་བཀའ་བརྒྱུད་མིན་པ་
ལ་མེད་གསུངས་པ་ལྟར་ཆ་ཐམས་ཅད་ནས་ཚང་བ་ཞིག་བྱའོ། །འདུན་པ་བསྒྱུར་
ལ་ རང་སོར་གཞག །ཅེས་ པ་ནི། བསམ་པ་སྔར་ རང་གཅེས་པར་འཛིན་པ་དེ་
བདག་ པས་ གཞན་ གཅེས་ པར་ བསྒྱུར་ ལ། ལུས་ ངག་ གི་ སྤྱོད་ པ་ གྲོགས་ ཆོས་
མཐུན་རྣམས་དང་འདྲ་བར་སོ་ཐུབ་པར་བྱ་སྟེ། བློ་སྦྱོང་ཐམས་ཅད་མངོན་མཚན་
ཆུང་ལ་ཆོད་ཆེ་བ་ཞིག་བྱ་དགོས་གསུངས་པས། གཞན་གྱིས་མ་ཚོར་བར་རྒྱུད་
སྨིན་པ་ཞིག་བྱའོ། །དེ་ཡང་སྔར་རང་ཉིད་ཚེ་འདིའི་བདེ་བ་དང་། ཕྱི་མ་ལྷ་མིའི་
བདེ་བ་དང༌། རང་གཅིག་པུ་འཁོར་བ་ལས་ཐར་བར་འདོད་པ་སོགས་ཀྱི་འདུན་
པ་བྱེད་པ་དེ་དེ་ལྟར་མི་བྱེད་པར་བདག་པས་གཞན་གཅེས་པའི་བསམ་པས་ཅི་
བྱེད་སེམས་ཅན་གྱི་དོན་འབའ་ཞིག་ཏུ་བྱེད་པའི་འདུན་པར་བསྒྱུར་ནས། ལུས་
ངག་གི་སྤྱོད་ལམ་གྲོགས་ཆོས་མཐུན་རྣམས་དང་མཐུན་པར་བྱེད་དགོས། ངེས་
འབྱུང་སོགས་ཅུང་ཟད་རེ་སྐྱེས་པ་ན་སྤྱོད་ལམ་ཚུགས་མི་ཐུབ་པར་གཞན་གྱི་སྣང་
ངོར་མཆི་མ་འབྱིན་པ་སོགས་བྱས་ན་བར་ཆད་དང་གནོད་པ་མང་ཞིང་ངེས་འབྱུང་
- 288 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སོགས་ཅུང་ཟད་ཡོད་པ་དེ་ཡང་མྱུར་དུ་ཉམས་འགྲོ་བའི་སྐྱོན་དང་། ཚུལ་འཆོས་
སོགས་ཀྱི་ཉེས་སྐྱོན་མང་པོ་འབྱུང་ཉེན་ཡོད་པས་གཞན་གྱིས་མ་ཚོར་བར་རང་
རྒྱུད་འབྱོངས་པ་ཞིག་བྱ་དགོས་གསུངས། ཡན་ ལག་ ཉམས་པ་བརྗོད་མི་བྱ། །
ཞེས་པ་ནི། གཞན་ལ་ལུས་ཀྱི་སྐྱོན་ཞར་བ་ལ་སོགས་པ་དང་། ཆོས་ཀྱི་སྐྱོན་ཚུལ་
ཁྲིམས་འཆལ་བ་ལ་སོགས་པ་མི་སྙན་པའི་ཚིག་རྣམ་པ་ཀུན་ནས་མི་བརྗོད་
པའོ། །དེ་ ལྟར་ ཡང་ ལྷག་བསམ་ བསྐུལ་བ་ ལས། བྱམས་ པ་ བྱང་ ཆུབ་ སེམས་
དཔའི་ཐེག་པ་པའི་གང་ཟག་ཆོས་བཞི་དང་ལྡན་ན། ཕྱི་མ་ལྔ་བརྒྱ་ཐ་མ་ལ་དམ་
པའི་ཆོས་རྣམ་པར་འཇིག་པའི་ཚེ་མ་སྣད་ཅིང་མ་རྨས་ལ་བདེ་བར་ཡོངས་སུ་ཐར་
པར་འགྱུར་རོ། །བཞི་གང་ཞེ་ན། བདག་གི་འཁྲུལ་པ་ལ་སོ་སོར་རྟོག་པ་དང་།
བྱང་ཆུབ་སེམས་དཔའི་ཐེག་པ་པའི་གང་ཟག་གཞན་གྱི་ཉེས་པ་མི་གླེང་བ་དང༌།
མཛའ་བཤེས་ཀྱི་ཁྱིམ་དང་སློང་མོ་སྟེར་བའི་ཁྱིམ་ལ་མི་བལྟ་བ་དང༌། ཡིད་དུ་མི་
འོང་བའི་ཚིག་སྤོང་བ་སྟེ། ཞེས་གསུངས་སོ། །གཞན་ཕྱོགས་གང་ཡང་མི་བསམ་
མོ། །ཞེས་ པ་ ནི། སྤྱིར་ སེམས་ ཅན་ ཐམས་ ཅད་ དང༌། ཁྱད་ པར་ དུ་ ཆོས་ སྒོར་
ཞུགས་པ་རྣམས་ལ་སྐྱོན་མཐོང་ན་ང་རང་སྣང་བ་མ་དག་པ་ཡིན་གྱི་ཁོང་ལ་དེ་
འདྲའི་སྐྱོན་མི་ཡོང་སྙམ་དུ་བསམས་ལ། སྐྱོན་རྟོག་པའི་བློ་དེ་བཟློག་པར་བྱའོ། །
དེ་ཡང་སྤྱིར་འགྲོ་བ་སེམས་ཅན་སུ་ལ་ཡང་སྐྱོན་རྟོག་གི་བློ་མ་ཤོར་བ་ཤིན་ཏུ་གལ་
ཆེ་སྟེ། དཔའ་བར་འགྲོ་བའི་ཏིང་ངེ་འཛིན་གྱི་མདོ་ལས། བློ་གྲོས་བརྟན་པ་དེ་ལ་
བྱང་ཆུབ་ཏུ་སེམས་མ་བསྐྱེད་པར་ལུང་བསྟན་པ་གང་ཞེ་ན། བློ་གྲོས་བརྟན་པ་
འདི་ལ་གང་ཟག་ལ་ལ་ཞིག་འགྲོ་བ་ལྔའི་འཁོར་བར། ཡང་ན་སེམས་ཅན་དམྱལ་
བའམ། ཡང་ན་དུད་འགྲོའི་སྐྱེ་གནས་སམ། ཡང་ན་གཤིན་རྗེའི་འཇིག་རྟེན་ནམ།
289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡང་ན་ལྷའམ་ཡང་ན་མིར་སྐྱེས་པར་གྱུར་ལ། གང་ཟག་དེ་ཡང་དབང་པོ་རྣོ་བ་རྒྱ་
ཆེན་པོ་ལ་མོས་པ་ཡིན་ན་དེ་ལ་དེ་བཞིན་གཤེགས་པས་རབ་ཏུ་མཁྱེན་ཏེ། སྐྱེས་
བུ་གང་ཟག་འདི་ནི་བསྐལ་པ་འདི་སྙེད་བསྐལ་པ་བརྒྱ་ཕྲག་འདི་སྙེད། བསྐལ་པ་
སྟོང་ ཕྲག་འདི་སྙེད། བསྐལ་པ་བརྒྱ་སྟོང་ཕྲག་འདི་སྙེད། བསྐལ་པ་བྱེ་བ་ཁྲག་
ཁྲིག་བརྒྱ་སྟོང་ཕྲག་འདི་སྙེད་ན་བྱང་ཆུབ་མངོན་པར་འཚང་རྒྱ་བར་འགྱུར་རོ་ཞེས་
བྱ་བ་ནས། བློ་གྲོས་བརྟན་པ་དེ་ནི་བྱང་ཆུབ་ཏུ་སེམས་མ་བསྐྱེད་པར་ལུང་བསྟན་
པ་ཞེས་བྱའོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་འོད་སྲུང་ཆེན་པོས་
འདི་སྐད་ཅེས་གསོལ་ཏོ། །བཅོམ་ལྡན་འདས་བདག་ཅག་གིས་དེང་ སླན་ཆད་
སེམས་ཅན་ཐམས་ཅད་ལ་སྟོན་པར་འདུ་ཤེས་བསྐྱེད་པར་བགྱིའོ། །དེ་ཅིའི་སླད་
དུ་ཞེ་ན། སེམས་ཅན་གང་ལ་བྱང་ཆུབ་ཏུ་ཡོངས་སུ་སྨིན་པའི་དབང་པོ་རྣམས་
མཆིས་པ་དང་། གང་ལ་མ་མཆིས་པ་འཚལ་བ་འཇུག་པ་དེ་བདག་ཅག་ལ་མ་
མཆིས་པའི་སླད་དུ་སྟེ། བཅོམ་ལྡན་འདས་བདག་ཅག་ལ་འཚལ་བ་མ་མཆིས་
པས། སེམས་ཅན་དེ་ལྟ་བུ་དག་ལ་དམན་པའི་འདུ་ཤེས་བསྐྱེད་ན། དེས་བདག་
ཅག་རྨས་ པར་ འགྱུར་ རོ། །བཅོམ་ ལྡན་ འདས་ ཀྱིས་ བཀའ་ སྩལ་པ། འོད་སྲུང་
ལེགས་སོ་ལེགས་སོ། །ཚིག་འདི་ནི་ལེགས་པར་སྨྲས་པའོ། །འོད་སྲུང་ངས་དོན་
གྱི་དབང་འདི་མཐོང་ནས་དགེ་སློང་དག་ངའམ་ང་དང་འདྲ་བས་གང་ཟག་གི་ཚོད་
བཟུང་གི །གང་ཟག་གིས་གང་ཟག་ལ་ཚོད་མི་བཟུང་ངོ༌། །དགེ་སློང་དག་གང་
ཟག་གིས་གང་ཟག་ལ་ཚོད་བཟུང་ན་རྨས་པར་འགྱུར་བར་ཤེས་པར་གྱིས་ཤིག་
ཅེས་ཁྱེད་ལ་དེ་ལྟ་བུའི་ཆོས་བསྟན་ཏེ། འོད་སྲུང་བསྟན་པ་དེས་བྱང་ཆུབ་སེམས་
དཔའམ་ཉན་ཐོས་ཀྱིས། འདི་ན་བྱང་ཆུབ་སེམས་དཔའི་ཐེག་པ་པའི་གང་ཟག་
-290 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཡིད་དུ་འོང་ཞེས་སེམས་ཅན་ ཐམས་ཅད་ལ་སྟོན་པར་འདུ་ཤེས་བསྐྱེད་པར་
བྱའོ། །ཞེས་གསུངས་པ་ལྟར་རོ། །གཞན་གྱི་སེམས་རྒྱུད་མི་ཤེས་པར་སྐྱོན་བརྗོད་
ན་རྣམ་པར་སྨིན་པ་ཤིན་ཏུ་ཆེ་སྟེ། སྤྱིར་སེམས་ཅན་སུ་ལའང་ཁོང་ཁྲོ་དང་སྐྱོན་
བརྗོད་བྱས་པ་ཙམ་གྱིས་རང་ཉིད་ལ་རྣམ་པར་སྨིན་པ་ཤིན་ཏུ་ཚབས་ཆེ་བ་འབྱུང་
ཞིང་། ལྷག་པར་ཡུལ་དེ་བྱང་ཆུབ་སེམས་དཔའ་ཞིག་ཡིན་པར་གྱུར་ན་ནི། འཇུག་
པ་ལས། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་བྱུང་དགེ་
བ་བསྐལ་པ་བརྒྱར། །བསགས་པ་སྐད་ཅིག་གིས་འཇོམས་དེ་ཡི་ཕྱིར། །མི་བཟོད་
ལས་གཞན་ སྡིག་ པ་ཡོད་མ་ཡིན། །ཞེས་དང་། སྤྱོད་འཇུག་ལས། གང་ཞིག་དེ་
འདྲའི་རྒྱལ་སྲས་སྦྱིན་བདག་ལ། །གལ་ཏེ་ངན་སེམས་བསྐྱེད་པར་བྱས་ན་དེ། །
ངན་སེམས་བསྐྱེད་པའི་གྲངས་བཞིན་བསྐལ་པར་ནི། །དམྱལ་བར་གནས་པར་
འགྱུར་ཞེས་ཐུབ་པས་གསུངས། །ཞེས་དང་། ཡང་དེ་ཉིད་ལས། བསྐལ་པ་སྟོང་དུ་
བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་བྱས་གང་
ཡིན་དེ་ཀུན་ཀྱང་། ཁོང་ཁྲོ་གཅིག་གིས་འཇོམས་པར་བྱེད། །ཅེས་དང་། ཡོན་ཏན་
རིན་པོ་ཆེ་སྡུད་པ་ལས་ཀྱང་། ལུང་བསྟན་མ་ཐོབ་བྱང་ཆུབ་སེམས་དཔའ་གང་
ཞིག་ གིས། །ལུང་བསྟན་ཐོབ་ལ་སེམས་ ཁྲོད་ རྩོད་པ་རྩོམ་བྱེད་ན། །ཐ་བ་སྐྱོན་
ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙེད་བསྐལ་པར་གཞི་ནས་གོ་ཆ་བགོ་
དགོས་སོ། །ཞེས་དང༌། འདུལ་བ་ལུང་ལས། དགེ་སློང་དག་དགེ་སློང་གིས་འདི་
ལྟར་སྐྲ་དང་སེན་མོའི་མཆོད་རྟེན་ལ་ཡན་ལག་ཐམས་ཅད་ཀྱིས་ཕྱག་འཚལ་ཏེ་
སེམས་དང་བར་བྱེད་པ་ལ་ལྟོས། བཙུན་པ་དེ་ལྟར་ལགས་སོ། །དགེ་སློང་དག་
འདིས་ས་ཇི་ཙམ་ནོན་པའི་འོད་དཔག་ཚད་བརྒྱད་ཁྲི་བཞི་སྟོང་ན་གསེར་གྱི་འཁོར་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ལོ་ལ་ཐུག་པའི་བར་ན་བྱེ་མ་ཇི་སྙེད་ཡོད་པ་དེ་སྙེད་དུ་དགེ་སློང་འདིས་འཁོར་
ལོས་བསྒྱུར་བའི་རྒྱལ་སྲིད་སྟོང་འགྱུར་དུ་ལོངས་སྤྱོད་པར་འགྱུར་རོ་ཞེས་བྱ་བ་
ནས། དེ་ནས་ཚེ་དང་ལྡན་པ་ཉེ་བར་འཁོར་གྱིས་བཅོམ་ལྡན་འདས་ག་ལ་བ་དེ་
ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་
ཏོ། །བཅོམ་ལྡན་འདས་ཀྱིས་དགེ་སློང་གི་དགེ་བའི་རྩ་བ་དེ་ལྟར་བུར་ཆེ་བར་
གསུངས་ན། བཅོམ་ ལྡན་ འདས་ དགེ་བའི་ རྩ་ བ་ དེ་ དག་ གང་ དུ་ ཟད་ པ་ དང་
བསྲབས་པ་དང་ཡོངས་སུ་བྱང་བ་དང་ཡོངས་སུ་ཟད་པར་འགྱུར། ཉེ་བར་འཁོར་
ཇི་ལྟར་ཚངས་པར་མཚུངས་པར་སྤྱོད་པ་ལ་རྨ་བྱུང་བ་དང༌། རྨས་པར་བྱས་པ་དེ་
ལྟ་བུ་ནི་ངས་མ་མཐོང་སྟེ། ཉེ་བར་འཁོར་དེས་དགེ་བའི་རྩ་བ་ཆེན་པོ་འདི་དག་
བསྲབས་པ་དང་ཡོངས་སུ་བྱང་བ་དང་ཡོངས་སུ་ཟད་པར་འགྱུར་རོ། །ཉེ་བར་
འཁོར་དེ་ལྟ་བས་ན་ཅི་ནས་འགལ་པ་ལའང་སེམས་ཀྱིས་གནོད་པར་མི་བྱ་ན།
རྣམ་པར་ཤེས་པ་དང་བཅས་པའི་ལུས་ལ་ལྟ་སྨོས་ཀྱང་ཅི་དགོས་ཞེས་གསུངས་པ་
ལྟར། སྤྱིར་གྲོགས་ལ་ཁོང་ཁྲོ་སྐྱེས་པ་དང་། དེའི་ནང་ནས་ཀྱང་ཡུལ་བྱང་ཆུབ་
སེམས་དཔའ་ལ་ཁོང་ཁྲོ་སྐད་ཅིག་མ་རེ་སྐྱེས་ནའང་རང་གི་དགེ་རྩ་འཇོམས་ཤིང་
ཕྱི་མར་རྣམ་སྨིན་རབ་ཏུ་ཚ་བ་བརྗོད་ཀྱིས་མི་ལང་ཞིང་། དཔག་པར་དཀའ་བ་
དག་མྱོང་ དགོས་ པས་གནས་འདི་ལ་ཐལ་བས་གཡོགས་པའི་མེ་དོང་ལྟར་དུ་
གཟབས་དགོས་སོ། །དོན་འདི་ལ་དགོངས་ནས་དཀོན་མཆོག་བརྩེགས་པའི་མདོ་
ལས། སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་དགོས་པར་གསུངས་
སོ། །ལྷག་པར་ཆོས་སྒོར་ཞུགས་པ་སྤྱི་དང་། དེའི་ནང་ནས་ཀྱང་རང་དང་ལྟ་སྤྱོད་
མཚུངས་པའི་གྲོགས་ཚངས་པ་མཚུངས་པར་སྤྱོད་པ་རྣམས་ལ་སྐྱོན་བརྗོད་བྱེད་པ་
- 292 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
འདི་ཤིན་ཏུ་འབྱུང་ཉེ་ཞིང་། རྣམ་པར་སྨིན་པ་ཤིན་ཏུ་ཚབས་ཆེ་བས་བློ་སྦྱོང་འདི་
ལ་སྙིང་ནས་ཉམས་ལེན་བྱ་འདོད་པ་རྣམས་ཀྱིས་འདིའི་ཐད་དུ་གཟབས་པ་གལ་
ཆེའོ། །རང་ཅག་ཉམས་ལེན་བྱེད་ཁུལ་བྱས་ཀྱང་ཡར་སྐྱེད་ལས་མར་སྐྱེད་ཆེ་བ་
ཡོད་པ་ནི་གཅིག་ཏུ་རང་གི་བློ་ལས་སུ་མི་རུང་བ་དང་། ལྷག་པར་གྲོགས་ལ་དག་
སྣང་མ་འབྱོངས་པ་འདིས་ལན་པར་གསུངས་པས་གྲོགས་ལ་དག་སྣང་སྦྱོར་བ་
ཤིན་ཏུ་གལ་ཆེའོ། །སྔར་བསགས་ཀྱི་དགེ་བ་ཐམས་ཅད་དུང་གི་རྡུལ་ཕྱིས་པ་
བཞིན་གཏོང་བ་ཡང་གྲོགས་ལ་ཁོང་ཁྲོ་དང་སྐྱོན་བརྗོད་བྱེད་པ་འདིས་བྱེད་པར་
གསུངས། རང་ཅག་ལྟ་བུར་མ་ཟད་ལམ་ལ་ཞུགས་པའི་དམ་པ་རྣམས་ལའང་
གྲོགས་ལ་སྐྱོན་བརྗོད་ཕྲ་མོ་རེ་ཤོར་བས་ལམ་ལས་ཆེས་འགྱངས་པར་གསུངས་
འདུག་སྟེ། ལྷག་བསམ་བསྐུལ་བ་ལས། རྒྱགས་འདི་བག་མེད་ཀུན་གྱི་རྩ་བ་སྟེ། །
དགེ་སློང་དམན་ལ་བརྙས་པར་ཡོངས་མི་བྱ། །བསྐལ་པ་གཅིག་གིས་ཐར་པ་ཐོབ་
མི་འགྱུར། །འདི་ནི་བསྟན་པ་འདི་ལ་གོར་མིས་ཡིན། །ཞེས་དང་། བསླབ་བཏུས་
སུ། གྲོགས་ལ་བརྙས་པ་དང་རྨ་ཕྱུང་བ་འདི་མ་གཏོགས་གཞན་གང་གིས་ཀྱང་བྱང་
ཆུབ་སེམས་དཔའ་ངན་སོང་དུ་ལྟུང་མི་ནུས་པར་གསུངས། དེས་ན་རྗེ་དགེ་འདུན་
གྲུབ་པས། ལར་ད་ལྟར་གངས་རིའི་ཁྲོད་འདི་ན། །རང་བསྟན་པ་འཛིན་པར་ཁས་
ལེན་ཅིང་། །གཞན་བསྟན་འཛིན་དགྲ་བོའི་དྭངས་མར་འཛིན། །ཚུལ་འདི་ལ་སྐྱོ་
བ་གཏིང་ནས་སྐྱེས། །གཞན་ཕུང་བར་འདོད་པའི་ཀུན་སློང་དང་། །རྒྱུད་མཚན་
འཛིན་དམ་པོས་བཅིངས་ལགས་ཀྱང་། །ལམ་མཐོན་པོར་གནས་པའི་ཁས་ལེན་
བྱེད། །འདི་བརྟགས་ན་ཀུན་ཀྱང་ཁྲེལ་བའི་རྒྱུ། །ལམ་གོལ་སར་རྒས་པའི་སྡུག་
ཡུས་ཀྱིས། །ཆོས་ཚུལ་བཞིན་སྒྲུབ་པའི་གང་ཟག་ལ། །རྒྱུད་ཁོང་ནས་འཁྲུག་པའི་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གདུག་ སེམས་ ཅན། །གདོན་ཐུགས་ ལ་ ཞུགས་ པ་ མ་ ལགས་ སམ། །དགྲ་ཉོན་
མོངས་ འདུལ་ ཐབས་ མི་ བྱེད་ པར། །གཤགས་ འགྱེད་ པ་ ཙམ་ གྱི་ འཆད་ ཉན་
ཡང་། །འདྲེ་ཤར་སྒོའི་ཕྱོགས་སུ་གནས་པ་ལ། །གླུད་ནུབ་སྒོར་སྐྱེལ་བཞིན་དོན་
རེ་ཆུང་། །དོན་དེ་ལྟར་གོ་བའི་བཤེས་གཉེན་རྣམས། །སྤྱིར་ལུས་ཅན་ཀུན་ལ་
བཀའ་དྲིན་སོམས། །སྒོས་ཆོས་མཛད་ཡོངས་ལ་དག་སྣང་སྦྱོངས། །དགྲ་ནང་ན་
འདུག་ པའི་བདག་འཛིན་ཐུལ། །མི་ཁོ་བོའི་ རྗེས་འཇུག་གྲོགས་པོ་ ཀུན། །ཡིད་
ཕྱོགས་སུ་ལྷུང་བར་མ་བྱེད་པས། །བློ་གཟུ་བོར་གནས་པའི་རྟོག་དཔྱོད་ཀྱིས། །
ལམ་དྲང་པོར་ཞུགས་པ་ཅིས་ཀྱང་ལེགས། །ཞེས་གསུངས་པ་ལྟར། བདག་ཀྱང་
དེ་བཞིན་དུ་རང་དང་གཞན་ལ་གསོལ་བ་འདེབས་སོ། །ཉོན་མོངས་གང་ཆེ་སྔོན་
ལ་སྦྱང་། ཞེས་པ་ནི། རང་རྒྱུད་ལ་ཉོན་མོངས་པ་གང་ཆེ་བརྟགས་ནས། གང་ཆེ་
བ་དེའི་གཉེན་པོར་ཆོས་ཐམས་ཅད་སྲུངས་ནས་དེ་ཉིད་ཐོག་མར་འདུལ་ལོ། །དེ་
ཡང་རང་གི་རྒྱུད་ལ་བརྟགས་པས་ཚེ་འདིའི་སྣང་ཤས་ཤིན་ཏུ་ཆེ་བས་ བྱ་བྱེད་
ཐམས་ཅད་དེའི་དབང་དུ་འགྲོ་ཡིན་འདུག་ན། དལ་འབྱོར་དང་མི་རྟག་པའི་སྐོར་
ལ་གཙོ་བོར་འབད་ཅིང་། དགེ་སྦྱོར་གང་བྱེད་ཐམས་ཅད་ཀྱིས་རེ་ཞིག་ཚེ་འདིའི་
སྣང་ཤས་འདུལ་བ་གཙོ་བོར་བྱེད། བཤེས་གཉེན་ལ་དད་པ་ཆུང་བར་སྣང་ན་
ལེགས་ཚོགས་ཀྱི་རྩ་བ་ཆད་པས་རེ་ཞིག་བླ་མའི་རྣལ་འབྱོར་ལ་གཙོ་བོར་འདོན་
ཞིང་དགེ་སྦྱོང་གཞན་ཐམས་ཅད་ཀྱང་བླ་མའི་རྣལ་འབྱོར་གོང་འཕེལ་དུ་འགྱུར་
པའི་ གྲོགས་ སུ་ཅི་ འགྱུར་བྱེད། དེ་བཞིན་དུ་ དམིགས་སྐོར་ གཞན་ཐམས་ཅད་
ལའང་ཤེས་ པར་ བྱའོ། །འབྲས་བུ་རེ་བ་ཐམས་ཅད་སྤང་། །ཞེས་པ་ནི། བློ་སྦྱོང་
བསྒོམས་པས་རྙེད་བཀུར་སྙན་གྲགས་འོང་དུ་རེ་བ་དང་། ཕྱི་མ་ལྷ་མིའི་བདེ་བ་
294 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
ཙམ་ཐོབ་བྱར་འཛིན་པ་དང༌། རང་ཉིད་གཅིག་པུ་ཞི་བའི་བདེ་བ་དོན་དུ་གཉེར་བ་
སོགས་རང་འདོད་ཐམས་ཅད་སྤངས་ནས། བདག་པས་གཞན་གཅེས་པའི་སེམས་
རིན་པོ་ཆེས་དགེ་བ་ཅི་བྱེད་སེམས་ཅན་གྱི་དོན་དུ་སངས་རྒྱས་ཐོབ་པའི་ཐབས་ཁོ་
ནར་འགྱུར་བར་ བྱ་དགོས་སོ། །དུག་ཅན་གྱི་ཟས་སྤང༌། ཞེས་པ་ནི། དངོས་པོ་
བདེན་འཛིན་དང་། བདག་གཅེས་འཛིན་གྱི་རྣམ་རྟོག་དང་འདྲེས་པའི་དགེ་སྦྱོར་
ཐམས་ཅད་ཟས་དུག་དང་འདྲ་བས་དེ་སྤང་བར་བྱའོ། །དེ་ཡང་ཡོན་ཏན་རིན་པོ་ཆེ་
སྡུད་པ་ལས། ཇི་ལྟར་དུག་དང་འདྲེས་པའི་ ཁ་ཟས་བཟང་ཟ་བ། །དཀར་པོའི་
ཆོས་ལ་དམིགས་པའང་དེ་འདྲར་རྒྱལ་བས་གསུངས། །ཞེས་གསུངས་སོ། །གཞུང་
བཟང་པོ་མ་བསྟེན། ཞེས་པ་ནི། ཕ་རོལ་གྱིས་ གནོད་ པ་ བྱས་པ་ལ་ འཁོན་དུ་
བཟུང་ནས་ཁོན་འཛིན་དེ་ལས་ནམ་ཡང་མི་ལྡོག་པ་དེ་སྤང་བར་བྱའོ། །དེ་བཞིན་
དུ་འདོད་ཆགས་ལ་སོགས་པའི་ཉོན་མོངས་པ་མཐའ་དག་ལ་གཞུང་བཟང་བྱ་མི་
རུང་བ་སྟེ། ཉོན་མོངས་རྒྱུད་ལ་སྐྱེས་མ་ཐག་བདག་འདི་ཕྱི་ཀུན་ཏུ་ཕུང་བར་བྱེད་
པའི་དགྲ་བོ་དེ་འདི་ཡིན་ཨང་སྙམ་པ་བྱས་ལ་འཁོན་དུ་བཟུང་ནས་ཅུང་ཟད་ཀྱང་
རྒྱུན་འཐུད་དུ་མི་འཇུག་པར་འབུར་འཇོམས་བྱའོ། །གཤགས་ངན་མ་རྒོད། ཅེས་
པ་ནི། གཞན་གྱིས་རང་ལ་ཚིག་ངན་སྨྲ་བ་བྱུང་བའི་ཚེ་དེའི་ལན་དུ། གཞན་གྱི་བློ་
ལ་གནོད་པའི་ཚིག་ངན་མི་སྨྲ་ཞིང་། ཉེས་པ་བྱུང་ན་འདིས་ལན་ཞེས་མི་སྨྲ་བའོ། །
འཕྲང་ མ་ སྒུག །ཅེས་ པ་ མི་ གཞན་ གྱིས་ གནོད་ པ་ བྱས་ པ་ ཞེ་ལ་བཞག་ནས།
གནོད་པའི་ལན་འཇལ་བའི་དུས་བྱུང་ཙ་ན་གནོད་ལན་འཇལ་བ་དེ་སྤོང་བའོ། །
གནད་ལ་མི་དབབ། ཅེས་པ་ནི། མིའི་སྐྱོན་མཚང་ནས་འབྲུ་བ་དང་མི་མ་ཡིན་ལ་
སྲོག་སྔགས་ཟློས་པ་སོགས་གཞན་གྱི་སེམས་ལ་གནོད་པ་དྲག་པོ་འབྱུང་བའི་ལས་
295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མི་བྱའོ། །གཤགས་ངན་མི་བྱ་བ་ལ་སོགས་པ་དེ་དག་ནི་སོ་ཐར་གྱི་སྡོམ་པའི་
བཅས་མཚམས་བསྲུང་ཚུལ་ལེགས་པར་ཤེས་ནས་བསྲུངས་ན་དགག་སླ་ཞིང་།
འདིར་བློ་སྦྱོང་གི་དམ་ཚིག་ཏུ་གསུངས་པ་ནི། ཉེས་པ་དེ་དག་གི་རྐྱེན་གྱིས་བློ་སྦྱོང་
འཆོར་བའི་ཉེན་ཆེ་བས་ཉེས་པ་དེ་དག་གིས་མ་གོས་པ་ལ་ལྷག་པར་དུ་བསྒྲིགས་
དགོས་པས་དམ་ཚིག་ཏུ་གསུངས་པ་ཡིན་གྱི། སྤྱིར་ན་རྒྱལ་བའི་བསྟན་པ་ལ་
ཞུགས་ཙམ་ཉིད་ནས་རྣམ་པ་ཀུན་ཏུ་བྱ་མི་རུང་བའི་ཉེས་པ་ཡིན་ཏེ། གཤེ་ཡང་
སླར་མི་གཤེ། ཁྲོ་ཀྱང་སླར་མི་ཁྲོ། བརྡེག་ཀྱང་སླར་མི་བརྡེག །མཚང་བྲུས་ཀྱང་
སླར་མཚང་མི་འབྲུ་བ་སྟེ། འདི་དག་དགེ་སློང་གི་ཆོས་བཞི་ཡིན་པར་གསུངས་
སོ། །ད་ལྟ་ཐམས་ཅད་ཀྱིས་དགེ་སྦྱོང་ཆོས་བཞི་ཞེས་འདོན་ཞིང་རླུང་ལྟར་གྲགས་
མོད། དེ་དག་གི་དོན་ལ་རྟོག་དཔྱོད་བྱེད་པ་ཆེས་ཉུང་ངོ༌། །དེ་དག་གི་དོན་ལ་
ལེགས་པར་བརྟགས་ན་བདག་ལྟ་བུའི་དུས་མཐའི་དགེ་སྦྱོང་གི་གཟུགས་འཛིན་
རྣམས་ནི་ཤིན་ཏུ་ངོ་གནོང་སྟེ། ཉེས་པ་དེ་དག་སྤོང་བ་དང་མི་སྤོང་བ་ནི་དགེ་སྦྱོང་
ཡིན་མིན་གྱི་ཚད་དུ་བཞག་པ་ཡིན་པས་ན་དགེ་སྦྱོང་ཆོས་བཞི་ཞེས་གསུངས་པ་
ཡིན་ནོ། །དེ་ཡང་རང་གིས་གཞན་ལ་ཁྲོ་བ་དང་མཚང་འབྲུ་བ་སོགས་ལྟ་ཅི་སྨོས།
གཞན་གྱིས་རང་ལ་ཁྲོ་བ་དང་མཚང་འབྲུ་བ་བྱས་ཀྱང་དེའི་ལན་དུ་ཁྲོ་བ་དང་
མཚང་འབྲུ་བ་བྱས་མེད་ཅིང་། དེ་ལྟར་མི་བྱ་བ་དེ་དགེ་སྦྱོང་གི་ཆོས་ཡིན་གསུངས་
སོ། །གཞན་ཡང་རང་ཅག་ད་ལྟ་བྲིས་སྐུའི་རྒྱབ་ཡིག་རེ་འབྲི་ནའང་། བཟོད་པ་
དཀའ་ཐུབ་ དམ་ པ་ བཟོད་ པ་ནི། །མྱ་ ངན་ འདས་ པ་ མཆོག་ ཅེས་ སངས་ རྒྱས་
གསུང་། །རབ་ཏུ་བྱུང་བ་གཞན་ལ་གནོད་པ་དང་། །གཞན་ལ་འཚེ་བ་དགེ་སྦྱོང་མ་
ཡིན་ནོ། །ཞེས་པ་འདི་ངེས་པར་འབྲི་བ་ཡིན་མོད། དེའི་རྒྱུ་མཚན་ཡང་། གསུང་
- 296 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེ་རྒྱལ་བའི་བསྟན་པ་ཐམས་ཅད་ལ་རྒྱས་འདེབས་པའི་ཆོས་ཀྱི་རྒྱལ་པོའི་བཀའ་
རྟགས་ཡིན་པས། འདི་ལས་རྣམ་པ་ཀུན་ནས་འདའ་ས་མེད་པས་ན་རབ་ཏུ་གནས་
པའི་དོན་དུ་དེ་འབྲི་བ་ཡིན་ནོ། །དེ་དག་ལ་ལེགས་པར་དཔྱོད་ཤེས་ན་སྔོན་གྱི་
དམ་པ་གོང་མ་རྣམས་ཀྱིས་ཉམས་ལེན་གྱི་ཡན་ལག་ཏུ་འདི་ལྟ་བུའི་དམ་ཚིག་
གསུངས་པ་རྣམས་ལམ་གྱི་ངོ་བོ་གང་དུ་སོང་དང་། དེ་དག་ངེས་པར་བསྲུང་དགོས་
པ་དང་། མ་བསྲུངས་ན་ཉེས་པ་ཅིར་འགྱུར་བའི་གནད་རྣམས་ཤེས་པར་གྱུར་
རོ། །དེ་ལྟ་བུའི་གནད་རྣམས་མ་ཤེས་པར་འདི་དག་ཐེག་ཆེན་བློ་སྦྱོང་སྒོམ་པ་པོའི་
དམ་ཚིག་ཏུ་གསུངས་འདུག་པས། གཞན་གྱིས་བསྲུང་མི་དགོས་སྙམ་དུ་གོ་ན་ནོར་
བ་ཤིན་ཏུ་ཆེ་ཞིང་ལམ་གྱི་གནད་ཐམས་ཅད་འཕྱུགས་པར་འགྱུར་རོ། །མཛོ་ཁལ་
གླང་ལ་མ་བྱོན། ཞེས་པ་ནི། རང་ལ་འབབ་པའི་གཅུ་གལ་ལམ། ཁག་ངན་གཡོ་
སྒྱུའི་སྒོ་ནས་གཞན་ལ་བསྒྱུར་བ་ཁོང་སྐྱོན་ཅན་གྱི་སྤྱོད་པ་དེ་ལྟ་བུ་སྤོང་བའོ། །
མགྱོགས་ཀྱི་རྩེ་མ་གཏོད། ཅེས་པ་ནི། རང་དང་གཞན་ལ་ལོངས་སྤྱོད་ཐུན་མོང་དུ་
ཡོད་པ་གཡོ་ཐབས་སྣ་ཚོགས་ཀྱི་སྒོ་ནས་བདག་གིས་ཐོབ་པར་བྱེད་པའི་བསམ་
སྦྱོར་སྤོང་བའོ། །འདི་གཉིས་ནི་གཞན་ལ་གཡོ་སྒྱུ་བྱེད་པ་ཡིན་པས་རྣམ་པ་ཀུན་
ནས་མི་རུང་ཞིང་། གང་ཟག་སུས་བྱས་ཀྱང་རང་བཞིན་གྱི་ཁ་ན་མ་ཐོ་བ་ཡིན་པས་
ཉེས་པ་ཁོ་ནར་འགྱུར་ཞིང་། ལྷག་པར་ཐེག་པ་ཆེན་པོའི་ལམ་ལ་བློ་སྦྱོང་བ་རྣམས་
ལ་ནི་སེམས་བསྐྱེད་ཉམས་པའི་རྒྱུ་ནག་པོའི་ཆོས་སུ་འགྱུར་བས། དེ་ལྟ་བུའི་སྤྱོད་
པ་ངན་པ་ལ་དྲན་ཤེས་བསྟེན་ནས་སྤོང་ངོ༌། །ལྟོ་ལོག་མི་བྱ། ཞེས་པ་ནི། ཕུགས་
རང་བཟང་བར་འདོད་ནས་ གཞན་ལ་ ཕམ་ ཁ་ལེན་པ་དང་། འདྲེ་གདོན་ནམ།
ནད་ཞི་བར་འདོད་ནས་བློ་སྦྱོང་བ་ནི། ལྟོ་བཅོས་དང་འདྲ་བས་དེ་ལྟར་བུའི་རང་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདོད་སྤང་བར་བྱའོ། །ཚན་གཅིག་གི་རྣམ་རྟོག་ལ་གཏོང་ལེན་བསྒོམ་པ་འདི་རང་
གི་ནད་འདོན་ཞི་བའི་ཐབས་ཙམ་དང་། གནོད་བྱེད་ལ་ལུས་གཏོང་བའི་བློ་སྦྱོང་བ་
འདི་འདྲ་གདོན་པ་ཕན་པའི་ཐབས་ཙམ་ཞིག་ཏུ་གོ་བ་འོང་སྟེ། དེ་ཅུག་བྱེད་ན་བོན་
བྱེད་པ་དང་ཁྱད་མེད། ཆོས་བྱ་བ་ཉོན་མོངས་པ་དང་རྣམ་རྟོག་གི་གཉེན་པོར་འགྲོ་
བ་ཞིག་དགོས་པ་ཡིན་གསུངས། ལྷ་བདུད་དུ་མི་དབབ། ཅེས་པ་ནི། འཇིག་རྟེན་
ཁྱིམ་པ་རྣམས་རང་གི་ལྷ་མ་མགུ་ནས། རང་ལ་གནོད་པ་བྱས་ན་ལྷ་བདུད་དུ་
བབས་ཟེར་བ་ལྟར་བློ་སྦྱོང་གི་སྒོ་ནས་ང་རྒྱལ་དང་རློམ་སེམས་ཆེན་པོ་བྱས་ན་
ཆོས་ཆོས་མིན་དུ་སོང་བ་ཡིན། བློ་ སྦྱོང་ གིས་ རང་ རྒྱུད་ འདུལ་ དགོས་ པ་ཡིན་
གསུངས། འདི་ནི་ཤིན་ཏུ་འབྱུང་ཉེ་བས་ཞིབ་ཏུ་བརྟག་དགོས་ཏེ། ཐོག་མར་ཆོས་
སྒོར་འཇུག་པའི་ཚེ་ན་ཡང་ཟས་གོས་རྙེད་སླ་བར་བསམས་ཏེ་འཇུག་པ་དང༌།
ཞུགས་ནས་ཐོས་བསམ་སྒོམ་གསུམ་གང་བྱེད་ཀྱང་ཚེ་འདིའི་ཕུན་ཚོགས་རེ་ཐོབ་
ཏུ་རེ་ནས་བྱེད་པ་དང༌། དབེན་པར་སོང་སྟེ་བསྒོམ་པའི་ཚེ་ཡང་ཚེ་འཇུག་ལ་རྙེད་
བཀུར་སྙན་གྲགས་རེ་ཡོང་དུ་རེ་ནས་བསྒོམ་པ་དང༌། ཡུལ་དེའི་གཞི་བདག་རེ་
དབང་དུ་འདུས་ན་མི་ནོར་ཟས་གསུམ་འཛོམ་པ་ཞིག་ཡོང་དུ་རེ་ནས་གཉན་སར་
གཅོད་བྱེད་པ་དང༌། གྲོང་ཁྲོད་དུ་རྒྱུ་བའི་ཚེ་རིམས་ནད་མི་འགོ་བ་དང་གཞན་ལ་
བསྲུང་བ་རང་དབང་བསྐུར་བ་དང་བགེགས་སྐྲོད་པ་དང་ནད་ཞི་བའི་ཐབས་ལ་
ཕན་དུ་རེ་ཞིང་བསམ་པའི་ཕུགས་ཚེ་འདིའི་ཕུན་ཚོགས་ལ་དམིགས་ནས་གཏོང་
ལེན་བསྒོམ་པར་བྱེད་པ་དང་། རང་གཞན་གྱི་རྐྱེན་བཟློག་ལ་ངག་ནུས་ཐོན་པ་
ཞིག་འོང་དུ་རེ་ནས་ཁྲོ་བོའི་སྔགས་བཟླ་བར་བྱེད་པ་སོགས་ལྷ་བདུད་དུ་བབས་པ་
ལྟ་བུ་ཆེས་མང་བས་ཞིབ་ཏུ་བརྟག་པ་གལ་ཆེའོ། །མདོར་ན་བློ་སྦྱོང་སྒོམ་པ་པོས་
- 298 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཅི་བྱེད་ཐམས་ཅད་རང་རྒྱུད་འདུལ་བའི་ཐབས་སུ་བྱེད་ཅིང་། རང་ཉིད་ཀུན་ལས་
དམའ་བར་འཛིན། གཞན་བཟང་ངན་འབྲིང་གསུམ་ཐམས་ཅད་གོང་དུ་ཁུར་ཏེ།
མདོ་ལས་གསུངས་པ་ལྟར་བྲན་ཁོལ་གྱི་བུ་ལྟ་བུར་ཉམས་དམའ་བའི་སེམས་དང༌།
ས་ལ་བཏིང་བའི་བསྟན་ལྟ་བུར་རྣམ་པ་ཀུན་ནས་དམའ་ས་འཛིན་པ་ཞིག་དགོས་
གསུངས། སྐྱིད་ ཀྱི་ ཡན་ ལག་ ཏུ་ སྡུག་མ་ཚོལ། ཞེས་ པ་ ནི། རང་ གི་ ཉེ་དུ་དང་
གྲོགས་མཆེད་ལ་སོགས་པ་ཤི་ན། དེ་དག་གི་ཟས་ནོར་དང་དཔེ་ཆ་ལ་སོགས་པ་
ང་ལ་ཡོང་། ཡོན་བདག་ལ་ན་ཚ་ཤི་ཆད་བྱུང་ན་ཚོགས་གསོག་ཡོང་། རང་དང་
མཉམ་པོའི་སྒོམ་ཆེན་ཤི་ན་ང་གཅིག་པུ་ལ་སྐུ་བསོད་ཡོང་། དགྲ་ཤི་ན་གནོད་བྱེད་
མི་ཡོང་བས་ང་འཚེངས་སྙམ་པ་ལྟ་བུ། རང་སྐྱིད་པའི་ཐབས་སུ་གཞན་སྡུག་པར་
འདོད་པ་སྤང་ངོ༌། །དབེན་པའི་གནས་སུ་གནས་པ་རྣམས་ལ་དངོས་སུ་ལུས་སྲོག་
ལ་གནོད་པ་བྱེད་པའི་དགྲ་མ་བྱུང་ཀྱང་། གྲོགས་ནང་ཕན་ཚུན་ལ་དོན་མེད་དུ་
ཚུལ་མིན་ཡིད་བྱེད་ཀྱི་རྣམ་རྟོག་གིས་དགྲར་འཛིན་པ་ནི་འབྱུང་ཉེ། དེའི་ཚེ་འགའ་
ཞིག་ལ་དགྲར་བཟུང་། འགའ་ཞིག་ལ་ཉེ་བར་བཟུང་སྟེ་ཁོང་ཚོ་དང་ངེད་ཚོ་ཞེས་
ཕྱོགས་རིས་སུ་གཅོད། དེ་ལ་བརྟེན་ནས་དགེ་འདུན་གྱི་སྡེ་འཁྲུག་འབྱུང་། དགེ་
འདུན་གྱི་སྡེ་འཁྲུགས་ན་རྣམ་པར་སྨིན་པ་ཤིན་ཏུ་ཚབས་ཆེ་བར་གསུངས་ཏེ། སྔོན་
གྱི་དམ་པ་གོང་མ་རྣམས་ཀྱི་ཞལ་ནས། དགེ་འདུན་གྱི་སྡེ་འཁྲུགས་པའི་ཚེ། གང་
འཁྲུག་པ་བྱེད་པ་དེ་རྣམས་མནར་མེད་དུ་འགྲོ་བ་ལྟ་ཅི་སྨོས། ས་དེར་གནས་པའི་
སྲོག་ཆགས་གཞན་རྣམས་ལའང་ཁོང་ཁྲོ་རྒྱས་ཏེ་དམྱལ་བར་འགྲོ་བ་དང་། གནས་
དེ་ས་ཚིག་པ་ཞེས་བྱ་བར་འགྱུར་གསུངས། དེ་ནི་ས་ཚིག་པ་ལ་མྱུ་གུ་མི་སྐྱེ་བ་
བཞིན་དུ་སྡེ་འཁྲུགས་བྱས་པའི་ས་དེར་ཡང་སྒྲུབ་པ་བྱས་ཀྱང་འབྲས་བུ་གསར་དུ་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐོབ་ པ་ མི་འབྱུང་བར་གསུངས་ཏེ། འདུལ་བ་ལུང་ལས་ཀྱང་། ལྷས་བྱིན་གྱིས་
དགེ་འདུན་གྱི་དབྱེན་བྱས་པའི་ཚེ་སྟོང་གསུམ་འཇིག་རྟེན་གྱི་ཁམས་འདིར་སྲོག་
ཆགས་སུའི་རྒྱུད་ལའང་དགེ་བའི་སེམས་མ་སྐྱེས་པ་གསར་དུ་སྐྱེ་བའི་རྒྱུན་ཆད་
པར་གསུངས་པ་ལྟར་རོ། །དེས་ན་བསམ་གྱིས་མི་ཁྱབ་བརྗོད་ཀྱིས་མི་ལང་བའི་
རྣམ་པར་སྨིན་པ་རབ་ཏུ་ཚ་བ་མྱོང་དགོས་པའི་ལས་ཚབས་པོ་ཆེ་དེ་འདྲ་བ་ལ་ནི་
སྲོག་གི་ཕྱིར་ཡང་མི་འཇུག་ཅིང་། དེ་འདྲ་བའི་ཀུན་སློང་གི་བསམ་པ་ཕྲ་མོ་ཙམ་
ཡང་བཀག་ནས་ཚེ་རབས་ཐམས་ཅད་དུའང་དེ་འདྲ་བའི་ལས་ཚབས་པོ་ཆེ་གསོག་
པར་མ་གྱུར་ཅིག་ཅེས་སྨོན་ལམ་གདབ་བོ། །སྔོན་དགེ་བཤེས་གསལ་ཤེ་ཟེར་བ་
སྡེ་སྣོད་ཐམས་ཅད་ལ་སྦྱངས་པའི་མཁས་པ་ཞིག་ཡོད་པ་དེས་ནམ་ཞིག་ན་སྡེ་
འཁྲུག་གི་དབེན་བྱས་པས། དགེ་བཤེས་སྟོན་པའི་ཞལ་ནས། ངའི་གསལ་ཤི་ལོ་
གསུམ་གྱིས་ཤི་བ་འགྱངས། ཁོ་དེའི་གོང་དུ་ཤི་ན་སྡེ་སྣོད་གསུམ་པ་ཞིག་ཤི་བ་
ཡིན་པ་ལ་གསུངས། ཡང་དགེ་བཤེས་པོ་ཏོ་བ་མྱ་ངན་ལས་འདའ་ ཁར། དགེ་
འདུན་རྣམས་ལ་ཞལ་གདམས་གནང་སྟེ། རང་རེ་གཏོར་མ་ཆེན་པོ་ཞིག་བཞེངས་
ཏེ་མནའ་ཞིག་བསྒག་དགོས་ཡོད་དེ་མ་བྱུང་། སངས་རྒྱས་ཀྱི་བསྟན་པ་དུང་ལ་
རྡུལ་ཕྱིས་པ་བཞིན་འོར་ཕྱིད་ལ་གཏོང་བ་དེ་དགེ་འདུན་གྱི་སྡེ་འཁྲུགས་འདི་ཡིན་
ནོ་གསུངས། དེ་ལྟ་བུའི་གནད་རྣམས་བསམས་ནས་ སྤྱིར་སེམས་ཅན་སུ་ལའང་
ངན་སེམས་མི་བསྐྱེད་ཅིང་། རྣམ་པ་ཀུན་ནས་གང་ཕན་དང༌། ལྷག་པར་རང་གི་
མིག་ལམ་དུ་སྣང་བའི་གྲོགས་ཆོས་མཛད་རྣམས་ལ་དག་སྣང་དང་གུས་པ་ཅི་སྐྱེ་
བྱའོ། །
བདུན་པ་བློ་སྦྱོང་གི་བསླབ་བྱ་བསྟན་པ་ལ། བློ་སྦྱོང་གི་བསླབ་བྱ་ཉེར་
- 300 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གཉིས་ཡོད་པས། དང་པོ། རྣལ་འབྱོར་ཐམས་ཅད་གཅིག་གིས་བྱ། །ཞེས་པ་ནི།
ཟས་དང་གོས་ཀྱི་རྣལ་འབྱོར་ལ་སོགས་པ་ཐམས་ཅད་གཞན་ཕན་གྱི་སེམས་
འབའ་ཞིག་གིས་བྱེད་པ་སྟེ། ཟས་ཟ་བའི་ཚེ། ཁ་ཟས་སྨན་དང་འདྲ་བར་རིག་པ་
ཡིས། །འདོད་ཆགས་ཞེ་སྡང་མེད་པར་བསྟེན་བགྱི་སྟེ། །རྒྱགས་ཕྱིར་མ་ལགས་
སྙེམ་པའི་ཕྱིར་མ་ལགས། །འཚག་ཕྱིར་མ་ལགས་ལུས་གནས་འབའ་ཞིག་ཕྱིར། །
ཞེས་གསུངས་པ་ལྟར། ཟས་ཀྱི་རྒྱུ་བསྒྲུབ་པ་དང་། ཟས་རང་གི་ངོ་བོ་དང་། ཟོས་
ཟིན་པའི་ཚེ་མི་གཙང་བའི་རང་བཞིན་དུ་འགྱུར་བ་དང་། དེ་ལ་བརྟེན་ནས་ནད་དུ་
མ་སྐྱེད་པ་སོགས་ཟས་ཀྱི་ཉེས་དམིགས་རྣམས་དྲན་པར་བྱས་ནས་སྲེད་པའི་བློ་
བཀག །ཆོས་ བསྒྲུབ་ པའི་ རྟེན་ ལུས་ འདི་ གནས་ པ་ འབའ་ ཞིག་ གི་ཆེད་དང་།
བཀྲེས་པའི་ནད་བསལ་བའི་ཕྱིར་དུ་བསྟེན་པ་སྨན་གྱི་འདུ་ཤེས་འཇོག་པ་སོགས་
འདུལ་བ་ནས་གསུངས་པ་ལྟར་བྱ་དགོས་ཤིང་། འདིར་དེ་ཙམ་གྱིས་མི་ཆོག་པར་
ཐེག་པ་ཆེན་པོའི་ལམ་གྱི་གནད་དང་མཐུན་པའི་བསམ་པའི་ཁྱེར་སོ་ཞིག་དགོས་
པས། རང་གི་ལུས་ཀྱི་ནང་ན་སྲིན་བུ་བརྒྱད་ཁྲི་བཞི་སྟོང་ཡོད་པར་གསུངས་པས་
དེ་དག་གསོ་བའི་ཕྱིར་དུ་བཟའ་སྙམ་པ་དང་། སྲིན་བུ་དེ་དག་ད་ལྟ་ཟང་ཟིང་གིས་
བསྡུས་ནས་མ་འོངས་པ་ན་ཆོས་ཀྱིས་ཕན་བཏགས་ཏེ་སྨིན་གྲོལ་ལ་འགོད་པར་
བྱའོ་སྙམ་པ་དང༌། རང་ལ་ཟས་དེ་དངོས་སུ་སྟེར་བའི་སྦྱིན་པ་པོ་རྣམས་དང་།
གང་ལས་བྱུང་བའི་སྦྱིན་པའི་བདག་པོ་རྣམས་ལ་ཕན་གདགས་པར་བྱའོ་སྙམ་པ་
དང་། རང་གི་ལུས་འདི་སྔར་སེམས་བསྐྱེད་ལེན་པའི་ཚེ་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ལ་བྲན་དུ་ཕུལ་ཞིང་མ་རྒན་སེམས་ཅན་ཐམས་ཅད་ལ་
བྱིན་ཟིན་པ་ ཡིན་ པས་རང་དོན་དུ་གང་ ཡང་བྱ་དབང་མེད། སངས་རྒྱས་བྱང་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
སེམས་རྣམས་ལ་མཆོད་པའི་དོན་དང་མ་རྒན་སེམས་ཅན་རྣམས་ཀྱི་དོན་དུ་བླ་ན་
མེད་པའི་བྱང་ཆུབ་བསྒྲུབ་པའི་ཕྱིར་ལུས་འདི་གསོ་སྙམ་དུ་བཟའ་བར་བྱའོ། །དེ་
ལྟར་བྱས་ན་ཟས་ཁམ་རེ་ཟོས་པས་ཀྱང་ཚོགས་དཔག་མེད་རྫོགས་པར་འགྱུར་
བས་འདི་ནི་ཐེག་པ་ཆེན་པོའི་ཐུན་མོང་མིན་པའི་ཐབས་མཁས་ཀྱི་འཕྲུལ་རྨད་དུ་
བྱུང་བ་ཡིན་ནོ། །དེས་མཚོན་ནས་ཆོས་གོས་གྱོན་པ་ཁྲུས་བྱེད་པ་སོགས་སྒོ་གསུམ་
གྱི་བྱ་བ་ཐམས་ཅད་ལ་སེམས་དེ་ལྟར་དུ་བསྐྱེད་པར་བྱའོ། །ལོག་གནོན་ཐམས་
ཅད་གཅིག་གིས་བྱ། །ཞེས་པ་ནི། བློ་སྦྱོང་བསྒོམས་པས་ལུས་ལ་ན་ཚ་དང་འདྲེ་
གདོན་གྱིས་གནོད་པ་དང༌། མི་སྡང་བ་དང་། རང་གི་ཉོན་མོངས་པ་ཆེར་སོང་བ་
ལ་སོགས་པ་བྱུང་ནས་བློ་སྦྱོང་སྙིང་མི་འདོད་པ་བྱུང་ན། འཇིག་རྟེན་གྱི་ཁམས་ན་
བདག་གི་ཉེས་པ་འདི་ལྟ་བུ་བྱུང་བའི་སེམས་ཅན་མང་པོ་ཡོད་པས་དེ་རྣམས་སྙིང་
རེ་རྗེ་སྙམ་དུ་བསམས་ནས་དེ་དག་གི་ཉེས་པ་དེ་རྣམས་བདག་ལ་འདུས་པར་གྱུར་
ཅིག་སྙམ་དུ་བསམས་ཤིང་གཏོང་ལེན་བསྒོམ་པར་བྱའོ། །དེ་ཡང་བློ་སྦྱོང་འདི་ལ་
ཉམས་ལེན་སྙིང་པོར་བྱས་པས་རེ་ཞིག་ནད་འདོན་གྱི་འཚེ་བ་སོགས་མང་བ་དང༌།
ལྷག་པར་རང་གི་ཉོན་མོངས་ཆེར་སོང་བ་ལྟ་བུ་བྱུང་ན། དེ་ནི་སྐྱོན་མིན་གྱི་ཡོན་
ཏན་འབྱུང་བའི་སྔ་ལྟས་ཏེ། མེ་ཆེན་པོ་འབྱུང་བའི་སྔ་ལྟས་སུ་དུ་བ་ཆེན་པོ་འཕྱུར་
བ་ལྟ་བུར་སོ་སོར་རྟོག་པའི་ཤེས་རབ་ཀྱིས་དཔྱད་ནས་བསྐྱངས་པས་རང་གི་ཉོན་
མོངས་བག་ལ་ཉལ་བ་རྣམས་ལངས་པའམ། ཕལ་ཆེར་ནི་སྔར་དགེ་སྦྱོར་ལ་མ་
འབད་པར་འདུ་འཛིའི་ནང་དུ་བག་མེད་དུ་གཡེང་བར་གནས་པའི་ཚེ་ཉོན་མོངས་
དང་རྣམ་རྟོག་གང་ཡང་ངོས་མ་ཟིན་པར་ཆུ་བོའི་རྒྱུན་བཞིན་གཡེང་བས་ཁྱེར་བ་
ལ། དབེན་པའི་གནས་སུ་གཅིག་པུར་གནས་ཏེ་དགེ་སྦྱོར་ལ་འབད་ཅིང་རང་གི་
- 302 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
སེམས་ལ་བརྟགས་པའི་ཚེ་ཉོན་མོངས་པ་ཇི་ལྟར་སྐྱེ་ཤེས་པ་ཡིན་ནོ། །དེའི་ཚེ་བླ་
མ་ལ་གསོལ་བ་དྲག་ཏུ་གདབ་ཅིང་དགྲ་མི་ཤ་པོ་ལག་ཏུ་ཟིན་པ་ལྟར་ཉོན་མོངས་
ངོས་ཟིན་པ་དེ་ཉིད་ཀྱི་གཉེན་པོ་འབད་ནས་བསྟེན་ཅིང་ལྷག་པར་གཏོང་ལེན་དྲག་
ཏུ་བསྒོམ་མོ། །འདི་ལྟ་བུའི་གནད་མ་ཤེས་པར་དབེན་པར་བསྡད་པས་སེམས་
གཡེང་དུ་འགྲོ་བ་འདི་ཞིག་དང་དགེ་སྦྱོར་བྱས་པས་སེམས་རྒྱུད་ངན་དུ་འགྲོ་བ་
འདྲ་ཞིག་ཏུ་མཐོང་ནས། དབེན་པའི་གནས་བོར་ཏེ་འདུ་འཛིའི་ནང་དུ་འགྲོ་བ་
དང་། བློ་སྦྱོང་བསྒོམ་པ་དོར་ཏེ་ཁ་ཏོན་སོགས་དགེ་སྦྱོར་གཞན་ལ་འབད་བློ་བྱེད་
པ་ནི་འཇིག་རྟེན་གྱི་ཁ་ངག་ལ་གྲོག་ཁ་ནང་དུ་བྱུང་བ་ལྕེས་འཕུལ་ཟེར་བ་དེ་བྱུང་
བ་ཡིན་ནོ། །ཐོག་མཐའ་གཉིས་ལ་བྱ་བ་གཉིས། །ཞེས་པ་ནི། སྔ་དྲོའི་ཚེ་དེ་རིང་
བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་ཀྱི་དམིགས་རྣམ་དང་མི་འབྲལ་བར་
བྱའོ་སྙམ་པའི་འཕེན་པ་བཏང་ནས་ཉིན་བར་གྱི་སྐབས་ཐམས་ཅད་དུ་དེ་བཞིན་དུ་
དྲན་ཤེས་ཀྱིས་ཟིན་པར་བྱས་ལ། དགོངས་མོ་ཉལ་བ་ན་ཉིན་བར་གྱི་སྤྱོད་པ་
རྣམས་ལ་བརྟགས་ཏེ། བྱང་ཆུབ་ཀྱི་སེམས་དང་འགལ་བ་བྱུང་ན་བདག་ལ་མངོན་
བགྲང་ཞིང་བཤགས་པ་བྱས་ལ་ཕྱིས་དེ་ལྟ་བུ་མི་འབྱུང་བར་བྱ་བའི་བློ་བསྐྱེད། མ་
འགལ་བ་འདུག་ན་དགའ་བ་བསྒོམས་ཏེ་ ཕྱིས་ཀྱང་དེ་བཞིན་དུ་བྱའོ་སྙམ་དུ་
བསམ་མོ། །དེ་ཡང་ཐོ་རེངས་ལངས་མ་ཐག་ནས་བཟུང་འཕེན་པ་གཏོང་ལུགས་
ཇི་ལྟར་བྱ་བའི་ཚུལ་ནི་སྔར་ཞིབ་ཏུ་བཤད་ཟིན་ཅིང་། སྤྱོད་ལམ་ཐམས་ཅད་དུ་ཇི་
ལྟར་འཕེན་པ་བཏང་བ་ལྟར་བྱུང་མ་བྱུང་ལེགས་པར་བརྟག་ཅིང་ལྷག་པར་ནམ་གྱི་
ཆ་སྟོད་འདས་ནས་ཉལ་བ་ལ་མངོན་དུ་ཕྱོགས་པའི་ཚེ། ཉིན་བར་གྱི་བྱ་བ་རྣམས་
ལ་ལེགས་པར་བརྟགས་ནས་འཕེན་པ་བཏང་བ་ལྟར་ཅི་བྱེད་བློ་སྦྱོང་འདི་དང་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མཐུན་པ་ཞིག་བྱུང་ན་དགའ་བ་བསྒོམ་ཞིང་། བླ་མ་དམ་པ་དང་མཇལ། ཐེག་པ་
ཆེན་པོའི་ཆོས་ཚང་ལ་མ་ནོར་བ་ཐོབ། དབེན་པའི་གནས་སུ་འོང་བ་དོན་དང་ལྡན་
ཞེས་རང་གིས་རང་ལ་གཟེངས་བསྟོད་དང་སྤྲོ་བ་བསྐྱེད་ཅིང་ཕྱིས་ནས་ཀྱང་དེ་
བཞིན་བྱའོ་སྙམ་དུ་འདུན་པ་བསྐྱེད། ཆོས་དང་འགལ་བ་བྱུང་ན་བླ་མ་དམ་པ་དང་
མཇལ་ཆོས་འདི་འདྲ་ཐོབ་ཀྱང་བྱ་བ་འདི་བཞིན་དུ་བྱེད་པ་ཁྱོད་འདྲ་ཡོང་བ་སྙམ་
དུ་རང་གིས་རང་ལ་སྨྲ་ཕར་ཚར་བཅད། འགྱོད་གཤགས་བྱ་སྟེ། དགེ་བའི་བཤེས་
གཉེན་འབན་གྱི་ཕྱག་ལེན་ལྟར་བསླབ་བོ། ཁོང་ཉོན་མོངས་པ་དང་འཐབ་པའི་
དུས་སུ་རྙེད་བཀུར་འདོད་པའི་བློ་སོགས་སྐྱེས་པ་ན། ཕྱག་གཡས་པས་གཡོན་པ་
འཐེན་གྱིན་འབན་གུང་རྒྱལ་གསུངས་ནས་ངན་བརྗོད་མང་དུ་བྱས་ཏེ་རང་གིས་
རང་ཚར་གཅོད། ཉོན་མོངས་པ་ཆུང་ཉལ་བ་བྱུང་ན། དགེ་སློང་ཚུལ་ཁྲིམས་རྒྱལ་
བ་གསུངས་ནས་ཕྱག་གཡོན་པས་ཕྱག་གཡས་པ་ནས་འཐེན་གྱིན་རང་ལ་སྤྲོ་བ་
བསྐྱེད་པར་མཛད་དོ། །གཉིས་པོ་གང་བྱུང་བཟོད་པར་བྱ། །ཞེས་པ་ནི། འཁོར་
དང་ལོངས་སྤྱོད་ལ་སོགས་པ་ཕུན་སུམ་ཚོགས་པ་བྱུང་ན། དེས་མ་དྲེགས་པར་དེ་
དག་སྒྱུ་མ་ལྟ་བུར་ཤེས་པ་དང་། གཞན་ལ་ཕན་པའི་ཐབས་སུ་ཅི་འགྱུར་བྱ། ཤིན་
ཏུ་རྒུད་དེ་འོག་ནས་འགྲོ་བ་ཆུ་ལས་མེད་པ་བྱུང་ན་དེ་ཡང་སྒྱུ་མ་ལྟ་བུར་ཤེས་པ་
དང་། གཞན་གྱི་རྒུད་པ་ཐམས་ཅད་བདག་ལ་ལེན་པའི་སྒོ་ནས་ཞུམ་པ་མེད་པར་
བྱའོ། །ད་ལྟར་ རང་ཅག་ཅུང་ཟད་རེ་འབྱོར་ན་དེ་མི་བཟོད་པར་ཚོང་བུན་སྐྱེད་
དང༌། དགྲ་འདུལ་གཉེན་སྐྱོང་གཡོག་འཁོར་གྱི་འདུ་ལོང་སྣ་ཚོགས་བསྒྲུབ་ཅིང་།
གཞན་ལས་མགོ་གང་གིས་ཅི་མཐོ་དང་། གོམ་གང་གིས་ཅི་མགྱོགས་བྱེད། སྤྱོད་
པ་ངན་པ་འཇིག་རྟེན་བདག་ཀྱང་ཡ་ངར་བྱེད་པའི་གནས་དག་ལའང་འཇུག་པ་
-304 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཞིག་འོང་གི་འདུག་པས་འབྱོར་པ་བཟོད་པ་ནི་ཤིན་ཏུ་དཀའ། དེ་ལ་དགོངས་ནས་
སྟོན་པ་ཐུགས་རྗེ་ཅན་དེ་ཉིད་ཀྱིས་དགེ་སློང་རྣམས་ལ་ཐ་ན་གསེར་དངུལ་ལ་ལག་
རེག་པ་ཙམ་ཡང་བཀག་ཅིང་། ཆོས་གོས་ལྷག་པོ་རེ་ཙམ་ཡང་བྱིན་རླབས་མ་བྱས་
པར་བཅང་དུ་མི་རུང་བ་དང་། རྒྱལ་པོའི་ཕོ་བྲང་སོགས་ལ་འགྲོར་མི་རུང་བའི་
བསླབ་ཁྲིམས་བཅའ་བར་མཛད་དོ། །ཡང་ཅུང་ཟད་རེ་རྒུད་ན་ཡི་ཆད་ཅིང་ཞུམ་
ནས་ང་འདྲ་བས་དགེ་སྦྱོར་ག་ལ་འོང་སྙམ་དུ་དགེ་སྦྱོར་བཤོལ་བ་ནི་བློ་སྦྱོང་འདི་
ཉམས་ལེན་གྱི་གནད་གཏན་ནས་མ་ཤེས་པ་ཡིན་པས། འབྱོར་པ་བྱུང་ན་དེ་རྒྱུ་
མཚན་དུ་ བྱས་ཏེ་བློ་སྦྱོང་བསྒོམ། ནད་ཀྱི་མནར་བ་དང་ ཟས་ ཀྱིས་ ཕོངས་པ་
སོགས་རྒུད་པར་བྱུང་ན་ཡང་དེ་རྒྱུ་མཚན་དུ་བྱས་ཏེ་བློ་སྦྱོང་བསྒོམ་པ་ལ་ལྷག་པར་
ཡང་འགྲུས་པ་ཞིག་དགོས་སོ། །དེ་ཡང་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་
ཞལ་ནས། དཔལ་ ཕུན་ ཚོགས་ འབྱོར་ན་མཆོད་ སྦྱིན་ གྱིས། །ཚོགས་གསོག་གོ་
དབུལ་པོར་གྱུར་ཀྱང་བླ། །ཆུད་ཟོས་དོགས་སེར་སྣའི་སྡུག་བསྔལ་མེད། །ཨ་ལ་
ལ་འབྱོར་རྒུད་སེམས་ལ་སྙོམས། །ནོར་སྒྲུབ་ཀུན་ཇི་ལྟར་དགྱེས་དགྱེས་མཛོད། །
ཡོངས་ཀུན་གྱིས་བསྟོད་ཅིང་སྙན་གྲགས་ན། །ཡིད་མི་བདེ་མེད་དོ་སྨད་ཀྱང་བླ། །
སྒྲ་གྲག་སྟོང་སྒྱུ་མའི་བསླུ་བྲིད་ཡིན། །ཨ་ལ་ལ་བསྟོད་སྨད་སེམས་ལ་སྙོམས། །
སྙན་གྲགས་ཀུན་ཇི་ལྟར་དགྱེས་དགྱེས་མཛོད། །ད་ལུས་སེམས་བདེ་ན་དཀོན་
མཆོག་གི །དྲིན་ཡིན་ནོ་སྡུག་བསྔལ་གྱུར་ཀྱང་བླ། །ཡིད་ངེས་འབྱུང་སྙིང་རྗེ་ངང་
གིས་འཕེལ། །ཨ་ལ་ལ་བདེ་སྡུག་སེམས་ལ་སྙོམས། །སྐྱིད་འདོད་ཀུན་ཇི་ལྟར་
དགྱེས་དགྱེས་མཛོད། །སྲོག་འཚོ་འཆི་འབྱོར་རྒུད་བདེ་སྡུག་དང༌། །ཡང་བསྟོད་
སྨད་སྙན་དང་མི་སྙན་སོགས། །གང་བྱུང་ཀྱང་བླ་མའི་བྱིན་རླབས་ཡིན། །ཨ་ལ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ལ་ཅི་བྱས་བློ་བ་དགའ། །རེ་དོགས་ཀུན་ཇི་ལྟར་དགྱེས་དགྱེས་མཛོད། །ཅེས་སྤྱིར་
སྐྱིད་སྡུག་ལམ་དུ་འཁྱེར་ཚུལ་དང་། བློ་སྦྱོང་འདིའི་ཐུན་མོང་མ་ཡིན་པའི་ཉམས་
ལེན་གྱི་གནད་ནི། དཔལ་ཞི་བ་ལྷ་དང་མར་མེ་མཛད། །རྗེ་རྒྱལ་བ་གཉིས་པ་
ལས་འོངས་པ། །དུག་བདུད་རྩིར་བསྒྱུར་བའི་གདམས་པ་ཡིས། །ཨ་ལ་ལ་ལྟས་
ངན་གཡང་དུ་ལེན། །རྐྱེན་ངན་ཀུན་ཇི་ལྟར་དགྱེས་དགྱེས་མཛོད། །ཅེས་གསུངས་
པ་ལྟར། འབྱོར་རྒུད་དང་། མཐོ་དམའ་ཇི་ལྟ་བུ་ཞིག་བྱུང་ཡང་གཏོང་ལེན་གཉིས་
ཀྱི་སྒོ་ནས་བྱང་ཆུབ་ཀྱི་སེམས་རིན་པོ་ཆེ་འཕེལ་བའི་རྐྱེན་ཁོ་ནར་བསྒྱུར་རོ། །དེ་
དག་ནི་ངེས་འབྱུང་དང་བྱང་ཆུབ་ཀྱི་སེམས་ཀྱི་སྒོ་ནས་ཆོས་བརྒྱད་མགོ་སྙོམས་
ཚུལ་ཡིན་ལ། ལྟ་བའི་སྒོ་ནས་ཆོས་བརྒྱད་མགོ་སྙོམས་ཚུལ་ནི། སྤྱོད་འཇུག་ལས།
དེ་ལྟར་སྟོང་པའི་དངོས་རྣམས་ལ། །ཐོབ་པ་ཅི་ཡོད་ཤོར་ཅི་ཡོད། །གང་གིས་རིམ་
གྲོ་བྱས་པའམ། །ཡོངས་སུ་བརྙས་པ་ཅི་ཞིག་ཡོད། །བདེ་བའམ་སྡུག་བསྔལ་གང་
ལས་ཡིན། །མི་དགར་ཅི་ཡོད་དགར་ཅི་ཡོད། །དེ་ཉིད་དུ་ནི་བཙལ་བྱས་ན། །གང་
ཞིག་སྲེད་ཅིང་གང་ལ་སྲེད། །དཔྱད་ན་གསོན་པའི་འཇིག་རྟེན་འདི། །གང་ཞིག་
འདིར་ནི་འཆི་འགྱུར་ཏེ། །འབྱུང་འགྱུར་ གང་ཡིན་བྱུང་གྱུར་གང་། །གཉེན་དང་
བཤེས་ཀྱང་གང་ཞིག་ཡིན། །ཞེས་གསུངས་པར་ལྟར། སོ་སོར་རྟོག་པའི་ཤེས་
རབ་ཀྱིས་གནས་ལུགས་ཟབ་མོའི་དོན་ལ་དཔྱད་ཅིང་བསམས་ན་འབྱོར་རྒུད།
བདེ་སྡུག །སྙན་མི་སྙན། བསྟོད་སྨད་ཐམས་ཅད་མིང་ཙམ་དང་བློ་ལ་སྣང་ཙམ་མ་
གཏོགས་བདེན་པར་གྲུབ་པ་རྡུལ་ཙམ་ཡང་མེད་པར་བསམས་ནས་ཆོས་བརྒྱད་
མགོ་སྙོམས་ཤིང་དོན་དེ་ལྟར་མ་རྟོགས་པའི་སེམས་ཅན་རྣམས་ལ་བྱམས་སྙིང་རྗེ་
བསྒོམ་མོ། །གཉིས་པོ་སྲོག་དང་བསྡོས་ལ་བསྲུང་། །ཞེས་པ་ནི། ཆོས་སྤྱིའི་དམ་
-306 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཚིག་དང་། ཁྱད་པར་བློ་སྦྱོང་གི་དམ་ཚིག་གཉིས་མེད་ན། འདི་ཕྱིའི་བདེ་བ་གང་
ཡང་མི་འབྱུང་བས་དམ་ཚིག་དེ་གཉིས་སྲོག་ལས་ཀྱང་གཅེས་པར་བསྲུང་བའོ། །
དེ་ཡང་རང་གིས་ཇི་ལྟར་ཁས་བླངས་པའི་སྡོམ་གསུམ་གྱི་བཅས་མཚམས་ལ་དྲན་
ཤེས་ནར་མར་བསྟེན་ནས་བསྲུངས་ན་ཉེས་སྐྱོན་ཐམས་ཅད་རང་ཤུགས་ཀྱིས་
འགག་ཅིང་། ཉམས་ལེན་གྱི་གནད་ཐམས་ཅད་ཀྱང་ཚང་ནས་འོང་བས་རྩ་བ་བོར་
ནས་ཡལ་ག་འཚོལ་བའི་ངལ་བ་མི་བྱ་བར་ཉམས་ལེན་གྱི་གནད་འགག་འདི་ལྟ་
བུ་ལ་འབད་པར་བྱའོ། །དཀའ་བ་གསུམ་ལ་བསླབ་པར་བྱ། །ཞེས་པ་ནི། ཉོན་
མོངས་པ་སྐྱེས་པ་ནི། དང་པོར་དྲན་པ་དཀའ། བར་དུ་བཟློག་པ་བཀའ། ཐ་མར་
རྒྱུན་ཆོད་པ་དཀའ་བས། དང་པོ་ནམ་སྐྱེས་པ་ན་ངོས་ཟིན་པར་བྱས་ལ་བཀག་ཅི་
ཐུབ་བྱ། བར་དུ་གཉེན་པོའི་སྟོབས་བསྐྱེད་ནས་སྤང་། མཐར་ཕྱིས་མི་འབྱུང་བར་
བྱ་བའི་ཕྱིར་འབད་པར་བྱའོ། །དེ་ཡང་ཉོན་མོངས་སྐྱེས་མ་ཐག་རྒྱུན་འཐུད་དུ་མ་
གཞུག་པར་འབུར་འཇོམས་བྱས་ཏེ་འགོག་དགོས་ཀྱི། ཉོན་མོངས་སྐྱེས་མ་ཐག་མ་
བཀག་པར་རྒྱུན་འཕེལ་ཞིང་ཚུལ་མིན་ཡིད་བྱེད་ཀྱིས་གསོས་འདེབས་པར་སོང་ན་
ཉོན་མོངས་སྟོབས་རྒྱས་ནས་འགོག་པ་ཤིན་ཏུ་དཀའ་བས། རབ་ཏུ་ཉོན་མོངས་སྐྱེ་
བའི་རྐྱེན་ཉེ་བ་ན་དྲན་ཤེས་སྟོབས་ཆེན་བསྐྱེད་དེ་ཉོན་མོངས་སྐྱེར་མི་འཇུག །རྒྱ་
ལ་སྐྱེས་ནའང་དེ་མ་ཐག་འགོག་ཅི་ཐུབ་བྱའོ། །དེ་ལྟ་བུ་འོང་བ་ལ་ནི་དུས་སྐབས་
ཀུན་ཏུ་ཉོན་མོངས་པའི་ཉེས་དམིགས་དྲན་པར་བྱས་ནས་སྐྱོན་དུ་བལྟ་ཞིང་སྔར་
བྱུང་བ་རྣམས་ལ་འགྱོད་སེམས་དང་། ཕྱིན་ཆད་མི་བྱེད་པའི་སྡོམ་སེམས་ཡང་ཡང་
བསྟེན་པ་གནད་དམ་པ་ཡིན་ནོ། །རྒྱུ་ཡི་གཙོ་བོ་རྣམ་གསུམ་བླང༌། །ཞེས་པ་ནི།
ཆོས་བསྒྲུབ་པའི་རྒྱུའི་གཙོ་བོ་བླ་མ་བཟང་པོ་དང་མཇལ་བ་དང་། རང་གི་བློ་ལས་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སུ་རུང་བས་ཆོས་ཚུལ་བཞིན་དུ་ཉམས་སུ་ལོངས་པ་དང་། ཆོས་བསྒྲུབ་པ་ལ་
དགོས་པའི་མཐུན་རྐྱེན་འཛོམ་པ་སྟེ། དེ་གསུམ་རང་ལ་ཚང་ན་དགའ་བ་བསྒོམ་
ཞིང་གཞན་ལའང་དེ་གསུམ་ཚང་བར་སྨོན་ལམ་གདབ། རང་ལ་དེ་གསུམ་མ་ཚང་
ན། འཇིག་རྟེན་གྱི་ཁམས་ན་བདག་ལྟར་རྒྱུའི་གཙོ་བོ་གསུམ་མ་ཚང་བས་ཆོས་
རྣལ་མ་མ་བྱུང་བ་མང་པོ་ཡོད་པས་དེ་རྣམས་རེ་སྙིང་རྗེ་སྙམ་དུ་བསམས་ལ། དེ་
རྣམས་ཀྱི་རྒྱུ་གསུམ་མ་ཚང་བའི་ཉེས་པ་ཐམས་ཅད་བདག་ལ་སྨིན་ནས་དེ་དག་ལ་
རྒྱ་གསུམ་ཚང་བར་གྱུར་ཅིག་སྙམ་དུ་ཞེ་ཐག་པ་ནས་བསྒོམ། དེ་དག་གི་གཞན་
རྣམས་གོ་སླ་ལ་རྒྱུའི་གཙོ་བོ་ཞེས་པ་ནི། ཐེག་པ་ཆེན་པོའི་བློ་སྦྱོང་འདི་རྒྱུད་ལ་སྐྱེ་
བ་ལམ་མ་ནོར་བར་སྟོན་པའི་དགེ་བའི་བཤེས་གཉེན་ཞིག་ལ་ངེས་པར་རག་ལས་
པས་དགེ་བའི་བཤེས་གཉེན་མཚན་ཉིད་དང་ལྡན་པ་དང་མཇལ་བ་ཞིག་དང༌།
དགེ་བའི་བཤེས་གཉེན་དམ་པ་དང་མཇལ་ཡང་རང་གི་བློ་ལས་སུ་མ་རུང་ན་མི་
ཕན་པས་དད་པ་ལ་སོགས་པའི་སྒོ་ནས་བློ་ལས་སུ་རུང་ཞིང་བཀའ་བཞིན་བསྒྲུབ་
པའི་སྒོ་ནས་ཉམས་ལེན་སྙིང་པོར་བྱ་བ་ཞིག་དང་། བློ་སྦྱོང་འདི་བསྒོམ་པ་ལ་ངེས་
པར་དགོས་ཤིང་གང་མ་ཚང་ན་འདི་བསྒོམ་མི་ནུས་པའི་མཐུན་རྐྱེན་ཐམས་ཅད་
ཚང་བ་ཞིག་སྟེ་ཆོས་བསྒྲུབ་པའི་མཐུན་རྐྱེན་རྒྱུའི་གཙོ་བོ་གསུམ་པོ་དེ་ངོས་ཟིན་
པར་བྱས་ལ་དེ་དག་བསྒྲུབ་པའི་ཕྱིར་འབད་དོ། །ཉམས་པ་མེད་པ་རྣམ་གསུམ་
བསྒོམ། །ཞེས་པ་ནི། ཐེག་པ་ཆེན་པོའི་ཡོན་ཏན་ཐམས་ཅད་བླ་མའི་མོས་གུས་ལ་
རག་ལས་པས་བླ་མའི་མོས་གུས་ཉམས་པ་མེད་པ་དང་། བློ་སྦྱོང་ཐེག་ཆེན་གྱི་
ཆོས་ཀྱི་ཡང་སྙིང་ཡིན་པས་དེ་བསྒོམ་པ་ལ་སྤྲོ་བ་ཉམས་པ་མེད་པ་དང༌། ཐེག་པ་
ཆེ་ཆུང་གི་བསླབ་བྱ་ཕྲ་མོ་ཚུན་ཆད་མ་ཉམས་པར་བསྲུང་བ་སྟེ། བླ་མ་ལ་དད་གུས་
- 308 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཉམས་ན་ནི་ཡོན་ཏན་གང་ཡང་གསར་དུ་སྐྱེ་མི་སྲིད་ཅིང་སྔར་ཡོད་རྣམས་ཀྱང་
ཉམས་པར་འགྱུར། ནད་དང་གདོན་ལ་སོགས་པ་མི་འདོད་པ་མཐའ་དག་འབྱུང་
ཞིང་ཤི་ནས་མནར་མེད་དུ་སྐྱེ་བ་སོགས་ཉེས་དམིགས་མཐའ་ཡས་པས་བླ་མའི་
དམ་ཚིག་མ་ཉམས་པ་དགོས་སོ་བླ་མར་མ་ཟད་སུ་དང་འགྲོགས་ཀྱང་དེ་ལ་གུས་
པ་མ་ཉམས་པ་ཞིག་དགོས་ཏེ། གྲོགས་ཆོས་མཐུན་སུ་དང༌འགྲོགས་ཀྱང་སྤྲང་
པོའི་བུ་བཞིན་དམའ་ས་བཟུང་ནས་ངན་ཤོས་བྱ་བར་མདོ་སྡེ་ལས་གསུངས་པ་
ལྟར་རོ། །དེ་ཡང་དད་གུས་བྱ་སྙམ་པ་ཙམ་གྱིས་མི་ཡོང་། དད་གུས་བྱས་པའི་ཕན་
ཡོན་དང་ མ་ བྱས་ པའི་ ཉེས་དམིགས་བསམས་ནས་ གྲོགས་བཟང་ངན་འབྲིང་
གསུམ་ཀུན་ལ་གུས་པར་བྱས་ཏེ་ཚིག་སྙན་པ་སྨྲ་བའི་སྒོ་ནས་བཟའ་བཏུང་དང་
གོས་སོགས་ཡོད་ན་གང་དགོས་སྦྱིན། སུའི་དྲུང་དུའང་དེའི་སྐྱོན་མི་སྨྲ་ཞིང་སྐྱོན་
མཐོང་ཡང་གཞན་ལ་སྒྲོག་པའི་བསམ་པ་མེད་པར་ས་འོག་གི་གཏེར་བཞིན་སྦས་
ནས་བཞག །བཟང་ངན་འབྲིང་གསུམ་སུ་ལའང་གནོད་པ་མི་བྱེད་ཀྱི་སྟེང་དུ་ཕན་
བཏགས་ན་ སུ་འདྲ་ ཞིག་ ཡིན་ ཀྱང་ ཕན་ ལན་དུ་དངོས་སམ་བརྒྱུད་ནས་ ཕན་
འདོགས་པ་རྟེན་འབྲེལ་གྱི་ཆེ་བ་ཡིན། དེ་ཡང་རང་གིས་ཕན་བཏགས་པ་རྣམས་
རང་ལ་ཞེན་པའི་དབང་གིས་ཡོན་ཏན་གང་ཡོད་ཀྱི་སྟེང་དུ་སྒྲོ་བཏགས་ནས་དད་
པར་བྱེད་ཅིང་གཞན་ལ་ཡང་སྒྲོག་པར་བྱེད། དེའི་གནད་ཀྱིས་སྔར་འབྲེལ་མེད་པ་
རྣམས་ཀྱང་དད་པ་དང་བསྙེན་བཀུར་བྱེད། སུ་དང་འགྲོགས་ཀྱང་འགྲོགས་མི་
ཤེས་པར་སྐྱོན་འབའ་ཞིག་བརྗོད་རེས་འོང་བ་འདི་དད་གུས་མེད་པས་ལན་པ་
ཡིན། ཐེག་ཆེན་གྱི་ཆོས་ཐམས་ཅད་གྲོགས་དང་འགྲོགས་མ་ཤེས་པ་ལ་བརྟེན་
ནས་ ཉམས་པར་ གསུངས་ པས་ གྲོགས་ ལ་ གུས་པ་གལ་ཆེའོ། །བློ་སྦྱོང་ལ་སྤྲོ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དགའ་མ་ཉམས་པ་ཡང་འདི་ལ་སྤྲོ་བར་བྱ་སྙམ་པ་ཙམ་གྱིས་མི་ཡོང་། ཕན་ཡོན་
དང་ཉེས་དམིགས་བསམས་ནས་འཇུག་པ་ཞིག་དགོས། ད་ལྟ་དང་པོ་བློ་སྦྱོང་གི་
ཚིག་མི་འཛིན་བཟུང་ཡང་བརྗེད་དུ་འཇུག །མ་བརྗེད་ཀྱང་ཉམས་ལེན་བྱེད་མི་
འདོད་པ་རྣམས་དགའ་སྤྲོ་མེད་པས་ལན་པ་ཡིན། དགེ་སྦྱོར་གང་ལའང་དགའ་
བཞིན་སྤྲོ་བཞིན་དུ་མ་ཡེངས་པར་བྱེད་པ་ཞིག་དགོས། དེ་ལྟ་བུ་མ་ཡིན་པར་
སེམས་བྱ་བ་ངན་པ་སྣ་ཚོགས་ཀྱིས་གཡེངས་ནས་མིག་ཡུལ་སྣ་ཚོགས་ལ་བལྟ་
ཞིང་གཡེང་བའི་ངང་ནས་དགེ་སྦྱོར་ཅུང་ཟད་རེ་བྱེད་བློ་བྱེད་པ་དེ་ཡང་ཁྲལ་འཇལ་
ལྟ་བུ་འཚེར་དུང་ངེ་བྱེད་པ་ལ་ས་ཕྱོད་གང་ཡང་མི་ཡོང་གསུངས་སོ། །རང་གིས་ཇི་
ལྟར་ཁས་བླངས་པའི་བསླབ་པ་ལ་བག་ཡོད་མ་ཉམས་པ་ཡང་སོ་ཐར་བྱང་སེམས་
གསང་སྔགས་ཀྱི་བསླབ་པ་གང་ཁས་བླངས་པའི་སྡོམ་ཁྲིམས་ལས་སྐད་ཅིག་ཀྱང་
མ་ཡེངས་པར་བསྲུང་དགོས་ཏེ། ད་ལྟ་སྡོམ་པ་དང་དམ་ཚིག་ཚུལ་བཞིན་མི་བསྲུང་
བ་རྣམས་ལ་ཚོས་བྱུགས་ཀྱང་མི་འགོ་བར་འདུག་པ་འདི་བག་ཡོད་ཉམས་པས་
ལན་པ་ཡིན་པས་ཅིས་ཀྱང་བག་ཡོད་མ་ཉམས་པ་གལ་ཆེའོ། །འབྲལ་མེད་གསུམ་
དང་ལྡན་པར་བྱ། །ཞེས་པ་ནི། ལུས་ངག་ཡིད་གསུམ་དགེ་བ་དང་མི་འབྲལ་བར་
བྱེད་པ་སྟེ། ལུས་བླ་མའི་ཞབས་ཏོག་དང་། ཕྱག་སྐོར་བ་སོགས་དགེ་བའི་ལས་ལ་
བཀོལ། ངག་སྐྱབས་འགྲོ་དང་བློ་སྦྱོང་འདིའི་ཚིག་ཁ་ཏོན་དུ་འདོན་པ་དང༌། དེ་
བཞིན་གཤེགས་པའི་མཚན་དང་གཟུངས་སྔགས་ཟབ་མོ་བཟླ་བ་སོགས་དགེ་བའི་
བྱ་བ་དང་མ་བྲལ་བར་བྱ། ཡིད་བློ་སྦྱོང་འདིའི་ཉམས་ལེན་དང་མ་བྲལ་བར་བྱེད་
པའོ། །ཡུལ་ ལ་ ཕྱོགས་ མེད་ དག་ ཏུ་ སྦྱང༌། ཁྱབ་ དང༌ གཏིང་ འབྱོངས་ ཀུན་ ལ་
གཅེས། །ཞེས་པ་ནི། ཡུལ་སེམས་ཅན་དང་། སེམས་ཅན་མ་ཡིན་པ་ཐམས་ཅད་
- 310 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ལ་ཕྱོགས་རིས་མེད་པར་བློ་སྦྱོང་བ་དང་། བློ་ལ་གང་ཤར་ཐམས་ཅད་ལ་བློ་སྦྱོང་
གིས་ཁྱབ་པར་བྱས་ནས་ཁ་ཚིག་ཙམ་མ་ཡིན་པར་གཏིང་ནས་འབྱོངས་པར་བྱེད་
པ་སྟེ། དེའི་ཚུལ་ནི་སྔར་རྒྱ་ཆེར་བཤད་ཟིན་ཏོ། །བཀོལ་བ་རྣམས་ལ་རྟག་ཏུ་
བསྒོམ། །ཞེས་པ་ནི། རང་གིས་འགྲན་ཟླར་འདུག་པ་དང༌། ལྷན་ཅིག་ཏུ་འགྲོགས་
པ་དང་། ཕར་གནོད་པ་མ་བྱས་ཀྱང་ཚུར་གནོད་པ་བྱེད་པ་དང་། ལས་ཀྱི་དབང་
གིས་སྙིང་དུ་མི་སྡུག་པ་ལ་སོགས་པ་གང་སྐྱེ་དཀའ་བ་རྣམས་ལ་ལྷག་པར་བྱམས་
སྙིང་རྗེ་བསྒོམ་ཞིང་། བླ་མ་དང་ཕ་མ་ལ་སོགས་པ་ཡུལ་ཁྱད་པར་ཅན་རྣམས་ལ་
གནོད་པར་འགྱུར་བ་ཁྱད་པར་དུ་སྤང་བར་བྱའོ། །རྐྱེན་གཞན་དག་ལ་བལྟོས་མི་
བྱ། །ཞེས་པ་ནི། ཟས་གོས་སོགས་འཛོམ་པ་དང་། མི་དང་མི་མ་ཡིན་གྱི་གནོད་པ་
མེད་པ་དང༌། ཁམས་བཟང་བ་ལ་སོགས་པ་མཐུན་རྐྱེན་འཛོམ་པ་ལ་མི་ལྟོས་པར་
མཐུན་རྐྱེན་མ་འཛོམ་ན་མ་འཛོམ་པ་དེ་ཉིད་ཀྱང་བྱང་ཆུབ་ཀྱི་སེམས་གཉིས་ཀྱི་སྒོ་
ནས་ལམ་དུ་འཁྱེར་བར་བྱེད་པའོ། །དེ་ཡང་བཤེས་སྤྲིངས་ལས། ཐར་པ་བདག་
ལ་རག་ལས་འདི་ལ་ནི། །གཞན་གྱིས་གྲོགས་བགྱིར་ཅི་ཡང་མ་མཆིས་པས། །
ཞེས་གསུངས་པ་ལྟར། ཐོག་མ་མེད་པ་ནས་ཁམས་གསུམ་འཁོར་བར་འཁོར་ནས་
སྡུག་བསྔལ་ཇི་སྙེད་ཅིག་མྱོང་བ་འདི་གང་ཟག་གཞན་གྱིས་རང་དབང་མེད་དུ་
བཅིངས་ནས་སྡུག་བསྔལ་དུ་བཅུག་པ་མིན་གྱི། རང་གི་སེམས་ཉོན་མོངས་པའི་
དབང་དུ་སོང་བའི་མཐུས་འཁོར་བར་འཁོར་ནས་སྡུག་བསྔལ་མྱོང་བ་ཡིན་ལ། ད་
འཁོར་བ་འདི་ལས་ཐར་པར་བྱེད་པ་ཡང་གང་ཟག་གཞན་གྱིས་ལྕགས་ཀྱུས་ཉ་
བཟུང་ནས་ཐང་ལ་འདོན་པ་ལྟར་རང་ཉིད་འཁོར་བའི་གནས་ནས་འདོན་ཐབས་
གང་ཡང་མེད་ཀྱི། རང་གི་སེམས་ཉོན་མོངས་པའི་དབང་དུ་མ་བཏང་བར་དྲན་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཤེས་བརྟན་པོས་ཡང་དག་པའི་ལམ་ལ་ཞུགས་ནས་ཐར་བར་བྱེད་དགོས་སོ། །དེ་
བཞིན་དུ་ཐེག་པ་ཆེན་པོའི་ས་ལམ་རིམ་གྱིས་བགྲོད་པའང་རང་གི་སེམས་འདི་
འབའ་ཞིག་གི་འཕྲུལ་གྱིས་བགྲོད་དགོས་ཏེ། སྤྱོད་འཇུག་ལས། གལ་ཏེ་འགྲོ་བ་
དབུལ་བོར་བ། །སྦྱིན་པའི་ཕ་རོལ་ཕྱིན་ཡིན་ན། །ད་དུང་འགྲོ་བཀྲེན་ཡོད་ན་
སྔོན། །སྐྱོབ་པ་ཇི་ལྟར་ཕ་རོལ་ཕྱིན། །བདོག་པ་ཐམས་ཅད་འབྲས་བཅས་ཏེ། །སྐྱེ་
བོ་ཀུན་ལ་གཏོང་སེམས་ཀྱིས། །སྦྱིན་པའི་ཕ་རོལ་ཕྱིན་གསུངས་ཏེ། །དེ་ལྟས་དེ་
ནི་སེམས་ཉིད་དོ། །ཉ་ལ་སོགས་པ་གང་ཞིག་ཏུ། །དེ་དག་གསོད་མི་འགྱུར་བར་
བསྐྲད། །སྤོང་ བའི་ སེམས་ ནི་ ཐོབ་ པ་ ལས། །ཚུལ་ ཁྲིམས་ ཕ ་ རོལ་ ཕྱིན་ པར་
བཤད། །སེམས་ཅན་མི་སྲུན་ནམ་མཁའ་བཞིན། །དེ་དག་གཞོམ་གྱིས་ཡོང་མི་
ལང་། ཁྲོ་བའི་སེམས་འདི་གཅིག་བཅོམ་ན། །དགྲ་དེ་ཐམས་ཅད་ཆོམས་དང་
འདྲ། །ས་ སྟེང་འདི་ དག་ ཀོས་གཡོག་ཏུ། །དེ་ སྙེད་ཀོ་བས་ག་ལ་ལང་། །ལྷམ་
མཐིལ་ཙམ་གྱི་ཀོ་བས་ནི། །ས་སྟེང་ཐམས་ཅད་གཡོགས་དང་འདྲ། །དེ་བཞིན་ཕྱི་
རོལ་དངོས་པོ་ཡང་། །བདག་གིས་ཕྱིར་བཟློག་མི་ལང་གིས། །བདག་གིས་སེམས་
འདི་ཕྱིར་བཟློག་བྱའི། །གཞན་རྣམས་བཟློག་གོ་ཅི་ཞིག་དགོས། །སེམས་གསལ་
གཅིག་བསྐྱེད་འབྲས་བུ་གང་། །ཚངས་ལ་སོགས་ པ་ ཡིན་ པ་ ལྟར། །ལུས་ངག་
བཅས་པའི་འབྲས་བུ་ཡང་། །སྤྱོད་པ་ཞན་པས་དེ་ལྟ་མིན། །བཟླས་བརྗོད་དང་ནི་
དཀའ་ཐུབ་ཀུན། །ཡུན་རིང་དུས་སུ་ སྤྱད་ བྱས་ཀྱང་། །སེམས་ གཞན་ གཡེངས་
པས་བྱས་པ་ནི། །དེ་ཉིད་རིག་པས་དོན་མེད་གསུངས། །གང་གིས་ཆོས་ཀྱི་དོན་པོ་
མཆོག །སེམས་ ཀྱི་ གསང་ འདི་ མ་ཤེས་ན། །བདེ་ འཐོབ་ སྡུག་ བསྔལ་ གཞོམ་
འདོད་ཀྱང་། །དེ་དག་དོན་མེད་གྱི་ནར་འཁྱམ། །དེ་ལྟས་བདག་གིས་སེམས་འདི་
- 312 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ནི། །ལེགས་བཟུང་ལེགས་པར་བསྲུང་བར་བྱ། །ཞེས་གསུངས་པ་ལྟར། ཕ་རོལ་
ཏུ་ཕྱིན་པ་དྲུག་ཡོངས་སུ་རྫོགས་པ་ནི་རང་གི་སེམས་འདི་འབའ་ཞིག་གི་འཕྲུལ་
གྱིས་རྫོགས་པར་བྱེད་དགོས་པར་གསུངས་པར་ལྟར་རོ། །དེས་ན་རྐྱེན་བཟང་ངན་
གང་བྱུང་ཡང་དགེ་སྦྱོར་གྱི་གྲོགས་སུ་ཁྱེར་ནས་བྱང་ཆུབ་ཀྱི་སེམས་རིན་པོ་ཆེ་རྣམ་
པ་གཉིས་ཀྱི་སྒོ་ནས་སྒོ་གསུམ་གྱི་སྤྱོད་པ་ཐམས་ཅད་ཚོགས་རྫོགས་པའི་ཐབས་
འབའ་ཞིག་ཏུ་ཁྱེར་བར་བྱའོ་སྙམ་དུ་སྙིང་སྟོབས་ཆེན་པོ་བསྐྱེད་དགོས་ཀྱི། དེ་ལྟ་
མིན་པར་འགལ་རྐྱེན་སྣ་གཅིག་ཀྱང་མེད་པ་དང་མཐུན་རྐྱེན་མཐའ་དག་ཚང་བ་
ཞིག་ལ་རེ་ན་ནི་སྙིགས་མའི་དུས་འདི་འདྲ་བར་ལུས་སེམས་ལ་ནད་དང་སྡུག་
བསྔལ་གང་ཡང་རུང་བ་རེ་མེད་པའི་སྐབས་མི་སྲིད་པ་ལྟ་བུ་དང་། ཕྱི་རོལ་གྱི་རྐྱེན་
ངན་པའང་མེད་པའི་སྐབས་མི་སྲིད་པ་ལྟ་བུར་སྣང་བས་ལམ་ལ་སློབ་པའི་ཐབས་
མེད་པར་འགྱུར་རོ། །གཞན་ཡང་གཞན་གྱིས་ཚིག་ངན་སྨྲས་སམ། མཚོན་གྱིས་
བསྣུན་ནམ། ཐ་ན་ལུས་དུམ་བུ་བརྒྱར་གཏུབས་ཀྱང་ཁྲོ་བ་མི་བསྐྱེད་ཅིང་རྐྱེན་ངན་
པ་ཅི་བྱུང་ཡང་རང་གི་སེམས་བསྒྱུར་དུ་མི་བཏུབ་པར་སྙིང་སྟོབས་ཆེན་པོ་བསྐྱེད་
པའི་ཚུལ་ རྒྱལ་བ་ཉིད་ཀྱིས་གསུངས་པ་ནི། བློ་གྲོས་རྒྱ་མཚོས་ཞུས་པའི་མདོ་
ལས། བློ་གྲོས་རྒྱ་མཚོ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོས་
ཐམས་ཅད་མཁྱེན་པར་སེམས་བསྐྱེད་པ་རིན་པོ་ཆེ་དེ་ལྟར་བསྐྱེད་ནས། འཕགས་
པ་མ་ཡིན་པ་ཚུལ་ཁྲིམས་འཆལ་བའི་སེམས་ཅན་རྣམས་སམ། བདུད་རྣམས་སམ།
བདུད་ཀྱིས་རིས་ཀྱི་ལྷ་རྣམས་ སམ། བདུད་ཀྱིས་ བྱིན་གྱིས་བརླབས་པ་རྣམས་
སམ། བདུད་ཀྱི་ཕོ་ཉ་རྣམས་ཀྱིས་གཙེས་སམ་རྣམ་པར་གཙེས་སམ། བསྐྱོད་དམ་
ཀུན་ཏུ་བསྐྱོད་དམ། དཀྲུགས་སམ་ཀུན་ཏུ་དཀྲུགས་སམ། སྤྱོས་སམ་བསྡིགས་
-313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སམ་བརྡེགས་ཀྱང་བྱང་ཆུབ་ཏུ་སེམས་བསྐྱེད་པ་དེ་ལས་མི་ཕྱེད་པ་དང་། སེམས་
ཅན་ ཐམས་ ཅད་ རབ་ཏུ་ ཐར་ བར་ བྱེད་ པའི་ སྙིང་ རྗེ་ ཆེན་ པོས་ བརྩོན་ འགྲུས་
བརྩམས་པ་ལས་མི་ཕྱེད་པ་དང༌། དཀོན་མཆོག་གསུམ་གྱི་རིགས་མི་འཆད་པར་
བྱ་བ་ལ་བརྩོན་པ་ལས་མི་ཕྱེད་པ་དང་། སངས་རྒྱས་ཀྱི་ཆོས་ཐམས་ཅད་ཡང་དག་
པར་བསྒྲུབ་པའི་དགེ་བའི་རྩ་བ་ལ་སྦྱོར་བ་ལས་མི་ཕྱེད་པ་དང་། མཚན་དང་དཔེ་
བྱད་བཟང་པོ་ཡོངས་སུ་འགྲུབ་པར་འགྱུར་བའི་བསོད་ནམས་ཀྱི་ཚོགས་བསགས་
པ་ལས་མི་ཕྱེད་པ་དང་། སངས་རྒྱས་ཀྱི་ཞིང་ཡོངས་སུ་སྦྱང་བ་མངོན་པར་བསྒྲུབ་
པར་བརྩོན་པ་ལས་མི་ཕྱེད་པ་དང༌། ལུས་དང་སྲོག་འདོར་ཞིང་དམ་པའི་ཆོས་
ཡོངས་སུ་འཛིན་པར་མངོན་པར་ བརྩོན་པ་ལས་མི་ཕྱེད་པ་དང་། སེམས་ཅན་
ཐམས་ཅད་ཡོངས་སུ་སྨིན་པར་བྱ་བ་ལ་མངོན་པར་བརྩོན་ཞིང་བདག་བདེ་བ་ལ་
མི་ཆགས་པ་ལས་མི་ཕྱེད་པ་སྟེ། དེ་དེ་ལྟར་ལྷག་པའི་བསམ་པ་ཕུན་སུམ་ཚོགས་
པར་གྱུར་པས་སེམས་ཅན་ཐམས་ཅད་ཀྱིས་ཅོ་དྲིས་ཀྱང་བཟོད། འཐིང་སླད་བྱས་
པ་དང་། སྨད་པ་དང་། གཞུང་བ་བྱས་ཀྱང་བཟོད། སེམས་ཅན་ཐམས་ཅད་ཀྱིས་
མཚང་བྲུས་སམ་སྤྱོས་སམ། བསྡིགས་སམ་ངན་དུ་བརྗོད་དམ། ངན་དུ་སྨྲས་པའི་
ཚིག་ གི་ ལམ་ ཡང་ བཟོད། སེམས་ ཅན་ ཐམས་ ཅད་ ཀྱི་ གནོད་ པ་ ཡང་ བཟོད།
སེམས་ཅན་ཐམས་ཅད་ཀྱི་ཁུར་ཡང་བཟོད། སྒྲོལ་བས་ཀྱང་སྐྱོ་བ་མེད། ཞུམ་པ་
མེད། ཀུན་ཏུ་ཞུམ་པ་མེད། སྒྱིད་ལུག་པ་ཡང་མེད། ཡི་ཆད་པ་མེད་ཀྱི། སྟོབས་ཉེ་
བར་སྟོན་པ་བྱེད། མཐུ་བསྐྱེད་པར་བྱེད་ཅིང་བརྩོན་འགྲུས་རྩོམ་ལ། བརྟུལ་བས་
བརྟུལ་བར་བྱེད་དེ་སྤྲོ་བ་སྐྱེད་ཅིང་རྨོངས་པའི་སེམས་མི་འཛིན་ཏོ། །མཚང་བྲུས་
ཀྱང་སླར་མཚང་ མི་འབྲུ། བརྡེགས་ ཀྱང་ སླར་ མི་བརྡེག ཁྲོས་ཀྱང་སླར་ མི་ ཁྲོ།
- 314 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གཤེ་བ་ལ་སླར་མི་གཤེ་བ་སྟེ། དེ་ལྟར་སེམས་དྲང་བའི་གོ་ཆ་གྱོན་ནོ། །འདི་ལྟ་སྟེ་
ཐེག་པ་ཆེན་པོ་འདི་ནི་འཇིག་རྟེན་ཐམས་ཅད་དང་མི་མཐུན་པའི་ཐེག་པའོ། །དེ་
ཅིའི་ཕྱིར་ཞེ་ན། སེམས་ཅན་དེ་དག །རྒྱུན་གྱི་རྗེས་སུ་འགྲོ་བ་དག་གོ །བདག་ནི་
རྒྱུན་ལས་ལྡོག་པར་བརྩོན་པར་འདོད་པའོ། །སེམས་ཅན་དེ་དག་ནི་ཕན་ཚུན་མི་
མཐུན་པ་དག་གོ །བདག་ནི་སེམས་ཅན་ཐམས་ཅད་ ཀྱི་མི་མཐུན་པ་སྤང་བའི་
ཕྱིར་གོ་ཆ་བགོས་པའོ། །སེམས་ཅན་དེ་དག་ནི་གནོད་སེམས་ལ་དཔའ་བ་དག་
གོ །བདག་ནི་བཟོད་པ་དང་ངེས་པ་ཡོངས་སུ་འཚོལ་བའོ། །སེམས་ཅན་དེ་དག་
གཅིག་ལ་གཅིག་ཡོངས་སུ་འདྲིད་པར་གནས་པ་དག་གོ །བདག་ནི་ཤེས་རབ་
ཀྱིས་ངོམས་པ་ཡོངས་སུ་འཚོལ་བའོ། །ཞེས་དང་། གལ་ཏེ་ཕྱོགས་བཅུའི་རབ་ཏུ་
དབྱེ་བས་རབ་ཏུ་ཕྱེ་བའི་སེམས་ཅན་ཇི་སྙེད་པ་དེ་དག་ཐམས་ཅད། རལ་གྲི་དང་།
ཤག་ཏི་དང༌། མདུང་ཐུང་དང་། མཚོན་རྩེ་གཉིས་པ་ལ་སོགས་པ་ལག་ན་ཐོགས་
ཏེ། བདག་གི་ ཕྱི་བཞིན་འབྲང་ཡང་ས་ཕྱོགས་གང་དུ་འགྲེང་ངམ། འདུག་གམ།
འཆག་གམ། ཉལ་ཡང་རུང་སྟེ། བྱང་ཆུབ་ཀྱི་སེམས་སྐྱེ་བར་འགྱུར་བ་དང༌། སྦྱིན་
པའི་སེམས་སམ། ཚུལ་ཁྲིམས་ཀྱི་སེམས་སམ། བཟོད་པའི་སེམས་སམ། བརྩོན་
འགྲུས་ཀྱི་སེམས་སམ། བསམ་གཏན་གྱི་སེམས་སམ། ཤེས་རབ་ཀྱི་སེམས་སམ།
ཐོས་པའི་དགེ་བའི་རྩ་བའི་སེམས་སྐྱེ་བར་འགྱུར་བའི་ས་ཕྱོགས་དེར་བདག་གི་
ལུས་རྒྱ་ཤུག་གི་ལོ་མའི་བརྒྱ་ཆ་ཙམ་དུ་གཏུབས་སམ། རྣམ་པར་བཅོམ་མམ།
སེམས་ ཅན་ དེ་ དག་ ཐམས་ ཅད་ ལས་ གཞན་ མི་ བྱེད་ པར་ རྒྱན་ དུ་ གཤེའམ།
བསྡིགས་སམ། སྨོད་དམ། གཞུང་ངམ། ཚིག་ངན་པ་དང༌། ངག་རྩུབ་པོ་སྨྲ་བར་
གྱུར་ཀྱང་བདག་གིས་སེམས་ཅད་འགའ་ལ་ཡང་འཁྲུག་པའི་སེམས་བསྐྱེད་པར་
- 315-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
མི་བྱའོ། །དེ་ཅིའི་ཕྱིར་ཞེ་ན། སྔོན་གྱི་མཐའ་ནས་འཁོར་བ་ཚད་མེད་པར་བྱས་ཏེ།
གང་དུ་བདག་གི་ལུས་འདི་སེམས་ཅན་དམྱལ་བར་སོང་ངམ། དུད་འགྲོའི་སྐྱེ་
གནས་སུ་སོང་ངམ། གཤིན་རྗེའི་འཇིག་རྟེན་དུ་སོང་ངམ། མིར་གྱུར་ཀྱང་རུང་སྟེ་
འདོད་པའི་ཟས་ཀྱི་དྲི་མས་དྲི་མ་ཅན་དུ་གྱུར་ནས་ཆོས་ཐོས་པ་དང་མི་ལྡན་ཞིང་།
ཡ་ང་བའི་འཚོ་བའི་སྤྱོད་ཡུལ་དོན་མེད་པས་འཚོ་བ་ཅན་དུ་གྱུར་ཏེ། ཡན་ལག་
དང་ཉིང་ལག་རྣམས་བརྒྱར་གཤགས་ཤིང་གཏུབས་ཏེ་ཕྱེ་ཞིང་ཕྲལ་ལ་བྱ་བ་རྣམ་
པ་མང་པོ་བྱས་ཀྱང་བདག་གིས་གཞི་དེ་ལས་བདག་གི་དོན་བྱས་ཀྱི་གཞན་གྱི་དོན་
མ་བྱས་ཀྱིས། གལ་ཏེ་སེམས་ཅན་དེ་དག་ཐམས་ཅད་ཀྱིས་ཕྱི་མའི་མཐར་བདག་
གི་ལུས་བཤགས་གཏུབས་རྣམ་པར་གཏོར། རྣམ་པར་བཅོམ་པ་དེ་ལྟ་བུར་གྱུར་
ཀྱང་ བདག་ གིས་ ཐམས་ཅད་མཁྱེན་པ་ཡོངས་ སུ་མི་གཏོང་ངོ༌། །སེམས་ཅན་
ཐམས་ཅད་ཡོངས་སུ་མི་གཏོང་ངོ༌། །དགེ་བའི་ཆོས་འདོད་པ་ཡོངས་སུ་མི་གཏོང་
ངོ༌། །དེ་ཅིའི་ཕྱིར་ཞེ་ན། ལུས་གཏུབས་པའི་ལུས་ཀྱི་གནོད་པ་འདི་ཐམས་ཅད་
ཀྱིས་ནི་སེམས་ཅན་དམྱལ་བའི་སྡུག་བསྔལ་གྱི་བརྒྱའི་ཆར་ཉེ་བར་མི་འགྲོ་བ་ནས་
རྒྱུའི་བར་དུ་ཡང་མི་བཟོད་དོ། །བདག་ནི་སེམས་ཅན་དམྱལ་བར་གནས་པར་
སྤྲོའི་བདག་གིས་སངས་རྒྱས་ཀྱི་ཆོས་གཏང་བར་ནི་མི་བྱའོ། །གང་གི་གཞི་ལས་
གནོད་སེམས་འབྱུང་བའི་ཆོས་དེ་བདག་གིས་སྤང་བར་བྱའོ་སྙམ་མོ། །ཆོས་དེ་
གང་ཞེ་ན། འདི་ལྟ་སྟེ། ལུས་ལ་དགའ་བ་དང་། ལུས་ལ་གནས་པ་དང༌། ལུས་ལ་
ཆགས་པ་སྟེ། ལུས་བཏང་ན་གནོད་སེམས་ཀྱང་གཏོང་ངོ༌། །བློ་གྲོས་རྒྱ་མཚོ་དེ་
ལྟར་ཆོས་བགྲང་བ་ལ་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་
ནི་སེམས་ཅན་ཐམས་ཅད་ཀྱི་གནོད་པ་བཟོད་དེ་མི་སྐྱོ་མི་ཁྲོའོ། །བློ་གྲོས་རྒྱ་མཚོ་
- 316 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དེ་ལ་ཐབས་མཁས་པའི་བྱང་ཆུབ་སེམས་པའི་ལུས་གཅོད་པ་ན་ཕ་རོལ་ཏུ་ཕྱིན་པ་
དྲུག་བསྒོམ་པ་ཡོངས་སུ་རྫོགས་པར་འགྱུར་རོ། །ཞེས་དང་། རྒྱལ་བའི་ཡུམ་ལས།
འདི་ལྟར་བདག་གིས་སེམས་ཅན་ཐམས་ཅད་ཀྱི་རྩོད་པ་དོར་བར་བྱ་བ་ཡིན་ན།
བདག་ཉིད་རྩོད་པར་བྱེད་དམ་བདག་གང་སྨྲ་བ་ལ་སླར་སྨྲ་ན་ནི་བདག་གིས་མ་
རྙེད་པ་དང་ཉེས་པ་རྙེད་པར་འགྱུར་རོ། །འདི་ལྟར་བདག་གིས་ནི་སེམས་ཅན་
ཐམས་ཅད་ཀྱི་ཟམ་པ་ལྟར་བུར་བྱ་ན། བདག་གཞན་ལ་ཁྱོད་ཅེས་བྱ་བའི་ཚིག་
གམ། ཚིག་རྩུབ་པོ་སྨྲ་བར་བྱའམ། འདི་ནི་བདག་གིས་སྨྲ་བར་མི་བྱ་སྟེ། འཐབ་
པ་དང་རྩོད་པའི་ནང་དུ་བདག་གིས་བེམ་པོ་ལྟ་བུ་དང༌། ལུག་ལྟར་ལྐུགས་པ་ལྟ་
བུར་ བྱའོ། །གཞན་གྱིས་ངན་དུ་སྨྲས་པ་དང་། ངན་དུ་བརྗོད་པའི་ཚིག་གི་ལམ་
ཐོས་ན་སེམས་ཀྱིས་ཀུན་ཏུ་གནོད་སེམས་སུ་མི་བྱའོ། །བདག་གིས་གཞན་དག་ལ་
གང་གཞན་གྱིས་ཉེས་པ་གཞན་དང་གཞན་སྐྱེད་ན་དེ་ན་བདག་ལ་ལེགས་པ་མ་
ཡིན། བདག་གི་ཆ་མ་ཡིན་ནོ། །གང་བདག་གིས་གཞན་དག་གི་ཉེས་པ་གཞན་
མཉན་པར་བསམ་པ་དེ་ནི་བདག་གི་ཆ་མ་ཡིན་ནོ། །དེ་ཅིའི་ཕྱིར་ཞེ་ན། བདག་
གིས་ནི་བསམ་པ་རྣམ་པར་འཁྲུགས་པར་མི་བྱའོ། །འདི་ལྟར་བདག་ གིས་ནི་
སེམས་ཅན་ཐམས་ཅད་བདེ་བར་སྦྱར་བ་ཐམས་ཅད་ཀྱིས་བདེ་བར་བྱ་ཞིང་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་
པར་ བྱ་སྟེ། མྱ་ངན་ལས་ འདས་ པར་ བྱ་བ་ཡིན་ན། དེ་དག་ལ་བདག་ གནོད་
སེམས་བྱེད་དམ། ཤིན་ཏུ་ཉེས་པར་བྱས་ཀྱང་གཞན་དག་ལ་གནོད་སེམས་མི་བྱ་
བ་ཡིན་ན། དེ་ལ་བདག་གཏི་མུག་ཏུ་འགྱུར་རམ། འདི་ནི་བདག་གིས་བྱ་བ་ཡིན་
ཏེ། བརྟུལ་བ་བརྟན་པར་བརྟུལ་བར་བྱའོ། །སྲོག་གི་བར་ཆད་བྱེད་ཀྱང་བདག་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
གིས་འཁྲུག་པར་མི་བྱའོ། །བདག་གིས་ཁྲོ་གཉེར་ཅན་གྱི་བཞིན་མི་དབྱུང་བར་
བྱའོ་ཞེས་དེ་ལྟར་སེམས་བསྐྱེད་དོ། །ཞེས་གསུངས་སོ། །ད་རེས་གཙོ་བོ་ཉམས་
སུ་བླངས། ཞེས་པ་ནི། སྔར་ཐོག་མ་མེད་པ་ནས་ལུས་ཇི་སྙེད་བླངས་པ་ཐམས་
ཅད་དོན་མེད་དུ་སོང་འདུག །ད་རེས་ཀྱི་ཚེ་འདི་ལ་དོན་གྱི་གཙོ་བོ་ཞིག་བསྒྲུབ་
དགོས་ པར་ འདུག་ པས། ཚེ་འདིའི་ དོན་ བས་ ཆོས་ གཙོ། ཆོས་ ལ་ བཤད་ སྒྲུབ་
གཉིས་ལས་སྒྲུབ་པ་གཙོ། སྒྲུབ་པ་གཞན་བས་བྱང་ཆུབ་ཀྱི་སེམས་སྦྱོང་བ་གཙོ།
བྱང་ཆུབ་སེམས་སྦྱོང་གི་གདམས་ངག་མཐའ་ཡས་ཀྱང་དཔལ་ཨ་ཏི་ཤའི་མན་
ངག་འདི་བརྒྱུད་པའི་ཆུ་བོ་གསུམ་འདྲེས་ཀྱི་གདམས་ངག་ཁྱད་པར་ཅན་ཡིན་པས།
འདིའི་མན་ངག་དཔལ་ཨ་ཏི་ཤ་ནས་བཟུང་བླ་མ་དམ་པ་གཅིག་ནས་གཅིག་ཏུ་
བརྒྱུད་པའི་སྙན་བརྒྱུད་ཀྱི་མན་ངག་ལ་བརྟེན་ནས་ཕུར་ཙུགས་སུ་སྦྱོང་བ་གཙོ།
འདུ་འཛིའི་ནང་དུ་གནས་པ་ལས་དབེན་པར་གནས་ཏེ་སྦྱོང་བ་གཙོ། སྤྱོད་ལམ་
གཞན་བས་མལ་དུ་བསྡད་ནས་སྦྱོང་བ་གཙོ། ཡུལ་སྤོང་བ་བས་གཉེན་པོ་བསྟེན་
པ་གཙོ་ཆེ་བས་གཙོ་བོ་དེ་རྣམས་ཉམས་སུ་ལེན་པའོ། །དེ་ཡང་ད་རེས་ཚེ་ཐུང་ཡུད་
ཙམ་འདི་ལ་དོན་མེད་ཀྱི་གཡེང་བ་ཐམས་ཅད་བཙན་ཆོད་དུ་སྤངས་ནས། སྙིང་པོ་
བསྡུ་བ་ལས་གསུངས་པ་ལྟར་གསུང་རབ་ཀྱི་སྙིང་པོའི་དོན་ཞིག་ལ་ཐོས་བསམ་
སྒོམ་གསུམ་གྱི་སྒོ་ནས་འབད་དགོས། དེ་ཡང་ཐོས་པ་ཙམ་ལ་སྙིང་པོར་བཟུང་
ནས་ཉམས་ལེན་ལ་མ་འབད་ན་རང་རྒྱུད་ཉོན་མོངས་པས་བཅོམ་ནས་ཆུ་ནང་དུ་
སྐོམ་རིར་ཤི་བ་ལྟ་བུ་ཞིག་འོང་ཉེན་ཆེ་བས་དབེན་པའི་གནས་སུ་ལམ་ཆ་ཚང་ལ་
བསྒྲུབ་པ་སྙིང་པོར་བྱེད་པ་ཤིན་ཏུ་གཙོ་ཆེ་སྟེ། ལྷག་བསམ་བསྐུལ་བ་ལས། དེ་
ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་
- 318 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
པས་འདི་སྐད་ཅེས་གསོལ་ཏོ། །གང་དག་མཆོག་གི་ཆོས་ཡོངས་སུ་སྤངས་ནས་
ལས་ངན་པ་རྣམས་རྩོམ་པའི་བྱང་ཆུབ་སེམས་དཔའ་དེ་དག་ནི་ཤེས་རབ་ཤིན་ཏུ་
ཆུང་ཞིང་ཤེས་རབ་རྣམ་པར་ཉམས་པར་གྱུར་པ་ལགས་སོ། །དེ་སྐད་ཅེས་གསོལ་
བ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་
བྱམས་པ་ལ་འདི་སྐད་ཅེས་བཀའ་སྩལ་ཏོ། །བྱམས་པ་དེ་དེ་བཞིན་ཏེ། ཇི་སྐད་
སྨྲས་པ་དེ་བཞིན་ནོ། །གང་དག་མཆོག་གི་ཆོས་ཡོངས་སུ་སྤངས་ནས། ལས་ངན་
པ་རྣམས་རྩོམ་པའི་བྱང་ཆུབ་སེམས་དཔའ་དེ་དག་ནི་ཤེས་རབ་ཤིན་ཏུ་ཆུང་བར་
འགྱུར་རོ། །བྱམས་པ་ཁྱོད་མོས་ པར་ བྱའོ། ཁྱོད་ ཀྱིས་ ཁོང་དུ་ཆུད་པར་བྱའོ། །
གང་དག་ལ་བརྩོན་པ་མེད་པ་དང་། བསམ་གཏན་མེད་པ་དང༌། སྤོང་བ་མེད་པ་
དང༌། ཁ་ཏོན་བྱ་བ་མེད་པ་དང༌། མང་དུ་ཐོས་པ་ཡོངས་སུ་འཚོལ་བ་མེད་པའི་
བྱང་ཆུབ་སེམས་དཔའ་དེ་དག་ནི་དེ་བཞིན་གཤེགས་པའི་བསྟན་པ་ལ་རབ་ཏུ་བྱུང་
བ་མ་ཡིན་ནོ། །བྱམས་པ་དེ་བཞིན་གཤེགས་པའི་བསྟན་པ་ནི། བསམ་གཏན་
དང་སྤོང་བས་རབ་ཏུ་ཕྱེ་བ་ཡེ་ཤེས་ཀྱིས་འདུས་བྱས་པ། ཡེ་ཤེས་ཀྱིས་མཉམ་པར་
བཞག་པ་མངོན་པར་བརྩོན་པས་རབ་ཏུ་ཕྱེ་བ་ཡིན་གྱི། ཁྱིམ་པའི་ལས་ཀྱི་མཐའ་
དང༌། ཞལ་ཏ་བྱེད་པས་རབ་ཏུ་ཕྱེ་བ་ནི་མ་ཡིན་ནོ། །མི་རིགས་པ་ལ་བརྩོན་པ་
དང་། འཁོར་བ་ལ་མངོན་པར་དགའ་བ་རྣམས་ཀྱི་ལས་ནི་འདི་ཡིན་ཏེ། འདི་ལྟར་
ཞལ་ཏ་བྱེད་པ་དང༌། འཇིག་རྟེན་པའི་བྱ་བས་གཟིངས་པ་སྟེ། དེ་ལ་བྱང་ཆུབ་
སེམས་དཔའ་རྣམས་ཀྱིས་འདོད་པ་བསྐྱེད་པར་མི་བྱའོ། །བྱམས་པ་ཞལ་ཏ་བྱེད་
པ་ལ་བརྩོན་པའི་བྱང་ཆུབ་སེམས་དཔས་གལ་ཏེ་རིན་པོ་ཆེ་སྣ་བདུན་གྱི་མཆོད་
རྟེན་རྣམས་ཀྱིས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་བཀང་
319-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཡང་དེས་ང་མཉེས་པར་བྱས་པར་མི་འགྱུར་རིམ་གྲོ་བྱས་པར་མི་འགྱུར། བསྟི་
སྟང་བྱས་པར་མི་འགྱུར་རོ། །ཞལ་ཏ་བྱེད་པའི་བྱང་ཆུབ་སེམས་དཔའ་འཛམ་བུའི་
གླིང་ཡོངས་སུ་གང་བ་དེ་དག་གིས། ལུང་འབོགས་པ་དང༌། ཁ་ཏོན་ལ་བརྩོན་
པའི་བྱང་ཆུབ་སེམས་དཔའ་གཅིག་ལ་རིམ་གྲོ་དང་། བསྙེན་བཀུར་བྱའོ། །ལུང་
འབོགས་པ་དང་། ཁ་ཏོན་ལ་བརྩོན་པའི་བྱང་ཆུབ་སེམས་དཔའ་འཛམ་བུའི་གླིང་
གི་ཚད་སྙེད་ཀྱིས། ནང་དུ་ཡང་དག་འཇོག་ལ་མངོན་པར་བརྩོན་པའི་བྱང་ཆུབ་
སེམས་དཔའ་གཅིག་ལ་རིམ་གྲོ་དང་བཀུར་སྟི་བྱའོ། །དེ་ཅིའི་ཕྱིར་ཞེ་ན། འདི་ལྟ་
སྟེ། ཤེས་རབ་ཀྱི་ལས་འདི་ནི་བྱ་དཀའ་བའི་ལས་ཡིན་ནོ། །བླ་མའོ། །བླ་ན་མེད་
པའོ། །འཇིག་རྟེན་གསུམ་པོ་ཐམས་ཅད་ལས་ཁྱད་པར་དུ་འཕགས་པའོ་མངོན་
པར་འཕགས་པའོ། །བྱམས་པ་དེ་ལྟ་བས་ན། བྱང་ཆུབ་སེམས་དཔའ་བརྩོན་པར་
འདོད་ པ་ དང་། བརྩོན་འགྲུས་རྩོམ་ པར་ འདོད་ པས་ ཤེས་ རབ་ ལ་བརྩོན་པར་
བྱའོ། །ཞེས་དང་། བྱམས་པ་བྱང་ཆུབ་སེམས་དཔའི་ཐེག་པ་པའི་གང་ཟག་ཆོས་
བཞི་དང་ལྡན་ན། ཕྱི་མ་ལྔ་བརྒྱ་ཐ་མ་ལ་དམ་པའི་ཆོས་རྣམ་པར་འཇིག་པའི་ཚེ།
མ་སྣད་ཅིང་མ་རྨས་ལ་བདེ་བར་ཡོངས་སུ་ཐར་པར་འགྱུར་རོ། །བཞི་གང་ཞེ་ན།
ཐོས་པ་ཉུང་ངུའི་སེམས་ཅན་ཡོངས་སུ་སྤོང་བ་དང་། འཁོར་མི་བསླུ་བ་དང་། བས་
མཐའི་གནས་མལ་བསྟེན་པ་དང་། བདག་དུལ་བ་དང་ཞི་གནས་ཀྱི་རྣལ་འབྱོར་
ལ་ བརྩོན་ པ་ སྟེ། བཞི་པོ་དེ་དག་གོ །ཞེས་དང་། ཡང་ དེ་ ཉིད་ ལས། བྱམས་པ་
བྱང་ཆུབ་སེམས་དཔའ་ལས་དང་པོ་པས། ཤེས་རབ་ཀྱི་སྟོབས་བསྐྱེད་པ་ཐོད་པ་
དང༌། རྙེད་པ་དང་བཀུར་སྟི་ཡོངས་སུ་སྡང་བ་དང༌། རྙེད་པ་དང་བཀུར་སྟིའི་ཉེས་
པ་མཐོང་བར་བྱའོ། །འདུ་འཛི་ལ་དགའ་བ་ཡོངས་སུ་སྤང་བ་དང་། འདུ་འཛི་ལ་
- 320 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དགའ་བའི་ཉེས་པ་མཐོང་བར་བྱའོ། །སྨྲ་བ་ལ་དགའ་བ་ཡོངས་སུ་སྤང་བ་དང་།
སྨྲ་བ་ལ་དགའ་བའི་ཉེས་པ་མཐོང་བར་བྱའོ། །གཉིད་ལ་དགའ་བ་ཡོངས་སུ་སྤང་
བ་ དང་། གཉིད་ ལ་ དགའ་ བའི་ ཉེས་ པ་མཐོང་ བར་ བྱའོ། །ལས་ ལ་ དགའ་ བ་
ཡོངས་སུ་སྤང་བ་དང་། ལས་ལ་དགའ་བའི་ཉེས་པ་མཐོང་བར་བྱའོ། །སྤྲོས་པ་ལ་
དགའ་བ་ཡོངས་སུ་སྤང་བ་དང་། སྤོས་བ་ལ་དགའ་བའི་ཉེས་པ་མཐོང་བར་བྱ་སྟེ།
ཞེས་དང་། བྱམས་པ་དེ་ལྟ་བས་ན། བྱང་ཆུབ་སེམས་དཔའི་ཐེག་པ་པའི་རིགས་
ཀྱི་བུའམ་རིགས་ ཀྱི་བུ་མོས། ཕྱི་མ་ལྔ་བརྒྱ་ཐ་མ་ལ་དམ་པའི་ཆོས་རྣམ་པར་
འཇིག་པའི་ཚེ། མ་སྣད་ཅིང་མ་རྨས་ལ་བདེ་བར་ཡོངས་སུ་ཐར་བར་འདོད་པ་
དང༌། ལས་ ཀྱི་སྒྲིབ་པ་ཐམས་ཅད་བྱང་བར་འདོད་པས། འདུ་འཛི་མེད་པ་ལ་
དགའ་བ་དང་། དགོན་པ་དང་ནགས་མཐའ་དང་། བས་མཐའ་ལ་གནས་པ་ལ་
བརྩོན་པར་བྱ་ཞིང་། མངོན་པར་མི་བརྩོན་པའི་སེམས་ཅན་ཡོངས་སུ་སྤང་བ་
དང༌། བདག་གི་འཁྲུལ་པ་ལ་བལྟ་བ་དང༌། གཞན་གྱི་འཁྲུལ་པ་ལ་མི་བལྟ་བ་
དང་། ཅང་མི་སྨྲ་བ་ལ་དགའ་བ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་
པར་བྱའོ། །ཞེས་དང་། ཏིང་ངེ་འཛིན་རྒྱལ་པོའི་མདོ་ལས། གང་དག་དགའ་དང་
མི་དགའ་ཅུང་ཟད་མེད། །དེ་དག་མི་ཡི་འཇིག་རྟེན་དགའ་བ་བདེ། །གང་དག་
ནགས་དང་རི་སུལ་ལ་དགའ་བ། །དགེ་སྦྱོང་ཉིད་ཀྱི་རབ་བདེ་མྱོང་བར་འགྱུར། །
གང་དག་བདག་གིར་བྱེད་པ་ཅི་ཡང་མེད། །གང་དག་ཡོངས་འཛིན་རྣམ་པ་ཀུན་ཏུ་
མེད། །བསེ་རུ་ལྟ་བུར་འཇིག་རྟེན་འདིར་གནས་ལ། །དེ་དག་ནམ་མཁའ་ལ་ནི་
རླུང་ལྟར་འགྲོ །གང་དག་འཇིག་རྟེན་ལ་ནི་ཡིད་མི་ཆགས། །དེ་དག་མི་ཡི་འཇིག་
རྟེན་རབ་ཏུ་བདེ། །དགའ་དང་མི་དགའ་ལ་ནི་ཆགས་མེད་པ། །དེ་དག་འདི་ན་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
རྟག་ཏུ་སེམས་རླུང་འདྲ། །གང་དག་མི་སྡུག་དེ་ཕྲད་སྡུག་བསྔལ་ཏེ། །གང་དག་
སྡུག་དེ་དང་བྲལ་སྡུག་བསྔལ་ཡིན། །མཐའ་དེ་གཉིས་ཀ་རབ་ཏུ་སྤངས་ནས་སུ། །
མི་གང་ཆོས་ལ་དགའ་བ་དེ་དག་བདེ། །ཞེས་དང་། ཡང་དེ་ཉིད་ལས། ཉེས་པའི་
ཆོས་མང་ཐམས་ཅད་སྤངས་ནས་སུ། །རྣལ་འབྱོར་ཅན་ནི་རྟག་ཏུ་བྱེད་པ་ཉུང་། །
རྣལ་འབྱོར་ཅན་བརྩོན་ན་ཡང་རྩོད་པ་མེད། །དགོན་པར་གནས་པ་དེ་ཡི་ཡོན་
ཏན་འདི། །དེ་ནི་རྟག་ཏུ་འདུས་ བྱས་ ཡིད་འབྱུང་འགྱུར། །དེ་ནི་འཇིག་རྟེན་ཇི་
ལའང་འདོད་པ་མེད། །ཟག་པ་དག་ནི་རྣམ་པར་འཕེལ་ མི་འགྱུར། །ན གས་ལ་
གནས་པ་དེ་ཡི་ཕན་ཡོན་འདི། །དེ་ནི་ནམ་ཡང་རྩོད་པར་མི་འགྱུར་ཏེ། །རྟག་ཏུ་ཞི་
ཞིང་དགའ་བ་དབེན་པ་རུ། །ལུས་དང་ངག་དང་ཡིད་ཀྱང་རབ་བསྡམས་འགྱུར། །
དགོན་པར་གནས་པ་འདི་ལ་ཡོན་ཏན་མང་། །དེ་ནི་ཐར་པའི་རྗེས་སུ་མཐུན་པ་
ཡིན། །དེ་ནི་རྣལ་གྲོལ་ཞི་བ་མྱུར་རྟོགས་བྱེད། །ནགས་ལ་གནས་ཤིང་རྣམ་གྲོལ་
བསྟེན་བྱེད་ན། །དགོན་གནས་དེ་ལ་ཡོན་ཏན་འདི་ཀུན་འབྱུང་། །ཞེས་དང་། གྲོང་
དང་གྲོང་ཁྱེར་དག་ལ་དགའ་སྤོངས་ལ། །རྟག་ཏུ་དབེན་ཞིང་ནགས་ཁྲོད་བསྟེན་
པར་གྱིས། །བསེ་རུ་ལྟ་བུར་རྟག་ཏུ་གཉིས་མེད་བྱོས། །རིང་པོར་མི་ཐོགས་ཏིང་
འཛིན་ མཆོག་ ཐོབ་ འགྱུར། །ཞེས་དང་། འཕགས་ པ་ དཀོན་མཆོག་ བརྩེགས་ པ་
ལས། འོད་སྲུང་འདི་ལྟ་སྟེ་དཔེར་ན། མི་ལ་ལ་ཞིག་རྒྱ་མཚོའི་ཆུ་ཆེན་པོས་ཁྱེར་ལ་
ཆུས་སྐོམ་བཞིན་དུ་འཆི་བའི་དུས་བྱེད་པ་དེ་བཞིན་དུ། འོད་སྲུང་འདི་ན་དགེ་སྦྱོང་
དང་བྲམ་ཟེ་ཁ་ཅིག་ཆོས་མང་པོ་བླངས་ཏེ། ཀུན་ཆུབ་པར་བྱས་ཀྱང་འདོད་ཆགས་
ལ་སྲེད་པ་མི་སེལ། ཞེ་སྡང་ལ་སྲེད་པ་མི་སེལ། གཏི་མུག་ལ་སྲེད་པ་མི་སེལ་བ་
དེ་དག་ནི་ཆོས་ཀྱི་རྒྱ་མཚོ་ཆེན་པོས་ཁྱེར་ལ་ཉོན་མོངས་པའི་སྐོམ་པས་འཆི་བའི་
322 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
དུས་བྱེད་པར་འགྱུར་ཏེ། ངན་འགྲོར་འགྲོ་བར་འགྱུར་རོ། །ཞེས་གསུངས་པ་ལྟར་
རོ། །གོ་ ལོག་ མི་ བྱ་ ཞེས་ པ་ནི། གོ་ལོག་དྲུག་ སྤོང་ སྟེ། ཆོས་ བསྒྲུབ་ པའི་ སྡུག་
བསྔལ་མི་བཟོད་པར་དགྲ་འདུལ་བ་དང་གཉེན་སྐྱོང་བ་ལ་སོགས་པའི་དཀའ་
སྤྱད་བཟོད་པ་ནི། བཟོད་པ་གོ་ལོག་གོ །ཆོས་རྣམ་དག་བསྒྲུབ་པ་ལ་འདུན་པ་མི་
བྱེད་པར་ཚེ་འདིའི་དཔལ་འབྱོར་ལ་འདུན་པ་བྱེད་པ་ནི། འདུན་པ་གོ་ལོག་གོ །
ཐོས་བསམ་སྒོམ་གསུམ་གྱི་སྒོ་ནས་ཆོས་ཀྱི་རོ་མི་མྱང་བར་འཇིག་རྟེན་གྱི་བདེ་
བའི་རོ་མྱང་བ་ནི། རོ་མྱང་གོ་ལོག་གོ །སྡིག་པ་བྱེད་པ་ལ་སྙིང་རྗེ་མི་བསྒོམ་པར་
ཆོས་ཕྱིར་དཀའ་ཐུབ་བྱེད་པ་ལ་སྙིང་རྗེ་བསྒོམ་པ་ནི། སྙིང་རྗེ་གོ་ལོག་གོ །རང་ལ་
བལྟོས་པའི་མི་ཆོས་ལ་མི་སྦྱོར་བར་ཚེ་འདིའི་དཔལ་འབྱོར་ཆེ་བའི་ཐབས་ལ་སྦྱོར་
བ་ནི། གཉེར་ སེམས་ གོ་ལོག་གོ །འཁོར་ འདས་ ཀྱིས་བདེ་བ་དང་ དགེ་བ་ལ་
དགའ་བ་མི་བསྒོམ་པར་དགྲ་ལ་སྡུག་བསྔལ་བྱུང་ན་དགའ་བ་བསྒོམ་པ་ནི། རྗེས་
སུ་ཡི་རང་གོ་ལོག་སྟེ། གོ་ལོག་དྲུག་པོ་སྤངས་ནས་མ་ལོག་པ་དྲུག་ཉམས་སུ་བླང་
ངོ༌། །དེ་ དག་ ལས་གཞན་རྣམས་གོ་སླ་ལ། བཟོད་པ་གོ་ལོག་ གི་དོན་ཤིན་ཏུ་
གསལ་བར་བརྗོད་ན་སྐྱེ་བོ་ཕལ་ཆེར་ ལས་ ངན་ པའི་ དབང་ གིས་དབེན་པའི་
གནས་སུ་གཅིག་པུར་སྒྲུབ་ལ་སྦྱར་ན་བཙོན་དུ་བཟུང་བ་ལྟ་བུར་མཐོང་ནས།
སྡུག་བསྔལ་བ་དང༌། ཡིད་མི་བདེ་བ་ཁོ་ན་བྱེད་ཅིང་། སོ་ནམ་དང་དགྲ་འདུལ་བ་
དང་གཉེན་སྐྱོང་བ་དང་ཚོང་བུན་སྐྱེད་དང་མཁར་ལས་སོགས་བྱེད་པ་ལ་ཉིན་
མཚན་ཀུན་ཏུ་དཀའ་བ་ཅི་ཡོད་ཀྱང་། དེ་ལ་སྡུག་བསྔལ་དང་ཡིད་མི་བདེ་བ་མེད་
པར་དགའ་ཞིང་སྤྲོ་བར་བྱེད། གཞན་རྣམས་ལྟ་ཅི་སྨོས། ཚེ་སྟོད་ལ་ཐོས་པ་ཡུན་
རིང་དུ་བྱས་ཤིང་ཆོས་སྒོར་ཞུགས་ནས་ལང་ཚོ་ཕལ་ཆེར་ཡོལ་བའི་རྒན་པོ་དག་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཀྱང་ཚེ་འདིའི་བྱ་བ་རེ་ལ་ངལ་བ་ཅི་བྱེད་དགོས་ཀྱང་མི་བཟོད་པ་དང་སྐྱོ་ངལ་མེད་
ཅིང་། དབེན་པའི་གནས་སུ་ཟླ་རེ་ཙམ་སྒྲུབ་པ་ལ་བསྐུལ་ཡང་མི་བཟོད་པ་དང་།
སྡུག་བསྔལ་ཆེས་ཆེར་བྱེད་པ་ཀུན་གྱི་མིག་ལ་སྣང་བ་འདི་ལྟར་ཡིན་པས་ལས་
ངན་པའི་འབྲས་བུས་བཅོམ་པར་གདོན་མི་ཟའོ། །འདུན་པ་གོ་ལོག་གི་དོན་ཤིན་
ཏུ་གསལ་བར་བརྗོད་ན། མཁས་གྲུབ་རིན་པོ་ཆེས། དམ་པ་རྣམས་ཀྱི་ཚེ་འདི་
བློས་ བཏང་ ནས། །ཟབ་ མོའི་ མན་ ངག་ རྩེ་ གཅིག་ ཉམས་ བླངས་ པས། །དོན་
གཉིས་ཕུལ་ཕྱིན་མཐའ་ཡས་རྣམ་ཐར་ལ། །ཡིད་གཡོས་འདུན་པ་ཆ་ཙམ་མི་སྐྱེ་
བར། །ད་ ལྟའི་ སྟོན་ པ་ འགའ་ ཡི་ རྙེད་ གྲགས་དང༌། །སློབ་ འཁོར་རྒྱ་ཆེན་འདུ་
འགོད་ མང་ པོའི་ གཏམ། །ཐོས་ པ་ ཙམ་གྱིས་འགྲམ་ཆུ་ལྡང་བ་འདི། །གཞི་རྩ་
གཏིང་ནས་ཉེས་པའི་རྟགས་ངན་ཡིན། །གསུངས་པར་ལྟར་རོ། །རེས་འཇོག་མི་
བྱ་ཞེས་པ་ནི། ཆོས་ལ་ངེས་ཤེས་མ་སྐྱེས་པས། རེས་འགའ་གཞན་གྱི་ལད་མོ་དང་
གཡམ་ལ་རྒྱུགས་ཀྱིས་འབད་ནས་བྱེད་ཁུལ་བྱེད། རེས་འགའ་དགེ་སྦྱོར་བྱེད་པའི་
འདུན་པ་ཙམ་ཡང་མི་བྱེད་པར་བློས་དོར་ནས་འཇོག་པ་དེ་འདྲ་མི་བྱེད་པར་རྩེ་
གཅིག་ཏུ་རྒྱུན་མི་ཆད་པར་བློ་སྦྱོང་བའོ། །དོལ་ཆོད་དུ་སྦྱང་། ཞེས་པ་ནི། བློ་སྦྱོང་
ཉིད་ལ་བློ་ལིངས་བསྐྱུར་ནས་ཕྱོགས་གཅིག་ཏུ་སྦྱོང་བའོ། །ད་ལྟ་ཆོས་ལ་ངེས་
ཤེས་གཏིང་ནས་འདྲོངས་པ་ཤིན་ཏུ་དཀོན་ཞིང་། དེའི་ནང་ནས་ཀྱང་ཐེག་པ་ཆེན་
པོའི་བློ་སྦྱོང་འདི་ལྟ་བུ་ལ་ངེས་པ་སྙིང་ཐག་པ་ནས་ཐོབ་པ་ཉིན་དུས་ཀྱི་རྒྱུ་སྐར་ལྟ་
བུར་འདུག་པས། གཞན་གྱིས་ལད་མོ་དང་གཡམ་ལ་རྒྱུག་ཙམ་གྱིས་བྱེད་བློ་བྱེད་
པ་མང་ཡང་། ངེས་ཤེས་གཏིང་ནས་འདྲོངས་ཏེ་བློ་སྦྱོང་འདི་ལ་ཆིག་སྒྲིལ་དུ་འབད་
པ་ཤིན་ཏུ་དཀོན་ནོ། །དེས་ན་འདི་ལ་ཆིག་སྒྲིལ་དུ་འབད་ནུས་པ་ཞིག་ཡོང་བ་ལ་
- 324 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།།
སྤྱིར་ཆོས་ཀྱི་ཕན་ཡོན་དང་། དེའི་ནང་ནས་ཀྱང་ཐེག་པ་ཆེན་པོའི་ཆོས་ཀྱི་ཕན་
ཡོན་ལ་ངེས་པ་ཐོབ་པ་ཞིག་དང་། དེ་ལ་ཡང་ཇོ་བོ་རྗེ་དང་རྗེ་ཐམས་ཅད་མཁྱེན་
པའི་བཀའ་བརྒྱུད་དྲི་མ་མེད་པ་འདི་འདྲ་བ་དང་མཇལ་བ་དང་མ་མཇལ་བའི་ཁྱད་
པར། འདི་དང་མཇལ་བ་ལའང་མཁས་བཙུན་བཟང་གསུམ་འཛོམ་པའི་ཤེས་
གཉེན་དམ་པ་དང་མཇལ་ནས་ཆོས་འདིའི་མན་ངག་ཐོབ་པ་དང་། དེ་ལྟར་མ་ཐོབ་
པ་རྣམས་ཀྱི་ཁྱད་པར་ཀུན་གྱི་མིག་ལ་སྣང་བ་ལྟར་ལེགས་པར་བསམ། དེ་ལ་
ཡང་འདུ་འཛིའི་ནང་དུ་གནས་པ་དང་དབེན་པར་རྩེ་གཅིག་ཏུ་སྒྲུབ་པའི་ཁྱད་པར།
སྔོན་གྱི་དམ་པ་གོང་མའི་རྣམ་ཐར་དང་ད་ལྟར་མིག་ལམ་དུ་སྣང་བའི་ཆོས་བྱེད་
རྣམས་ ལ་ ཁྱད་ པར་ དེ་ དག་ ཤིན་ ཏུ་ གསལ་ བར་ སྣང་ བས། དེ་ དག་ ཞིང་ དུ་
བསམས་ལ་དབེན་པའི་གནས་སུ་བློ་སྦྱོང་འདི་ལ་ཆིག་སྒྲིལ་དུ་བྱས་ནས་བསྒོམ་པ་
བ་སྤྲོ་བ་ཤུགས་དྲག་ཏུ་བསྐྱེད་ནས་གང་གིས་ཀྱང་བསྒྱུར་མི་ཐུབ་པར་བྱའོ། །
བརྟག་དཔྱད་གཉིས་ཀྱིས་ཐར་བར་བྱ། །ཞེས་པ་ནི། རང་རྒྱུད་ལ་ཉོན་མོངས་པ་
གང་ཆེ་བརྟགས་ནས་འབད་པ་དྲག་པོས་སྤངས་ཏེ། དེ་ནས་ཉོན་མོངས་དེ་སྐྱེ་བའི་
ཡུལ་བསྟེན་པ་སོགས་ཀྱི་སྒོ་ནས། དེ་སྐྱེ་མི་སྐྱེ་བརྟགས་ཏེ། སྐྱེས་ན་ཡང་གཉེན་
པོས་སྤོང་ཞིང་སླར་མི་སྐྱེ་བར་བྱ་བའི་ཕྱིར་ཉོན་མོངས་ཀྱི་ས་བོན་སྤོང་བ་ལ་འབད་
པར་བྱའོ། །འདི་ལ། རྟོག་དཔྱོད་གཉིས་ཀྱིས་ཐར་བར་བྱ། །ཞེས་ པ་ཞིག་དང༌།
བརྟག་དཔྱད་གཉིས་ཀྱིས་ཐར་བར་བྱ། །ཞེས་རྩ་ཚིག་མི་འདྲ་བ་གཉིས་འབྱུང་
བས། འདིར་ བཤད་ པ་ ལྟར་ བརྟག་དཔྱད་བྱ་ ལུགས་ ནི། བློ་སྦྱོང་ ཡུན་ རིང་དུ་
བསྒོམས་པས་ཉོན་མོངས་མངོན་འགྱུར་བ་རྣམས་དཔལ་གཞོམ་སྟེ་མི་སྐྱེ་བ་ལྟ་
བུར་སྣང་བ་ན་ཉོན་མོངས་སྤངས་སོ་སྙམ་དུ་ཐག་ཆོད་མི་བྱ་བར་སླར་ཡང་རྐྱེན་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
དང་ཕྲད་པ་ན་ཉོན་མོངས་མངོན་འགྱུར་སྐྱེ་མི་སྐྱེ་ཞིབ་ཏུ་བརྟག་དགོས་ཤིང་། ཉོན་
མོངས་མངོན་འགྱུར་དུ་མི་སྐྱེ་ཡང་ཉོན་མོངས་ལྷན་སྐྱེས་རྒྱུད་ལ་ཇི་ལྟར་ཡོད་པའི་
ཚུལ་རྣམས་ཤེས་པར་བྱས་ལ་དེ་དང་དེའི་གཉེན་པོ་བསྟེན་ནས་ཉོན་མོངས་སྤོང་
བ་ལ་འབད་པ་ཆེར་བྱེད་པ་ཞིག་དགོས་ཀྱི། དེ་ལྟར་མ་བྱས་ན་མ་སྤངས་པར་
སྤངས་སོ་སྙམ་པའི་མངོན་པའི་ང་རྒྱལ་གྱིས་བསླུས་ནས་ཕུང་བར་འགྱུར་ཞིང་།
ཐེག་པ་ཆེན་པོའི་སྐབས་འདིར་ས་བརྒྱད་པ་མ་ཐོབ་བར་དུ་ཉོན་མོངས་རྩ་བ་ནས་
སྤངས་པ་མི་འབྱུང་ལ། ཐེག་པ་དམན་པར་ཡང་དགྲ་བཅོམ་མ་ཐོབ་བར་དུ་ཉོན་
མོངས་པ་རྩ་བ་ནས་སྤོང་མི་ནུས་པས། ད་ལྟའི་ལས་དང་པོ་པ་ལམ་གྱི་སྣེ་ཟིན་
པའི་ཕྱོགས་ནའང་མེད་པ་དག་གིས་སེམས་གནས་ཕྲ་མོ་རེའི་མཐུས་ཉོན་མོངས་
མངོན་འགྱུར་བ་རེ་ཞིག་འགགས་པ་ཙམ་གྱིས་ཉོན་མོངས་སྤངས་སོ་ཞེས་སྨྲ་བ་ནི་
བྱུང་རྒྱལ་དུ་སྨྲ་བ་ཡིན་པས་མཁས་པ་རྣམས་ཐུགས་ཁྲེལ་བའི་གནས་སོ། །རྟོག་
དཔྱོད་གཉིས་ཀྱིས་ཐར་བར་བྱ། །ཞེས་པ་ནི། བློ་སྦྱོང་འདི་བསྒོམ་པའི་ཚེ། རང་
རྒྱུད་ལ་གཅེས་འཛིན་དང་དེས་དྲངས་པའི་ཉོན་མོངས་རྣམས་སྐྱེ་མི་སྐྱེ་དང་། བློ་
སྦྱོང་བསྒོམ་པ་གནད་དུ་སོང་མ་སོང་ཡང་ཡང་བརྟག་ཅིང་དཔྱོད་པའི་དོན་ནོ། །
རྟོག་པ་དང་དཔྱོད་པའི་ཁྱད་པར་ནི། མངོན་པ་ཀུན་བཏུས་ལས། རྟོག་པ་གང་ཞེ་
ན། སེམས་པའམ། ཤེས་རབ་ལ་བརྟེན་ནས་ཀུན་ཏུ་འཚོལ་བའི་ཡིད་ཀྱིས་བརྗོད་
པ་སྟེ། དེ་ནི་སེམས་རྩིང་བའོ། །དཔྱོད་པ་གང་ཞེ་ན། སེམས་པའམ། ཤེས་རབ་
ལ་བརྟེན་ནས་སོ་སོར་རྟོག་པའི་ཡིད་ཀྱིས་བརྗོད་པ་སྟེ། ད་ནི་སེམས་ཞིབ་པའོ། །
རེག་པར་གནས་པ་དང་། རེག་པར་མི་གནས་པའི་རྟེན་བྱེད་པའི་ལས་ཅན་དག་
གོ །ཞེས་གསུངས། དེའི་དོན་ནི་དོན་གྱི་ངོ་བོར་རགས་རིམ་ཙམ་འཚོལ་བ་དང་།
- 326 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཞིབ་ཏུ་ཕྱེ་ནས་ དཔྱོད་པའི་དོན་ནོ། །ཡུས་མ་བསྒོམ། ཞེས་ པ་ནི། ཕ་རོལ་ལ་
བདག་གི་དྲིན་ཡོད་པ་དང་། རང་གིས་ཆོས་ཡུན་རིང་ལ་དོས་དྲག་པ་བྱས་པ་དང་
མཁས་པ་དང་བཙུན་པ་ལ་སོགས་པའི་ཡུས་མི་བྱེད་པ་སྟེ། བདག་པས་གཞན་
གཅེས་བསྒོམ་པ་ལ་ཡུལ་བྱས་མེད་དོ། །རང་རེ་དབེན་པར་སྡོད་ཁུལ་བྱེད་པ་
རྣམས་ལ་འདི་ཤིན་ཏུ་འབྱུང་ཉེ་བ་ཞིག་ཡོད་དེ། རང་གི་ཉེ་དུ་དང༌། མཛའ་གྲོགས་
སོགས་སྔར་འདྲིས་ཀྱི་མི་རྣམས་ལ། བདག་དབེན་པའི་གནས་སུ་སྡོད་པ་ལ་མི་
འདི་དང་འདིས་ཕན་ཞིག་བཏགས་འོང་ སྙམ་དུ་རེ་བ་བྱེད་ཅིང་དེ་ལ་ སེམས་
སེམས་ནས་དབེན་པར་བསྡད་ཀྱང་ནང་དུ་སེམས་གཡེང་བས་ཁྱེར་བ་ཆེས་མང་
ངོ༌། །དེས་ན་མི་ལ་རེ་མ་ཆེ། ལྷ་ལ་གསོལ་བ་ཐོབ་བྱ་བ་རྭ་སྒྲེང་བའི་བཀའ་ཡིན་
གསུངས། དེ་ཡང་གཞན་ལས་རྙེད་པ་འོང་དུ་རེ་བ་བྱས་ཀྱང་འོང་བའི་ངེས་པ་མེད་
ཅིང་། རང་གི་སེམས་རེ་དོགས་དང་བརྣབ་སེམས་ཀྱིས་བཅིངས་ནས་ཆུད་འཛའ་
བར་འགྱུར་ལ། རེ་དོགས་དང་བརྣབ་སེམས་སྤངས་ནས་དཀོན་མཆོག་རིན་པོ་
ཆེར་བློ་བཀལ་ཏེ་དབེན་པའི་གནས་སུ་སྒྲུབ་པ་ལ་རྩེ་གཅིག་ཏུ་འབད་ན་འཚོ་བས་
ཕོངས་པ་མི་སྲིད་དེ། ཚུལ་ཁྲིམས་འཆལ་བར་ཚར་གཅོད་པའི་མདོ་ལས། ཤཱ་རིའི་
བུ་ངའི་བསྟན་པ་ནི་ཉེས་པས་ཐོབ་པར་མི་འགྱུར་ལ། ངའི་ཉན་ཐོས་རྣམས་ནི་
ཆོས་གོས་དང་བསོད་སྙོམས་ཀྱིས་དུབ་པར་མི་འགྱུར་བས། ཤཱ་རིའི་བུ་སངས་
རྒྱས་ཀྱི་ས་ལ་མངོན་པར་བརྩོན་པར་གྱིས་ཤིག །ཤཱ་རིའི་བུ་འཇིག་རྟེན་ཟང་ཟིང་
ལ་གཅེས་པར་མ་བྱེད་ཅིག །ཤཱ་རིའི་བུ་ལྟོས་ཤིག །ང་ནི་འདི་སྐད་ཅེས་རྣལ་
འབྱོར་སྤྱོད་པའི་དགེ་སློང་རྣམས་ལ་ནི། ལྷ་བྱེ་བ་སྟོང་ཕྲག་དག་བདེ་བ་ཐམས་
ཅད་ཀྱིས་སྟོབ་པར་བརྩོན་པས་གནས་ཏེ། ཤཱ་རིའི་བུ། མིས་ནི་དེ་ལྟ་བུའི་མཆོད་
- 327 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དང་བསྙེན་བཀུར་བྱ་བར་མི་ནུས་སོ། །ཞེས་དང་། ཤཱ་རིའི་བུ་གང་ཞིག་དེ་
བཞིན་གཤེགས་པའི་ ཕྱིར་ རབ་ཏུ་བྱུང་ནས་ཆོས་དེ་ ལ་ཡང་བརྩོན་འགྲུས་ཀྱི་
གནས་ན། འདོད་པ་ཆུང་བའི་ལྷ་རྣམས་དང་། འདོད་པ་ཆུང་བའི་མི་རྣམས་དང་།
འདོད་པ་ཆུང་བའི་སེམས་ཅན་ཐམས་ཅད་ལས། དགེ་སློང་རྣལ་འབྱོར་སྤྱོད་པ་
དེའི་ ལྷུང་བཟེད་ དང་། ཆོས་ གོས་ འབྱུང་ བར་ འགྱུར་ རོ། །ཞེས་ གསུངས་ཤིང་།
ཐུབ་པས་སྔོན་ཐུགས་བསྐྱེད་དུས། བདག་གི་བསྟན་པ་ལ། ཆོས་གོས་ངུར་སྨྲིག་
སོར་བཞི་འཆང་པ་ལའང་བཟའ་བཏུང་བསམ་པ་བཞིན་མ་ཐོབ་ན་བདག་གིས་
སངས་རྒྱས་བསླུས་པས་སངས་རྒྱས་མི་འཐོབ་པར་གྱུར་ཅིག །ཅེས་དམ་བཅའ་
མཛད་ ཅིང་། ཁྱིམ་ པའི་ སྐྱེ་བོ་ ཐམས་ ཅད་ ཀུན། །སེན་ མོའི་ སྟེང་ དུ་ ཞིང་རྨོད་
ཀྱང་། །ང་ཡི་རབ་ཏུ་བྱུང་བ་རྣམས། །འཚོ་བས་ཕོངས་པར་མི་འགྱུར་རོ། །ཞེས་
གསུངས་པས་རང་གི་ངོས་ནས་ཐུབ་པའི་བཀའ་ལ་བློ་འགེལ་ནུས་ན། དབེན་པའི་
གནས་སུ་རྩེ་གཅིག་ཏུ་སྒྲུབ་པ་བྱེད་པ་ལ་འཚོ་བས་ཕོངས་པ་མི་སྲིད་དོ། །སྔོན་གྱི་
དམ་པ་རྣམས་ཀྱི་རྣམ་ཐར་གྱིས་ཀྱང་ཤེས་ཏེ། རྒྱ་བོད་དུ་སྔོན་བྱོན་པའི་དམ་པ་
ཕལ་མོ་ཆེས་ཚེ་འདི་བློས་བཏང་སྟེ་དབེན་པའི་གནས་སུ་སྒྲུབ་པ་ལ་རྩེ་གཅིག་ཏུ་
གཞོལ་བ་ཤ་སྟག་མཛད་འདུག་ཀྱང་རྙེད་བཀུར་སྙན་གྲགས་འབད་མེད་དུ་རྒྱས་
པ་ལས་འཚོ་བས་ཕོངས་ནས་ཆོས་དང་སྲོག་གི་བར་ཆད་དུ་གྱུར་པ་དམ་པ་དེ་དག་
སུ་ལའང་བྱུང་བའི་ལོ་རྒྱུས་མི་སྣང་ངོ༌། །དཀར་ཕྱོགས་སྐྱོང་བའི་ལྷ་རྣམས་ཀྱིས་
ཀྱང་དབེན་པར་རྩེ་གཅིག་ཏུ་སྒྲུབ་པ་བྱེད་པ་རྣམས་ལ་གུས་པ་དང་བསྙེན་བཀུར་
བྱེད་པ་ཤེར་ཕྱིན་གྱི་མདོ་ལས་གསུངས་ཏེ། བརྒྱད་སྟོང་པ་ལས། ཀོ་ཤི་ཀ་གཞན་
ཡང་གལ་ཏེ་རིགས་ཀྱི་བུའམ་རིགས་ཀྱི་བུ་མོ་དེ་ཀུན་ཏུ་སྤྱོད་པ་གཟོབ་པར་འགྱུར་
- 328 -



ཐེ
PDR
སྦྱོ
ང་
གི
ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཀུན་ཏུ་སྤྱོད་པ་གཙང་བར་འགྱུར་ཏེ། དེ་ཀུན་ཏུ་སྤྱོད་པ་གཟོབ་པ་དང་ཀུན་ཏུ་སྤྱོད་
པ་གཙང་བ་དེས། ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་ནམ་
མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་མི་དང་མི་མ་ཡིན་དག་དེར་འོང་
བར་སེམས་སོ། །དེར་ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་
ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་མི་དང་མི་མ་ཡིན་པ་གང་
དག་དེར་འོངས་པར་གྱུར་པ་དེ་དག་ཀུན་ཏུ་སྤྱོད་པ་གཟོབ་པ་དང་། ཀུན་ཏུ་སྤྱོད་
པ་གཙང་བ་དེས་ཡི་རངས་ཤིང་རབ་ཏུ་དགའ་སྟེ་མགུ་བ་དང་ཡིད་བདེ་བ་སྐྱེ་བར་
འགྱུར་རོ། །དེ་ན་གཟི་བརྗིད་ཆུང་བའི་ལྷ་གང་དག་གནས་པ་དེ་དག་ཀྱང་དེ་ནས་
འབྱོལ་བར་སེམས་སོ། །དེ་ཅིའི་ཕྱིར་ཞེ་ན། ལྷ་དང་ཀླུ་དང་གནོད་སྦྱིན་དང་དྲི་ཟ་
དང་ལྷ་མ་ཡིན་དང་ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་མི་དང་
མི་མ་ཡིན་པ་གཟི་བརྗིད་ཆེན་པོ་གཟི་བརྗིད་ཆེན་པོ་དེ་དག་ཉིད་ཀྱི་དཔལ་དང་
གཟི་བརྗིད་དང་བཙུན་པ་མི་བཟོད་པས། དེ་ལྟར་ལྷ་གཟི་བརྗིད་ཆུང་བ་གཟི་
བརྗིད་ཆུང་བ་དེ་དག་ཀྱང་འབྱོལ་བར་སེམས་སོ། །ཀོ་ཤི་ཀ་ཡང་ཅི་ལྟ་ཅི་ལྟར་ལྷ་
དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་ནམ་མཁའ་ལྡིང་དང་མིའམ་
ཅི་དང་ལྟོ་འཕྱེ་ཆེན་པོ་དང་མི་དང་མི་མ་ཡིན་པ་གཟི་བརྗིད་ཆེ་བ་གཟི་བརྗིད་ཆེ་
བ་དེ་དག་རྟག་ཏུ་འོང་བར་སེམས་པ་དེ་ལྟ་དེ་ལྟར་རིགས་ཀྱི་བུའམ་རིགས་ཀྱི་བུ་
མོ་དེ་ཡང་དད་པ་མེད་པར་འགྱུར་ཏེ། ཀོ་ཤི་ཀ་རིགས་ཀྱི་བུའམ་རིགས་ཀྱི་བུ་མོ་
དེས་ཚེ་འདི་ལ་ཡོན་ཏན་འདི་དག་ཀྱང་ཡོངས་སུ་འཛིན་པར་འགྱུར་རོ། །ཀོ་ཤི་ཀ་
གཞན་ཡང་རིགས་ཀྱི་བུའམ་རིགས་ཀྱི་བུ་མོ་དེས་དེ་ལ་བླ་མར་བྱ་བ་དང་། གུས་
པར་བྱ་བ་དང་ཡོངས་སུ་རྫོགས་པར་བྱ་བའི་ཕྱིར་ཆོས་ཀྱི་ཚུལ་གྱིས་གནས་དེའི་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཁོར་ཡུག་ཏུ་མི་གཙང་བ་དང་མི་གཟོབ་པའི་ཀུན་ཏུ་སྤྱོད་པ་ལ་འཇུག་པར་མི་
བྱའོ། །ཞེས་དང་། ཀོ་ཤི་ཀ་ཡང་རིགས་ཀྱི་བུའམ་རིགས་ཀྱི་བུ་མོ་དེས་དེ་ལྟ་བུའི་
ཚུལ་གྱིས་རྨི་ལམ་འདི་དག་མཐོང་བར་འགྱུར་ཏེ། དེ་བདེ་བར་ཉལ་བར་འགྱུར་
བདེ་བར་སད་པར་འགྱུར་ལུས་ཀྱི་ནང་དུ་མདངས་རབ་ཏུ་བཅུག་པས་ཤིན་ཏུ་བདེ་
བ་མྱོང་བར་འགྱུར་ཡང་ཞིང་ཡང་བ་ཉིད་མྱོང་བར་འགྱུར། དེ་ལ་མ་འོངས་པར།
ཁ་ཟས་ལ་བརྐམ་པའི་སེམས་ཀྱི་རྒྱུད་མི་སྐྱེ་བར་འགྱུར་ཁ་ཟས་ཀྱི་འདུ་ཤེས་ཆུང་
བར་འགྱུར་ཏེ། ཀོ་ཤི་ཀ་དཔེར་ན་དགེ་སློང་རྣལ་འབྱོར་སྤྱོད་པ་ཏིང་ངེ་འཛིན་ལས་
ལངས་པའི་སེམས་ཡིད་ལ་བྱེད་པས་ཡོངས་སུ་བརླན་པས་ཁ་ཟས་ལ་བརྐམ་པ་
དྲག་པོ་མི་འབྱུང་ཞིང་ཟས་ལ་འདུ་ཤེས་ཆུང་བར་འགྱུར་བ་དེ་བཞིན་དུ། ཀོ་ཤི་ཀ་
རིགས་ཀྱི་བུའམ་རིགས་ཀྱི་བུ་མོ་དེ་ལ་ཡང་ཁ་ཟས་ལ་བརྐམ་པ་དྲག་པོ་མི་འབྱུང་
བར་འགྱུར་ཏེ། དེ་ཟས་ཀྱི་འདུ་ཤེས་ཆུང་བར་འགྱུར་རོ། །དེ་ཅིའི་ཕྱིར་ཞེ་ན། ཀོ་
ཤི་ཀ་དེ་ནི་འདི་ལྟར་རིགས་ཀྱི་བུའམ་རིགས་ཀྱི་བུ་མོ་དེ་ལྟར་ཡང་ཤེས་རབ་ཀྱི་ཕ་
རོལ་ཏུ་ཕྱིན་པ་བསྒོམ་པའི་རྣལ་འབྱོར་ལ་བརྩོན་པ་དེ་ལྟར་དེའི་ལུས་ལ་མི་མ་
ཡིན་ པ་ དང༌། མདངས་ ཉེ་བར་ བསྒྲུབ་ པར་ སེམས་ པར་ འགྱུར་ རོ། །ཀོ་ཤི་ ཀ་
རིགས་ཀྱི་བུའམ་རིགས་ཀྱི་བུ་མོ་དེ་མཐོང་བའི་ཆོས་ལ་ཡོན་ཏན་འདི་དག་ཀྱང་
ཡོངས་སུ་འཛིན་པར་འགྱུར་རོ། །ཞེས་གང་གསུངས་པ་ལྟར་རོ། །ཀོ་ལོང་མ་སྡོམ།
ཞེས་པ་ནི། རང་ལ་གཞན་གྱིས་མི་མང་སར་སྨྲ་ཕབ་པ་སོགས་བྱས་ཀྱང་དེ་ལ་
ལན་མི་བྱ་ཞིང་། ཀོ་ལོང་མི་བྱ་སྟེ། ཀོ་ལོང་བྱས་ཀྱང་ཕན་པ་མེད་ཅིང་རང་རྒྱུད་
འཚིག་ནས་རང་ཉིད་ཕུང་བར་འགྱུར་རོ། །དེས་ན་གཞན་གྱིས་མི་ལེགས་པ་ཅུང་
ཟད་རེ་བྱས་པ་ལ་ཀོ་ལོང་མེ་འབར་བ་ལྟར་བྱེད་པ་འདིས་རང་གཞན་ཐམས་ཅད་
- 330 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཕུང་དུ་འཇུག་པས་ཀོ་ལོང་འགོག་པ་འདི་ཤིན་ཏུ་གལ་ཆེའོ། །དེ་ཡང་ཁོང་ཁྲོ་མི་
བྱེད་སྙམ་པ་ཙམ་ཞིག་གིས་ཅུང་ཟད་རེ་ཞི་ཡང་། ཡང་རྐྱེན་དང་ཕྲད་ཚེ་མེ་བུས་པ་
ལྟར་ཁོང་ཁྲོ་དགག་མི་ཐུབ་པར་སྐྱེ་བས། སོ་སོར་རྟོག་པའི་ཤེས་རབ་ཀྱིས་དཔྱད་
ནས་ ཁོང་ཁྲོ་བྱས་ཀྱང་ཕན་པ་མེད་ཅིང་ཉེས་དམིགས་ཆེ་བ་དང་། ཁོང་ཁྲོས་
གཞན་ལ་མི་གནོད་ཅིང་རང་ལ་གནོད་པ་དང་། ཕ་རོལ་པོ་དེའི་ངོས་ནས་ཀྱང་
སྤྱིར་ན་རང་གི་ཕ་མ་དྲིན་ཅན་ཡིན་ཅིང་། ལྷག་པར་ཁོང་ཁྲོས་རང་དབང་མེད་པར་
བསྐུལ་ཏེ་ཚིག་ངན་སྨྲ་བ་སོགས་ནི་གཅེས་འཛིན་འགོང་པོ་སྙིང་དུ་ཞུགས་ནས་
རང་དབང་མེད་པར་སྨྱོ་བ་ཡིན་པས་བདག་གི་མ་རྒན་དྲིན་ཅན་འདི་སྨྱོ་ནས་རང་
དབང་མེད་པར་འདི་ལྟར་བྱེད་པ་ལ། བདག་གིས་འདི་སྨྱོ་བ་ལས་ཐར་པའི་ཐབས་
བྱེད་མ་ནུས་ཀྱང་། དེ་ལ་ཁྲོ་བ་དང་ངན་སེམས་ག་ལ་བསྐྱེད་དུ་རུང་སྙམ་དུ་ཡང་
ཡང་དཔྱད་ཅིང་བསྒོམ་ནས་ཁོང་ཁྲོ་དང་ཀོ་ལོང་བཟློག་པར་འགྱུར་རོ། །དེ་ལྟར་
ཡང་སྤྱོད་འཇུག་ལས། གང་ཚེ་ཉོན་མོངས་དབང་གྱུར་པས། །བདག་ སྡུག་ཉིད་
ཀྱང་གསོད་བྱེད་པ། །དེ་ཚེ་དེ་དག་གཞན་ལུས་ལ། །གནོད་མི་བྱེད་པར་ཇི་ལྟར་
འགྱུར། །ཉོན་མོངས་སྐྱེས་པས་དེ་ལྟ་བུར། །བདག་གསོད་ལ་སོགས་ཞུགས་པ་
ལ། །སྙིང་ རྗེ་རྒྱ་ ལ་ མ་ སྐྱེས་ ནའང་། ཁྲོ་བར་ འགྱུར་ བ་ ཅིའི་ ཐ་ཚིག །གལ་ཏེ་
གཞན་ལ་འཚེ་བྱེད་པ། །བྱིས་པ་རྣམས་ཀྱི་རང་བཞིན་ན། །དེ་ལ་ཁྲོ་བ་མི་རིགས་
ཏེ། །སྲེག་པའི་རང་བཞིན་མེ་བཀོན་འདྲ། །འོན་ཏེ་སྐྱོན་དེ་གློ་བུར་ལ། །སེམས་
ཅན་རང་བཞིན་དེས་པ་ནའང་། །འོ་ནའང་ཁྲོ་བར་མི་རིགས་ཏེ། །མཁའ་ལ་དུད་
ཐུལ་བཀོན་པ་བཞིན། །དབྱུག་པ་ལ་སོགས་དངོས་བཀོལ་ཏེ། །གལ་ཏེ་འཕེན་པ་
ལ་ཁྲོ་ན། །དེ་ཡང་ཞེ་སྡང་གིས་ཆད་པས། །ཉིས་ན་ཞེ་སྡང་ལ་ཁྲོ་རིགས། །བདག་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གིས་སྔོན་ཆད་སེམས་ཅན་ལ། །འདི་འདྲ་བ་ཡི་གནོད་པ་བྱས། །དེ་བས་སེམས་
ཅན་འཚོ་བྱེད་པ། །བདག་ལ་གནོད་པ་འདི་འབྱུང་རིགས། །ཞེས་གསུངས་སོ། །
འདིར་དམ་པ་སྔ་མ་རྣམས་ཀྱི་ཞལ་ནས་ད་ལྟ་འོ་སྐོལ་ཆོས་པ་རྣམས་ཀྱི་ཆོས་
བདག་འཛིན་གྱི་གཉེན་པོར་མ་སོང་བས། བཟོད་བསྲན་ཤཱའུ་བས་ཆུང་། ཀོ་ལོང་
གཙང་བཙན་པས་དམ་པར་གདའ་སྟེ། དེས་ཆོས་ཀྱི་གོ་མི་ཆོད་པས། ཆོས་བདག་
འཛིན་གྱི་གཉེན་པོར་འགྲོ་བ་ཞིག་དགོས་གསུངས་སོ། །ཡང་ཀོ་ལོང་སྡོམས་ཤིག་
ཡོད་པས་དེ་ལ་བསྡམས་དགོས་གསུངས། དེ་ནི་བཀའ་བརྒྱུད་དྲི་མ་མེད་པ་འདིའི་
རྣམ་ཐར་དང་མི་མཐུན་པ་ཞིག་བྱུང་ན་གྲོགས་བཟང་ངན་སུ་འདྲ་ཞིག་ཡིན་ཀྱང་
དེའི་ངག་ལ་མི་ཉན་པ་ཞིག་དགོས་ཞེས་པ་སྟེ། དེ་ཡང་འདུལ་བ་ནས་ཇི་ལྟར་
གསུངས་པ་ལྟར་དགག་སྒྲུབ་གནང་གསུམ་གྱི་བཅས་མཚམས་མཐའ་དག་མིག་
འབྲས་བཞིན་བསྲུང་བ་གཞིར་བཞག་ནས་སྒྲུབ་པ་ལ་བརྩོན་པར་བྱ་དགོས་པ་ལ།
ཕྱི་དྲོའི་ཁ་ཟས་སྤོང་བ་དང་། ཆབ་ལེན་ལྷམ་འབུད་རུང་ཆུ་འདེབས་པ་སོགས་ལ་
ཁྱད་གསོད་བྱེད་པའི་གྲོགས་ངན་དེ་འདྲ་དང་རྣམ་པ་ཀུན་ནས་སྤྱོད་པ་མི་བསྟུན།
ཡང་བཀའ་གདམས་སྐུ་མཆེད་རིན་པོ་ཆེ་གསུམ་གྱིས་བཀའ་བགྲོས་མཛད་ནས་འུ་
ཅག་ད་ཕྱིན་ཆད་སྡེ་པའི་མཆོད་གནས་མི་བྱ། བན་མོའི་བསྙེན་བཀུར་མི་ཟ། གྲོང་
པའི་རིམ་གྲོར་མི་རྒྱུ་ཞེས་པ་ལ་སོགས་པ་སྤྱོད་པ་ངན་པའི་དབང་དུ་སྐད་ཅིག་ཀྱང་
མི་གཏོང་བར་ཇོ་བོ་རྗེའི་བཀའ་བརྒྱུད་དྲི་མ་མེད་པ་འདིའི་རྣམ་པར་ཐར་པ་ལ་
གཞན་གྱི་བསྲེ་བསླད་གཏན་ནས་མི་བྱ་བའི་དམ་བཅའ་མཛད་པ་ལྟར་སྤྱིར་ཁྱིམ་
པ་དང་བསྲེ་བསླད་མི་བྱ་བ་དང་། དེའི་ནང་ནས་ཀྱང་བུད་མེད་དང་འབྲེལ་ཆེ་བར་
མི་བྱ་ཞིང་ཁྲིམས་གྲོགས་མེད་པར་བུད་མེད་དང་ལྷན་ཅིག་མི་འདུག་པ་དང་།
- 332 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
དེའི་ནང་ནས་ཀྱང་རི་ལ་གནས་པའི་བན་མོ་དང་བསྲེ་བསླད་ཆེ་བ་ནི་སྐྱོན་ཤིན་ཏུ་
ཆེ་བས་སྐུ་མཆེད་གསུམ་གྱི་དམ་བཅའ་ལྟར་བན་མོ་དང་དགོས་མཛའ་གཏན་ནས་
མི་བྱ་བ་དང་། དགེ་འདུན་གྱི་ཁྲོད་དུའང་དགོས་སུ་ཉེ་བ་བཙལ་ནས་འདུས་ཟ་
བྱར་མི་རུང་བ་སོགས་ལ་དེ་ལྟར་བྱེད་པར་བསྐུལ་བ་བྱུང་ན་གྲོགས་ངན་པ་དེ་འདྲ་
བའི་ཁ་དབང་དུ་གཏན་ནས་མི་གཏང་བ་དང་། བསོད་སྙོམས་སོགས་ལ་རྒྱུ་བའི་
ཚེ། འདུལ་བ་ནས་སྤྱོད་ཡུལ་མ་ཡིན་པ་ལྟར་མི་འགྲོ་བར་གསུངས་པས། དེ་དག་
ཏུ་འགྲོ་བར་བསྐུལ་བ་བྱུང་ན། སྤྱོད་ཡུལ་མ་ཡིན་པར་དེ་འདྲར་ག་ལ་འགྲོ་ཞེས་
ཐག་བཅད་ནས་ཆིག་རུས་ཐོན་པར་སྨྲ། ཡང་དམ་ཉམས་དང་འདྲེས་ཁྱེར་དང༌
ཚུལ་འཆལ་སོགས་དང་ཕྲད་པའི་ཚེ་ལྷན་ཅིག་འགྲོགས་པ་ལྟ་ཅི་སྨོས། ཡུད་ཙམ་
དུ་གཏམ་སྨྲ་བ་ཡང་མི་བྱ། གྲོགས་གཞན་གྱིས་དེ་དག་དང་འགྲོགས་པ་དང་། དེ་
དག་དང་བཟའ་བཏུང་ལྷན་ཅིག་ཏུ་བྱའམ་ཟེར་ན། རང་གི་སེམས་གཏིང་ནས་མ་
འཁྲུགས་པར་བྱས་ལ། འཕྲལ་ཀོ་ལོང་ལྟ་བུར་ངན་པ་དེ་འདྲ་དང་འགྲོགས་སུ་ག་
ལ་རུང་ཞེས་ཐག་ཆོད་པར་བྱ་དགོས་གསུངས་སོ། །ཡུད་ཙམ་པ་མི་བྱ་ཞེས་པ་ནི།
རྐྱེན་ཅུང་ཟད་རེ་ལ་དགའ་མི་དགའི་རྣམ་འགྱུར་མི་བྱ་བ་སྟེ། ཅུང་ཟད་རེས་མགུ་
ནས་འཛུམ་མུལ་གྱི་འགྲོ་ཞིང་གཏིང་ནས་དགའ་བའི་ཚིག་སྨྲ། རྐྱེན་ཅུང་ཟད་རེ་ལ་
གཏིང་ནས་ཁྲོས་ཏེ་བཞིན་གྱི་མདོག་འགྱུར་ཞིང་རྣམ་འགྱུར་སྣ་ཚོགས་སྟོན་པ་དེ་
འདྲ་གཏན་ནས་མི་བྱ་སྟེ། དེ་ལྟར་བྱས་ན་རང་གི་རྒྱུད་ཇེ་ངན་དུ་འགྱུར་ཞིང་ལྷག་
པར་གྲོགས་ལ་ཤིན་ཏུ་གཟན་པ་ཡིན་ནོ། །དགེ་བའི་བཤེས་གཉེན་པོ་ཏོ་བ་ལ་
སློབ་མ་གསར་དུ་ཞུ་བ་བྱུང་ན། དེའི་མི་གཞི་རྟོག་པར་མཛད་ནས་ཆོས་བྱེད་པ་ལ་
མི་གཞི་ལེགས་པ་འདི་རང་གལ་ཆེ། ཡོན་ཏན་སྔར་མེད་ཀྱང་གསར་དུ་བཅོས་
སྨྲ
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པས་ཆོག །མི་གཞི་ལེགས་པ་འདི་མེད་ན་རྒྱུད་ངན་མ་རུང་ པས་ རང་ གཞན་
ཐམས་ཅད་ཕུང་དུ་འཇུག་གསུངས། དེས་ན་གྲོགས་དང་འགྲོགས་པའི་ཚེ་ཅུང་
ཟད་རེ་ལ་འགྱུར་ལྡོག་མི་བྱེད་པར་སྤྱོད་པ་རྟག་ཐུབ་པ་དང་། དགེ་སྦྱོར་ཡང་
གྲོགས་དང་མི་བསྟུན་པར་རེས་ཁ་ཏོན་སྐད་ཆེན་པོར་བྱེད་། རེས་ངག་བཅད་པ་
ལྟ་བུར་བྱེད་པ་དང༌། རེས་ཉིན་མཚན་ཁོར་ཡུག་ཏུ་འབད་ཁུལ་དང་། རེས་ཡལ་
བར་དོར་ཏེ་གཞན་དང་ལྷན་ཅིག་ཚོགས་ནས་འདུ་འཛིའི་གཏམ་འབའ་ཞིག་གིས་
དུས་འདའ་བ་དང་། རེས་ཐ་ན་དགེ་འདུན་དང་ལྷན་ཅིག་འདུ་བ་ལའང་གཡེང་བ་
ཆེ་ཟེར་ནས་གཅིག་པུར་སྡོད་པ་ལ་དགའ། རེས་གཅིག་པུར་གཏན་ནས་སྡོད་མི་
ཚུགས་པར་ཟླ་གྲོགས་རེ་མེད་ན་སྨྱོ་བའི་ཚོད་དུ་བྱེད་པ་འདི་རང་གིས་རང་ལ་སྨྲ་
ཕབ་ཅིང་། གྲོགས་གཞན་རྣམས་ཀྱང་བློ་ཆུང་འཛའ་བའི་རྐྱེན་ཤིན་ཏུ་ཆེ་བས་རྒྱུན་
པར་གཞན་དང་བསྲེ་བསླད་མི་བྱ་ཞིང་། བསམ་གཏན་གྱི་ཁང་བུར་གཅིག་པུར་
འདུག་ཚུགས་པ་དང་། གྲོགས་གཞན་དང་ཕྲད་པའི་ཚེ་བཞིན་གྱི་མདངས་གསལ་
ཞིང་གསོང་པོར་སྨྲ་བ་དང་། དེ་ཡང་ཕན་ཚུན་ཁམས་འདྲི་བ་སོགས་ཆོས་མཐུན་གྱི་
གཏམ་དགོས་ངེས་མ་གཏོགས་ཧ་ཅང་གཏམ་གླེང་བས་མི་གཡེང་བར་སོ་སོར་
དགེ་བའི་བྱ་བ་ལ་སྦྱོང་ཞིང་། ཉོན་མོངས་པའི་རྐྱེན་བྱེད་པའི་ལོང་གཏམ་སྨྲ་བ་
སོགས་བྱུང་ན་དེ་མ་ཐག་དབང་པོ་བསྡུས་ཏེ་དེའི་རྗེས་སུ་སྐད་ཅིག་ཀྱང་མི་འབྲང་
བར། འོན་པ་དང་ཤིང་གི་མི་བཞིན་དུ་བྱ་བར་སྤྱོད་འཇུག་ལས་གསུངས་ཏེ། དེ་
ལྟར་རང་དབང་ཡོད་གྱིས་ཏེ། །རྟག་ཏུ་འཛུམ་པའི་བཞིན་དུ་གྱིས། ཁྲོ་གཉེར་ངོ་
ཟུམ་ཡོངས་ཐོངས་ཏེ། །འགྲོ་བའི་བཤེས་དང་གསོང་པོར་གྱིས། ཁྲི་ལ་སོགས་པ་
བབ་ཅོལ་དུ། །སྒྲ་དང་བཅས་པར་མི་དོར་རོ། །སྒོ་ཡང་དྲག་ཏུ་མི་དབྱེ་སྟེ། །རྟག་
-334-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
ཏུ་གཅོམ་བསྐྱུངས་དགའ་བར་བྱ། །ཆུ་སྐྱར་བྱི་ལ་ཆོམ་རྐུན་དག །སྒྲ་མེད་འཇབ་
ཅིང་འགྲོ་བ་ཡིས། །མངོན་པར་འདོད་པའི་དོན་བསྒྲུབ་པ། །ཐུབ་པས་རྟག་ཏུ་དེ་
བཞིན་སྤྱད། །གཞན་ ལ་ གཞེན་བསྐུལ་ འདེབས་མཁས་ཤིང་། །མ་བཅོལ་ ཕན་
པར་བྱེད་པའི་ངག །གུས་པར་སྤྱི་བོས་བླང་གྱིས་ཏེ། །རྟག་ཏུ་ཀུན་གྱི་སློབ་པར་
གྱུར། །ལེགས་པར་སྨྲས་པ་ཐམས་ཅད་ལ། །དགེ་བར་གསུངས་ཞེས་བརྗོད་པར་
བྱ། ཞེས་དང་། སྨྲ་ན་ཡིད་ཕེབས་འབྲེལ་བ་དང་། །དོན་གསལ་ཡིད་དུ་འོང་བ་
དང་། །ཆགས་དང་ཞེ་སྡང་སྤངས་པ་དང་། །འཇམ་ཞིང་རན་པ་སྨྲ་བར་བྱ། །མིག་
གིས་སེམས་ཅན་ལྟ་ན་ཡང་། །འདི་དག་ཉིད་ལ་བརྟེན་ནས་བདག །སངས་རྒྱས་
ཉིད་དུ་འགྱུར་རོ་ཞེས། །དྲང་ཞིང་བྱམས་པའི་ཚུལ་གྱིས་བལྟ། །ཞེས་དང་། གང་
ཚེ་བསྐྱོད་པར་འདོད་གྱུར་ཏམ། །སྨྲ་བར་འདོད་པར་གྱུར་ན་ཡང་། །དང་པོར་རང་
གི་སེམས་བརྟགས་ནས། །བརྟན་པས་ རིགས་པར་ལྡན་པར་བྱ། །གང་ཚེ་རང་
ཡིད་ཆགས་པ་དང་། ཁྲོ་བར་མཐོང་བ་དེ་ཡི་ཚེ། །ལས་སུ་མི་བྱ་སྨྲ་མི་བྱ། །ཤིང་
བཞིན་དུ་ནི་གནས་པར་བྱ། །རྒོད་དང་ག་ཞར་བཅས་པའམ། །གལ་ཏེ་ང་རྒྱལ་
རྒྱགས་ལྡན་པའམ། །མཚར་འབྲུ་བ་ཡི་བསམ་པ་དང་། །གལ་ཏེ་དཀྱོར་འབྱིན་སླུ་
སེམས་སམ། །གང་ཚེ་བདག་བསྟོད་ལྷུར་ལེན་པའམ། །གཞན་ལ་སྨོད་པ་ཉིད་
དང་ནི། །གཤེ་བཅས་འགྱེད་དང་བཅས་གྱུར་པ། །དེ་ཚེ་ཤིང་བཞིན་གནས་པར་
བྱ། །རྙེད་ དང་ བཀུར་ སྟི་ གྲགས་ འདོད་ པའམ། །གཡོག་ འཁོར་ དོན་ དུ་ གཉེར་
འདོད་པའམ། །བདག་སེམས་རིམ་གྲོ་འདོད་གྱུར་ན། །དེ་ཚེ་ཤིང་བཞིན་གནས་
པར་བྱ། །གཞན་དོན་ཡལ་བར་འདོར་བ་དང༌། །རང་དོན་གཉེར་བར་འདོད་པ་
དག །སྨྲ་བར་འདོད་པའི་སེམས་བྱུང་ན། །དེས་ནི་ཤིང་བཞིན་གནས་པར་བྱ། །
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེས་པ་ལ་སོགས་པ་གྲོགས་དང་ལྷན་ཅིག་འདུག་པའི་ཚེ་ཇི་ལྟར་བྱ་བ་དང་།
གཅིག་པུར་འདུག་པའི་ཚེ་ཇི་ལྟར་བྱ་བའི་ཚུལ་ཞིབ་པར་གསུངས་ཏེ། སྤྱོད་འཇུག་
ཉིད་ལས་ཤེས་པར་བྱའོ། །འོར་ཆེ་མ་འདོད་ཅེས་པ་ནི། གཞན་ལ་ཕན་བཏགས་
པ་ ལ་ ཕན་ ལན་རེ་བ་དང༌། ལེགས་སོའི་ ཚིག་ གིས་ གཏང་ རག་ བྱེད་དུ་རེ་བ་
སོགས་མི་བྱ་སྟེ། བྱང་ཆུབ་ཏུ་སེམས་བསྐྱེད་པ་རྣམས་ཀྱིས་ནི་རང་གི་ལུས་ལོངས་
སྤྱོད་ཐམས་ཅད་སེམས་ཅན་ལ་བསྔོས་པ་ཡིན་པས་ཟང་ཟིང་ཅུང་ཟད་རེས་ཕན་
བཏགས་པ་ལ་ཕན་ལན་འོང་དུ་རེ་བ་བྱ་དོན་མེད་དོ། །རང་གིས་ཐོས་བསམ་སྒོམ་
གསུམ་བྱས་པ་ལ་སྙན་གྲགས་འོང་དུ་རེ་བ་ནི་དགེ་སྦྱོར་ལ་ཤིན་ཏུ་གནོད་དེ། ཚེ་
འདིའི་རྙེད་བཀུར་སྙན་གྲགས་ལ་དམིགས་ནས་ཐོས་བསམ་སྒོམ་གསུམ་ཅི་བྱས་
ཀྱང་སྤྱིར་ཆོས་ཙམ་དུའང་མི་འགྲོ་ན། ཐེག་པ་ཆེན་པོའི་ལམ་དུ་ག་ལ་འགྲོ །ཐེག་
པ་དམན་པའི་ལམ་གྱི་སྣེ་ཟིན་པ་ཙམ་ལའང་། འཁོར་བའི་ཕུན་ཚོགས་ལ་ཡིད་
ལོག་པ་ཞིག་དགོས་ན་ཐེག་པ་ཆེན་པོའི་ལམ་ལ་ལྟ་ཅི་སྨོས། ཚེ་འདིའི་རྙེད་བཀུར་
སྙན་གྲགས་ལ་དམིགས་ནས་ལས་ཅི་བྱས་ཀྱང་མི་དགེ་བར་འགྱུར་བ་སྔར་མང་དུ་
བཤད་ཟིན་པ་ལྟར་རོ། །དེས་ན་དམ་པ་གོང་མ་རྣམས་ཀྱི་ཞལ་ནས། ཚེ་འདིའི་
སྣང་ཤས་འདི་འཁྲི་མཁས། གབ་མཁས། གཞའ་མཁས་གསུངས་པ་ལྟར། རང་
གི་རྒྱུད་ལ་ཞིབ་ཏུ་མ་བརྟགས་ན་མི་མེད་དབེན་པའི་གནས་སུ་ཚེ་དང་སྒྲུབ་པ་
སྙོམས་པར་རློམ་ཡང་། སེམས་ཀྱི་གཏིང་ཚེ་འདིའི་སྣང་ཤས་ཀྱིས་ཁྱེར་བ་ཆེས་
མང་ངོ༌། །རྗེ་ཡབ་སྲས་ནས་བརྒྱུད་པའི་བློ་སྦྱོང་ གི་ ཁྲིད་ཡིག་རྣམས་སུ། རྒྱལ་
སྲས་བཟང་པོ་དཔལ་གྱི་ཁྲིད་ཡིག་འདིའི་རྩ་ཚིག་དང་མི་འདྲ་བ་མང་དུ་འབྱུང་ཡང་
ཕལ་ཆེར་ཚིག་གི་ཁྱད་པར་ཙམ་མ་གཏོགས་དོན་འདྲ་བར་སྣང་ཞིང་། ཐམས་ཅད་
- 336 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཐེག་ཆེན་ལམ་དུ་བསྒྱུར། ཞེས་པ་དང༌། མ་འོངས་པ་ལ་རྟག་ཏུ་གོ་ཆ་བགོ །ཞེས་
གསུངས་པ་འདི་གཉིས་ནི་ཤིན་ཏུ་གནད་ཆེ་བར་སྣང་སྟེ། གོང་དུ་བཤད་པའི་བློ་
སྦྱོང་གི་དམ་ཚིག་བཅོ་བརྒྱད་དང་བསླབ་བྱ་ཉེར་གཉིས་པོ་དེ་དག་ནི་དངོས་ཟིན་
ལ་ཐེག་པ་ཆེན་པོ་ཐུན་མོང་མ་ཡིན་པའི་བསླབ་བྱ་ཡིན་པར་མ་ངེས་ཀྱང་། དེ་
ཐམས་ཅད་ཐེག་པ་ཆེན་པོའི་ལམ་དུ་འགྱུར་བ་ཞིག་བྱ་དགོས་པས། ཐམས་ཅད་
ཐེག་ཆེན་ལམ་དུ་བསྒྱུར། །ཞེས་གསུངས། དེའི་དོན་ནི། སྒོ་གསུམ་གྱིས་དགེ་བ་
ཅི་བྱེད་ཀྱང་བྱང་ཆུབ་ཀྱི་སེམས་རིན་པོ་ཆེས་ཟིན་པར་བྱེད་པ་དང་། རང་གིས་
དགེ་སྦྱོར་བྱས་པ་ལ་སྙན་གྲགས་འོང་དུ་རེ་བ་བྱུང་ན། དེ་མ་ཐག་ཉེས་པ་དེ་ངོས་
ཟིན་པར་བྱས་ལ། འཇིག་རྟེན་གྱི་ཁམས་ན་ཚེ་འདིའི་སྣང་ཤས་ཀྱིས་ཟིན་ནས་
དགེ་སྦྱོར་ཆུད་འཛའ་བ་མཐའ་ཡས་པ་ཞིག་ཡོད་པས། ཉེས་པ་དེ་ཐམས་ཅད་
བདག་གི་གཅེས་འཛིན་གྱི་ཐོག་ཏུ་སྨིན་ནས་གཞན་ཐམས་ཅད་དགེ་སྦྱོར་རྣམ་པར་
དག་པ་དང་ལྡན་པར་གྱུར་ཅིག་སྙམ་དུ་གཏོང་ལེན་ཤུགས་དྲག་ཏུ་བསྒོམ། དེས་
མཚོན་ནས་དམ་ཚིག་དང་བསླབ་བྱ་གཞན་རྣམས་ལའང་དེ་བཞིན་དུ་ཤེས་པར་
བྱའོ། །མ་འོངས་པ་ལ་རྟག་ཏུ་གོ་ཆ་བགོ །ཞེས་བྱ་བ་ནི། ད་ཕྱིན་ཆད་སངས་རྒྱས་
མ་ཐོབ་ཀྱི་བར་དུ་བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་
དང་སྐད་ཅིག་ཀྱང་མི་འབྲལ་བར་བྱ་ཞིང་རྐྱེན་བཟང་ངན་གང་བྱུང་ཡང་སེམས་
རིན་པོ་ཆེ་འདིའི་གྲོགས་སུ་འཁྱེར་ཐུབ་པ་ཞིག་བྱའོ་སྙམ་དུ་འདུན་པ་ཤུགས་དྲག་
བྱ། ལྷག་པར་རང་རྐྱེན་ངན་པ་འབྱུང་ཉེ་བ་རྣམས་ཡིད་ཡུལ་དུ་བྱས་ལ་རྐྱེན་འདི་
དང་འདི་བྱུང་ཚེ་བློ་སྦྱོང་མི་ཉམས་པར་བཟོད་པའི་གོ་ཆ་དང་། སེམས་ཀྱི་ཁྱེར་སོ་
འདི་བཞིན་དུ་བྱའོ་སྙམ་དུ་འདུན་པ་ཡང་དང་ཡང་དུ་བསྐྱེད་པ་གནད་ཤིན་ཏུ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཆེའོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་པོ་མཉམ་བཞག་དང་
རྗེས་ཐོབ་ གཉིས་ ཀྱི་སྒོ་ནས་ལེགས་པར་བསྐྱང་ཞིང་། ཕྱག་དང་སྐོར་བ་དང་།
བཟླས་བརྗོད་སོགས་དགེ་སྦྱོར་གཞན་གང་བྱེད་ཀྱང་བློ་སྦྱོང་འདིའི་གྲོགས་སུ་
འགྲོ་བ་ཞིག་དང་། བློ་སྦྱོང་འདི་ཡང་དགེ་སྦྱོར་གཞན་ཐམས་ཅད་ཀྱི་གྲོགས་སུ་
འགྲོ་བ་ཞིག་བྱ། གཏོར་མ་བརྒྱ་རྩ་རེ་གཏོང་ནའང་བློ་སྦྱོང་གི་ཉམས་ལེན་དང་
སྦྲེལ་ནས་གཏོང་། དེ་བཞིན་དུ་ཚ་གསུར་གཏོང་བ། ཆུ་སྦྱིན་བྱེད་པ། ཀླུ་གཏོར་
གཏོང་བ། སྨན་བླའི་ཆོ་ག་འདོན་པ་སོགས་དགེ་སྦྱོར་གང་བྱེད་ཀྱང་བློ་སྦྱོང་འདིའི་
གྲོགས་སུ་འགྲོ་བ་ཞིག་བྱ། ལྷག་པར་བྱང་ཆུབ་ལམ་གྱི་རིམ་པ་དང་། བློ་སྦྱོང་འདི་
གཉིས་སོ་སོར་གོ་ན་མི་རུང་བས། བློ་སྦྱོང་འདི་བྱང་ཆུབ་ལམ་གྱི་རིམ་པའི་ཉམས་
ལེན་ཉིད་དུ་ཤེས་པར་བྱའོ། །ཇི་ལྟར་ཤེས་པར་བྱ་སྙམ་ན། བྱང་ཆུབ་ལམ་གྱི་རིམ་
པའི་བཤེས་གཉེན་བསྟེན་ཚུལ་ནས་སྐྱེས་བུ་ཆེན་པོའི་བཏང་སྙོམས་བསྒོམ་པ་ཡན་
བློ་སྦྱོང་འདིའི་སྔོན་འགྲོ་དང་། རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་
ཚུལ་དང་། བདག་གཞན་མཉམ་བརྗེའི་སྒོ་ནས་སེམས་བསྐྱེད་ཚུལ་གཉིས་གཅིག་
ཏུ་བསྲེས་ཏེ་ཉམས་སུ་ལེན་པ་དང་། སེམས་བསྐྱེད་ནས་ལུས་ལོངས་སྤྱོད་དགེ་རྩ་
གསུམ་ལ་གཏང་སྲུང་དག་སྤེལ་བཞི་བཞིར་བྱེད་པ་བསླབ་བཏུས་ལས་གསུངས་
པ་དང༌། ལམ་རིམ་ལས་སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་པར་གསུངས་པ་
གཉིས་ཉམས་ལེན་གཅིག་ཏུ་བསྲེས་ཤིང༌། ལྷག་པར་ཟབ་མོ་དབུ་མའི་ལྟ་བ་ལ་
དོན་དམ་བྱང་ཆུབ་ཀྱི་སེམས་ཞེས་མིང་བཏགས་ནས་སེམས་རིན་པོ་ཆེ་རྣམ་པ་
གཉིས་བསྒོམ་པ་དེ་བློ་སྦྱོང་འདིའི་དངོས་གཞིར་བྱེད་པ་ཡིན་ནོ། །དེ་དག་གི་
གནད་ལེགས་པར་ཤེས་ན་བྱང་ཆུབ་ལམ་གྱི་རིམ་པ་དང་། ཐེག་ཆེན་བློ་སྦྱོང་འདི་
-338 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
གཉིས་མཚན་འདོགས་ལུགས་ཀྱི་ཁྱད་པར་མ་གཏོགས་དོན་གཅིག་ཏུ་འོང་ཞིང་།
ཐེག་པ་ཆེན་པོའི་བཀའ་དགོངས་འགྲེལ་དང་བཅས་པ་དང་། མན་ངག་ཐམས་
ཅད་འདིའི་སྟེང་དུ་འབབ་པ་ཞིག་འོང་བས་བསྟན་པ་ཐམས་ཅད་འགལ་མེད་དུ་
རྟོགས་པ་དང་། གསུང་རབ་དང་གཞུང་ལུགས་ཐམས་ཅད་གདམས་ངག་ཏུ་འཆར་
བ་དང་། རྒྱལ་བའི་དགོངས་པ་བདེ་བླག་ཏུ་རྙེད་པ་དང་། ཉེས་སྐྱོན་ཆེན་པོ་རང་
འགགས་སུ་འགྲོ་བ་སྟེ་ཆེ་བ་ཆེན་པོ་བཞི་དང་ལྡན་པ་ཡང་ལེགས་པར་གོ་ནུས་
སོ། །སྙིགས་མ་ལྔ་པོ་བདོ་བ་འདི། །བྱང་ཆུབ་ལམ་དུ་བསྒྱུར་བ་ཡིན། །མན་ངག་
བདུད་རྩིའི་སྙིང་པོ་འདི། །གསེར་གླིང་བ་ནས་བརྒྱུད་པ་ཡིན། །ཞེས་པ་ནི། དུས་
དང་སེམས་ཅན་དང་ཚེ་ཉོན་མོངས་པ་དང་ལྟ་བའི་སྙིགས་མ་ལྔ་བདོ་བའི་དུས་
འདིར་བདེ་བའི་རྐྱེན་ཉུང་། མི་དང་མི་མ་ཡིན་གྱི་འཚེ་བ་ལ་སོགས་པ་སྡུག་བསྔལ་
གྱི་རྐྱེན་ཤིན་ཏུ་མང་བས་རྐྱེན་ངན་རྣམ་མང་གིས་གཟིར་ཡང་། དེ་ཉིད་བློ་སྦྱོང་གི་
གྲོགས་སུ་ཁྱེར་ནས་བློ་སྦྱོང་བསྒོམ་ཤེས་ན་རྐྱེན་ངན་ཇི་ཙམ་མང་བ་ཙམ་དུ་དགེ་
སྦྱོར་ འཕེལ་ བར་ འགྱུར་བས། དུག་ ཐམས་ ཅད་ སྨན་དུ་བསྒྱུར་ བར་ བྱེད་ པའི་
བདུད་རྩི་ལྟ་བུ། བླ་མ་གསེར་གླིང་བའི་མན་ངག་དཔལ་ཨ་ཏི་ཤས་གསལ་བར་
མཛད་པ་འདི་གཞན་ལས་ཁྱད་པར་དུ་འཕགས་པ་ཡིན་ནོ། །དེ་ལྟར་བློ་སྦྱོང་ཤེས་
ན། གྲོང་ཁྱེར་སྐྱིད་པའི་འབྱུང་གནས་བྱ་བ་དེ་ཡང་། བློ་སྦྱོང་བསྒོམ་པའི་ལུས་འདི་
ཉིད་ལ་ཟེར་བ་ཡིན་ཏེ། རང་གཞན་གྱི་འཁོར་འདས་ཀྱི་བདེ་བ་ཐམས་ཅད་འདི་
ལས་འབྱུང་བ་ཡིན་པས་སོ། །ཇི་ལྟར་འབྱུང་བའི་ཚུལ་ནི་སྔར་རྒྱས་པར་བཤད་
ཟིན་ཏོ། །དེ་ལྟར་ཆོས་ཚིག་སྤྱི་ཙམ་དུ་མ་ལས་པར་རྩོམ་པ་ཐམས་ཅད་གཅིག་ཏུ་
དྲིལ་ནས་སེམས་དང་ཆོས་འདྲེས་པར་ལེགས་པར་བློ་སྦྱང་ན། རིང་པོ་མི་ཐོགས་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
པར་རང་གཞན་གྱི་དོན་ཕུན་སུམ་ཚོགས་པ་འཐོབ་པར་འགྱུར་ཞེས་དམ་པ་གོང་
མ་ཐམས་ཅད་དབྱངས་མཐུན་པར་གསུངས་པ་ལྟར། བརྒྱུད་ལྡན་བླ་མ་དམ་པའི་
མན་ངག་ལ་བརྟེན་ནས་ལམ་གྱི་ལུས་ཡོངས་སུ་ཚང་བའི་གདམས་པ་འདི་ལྟ་བུ་ལ་
འབད་ན་ནི་རང་གཞན་གྱི་དོན་ཐམས་ཅད་འགྲུབ་པར་འགྱུར་བས། གདམས་པ་
འདི་ནི་ཡིད་བཞིན་ནོར་བུ་རིན་པོ་ཆེ་དང་ཆོས་མཚུངས་ཤིང་། གདམས་ངག་མ་
ལུས་འདུ་བའི་རྒྱ་མཚོ་ཆེན་པོའང་ཡིན་ནོ། །དེ་ལྟར་ཡང་རྗེ་ཐམས་ཅད་མཁྱེན་
པའི་ཞལ་ནས། འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་
དན་འགྲོ་ན་ལྷང་ངེ་བ། །ཀླུ་སྒྲུབ་ཐོགས་མེད་གཉིས་ལས་རིམ་བཞིན་དུ། །ལེགས་
བརྒྱུད་བྱང་ཆུབ་ལམ་གྱི་རིམ་པ་ནི། །སྐྱེ་དགུའི་འདོད་དོན་མ་ལུས་སྐོང་བས་ན། །
གདམས་པ་རིན་ཆེན་དབང་གི་རྒྱལ་པོ་སྟེ། །གཞུང་བཟང་སྟོང་གི་ཆུ་བོ་འདུ་བའི་
ཕྱིར། །དཔལ་ལྡན་ལེགས་པར་བཤད་པའི་རྒྱ་མཚོའང་ཡིན། །བསྟན་པ་ཐམས་
ཅད་འགལ་མེད་རྟོགས་པ་དང༌། །གསུང་རབ་མ་ལུས་གདམས་པར་འཆར་བ་
དང་། །རྒྱལ་བའི་དགོངས་པ་བདེ་བླག་རྙེད་པ་དང་། །ཉེས་སྤྱོད་ཆེན་པོའི་གཡང་
ས་ལས་ཀྱང་བསྲུང་། །དེའི་ཕྱིར་རྒྱ་བོད་མཁས་པའི་སྐྱེ་བོ་ནི། །སྐལ་ལྡན་དུ་མས་
བསྟེན་པའི་གདམས་པ་མཆོག །སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་
རབ་མི་འཕྲོག་དཔྱོད་ལྡན་སུ་ཞིག་ཡོད། །གསུང་རབ་ཀུན་གྱི་སྙིང་པོ་བསྡུ་བསྡུ་
བ། །ཚུལ་འདི་ཐུན་རེ་བཏོན་དང་ཉན་པས་ཀྱང་། །དམ་ཆོས་འཆད་དང་ཐོས་པའི་
ཕན་ཡོན་ཚོགས། །རླབས་ཆེན་སྡུད་པར་ངེས་པས་དེ་དོན་བསམ། །ཞེས་གསུངས་
པ་ ལྟར་ རོ། །སྔོན་ སྦྱངས་ ལས་ ཀྱི་འཕྲོ་སད་ པས། །རང་གི་མོས་ པ་ མང་ བའི་
རྒྱུས། །སྡུག་ བསྔལ་ གཏམ་ ངན་ ཁྱད་ བསད་ནས། །བདག་ འཛིན་ འདུལ་ བའི་
- 340 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གདམས་ངག་ཞུས། །ད་ནི་ཤི་ ཡང་ མི་ འགྱོད་དོ། །ཞེས་པ་ནི། རྣལ་འབྱོར་ གྱི་
དབང་ཕྱུག་ འཆད་ ཁ་བས་ཐུགས་ལེགས་པར་སྦྱངས་པས་བདག་ པས་ གཞན་
གཅེས་ཀྱི་ཐུགས་རང་འདོད་ཀྱི་འཁྲི་བ་གཏན་ནས་མེད་པ་སྐྱེས་པས་གདེང་ཐོབ་
པའི་གསུང་ངོ༌། །དེ་ཡང་ཇོ་བོ་རྗེའི་ཞལ་ནས། ཁྱེད་ཀྱིས་དཀའ་བ་མ་བྱས་པར་
ཆོས་ཟབ་མོ་རྙེད་པ་དོན་རེ་ཆེ་ཡི། ད་ལེགས་པར་སྤྱོད་ཅིག །ཅེས་གསུངས་པ་
ལྟར། ཇོ་བོས་རྒྱ་མཚོའི་སྟེང་ལ་གྲུ་རྫིངས་བཅས་ནས་ཟླ་བ་བཅུ་གསུམ་གྱི་བར་
བྱོན་པ་སོགས་དཀའ་བ་དཔག་མེད་མཛད་ནས་ཐེག་པ་ཆེན་པོའི་ལམ་གྱི་རིམ་པ་
འདི་བཙལ། དེ་བཞིན་དུ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་གངས་རིའི་
ཁྲོད་འདིར་རྒྱལ་བའི་བསྟན་པ་ཡོངས་སུ་རྫོགས་པ་རྒྱལ་བ་རང་ཉིད་ཀྱི་དགོངས་
པ་ཇི་ལྟ་བ་བཞིན་དུ་འཁྲུལ་པ་མེད་པར་རྒྱལ་བས་ལུང་བསྟན་པའི་ཤིང་རྟ་ཆེན་པོ་
རྣམས་ཀྱིས་ཇི་ལྟར་བཀྲལ་བ་ལྟར་དང་པོ་ཉམས་སུ་བླང་བར་བྱ་བ་དེ་ནས་བཟུང་
སྟེ་མཐར་འབྲས་བུ་རྫོགས་པའི་བྱང་ཆུབ་མངོན་དུ་བྱེད་པའི་བར་གྱི་ལམ་ཐམས་
ཅད། ཉམས་ལེན་གྱི་རིམ་པ་གཅིག་ཏུ་དྲིལ་ནས་ཆ་ཚང་ལ་མ་ནོར་བ་ཡོངས་སུ་
རྫོགས་པ་ཞིག་རྙེད་ན་ཅི་མ་རུང་སྙམ་དུ་ཐུགས་ལ་བརྣགས་ཏེ། བསྟན་པ་དང་
སེམས་ཅན་འབའ་ཞིག་ལ་དགོངས་ནས་སྐུ་དང་སྲོག་ལ་མ་གཟིགས་པར་དཀའ་
བ་བརྒྱ་ཕྲག་དུ་མའི་སྒོ་ནས་རྒྱལ་བའི་གསུང་རབ་དགོངས་འགྲེལ་དང་བཅས་པ་
མཐའ་དག་ལ་སྦྱངས་ཤིང་། མགོན་པོ་འཇམ་པའི་དབྱངས་དང་། རྗེ་བཙུན་རེད་
མདའ་བ་སོགས་ལ་སྙན་བརྒྱུད་ ཀྱི་མན་ངག་མཐའ་དག་གསན། དབེན་པའི་
གནས་དུ་མར་དཔག་པར་དཀའ་བའི་བརྩོན་འགྲུས་ཆེན་པོས་བསག་སྦྱང་ལ་ཡུན་
རིང་དུ་འབད་པས། རྒྱལ་བའི་བསྟན་པ་ཡོངས་སུ་རྫོགས་པ་གང་ཟག་གཅིག་གི་
- 341-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
ཉམས་ལེན་གྱི་རིམ་པར་དྲིལ་བའི་མན་ངག་གི་གནད་རྣམས་ཡོངས་སུ་རྫོགས་པ་
ཐུགས་ལ་འཁྲུངས་པ་ན། རྟོགས་བརྗོད་ལས། དེ་ལྟར་འབད་པས་ཀླུ་སྒྲུབ་ཐོགས་
མེད་ལས། །རིམ་བཞིན་བརྒྱུད་པའི་བྱང་ཆུབ་ལམ་རིམ་ལ། །ཐུན་མོང་མིན་པའི་
ངེས་པ་རྙེད་གྱུར་ནས། །ཟབ་མོའི་གཞུང་མཆོག་ཕར་ཕྱིན་གདམས་པར་ཤར། །
ཞེས་དང་། དེ་ནས་ བྱང་ ས་ མདོ་སྡེ་རྒྱན་གཉིས་པོ། །ལེགས་ པར་སྦྱར་ཏེ་ཚུལ་
བཞིན་རབ་འབད་པས། །མི་ཕམ་ཆོས་རྗེའི་གཞུང་དང་ རྗེས་འབྲང་གི །གཞུང་
ཀུན་ཉམས་སུ་ལེན་པའི་གདམས་པར་ཤར། །ཞེས་དང་། ལྷག་པར་ཟབ་ཅིང་རྒྱ་
ཆེའི་གསུང་རབ་ཚོགས། །བསྒྲིགས་པའི་གོ་རིམ་ཉིད་ལས་ལམ་གྱི་གནད། །ཀུན་
ལ་ངེས་སྟེར་བསླབ་པ་ཀུན་བཏུས་ལ། །བརྟེན་ནས་མདོ་སྡེ་ཀུན་ལས་བཏུས་པ་
སོགས། །ཀླུ་སྒྲུབ་ལུགས་ཀྱི་གཞུང་མཆོག་དུ་མའི་དོན། །ཉམས་སུ་ལེན་པའི་རིམ་
པ་ལེགས་པར་མཐོང་། །ཞེས་དང་། དེ་ལྟར་གདམས་པའི་གཏེར་དུ་གྱུར་པ་ན། །
ཐེག་ཆེན་གཉིས་ཀྱི་ཐུན་མོང་ལམ་དང་ནི། །ཐུན་མོང་མིན་པའི་ལམ་གྱི་རིམ་པ་
གཉིས། །གནད་བསྡུས་ཚང་བའི་ལམ་ལ་འདྲིས་པར་སྦྱངས། །ཚུལ་འདི་བསམས་
ཤིང་ མདུན་ མ་ ལེགས་ ནས་ གདའ། །བཀའ་ དྲིན་ ཆེའོ་ རྗེ་ བཙུན་ མཁྱེན་ པའི་
གཏེར། །ཞེས་ སྤྱིར་མདོ་སྔགས་ཀྱི་གསུང་ རབ་དགོངས་འགྲེལ་དང་བཅས་ པ་
ཐམས་ཅད་གདམས་ངག་ཏུ་ཤར་ཞིང་། ལྷག་པར་རྒྱལ་སྲས་ཞི་བ་ལྷའི་གཞུང་
སྤྱོད་འཇུག་དང་བསླབ་བཏུས་གཉིས་ལ་བརྟེན་ནས་ཐེག་པ་ཆེན་པོའི་ལམ་གྱི་
རིམ་པ་ཡོངས་སུ་རྫོགས་པ་ཉམས་ལེན་གྱི་ལུས་གཅིག་ཏུ་དྲིལ་བ་ལ་ཐུགས་ངེས་
བརྟན་པོ་འཁྲུངས་ནས་གདེང་ཐོབ་པའི་གསུང་ཉམས་མགུར་དུ་མཛད་པ་དེ་ལྟར་
དུ་རང་ཅག་རྣམས་ཀྱང་ཇོ་བོ་རྗེ་དང་རྗེ་བཙུན་ཙོང་ཁ་པ་ཆེན་པོའི་སྐུ་དྲིན་ལས་
- 342 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
ཐེག་པ་ཆེན་པོའི་ལམ་གྱི་རིམ་པ་ཆ་ཚང་ལ་མ་ནོར་བ་འདི་འདྲ་རྙེད་པ་འདི་ནི།
ལོང་བས་ཕྱག་དར་གྱི་ཁྲོད་ནས་ཡིད་བཞིན་གྱི་ནོར་བུ་རྙེད་པ་ལྟར་ཤིན་ཏུ་ཡ་
མཚན་ནོ་སྙམ་དུ་དགའ་བ་དང་སྤྲོ་བ་ཚད་མེད་པ་བསྐྱེད་ཅིང་། བསྐལ་པ་སྟོང་དུ་
རྙེད་པར་དཀའ་བའི་ཆོས་ལན་གཅིག་རྙེད་པ་འདི་ཆུད་མ་ཟོས་པར་ཉམས་སུ་
བླངས་ཏེ་འཆི་ཁར་གདེང་ཐོབ་པ་ཞིག་འོང་བའི་སྨོན་ལམ་གདབ་བོ། །ད་ནི་ལམ་
སྤྱིའི་བསྡུ་བ་ཅུང་ཟད་བརྗོད་པར་བྱ་སྟེ། གསུང་རབ་ཐམས་ཅད་ཀྱི་སྙིང་པོ་ཐེག་
པ་ཆེན་པོའི་བློ་སྦྱོང་འདི་རྒྱུད་ལ་སྐྱེས་པ་ལ། ཐོག་མར་ལམ་གྱི་རྩ་བ་བཤེས་
གཉེན་བསྟེན་ཚུལ་རྣམ་པར་དག་པ་ཞིག་ཤིན་ཏུ་གལ་ཆེ་སྟེ། རྒྱུ་ཡི་གཙོ་བོ་རྣམ་
གསུམ་བླང་། །ཞེས་དང་། ཉམས་པ་མེད་པ་རྣམ་གསུམ་བསྒོམ། །ཞེས་ བློ་ སྦྱོང་
འདི་ཉིད་ལས་གསུངས་པ་ལྟར་བླ་མ་ལ་དད་གུས་ཉམས་ན་ཡོན་ཏན་གང་ཡང་སྐྱེ་
མི་སྲིད་པས་ལམ་མ་ནོར་བར་སྟོན་པའི་བཤེས་གཉེན་དམ་པ་བསམ་སྦྱོར་གཉིས་
ཀྱི་སྒོ་ནས་ཚུལ་བཞིན་དུ་བསྟེན་པ་ནི། བློ་སྦྱོང་འདི་རྒྱུད་ལ་སྐྱེ་བའི་རྒྱུའི་གཙོ་བོ་
མེད་མི་རུང་ཡིན་པས་ཐོག་མར་བླ་མའི་རྣལ་འབྱོར་ལ་ནན་ཏན་དུ་བྱ། དེ་ནས་
དལ་འབྱོར་དང༌། མི་རྟག་པའི་དམིགས་སྐོར་ལ་མ་འབད་ན་ཆོས་རྣམ་དག་སྙིང་
ནས་བྱེད་འདོད་མི་འབྱུང་ཞིང་། ཅི་བྱས་ཚེ་འདིའི་སྣང་ཤས་ཀྱི་དབང་དུ་འགྲོ་བ་
ཞིག་ལས་མི་འོང་བས་སྒྲུབ་པ་ལ་ནང་ནས་བསྐུལ་བའི་ ཕྱིར་དལ་འབྱོར་ གྱི་
དམིགས་སྐོར་དང་། ཚེ་འདིའི་སྣང་ཤས་བཟློག་པའི་ཕྱིར་མི་རྟག་པའི་དམིགས་
སྐོར་ལ་ནན་ཏན་དུ་འབད། དེ་ནས་ལས་འབྲས་ལ་ངེས་ཤེས་གཏིང་ཚུགས་པ་
ཞིག་མེད་ན་དགེ་སྦྱོར་ཅི་བྱས་ཀྱང་ཚིག་ཙམ་དུ་འགྲོ་བས་དཀར་ཆོས་ཐམས་ཅད་
ཀྱི་གཞི། བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་སྒོ་དུ་མ་ནས་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༤༽
བསྐྱེད་ལ། དཀོན་མཆོག་ལ་སྙིང་ཐག་པ་ནས་སྐྱབས་སུ་འགྲོ་ཞིང་དེའི་བསླབ་བྱ་
ལས་ནམ་ཡང་མི་འདའ་བ་དང་། དུས་སྐབས་ཀུན་ཏུ་སྒོ་གསུམ་ལ་དྲན་པ་བསྟེན་
ནས་དགེ་སྡིག་གི་སྤང་བླང་ལ་འབད་ཅིང་ལྷག་པར་སྔོན་གྱི་ལས་སྒྲིབ་སྦྱོང་ཕྱིར་
སྟོབས་ བཞིའི་ བཤགས་ སྡོམ་ ལ་ གཙོ་ བོར་ འབད། དེ་ ནས་ འཁོར་ བའི་ ཉེས་
དམིགས་མ་བསམས་ན་ཅི་བྱས་ཉོན་མོངས་པའི་དབང་དུ་སོང་སྟེ་དགེ་བ་ཅི་བྱས་
ཀྱང་འཁོར་བའི་རྒྱུ་འབའ་ཞིག་ཏུ་འགྲོ་བ་ལས། ཐར་པའི་རྒྱུར་གཏན་ནས་མི་
འགྲོ་བས་སྡུག་བསྔལ་འཁོར་བའི་ཉེས་དམིགས་དང༌། ཀུན་འབྱུང་འཁོར་བའི་
འཇུག་རིམ་ཞིབ་ཏུ་བསམས་ཏེ་སྲིད་པའི་ཕུན་ཚོགས་ལ་ཞེན་པ་གཏིང་ནས་ལོག་
པ་ཞིག་དང༌། འཁོར་བར་འཁོར་བའི་རྩ་བ་རང་རྒྱུད་ཀྱི་ཉོན་མོངས་པ་ལ་དགྲར་
བཟུང་ནས་ཉོན་མོངས་སྤོང་ཕྱིར་བསླབ་པ་གསུམ་དང་དེའི་ནང་ནས་ཀྱང་ཚུལ་
ཁྲིམས་ཀྱི་བསླབ་པ་ལ་གཙོ་བོར་འབད། བླ་མའི་རྣལ་འབྱོར་ནས་ འདིའི་བར་
ཐམས་ཅད་ཀྱང་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བའི་ཐབས་སུ་ཅི་འགྱུར་
བྱ། དེ་ནས་བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་ཡོན་སྒོ་
དུ་མ་ནས་བསམས་ཏེ། བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་
བསྐྱེད་པ་ལ་སྐྱེས་བུའི་རྩལ་ཅི་ཡོད་ཀྱིས་འབད། སེམས་རིན་པོ་ཆེ་བསྐྱེད་ནས་
རྒྱལ་སྲས་ཀྱི་སྤྱོད་པ་ཐམས་ཅད་གཏང་སྲུང་དག་སྤེལ་བཞི་དང༌། ཕ་རོལ་ཏུ་ཕྱིན་
པ་དྲུག་ཏུ་བསྡུས་ཏེ་ཉམས་སུ་ལེན་ཅིང་། དེའི་ནང་ནས་ཀྱང་ཟབ་མོ་དབུ་མའི་ལྟ་
བ་ལ་ལྷག་པར་དུ་སྦྱོང་ཞིང་ཐབས་ཤེས་གཉིས་ཟུང་དུ་འབྲེལ་བའི་ལམ་ཆ་ཚང་ལ་
བསླབ་པར་བྱའོ། །དེ་ཡང་རེ་ཞིག་སྔར་བཤད་པ་ལྟར་དམིགས་སྐོར་སོ་སོར་སྦྱོང་
བའི་ཆོས་དྲུག་སྔོན་དུ་བཏང་ནས་དངོས་གཞིའི་དམིགས་རྣམ་གང་ཡིན་ལྷག་ཆད་
-344-



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
མེད་པར་སྐྱོང་། སེམས་གནས་བསྒྲུབ་པའི་སྐབས་མ་གཏོགས་སོ་སོར་རྟོག་པའི་
ཤེས་རབ་ཀྱིས་དཔྱད་ཅིང་སྐྱོང་བ་གལ་ཆེ། དམིགས་རྣམ་ཅུང་ཟད་བྱང་ནས་ཀུན་
སློང་འཆོས་པ་ནས་བཟུང་ཕུར་ཚུགས་གསོལ་འདེབས་ཀྱི་བར་སྦྱོར་བའི་ཆོས་དྲུག་
སྔོན་དུ་བཏང་ནས། བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་
དམིགས། བསམ་པས་བསྟེན་ཚུལ། སྦྱོར་བས་བསྟེན་ཚུལ། དལ་འབྱོར། མི་རྟག་
པ། ངན་ འགྲོའི་ སྡུག་ བསྔལ། སྐྱབས་ འགྲོ །ལས་ འབྲས། འཁོར་ བའི་ སྡུག་
བསྔལ་རྣམས་དམིགས་རྣམ་དངོས་གཞི་མདོར་བསྡུས་རེ་ཤར་སྒོམ་བྱས་ནས། །
བཏང་ སྙོམས། མར་ཤེས། དྲིན་དྲན་རྣམས་ བློ་ འཁུལ་ ངེས་ སུ་བསྒོམ། དེ་ནས་
བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་ཡོན་སེམས་པ་ལ་
གཙོ་བོར་འབད་ནས་མྱོང་བ་ཐོན་ངེས་བྱ། བྱམས་སྙིང་རྗེའི་དམིགས་རྣམ་ཤུགས་
དྲག་བསམས་ཏེ་བདག་གཞན་མཉམ་བརྗེའི་སྒོ་ནས་གཏོང་ལེན་ལ་གཙོ་བོར་
འབད། མཇུག་ཏུ་བྱང་ཆུབ་དོན་གཉེར་ཡང་ཤུགས་དྲག་ཏུ་བསྒོམ་ཞིང་། སྤྱོད་པ་
ཕྱིན་དྲུག་ལ་སློབ་ཚུལ་ཤར་སྒོམ་རེ་ བྱས་ནས་མཇུག་ཏུ་བསྔོ་སྨོན་གྱིས་རྒྱས་
འདེབས་དང་ཐུན་མཚམས་ལ་འཇུག །གཏོང་ལེན་བསྒོམ་པའི་མཇུག་ཏུ་དོན་དམ་
སེམས་ སྦྱོང་ ཡང་ཅི་ནུས་རེ་སྐྱོང་། དེ་ལྟར་སེམས་ རིན་པོ་ཆེ་རྣམ་གཉིས་ཐུན་
དངོས་གཞི་དང་ཐུན་མཚམས་ཐམས་ཅད་དུ་སྦྱངས་པས། སྔོན་འགྲོ་དངོས་གཞི་
ཐམས་ཅད་ལ་རྩོལ་བཅས་ཀྱི་མྱོང་བ་ཐོན་པར་གྱུར་ན་དངོས་གཞི་ཉིད་ལ་གཙོ་
བོར་ སྒྲིལ། དེའི་ ཚུལ་ ནི། དལ་ འབྱོར་ ནས་ བཟུང་ འཁོར་ བའི་ ཉེས་དམིགས་
བསྒོམ་པའི་བར་ལེགས་པར་བསམས་ནས་ངེས་པ་ཤུགས་དྲག་དྲངས་ཏེ། དེས་རྒྱུ་
བྱས་ནས་སྐྱབས་འགྲོ་དང་ཐེག་ཆེན་ཐུན་མོང་མིན་པའི་སེམས་བསྐྱེད་ཤུགས་དྲག་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏུ་བསྒོམས། ཚོགས་ཞིང་གསལ་འདེབས་ནས་བཟུང་སྦྱོར་བའི་ཆོས་དྲུག་སྔོན་དུ་
བཏང་སྟེ་བླ་མ་ལ་གསོལ་བ་ཤུགས་དྲག་ཏུ་བཏབ་པའི་མཐར། བདག་གཞན་
མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་བསྒོམ་པ་ལ་གཙོ་བོར་འབད་ཅིང་།
དེའི་སྒོ་ནས་གཏང་བསྲུང་དག་སྤེལ་གྱི་དམིགས་པའམ་ཕྱིན་དྲུག་གི་དམིགས་པ་
ཅི་ནུས་སྐྱོང་ཞིང་། དེ་ཐམས་ཅད་ཀྱང་ལྟ་བའི་རྩིས་ཟིན་པར་བྱས་ལ་ཐབས་ཤེས་
ཟུང་འབྲེལ་དུ་བསྐྱངས་ན་དལ་བའི་རྟེན་ལ་སྙིང་པོ་དམ་པ་ལོན་ཞིང་རྒྱལ་བའི་
བསྟན་ པ་ རིན་ པོ་ཆེ་ རང་ དང་ གཞན་ གྱི་རྒྱུད་ལ་ རྒྱས་ པར་ བྱེད་ནུས་ པ་ ཡིན་
༈ གང་གི་འཕྲིན་ལས་འོད་ཟེར་ཕྲ་མོ་ཞིག །སྙིང་ལ་ཞུགས་པ་ཡིས་ཀྱང་
སྲིད་ཞིའི་མུན། །སེལ་མཛད་ རྗེ་བཙུན་ཉིན་བྱེད་མགོན་པོ་ཡིས། །ད་དུང་བྱང་
ཆུབ་བར་དུ་བདག་སྐྱོངས་ཤིག །རབ་འབྱམས་རྒྱལ་བའི་དབུས་ན་པད་དཀར་
ལྟར། །རབ་ཏུ་བསྔགས་པ་ཤཱཀྱའི་རྒྱལ་པོའི་བཀའ། །རབ་འབྱམས་གསུང་རབ་
ཀུན་གྱི་ནང་ནས་ཀྱང་། །རབ་དང་ཕུལ་དུ་གྱུར་པ་ཐེག་ཆེན་བཀའ། །རྒྱལ་ཚབ་མི་
ཕམ་མགོན་དང་འཇམ་པའི་དབྱངས། །རྒྱལ་བ་གཉིས་པ་ཀླུ་སྒྲུབ་ཐོག་མེད་དང་། །
རྒྱལ་བའི་སྲས་པོ་ཞི་བ་ལྷ་རྣམས་ཀྱིས། །རྒྱལ་བའི་དགོངས་པ་བཞིན་དུ་ལེགས་
པར་བཀྲལ། །བརྒྱུད་པའི་ཆུ་བོ་གསུམ་གྱི་མཚོ་ཆེན་ལས། །ཐོན་པོའི་སྙན་བརྒྱུད་
བདུད་རྩིའི་ཀཱ་ལ་ཤ །མགོན་པོ་ཨ་ཏི་ཤ་ཡིས་ལེགས་བསྣམས་ཏེ། །གངས་ཅན་
སྐལ་ བཟང་ སྐྱེ་ བོའི་ ཚོགས་ ལ་ བྱིན། །རླབས་ ཆེན་ བསོད་ ནམས་ རིང་ ནས་
བསགས་གྱུར་པ། །སྙིང་སྟོབས་ཕུལ་ཕྱིན་སེམས་དཔའ་བགྲང་ཡས་ཀྱིས། །མན་
ངག་བདུད་རྩིའི་སྙིང་པོ་དེ་འཐུངས་ཏེ། །རང་གཞན་དོན་གཉིས་གྲུབ་གནས་ཞིང་
- 346 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
གཞན་གཤེགས། །ལུགས་བཟང་དེ་ཉིད་ནུབ་ལ་མངོན་ཕྱོགས་ཚེ། ། གངས་ཅན་
འགྲོ་རྣམས་ལོང་བ་བཞིན་གྱུར་པ། །ཐུགས་རྗེས་མ་བཟོད་མར་མེ་མཛད་དཔལ་
ཉིད། །སླར་ཡང་བྱོན་ཏེ་འཇམ་མགོན་བླ་མར་གྲགས། །ཐུགས་རྗེའི་གཏེར་ཆེན་
བློ་བཟང་གྲགས་པ་ཡིས། །མགོན་པོ་འཇམ་པའི་དབྱངས་ཀྱི་མན་ངག་དང་། །
ཤིང་རྟ་ཆེན་པོའི་ རིགས་ལམ་ནས་དྲངས་ཏེ། །ཐེག་ཆེན་ལམ་བཟང་ཉི་ ལྟར་
གསལ་བར་མཛད། །རྒྱལ་བ་གཉིས་པའི་ལེགས་བཤད་འོད་སྣང་གིས། །ཐུབ་
བསྟན་འདབ་བརྒྱ་མ་ལུས་ཁ་ཕྱེ་ཚེ། །རབ་འབྱམས་ཞིང་ནས་སྐལ་བཟང་བུང་
བའི་ཚོགས། །གྲངས་མེད་འདུས་ཏེ་བདུད་རྩི་ངོམས་པར་འཐུངས། །ཐུབ་བསྟན་
ཡོངས་ རྫོགས་ མཁའ་ དབྱིངས་ ལ་ འཕགས་ ཏེ། །དར་ དིར་ ལེགས་ བཤད་ སྒྲ་
དབྱངས་སྟོང་དག་གིས། །སྐལ་ལྡན་ཡོངས་ཀྱི་རྣ་བ་ཚིམ་བྱས་ནས། །མྱུར་བ་མྱུར་
བར་རང་རང་ཞིང་དུ་གཤེགས། །ཐུབ་བསྟན་ཉིན་བྱེད་ནུབ་རིར་ཕྱོགས་ལ་ཉེ། །
སྙིགས་དུས་སྐྱེ་བོ་འདི་རྣམས་བསོད་ནམས་དམན། །ལུས་མེད་གཉེན་གྱུར་ལོག་
པའི་བཤེས་དག་གི །ཉེས་བཤད་དྲི་མས་ལམ་བཟང་ནུབ་པར་བྱེད། །སྐྱེ་བོ་ཕལ་
ཆེར་འདི་སྣང་ བྱ་བས་གཡེངས། །ཆོས་བྱེད་ཕལ་ཆེར་རྙེད་བཀུར་གཡེང་བས་
ཁྱེར། །སྣོད་བཅུད་ལས་ངན་འབྲས་བུས་ཡོངས་སུ་གང་། །དེ་ལྟའི་དུས་འདིར་
རྒྱལ་ཀུན་ཐུགས་རྗེའི་གཟུགས། །བྱམས་མགོན་བླ་མ་མཆོག་གི་བཀའ་དྲིན་ལས། །
ཚང་ལ་མ་ནོར་ལམ་བཟང་འདི་འདྲ་དང་། །མཇལ་བ་ཨེ་མ་ཤིན་ཏུ་སྐལ་བ་
བཟང་། །ལུས་ཅན་ཀུན་ལ་ཕན་བདེ་འབྱུང་བའི་གནས། །རྒྱལ་བ་སྲས་བཅས་
ཀུན་གྱིས་བགྲོད་གཅིག་ལམ། །སྲིད་ཞིའི་མུན་པ་སེལ་བའི་འོད་གཅིག་པུ། །
འདོད་ དགུ་མ་ལུས་འབྱུང་བའི་དཔག་བསམ་ཤིང་། །གང་ བསམ་ཆར་བཞིན་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབེབས་པའི་ཡིད་བཞིན་ནོར། །བྱང་ཆུབ་མཆོག་གི་ཐུན་མོང་མིན་པའི་རྒྱུ། །རིན་
ཆེན་སེམས་མཆོག་མ་སྐྱེས་བསྐྱེད་པ་དང་། །བསྐྱེད་ནས་རླབས་ཆེན་སྤྱོད་ལ་སློབ་
པའི་ཚུལ། །འཇམ་མགོན་ལེགས་བཤད་འོད་སྣང་ལ་བརྟེན་ཏེ། །དྲི་མེད་རིགས་
པའི་མིག་གིས་ལེགས་བརྟགས་ནས། །རྒྱལ་བ་དགྱེས་པའི་ལམ་ལ་འཇུག་འདོད་
པའི། །སྐལ་བཟང་དག་ལ་ཚུལ་འདི་གཏམ་དུ་བྱས། །དེ་ལྟ་མོད་ཀྱི་གསུང་རབ་
སྙིང་པོའི་དོན། །རིང་ནས་གོམས་པའི་མཐུ་ལྡན་དག་གིས་ཀྱང་། །ཤིན་ཏུ་གཏིང་
དཔག་དཀའ་བ་ཟབ་མོའི་གནས། །བླུན་རྨོངས་བདག་འདྲས་ཇི་བཞིན་ག་ལ་རིག །
རྗེ་བཙུན་བླ་མ་མཆོག་གི་ཐུགས་རྗེའི་མཐུས། །རྣ་བར་ལེགས་བཤད་ཅུང་ཟད་
ཐོས་ པ་ དག །བྱིས་པའི་ བླ་བརྡོལ་བཞིན་དུ་སྨྲ་བ་ལ། །ཐམས་ ཅད་ ཚད་མར་
གནས་ པ་ ག་ ལ་ སྲིད། །དེ་ ཕྱིར་ འདི་ ལ་མ་བཤད་ལོག་བཤད་དང༌། །ཧ་ཅང་
གསལ་བར་བཤད་པའི་སྐྱོན་མཆིས་ན། །ནོངས་དེ་བླ་མ་མཆོག་ལ་སྙིང་ནས་
བཤགས། །ནོངས་པ་རྒྱུ་བཅས་དག་པར་མཛད་དུ་གསོལ། །རབ་འབྱམས་ཞིང་དུ་
བཙལ་ཀྱང་རྙེད་དཀའ་བ། །འདི་ལྟའི་ལམ་བཟང་མཆོག་དང་མཇལ་གྱུར་ཀྱང་། །
ད་དུང་ཚེ་འདིའི་སྣང་ཤས་ལྷུར་ལེན་པ། །སྙིང་མེད་བདག་ལ་བླ་མས་ཐུགས་རྗེས་
གཟིགས། །རང་རྒྱུད་མ་ཐུལ་གཞན་ལ་དམ་ཆོས་འཆད། །རང་མགོ་མི་ཐོན་མང་
པོའི་ཚོགས་དཔོན་བྱེད། །གཞན་ལ་མ་ཕན་རང་ཉིད་ཉམས་པས་སྐྱོ། །གཉིས་
མེད་བདག་ལ་བླ་མ་ཐུགས་རྗེས་གཟིགས། །དགེ་སྦྱོར་མི་ནུས་དཀོར་གྱིས་རང་
རྒྱུད་ཚོས། །དབེན་པར་གནས་ཀྱང་གཡེང་བའི་བདུད་ཀྱིས་ཁྱེར། །གཞན་ངོར་
མཛེས་ཀྱང་ཆོས་བརྒྱད་ཁོལ་པོར་གྱུར། །སྙིང་རུལ་བདག་ལ་བླ་མས་ཐུགས་རྗེས་
གཟིགས། །ལང་ ཚོའི་ ཉིད་ བྱེད་ནུབ་ རིར་ ཕྱོགས་ ལ་ ཉེ། །ཉེས་ སྤྱོད་ མུན་ པས་
- 348 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན། །
སེམས་ཀྱི་ས་གཞི་ཁྱབ། །དུས་ཀྱི་སྲིན་པོའི་ཁ་ཡི་ནང་དུ་ཆུད། །འཇིགས་རུང་
བདག་ལ་བླ་མས་ཐུགས་རྗེས་གཟིགས། །སྟོབས་བཅུ་མངའ་བ་ཀུན་གྱི་ནང་ནས་
ཀྱང་། །སྙིང་སྟོབས་ཕུལ་ཕྱིན་ཤཱཀྱའི་རྒྱལ་པོས་ཀྱང་། །འདུལ་བར་མ་ནུས་རྩོད་
དུས་འགྲོ་བ་འདི། །བདག་འདྲའི་ཚིག་གིས་འདུལ་བར་ག་ལ་ནུས། །སྔོན་ནས་
སྦྱངས་པའི་བག་ཆགས་མཐུ་ལྡན་ཞིང་། །ཕྱོགས་ལྷུང་གདོན་གྱི་དབང་དུ་མ་སོང་
བར། །རྒྱལ་བ་དགྱེས་པའི་ལམ་ལ་ཡིད་རྟོན་པའི། །བློ་ལྡན་འགའ་ཡིས་མཐོང་ན་
ཕན་པའང་སྲིད། །ཚུལ་འདིར་འབད་ལས་ཐོབ་པའི་དགེ་བ་དེས། །མ་རྒན་ཉམ་
ཐག་འགྲོ་བ་མ་ལུས་པ། །སྲིད་དང་ཞི་བའི་འཇིགས་ལས་སྒྲོལ་བའི་ཕྱིར། །ཐམས་
ཅད་གཟིགས་པའི་གོ་འཕང་ཐོབ་ཕྱིར་བསྔོ། །ཐུབ་བསྟན་སྤྱི་དང་ཁྱད་པར་ཐེག་
ཆེན་ཚུལ། །ཨ་ཏི་ཤ་དང་འཇམ་མགོན་བླ་མ་ཡིས། །ལེགས་པར་བཀྲལ་བའི་
ལུགས་བཟང་དྲི་མེད་འདི། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ཅིག །
ཅེས་རྒྱལ་བའི་གསུང་རབ་ཐམས་ཅད་ཀྱི་སྙིང་པོ་གཅིག་ཏུ་བསྡུས་པའི་
མན་ངག་མགོན་པོ་བྱམས་པ་ནས་ཐོགས་མེད་སྐུ་མཆེད་ལ་བརྒྱུད་པ་དང་། རྗེ་
བཙུན་འཇམ་པའི་དབྱངས་ནས་འཕགས་པ་ཀླུ་སྒྲུབ་ཡབ་སྲས་ལ་བརྒྱུད་པ་དང༌།
ཡང་རྗེ་བཙུན་འཇམ་པའི་དབྱངས་ནས་མཁས་གྲུབ་ཆེན་པོ་ཞི་བ་ལྷ་ལ་བརྒྱུད་པ་
སྟེ། བརྒྱུད་པའི་ཆུ་བོ་གསུམ་གཅིག་ཏུ་འདྲེས་པའི་གདམས་པ། ཇོ་བོ་རྗེ་དཔལ་
ལྡན་ཨ་ཏི་ཤ་དང་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱི་ཐུགས་ཀྱི་བཅུད་
ཕྱུང་བ། ཐེག་པ་ཆེན་པོའི་ལམ་གྱི་རིམ་པ་ལ་བློ་སྦྱོང་བའི་གདམས་ངག་གསལ་
བར་བཤད་པ་བློ་བཟང་དགོངས་རྒྱན་ཞེས་བྱ་བ་འདི་ནི། སྣ་ཚོགས་ཞེས་པ་ཆུ་ཕོ་
རྟའི་ལོ་བྲག་ཁ་ཐེག་ཆེན་གླིང་དུ་བློ་སྦྱོང་དོན་བདུན་མའི་ཁྲིད་རྒྱས་པར་བྱས་
-349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐབས། རྗེ་རྒྱལ་བ་གཉིས་པའི་བསྟན་པ་ལ་མི་ཕྱེད་པའི་དད་པ་དང་ལྡན་པ་པད་
ཚལ་དགེ་སློང་བསྐལ་བཟང་འཕྲིན་ལས་རྣམ་རྒྱལ་རིན་པོ་ཆེས། འདི་ལྟ་བུའི་མན་
ངག་ཟབ་མོ་འདི་ལུང་རིགས་ཀྱི་ལམ་ནས་དྲངས་ཏེ་ཤིན་ཏུ་གསལ་ཞིང་གོ་བདེ་
བར་ཡི་གེར་འཁོད་པ་ཞིག་དགོས་ཞེས་ནན་ཏན་ཆེན་པོས་བསྐུལ་ཞིང་། ཚེ་དང་
སྒྲུབ་པ་སྙོམས་པར་བཞེད་པའི་དགེ་བའི་བཤེས་གཉེན་གཞན་མང་པོས་ཀྱང་འདི་
ལྟ་བུ་ཞིག་ཅིས་ཀྱང་དགོས་ཞེས་ནན་གྱིས་བསྐུལ་བ་ལ་བརྟེན་ནས་བཀའ་དྲིན་
མཚུངས་མེད་དམ་པ་རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་
རྒྱལ་དང་། བཀའ་དྲིན་མཚུངས་ཟླ་མེད་པ་རྗེ་བཙུན་རྩ་བའི་བླ་མ་མཚན་བརྗོད་
པར་དཀའ་བ་ཐུབ་བསྟན་ཡོངས་རྫོགས་ཀྱི་བདག་པོ་ངག་དབང་བྱམས་པ་གཉིས་
ཀྱི་སྐུ་དྲིན་ལས་བྱང་ཆུབ་ལམ་གྱི་རིམ་པ་དང་སྙན་བརྒྱུད་ཀྱི་བློ་སྦྱོང་འདིའི་མན་
ངག་རྣམས་ལེགས་པར་ཐོབ་པ་དགེ་སློང་ཡེ་ཤེས་རྒྱ་མཚན་གྱིས། སྤྱོད་འཇུག་དང་
བྱང་ཆུབ་ལམ་གྱི་རིམ་པ་ཆེན་མོ་གཉིས་ལ་གཞི་ བྱས། རྒྱལ་བའི་བཀའ་དང་
དགོངས་འགྲེལ་དྲི་མེད་རྣམས་ནས་ཁ་བསྐངས་སྙན་བརྒྱུད་ཀྱི་མན་ངག་གིས་
མཛེས་པར་བྱས་ཏེ། ཆུ་རྟ་སྔོན་ཟླ་བའི་ཚེས་བཅུ་ནས་དབུ་ཚུགས་ཏེ་ཆུ་སྟོད་ཟླ་
བའི་ཚེས་གཅིག་གཟའ་སྐར་དུས་ཚེས་ཕུན་སུམ་ཚོགས་པའི་ཉིན་གྲུབ་པར་སྦྱར་
བ་འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་
ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག །
ཨོཾ་སྭསྟི། ཐུབ་བསྟན་གངས་ཀྱི་རི་ལ་གནས་བཅས་ཤིང་། །ལུང་དང་རིགས་
པའི་མཆེ་སྡེར་གཡོས་ཙམ་གྱིས། །ལོག་སྨྲ་གཉིས་འཐུང་ཀླད་པ་འགེམས་པ་ཅན། །
འཇམ་མགོན་གདོང་ལྔའི་དབང་པོས་དགེ་ལེགས་སྩོལ། །གང་གིས་གསང་གསུམ་
- 350 -



ཐེག་པ་ཆེན་པོའི་བློ་སྦྱོང་གི་ཁྲིད་ཡིག་བློ་བཟང་དགོངས་རྒྱན།
བྱེ་བའི་ཤུགས་སྟོབས་ཀྱིས། །ཐུབ་བསྟན་ཆུ་བོ་གཅིག་ཏུ་འཁྱིལ་བའི་ཚེ། །རྒྱལ་དང་
རྒྱལ་སྲས་བགྲོད་པ་གཅིག་པའི་ལམ། །བློ་སྦྱོང་རྒྱ་མཚོ་ཆེ་ཞེས་སྙན་གྲགས་མཚར། །
འཇམ་མགོན་སྒྱུ་འཕྲུལ་མཧཱ་པཎྜི་ཏའི། །གསང་མཛོད་ཀུན་འཛིན་ཞི་དུལ་རྣམ་
དཔྱོད་ཅན། །ཡོན་ཏན་ལྷུན་གྲུབ་ཅེས་བྱའི་ཐུགས་བསྐྱེད་ཀྱིས། །ལམ་བཟང་འདི་
ནི་པར་བསྒྲུབ་ཆོས་སྦྱིན་སྤེལ། །འདི་ཡི་དགེ་བས་བློ་བཟང་རྒྱལ་བ་ཡི། །གསང་
གསུམ་དཔལ་ལྡན་བསྟན་པའི་ཉི་མ་ཆེ། །ཕྱོགས་ལས་རྣམ་རྒྱལ་བསྐལ་བརྒྱར་
ཞབས་བརྟན་ཅིང་། །མཛད་འཕྲིན་འོད་སྣང་ཕྱོགས་བཅུར་ཁྱབ་གྱུར་ཅིག །བྱེད་
པོའི་ཐུགས་དགོངས་མ་ལུས་ཡོངས་རྫོགས་ཤིང་། །མཚུངས་མེད་སྤྲུལ་སྐུ་ཡོངས་
འཛིན་ ཆོས་ ཀྱི་ རྗེ། །ཞབས་ཟུང་རྡོ་ རྗེའི་ ཁམས་ ལྟར་རྟག་བརྟན་ཅིང་། །མཁས་
བཙུན་འཕྲིན་ལས་མཐའ་དབུས་ཡོངས་ཁྱབ་ཤོག །མཁས་གྲུབ་འབྱུང་གནས་ཚེ་
གླིང་ཆོས་སྡེ་ཆེ། །བཤད་སྒྲུབ་ཆོས་འབྱོར་ཤིན་ཏུ་དར་རྒྱས་ཤིང་། །སྙིང་སྟོབས་
འཛིན་སྐྱོང་སྤེལ་བའི་རྣམ་དཔྱོད་ཅན། །བསྟན་འཛིན་སྐྱེས་བུས་ས་སྟེང་ཁྱབ་གྱུར་
ཅིག །སྦྱོར་བ་གཉིས་ལྡན་འདུ་བྱེད་དཔའ་བ་ཡིས། །མཛོད་པ་ཡེ་ཤེས་བརྩོན་
འགྲུས་མིང་ལྡན་ཀྱང་། །སྐུ་འཕྲེང་རིམ་པར་འབྲལ་མེད་རྗེས་འཛིན་ཅིང་། །བཀའ་
བཞིན་བསྒྲུབ་པའི་མཆོད་པས་མཉེས་བྱེད་ཤོག །ཨ་ཏི་ཤ་དང་བློ་བཟང་གྲགས་པ་
སོགས། །མཁས་གྲུབ་ཀུན་གྱི་ཐུགས་བཅུད་ལམ་བཟང་མཆོག །བློ་སྦྱོང་འདི་ལ་
ཐོས་བསམ་སྒོམ་བྱེད་པའི། །སྐྱེས་བུས་སྲིད་གསུམ་མ་ལུས་ཡོངས་ཁྱབ་ཤོག །དགེ་
འདུན་སྡེ་རྣམས་ཁྲིམས་གཙང་ཉམས་རྟོགས་འཕེལ། །རྒྱལ་བློན་འབངས་བཅས་
དགེ་བཅུའི་ཁྲིམས་ལ་གནས། །སྡེ་བཞིའི་འབྱོར་པ་རྫོགས་ལྡན་ལ་འགྲན་པས། །
འགྲོ་ཀུན་རྟག་ཏུ་འཚོ་བའི་བཀྲ་ཤིས་ཤོག །
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཅེས་༧རྒྱལ་དབང་ཐམས་ཅད་མཁྱེན་གཟིགས་ཆེན་པོ་མཁན་ཆེན་བསྟན་
པའི་མངའ་བདག་རྡོ་རྗེ་འཆང་རྗེ་བཙུན་བློ་བཟང་བསྟན་པའི་དབང་ཕྱུག་འཇལ་
དཔལ་རྒྱ་མཚོ་དཔལ་བཟང་པོའི་ཡོངས་འཛིན་ངེས་པ་དོན་གྱི་པཎྜི་ཏ་ཆེན་པོ་རྡོ་
རྗེ་འཆང་ཡེ་ཤེས་རྒྱལ་མཚན་དཔལ་བཟང་པོས་མཛད་པའི་བློ་སྦྱོང་སྙན་བརྒྱུད་
ཆེན་མོ་བློ་བཟང་དགོས་རྒྱན་གྱི་པར་འདི་བཞིན་མགོན་དེའི་དངོས་སློབ་ལ་ཕྱི་ཆུ་
དབར་འགྲོ་ཕན་གླིང་མཁན་པོ་དགའ་ལྡན་དགེ་བཤེས་ཡོན་ཏན་ལྷུན་གྲུབ་ནས་
མཛོད་པ་དགེ་སློང་ཡེ་ཤེས་བརྩོན་འགྲུས་ལ་བློ་སྦྱོང་ཆེན་མོའི་པར་འདི་གསར་
བསྐྲུན་གྱིས་ཚེ་མཆོག་གླིང་དུ་གསུང་འབུམ་གྲས་སུ་བཞུགས་དགོས་ཡོད་ཅེས་
ཡང་ཡང་གསུངས་ རྗེས་སུ་མཁན་པོ་ཡོད་ཏན་ལྷུན་གྲུབ་སྐུ་ཚེས་མ་ཟིན་ཀྱང་
མཛོད་པ་ཡེ་ཤེས་བརྩོན་འགྲུས་ནས་སྔ་མའི་བཞེད་པ་སྒྲུབ་ཆེད་འབད་བརྩོན་
ཆེན་པོས་པར་དུ་བསྐྲུན་པ་འདི་བཞིན་གྱི་སྦྱར་བྱང་སྨོན་ཚིག་འདི་ལྟ་བུ་ཞིག་
དགོས་ཞེས་བསྐུལ་ངོར་༧ཤཱཀྱའི་དགེ་སློང་བློ་བཟང་དཔལ་ལྡན་བསྟན་པའི་ཉི་མ་
ཕྱོགས་ལས་རྣམ་རྒྱལ་དཔལ་བཟང་པོས་བཞད་བྱང་སྦུག་ཚྭ་ཆུ་ཁར་སྦྱར་བའོ། །
མངྒ་ལཾ།། །།
- 352 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཁཀཾk
*#4 # ︽ཝཾ #
*
# ཎྞཾ +
* ཚི༔
༔ @ #
*
3
ཉི ཚུ ཙྩ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
ལེ ས་པོ འི ་ སྐུ ལ ་བ ན ག།
དེབ་བརྒྱ་དང་གྱ་བདུན་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༢༤/༣ ༢)
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢པར་པར་ཐེངས་དང་པོ་བཏབ།
དེབ་ཚད། ༨༨༠ X ༡ ༢ ༣°mm ༡/༣༢
དཔར་གྲངས། ༠༠༠༡—༡ ༧༠༠
ISBN 978 - 7—80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་）སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编 - - 北京:
中国藏学出版社,2011.12 (先哲遗书丛书)
| ISBN 978-7-80253-436 -0
I.D雍… 1.0雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第187卷)
雍增·益西坚赞文集
第24/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880 × 1230毫米 1/32 印张:421.5
2011年12月第1版,2011年12月第1次印刷
| 印数:0001-1700册
| ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
THIN
91178 78 0 215 3 4 3 6 0 1
#
(1-32 €): 1050.00 TT
