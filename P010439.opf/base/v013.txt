༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2646
9787802534360
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༦
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༣/༣༢)
(༡༣/༣༢)
176
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་། །
ཀྲུང་གོའི་བོད་རིག་པ་དཔེ་སྐྲུན་ཁང་།



See
2
Pe
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༣/༣༢)
on
ངོགས།
PALZEXS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
9
#leos
-6g



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
དུ
སྒྲི
སྡུ་
སྒྲི
གྲོ
Cher
229
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས། །
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



%3Yoཉྩ
རིར་



དཀར་ཆག
•，，，，，(1)
，，
，，，，，(86)
སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་
མགུལ་རྒྱན། །
སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་
ཆེའི་ཕྲེང་བ། ……………
སེམས་བསྐྱེད་པའི་ཆོ་ག་ཐེག་ཆེན་སྙིང་པ། …………… ………… (103)
བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་བཅད་པ་ཐར་
འདོད་འཇུག་ངོགས། …………………………………………………… (112)
རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་ཚུལ་མདོར་བསྡུས། - (120)
ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་། … (128)
གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་
བའི་རྒྱན། …………………………………………………………
ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ། (17)
མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས། … (197)
དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་
པ་དང་པོའི་ཁྲིད་དམིགས་ཀྱི་བསྡུས་དོན། .
，，
，，
(155)
•，，，，，，
，，，(209)



(300)
དཀར་ཆག་
དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། …
བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་
ཐུབ་བསྟན་གསལ་བྱེད། .
，，，，，，，，，，，，，，，，，，，。。、(316)



༄༅། །སེམས་དང་སེམས་བྱུང་གི་ཚུལ་གསལ་བར་
སྟོན་པ་བློ་གསལ་མགུལ་རྒྱན་ཞེས་
བྱ་བ་བཞུགས་སོ། །
རྗེ་ བཙུན་ བླ་མ་དམ་ པ་མགོན་པོ་འཇམ་པའི་དབྱངས་དང་དབྱེར་མ་
མཆིས་པའི་ཞབས་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །
བརྩེ་བ་ཆེན་པོས་དུས་ ཐམས་ཅད་དུ་ རྗེས་ སུ་ གཟུང་དུ་ གསོལ། ཐུགས་ རྗེའི་
ཤུགས་ཀྱིས་ཚོགས་གཉིས་མཐར་ཕྱིན་ཏེ། །སྒྲིབ་བྱེད་མུན་པ་སངས་ཤིང་ཆོས་
ཀུན་མཁྱེན། །ཉིད་ཀྱིས་གཟིགས་གང་འགྲོ་ལ་གསལ་མཛད་པ། །སྐྱོབ་པ་བླ་མེད་
ཐུབ་པའི་དབང་པོར་འདུད། །གཅིག་ཏུ་འགྲོ་ལ་བྱམས་པ་ལྷུར་མཛད་པས། །དུས་
གསུམ་ཀུན་ཏུ་བྱམས་པ་མགོན་ཞེས་གྲགས། །རྒྱལ་བའི་རྒྱལ་ཚབ་མི་ཕམ་མགོན་
པོ་ལ། །སྙིང་ནས་གུས་པའི་ཡིད་ཀྱིས་ཕྱག་བགྱིད་དོ། །བདེ་བར་ གཤེགས་ པ་
ཉིད་ཀྱིས་ལུང་བསྟན་ཅིང་། །ཟབ་དང་རྒྱ་ཆེ་ཐུབ་པའི་ལུགས་བཟང་པོ། །གསལ་
མཛད་ཤིང་རྟ་ཆེ་ཞེས་རབ་གྲགས་པ། །འཛམ་གླིང་རྒྱན་དྲུག་མཆོག་གཉིས་ལ་
ཕྱག་ འཚལ། །གངས་ རིའི་ ར་ བས་ བསྐོར་བའི་ཡུལ་ ལྗོངས་ འདིར། །མདོ་རྒྱུད་
དགོངས་འགྲེལ་འདབ་སྟོང་བྱས་པའི་ཚལ། །གསར་དུ་བཞད་ལ་རྒྱལ་བའི་ཉི་མ་
དང་། །མཚུངས་པར་བསྔགས་འོས་འཇམ་མགོན་བླ་མར་འདུད། །གང་གི་འཕྲིན་
ལས་འོད་ཟེར་མཐོང་ཙམ་གྱིས། །ལམ་བཟང་བལྟ་བའི་བློ་མིག་གསལ་མཛད་
པ། །རྗེ་བཙུན་བླ་མ་ཉིན་མོར་བྱེད་པའི་འོད། །བདག་སྙིང་པདྨོའི་ཟེའུ་འབྲུར་རྟག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཏུ་བཞུགས། །བདག་འདྲའི་གཏམ་གྱིས་གཞན་ལ་མི་ཕན་ཡང་། །རང་བློ་ལེགས་
བཤད་གོམས་པ་འཕེལ་ཕྱིར་དང་། །གཞན་གྱིས་བསྐུལ་ཕྱིར་སེམས་དང་སེམས་
བྱུང་ཚུལ། །ཆོས་མངོན་གཞུང་བཞིན་ཅུང་ཟད་བྲི་བར་བྱ། །
དེ་ཡང་འཇིག་རྟེན་འདིའི་མ་ཤི་ཚུན་ཆད་ཀྱི་ཟས་གོས་རྙེད་པ་ཙམ་གྱིས་
ཆོག་པར་མི་འཛིན་པར་འཇིག་རྟེན་ཕྱི་མའི་གནས་སུ་ཅི་འདྲ་ཞིག་ཏུ་འགྱུར་སྙམ་
དུ་ཕྱིན་མའི་དོན་སེམས་པའི་སྐྱེ་བོ་བློ་གྲོས་དང་ལྡན་པ་རྣམས་ཀྱིས་ནི་ཐོག་མ་
མེད་པ་ནས་ ཁམས་གསུམ་གྱི་འཁོར་བར་ རང་དབང་མེད་པར་འཁོར་ཏེ་སྡུག་
བསྔལ་རྒྱུན་ཆད་མེད་པར་མྱོང་བ་འདི་ཅིའི་རྩ་བ་ཅན་ཞིག་ཡིན་སྙམ་དུ་བསམས་
པར་བྱའོ། །དེ་ལྟར་བསམས་པ་ནི་འཁོར་བའི་སྡུག་བསྔལ་འདི་དག་རྒྱུ་མེད་དང་
མི་མཐུན་པའི་རྒྱུ་ལས་འབྱུང་བ་གནས་མེད་ཅིང་། རང་རྒྱུ་ལས་དང་ཉོན་མོངས་
ལས་བྱུང་བར་རིག་དགོས་ཏེ། མགོན་པོ་ཀླུ་སྒྲུབ་ཀྱིས། ཇི་སྲིད་ཕུང་པོར་འཛིན་
ཡོད་པ། །དེ་སྲིད་དེ་ལས་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་
ལས་ཡང་ནི་སྐྱེ་བ་ཡིན། །ཞེས་དང༌། འཁོར་བའི་རྩ་བ་འདུ་བྱེད་དེ། །དེ་ཕྱིར་
མཁས་རྣམས་འདུ་མི་བྱེད། །དེ་ཕྱིར་མི་མཁས་བྱེད་པོ་ཡིན། །མཁས་མིན་དེ་ཉིད་
མཐོང་ཕྱིར་རོ། །ཞེས་དང་། སློབ་དཔོན་འཕགས་པ་ལྷས། སྲིད་པའི་ས་བོན་རྣམ་
ཤེས་ཏེ། །ཡུལ་རྣམས་དེ་ཡི་སྤྱོད་ཡུལ་ལོ། །ཞེས་དང༌། སློབ་དཔོན་ཟླ་བ་གྲགས་
པས། སེམས་ ཉིད་ ཀྱིས་ནི་ སེམས་ཅན་འཇིག་ རྟེན་ དང་། །སྣོད་ཀྱི་འཇིག་རྟེན་
ཤིན་ཏུ་སྣ་ཚོགས་འགོད། །འགྲོ་བ་མ་ལུས་ལས་ལས་སྐྱེས་པར་གསུངས། །ཞེས་
དང་། སློབ་དཔོན་དབྱིག་གཉེན་གྱིས། ལས་ལས་འཇིག་རྟེན་སྣ་ཚོགས་སྐྱེས། །
ཞེས་དང་། སྲིད་པའི་རྩ་བ་ཕྲ་རྒྱས་དྲུག །ཅེས་སོགས་མང་དུ་གསུངས་ཤིང་། སྤྱོད་



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
འཇུག་ལས་ཀྱང་། འདི་ལྟར་འཇིགས་པ་ཐམས་ཅད་དང༌། །སྡུག་བསྔལ་དཔག་ཏུ་
མེད་པ་ཡང་། །སེམས་ལས་བྱུང་བ་ཡིན་ནོ་ཞེས། །ཡང་དག་གསུང་བ་ཉིད་ཀྱིས་
བསྟན། །ཞེས་དང༌། གང་ གི་ཆོས་ ཀྱི་དོན་པོ་མཆོག །སེམས་ཀྱི་གསང་འདི་མ་
ཤེས་ན། །བདེ་ཐོབ་སྡུག་བསྔལ་གཞོམ་འདོད་ཀྱང་། །དེ་དག་དོན་མེད་གྱི་ནར་
འཁྱམས། །དེ་ལྟས་བདག་གི་སེམས་འདི་ནི། །ལེགས་གཟུང་ལེགས་པར་བསྲུང་
བར་བྱ། །ཞེས་དང༌། སྡུག་བསྔལ་ཡིད་མི་བདེ་བ་དང་། །འཇིགས་པ་རྣམ་པ་སྣ་
ཚོགས་དང་། །འདོད་པ་རྣམས་དང་བྲལ་བ་ནི། །སྡིག་པ་སྤྱོད་ལས་འབྱུང་བར་
འགྱུར། །ཡིད་ལ་བསམས་པའི་དགེ་ བྱས་ པས། །གང་དང་གང་ དུ་ འགྲོ་འགྱུར་
བ། །དེ་ དང་ དེར་ནི་བསོད་ནམས་དེས། །འབྲས་བུའི་ཡོན་ གྱིས་ མངོན་མཆོད་
འགྱུར། །སྡིག་པ་བྱེད་པ་བདེ་འདོད་ཀྱང་། །གང་དང་གང་དུ་འགྲོ་འགྱུར་བ། །དེ་
དང་དེར་ནི་སྡིག་པ་དེས། །སྡུག་བསྔལ་མཚོན་གྱིས་རྣམ་པར་འཇོམས། །རྒྱ་ཆེ་དྲི་
བཟང་བསིལ་བའི་པདྨའི་སྙིང་པོར་གནས། །རྒྱལ་བའི་གསུང་སྙན་ཟས་ཀྱིས་གཟི་
བརྗིད་བསྐྱེད་བྱས་པ། །ཐུབ་འོད་ཀྱིས་རྒྱས་པདྨ་ལས་བྱུང་ལུས་མཆོག་ཅན། །
རྒྱལ་བའི་མདུན་གནས་བདེ་གཤེགས་སྲས་སུ་དགེ་བས་འགྱུར། །གཤིན་རྗེའི་
སྐྱེས་བུས་པགས་པ་མ་ལུས་བཤུས་པས་ཤིན་ཏུ་ཉམ་ཐག་ཅིང་། །རབ་ཏུ་ཚ་བའི་
མེ་ཡིས་བཞུས་པའི་ཟངས་ཞུན་ལུས་ལ་བླུགས་གྱུར་ལ། །འབར་བའི་རལ་གྲི་
མདུང་ཐུང་གིས་བསྣུན་ཤ་ཡི་དུམ་བུ་བརྒྱར་ལྷགས་ཤིང་། །ཤིན་ཏུ་འབར་བའི་
ལྕགས་ཀྱི་ས་གཞིར་ལྷུང་བ་མི་དགེ་མང་པོས་འགྱུར། །ཞེས་སོགས་གསུངས་པ་
ལྟར། འཁོར་བའི་སྣོད་བཅུད་ཐམས་ཅད་རང་རྒྱུ་ལས་ཉོན་གྱི་མཐུ་ལས་བྱུང་བར་
མདོ་རྒྱུད་དགོངས་འགྲེལ་དང་བཅས་པ་ནས་ལན་གཅིག་མིན་པར་ཡང་དང་ཡང་
༨-



བྱེ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དུ་གསུངས་ཤིང་། དེ་བཞིན་དུ་ཐེག་པ་གསུམ་གྱི་ལམ་གྱི་ཡོན་ཏན་མཐའ་དག་
དང་། འབྲས་བུ་སངས་རྒྱས་ཀྱི་ཞིང་དང་སྐུ་ཚེ་མཛད་པ་འཕྲིན་ལས་དང་བཅས་པ་
ཐམས་ཅད་རང་རྒྱུ་རྣམ་དཀར་གྱི་དགེ་སེམས་ཁོ་ན་ལས་འབྱུང་བར་གསུངས་པས་
ན་འཁོར་འདས་ཐམས་ཅད་ཀྱི་རྩ་བ་སེམས་ཉིད་ཡིན་པར་གྲུབ་བོ། །
དེས་ན་སེམས་དང་སེམས་བྱུང་གི་ཚུལ་ཤེས་པ་ཤིན་ཏུ་གལ་ཆེ་བས།
འདིར་སེམས་སེམས་བྱུང་གི་རྣམ་གཞག་མདོ་ཙམ་ཞིག་བྲི་བ་ལ་གཉིས། སེམས་
དང་སེམས་བྱུང་སོ་སོའི་ངོ་བོ་དང་དབྱེ་བ། དགོས་དོན་བསྡུས་ཏེ་ཉམས་ལེན་ལ་
སྦྱོར་བའི་ཚུལ་ལོ། །དང་པོ་ལ་སེམས་བཤད་པ་དང༌། སེམས་བྱུང་བཤད་པའོ། །
དང་པོ་ནི། དེ་ལ་སེམས་སེམས་བྱུང་གི་ཁྱད་པར་ནི། དབུས་མཐའ་ལས།
དེ་ལ་དོན་མཐོང་རྣམ་པར་ཤེས། །དེ་ཡི་ཁྱད་པར་སེམས་ལས་བྱུང་། །ཞེས་དང་།
མངོན་པ་མཛོད་ལས། རྣམ་ཤེས་སོ་སོར་རྣམ་རིག་པ། །ཞེས་སོགས་གསུངས་པ་
ལྟར། ཡུལ་ གྱི་ངོ་བོ་ཙམ་ རིག་པ་ནི་སེམས་དང་། ཡུལ་དེ་ཉིད་ལ་དམིགས་པ་
གཞིར་བྱས་ནས་བྱེད་ལས་སོགས་ཁྱད་ཆོས་གཞན་གྱི་ལྡོག་པའི་སྒོ་ནས་ཡུལ་ལ་
འཇུག་པ་ཞིག་ལ་སེམས་བྱུང་དུ་བརྗོད་དེ། རྒྱལ་ཚབ་ཐམས་ཅད་མཁྱེན་པས།
གཙོ་བོ་གཟུགས་འཛིན་དབང་ཤེས་ལྟ་བུ། ཡུལ་ལ་སོ་སོར་རྣམ་རིག་པའོ་ཞེས་
བཤད་པ་ལྟར་ངེས་ཤེས་བསྐྱེད་པ་ལ་ལྟོས་པ་མ་ཡིན་གྱི །གཟུགས་ལ་དམིགས་
པ་ཙམ་གྱིས་རབ་ཏུ་ཕྱེ་བ་ཡིན་ལ། དེའི་འཁོར་སེམས་བྱུང་རྣམས་ནི་གཟུགས་ལ་
དམིགས་པ་གཞིར་བྱས་ནས་དེ་ལ་སེམས་གཡོ་བར་བྱེད་པ་སོགས་བྱེད་ལས་
དང༌། སྔར་རྟོགས་ཟིན་གྱི་ཡུལ་མ་བརྗེད་པ་སོགས་ཁྱད་པར་མི་འདྲ་བ་རེ་རེའི་སྒོ་
ནས་ཤེས་པར་བྱའོ། །དེས་ན་ཡུལ་དེ་ཉིད་ལ་དམིགས་པ་ཙམ་གྱིས་རབ་ཏུ་ཕྱེ་ཞིང་



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཁྱད་པར་གཞན་གྱི་སྒོ་ནས་གཞག་དགོས་པ་མ་ཡིན་པའི་རིག་པ་གཙོ་བོ་སེམས་
དང༌། ཡུལ་དེ་ཉིད་ལ་དམིགས་པ་གཞིར་བྱས་ནས་བྱེད་ལས་ཀྱི་ལག་རྗེས་སོགས་
ཁྱད་ཆོས་གཞན་གྱི་ལྡོག་པའི་སྒོ་ནས་ཡུལ་ལ་འཇུག་པའི་རིག་པ་སེམས་བྱུང་
ངོ༌། །ཞེས་གསུངས་པ་ལྟར་རོ། །སེམས་དང་སེམས་བྱུང་ངོ་བོ་གཅིག་གམ་ཐ་དད་
སྙམ་ན། མངོན་ པ་ མཛོད་ ལས། སེམས་ དང་ སེམས་བྱུང་ངེས་ ལྷན་ ཅིག །ཅེས་
གསུངས་པ་ལྟར། དུས་སྙམ་ལྷན་ཅིག་ཏུ་འབྱུང་ཞིང་ངོ་བོ་ཐ་དད་མིན་པར་ངོ་བོ་
གཅིག་པ་ཡིན་ལ། དེ་ཡང་གཙོ་བོ་སེམས་དང་དེའི་འཁོར་སེམས་བྱུང་གཉིས་ངོ་
བོ་གཅིག་ཅིང་མཚུངས་ལྡན་རྣམ་པ་ལྔ་མཚུངས་སུ་གསུངས་པས་ན་སེམས་དང་
སེམས་བྱུང་དུས་མི་མཚུངས་པ་དང་ངོ་བོ་ཐ་དད་དུ་འདོད་པ་དང་དམིགས་ཡུལ་སོ་
སོར་ འཇོག་ པ་ རྣམས་ ནི་མི་ འཐད་ དོ། །དེ་ ཡང་ གསལ་ བར་ བཤད་ ན་ ཡུལ་
གཟུགས་ལྟ་བུ་ཞིག་ལ་དྲན་པ་སྐྱེས་པའི་ཚེ་གཙོ་བོ་སེམས་དང་དེའི་འཁོར་དྲན་པ་
གཉིས་ཡུལ་གཟུགས་ལ་དམིགས་པར་མཚུངས་ཀྱང་སོ་སོར་འཇོག་པ་ནི་ཡུལ་
གཟུགས་ཀྱི་ངོ་བོ་ཙམ་རིག་པ་སེམས་དང་། སླར་མི་བརྗེད་པར་བྱེད་པའི་བྱེད་
ལས་ཀྱི་ཆ་ནས་དྲན་པ་ཞེས་བརྗོད་པ་ཡིན་གྱི །ཀ་བུམ་ལྟར་ངོ་བོ་སོ་སོར་ཡོད་པ་
ནི་མ་ཡིན་ནོ། །ཚུལ་དེ་དག་ནི་མངོན་པ་ཀུན་བཏུས་ཀྱི་རྣམ་བཤད་ཆོས་མངོན་རྒྱ་
མཚོའི་སྙིང་པོ་ནས་ཇི་ལྟར་གསུངས་པ་ལྟར་བཀོད་པ་ཡིན་ལ། ཚད་མ་རིགས་
རྒྱན་ལས་ནི་རང་གི་འཁོར་སེམས་བྱུང་དང་མཚུངས་ལྡན་ལྔས་མཚུངས་པར་ལྡན་
པ་གཙོ་བོ་སེམས་ཀྱི་མཚན་ཉིད་དང་། རང་གི་གཙོ་བོ་སེམས་དང་མཚུངས་ལྡན་
ལྔས་མཚུངས་པར་ལྡན་པ་སེམས་བྱུང་གི་མཚན་ཉིད་དུ་བཤད་དོ། །མཚུངས་ལྡན་
ལྔའི་ཚུལ་ལ་མངོན་པ་མཛོད་ནས་བཤད་ཚུལ་དང་། མངོན་པ་ཀུན་བཏུས་ནས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཤད་ ཚུལ་ གཉིས་ ལས། མངོན་ པ་ མཛོད་ ནས་ ཇི་ ལྟར་ བཤད་ པ་ ནི། རྟེན་
མཚུངས་ པ། དམིགས་ པ་ མཚུངས་ པ། རྣམ་ པ་ མཚུངས་ པ། དུས་ མཚུངས་ པ།
རྫས་མཚུངས་པ་རྣམས་སོ། ། །
དེ་དག་སོ་སོའི་དོན་ནི། སེམས་གང་ལ་བརྟེན་པའི་དབང་པོ་དེ་ལ་སེམས་
བྱུང་ཡང་བརྟེན་པས་ན་རྟེན་མཚུངས། སེམས་ཀྱིས་གང་ལ་དམིགས་པའི་ཡུལ་དེ་
ལ་སེམས་བྱུང་གིས་ཀྱང་དམིགས་པས་ན་དམིགས་པ་མཚུངས། སེམས་སྔོན་པོ་
ལྟ་བུའི་རྣམ་པ་ཅན་དུ་སྐྱེས་ན་སེམས་བྱུང་ཡང་སྔོན་པོ་ལྟ་བུའི་རྣམ་པ་ཅན་དུ་སྐྱེ་
བས་ན་རྣམ་ པ་ མཚུངས། སེམས་ དང༌ སེམས་བྱུང་ གཉིས་ སྐྱེས་ གནས་ འགག་
གསུམ་ཅིག་ཅར་བྱེད་པས་ན་དུས་མཚུངས། སེམས་རིས་མཐུན་རྫས་རེ་རེ་བ་ཡིན་
པ་ལྟར་སེམས་བྱུང་ཚོར་བ་ལྟ་བུའང་རིས་མཐུན་རྫས་རེ་རེ་བ་ཡིན་པས་ན་རྫས་
མཚུངས་པ་ཞེས་བཤད་དོ། །
མངོན་ པ་ ཀུན་ བཏུས་ ལས་ བཤད་ ཚུལ་ ནི། མཚུངས་ པ་ ལྔ་ ལ། རྫས་
མཚུངས་ པ། དམིགས་ རྣམ་ མཚུངས་ པ། ངོ༌ བོ་ མཚུངས་ པ། དུས་ མཚུངས་ པ།
ཁམས་དང་ས་མཚུངས་པ། ཞེས་བཤད་དོ། །རྫས་མཚུངས་པའི་དོན་ནི། གཙོ་བོ་
སེམས་གཅིག་གི་འཁོར་དུ་སེམས་བྱུང་ཚོར་བ་ལྟ་བུ་རིས་མཐུན་པ་གཅིག་ཁོ་ན་
འབྱུང་གི །རིས་མཐུན་རྫས་ཐ་དད་པ་གཉིས་མི་འབྱུང་བའི་དོན་ནོ། །དམིགས་
རྣམ་མཚུངས་པ་དང་ངོ་བོ་མཚུངས་ པའི་དོན་ནི། དམིགས་པ་ཡུལ་གཅིག་ལ་
དམིགས་པར་མཚུངས་ཤིང་། དམིགས་པ་དང་རྣམ་པའི་སྒོ་ནས་ཉོན་མོངས་ཅན་
ཡིན་མིན་མཚུངས་པའི་དོན་ཏེ། གཙོ་བོ་སེམས་ཉོན་མོངས་ཅན་དུ་སོང་ན་དེའི་
འཁོར་གྱི་སེམས་བྱུང་ཡང་ཉོན་མོངས་ཅན་དུ་འགྲོ་བ་དང་། གཙོ་བོ་སེམས་ཟག་
-
6-



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
མེད་དུ་སོང་ན་དེའི་འཁོར་སེམས་བྱུང་ཡང་ཟག་མེད་དུ་འགྲོ་བའི་དོན་ནོ། །དུས་
མཚུངས་ པའི་ དོན་ནི། གཙོ་བོ་ སེམས་ དང༌ དེའི་ འཁོར་ སེམས་ བྱུང་ གཉིས་ སྐྱེ་
གནས་འཇིག་གསུམ་ཅིག་ཅར་དུ་བྱེད་པའི་དོན་ནོ། ཁམས་དང་ས་མཚུངས་པའི་
དོན་ནི། གཙོ་བོ་སེམས་དེ་འདོད་ པའི་སེམས་ཡིན་ན་དེའི་འཁོར་དུ་གཟུགས་
གཟུགས་མེད་ཀྱི་སེམས་བྱུང་འབྱུང་མི་སྲིད་ཅིང་། གཟུགས་ཁམས་ཀྱི་སེམས་ལ་
འཁོར་དུ་འདོད་པའི་སེམས་བྱུང་འབྱུང་མི་སྲིད་པར་གཙོ་བོ་སེམས་དེ་ཁམས་གང་
གིས་བསྡུས་པ་དེར་དེའི་འཁོར་སེམས་བྱུང་ཡང་ཁམས་དེར་གཏོགས་པ་ཞིག་
དགོས་པའི་དོན་ནོ། །དེ་ལ་སེམས་ནི། ཕུང་པོ་ལྔའི་རབ་བྱེད་ལས། རྣམ་པར་
ཤེས་ པ་ གང་ ཞེ་ ན། །དམིགས་ པ་ རྣམ་ པར་ རིག་ པའོ། །ཞེས་ དང་། མངོན་པ་
མཛོད་ལས། རྣམ་ཤེས་སོ་སོར་རྣམ་རིག་པའོ། །ཞེས་དང་། རྒྱལ་ཚབ་ཐམས་ཅད་
མཁྱེན་པས་ཡུལ་གྱི་ངོ་བོ་ཙམ་རིག་པས་རབ་ཏུ་ཕྱེ་བའི་རིག་པ་སེམས་ཀྱི་མཚན་
ཉིད་དུ་གསུངས་ལ། ཚད་མ་རིགས་རྒྱན་ལས་བཤད་ཚུལ་ནི་གོང་དུ་བརྗོད་ཟིན་
པ་ལྟར་རོ། །རྣམ་པར་ཤེས་པ་ལ་དབྱེ་ན། རྣམ་ཤེས་ཚོགས་དྲུག་སྟེ། མངོན་པ་
ཀུན་ལས་བཏུས་ལས། རྣམ་པར་ཤེས་པ་གང་ཞེ་ན། རྣམ་པར་ཤེས་པའི་ཚོགས་
དྲུག་ སྟེ། མིག་གི་རྣམ་པར་ཤེས་པ་དང་། རྣ་བ་དང༌། སྣ་དང༌། ལྕེ་དང་། ལུས་
དང༌། ཡིད་ཀྱི་རྣམ་པར་ཤེས་པའོ། །མིག་གི་རྣམ་པར་ཤེས་པ་གང་ཞེ་ན། མིག་ལ་
བརྟེན་ཅིང་གཟུགས་ལ་དམིགས་ནས་སོ་སོར་རྣམ་པར་རིག་པའོ། །རྣ་བའི་རྣམ་
པར་ཤེས་པ་གང་ཞེ་ན། རྣ་བ་ལ་བརྟེན་ཅིང་སྒྲ་ལ་དམིགས་ནས་སོ་སོར་རྣམ་པར་
རིག་པའོ། །སྣའི་རྣམ་པར་ཤེས་པ་གང་ཞེ་ན། སྣ་ལ་བརྟེན་ཅིང་དྲི་ལ་དམིགས་
ནས་སོ་སོར་རྣམ་པར་རིག་པའོ། །ལྕེའི་རྣམ་པར་ཤེས་པ་གང་ཞེ་ན། ལྕེ་ལ་བརྟེན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅིང་རོ་ལ་དམིགས་ནས་སོ་སོར་རྣམ་པར་རིག་པའོ། །ལུས་ཀྱི་རྣམ་པར་ཤེས་པ་
གང་ཞེ་ན། །ལུས་ལ་བརྟེན་ཅིང་རེག་བྱ་ལ་དམིགས་ནས་སོ་སོར་རྣམ་པར་རིག་
པའོ། །ཡིད་ཀྱི་རྣམ་པར་ཤེས་པ་གང་ཞེ་ན། ཡིད་ལ་བརྟེན་ཅིང་ཆོས་ལ་དམིགས་
ནས་སོ་སོར་རྣམ་པར་རིག་པའོ། །ཞེས་གསུངས་པ་ལྟར་རོ། །འཇུག་ཤེས་དྲུག་གི་
རྐྱེན་གསུམ་འཇོག་ཚུལ་ལ་གྲུབ་མཐའ་གོང་འོག་གི་ཁྱད་པར་དབྱེ་དགོས་པ་མང་
དུ་སྣང་ནའང་འདིར་མ་སྤྲོས་སོ། །ཐོགས་མེད་སྐུ་མཆེད་ཀྱི་གཞུང་རྣམས་ནས་
ཀུན་གཞིའི་རྣམ་པར་ཤེས་པ་དང་ཉོན་ཡིད་ཅེས་བྱ་བ་བཤད་ཀྱང་། འདིར་ནི་བྱང་
ཆུབ་ལམ་གྱི་རིམ་པའི་དམིགས་རྣམ་སྐྱོང་བ་ན་སྐྱེས་བུ་འབྲིང་གི་སྐབས་ཀུན་
འབྱུང་འཁོར་བའི་ཉེས་དམིགས་སེམས་པའི་ཚེ། འཁོར་བར་འཆིང་བྱེད་ལས་དང་
ཉོན་མོངས་ཀྱི་ཚུལ་ཤེས་པ་ལ་ཉེ་བར་མཁོ་བའི་ཡན་ལག་ཏུ་སེམས་དང་སེམས་
བྱུང་རྣམས་ཀྱི་ངོས་འཛིན་ཐུན་མོང་བ་ཙམ་ཞིག་བྲི་བར་འདོད་པ་ཡིན་གྱི། ཀུན་
གཞི་ཡོད་མེད་ལ་སོགས་པའི་ཚུལ་ནི་གྲུབ་མཐའ་གོང་འོག་གི་ཐུན་མོང་མ་ཡིན་
པའི་དཀའ་གནས་ཤིན་ཏུ་ཆེ་བ་ཞིག་སྟེ། དེ་ཡང་ཐོགས་མེད་སྐུ་མཆེད་གཉིས་
ཀྱིས་མདོ་སྡེ་དགོངས་པ་ངེས་འགྲེལ་གྱི་རྗེས་སུ་འབྲངས་ཏེ་གསུང་རབ་ཀྱི་དྲང་
ངེས་ཕྱེ་བའི་ཚེ་ཀུན་གཞིའི་རྣམ་པར་ཤེས་པ་འཇོག་ཅིང་ཆོས་ཐམས་ཅད་སེམས་
ཙམ་གྱི་བདག་ཉིད་དུ་བཤད་ལ། མགོན་པོ་ཀླུ་སྒྲུབ་ཡབ་སྲས་ཀྱིས་ཏིང་ངེ་འཛིན་
རྒྱལ་པོའི་མདོ་དང་བློ་གྲོས་མི་ཟད་པའི་མདོའི་རྗེས་སུ་འབྲངས་ཏེ་གསུང་རབ་ཀྱི་
དྲང་ངེས་ཕྱེ་བའི་ཚེ་ཀུན་གཞིའི་རྣམ་པར་ཤེས་པ་མི་བཞེད་ཅིང་ཀུན་གཞི་སྟོན་
པའི་མདོ་རྣམས་དྲང་དོན་དགོངས་པ་ཅན་དུ་བཀྲལ་ནས་ཆོས་ཐམས་ཅད་རྟོག་
པས་བཏགས་ཙམ་དུ་གཏན་ལ་ཕབ་བོ། །དེ་ལྟར་རྒྱ་གར་འཕགས་པའི་ཡུལ་ན་
-
8-



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
ཐེག་པ་ཆེན་པོའི་ཚུལ་ལ་ཤིང་རྟ་ཆེན་པོའི་ལུགས་གཉིས་ཞེས་གྲགས་ཤིང་། དེ་
ཡང་བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་སོགས་ལ་ཁྱད་པར་ཡོད་པ་མ་
ཡིན་ཞིང་ལྟ་བའི་སྒོ་ནས་ཁྱད་པར་བྱུང་བ་ཡིན་ལ། ཁྱད་པར་དེ་ལྟར་ཡོང་བ་ཡང་
ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ལ་རང་ངོས་ནས་ལྟ་བ་ལ་མཐོ་
དམའ་ཡོད་པ་མ་ཡིན་ཡང་། རྒྱལ་བ་རང་ཉིད་ཀྱིས་མདོ་སྡེ་དུ་མ་ནས་ལུང་བསྟན་
པ་ལྟར་གདུལ་བྱའི་བསམ་པའི་དབང་གིས་རྒྱལ་བའི་དགོངས་པ་འགྲེལ་ཚུལ་
གཉིས་སུ་བྱུང་བ་ཡིན་ནོ། །དེས་ན་ཐོགས་མེད་སྐུ་མཆེད་ཀྱི་གཞུང་ནས་འབྱུང་བ་
ལྟར་གྱི་ཀུན་གཞི་འཇོག་ཚུལ་དང་། དེའི་གནད་ཀྱིས་ཆོས་ཐམས་ཅད་སེམས་ཙམ་
གྱི་བདག་ཉིད་དུ་འགྲུབ་པ་སོགས་ལུགས་འདིའི་ཐུན་མོང་མ་ཡིན་པའི་གནད་
རྣམས་ཞིབ་ཏུ་ཤེས་པར་འདོད་ན་ཐོགས་མེད་སྐུ་མཆེད་ཀྱི་གཞུང་རྣམས་དང༌། རྗེ་
ཐམས་ཅད་མཁྱེན་པའི་ལེགས་བཤད་རྣམས་ཞིབ་ཏུ་བལྟས་ནས་ཤེས་པར་བྱ་
ཞིང་། མགོན་པོ་ཀླུ་སྒྲུབ་ཀྱི་དགོངས་པ་ཐུན་མོང་མ་ཡིན་པའི་གནད་རྣམས་ཤེས་
པར་འདོད་ན་རྗེ་ཐམས་ཅད་མཁྱེན་པས་མཛད་པའི་རྩ་འཇུག་གི་རྣམ་བཤད་ཆེན་
མོ་གཉིས་དང༌། ལྷག་མཐོང་ཆེ་ཆུང་སོགས་འཇིག་རྟེན་གསུམ་ན་རྙེད་པར་དཀའ་
བའི་ལེགས་བཤད་རྣམས་ལ་ཞིབ་ཏུ་བལྟས་ནས་ཤེས་པར་བྱའོ། །
གཉིས་པ་སེམས་བྱུང་བཤད་པ་ལ། སེམས་བྱུང་གི་ངོ་བོ་ནི། ཕུང་པོ་ལྔའི་
རབ་བྱེད་ལས། དེ་ལ་སེམས་ལས་བྱུང་བའི་ཆོས་རྣམས་ ཀྱང་གང་ཞེ་ན། ཆོས་
གང་དག་སེམས་དང་མཚུངས་པར་ལྡན་པ་རྣམས་སོ། །ཞེས་གསུངས་ པ་ལྟར་
རོ། །སེམས་བྱུང་དེ་ལ་དབྱེ་ན། ཚོར་བ་ལ་སོགས་པའི་ཀུན་འགྲོ་ལྔ། འདུན་པ་ལ་
སོགས་ པའི་ཡུལ་ངེས་ལྔ། དད་ པ་ལ་སོགས་པའི་དགེ་བ་བཅུ་གཅིག །འདོད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཆགས་ལ་སོགས་པའི་རྩ་ཉོན་དྲུག ཁྲོ་བ་ལ་སོགས་པའི་ཉེ་ཉོན་ཉི་ཤུ། འགྱོད་པ་
ལ་སོགས་པའི་གཞན་འགྱུར་བཞི་སྟེ། ལྔ་བཅུ་རྩ་གཅིག་ཡོད་དོ། །དེ་ལྟར་ཡང་
ཕུང་པོ་ལྔའི་རབ་བྱེད་ལས། ལྔ་ནི་ཀུན་ཏུ་འགྲོ་བའོ། །ལྔ་ནི་ཡུལ་སོ་སོར་ངེས་
པའོ། །བཅུ་གཅིག་ནི་དགེ་བའོ། །དྲུག་ནི་ཉོན་མོངས་པའོ། །ལྷག་མ་རྣམས་ནི་ཉེ་
བའི་ཉོན་མོངས་པའོ། །བཞི་ནི་ གཞན་ དུ་ ཡང་ འགྱུར་བའོ། །ཞེས་ གསུངས་ པ་
ལྟར་རོ། །
དང་ པོ་ ཀུན་ འགྲོ་ལྔ་ ནི། ཚོར་བ། འདུ་ཤེས། སེམས་ པ། རེག་ པ། ཡིད་
ལ་བྱེད་པ་རྣམས་སོ། །དང་པོ་ཚོར་བའི་ངོ་བོ་ནི། མངོན་པ་ཀུན་ལས་བཏུས་ལས།
ཚོར་བའི་མཚན་ཉིད་ཅི་ཞེ་ན། མྱོང་བའི་མཚན་ཉིད་དེ། མྱོང་བའི་ངོ་བོ་གང་གིས་
དགེ་བ་དང་མི་དགེ་བའི་ལས་རྣམས་ཀྱིས་འབྲས་བུ་རྣམ་པར་སྨིན་པ་སོ་སོར་མྱོང་
བའོ། །ཞེས་གང་གསུངས་པ་ལྟར་རོ། །འདིར་ཚོར་བའི་མྱོང་བྱ་ལ་རྣམ་པར་སྨིན་
པ་ཞེས་གསུངས་པ་ནི། རང་ཅག་རྣམས་ལ་ཚོར་བ་བདེ་སྡུག་གང་སྐྱེ་བ་ཐམས་
ཅད་ལས་ཀྱི་རྣམ་པར་སྨིན་པའི་འབྲས་བུ་ཁོ་ནར་ཤེས་པའི་ཆེད་དུ་གསུངས་པ་
ཡིན་ནོ། །དེ་ཡང་ལམ་རིམ་ཆེན་མོ་ལས། ལས་ངེས་པའི་ཚུལ་ནི། སོ་སོ་སྐྱེ་བོ་
དང༌། འཕགས་པ་གང་ཡིན་ཡང་ཚོར་བ་སིམ་པའི་རྣམ་པ་ཅན་གྱི་བདེ་བ་ཐ་ན་
སེམས་ཅན་དམྱལ་བར་སྐྱེས་པ་ན་རླུང་བསིལ་བ་ལངས་པ་ལ་བརྟེན་ནས་སྐྱེས་པ་
ཡན་ཆད་ཐམས་ཅད་ནི་སྔོན་དགེ་བའི་ལས་བསགས་པ་ལས་འབྱུང་གི །མི་དགེ་
བའི་ལས་ལས་བདེ་བ་འབྱུང་བ་ནི་གནས་མེད་ལ། ཚོར་བ་གདུང་བའི་རྣམ་པ་
ཅན་གྱི་སྡུག་བསྔལ་ཐ་ན་དགྲ་བཅོམ་པའི་རྒྱུད་ལ་སྐྱེས་པ་ཡན་ཆད་ཐམས་ཅད་ནི་
སྔོན་མི་དགེ་བ་བསགས་པ་ལས་འབྱུང་གི །དགེ་བའི་ལས་ལས་ སྡུག་བསྔལ་
- 10 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
འབྱུང་ བ་ནི་ གནས་ མེད་དེ། རིན་ ཆེན་ འཕྲེང་ བ་ ལས། མི་དགེ་བ་ ལས་ སྡུག་
བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་
ཅད་དང་། །སྐྱེ་བ་ཀུན་ཏུ་བདེ་བ་དག །ཅེས་གསུངས་སོ། །དེའི་ཕྱིར་བདེ་བ་དང་
སྡུག་བསྔལ་རྣམས་ནི་རྒྱུ་མེད་པ་ལས་བྱུང་བ་དང་གཙོ་བོ་དང་དབང་ཕྱུག་ལ་
སོགས་པ་མི་མཐུན་པའི་རྒྱུ་ལས་བྱུང་བ་ཡང་མིན་པར་དགེ་མི་དགེའི་ལས་བདེ་
སྡུག་སྤྱི་དང༌། བདེ་སྡུག་གི་ཁྱད་པར་སྣ་ཚོགས་པ་རྣམས་ཀྱང་ལས་གཉིས་ཀྱི་ཁྱད་
པར་སྣ་ཚོགས་པ་ལས་ཅུང་ཟད་ཀྱང་མ་འཆོལ་བར་སོ་སོར་འབྱུང་བའི་ལས་
འབྲས་ངེས་པ་ཅན་ནམ་མི་བསླུ་བ་ལ་ངེས་པ་རྙེད་པ་ནི་ནང་པ་སངས་རྒྱས་པ་
ཐམས་ཅད་ཀྱི་ཡང་ དག་པའི་ ལྟ་ བ་ ཞེས་ པ་ དཀར་པོའི་ཆོས་ ཀུན་ གྱི་ གཞིར་
བསྔགས་པའོ། །ཞེས་གསུངས་པ་ལྟར་རོ། །ཚོར་བ་དེ་ལ་དབྱེ་ན། ཚོར་བ་བདེ་བ་
དང༌། ཚོར་བ་སྡུག་བསྔལ་དང༌། ཚོར་བ་བཏང་སྙོམས་གསུམ་མོ། །དེ་ཡང་ཕུང་
པོ་ལྔའི་རབ་བྱེད་ལས། ཚོར་བ་གང་ཞེ་ན། མྱོང་བ་རྣམ་པ་གསུམ་སྟེ། བདེ་བ་
དང༌། སྡུག་བསྔལ་བ་དང་། སྡུག་བསྔལ་བ་ཡང་མ་ཡིན་བདེ་བ་ཡང་མ་ཡིན་པ་
སྟེ། བདེ་བ་ནི་གང་འགགས་ན་ཕྲད་པར་འདོད་པའོ། །སྡུག་བསྔལ་བ་ནི་གང་བྱུང་
ན་བྲལ་བར་འདོད་པའོ། །བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པ་ནི་
གང་བྱུང་ན་གཉིས་ཀ་འདོད་པར་མི་འགྱུར་བའོ། །ཞེས་གསུངས་པ་ལྟར་རོ། །
ཚོར་བ་གསུམ་པོ་དེ་ལ་ཡང་ལུས་སེམས་ཀྱི་རྟེན་གྱི་སྒོ་ནས་ཕྱེ་ན་རྣམ་པ་དྲུག་སྟེ།
ལུས་ཚོར་ གསུམ་ དང༌། སེམས་ཚོར་ གསུམ་མོ། །དང་ པོ་ ལུས་ཚོར་ གསུམ་ནི།
ལུས་ཚོར་བདེ་བ། ལུས་ཚོར་སྡུག་བསྔལ། ལུས་ཚོར་བཏང་སྙོམས་གསུམ་མོ། །
གཉིས་པ་སེམས་ཚོར་གསུམ་ནི། སེམས་ཚོར་བདེ་བ། སེམས་ཚོར་སྡུག་བསྔལ།
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སེམས་ཚོར་བཏང་སྙོམས་གསུམ་མོ། །དེ་ལ་ལུས་ཚོར་དང་སེམས་ཚོར་གྱི་ཁྱད་
པར་ནི། དབང་ཤེས་ལྔའི་འཁོར་དུ་བྱུང་བའི་ཚོར་བ་རྣམས་ལ་ལུས་ཚོར་ཞེས་བྱ་
ལ། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་རྣམས་ལ་སེམས་ཚོར་
ཞེས་བྱའོ། །འོ་ན་མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལ་ལུས་
ཚོར་ ཞེས་ བརྗོད་ པའི་ རྒྱུ་མཚན་གང་ཞེ་ན། བཞི་བརྒྱ་པ་ལས། ལུས་ལ་ ལུས་
དབང་ཇི་བཞིན་དུ། །གཏི་མུག་ཀུན་ལ་གནས་འགྱུར་ཏེ། །ཞེས་གསུངས་པ་ལྟར།
ལུས་ཀྱི་དབང་པོས་ནི་སྤྱི་བོ་ནས་རྐང་མཐིལ་གྱི་བར་ཐམས་ཅད་ཁྱབ་པས་ན་
མིག་ཤེས་སོགས་དབང་ཤེས་གཞན་བཞིའི་འཁོར་དུ་ཚོར་བ་གང་སྐྱེས་ཀྱང་ལུས་
ཚོར་ཞེས་བྱའོ། །ཡང་ཚོར་བ་དྲུག་པོ་དེ་ལ་ཟང་ཟིང་དང་བཅས་པ་དང་ཟང་ཟིང་
མེད་པ་གཉིས་སུ་ཕྱེ་ན་བཅུ་གཉིས་སུ་ཡང་འགྱུར་རོ། །ཟང་ཟིང་དང་བཅས་མ་
བཅས་ ཀྱི་དོན་གང་སྙམ་ན། ཟག་བཅས་ཉེར་ལེན་གྱི་ཕུང་པོ་ལ་སྲེད་པ་དང་
མཚུངས་ལྡན་གྱི་ཚོར་བ་རྣམས་ལ་ཟང་ཟིང་དང་བཅས་པའི་ཚོར་བ་ཞེས་བྱ་བ།
བདག་མེད་མངོན་སུམ་དུ་རྟོགས་པའི་ཡེ་ཤེས་དང་། མཚུངས་ལྡན་གྱི་ཚོར་བ་
རྣམས་ལ་ཟང་ཟིང་མེད་པའི་ཚོར་བ་ཞེས་བྱའོ། །འོ་ན་གོང་དུ་ཟང་ཟིང་མེད་པའི་
ཚོར་བ་སྡུག་བསྔལ་ཞེས་བཤད་ན་བདག་མེད་མངོན་སུམ་དུ་རྟོགས་པའི་ཡེ་ཤེས་
མངའ་བ་རྣམས་ལ་ཚོར་བ་སྡུག་བསྔལ་ཇི་ལྟར་ཡོད་སྙམ་ན། དེ་ནི་མང་དུ་ཡོད་དེ།
བདག་འཛིན་སྤངས་པའི་དགྲ་བཅོམ་པ་རྣམས་ལ་ཡང་སྔོན་གྱི་ལས་ཀྱི་རྣམ་པར་
སྨིན་པས་དབུ་སྙུང་བ་སོགས་ཚོར་བ་སྡུག་བསྔལ་མྱོང་བ་ཡོད་པར་འདུལ་བ་ལུང་
ལས་གསུངས་པ་ལྟར་རོ། །ཡང་ཚོར་བ་ལ་རྟེན་གྱི་སྒོ་ནས་དབྱེ་ན་དྲུག་སྟེ། མིག་
གི་འདུས་ཏེ་རེག་པ་ལས་བྱུང་བའི་ཚོར་བ། རྣ་བའི་འདུས་ཏེ་རེག་པ་ལས་བྱུང་
- 12 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
བའི་ཚོར་བ། སྣའི་འདུས་ཏེ་རེག་པ་ལས་བྱུང་བའི་ཚོར་བ། ལྕེའི་འདུས་ཏེ་རེག་པ་
ལས་བྱུང་བའི་ཚོར་བ། ལུས་ཀྱི་འདུས་ཏེ་རེག་པ་ལས་བྱུང་བའི་ཚོར་བ། ཡིད་ཀྱི་
འདུས་ཏེ་རེག་པ་ལས་བྱུང་བའི་ཚོར་བ་རྣམས་སོ། །ཡང་དྲུག་པོ་དེ་རེ་རེ་ལ་ཡང་
བདེ་སྡུག་བཏང་སྙོམས་གསུམ་གསུམ་དུ་ཕྱེ་བས་ཚོར་བ་བཅོ་བརྒྱད་དུ་ཡང་ཡོད་
དོ། །དེ་དག་སོ་སོའི་ངོས་འཛིན་ཞིབ་ཏུ་བྲིས་ན་ཡི་གེ་ཧ་ཅང་མངས་སུ་དོགས་པས་
བཞག་གོ །ཡང་ཚོར་བ་ལ་སྤང་གཉེན་གྱི་སྒོ་ནས་དབྱེ་ན་ཞེན་པ་རྟེན་པའི་ཚོར་བ་
དང༌། མངོན་པར་འབྱུང་བ་རྟེན་པའི་ཚོར་བ་གཉིས་སུ་ཡོད་དོ། །ཞེན་པ་རྟེན་པའི་
ཚོར་བ་ནི། འདོད་ཡོན་ལ་སྲེད་པ་དང་མཚུངས་ལྡན་གྱི་ཚོར་བ་རྣམས་སོ། །མངོན་
པར་འབྱུང་བ་རྟེན་པའི་ཚོར་བ་ནི། འདོད་ཡོན་ལ་ཆགས་པ་ལོག་ནས་བསམ་
གཏན་དང་པོའི་དངོས་གཞིས་བསྡུས་པའི་ཡིད་ཤེས་དང་མཚུངས་ལྡན་གྱི་ཚོར་བ་
ལྟ་བུའོ། །འདི་ལྟར་ཚོར་བ་ལ་གཉིས་སུ་ཕྱེ་བ་འདི་ནི་ཚོར་བའི་སྟོབས་ཀྱིས་སྲེད་
པ་འདྲེན་པར་བྱེད་ཚུལ་དང་བསམ་གཏན་གྱི་དངོས་གཞི་ལ་བརྟེན་ནས་ཚོར་བ་ལ་
ཆགས་པ་དང་བྲལ་བར་བྱེད་ཚུལ་ཤེས་པའི་ཕྱིར་དུ་གསུངས་པ་ཡིན་པས། ཚུལ་
འདི་དག་ཞིབ་ཏུ་ཤེས་པར་འདོད་ན་མངོན་པ་གོང་འོག་ཞིབ་ཏུ་བལྟས་ནས་ཤེས་
པར་ བྱ་ཞིང་། ཚོར་བ་བདེ་ སྡུག་བཏང་སྙོམས་གསུམ་དུག་གསུམ་གྱི་རྒྱུར་མི་
གཏོང་བའི་ཚུལ་ལ་སོགས་པ་བྱང་ཆུབ་ལམ་གྱི་རིམ་པ་ལས་ཤེས་པར་བྱའོ། ། །
གཉིས་པ་འདུ་ཤེས་ཀྱི་ངོ་བོ་ནི། མངོན་པ་ཀུན་ལས་བཏུས་ལས། འདུ་
ཤེས་ཀྱི་མཚན་ཉིད་ཅི་ཞེ་ན། འདུས་ཏེ་ཤེས་པར་བྱེད་པའི་མཚན་ཉིད་དེ། མཚན་
མར་འཛིན་པ་དང་། བཀྲ་བར་འཛིན་པའི་ངོ་བོར་གང་གིས་ཇི་ལྟར་མཐོང་བ་
དང་། ཐོས་པ་དང་། བྱེ་བྲག་ཕྱེད་པ་དང་། རྣམ་པར་ཤེས་པའི་དོན་རྣམས་ལ་ཐ་
13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྙད་འདོགས་པའོ། །ཞེས་གསུངས་པ་ལྟར། ཡུལ་དབང་རྣམ་ཤེས་གསུམ་འདུས་
ཏེ་ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པའི་རིག་པའོ། །ཕུང་པོ་ལྔའི་
རབ་བྱེད་ལས་ཀྱང་། འདུ་ཤེས་གང་ཞེ་ན། ཡུལ་ལ་མཚན་མར་འཛིན་པའོ། །
ཞེས་ གསུངས་སོ། །འདུ་ཤེས་དེ་ལ་དབྱེ་ན། མཚན་མར་འཛིན་པ་དང་། བཀྲ་
བར་འཛིན་པ་གཉིས། མཚན་མར་འཛིན་པ་ནི་རྟོག་མེད་ཀྱི་ཤེས་པ་ལ་སྣང་བའི་
ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པའོ། །བཀྲ་བར་འཛིན་པ་ནི་རྣམ་
རྟོག་ལ་སྣང་བའི་ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པའོ། །འདུ་ཤེས་
དེ་གཉིས་གང་ལ་འཇུག་པའི་གཞི་ནི། མཐོང་བ། ཐོས་པ། བྱེ་བྲག་ཕྱེད་པ། རྣམ་
པར་ཤེས་པ་རྣམས་ཡིན་ལ། དེ་དག་གི་དོན་ནི། མཐོང་བ་ནི་མངོན་སུམ་གྱིས་
མཐོང་བའི་དོན་ལ་ཐ་སྙད་འདོགས་པ་དང་། ཐོས་པ་ནི་ཡིད་ཆེས་ཀྱི་ཚིག་ཐོས་པ་
ལ་བརྟེན་ནས་ཐ་སྙད་འདོགས་པ་དང་། བྱེ་བྲག་ཕྱེད་པ་ནི་རྟགས་ལ་བརྟེན་ནས་
ངེས་པའི་དོན་ལ་ཐ་སྙད་འདོགས་པ་དང༌། རྣམ་པར་ཤེས་པ་ནི་མངོན་གསུམ་དུ་
ངེས་པའི་དོན་ལ་འདུ་ཤེས་ཀྱིས་ཐ་སྙད་འདོགས་པའོ། །མངོན་པ་མཛོད་ལས་ནི་
དོན་ལ་མཚན་མར་འཛིན་པ་དང་ཐ་སྙད་ལ་མཚན་མར་འཛིན་པ་གཉིས་སུ་བཤད་
ལ། དོན་ལ་མཚན་མར་འཛིན་པ་ནི། སྔོན་པོ་དང་སེར་པོ་སོགས་དོན་གྱི་སྤུ་རིས་
སོ་སོར་ཕྱེ་ནས་འཛིན་པའོ། །ཐ་སྙད་ལ་མཚན་མར་འཛིན་པ་ནི། འདི་ནི་སྐྱེས་
པའོ་འདི་ནི་བུད་མེད་དོ་སྙམ་དུ་ཐ་སྙད་ཀྱི་སྤུ་རིས་སོ་སོར་ཕྱེ་ནས་འཛིན་པའོ། །
ཡང་འདུ་ཤེས་ལ་རྟེན་གྱི་སྒོ་ནས་ཕྱེ་ན་དྲུག་སྟེ། མིག་གི་འདུས་ཏེ་རེག་པ་ལས་
བྱུང་ བའི་ འདུ་ཤེས། རྣ་བའི་ འདུས་ ཏེ་ རེག་ པ་ ལས་བྱུང་ བའི་ འདུ་ཤེས། སྣའི་
འདུས་ཏེ་རེག་པ་ལས་བྱུང་བའི་འདུ་ཤེས། ལྕེའི་འདུས་ཏེ་རེག་པ་ལས་བྱུང་བའི་
- 14 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
འདུ་ཤེས། ལུས་ཀྱི་འདུས་ཏེ་རེག་པ་ལས་བྱུང་བའི་འདུ་ཤེས། ཡིད་ཀྱི་འདུས་ཏེ་
རེག་པ་ལས་བྱུང་བའི་འདུ་ཤེས་རྣམས་སོ། །ཡང་དམིགས་པའི་སྒོ་ནས་ཕྱེ་ན་དྲུག་
སྟེ། མཚན་མ་དང་བཅས་པའི་འདུ་ཤེས་དང་། མཚན་མ་མེད་པའི་འདུ་ཤེས་དང་།
ཆུང་ངུའི་འདུ་ཤེས་དང་། རྒྱ་ཆེན་པོར་གྱུར་པའི་འདུ་ཤེས་དང་། ཚད་མེད་པའི་
འདུ་ཤེས་དང་། ཅི་ཡང་མེད་དོ་སྙམ་པའི་འདུ་ཤེས་རྣམས་སུ་ཡོད་དོ། །དང་པོ་
མཚན་མ་དང་བཅས་པའི་འདུ་ཤེས་ལ་ཡང་གསུམ་ཡོད་དེ། མིང་དོན་གྱི་འབྲེལ་
པ་ལ་མཁས་པའི་འདུ་ཤེས། འདུས་བྱས་མི་རྟག་པ་སོགས་ལ་དམིགས་པའི་འདུ་
ཤེས། དམིགས་རྣམ་གསལ་བའི་འདུ་ཤེས་གསུམ་མོ། །གཉིས་པ་མཚན་མ་མེད་
པའི་འདུ་ཤེས་ལ་ཡང་གསུམ་སྟེ། སྔ་མ་མཚན་མ་དང་བཅས་པ་གསུམ་པོ་དེ་ལས་
ལོག་པ་རྣམ་པ་གསུམ་མོ། །གསུམ་པ་ཆུང་ངུའི་འདུ་ཤེས་ནི། བསམ་གཏན་གྱི་
དངོས་གཞི་མ་ཐོབ་པའི་འདོད་པའི་སོ་སྐྱེ་ཐ་མལ་པའི་རྒྱུད་ཀྱི་འདུ་ཤེས་རྣམས་
དང་འདོད་ཡོན་ལ་དམིགས་པའི་འདུ་ཤེས་རྣམས་སོ། །བཞི་པ་རྒྱ་ཆེན་པོར་གྱུར་
པའི་ འདུ་ཤེས་ནི། གཟུགས་ ཁམས་ལ་དམིགས་པའི་ འདུ་ཤེས་དང་གཟུགས་
ཁམས་པའི་རྒྱུད་ཀྱི་འདུ་ཤེས་རྣམས་སོ། །ལྔ་པ་ཚད་མེད་པའི་འདུ་ཤེས་ནི། ནམ་
མཁའ་མཐའ་ཡས་སྐྱེ་མཆེད་དང་རྣམ་ཤེས་མཐའ་ཡས་སྐྱེ་མཆེད་ལ་དམིགས་པའི་
འདུ་ཤེས་རྣམས་སོ། །དྲུག་པ་ཅི་ཡང་མེད་པའི་འདུ་ཤེས་ནི། ཅི་ཡང་མེད་པའི་སྐྱེ་
མཆེད་ལ་དམིགས་པའི་འདུ་ཤེས་རྣམས་སོ། ། །
གསུམ་པ་སེམས་པའི་ངོ་བོ་ནི། མངོན་པ་ཀུན་ལས་བཏུས་ལས། སེམས་
པ་གང་ཞེ་ན། སེམས་མངོན་པར་འདུ་བྱེད་པ་ཡིད་ཀྱི་ལས་ཏེ། དགེ་བ་དང་། མི་
དགེ་བ་དང་། ལུང་དུ་མ་བསྟན་པ་རྣམས་ལ་སེམས་འཇུག་པར་བྱེད་པའི་ལས་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅན་ནོ། །ཞེས་གསུངས་པ་ལྟར། རང་དང་མཚུངས་ལྡན་གྱི་སེམས་ཡུལ་ལ་གཡོ་
ཞིང་སྐུལ་བར་བྱེད་པའི་སེམས་བྱུང་ཞིག་ལ་སེམས་པ་ཞེས་བརྗོད་དོ། །སེམས་
བྱུང་ཐམས་ཅད་ཀྱི་ནང་ནས་འདི་གཙོ་ཆེ་བར་གསུངས་ཏེ། སེམས་སེམས་བྱུང་
གང་ཡང་ཡུལ་ལ་འཇུག་པར་བྱེད་པ་སེམས་བྱུང་འདིའི་མཐུ་ཡིན་པར་གསུངས་
སོ། །དཔེར་ ན་ རྡོ་ ཁབ་ ལེན་ གྱིས་ ལྕགས་ རང་ དབང་ མེད་ པར་ གཡོ་ བ་ ལྟར།།
སེམས་བྱུང་སེམས་པ་འདིས་སེམས་རང་དབང་མེད་པར་ཡུལ་ལ་འཇུག་པར་བྱེད་
དོ། །སེམས་པ་དེ་ལ་རྟེན་གྱི་སྒོ་ནས་ཕྱེ་ན་དྲུག་སྟེ། མིག་གི་འདུས་ཏེ་རེག་པ་ལས་
བྱུང་བའི་སེམས་པ། རྣ་བའི་འདུས་ཏེ་རེག་ པ་ ལས་ བྱུང་བའི་སེམས་ པ། སྣའི་
འདུས་ཏེ་རེག་པ་ལས་བྱུང་བའི་སེམས་པ། ལྕེའི་འདུས་ཏེ་རེག་པ་ལས་བྱུང་བའི་
སེམས་པ། ལུས་ཀྱི་འདུས་ཏེ་རེག་པ་ལས་བྱུང་བའི་སེམས་པ། ཡིད་ཀྱི་འདུས་ཏེ་
རེག་པ་ལས་བྱུང་བའི་སེམས་པ་རྣམས་སོ། །སེམས་པ་འདི་ཡིད་ཀྱི་ལས་ཡིན་ལ།
སྤྱིར་ལས་ལ་སེམས་པའི་ལས་དང་བསམ་པའི་ལས་གཉིས་སུ་ཡོད་དེ། མངོན་པ་
མཛོད་ལས། ལས་ནི་སེམས་པ་དང་དེས་བྱས། སེམས་པ་ཡིད་ཀྱི་ལས་ཡིན་ནོ། །
དེས་བསྐྱེད་ལུས་དང་ངག་གི་ལས། །ཞེས་གསུངས་པ་ལྟར་རོ། །བསམ་པའི་ལས་
ལ་ལུས་ངག་གི་ལས་གཉིས་སུ་ཡོད་ཅིང་། དེ་ཡང་སྤྱིར་མཐའ་ཡས་ཀྱང་གཙོ་ཆེ་
བ་རྣམས་བསྡུས་པ་ནི་ལུས་ངག་གི་ལས་བདུན་དང་། ཀུན་སློང་དང་བཅས་པའི་
དབང་དུ་བྱས་ནས་ལས་ཀྱི་ལམ་བཅུར་གསུངས་སོ། །དེ་ལྟར་ཡང་མཛོད་ལས།
དེ་ལས་ཆེ་ལོང་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་
ནི་བཅུར་གསུངས་སོ། །ཞེས་གསུངས་པ་ལྟར་རོ། །ཡང་ལས་ལ་དབྱེ་ན། དགེ་བ་
དང༌། མི་ དགེ་བ་དང་། ལུང་མ་བསྟན་གྱི་ ལས་ གསུམ་མོ། །ཡང་ ལས་རྣམ་པ་
6 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
གསུམ་སྟེ། བསོད་ནམས་ཀྱི་ལས་དང་། བསོད་ནམས་མིན་པའི་ལས་དང༌། མི་
གཡོ་བའི་ལས་སོ། །ལས་འདི་དག་གི་ངོས་འཛིན་དང་། འབྲས་བུ་ཇི་ལྟར་འགྲུབ་
པའི་ཚུལ་དང་། འཕེན་བྱེད་དང་རྫོགས་བྱེད་ཀྱི་ཁྱད་པར་དང་། མྱོང་བར་ངེས་པ་
དང་མ་ངེས་པའི་ཁྱད་པར་དང་། མྱོང་བར་ངེས་པ་ལ་ཡང་མཐོང་ཆོས་མྱོང་འགྱུར་
དང༌། སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་གྱི་ཁྱད་པར་
སོགས་ཞིབ་ཏུ་ཤེས་པ་ཤིན་ཏུ་གལ་ཆེ་ཡང་འདིར་ཡི་གེ་ཧ་ཅང་མང་བས་འཇིགས་
ནས་མ་སྤྲོས་ཤིང་། བློ་གྲོས་ཀྱི་རྩལ་དང་ལྡན་པ་རྣམས་ཀྱིས་མཁས་མཆོག་དབྱིག་
གཉེན་གྱིས་མཛད་པའི་མངོན་པ་མཛོད་རྩ་འགྲེལ་དང་བཅས་པ་རྣམས་དང་། རྗེ་
ཐམས་ཅད་མཁྱེན་པའི་ལེགས་བཤད་དྲི་མ་མེད་པ་རྣམས་ཞིབ་ཏུ་བལྟས་ནས་
ཤེས་པར་བྱའོ། ། །
བཞི་པ་རེག་པའི་ངོ་བོ་ནི། མངོན་པ་ཀུན་ལས་བཏུས་ལས། རེག་པ་གང་
ཞེ་ན། གསུམ་འདུས་ནས་དབང་པོའི་འགྱུར་བ་ཡོངས་སུ་གཅོད་པ་སྟེ། ཚོར་བའི་
རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཡུལ་དབང་རྣམ་ཤེས་གསུམ་
འདུས་ནས་ཚོར་བ་བདེ་བ་སོགས་གང་མྱོང་འགྱུར་དང་རྗེས་སུ་མཐུན་པའི་ཡུལ་
ཡོངས་སུ་གཅོད་པའི་རིག་པ་ཞིག་གོ །འདིར་དབང་པོའི་འགྱུར་བ་ཞེས་གསུངས་
པ་ནི། དཔེར་ན་མིག་གི་དབང་པོ་གཟུགས་ཡིད་དུ་འོང་བ་དང་ཕྲད་པས་ཚོར་བ་
བདེ་བ་ལ་ཆགས་པའི་རྒྱུར་འགྱུར་བ་ལྟར། རེག་པས་གཟུགས་ཡིད་དུ་འོང་བ་
ཡོངས་སུ་བཅད་པས་ཚོར་བ་བདེ་བའི་རྒྱུར་འགྱུར་པས་ན་དེ་ལྟར་དུ་གསུངས་
སོ། །འདི་ལ་ཡང་རྟེན་གྱི་སྒོ་ནས་ཕྱེ་ན་དྲུག་སྟེ། མིག་གི་འདུས་ཏེ་རེག་པ་དང་།
རྣ་བའི་འདུས་ཏེ་རེག་པ་དང་། སྣའི་འདུས་ཏེ་རེག་པ་དང་། ལྕེའི་འདུས་ཏེ་རེག་པ་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང་། ལུས་ཀྱི་འདུས་ཏེ་རེག་པ་དང་། ཡིད་ཀྱི་འདུས་ཏེ་རེག་པ་རྣམས་སོ། །
ལྔ་པ་ཡིད་ལ་བྱེད་པ་ནི། མངོན་པ་ཀུན་ལས་བཏུས་ལས། ཡིད་ལ་བྱེད་
པ་གང་ཞེ་ན། སེམས་ཀྱི་འཇུག་པ་སྟེ། དམིགས་པ་ལ་སེམས་འཛིན་པའི་ལས་
ཅན་ནོ། །ཞེས་གསུངས་པ་ལྟར། རང་དང་མཚུངས་ལྡན་གྱི་སེམས་དམིགས་པ་བྱེ་
བྲག་པ་ལ་གཏོད་པའི་རིག་པ་ཞིག་གོ །སེམས་པ་དང་ཡིད་ལ་བྱེད་པ་གཉིས་ཀྱི་
ཁྱད་པར་ནི། སེམས་པས་ནི་སེམས་སྤྱིར་ཡུལ་ལ་གཡོ་བར་བྱེད་པ་ཡིན་ལ། ཡིད་
ལ་བྱེད་པས་ནི་ཡུལ་བྱེ་བྲག་པ་ལ་སེམས་ཕྱོགས་པར་བྱེད་པའོ། །དེ་ལྟར་ཚོར་བ་
ལ་སོགས་པའི་སེམས་བྱུང་ལྔ་པོ་དེ་ལ་ཀུན་འགྲོ་ཞེས་བརྗོད་པའི་རྒྱུ་མཚན་ནི།
སེམས་ཀུན་ལ་རྗེས་སུ་འགྲོ་བའི་སེམས་བྱུང་ཡིན་པས་ན་དེ་ལྟར་དུ་བརྗོད་དོ། །
དེ་ཡང་ཀུན་འགྲོ་ལྔ་པོ་གང་རུང་ཞིག་མ་ཚང་ན་ཡུལ་གྱི་ལོངས་སྤྱོད་མི་རྫོགས་ཏེ།
ཚོར་བ་མེད་ན་མྱོང་བ་མེད་པར་འགྱུར་ལ། འདུ་ཤེས་མེད་ན་ཡུལ་གྱི་ཐུན་མོང་མ་
ཡིན་པའི་མཚན་མ་འཛིན་པ་མེད་ལ། སེམས་པ་མེད་ན་ཡུལ་ལ་ཕྱོགས་པ་མེད་
ཅིང་། ཡིད་ལ་བྱེད་པ་མེད་ན་དམིགས་པ་བྱེ་བྲག་པ་ལ་ཡིད་གཏོད་པ་མེད་པར་
འགྱུར་ལ། རེག་པ་མེད་ན་ནི་རྟེན་མེད་པར་ འགྱུར་བས་ ཡུལ་ གྱི་ལོངས་སྤྱོད་
རྫོགས་པ་ལ་ཀུན་འགྲོ་ལྔ་ག་ཚང་དགོས་པར་གསུངས་སོ། །
གཉིས་ པ་ཡུལ་ངེས་ལྔ་ནི། འདུན་པ། མོས་ པ། དྲན་པ། ཏིང་ངེ་འཛིན། །
ཤེས་རབ་རྣམས་སོ། །དང་པོ་འདུན་པའི་ངོ་བོ་ནི། མངོན་པ་ཀུན་ལས་བཏུས་
ལས། འདུན་ པ་ གང་ཞེ་ན། འདོད་ པའི་དངོས་པོ་ལ་དེ་དང་དེ་ལྡན་པར་བྱེད་
འདོད་ པ་ཉིད་དེ། བརྩོན་འགྲུས་རྩོམ་པའི་རྟེན་བྱེད་ པའི་ ལས་ཅན་ནོ། །ཞེས་
གསུངས་པ་ལྟར། བསམས་པའི་དངོས་པོ་ལ་དམིགས་ནས་དོན་དུ་གཉེར་བའི་
- 18 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
རིག་པའོ། །འདུན་པས་བརྩོན་འགྲུས་ཀྱི་རྟེན་བྱེད་ཚུལ་ནི། དབུས་མཐའ་ལས།
གནས་དང་དེ་ལ་གནས་པ་དང༌། རྒྱུ་དང་འབྲས་བུ་ཉིད་དུའོ། །ཞེས་དང་། ལམ་
རིམ་ཆེན་མོ་ལས་ཀྱང་། ཏིང་ངེ་འཛིན་སྒོམ་པ་ལ་མི་སྤྲོ་ཞིང་དེའི་མི་མཐུན་ཕྱོགས་
ལ་དགའ་བའི་ལེ་ལོ་འགོག་མ་ནུས་ན་དང་པོ་ནས་ཏིང་ངེ་འཛིན་ལ་འཇུག་ཏུ་མི་
སྟེར་ཞིང་། ལན་ཅིག་ཐོབ་ཀྱང་རྒྱུན་འཐུད་མི་ནུས་པས་མྱུར་དུ་ཉམས་པར་འགྱུར་
རོ། །དེའི་ཕྱིར་ཐོག་མར་ལེ་ལོ་འགོག་པ་གནད་དུ་ཆེའོ། །དེ་ལ་ལུས་དང་སེམས་
དགའ་བདེས་རྒྱས་པའི་ཤིན་ཏུ་སྦྱངས་པ་ཐོབ་ན་ཉིན་མཚན་ཀུན་ཏུ་དགེ་བ་ལ་
སྦྱོར་བ་ལ་སྐྱོ་དུབ་མི་འབྱུང་བས་ལེ་ལོ་བཟློག་གོ །དེ་སྐྱེད་པ་ལ་ཤིན་སྦྱངས་སྐྱེད་
པའི་རྒྱུ་ཏིང་ངེ་འཛིན་ལ་བརྩོན་འགྲུས་རྒྱུན་ལྡན་དུ་རྩོམ་ནུས་པ་དགོས་སོ། །དེ་
སྐྱེད་པ་ལ་ཏིང་ངེ་འཛིན་ལ་དོན་དུ་གཉེར་བའི་འདུན་པ་དྲག་པོ་རྒྱུན་ལྡན་པ་
དགོས་སོ། །དེའི་རྒྱུར་ནི་ཏིང་ངེ་འཛིན་གྱི་ཡོན་ཏན་མཐོང་བས་ཡིད་ཕྲོགས་པའི་
དད་པ་བརྟན་པོ་དགོས་པས་ཐོག་མར་ཏིང་ངེ་འཛིན་གྱི་ཡོན་ཏན་སེམས་པའི་དད་
པ་ཡང་དང་ཡང་དུ་བསྒོམ་པར་བྱའོ། །འདི་དག་གི་གོ་རིམ་ནི་ཉམས་སུ་བླངས་
ནས་བལྟས་ན་ཆེས་ཤིན་ཏུ་གསལ་བར་ངེས་པས་གནད་དམ་པར་གཟུང་། ཞེས་
གསུངས་ཤིང་། དེའི་ཤེས་བྱེད་དུ་གནས་དང་ཞེས་སོགས་དབུས་མཐའི་ལུང་དེ་
འདྲེན་པར་མཛད་ཅིང་། ལུང་དེའི་དོན་ཡང་། གནས་ནི་འདུན་པ་སྟེ་རྩོལ་བའི་
གནས་སོ། །གནས་པ་ནི་རྩོལ་བའམ་བརྩོན་འགྲུས་སོ། །འདུན་པའི་རྒྱུ་ནི་ཡོན་
ཏན་ལ་ཡིད་ཆེས་པའི་དད་པའོ། །རྩོལ་པའི་འབྲས་བུ་ནི་ཤིན་ཏུ་སྦྱངས་པའོ། །
ཞེས་གསུངས་སོ། །ཚུལ་འདི་དག་ལ་ཞིབ་ཏུ་བསམས་ན་ནི་རྗེ་ཐམས་ཅད་མཁྱེན་
པས་ཇི་ལྟར་གསུངས་པ་ལྟར་ཉམས་ལེན་གྱི་གནད་ལ་ཁྱད་ཤིན་ཏུ་ཆེ་བ་ཞིག་སྟེ།
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཤིང་རྟ་ཆེན་པོ་རྣམས་ཀྱིས་ལམ་གྱི་གོ་རིམ་ངེས་པ་ཅན་དུ་གསུངས་པའི་ཚུལ་
རྣམས་ལ་ཚིག་ཙམ་དུ་མ་ལུས་པར་བློ་ཁ་ནང་དུ་ཕྱོགས་ཏེ་ཞིབ་ཏུ་བསམས་ན་
ཚུལ་འདི་དག་ལ་ངེས་པ་རྙེད་པར་འགྱུར་གྱི། ཚིག་ཙམ་ལ་འཆེལ་བ་དང་ཤིང་རྟ་
ཆེན་པོའི་གཞུང་རྣམས་རྒྱབ་ཆོས་དང་རྩོད་པའི་ཡན་ལག་ཙམ་དུ་གོ་ནས་ཉམས་
ལེན་གྱི་ཚེ་འདོར་བར་བྱེད་པ་རྣམས་ལ་ནི་ཚུལ་འདི་དག་ལ་ངེས་པ་རྙེད་པའི་
ཐབས་མེད་ཅིང་། རྒྱལ་བ་དགྱེས་པའི་ལམ་བཟང་རྣམས་རྒྱུད་ལ་སྐྱེ་བ་ལྟ་ཞོག །
གོ་ཡུལ་དུ་འཆར་བ་ཙམ་གྱི་སྐལ་བའང་མེད་དོ། །འདུན་པ་དེ་ལ་དབྱེ་ན་རྣམ་པ་
གསུམ་སྟེ། ཕྲད་པར་འདོད་པའི་འདུན་པ་དང་། མི་འབྲལ་བར་འདོད་པའི་འདུན་
པ་དང་། དོན་དུ་གཉེར་བའི་འདུན་པ་རྣམས་སོ། །དོན་གཉེར་གྱི་འདུན་པ་ལ་ཡང་
འདོད་པ་དོན་དུ་གཉེར་བ་དང་། ལྟ་བ་དོན་དུ་གཉེར་བ་སོགས་མང་དུ་ཡོད་དོ། །
གཉིས་པ་མོས་པའི་ངོ་བོ་ནི། མངོན་པ་ཀུན་ལས་བཏུས་ལས། མོས་པ་
གང་ ཞེ་ན། ངེས་ པའི་དངོས་ པོ་ ལ་ ཇི་ ལྟར་ ངེས་ པ་ བཞིན་དུ་འཛིན་པ་སྟེ། མི་
འཕྲོགས་པ་ཉིད་ཀྱི་ལས་ཅན་ནོ། །ཞེས་གསུངས་པ་ལྟར། རང་གི་ཚད་མས་ངོས་
ཟིན་པའི་ཡུལ་ཅན་ལ་འདི་ཁོ་ན་ལྟར་ཡིན་གྱི །གཞན་དུ་མ་ཡིན་ནོ་སྙམ་དུ་འཛིན་
པའི་རིག་པའོ། །འདིར་བྱེད་ལས་ཀྱི་ཁྱད་པར་ལ་མི་འཕྲོགས་པའི་ལས་ཅན་ཞེས་
གསུངས་པ་ནི། རང་གིས་ངོས་ཟིན་པའི་དོན་ལ་མོས་པ་བརྟན་པོ་རྙེད་པ་ན་ཕ་
རོལ་ཕྱིན་པ་བས་དེ་ལས་གཞན་དུ་སྒྱུར་མི་ནུས་པའི་དོན་ཏེ། དཔེར་ན་སྐྱབས་
འགྲོའི་སྐབས་ནང་པ་དང་ཕྱི་པའི་སྟོན་པའི་ཁྱད་པར་ལ་བསམས་ནས་གང་ནི་
བསླུ་བ་མེད་པའི་སྐྱབས་ ཡིན་ སྙམ་དུ་དཔྱད་པ་ན། སྟོན་ པ་ སངས་རྒྱས་ཉག་
གཅིག་བསླུ་བ་མེད་པའི་སྐྱབས་སུ་ངེས་ཤིང་། དེས་བསྟན་པའི་ཆོས་དང་། ཆོས་
-20 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
དེ་ཚུལ་བཞིན་དུ་སྒྲུབ་པའི་དགེ་འདུན་རྣམས་ཀྱང་བསླུ་བ་མེད་པའི་སྐྱབས་སུ་ཚད་
མས་ངེས་ནས་གཏན་གྱི་སྐྱབས་སུ་མོས་པ་བརྟན་པོ་རྙེད་པ་ན་མུ་སྟེགས་སོགས་
ཀྱིས་ཁ་དྲང་ མི་ཐུབ་པར་ནང་ པ་ སངས་རྒྱས་པའི་ གྲངས་སུ་ཆུད་ཅིང་། དེ་ལ་
བརྟེན་ནས་དཀར་ཆོས་ཐམས་ཅད་འཕེལ་བ་ལྟ་བུའོ། །དེ་ཡང་སྤྱོད་འཇུག་ལས།
དགེ་བའི་ཕྱོགས་ནི་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །དེའི་
ཡང་ རྩ་ བ་ རྟག་ཏུ་ནི། །རྣམ་ སྨིན་ འབྲས་ བུ་ བསྒོམས་ པས་ སོ། །ཞེས་ སོགས་
གསུངས་པ་ལྟར་རོ། །
གསུམ་པ་དྲན་པའི་ངོ་བོ་ནི། མངོན་པ་ཀུན་ལས་བཏུས་ ལས། དྲན་པ་
གང་ཞེ་ན། འདྲིས་པའི་དངོས་པོ་ལ་སེམས་ཀྱི་བརྗེད་པ་མེད་པ་སྟེ། རྣམ་པར་མི་
གཡེང་བའི་ལས་ཅན་ནོ། །ཞེས་གསུངས་པ་ལྟར། ཁྱད་ཆོས་གསུམ་ལྡན་གྱི་རིག་
པ་ཞིག་གོ ། ཁྱད་ཆོས་གསུམ་ནི། ཡུལ་གྱི་ཁྱད་པར་འདྲིས་པའི་དངོས་པོ། རྣམ་
པའི་ཁྱད་པར་ཡུལ་དེ་ལ་དམིགས་ནས་བརྗེད་པ་མེད་པ། བྱེད་ལས་ཀྱི་ཁྱད་པར་
རྣམ་པར་མི་གཡེང་བར་བྱེད་པའོ། །དེ་ཡང་སྔར་མ་འདྲིས་པ་ལ་དྲན་པ་མི་སྐྱེ་བས་
ཡུལ་གྱི་ཁྱད་པར་ལ་འདྲིས་པའི་དངོས་པོ་ཞེས་གསུངས་སོ། །སྔར་འདྲིས་ཀྱང་ད་
ལྟ་བློ་ཡུལ་དུ་མ་ཤར་ན་དྲན་པར་མི་འགྱུར་བས་སེམས་ཀྱི་བརྗེད་པ་མེད་པ་ཞེས་
གསུངས་སོ། །དྲན་པ་ཁྱད་པར་ཅན་ལ་བརྟེན་ནས་སེམས་གནས་གོང་འཕེལ་དུ་
འགྱུར་བས་བྱེད་ལས་ཀྱི་ཁྱད་པར་ལ་མི་གཡེང་བའི་ལས་ཅན་ནོ། །ཞེས་གསུངས་
སོ། །དྲན་པ་ཁྱད་ཆོས་གསུམ་ལྡན་གྱི་ཚུལ་འདི་ནི་མདོ་སྔགས་གཉིས་ཀའི་སྐབས་
སུ་ཤིན་ཏུ་གལ་ཆེ་བ་ཞིག་སྟེ། མགོན་པོ་ཀླུ་སྒྲུབ་ཀྱིས། དབང་ཕྱུག་ལུས་གཏོགས་
དྲན་པ་བདེར་གཤེགས་ཀྱི། །བཀོད་པ་གཅིག་པའི་ལམ་དུ་ཉེ་བར་བསྟན། །དེ་ནི་
-21-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསྒྲིམས་ནས་མངོན་པར་བསྲུང་བགྱི་སྟེ། །དྲན་པ་ཉམས་པས་ཆོས་ཀུན་འཇིག་
པར་ འགྱུར། །ཞེས་ དང་། སྤྱོད་ འཇུག་ ལས། ཐོས་ ལྡན་ དད་ པ་ ཅན་ དང་ ནི། །
བརྩོན་པ་ལྷུར་ལེན་དུ་མ་ཡང་། །ཤེས་བཞིན་མེད་པའི་སྐྱོན་ཆགས་པས། །ལྟུང་
བའི་རྙོག་དང་བཅས་པར་འགྱུར། །ཤེས་བཞིན་མེད་པའི་ཆོམ་རྐུན་དག །དྲན་པ་
ཉམས་པའི་ རྗེས་འབྲང་བས། །བསོད་ནམས་དག་ནི་ཉེར་བསགས་ཀྱང་། །རྐུན་
པོས་ ཕྱོགས་ བཞིན་ ངན་ འགྲོར་ འགྲོ །ཉོན་མོངས་ ཆོམ་རྐུན་ ཚོགས་ འདི་ནི། །
གླགས་སྐབས་འཚོལ་བར་བྱེད་པ་སྟེ། །གླགས་རྙེད་གྱུར་ནས་དགེ་ཕྲོག་ཅིང་། །
བདེ་འགྲོའི་སྲོག་ཀྱང་འཇོམས་པར་བྱེད། །དེ་བས་དྲན་པ་ཡིད་སྒོ་ནས། །གུད་དུ་
ནམ་ཡང་མི་གཏང་ངོ༌། །སོང་ནའང་ངན་སོང་གནོད་པ་དག །དྲན་པར་བྱས་ཏེ་ཉེ་
བར་ བཞག །བླ་མ་དང་ནི་འགྲོགས་ པ་ ལས། །མཁས་ པོས་ རྗེས་ སུ་བསྟན་པ་
དང་། །འཇིགས་ པས་ སྐལ་ ལྡན་ གུས་བྱེད་ལ། །དྲན་པ་བདེ་བླག་ཉིད་དུ་སྐྱེ། །
ཞེས་གསུངས་པ་ལྟར། ས་ལམ་གྱི་ཡོན་ཏན་ཐམས་ཅད་གོང་འཕེལ་དུ་འགྱུར་བ་
དྲན་ ཤེས་ གཉིས་ ལ་ རག་ ལས་ ཤིང་། མདོ་ སྔགས་ ཀྱི་ཏིང་ངེ་ འཛིན་ གང་ སྒྲུབ་
ཐམས་ཅད་དྲན་པ་ཁྱད་པར་ཅན་འདིའི་མཐུ་ལས་སྒྲུབ་དགོས་པས་སྙིང་ནས་
ཉམས་ལེན་བྱེད་པར་འདོད་པ་རྣམས་ལ་ནི་དྲན་པ་བསྟེན་ཚུལ་འདི་ཉིད་ཤིན་ཏུ་
གལ་ཆེའོ། །དེ་ལྟར་ཡང་སྤྱོད་འཇུག་ལས། བདག་གི་རྙེད་དང་བཀུར་སྟི་དང་། །
ལུས་དང་འཚོ་བ་མེད་བླ་ཞིང་། །དགེ་བ་གཞན་ཡང་ ཉམས་བླ་ཡི། །སེམས་ནི་
ནམ་ཡང་ཉམས་མི་བྱ། །སེམས་བསྲུང་འདོད་པ་རྣམས་ལ་ནི། །དྲན་པ་དང་ནི་
ཤེས་བཞིན་དག །སྲོག་ལ་བབ་ཀྱང་སྲུངས་ཤིག་ཅེས། །བདག་ནི་དེ་ལྟར་ཐལ་མོ་
སྦྱོར། །ཞེས་གསུངས་པ་ལྟར་རོ། །
- 22 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བཞི་པ་ཏིང་ངེ་འཛིན་གྱི་ངོ་བོ་ནི། མངོན་པ་ཀུན་ལས་བཏུས་ལས། ཏིང་
ངེ་འཛིན་གང་ཞེ་ན། བཏགས་པའི་དངོས་པོ་ལ་སེམས་རྩེ་གཅིག་པ་ཉིད་དེ། ཤེས་
པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། བཏགས་པའི་དངོས་པོ་
ལ་དམིགས་ནས་རྒྱུན་ལྡན་དུ་འཇོག་པའི་སེམས་རྩེ་གཅིག་པའོ། །ཏིང་ངེ་འཛིན་
གྱི་ཡུལ་ གྱི་ ཁྱད་ པར་ ལ་བཏགས་པའི་དངོས་པོ་ཞེས་ གསུངས་ པ་ནི། ཏིང་ངེ་
འཛིན་སྒོམ་པའི་ཚེ་བློས་བཏགས་པའི་དམིགས་པ་ལ་སེམས་འཛིན་པ་ཡིན་པས་
བཏགས་ པ་ ཞེས་ གསུངས་སོ། །དེ་ཡང་ཏིང་ ངེ་ འཛིན་ གྱི་དམིགས་ པ་ ལ་རྣམ་
གྲངས་མང་དུ་སྣང་ཡང་བསྡུ་ན་བཞིར་གསུངས་ཏེ། སྤྱད་པ་རྣམ་སྦྱོང་གི་དམིགས་
པ། ཉོན་མོངས་ རྣམ་ སྦྱོང་ གི་ དམིགས་ པ། ཁྱབ་ པའི་ དམིགས་ པ། མཁས་ པའི་
དམིགས་ པའོ། །མཁས་ པའི་ དམིགས་ པ་ ལ་ ཡང་། ཕུང་ པོ་ ལ་ དམིགས་ པ།
ཁམས་ལ་དམིགས་པ། སྐྱེ་མཆེད་ལ་དམིགས་པ། རྟེན་འབྲེལ་ལ་དམིགས་པ་
སོགས་མཐའ་ཡས་པར་གསུངས་སོ། །ཚུལ་འདིས་ནི་དེང་སང་རྒྱལ་བའི་གསུང་
རབ་ཀྱི་བརྡ་ཆད་ལས་འགལ་བ་འགའ་ཞིག་མིག་ཤེས་ལ་སྣང་བའི་གཟུགས་ལ་
དམིགས་ནས་ཧར་སྒོམ་བྱེད་པ་རྣམས་ཀྱི་ངང་ཚུལ་གསལ་བར་བསྟན་སྣང་སྟེ།
ཏིང་ངེ་འཛིན་དབང་ཤེས་ལ་སྐྱེ་བ་མ་ཡིན་གྱི། ཡིད་ཤེས་ཁོ་ན་ལ་སྐྱེ་བ་དང་།
དེའི་དམིགས་པ་ཡང་དབང་ཤེས་ལ་སྣང་བའི་གཟུགས་མ་ཡིན་གྱི། བློས་བཏགས་
ཡིད་ཡུལ་ཁོ་ན་ཡིན་ནོ་ཞེས་འཕགས་པ་ཐོགས་མེད་ཀྱིས་གསལ་བར་གསུངས་པ་
འདིའོ། །འོ་ན་ཏིང་ངེ་འཛིན་གྱི་ཡུལ་དེ་ལ་ངེས་པར་ཡུལ་ཡང་དག་པ་ཞིག་དགོས་
སམ་སྙམ་ན། དེ་ནི་མ་ཡིན་ཏེ། ཡུལ་ཡང་དག་པ་དང་ཕྱིན་ཅི་ལོག་གང་ཡིན་ཡང་
ནང་དུ་ཡིད་ལ་བྱེད་པ་ཡང་དང་ཡང་དུ་གོམས་པར་བྱས་ན་ཡུལ་དེ་ལ་གསལ་སྣང་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང་མི་རྟོག་པ་འབྱུང་སྟེ། རྣམ་འགྲེལ་ལས། དེ་ཕྱིར་ཡང་དག་ཡང་དག་མིན། །
གང་གང་ཤིན་ཏུ་གོམས་གྱུར་པ། །གོམས་པ་ཡོངས་སུ་རྫོགས་པ་ན། །དེ་གསལ་
མི་རྟོག་བློ་འབྲས་ཅན། །ཞེས་གང་གསུངས་པ་ལྟར་རོ། །ཏིང་ངེ་འཛིན་གྱི་བྱེད་
ལས་ཀྱི་ཁྱད་པར་ལ་ཤེས་པའི་རྟེན་བྱེད་པའི་ལས་ཅན་ཞེས་གསུངས་པ་ནི། ནང་
དུ་སེམས་མཉམ་པར་བཞག་པའི་ཞི་གནས་ལ་བརྟེན་ནས་སོ་སོར་རྟོག་པའི་ཤེས་
རབ་ཀྱིས་དཔྱད་པ་བྱས་པའི་མཐུས་ཇི་ལྟ་བ་དང་ཇི་སྙེད་པ་ལ་དམིགས་པའི་ལྷག་
མཐོང་འགྲུབ་པའི་དོན་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་
མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་
གནས་ བཙལ་ བྱ་ དེ་ ཡང་ ནི། །འཇིག་ རྟེན་ ཆགས་ པ་ མེད་ ལ་ མངོན་ དགས་
འགྲུབ། །ཅེས་དང་། འདུལ་བ་ལུང་ལས་ཀྱང་ཚུལ་ཁྲིམས་ལ་བརྟེན་ནས་ཏིང་ངེ་
འཛིན་དང་ཏིང་ངེ་འཛིན་ལ་བརྟེན་ནས་ཤེས་རབ་ཀྱི་བསླབ་པ་སྐྱེ་བའི་ཚུལ་ཡང་
དང་ཡང་དུ་གསུངས་པ་ལྟར་རོ། །དེ་ལྟར་ན་གཞུང་ཆེན་མོ་འདི་དག་ནི་སྙིང་ནས་
ཐར་པ་འདོད་པ་རྣམས་ཀྱིས་མན་ངག་གི་མཆོག་ཏུ་གཟུང་བར་བྱའོ། །
ལྔ་པ་ཤེས་རབ་ཀྱི་ངོ་བོ་ནི། མངོན་པ་ཀུན་བཏུས་ལས། ཤེས་རབ་གང་
ཞེ་ན། བརྟག་པ་ཉིད་ཀྱི་དངོས་པོའི་ཆོས་རྣམས་ལ་རབ་ཏུ་རྣམ་པར་འབྱེད་པ་སྟེ།
སོམ་ཉི་བཟློག་པའི་ལས་ཅན་ནོ། །ཞེསགསུངས་པ་ལྟར། བརྟག་ པར་ བྱ་བའི་
དངོས་པོ་རྣམས་ཀྱི་སྐྱོན་དང་ཡོན་ཏན་སོ་སོར་རྣམ་པར་འབྱེད་པའི་རིག་པའོ། །
ཤེས་རབ་ཀྱིས་བརྟག་པར་བྱ་བའི་ཡུལ་ནི། དགེ་བ་དང་། མི་དགེ་བ་དང་། ལུང་
དུ་མ་བསྟན་པ་གསུམ་སྟེ། དེ་དག་གི་སྐྱོན་དང་ཡོན་ཏན་སོ་སོར་རྣམ་པར་འབྱེད་
པར་བྱེད་པའོ། །སྐྱོན་ཡོན་སོ་སོར་འབྱེད་པའི་རིགས་པའི་ཚུལ་བཞི་ཡོད་དེ། བྱ་
- 24-



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བ་བྱེད་ པའི་ རིགས་ པ། ལྟོས་པའི་ རིགས་པ། འཐད་པས་སྒྲུབ་པའི་ རིགས་པ།
ཆོས་ཉིད་ཀྱི་རིགས་པའོ། །རིགས་པ་བཞི་པོ་དེས་དཔྱད་ནས་ངེས་པ་རྙེད་པ་ན་ཐེ་
ཚོམ་ཟློག་པར་འགྱུར་བས། འདིའི་བྱེད་ལས་ཀྱི་ཁྱད་པར་ལ་སོམ་ཉི་བཟློག་པའི་
ལས་ཅན་ ཞེས་ གསུངས་སོ། །དོན་ འདི་ དག་ ལ་ དགོངས་ནས་ རྗེ་ ཐམས་ ཅད་
མཁྱེན་ པས། ཇི་ ལྟར་ ཐོས་པའི་དོན་ལ་ རིགས་ པ་བཞིས། །ཉིན་དང་མཚན་དུ་
ཚུལ་བཞིན་རབ་བརྟགས་ནས། །བསམ་བྱའི་གནས་ལ་བསམ་ལས་བྱུང་བ་ཡི། །
རྣམ་དཔྱོད་ བློ་ ཡིས་ ཐེ་ཚོམ་ཆོད་ པར་ ཤོག །ཅེས་ གསུངས་སོ། །འདུན་ པ་ ལ་
སོགས་པའི་སེམས་བྱུང་ལྔ་པོ་འདི་ལ་ཡུལ་ངེས་ཞེས་བརྗོད་པའི་རྒྱུ་མཚན་ནི།
སེམས་བྱུང་འདི་དག་གིས་ཡུལ་གྱི་ཁྱད་པར་རེ་བཟུང་ནས་འཛིན་པར་བྱེད་པས་ན་
ཡུལ་སོ་སོར་ངེས་པ་ཞེས་བརྗོད་པ་ཡིན་ནོ། །
གསུམ་པ་དགེ་བ་བཅུ་གཅིག་ནི། དད་པ། ངོ་ཚ་ཤེས་པ། ཁྲེལ་ཡོད་པ།
མ་ཆགས་པ། ཞེ་སྡང་མེད་པ། གཏི་མུག་མེད་པ། བརྩོན་འགྲུས། ཤིན་ཏུ་སྦྱངས་
པ། བག་ ཡོད་པ། བཏང་སྙོམས། རྣམ་པར་མི་འཚེ་བ་རྣམས་སོ། །དང་པོ་དད་
པའི་ངོ་བོ་ནི། མངོན་པ་ཀུན་བཏུས་ལས། དད་པ་གང་ཞེ་ན། ཡོད་པ་ཉིད་དང་།
ཡོན་ཏན་ཅན་དང༌། ནུས་པ་རྣམས་ལ་མངོན་པར་ཡིད་ཆེས་པ་དང་། དང་བ་དང་། །
འདོད་ པ་ སྟེ། འདུན་ པའི་རྟེན་བྱེད་པའི་ ལས་ཅན་ནོ། །ཞེས་གསུངས་ པ་ ལྟར།
ཡིད་ཆེས་དང་། དང་བ་དང༌། འདོད་པ་གང་རུང་གི་རྣམ་པ་ཅན་མ་དད་པའི་
དངོས་ཀྱི་གཉེན་པོ་བྱེད་པའི་རིག་པ་ཞིག་གོ །དད་པ་དེ་ལ་དབྱེ་ན་རྣམ་པ་གསུམ་
སྟེ། དང་བའི་དད་པ། ཡིད་ཆེས་ཀྱི་དད་པ། མངོན་འདོད་ཀྱི་དད་པ་རྣམས་སོ། །
དང་པོ་དང་བའི་དད་པ་ནི། དཀོན་མཆོག་གསུམ་སོགས་ཡོན་ཏན་ཅན་གྱི་ཡོན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཏན་མཐོང་བས་སེམས་དང་བའོ། །འདི་ལ་དང་བ་ཞེས་བརྗོད་པ་ནི། དཔེར་ན་ཆུ་
དྭངས་བྱེད་ཀྱི་ནོར་བུ་ཆུ་རྙོག་པ་ཅན་གྱི་ནང་དུ་བཅུག་ན་དེ་མ་ཐག་ཆུའི་རྙོག་པ་
དྭངས་པར་འགྱུར་བ་བཞིན་དུ། དད་པ་འདི་རྒྱུད་ལ་སྐྱེས་ན་སེམས་ཀྱི་རྙོག་པ་
དྭངས་ནས་རྟོགས་པའི་ཡོན་ཏན་ཐམས་ཅད་རྒྱུད་སྐྱེ་རུང་དུ་འགྱུར་བའོ། །གཉིས་
པ་ཡིད་ཆེས་ཀྱི་དད་པ་ནི། རྒྱལ་བས་གསུངས་པའི་རྟེན་འབྲེལ་ལས་དང་འབྲས་
བུའི་ཚུལ་སོགས་ལ་བསམས་ནས་ཡིད་ཆེས་རྙེད་པའོ། ། གསུམ་པ་མངོན་འདོད་
ཀྱི་དད་པ་ནི། བདེན་པ་བཞིའི་ཚུལ་ལ་བསམས་ནས་སྡུག་ཀུན་གཉིས་སྤང་བྱ་
དང་། འགོག་ལམ་གཉིས་ཐོབ་བྱར་ངེས་ཤིང་། ཚུལ་བཞིན་འབད་ན་ཐོབ་ནུས་
པར་ཤེས་ནས་ངེས་པར་ཐོབ་པར་བྱའོ་སྙམ་པའི་དད་པ་ལྟ་བུའོ། །འདིར་དད་པ་
གསུམ་གྱི་མཚན་གཞི་ཙམ་རེ་ངོས་ཟིན་པ་ཡིན་གྱི་མཐའ་དག་འདིར་ཟད་པ་ནི་མ་
ཡིན་ནོ། །ད་ལྟ་འཇིག་རྟེན་ན་དགའ་བ་དང་དད་པ་གཉིས་གཅིག་ལྟ་བུར་སྨྲ་སྟེ།
ཆང་ལ་དགའ་བ་ལ་ཆང་ལ་དད་པ་ཞེས་བརྗོད་མོད། དགའ་བ་དང་དད་པ་གཉིས་
གཅིག་པ་མ་ཡིན་ཏེ། དད་པ་ནི་སེམས་བྱུང་དགེ་བའི་ངོ་བོ་ཡིན་ལ། དགའ་བ་ལ་
ནི་དགེ་བ་དང་མི་དགེ་བའི་ཆ་གཉིས་ཀ་ཡོད་དོ། །དེ་ཡང་ཞིབ་ཏུ་བཤད་ན་མུ་
བཞི་ཡོད་དེ། དགའ་བ་ཡིན་ལ་དད་པ་མ་ཡིན་པ་དང་། དད་པ་ཡིན་ལ་དགའ་བ་
མ་ཡིན་པ་དང་། གཉིས་ཀ་ཡིན་པ་དང་། གཉིས་ཀ་མ་ཡིན་པ་རྣམས་སོ། །དང་པོ་
དགའ་བ་ཡིན་ལ་དད་པ་མ་ཡིན་པ་ནི། རང་གི་བུ་དང་ཆུང་མ་སོགས་ལ་དགའ་བ་
དང༌། ཆང་དང་ཕྱི་དྲོའི་ཁ་ཟས་སོགས་ཉེས་པའི་གནས་ལ་དགའ་བ་ལྟ་བུའོ།།
གཉིས་པ་དད་པ་ཡིན་ལ་དགའ་བ་མ་ཡིན་པ་ནི། སྡུག་བསྔལ་འཁོར་བའི་ཉེས་
དམིགས་ལ་གཏིང་ནས་འཇིགས་ཤིང་ཡིད་ཆེས་པའི་དད་པ་ལྟ་བུའོ། །དགའ་དད་
- 26 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གཉིས་ཀ་ཡིན་པ་ནི། དགེ་བའི་བཤེས་གཉེན་གྱི་ཡོན་ཏན་དང་དཀར་པོའི་ལས་
འབྲས་ཀྱི་ཕན་ཡོན་བསམས་པས་གཏིང་ནས་ཡིད་ཆེས་ཤིང་དགའ་བའི་དད་པ་
ལྟ་བུའོ། །གཉིས་ཀ་མ་ཡིན་པ་ནི་ཁོང་ཁྲོ་དང་ སྡུག་བསྔལ་སོགས་སོ། །འོ་ན་
དགའ་བ་དང་གུས་པ་གཉིས་གཅིག་གམ་མི་གཅིག་སྙམ་ན། དེ་ཡང་འཇིག་རྟེན་
ན་གཅིག་པ་ལྟ་བུར་གླེང་མོད། དོན་ལ་གཅིག་པ་མ་ཡིན་ཏེ། དགེ་བའི་བཤེས་
གཉེན་ ལ་ དགའ་ བ་ དད་ པ་ ཡིན་ ལ། བཤེས་ གཉེན་ ལ་གུས་ པ་ ནི་ དེའི་ དྲིན་
བསམས་ནས་ངོ་ཚ་ཤེས་ཤིང་གཅེས་སྤྲས་སུ་བྱེད་པ་ཡིན་པས་རྒྱུད་ལ་སྐྱེ་བ་ན་
སེམས་བྱུང་སོ་སོ་ཡིན་ནོ། །ཚུལ་འདི་དག་ནི་གཞུང་ཆེན་མོ་ནས་འབྱུང་བ་ལྟར་སོ་
སོར་རྟོག་པའི་ཤེས་རབ་ཀྱིས་ཞིབ་ཏུ་དཔྱད་དེ་བློ་ཁ་ནང་དུ་ལོག་ནས་རྒྱུད་ལ་སྐྱེ་
ཚུལ་ཞིབ་ཏུ་བརྟགས་ན་ཤེས་པར་འགྱུར་གྱི། ཚིག་ཙམ་གྱིས་ཤེས་པར་ནུས་པ་མ་
ཡིན་ནོ། །དོན་འདི་དག་ལ་དགོངས་ནས་ རྗེ་ཐམས་ཅད་མཁྱེན་པས་སྙིང་ནས་
ཉམས་ལེན་བྱེད་པ་ལ་དགེ་བའི་བཤེས་གཉེན་མཁས་པ་ལ་བརྟེན་ཏེ་གསུང་རབ་
ཀྱི་དོན་ལ་མང་དུ་ཐོས་པ་དགོས་སོ་ཞེས་ཡང་དང་ཡང་དུ་དཀའ་སྩལ་བ་ཡིན་
གྱི །དེང་སང་གི་སྐྱེ་བོ་བླུན་པོ་བློ་གྲོས་ཀྱི་ནོར་གྱིས་དབུལ་ཞིང་བསོད་ནམས་
དམན་པ་དག་ལ་ནི་གཞུང་ལུགས་ཆེན་མོ་འདི་དག་གི་གཏམ་བཤད་ན་དུག་སྦྲུལ་
གྱིས་གླ་རྩིའི་དྲི་ཚོར་བ་དང༌། བྱིས་པ་ཆུང་ངུས་མཚོའི་ཀློང་འཁོར་མཐོང་བ་ལྟར་
འཇིགས་ ཤིང་ སྐག་ནས་ སླར་ ཡང་ དེ་ ལས་ རྒྱང་ རིང་ དུ་ བྱོན་ པར་ འགྱུར་ ལ།
འཕགས་ཡུལ་ གྱི་མཁས་གྲུབ་ཆེན་པོ་འདི་རྣམས་ ཀྱི་གསུང་ལ་གདམས་པའི་
མཐིལ་དུ་མཐོང་བ་ཉིན་མོའི་སྐར་མ་ལྟར་སྣང་ངོ༌། །འདིར་དད་པའི་བྱེད་ལས་ལ་
འདུན་པའི་རྟེན་བྱེད་པའི་ལས་ཅན་ཞེས་གསུངས་པ་ནི། གོང་དུ་བཤད་པ་ལྟར་
27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཡོན་ཏན་ ཐམས་ ཅད་ ཀྱི་ རྒྱུ་ བརྩོན་ འགྲུས་ དང་། བརྩོན་ འགྲུས་ སྐྱེ་བ་ ལ་ དོན་
གཉེར་གྱི་འདུན་པ་དགོས་ཤིང་། འདུན་པ་སྐྱེ་བ་ལ་ཡོན་ཏན་མཐོང་ཞིང་ཡིད་
ཆེས་པའི་དད་པ་དགོས་པས་དད་པ་ཡོན་ཏན་ཐམས་ཅད་ཀྱི་གཞིར་གསུང་རབ་
དགོངས་འགྲེལ་དང་བཅས་པ་ནས་ལན་གཅིག་མིན་པར་བསྔགས་པ་ཡིན་ནོ། །
དེ་ལྟར་ཡང་དཀོན་མཆོག་ཏ་ལ་ལའི་གཟུངས་ལས། དད་པ་སྔོན་འགྲོ་མ་ལྟར་
སྐྱེད་པ་སྟེ། །ཡོན་ཏན་ཐམས་ཅད་སྲུང་ཞིང་འཕེལ་བར་བྱེད། །དོགས་པ་སེལ་
ཞིང་ཆུ་བོ་རྣམས་ལས་སྒྲོལ། །དད་པ་བདེ་ལེགས་གྲོང་ཁྱེར་མཚོན་བྱེད་ཡིན། །
དད་པ་རྙོག་པ་མེད་ཅིང་སེམས་དང་བྱེད། །ང་རྒྱལ་སྤོང་ཞིང་གུས་པའི་རྩ་བ་
ཡིན། དད་པ་ནོར་དང་གཏེར་དང་རྐང་པའི་མཆོག །ལག་པ་བཞིན་དུ་དགེ་སྡུད་
རྩ་བ་ཡིན། །ཞེས་དང་། ཆོས་བཅུ་པ་ལས་ཀྱང་། གང་གིས་འདྲེན་པ་ངེས་འབྱུང་
ལ། །དད་ པ་ཐེག་ པའི་མཆོག་ཡིན་ཏེ། །དེ་ ཕྱིར་ བློ་དང་ལྡན་པའི་མིས། ། དད་
པའི་རྗེས་སུ་འབྲང་བ་བསྟེན། །མ་དད་པ་ཡི་མི་དག་ལ། །དཀར་པོའི་ཆོས་རྣམས་
མི་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་དཀར་
ཆོས་ཐམས་ཅད་དད་པའི་རྗེས་སུ་འགྲོ་བར་གསུངས་ཤིང་། བསླབ་བཏུས་ལས་
ཀྱང་། དད་པའི་རྩ་བར་བརྟན་བྱས་ལ། །ཞེས་དད་པ་ལམ་ཐམས་ཅད་ཀྱི་རྩ་བར་
གསུངས་ཤིང་། བདག་ཉིད་ཆེན་པོ་མགོན་པོ་ཀླུ་སྒྲུབ་ ཀྱིས་ ཀྱང་ དད་ པ་ ལམ་
ཐམས་ཅད་ཀྱི་གཞིར་ནན་ཏན་དུ་གསུངས་སོ། །དོན་འདི་དག་ལ་དགོངས་ནས་རྗེ་
ཐམས་ཅད་མཁྱེན་པས་བྱང་ཆུབ་ལམ་གྱི་རིམ་པའི་ས་བཅད་དུ་ཡང་རྩ་བ་དད་པ་
སྤྱད་པ་ཞེས་བྱ་བ་དང་། བདེ་ལེགས་ཐམས་ཅད་ཀྱི་རྩ་བ་ཡིད་ཆེས་ཀྱི་དད་པ་
ཞེས་གསུངས་སོ། །
-28 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གཉིས་པ་ངོ་ཚ་ཤེས་པ་ནི། མངོན་པ་ཀུན་བཏུས་ལས། ངོ་ཚ་ཤེས་པ་གང་
ཞེ་ན། བདག་ཉིད་ལས་ཁ་ན་མ་ཐོ་བ་ལ་འཛེམ་པ་སྟེ། ཉེས་པར་སྤྱོད་པ་ལེགས་
པར་སྡོམ་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། རང་རྒྱུ་མཚན་
དུ་བྱས་ནས་ཁ་ན་མ་ཐོ་བ་ལ་འཛེམ་པའོ། །
གསུམ་པ་ཁྲེལ་ཡོད་པ་ནི། མངོན་པ་ཀུན་བཏུས་ལས། ཁྲེལ་ཡོད་པ་གང་
ཞེ་ན། གཞན་ལས་ཁ་ན་མ་ཐོ་བ་ལ་འཛེམ་པ་སྟེ། དེ་ཉིད་ཀྱི་ལས་ཅན་ནོ། །ཞེས་
གསུངས་པ་ལྟར། གཞན་རྒྱུ་མཚན་དུ་བྱས་ནས་ཉེས་སྤྱོད་ལ་འཛེམ་པའོ། །ངོ་ཚ་
དང་ཁྲེལ་ཡོད་གཉིས་ཀྱི་ཁྱད་པར་ནི་གཉིས་ཀ་ཉེས་སྤྱོད་ལ་འཛེམ་པར་འདྲ་ཡང་།
ངོ་ཚ་ནི་ཉེས་སྤྱོད་ལ་འཇུག་ཏུ་ཉེ་བ་ན་འདི་ནི་བདག་གི་བྱ་བའི་ཆ་མ་ཡིན་ནོ་སྙམ་
ནས་འཛེམ་པ་དང་། ཁྲེལ་ཡོད་ནི་ཉེས་པ་ལ་འཇུག་ཏུ་ཉེ་བ་ན་གཞན་གྱིས་སྨད་ན་
མི་རུང་ངོ་སྙམ་ནས་གཞན་རྒྱུ་མཚན་དུ་བྱས་ཏེ་འཛེམ་པའོ། །འདིའི་འཛེམ་ཡུལ་
གྱི་གཙོ་བོ་ནི་བླ་མ་དང་སྟོན་པ་སོགས་ཐུགས་ཁྲེལ་གྱི་དོགས་ནས་འཛེམ་པའོ། །
འདི་གཉིས་ཀྱི་བྱེད་ལས་ལ་ཉེས་སྤྱོད་ལེགས་པར་སྡོམ་པའི་རྟེན་བྱེད་པའི་ལས་
ཅན་ནོ་ཞེས་གསུངས་པ་ནི། ལུས་ངག་ཡིད་གསུམ་གྱི་ཉེས་སྤྱོད་སྡོམ་པ་ལ་ངོ་ཚ་
དང་ཁྲེལ་ཡོད་གཉིས་ངེས་པར་དགོས་པའི་དོན་ཏེ། ངོ་ཚ་དང་ཁྲེལ་ཡོད་གཉིས་
མེད་ན་ཉེས་སྤྱོད་གང་ཡང་སྡོམ་མི་ནུས་ཏེ་རང་གི་ངོས་ནས་རྣམ་སྨིན་ལ་འཇིགས་
པ་དང་བླ་མ་དང་སྟོན་པ་སོགས་ཐུགས་ཁྲེལ་གྱི་དོགས་པ་མེད་ན་ཉེས་སྤྱོད་འགོག་
པའི་ཐབས་མེད་པས་སོ། །
བཞི་པ་མ་ཆགས་པ་ནི། མངོན་པ་ཀུན་བཏུས་ལས། མ་ཆགས་པ་གང་ཞེ་
ན། སྲིད་པ་དང་སྲིད་པའི་ཡོ་བྱད་རྣམས་ལ་ཆགས་པ་མེད་པ་སྟེ། ཉེས་པར་སྤྱོད་
-29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པ་ལ་མི་འཇུག་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཡིད་
འབྱུང་ཞིང་ཆགས་པ་མེད་པའི་རིག་པའོ། ། །
ལྔ་པ་ཞེ་སྡང་མེད་པ་ནི། མངོན་པ་ཀུན་བཏུས་ལས། ཞེ་སྡང་མེད་པ་གང་
ཞེ་ན། སེམས་ ཅན་ རྣམས་ དང༌། སྡུག་ བསྔལ་ དང་། སྡུག་ བསྔལ་ གྱི་ གནས་ ཀྱི་
ཆོས་རྣམས་ལ་ཀུན་ནས་མནར་སེམས་པ་མེད་པ་སྟེ། ཉེས་པར་སྤྱོད་པ་ལ་མི་
འཇུག་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར་ཞེ་སྡང་སྐྱེ་བའི་
ཡུལ་ གསུམ་ གང་ རུང་ ལ་དམིགས་ནས་ཞེ་སྡང་སྐྱེ་བ་བཅོམ་ཞིང་། ཀུན་ནས་
མནར་སེམས་མེད་པའི་རིག་པའོ། །
དྲུག་པ་གཏི་མུག་མེད་པ་ནི། མངོན་པ་ཀུན་བཏུས་ལས། གཏི་མུག་མེད་
པ་གང་ཞེ་ན། རྣམ་པར་སྨིན་པ་ལས་སམ། ལུང་ལས་སམ། བསམ་པ་ལས་སམ།
རྟོགས་པ་ལས་ཤེས་ཤིང་སོ་སོར་བརྟགས་པ་སྟེ། ཉེས་པར་སྤྱོད་པ་ལ་མི་འཇུག་
པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། སྐྱེས་ཐོབ་དང་སྦྱོར་བྱུང་
གང་རུང་གི་རྒྱུ་ལས་གཏི་མུག་གི་གཉེན་པོ་བྱེད་ནུས་པའི་སོ་སོར་རྟོག་པའི་ཤེས་
རབ་བོ། །སེམས་བྱུང་འདི་གསུམ་ནི་དགེ་བའི་ཆོས་ཐམས་ཅད་ཀྱི་རྩ་བ། ཉེས་
སྤྱོད་ཐམས་ཅད་འགོག་པའི་ཐབས། ལམ་ཐམས་ཅད་ཀྱི་ཡང་སྙིང་པོ་ལྟ་བུ་ཡིན་
ཏེ། ས་ལམ་ཐམས་ཅད་དུག་གསུམ་བག་ཆགས་དང་བཅས་པ་སྤོང་བའི་ཆེད་དུ་
ཡིན་ཞིང་། ཉེས་སྤྱོད་ཐམས་ཅད་རྒྱུ་དུག་གསུམ་གང་རུང་རེ་ལས་ངེས་པར་འབྱུང་
བས་འདིའི་བྱེད་ལས་ལ་ཡང་ཉེས་སྤྱོད་ལེགས་པར་སྡོམ་པའི་རྟེན་བྱེད་པའི་ལས་
ཅན་ཞེས་གསུངས་པ་ཡིན་ནོ། །འདི་དག་གི་གསལ་བའི་དབྱེ་བ་མཐའ་ཡས་ཏེ།
རྒྱས་པར་བྱས་ན་ས་ལམ་ཐམས་ཅད་འདིར་འདུ་བས་སོ། །དེ་ཡང་མ་ཆགས་པ་
- 30 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
ལ་ཚེ་འདི་ལ་མ་ཆགས་པར་ཚེ་འདི་ལས་བློ་ལོག་སྟེ་ཕྱི་མ་དོན་དུ་གཉེར་བ་སྐྱེས་
བུ་ཆུང་ངུའི་བསམ་པ་དང་
། སྲིད་པའི་ཕུན་ཚོགས་མཐའ་དག་ལ་མ་ཆགས་པར་
ཞེན་པ་གཏིང་ནས་ལོག་པ་སྐྱེས་བུ་འབྲིང་གི་བསམ་པ་དང་། སྲིད་ཞི་གཉིས་ཀའི་
མཐའ་ལ་མ་ཆགས་པར་མི་གནས་པའི་མྱང་འདས་དོན་དུ་གཉེར་བ་སྐྱེས་བུ་ཆེན་
པོའི་བསམ་ པ་སྟེ། འདི་ལྟར་དུ་བཤད་ན་གསུང་རབ་ཐམས་ཅད་འདིར་འཆད་
དགོས་པར་འགྱུར་པས་ག་ལ་ནུས། རྣམ་དཔྱོད་ཅན་རྣམས་ལ་སྒོ་ཙམ་ཞིག་བསྟན་
པ་ཡིན་ནོ། །དེ་བཞིན་དུ་ཞེ་སྡང་མེད་པ་དང་། གཏི་མུག་མེད་པ་ལ་ཡང་དེ་དང་
འདྲའོ། །འདིར་གཏི་མུག་མེད་པ་ནི་སོ་སོར་རྟོག་པའི་ཤེས་རབ་ཡིན་ཞིང་། དེ་ལ་
སྐྱེ་བས་ཐོབ་པ་དང་སྦྱོར་བྱུང་གཉིས་ལས། སྐྱེས་ཐོབ་ནི་སྔོན་གྱི་ལས་ཀྱི་རྣམ་པར་
སྨིན་པ་ལས་ཆ་འདིའི་རྐྱེན་ལ་མི་ལྟོས་པར་འབྱུང་བས་རྣམ་པར་སྨིན་པ་ལས་ཞེས་
གསུངས་སོ། །སྦྱོར་བྱུང་ལ་ཐོས་པ་ལས་བྱུང་བ་དང༌། བསམ་པ་ལས་བྱུང་བ་དང༌།
སྒོམ་པ་ལས་བྱུང་བ་གསུམ་མོ། །ཐོས་པ་ལས་བྱུང་བའི་ཤེས་རབ་ཀྱིས་གང་ལ་
ཐོས་པ་བྱ་བའི་གཞི་ནི་རྒྱལ་བའི་གསུང་རབ་དགོངས་འགྲེལ་དང་བཅས་པ་ཡིན་
ལ། སྟོན་པའི་གསུང་རབ་དེ་ལ་ཡན་ལག་བཅུ་གཉིས་སུ་ཡོད་དེ། མདོའི་སྡེ་དང་
དབྱངས་ཀྱིས་བསྙད་པའི་སྡེ་དང༌། ལུང་དུ་བསྟན་པའི་སྡེ་དང་། ཚིགས་སུ་བཅད་
པའི་སྡེ་དང་། ཆེད་དུ་བརྗོད་པའི་སྡེ་དང༌། གླེང་གཞིའི་སྡེ་དང༌། རྟོགས་པ་བརྗོད་
པའི་ སྡེ་དང༌། དེ་ལྟ་བུ་བྱུང་བའི་སྡེ་དང༌། སྐྱེས་པའི་རབས་ཀྱི་སྡེ་དང་། ཤིན་ཏུ་
རྒྱས་པའི་སྡེ་དང་། རྨད་དུ་བྱུང་བའི་ཆོས་ཀྱི་སྡེ་དང༌། གཏན་ལ་དབབ་པ་བསྟན་
པའི་སྡེའོ། །འདི་དག་སོ་སོའི་ངོས་འཛིན་དང་གཙོ་བོར་བརྗོད་བྱ་གང་སྟོན་རྣམས་
ཞིབ་ཏུ་བཤད་ན་ཡི་གེ་ཆེས་མང་བར་འགྱུར་པས་འདིར་མ་བྲིས་སོ། །གསུང་རབ་
31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཡན་ལག་བཅུ་གཉིས་པོ་དེ་ཡང་ཡན་ལག་དགུར་འདུ་བར་སློབ་དཔོན་ཟླ་བ་
གྲགས་པས་གསུངས་ལ། དེ་ནི་གླེང་གཞི་གཙོ་འཁོར་བཞི་གཅིག་ཏུ་བྱས་ནས་
དགུར་བསྡུས་པའོ། །དགུ་པོ་དེ་ཡང་བསྡུ་ན་གསུམ་དུ་འདུ་སྟེ། མདོ་སྡེའི་སྡེ་སྣོད།
འདུལ་བའི་ སྡེ་སྣོད། མངོན་ པའི་ སྡེ་ སྣོད་ གསུམ་མོ། །སྡེ་སྣོད་གསུམ་པོ་དེའི་
བརྗོད་བྱའི་གཙོ་བོ་ནི་བསླབ་པ་གསུམ་ཡིན་ལ། དེ་ཡང་འདུལ་བའི་སྡེ་སྣོད་ཀྱི་
བརྗོད་བྱའི་གཙོ་བོ་ཚུལ་ཁྲིམས་ཀྱི་བསླབ་པ་དང་། མདོ་སྡེའི་སྣོད་ཀྱི་བརྗོད་བྱའི་
གཙོ་བོ་ཏིང་ངེ་འཛིན་གྱི་བསླབ་པ་དང༌། མངོན་པའི་སྡེ་སྣོད་ཀྱི་སྣོད་ཀྱི་བརྗོད་
བྱའི་གཙོ་བོ་ཤེས་རབ་ཀྱི་བསླབ་པ་ཡིན་པར་གསུངས་པ་མང་ཞིང་། ཡང་མངོན་
པ་ཀུན་བཏུས་ལས་ནི་བསླབ་པ་གསུམ་ཆ་མཉམ་དུ་སྟོན་པ་མདོ་སྡེའི་སྡེ་སྣོད་
དང༌། ཚུལ་ཁྲིམས་ཀྱི་བསླབ་པ་དང་ཏིང་ངེ་འཛིན་གྱི་བསླབ་པ་གཉིས་འདུལ་བའི་
སྡེ་སྣོད་དུ་བསྟན་ཅིང་། ཤེས་རབ་ཀྱི་བསླབ་པ་མངོན་པའི་སྡེ་སྣོད་ཀྱིས་བསྟན་
པར་གསུངས་ཏེ། དེའི་དགོངས་པ་ནི་འདུལ་བའི་བཅས་མཚམས་ལ་དྲན་ཤེས་
ཚུལ་བཞིན་དུ་བསྟེན་ནས་བསྲུངས་ན་དེ་ཉིད་ཀྱིས་བྱིང་རྒོད་ལེགས་པར་འགོག་
ནུས་པས་ཏིང་ངེ་འཛིན་སྐྱེ་བའི་ཐབས་མཆོག་ཏུ་གྱུར་པ་ཡིན་པ་ལ་དགོངས་ཏེ།
དེང་སང་འདི་ལྟ་བུའི་ལམ་གྱི་རིམ་པ་རྣམས་ལ་གོ་ཡུལ་ཆགས་པ་ཤིན་ཏུ་དཀོན་
ནོ། །དེ་ལྟར་གང་ལ་ཐོས་པ་བྱ་བའི་གཞི་སྡེ་སྣོད་གསུམ་དགོངས་འགྲེལ་དང་
བཅས་པ་ལ་མང་དུ་ཐོས་པ་བཙལ་ཞིང་། ཐོས་པའི་དོན་ལ་རིགས་པ་བཞིས་ཡང་
དང་ཡང་དུ་དཔྱད་ཅིང་ངེས་ཤེས་བསྐྱེད། བསམ་བྱུང་གིས་ངེས་ཤེས་རྙེད་པའི་
དོན་དེ་ཉིད་ལ་དཔྱད་སྒོམ་དང་འཇོག་སྒོམ་གཉིས་ཀྱི་སྒོ་ནས་ལམ་ཆ་ཚང་ལ་
ཉམས་ལེན་བྱེད་པ་ནི་ཤིང་རྟ་ཆེན་པོ་རྣམས་ཀྱི་བཞེད་པ་ཡིན་པས་བློ་གྲོས་དང་
-32-



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
ལྡན་པ་རྣམས་ཀྱིས་རྒྱལ་བ་དགྱེས་པའི་ལམ་གྱི་ཚུལ་དེ་ལྟ་བུ་ལ་འཇུག་པར་
རིགས་ཀྱིས། སོ་སོ་རྟོག་པའི་ཤེས་རབ་ཀྱི་རྒྱུ་དམ་པ་མང་དུ་ཐོས་པ་དོར་ནས་
ལུག་ལྟར་ལྐུག་པའི་བླུན་རྨོངས་དག་གི་རྗེས་སུ་འབྲངས་ཏེ་གང་ཡང་མ་བསམས་
པར་བག་ཡང་སོས་གདལ་དུ་གནས་པ་ལ་སེམས་བཟང་བ་དང་ཆོས་བྱས་པ་དང་
སྒྲུབ་པ་བྱས་པ་སོགས་སུ་རློམ་ན་རང་གི་དལ་བའི་རྟེན་བཟང་པོ་ཆུད་ཟོས་ཤིང་
སྐལ་པ་མཉམ་པ་གཞན་ཡང་ཕུང་བར་འགྱུར་པ་དང་བསྟན་པ་ཉམས་པའི་རྐྱེན་
དུའང་ཆེ་བས་བདག་ལེགས་སུ་འདོད་པ་དག་གིས་ནི་གོང་དུ་བཤད་པ་ལྟར་སོ་
སོར་རྟོག་པའི་ཤེས་རབ་ཀྱི་ཚུལ་ལ་སྙིང་ནས་མོས་པར་བྱའོ། །དེ་ལྟར་ཡང་མདོ་
སྡུས་པ་ལས། དམུས་ལོང་དམིགས་བུ་མེད་པ་བྱེ་བ་བྲག་ཁྲིག་རྣམས། །ལམ་ཡང་
མི་ཤེས་གྲོང་ཁྱེར་འཇུག་པར་ག་ལ་འགྱུར། །ཤེས་རབ་མེད་ན་མིག་མེད་ཕ་རོལ་
ཕྱིན་ལྔ་འདི། དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །གང་ཚེ་
ཤེས་རབ་ཀྱིས་ནི་རབ་ཏུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་
འཐོབ་བོ། །ཞེས་དང་། རྗེ་བཙུན་བྱམས་པས་ཀྱང་། འཁོར་གསུམ་རྣམ་པར་རྟོག་
པ་དག །དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་སོགས་རྣམ་རྟོག་གང་། །དེ་
ནི་ ཉོན་མོངས་ སྒྲིབ་ པར་ འདོད། །ཤེས་ རབ་ ལས་ ཞན་ འདི་ དག་ནི། །སྤོང་ རྒྱུ་
གཞན་མེད་དེ་ཡི་ཕྱིར། །ཤེས་རབ་མཆོག་ཡིན་དེ་གཞི་ནི། །ཐོས་པ་དེ་ཕྱིར་ཐོས་
པ་མཆོག །ཅེས་དང༌། སློབ་དཔོན་དཔའ་བོས་ཀྱང་། ཐོས་ཉུང་དམུས་ལོང་སྒོམ་
པའི་ཚུལ་མི་ཤེས། །དེ་མེད་དེས་ཀོ་ཅི་ཞིག་བསམ་པར་བྱ། །དེ་བས་ཐོས་ལ་
བརྩོན་ བྱ་ དེ་ རྒྱུ་ ལས། བསམས་ བཞིན་ བསྒོམས་ པས་ ཤེས་ རབ་ ཡངས་ པ་
འབྱུང་། །ཞེས་དང་། མཁས་མཆོག་དབྱིག་གཉེན་ གྱིས་ ཀྱང་། ཚུལ་གནས་ཐོས་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང་ བསམ་ ལྡན་ པས། །སྒོམ་པ་ལ་ནི་རབ་ཏུ་སྦྱོར། །ཞེས་སོགས་གསུང་ རབ་
དགོངས་འགྲེལ་དང་བཅས་པ་ནས་ཡང་དང་ཡང་དུ་གསུངས་སོ། །
བདུན་པ་བརྩོན་འགྲུས་ནི། མངོན་པ་ཀུན་བཏུས་ ལས། བརྩོན་འགྲུས་
གང་ཞེ་ན། གོ་ཆ་དང༌། སྦྱོར་བ་དང༌། མི་འགོད་པ་དང༌། མི་ལྡོག་པ་དང་། ཆོག་
པར་ མི་འཛིན་པ་ལ་སེམས་མངོན་པར་ སྤྲོ་བ་སྟེ། དགེ་བའི་ཕྱོགས་ཡོངས་ སུ་
རྫོགས་པར་ བྱེད་པ་དང༌། ཡོངས་སུ་སྒྲུབ་པའི་ལས་ཅན་ནོ། །ཞེས་གསུངས་པ་
ལྟར། དགེ་བ་ལ་སེམས་མངོན་པར་སྤྲོ་བ་ནི་བརྩོན་འགྲུས་སོ། །དེ་ལྟར་ཡང་སློབ་
དཔོན་དབྱིག་གཉེན་གྱིས། བརྩོན་འགྲུས་གང་ཞེ་ན། ལེ་ལོའི་གཉེན་པོ་སྟེ། དགེ་
བ་ ལ་ སེམས་ མངོན་ པར་ སྤྲོ་བའོ། །ཞེས་ དང༌། སྤྱོད་འཇུག་ལས་ཀྱང་། བརྩོན་
གང་དགེ་བ་ལ་སྤྲོ་བའོ། །ཞེས་གསུངས་པ་ལྟར་རོ། །ད་ལྟ་འཇིག་རྟེན་ན་རྩོལ་བ་
བྱེད་པ་ཐམས་ཅད་ལ་བརྩོན་འགྲུས་བྱེད་པ་ཞེས་བརྗོད་མོད། འཇིག་རྟེན་གྱི་ཞིང་
ལས་སོགས་ཚེ་འདི་འབའ་ཞིག་གི་ཆེད་དུ་འབད་པ་རྣམས་ནི་བརྩོན་འགྲུས་མ་
ཡིན་པར་གོང་གི་ལུང་དེ་དག་གིས་བསྟན་ཏེ། བརྩོན་འགྲུས་ནི་དགེ་བ་ལ་སྤྲོ་བ་
ཡིན་པར་གསུངས་ཤིང་། ཚེ་འདིའི་བྱ་གཞག་ལ་འབད་པ་ནི་བརྩོན་འགྲུས་ཀྱི་མི་
མཐུན་ཕྱོགས་བྱ་བ་ངན་ཞེན་ཞེས་བྱ་བ་དེ་ཡིན་ནོ། །བརྩོན་འགྲུས་ལ་དབྱེ་ན། གོ་
ཆའི་བརྩོན་འགྲུས། དགེ་བ་ཆོས་སྡུད་ཀྱི་བརྩོན་འགྲུས། སེམས་ཅན་དོན་བྱེད་ཀྱི་
བརྩོན་འགྲུས་གསུམ་དུ་བྱང་ཆུབ་ལམ་རིམ་ཆེན་པོ་ལས་བཤད་ལ། མངོན་པ་
ཀུན་ལས་བཏུས་ལས་ནི་ལྔར་བཤད་དེ། གོ་ཆའི་བརྩོན་འགྲུས་དང་། སྦྱོར་བའི་
བརྩོན་ འགྲུས་ དང་། མི་ འགོང་ པའི་ བརྩོན་ འགྲུས་དང་། མི་ ལྡོག་ པའི་ བརྩོན་
འགྲུས་དང་། ཆོག་པར་མི་འཛིན་པའི་བརྩོན་འགྲུས་རྣམས་སོ། །དང་པོ་གོ་ཆའི་
- 34 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བརྩོན་འགྲུས་ནི། དགེ་བའི་བྱ་བ་ལ་འཇུག་པའི་སྔོན་རོལ་ནས་སེམས་ཀྱི་སྤྲོ་བ་
སྔོན་དུ་འགྲོ་བའི་བསམ་པའི་གོ་ཆ་ཆེན་པོ་གྱོན་པར་བྱེད་དེ། དེ་ཡང་ཕར་ཕྱིན་
བསྡུས་པ་ལས། སྔ་ཕྱིར་འཁོར་བའི་མཐའ་དང་མཉམ་ཙམ་དུ། །རྒྱ་ཆེ་ རིང་བའི་
ཉིན་ དང་ མཚན་ གྱུར་ ལ། །དེ་ འདྲ་ བསགས་ པའི་ ལོར་ གྱུར་ དུས་ རིང་ བའི། །
བསྐལ་པ་རྒྱ་མཚོའི་ཆུ་ཐིགས་ གྲངས་ སྙེད་ ཀྱིས། །བྱང་ ཆུབ་མཆོག་གི་སེམས་
གཅིག་སྐྱེ་འགྱུར་ལ། །དེ་འདྲའི་རྣམ་པས་ཚོགས་གཞན་རེ་རེ་ཞིང་། །སྒྲུབ་དགོས་
གྱུར་ཀྱང་སྙིང་རྗེས་སྐྱོ་བ་མེད། །བྱང་ཆུབ་དམ་པ་སྒྱིད་ལུག་མེད་པར་བསྒྲུབ། །
འཁོར་ཚེ་རང་གི་སྡུག་བསྔལ་སེམས་བཏང་ཞིང་། །གོ་ཆ་བརྟེན་པ་དཔག་ཡས་དེ་
བསྐྱེད་ན། །བརྟུལ་ཞུགས་དཔའ་པོ་སྙིང་རྗེའི་ངང་ཅན་ལ། ཡང་དག་བླངས་པ་
དང་པོ་ཡིན་པར་བརྗོད། །ཅེས་གསུངས་པ་ལྟར་རོ། །གཉིས་པ་སྦྱོར་བའི་བརྩོན་
འགྲུས་ནི། སྦྱོར་བས་ཉམས་སུ་ལེན་པ་ན་སེམས་སྤྲོ་བ་སྟེ། དེ་ལ་རྟག་སྦྱོར་དང་
གུས་སྦྱོར་གཉིས་སུ་ཡོད་དོ། །གསུམ་པ་མི་འགོང་བའི་བརྩོན་འགྲུས་ནི། དགེ་བ་
ལ་འཇུག་པ་ན་བདག་འདྲ་བས་འདི་ལྟ་བུ་ག་ལ་ནུས་སྙམ་དུ་སེམས་ཞུམ་པར་མི་
བྱེད་པར་སྤྲོ་བ་བསྐྱེད་པ་སྟེ། སྐྱེས་རབས་ལས། ཞུམ་པས་ཕོངས་ལས་ཐར་ལ་མི་
ཕན་གྱི། །དེ་བས་མྱ་ངན་གདུང་བར་མ་བྱེད་པར། །དགོས་པའི་དོན་སྒྲུབ་མཁས་
ལ་ བརྟེན་ བྱས་ན། །རབ་ཏུ་ དཀའ་ བའང་ སླ་བས་ཐར་ པར་ འགྱུར། །དེ་བས་
འཇིགས་ཤིང་མི་དགའ་མ་བྱེད་པར། །ཇི་ལྟར་ བྱ་ བའི་ ཐབས་ ཀྱིས་དགོས་པ་
སྒྲུབས། །མཁས་ པའི་ གཟི་བརྗིད་བརྟན་ པས་ གཟེངས་བསྟོད་ན། །དོན་རྣམས་
ཐམས་ཅད་འགྲུབ་པ་ལག་ན་ཡོད། །ཅེས་གསུངས་པ་ལྟར་རོ། །བཞི་པ་མི་ལྡོག་
པའི་བརྩོན་འགྲུས་ནི། དགེ་བའི་བྱ་བ་ལ་འཇུག་པའི་ཚེ་རྐྱེན་གཞན་གྱིས་སྒྱུར་མི་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཐུབ་པར་སེམས་སྤྲོ་བ་མཐར་ཕྱིན་པར་བྱེད་པའོ། །དེ་ཡང་རྗེ་བླ་མས། མི་ལྡོག་
བརྟན་པའི་བརྩོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བཞིན་
འཕེལ། །སྤྱོད་ལམ་ཐམས་ཅད་དོན་དང་ལྡན་པར་འགྱུར། །གང་བརྩམས་ལས་
ཀྱི་མཐའ་རྣམས་ཡིད་བཞིན་འགྲུབ། །དེ་ལྟར་ཤེས་ནས་ལེ་ལོ་ཀུན་སེལ་བའི། །
རླབས་ཆེན་བརྩོན་འགྲུས་རྒྱལ་ སྲས་ རྣམས་ ཀྱིས་བརྩམས། །ཞེས་ གསུངས་ པ་
ལྟར་རོ། །ལྔ་པ་ཆོག་པར་མི་འཛིན་པའི་བརྩོན་འགྲུས་ནི། །དགེ་བ་ཅུང་ཟད་ཙམ་
གྱིས་ཆོག་པར་མི་འཛིན་པར་གོང་མའི་ཁྱད་པར་འཚོལ་བའི་ཆེད་དུ་འབད་པའོ། །
དེ་ཡང་ལམ་གྱི་ཡན་ལག་ཕྲ་མོ་རེ་ལ་གཙོ་བོར་བཟུང་ནས་གཞན་རྣམས་འདོར་
བར་བྱེད་པ་ནི་ལམ་ཆ་ཚང་ལ་བག་ཆགས་ཐེབས་པའི་གེགས་ཤིན་ཏུ་ཆེ་བ་ཡིན་
པས་ལམ་གྱི་ལུས་ཚང་བ་ལ་གོ་ཡུལ་རྙེད་པ་གལ་ཆེའོ། །དེ་ལྟར་ཡང་ལམ་རིམ་
ཆེན་མོ་ལས། འཕགས་པ་ཐོགས་མེད་ཀྱིས་རྒྱ་ཆེན་པོ་ལ་སློབ་ཚུལ་རྣམས་ལེགས་
པར་ཤེས་ཀྱང་ཞུམ་པ་མེད་པ་དང་། ཡོན་ཏན་ངན་ངོན་ཙམ་གྱིས་ཆོག་ཤེས་མི་
བྱེད་པ་གཉིས་དང་ལྡན་པ་ཞིག་དགོས་པར་ཡང་ཡང་གསུངས་པ་ལ། ད་ལྟ་ནི་
ཡོན་ཏན་ལྟར་སྣང་རེའམ་ཡོན་ཏན་མཚན་ཉིད་པ་ཡིན་ཡང་ཕྱོགས་གཅིག་ཙམ་
ཞིག་སྐྱེས་ན་ལམ་གྱི་ས་ཆེན་པོ་ཞིག་བཅད་དོ་སྙམ་ཞིང་དེ་ག་གོམས་པས་ཆོག་
བར་འཛིན་ལ། ལམ་གྱི་གནད་ལ་མཁས་པ་ཞིག་གིས་ལུང་རིགས་ཀྱི་རྐྱ་བར་ནས་
བཏོན་ནས་ང་ཡང་ཡོན་ཏན་ཆ་གཅིག་ཡིན་མོད། འོན་ཀྱང་དེ་ཙམ་གྱིས་གར་ཡང་
མི་ཕྱིན་ཏོ་ཞེས་བརྡ་སྤྲད་དེ་གོ་རྒྱུ་ཞིག་བྱུང་ན་ཡིད་ཤིན་ཏུ་ཞུམ་ནས་འགྲོ་བར་སྣང་
བས། ཡོན་ཏན་ཕྱོགས་རེས་ཆོག་པར་མི་འཛིན་པར་གོང་མའི་ཁྱད་པར་འཚོལ་བ་
དང་། བསླབ་བྱ་མཐའ་ཡས་པ་ལ་སློབ་དགོས་ཀྱང་ཞུམ་པ་མེད་པ་ཤིན་ཏུ་དཀོན་
- 36 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
པར་སྣང་ངོ༌། །ཞེས་ གང་ གསུངས་ པ་ ལྟར་རོ། །འདིའི་བྱེད་ལས་ལ་དགེ་བའི་
ཕྱོགས་ཡོངས་སུ་རྫོགས་པར་བྱེད་པ་དང་། ཡོངས་སུ་སྒྲུབ་པའི་ལས་ཅན་ནོ། །
ཞེས་གསུངས་པ་ནི་དགེ་བའི་ཕྱོགས་ཐམས་ཅད་བརྩོན་འགྲུས་ལ་རག་ལས་ཞེས་
པའི་དོན་ནོ། །དེ་ལྟར་ཡང་ལྷག་བསམ་བསྐུལ་བ་ལས། འཇིག་རྟེན་འདི་ན་བཟོ་
གང་ཅི་ཡོད་དང་། །འཇིག་རྟེན་འདས་བཟོ་གང་དག་ཅི་ཡོད་པ། །བརྩོན་འགྲུས་
བརྩམས་ལ་རྙེད་པར་མི་དཀའ་ན། །མཁས་པ་སུ་དག་བརྩོན་འགྲུས་སྟོབས་ཀྱིས་
སྐྱོ། །གང་དག་སངས་རྒྱས་བྱང་ཆུབ་ཞུགས་གྱུར་པ། །དེ་དག་རྨུགས་གཉིད་སྐྱོན་
རྣམས་མཐོང་ནས་ནི། །རྟག་ཏུ་བརྩོན་འགྲུས་རྩོམ་ལ་གནས་པར་བྱེད། །འདི་ནི་
ང་ཡིས་དེ་དག་བསྐུལ་བྱས་ཡིན། །ཞེས་དང་། མདོ་སྡེའི་རྒྱན་ལས་ཀྱང་། དགེ་
བའི་ཚོགས་ཀྱི་ནང་ན་བརྩོན་འགྲུས་མཆོག །འདི་ལྟར་དེ་ལ་བརྟེན་ནས་དེ་རྗེས་
ཐོབ། །བརྩོན་འགྲུས་ཀྱིས་ནི་མོད་ལ་བདེ་གནས་མཆོག །དངོས་གྲུབ་འཇིག་རྟེན་
འདས་ དང༌ འཇིག་ རྟེན་ གཏོགས། །བརྩོན་ འགྲུས་ ཀྱིས་ནི་ སྲིད་ སྤྱོད་ འདོད་པ་
འཐོབ། །བརྩོན་འགྲུས་ཀྱིས་ནི་དག་པ་རབ་འགྱུར་ལྡན། །བརྩོན་འགྲུས་ཀྱིས་ནི་
འཇིག་ཚོགས་འདས་ནས་གྲོལ། །བརྩོན་འགྲུས་ཀྱིས་ནི་བྱང་ཆུབ་མཆོག་འཚང་
རྒྱ། །ཞེས་གསུངས་པ་ལྟར་རོ། །དེ་ལྟར་ཡོན་ཏན་ཐམས་ཅད་བརྩོན་འགྲུས་ཀྱི་
རྗེས་སུ་འགྲོ་བས་ན་བརྩོན་འགྲུས་སྐྱེད་པའི་ཚུལ་ནི་ཤིན་ཏུ་གལ་ཆེ་ལ། དེའི་ཚུལ་
ནི་གོང་དུ་དྲངས་པའི་མངོན་པའི་ལུང་དེ་དག་ལ་ཞིབ་ཏུ་དཔྱོད་ཤེས་ན་བརྩོན་
འགྲུས་སྐྱེད་ཐབས་ཤིན་ཏུ་རྒྱས་པ་འབྱུང་མོད་ཀྱང་། བདག་ཅག་ལྟ་བུའི་བློ་དམན་
རྣམས་ཀྱིས་དེ་ཙམ་ལ་བརྟེན་ནས་གོ་བར་དཀའ་བས། རྗེ་ཐམས་ཅད་མཁྱེན་པས་
ལམ་ རིམ་ དུ་ གསུངས་ པ་ ལྟར། བརྩོན་ འགྲུས་ བརྩམས་ པའི་ ཕན་ ཡོན། མ་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བརྩམས་པའི་ཉེས་དམིགས། བརྩོན་འགྲུས་ཀྱི་མི་མཐུན་ཕྱོགས་ཕྱི་བཤོལ་གྱི་ལེ་
ལོ་བྱ་བ་ངན་ཞེན་སྒྱིད་ལུག་རྣམས་འགོག་པའི་ཚུལ། བརྩོན་འགྲུས་ཀྱི་མཐུན་རྐྱེན་
ལ་མོས་པའི་སྟོབས། བརྟན་པའི་སྟོབས། དགའ་བའི་སྟོབས། དོར་བའི་སྟོབས་
བཞི་ཇི་ལྟར་སྒྲུབ་པའི་ཚུལ་རྣམས་ཤེས་པ་ཤིན་ཏུ་གལ་ཆེ་ཡང་འདིར་ཐམས་ཅད་
བྲི་མ་ནུས་པས་སྤྱོད་འཇུག་དང་ལམ་རིམ་ཞིབ་ཏུ་བལྟས་ནས་ཤེས་པར་བྱའོ། ། །
བརྒྱད་པ་ཤིན་སྦྱངས་ནི། མངོན་པ་ཀུན་བཏུས་ལས། ཤིན་ཏུ་སྦྱངས་པ་
གང་ཞེ་ན། ལུས་དང་སེམས་ཀྱི་གནས་ངན་ལེན་རྣམས་ཀྱི་རྒྱུན་གཅོད་པའི་ཕྱིར་
ལུས་དང་སེམས་ལས་སུ་རུང་བ་ཉིད་དེ། སྒྲིབ་པ་ཐམས་ཅད་སེལ་བའི་ལས་ཅན་
ནོ། །ཞེས་ གསུངས་ པ་ལྟར། སེམས་དགེ་བའི་དམིགས་པ་ལ་ཇི་ལྟར་འདོད་པ་
བཞིན་བཀོལ་དུ་རུང་བའི་ལག་རྗེས་འཇོག་པར་བྱེད་ཅིང་ལུས་སེམས་ཀྱི་གནས་
ངན་ལེན་རྒྱུན་གཅོད་ པའི་ རིག་པ་ཞིག་གོ །ཤིན་སྦྱངས་ལ་དབྱེ་ན། ལུས་ཤིན་
སྦྱངས་དང་། སེམས་ཤིན་སྦྱངས་གཉིས། ལུས་ཤིན་སྦྱངས་ནི། ཏིང་ངེ་འཛིན་གྱི་
མཐུས་ལུས་ཀྱི་གནས་ངན་ལེན་ལས་སུ་མི་རུང་བ་རྣམས་དག་ནས་ཤིང་བལ་གྱི་
འདའ་མ་ལྟར་ལྡང་བ་ཡང་ཞིང་དགེ་བའི་བྱ་བ་ལ་ཅི་འདོད་དུ་བཀོལ་དུ་རུང་བ་
ཞིག་གོ །སེམས་ཤིན་སྦྱངས་ནི། ཏིང་ངེ་འཛིན་གྱི་མཐུས་སེམས་ཀྱི་གནས་ངན་
ལེན་དང་བྲལ་ནས་སེམས་དམིགས་པ་ལ་ཐོགས་པ་མེད་པར་འཇུག་པ་སེམས་
ལས་སུ་ རུང་ བ་ ཞིག་གོ །དེ་ཡང་ རྗེ་ བླ་ མས། བསམ་ གཏན་ སེམས་ལ་དབང་
བསྒྱུར་རྒྱལ་པོ་སྟེ། །བཞག་ན་གཡོ་མེད་རི་ཡི་དབང་པོ་བཞིན། །བཏང་ན་དགེ་
བའི་ དམིགས་ པ་ ཀུན་ ལ་ འཇུག །ལུས་ སེམས་ ལས་ སུ་ རུང་ བའི་ བདེ་ ཆེན་
འདྲེན། །ཞེས་གསུངས་པ་ལྟར་རོ། །འདིའི་བྱེད་ལས་ལ་སྒྲིབ་པ་ཐམས་ཅད་སེལ་
- 38 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
བའི་ལས་ཅན་ཞེས་གསུངས་པ་ནི། ཤིན་སྦྱངས་ཀྱི་མཐུས་ལུས་སེམས་ཀྱི་གནས་
ངན་ལེན་ཐམས་ཅད་དག་པར་གྱུར་པ་དང་། ཤིན་སྦྱངས་ཐོབ་ན་ཏིང་ངེ་འཛིན་ལ་
ནང་ནས་བསྐུལ་བས་ཏིང་ངེ་འཛིན་ཇེ་འཕེལ་དུ་འགྱུར་ཞིང་། དེ་འཕེལ་བ་ཙམ་
གྱིས་ཤིན་སྦྱངས་ཀྱི་བདེ་བ་འཕེལ། དེ་འཕེལ་ བ་ ཙམ་ གྱིས་ཏིང་ ངེ་ འཛིན་ ཇེ་
འཕེལ་དུ་འགྱུར་བས་སྒྲིབ་པ་སེལ་བ་ལ་མཐུ་ཅན་དུ་འགྱུར་རོ། །
དགུ་པ་བག་ཡོད་ནི། མངོན་པ་ཀུན་བཏུས་ལས། བག་ཡོད་པ་གང་ཞེ་ན།
མ་ཆགས་པ་དང་། ཞེ་སྡང་མེད་པ་དང༌། གཏི་མུག་མེད་པ་བརྩོན་འགྲུས་དང་
བཅས་པ་ལ་གནས་ནས་གང་དགེ་བའི་ཆོས་རྣམས་སྒོམ་པ་དང་། ཟག་པ་དང་
བཅས་པའི་ཆོས་རྣམས་ལས་སེམས་སྲུང་བ་སྟེ། འཇིག་རྟེན་པ་དང་འཇིག་རྟེན་
ལས་འདས་པའི་ཕུན་སུམ་ཚོགས་པ་ཐམས་ཅད་ཡོངས་སུ་རྫོགས་པར་བྱེད་པ་
དང༌། ཡོངས་སུ་སྒྲུབ་པའི་ལས་ཅན་ནོ། །ཞེས་གསུངས་པ་ལྟར། ཉོན་མོངས་པའི་
དབང་དུ་མ་སོང་བར་བརྩོན་འགྲུས་ལ་གནས་ནས་དགེ་བ་བསྒྲུབ་ཅིང་ཟག་བཅས་
ལས་སེམས་སྲུང་བའི་བློའོ། །འདི་ལ་བྱང་ས་ནས་ལྔ་གསུངས་ཏེ། སྔོན་གྱི་མཐའ་
དང༌། ཕྱི་མའི་མཐའ་དང་། དབུས་ཀྱི་མཐའ་དང་ལྡན་པ་དང་། སྔ་ནས་བྱ་བ་དང་།
ལྷན་ཅིག་རྗེས་སུ་སྤྱོད་པའི་བག་ཡོད་པ་དང་ལྔ་སྟེ། དེ་དག་ཀྱང་རིམ་པ་ལྟར་
འདས་པའི་དུས་སུ་ཉེས་པ་རྣམས་ཆོས་བཞིན་དུ་ཕྱིར་བཅོས་པ་དང༌། མ་འོངས་
པའི་དུས་སུ་ཡང་དེ་ལྟར་བྱེད་པར་ནན་ཏན་དུ་སེམས་པ་དང་། ད་ལྟར་ཡང་བརྗེད་
པ་མེད་པར་དེ་ལྟར་བྱེད་པ་དང་། བདག་ཇི་ལྟ་ཇི་ལྟར་སྤྱོད་ཅིང་གནས་ན་ཉེས་པ་
མི་འབྱུང་བ་དེ་ལྟ་དེ་ལྟར་སྤྱོད་ཅིང་གནས་ན་ཅི་མ་རུང་སྙམ་དུ་རབ་ཏུ་སྒྲིམ་པར་
བྱེད་པ་དང༌། དེ་ལ་བརྟེན་ནས་དེ་ལྟར་སྤྱོད་ཅིང་གནས་པའོ། །ཞེས་རྗེ་ཐམས་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅད་མཁྱེན་པས་གསུངས་པ་ལྟར་རོ། །འདིའི་བྱེད་ལས་ལ་འཇིག་རྟེན་དང་འཇིག་
རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་འགྲུབ་པའི་རྟེན་བྱེད་པར་
གསུངས་པས་ན་ས་ལམ་ཐམས་ཅད་ཀྱི་རྩ་བར་ཤིན་ཏུ་གལ་ཆེ་བ་ཡིན་ནོ། །དེ་
ལྟར་ཡང་མགོན་པོ་ཀླུ་སྒྲུབ་ཀྱིས། བག་ཡོད་བདུད་རྩིའི་གནས་ཏེ་བག་མེད་པ། །
འཆི་བའི་གནས་སུ་ཐུབ་པས་བཀའ་སྩལ་ཏེ། །དེ་བས་ཁྱོད་ཀྱིས་དགེ་ཆོས་སྤེལ་
སླང་དུ། །གུས་པས་རྟག་ཏུ་བག་དང་བཅས་པར་མཛོད། །ཅེས་གསུངས་པ་ལྟར་
བཅུ་པ་བཏང་སྙོམས་ནི། མངོན་པ་ཀུན་བཏུས་ལས། བཏང་སྙོམས་གང་
ཞེ་ན། མ་ཆགས་པ་དང༌། ཞེ་སྡང་མེད་པ་དང་། གཏི་མུག་མེད་པ་བརྩོན་འགྲུས་
དང་བཅས་པ་ལ་གནས་ནས་ཀུན་ནས་ཉོན་མོངས་པ་ཅན་དུ་གནས་པ་དང་མི་
མཐུན་ པ། སེམས་ མཉམ་ པ་ ཉིད་ དང་། སེམས་རྣལ་ དུ་ འདུག་ པ་ ཉིད་ དང་།
སེམས་ལྷུན་གྱིས་གྲུབ་པར་གནས་པ་ཉིད་དེ། ཀུན་ནས་ཉོན་མོངས་པའི་སྐབས་
མི་འབྱེད་པའི་ལས་ཅན་ནོ། །ཞེས་གསུངས་པ་ལྟར། ནང་དུ་སེམས་དམིགས་པ་
ལ་རྩེ་གཅིག་ཏུ་འཇོག་པའི་ཐབས་རྣམས་ལ་བརྟེན་ནས་སེམས་གནས་དགུ་རིམ་
གྱིས་ བསྒྲུབས་ཏེ། སེམས་ གནས་ དགུ་ པ་ ཐོབ་ པའི་ ཚེ་ བྱིང་ རྒོད་ཀྱི་གཉེན་པོ་
བསྟེན་པའི་རྩོལ་བ་བྱ་མི་དགོས་པར་སེམས་ལྷུན་གྱིས་གྲུབ་པར་གནས་པ་ཐོབ་
པའོ། །སྤྱིར་བཏང་སྙོམས་ལ་འདུ་བྱེད་བཏང་སྙོམས། ཚོར་བ་བཏང་སྙོམས། ཚད་
མེད་བཏང་སྙོམས་གསུམ་ལས། འདི་ནི་འདུ་བྱེད་བཏང་སྙོམས་སོ། །འདི་ལ་ཡང་
སེམས་གནས་དང་པོའི་སྐབས་སུ་དམིགས་པ་ལ་སེམས་འཇོག་ལུགས་དང༌། བྱིང་
རྒོད་ཀྱི་གཉེན་པོ་བསྟེན་ལུགས་ནས་བཟུང་དམིགས་པ་ལ་གནས་པ་གོང་འཕེལ་
- 40 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
དུ་འགྱུར་ལུགས་དང་། དེ་དག་གི་ཚེ་བྱིང་རྒོད་ཀྱི་གཉེན་པོ་བསྟེན་ལུགས་དང་།
མཐར་ཏིང་ངེ་འཛིན་ལ་རྩེ་གཅིག་ཏུ་གནས་པ་ཐོབ་ལུགས་དང༌། བྱིང་རྒོད་ཀྱི་
ཟོན་བྱ་དགོས་མི་དགོས་ཀྱི་མཚམས་དང་། བཏང་སྙོམས་ཇི་ལྟར་ཐོབ་ལུགས་
སོགས་ཞིབ་ཏུ་ཤེས་དགོས་པས་བྱང་ཆུབ་ལམ་གྱི་རིམ་པ་ཉིད་ལས་ཤེས་པར་
བྱའོ། །འདིའི་བྱེད་ལས་ལ་ཀུན་ནས་ཉོན་མོངས་པའི་སྐབས་མི་འབྱེད་པའི་ལས་
ཅན་ཞེས་གསུངས་པ་ནི། སེམས་གནས་དགུ་པ་ཐོབ་ན་འདོད་པའི་ཉོན་མོངས་
མངོན་གྱུར་རྣམས་ཟློག་པར་སླ་ཞིང་ཁྱད་པར་མཉམ་བཞག་གི་དུས་བྱིང་རྒོད་མི་
འབྱུང་བའི་དོན་ནོ། །
བཅུ་གཅིག་པ་རྣམ་པར་མི་འཚེ་བ་ནི། མངོན་པ་ཀུན་བཏུས་ལས། རྣམ་
པར་ མི་ འཚེ་ བ་ གང་ ཞེ་ན། ཞེ་ སྡང་ མེད་ པའི་ ཆར་ གཏོགས་ པ། སྙིང་ རྗེ་ བའི་
སེམས་ཉིད་དེ། མཐོ་མི་འཚམ་པའི་ལས་ཅན་ནོ། །ཞེས་གསུངས་པ་ལྟར། ཀུན་
ནས་མནར་སེམས་མེད་པར་སེམས་ཅན་སྡུག་བསྔལ་ཅན་ལ་དམིགས་ནས་དེ་དང་
བྲལ་ན་སྙམ་པའི་བཟོད་པའོ། །རྣམ་པར་མི་འཚེ་བའམ་སེམས་ཅན་ལ་གནོད་
འཚེ་སྤོང་བ་འདི་ནི་རྒྱལ་བའི་གསུང་རབ་ཀྱི་སྙིང་པོའི་དོན་ཡིན་ཏེ། བཟོད་པ་
དཀའ་ ཐུབ་ དམ་ པ་ བཟོད་ པ་ནི། །མྱ་ ངན་ འདས་ པ་ མཆོག་ ཅེས་ སངས་ རྒྱས་
གསུང༌། །རབ་ཏུ་བྱུང་བ་གཞན་ལ་གནོད་པ་དང་། །གཞན་ལ་འཚེ་བ་དགེ་སྦྱོང་མ་
ཡིན་ནོ། །ཞེས་ གསུངས་ཤིང་། འདུལ་བའི་ལས་ཆོག་ནས་ཀྱང་ཆུ་ ཚགས་ སྦྱིན་
པའི་སྐབས་སུ་རྒྱལ་བའི་བསྟན་པ་སྙིང་རྗེས་རབ་ཏུ་ཕྱེ་བ་ཡིན་པས་གཞན་ལ་
གནོད་པ་གཞི་དང་བཅས་པ་ལས་ལྡོག་དགོས་པས་ཆུ་ནང་གི་སྲོག་ཆགས་ལ་
གནོད་པ་སྤང་བའི་ཕྱིར་ཆུ་ཚགས་ངེས་པར་འཆང་དགོས་ཚུལ་གསུངས་པ་དང་།
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གདམས་ངག་བརྗོད་པའི་སྐབས་སུ་གཤེ་ཡང་སླར་མི་གཤེ། ཁྲོས་ཀྱང་སླར་མི་ཁྲོ།
བརྡེགས་ཀྱང་སླར་མི་བརྡེག །མཚང་བྲུས་ཀྱང་སླར་མཚང་མི་འབྲུ་བ་སྟེ། དགེ་
སྦྱོང་དུ་བྱེད་པའི་ཆོས་བཞི་ལ་གནས་དགོས་པར་ནན་ཏན་དུ་གདམས་སོ། །དེས་
ན་རྣམ་དཔྱོད་ཅན་གྱིས་འདི་དག་ལ་ལེགས་པར་དཔྱོད་ཤེས་ན་འཚེ་བ་སྤོང་བ་ནི་
བསྟན་པའི་སྙིང་པོར་གོ་ནུས་སོ། །དགེ་བ་ལ་འདི་བཤད་པའི་བཅུ་གཅིག་པོ་འདི་
ཙམ་དུ་ཟད་དམ་སྙམ་ན། སྤྱིར་དགེ་བ་ལ་ངོ་བོ་ཉིད་ཀྱིས་དགེ་བ། འབྲེལ་བས་
དགེ་བ། རྗེས་སུ་འབྲེལ་བས་དགེ་བ། སློང་བས་དགེ་བ། དོན་དམ་པས་དགེ་བ་
དང་ལྔར་བཤད་པ་ལས། གོང་དུ་བཤད་པའི་དད་སོགས་བཅུ་གཅིག་པོ་དེ་ནི་ངོ་
བོ་ཉིད་ཀྱིས་དགེ་བ་ཞེས་བྱ་བ་ཡིན་ཏེ། ཀུན་སློང་སོགས་གཞན་ལ་མི་ལྟོས་པར་
རང་གྲུབ་ཙམ་ནས་དགེ་བའི་ངོ་བོར་སྐྱེ་བས་ན་དེ་ལྟར་དུ་བརྗོད་དོ། །དེའི་ཕྱིར་
འདིར་ཡང་དགེ་བའི་གཙོ་བོ་བཅུ་གཅིག་བསྟན་པ་ཡིན་ནོ། །འབྲེལ་བས་དགེ་བ་
ཞེས་བྱ་བ་ནི་དད་སོགས་བཅུ་གཅིག་པོ་དེ་དང་མཚུངས་པ་ལྔས་མཚུངས་ལྡན་དུ་
སོང་བའི་སེམས་སེམས་བྱུང་རྣམས་སོ། །རྗེས་སུ་འབྲེལ་བས་དགེ་བ་ཞེས་བྱ་བ་
ནི་དགེ་བའི་བག་ཆགས་རྣམས་སོ། །སློང་བས་དགེ་བ་ཞེས་བྱ་བ་ནི་དད་པས་ཀུན་
ནས་བསླངས་པའི་ལུས་ངག་གི་ལས་ལྟ་བུའོ། །དོན་དམ་པས་དགེ་བ་ནི་དེ་བཞིན་
ཉིད་ལ་བཤད་དེ། དེ་བཞིན་ཉིད་ལ་དམིགས་ནས་བསྒོམས་ན་སྒྲིབ་པ་ཐམས་ཅད་
དག་པར་འགྱུར་བས་དགེ་བ་ཞེས་བཏགས་པ་ཡིན་གྱི་དགེ་བ་དངོས་མིན་ནོ། །
གོང་དུ་བཤད་པའི་དགེ་བ་དེ་དག་ལ་ཡང་གནས་སྐབས་ཀྱི་དབྱེ་བས་ཕྱེ་ན་སྐྱེས་
ཐོབ་ཀྱིས་དགེ་བ། སྦྱོར་བས་དགེ་བ། མདུན་དུ་བྱས་པས་དགེ་བ། ཕན་འདོགས་
པས་དགེ་བ། ཡོངས་སུ་འཛིན་པས་དགེ་བ། གཉེན་པོས་དགེ་བ། ཉེ་བར་ཞི་བས་
- 42 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
དགེ་བ། རྒྱུ་མཐུན་པས་དགེ་བ་རྣམས་སུ་ཡོད་དོ། །སྐྱེས་ཐོབ་ཀྱིས་དགེ་བ་ནི། ཚེ་
འདིར་གོམས་པ་ལ་མི་ལྟོས་པར་ཚེ་རབས་སྔོན་མའི་བག་ཆགས་ཀྱིས་སྐྱེས་ཙམ་
ཉིད་ནས་བྱུང་བའི་དད་པ་ལྟ་བུའོ། །སྦྱོར་བས་དགེ་བ་ནི། ཚེ་འདིར་དགེ་བའི་
བཤེས་ གཉེན་ ལ་ བརྟེན་ དམ་ པའི་ ཆོས་ ཉན། ཚུལ་བཞིན་ ཡིད་ ལ་ བྱས། མྱང་
འདས་ཐོབ་པ་དང་རྗེས་སུ་མཐུན་པའི་ཆོས་སྒྲུབ་པ་སྟེ། རྐྱེན་བཞི་པོ་དེ་ལ་བརྟེན་
ནས་སངས་རྒྱས་ཐོབ་འདོད་སྐྱེས་པ་ལྟ་བུའོ། །མདུན་དུ་བྱས་པས་དགེ་བ་ནི།
ཚོགས་ཀྱི་ཞིང་ཁྱད་པར་ཅན་ལ་དམིགས་ནས་ཕྱག་མཆོད་བྱས་པའི་ལས་ལྟ་
བུའོ། །ཕན་འདོགས་པས་དགེ་བ་ནི། བསྡུ་བ་བཞིའི་སྒོ་ནས་སེམས་ཅན་སྨིན་
པར་བྱས་པའི་ལས་ལྟ་བུའོ། །ཡོངས་སུ་འཛིན་པས་དགེ་བ་ནི། མངོན་མཐོ་དང་
ངེས་ལེགས་ཐོབ་བྱེད་ཀྱི་རྣམ་དཀར་གྱི་ལས་ཁྱད་པར་ཅན་ལྟ་བུའོ། །གཉེན་པོས་
དགེ་བ་ནི། སྤང་བྱ་མི་མཐུན་ཕྱོགས་དངོས་སུ་འཇོམས་པའི་མཐུ་ཁྱད་པར་ཅན་
དང་ལྡན་པའི་དགེ་བའི་ལས་ལྟ་བུའོ། །ཉེ་བར་ཞི་བས་དགེ་བ་ནི། འགོག་བདེན་
ལྟ་བུ་ལ་བཤད་དེ། དག་པས་འདོད་ཆགས་བྲལ་བར་གྱུར། །དགེ་བས་ངན་སོང་
ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ཞེས་གསུངས་
པ་ལྟར་རོ། །རྒྱུ་མཐུན་པས་དགེ་བ་ནི། འགོག་བདེན་ཐོབ་པའི་དབང་གིས་བྱུང་
བའི་མངོན་ཤེས་ལྔ་དང་སྟོབས་བཅུ་ལ་སོགས་པའོ། །གོང་དུ་བཤད་པའི་དགེ་བ་
དེ་རྣམས་ལ་དངོས་བཏགས་ཅི་རིགས་པ་ཡོད་དོ། །དེ་བཞིན་དུ་མི་དགེ་བ་ལ་
ཡང་། ངོ་བོ་ཉིད་ཀྱིས་མི་དགེ་བ། འབྲེལ་བས་མི་དགེ་བ། རྗེས་སུ་འབྲེལ་བས་མི་
དགེ་བ། སློང་བས་མི་དགེ་བ། དོན་དམ་པས་མི་དགེ་བ་དང་ལྔར་བཤད་ཅིང་། ངོ་
བོ་ཉིད་ཀྱིས་མི་དགེ་བ་ནི། ཉོན་མོངས་དང་ཉེ་བའི་ཉོན་མོངས་ཕལ་ཆེར་རོ། །
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འབྲེལ་ བས་ མི་ དགེ་ བ་ནི། ཉོན་མོངས་ དེ་ དག་ དང་ མཚུངས་ལྡན་ གྱི་ སེམས་
སེམས་བྱུང་རྣམས་སོ། །རྗེས་སུ་འབྲེལ་བས་མི་དགེ་བ་ནི། མི་དགེ་བའི་བག་
ཆགས་རྣམས་སོ། །སློང་བས་མི་དགེ་བ་ནི། ཉོན་མོངས་པ་དེ་དག་གིས་ཀུན་ནས་
བསླངས་པའི་ལུས་ངག་གི་ལས་རྣམས་སོ། །དོན་དམ་པས་མི་དགེ་བ་ནི། འཁོར་
བས་བསྡུས་པ་རྣམས་སོ། །འདི་ནི་འཕགས་པ་རྣམས་ཡིད་འབྱུང་སྐྱེ་བའི་གནས་
ཡིན་ པས་ན་དོན་དམ་ པས་མི་དགེ་བ་ཞེས་བརྗོད་ ཀྱི། འཁོར་ བས་ བསྡུས་ པ་
ཐམས་ཅད་མི་དགེ་བ་དངོས་ཡིན་པའི་ངེས་པ་མེད་དོ། །དེ་བཞིན་དུ་ སྔ་ ཕྱིར་
བཤད་པའི་མི་དགེ་བ་འདི་རྣམས་ལ་ཡང་དངོས་དང་བཏགས་པ་བའི་ཁྱད་པར་
དབྱེ་དགོས་པ་མང་དུ་སྣང་ངོ༌། །མི་དགེ་བ་དེ་དག་ལ་ཡང་གནས་སྐབས་ཀྱི་དབྱེ་
བས་ཕྱེ་ན། སྐྱེས་ཐོབ་ཀྱིས་མི་དགེ་བ་དང༌། སྦྱོར་བས་མི་དགེ་བ་དང་། མདུན་དུ་
བྱས་པས་མི་དགེ་བ་དང་། གནོད་པ་བྱེད་ པས་མི་དགེ་དང༌། ཡོངས་སུ་འཛིན་
པས་མི་དགེ་བ་དང་། མི་མཐུན་ཕྱོགས་ཀྱིས་མི་དགེ་བ་དང་། བར་དུ་གཅོད་པས་
མི་དགེ་བ་རྣམས་སུ་ཡོད་དོ། །སྐྱེས་ཐོབ་ཀྱིས་མི་དགེ་བ་ནི། ཚེ་རབས་སྔོན་མའི་
བག་ཆགས་ཀྱིས་སྐྱེས་ཙམ་ཉིད་ནས་གཞན་གྱི་སྲོག་གཅོད་པ་ལ་ངམ་ངམ་ཤུགས་
ཀྱིས་འཇུག་པ་ལྟ་བུའོ། །འདི་ལྟ་བུ་རྣམས་ལ་ཚིག་རྩོད་བྱེད་པའི་ཚེ་སྲོག་གཅོད་
ཀྱི་ལས་ལྟ་བུ་མི་དགེ་བར་འཇོག་ཅིང་། སྲོག་གཅོད་ལ་འཇུག་པ་ལྟ་བུ་མི་དགེ་
བར་ ཁས་བླངས་ན་རྩོད་ པ་འབྱུང་མོད་ཀྱང་། འདིར་ དགེ་མི་དགེའི་རྣམ་དབྱེ་
བཀོད་པ་དག་ནི་དེང་སང་གི་བློ་གསར་བ་དག་གི་བརྒལ་བརྟག་ལ་ཉེ་བར་མཁོ་
བའི་ཡན་ལག་ཏུ་སྦྱར་བ་མ་ཡིན་གྱི། བྱང་ཆུབ་ལམ་གྱི་རིམ་པའི་ཉམས་ལེན་བྱེད་
པའི་ཚེ་དགེ་མི་དགེའི་དམིགས་རྣམ་ངོ་འཕྲོད་པ་ལ་ཉེ་བར་མཁོ་བའི་ཡན་ལག་ཏུ་
- 44 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བྲིས་པ་ཡིན་པས། ཚིག་ཙམ་ལ་མ་འཆེལ་བར་བློ་ཁ་ནང་དུ་ལོག་ནས་ཉམས་
ལེན་ལ་སྐོར་ཏེ་བསམ་པར་རིགས་སོ། །སྦྱོར་བས་མི་དགེ་བ་ནི། མི་དགེ་བའི་
བཤེས་གཉེན་ལ་བརྟེན་པ་དང་། ཆོས་ལྟར་སྣང་ཉན་པ་དང༌། ཚུལ་མིན་ཡིད་བྱེད་
གོམས་པ་སོགས་ལ་བརྟེན་ནས་བྱུང་བའི་སྒོ་གསུམ་གྱི་ཉེས་སྤྱོད་ལྟ་བུའོ། །མདུན་
དུ་བྱ་བས་མི་དགེ་བ་ནི། ལོག་པའི་བཤེས་གཉེན་གྱིས་བསླུས་པ་ལ་བརྟེན་ནས་
འཚེ་བ་ཆོས་སུ་ཞེན་པས་ལྷ་རྟེན་ལ་ཁྲག་གི་མཆོད་སྦྱིན་བྱེད་པ་ལྟ་བུའོ། །གནོད་
པ་བྱེད་པས་མི་དགེ་བ་ནི། སེམས་ཅན་ལ་ལུས་ངག་ཡིད་གསུམ་གྱིས་གནོད་པ་
བྱེད་ པའི་ ལས་ ལྟ་ བུའོ། །ཡོངས་སུ་འཛིན་ པས་མི་དགེ་བ་ནི། འབྲས་བུ་ སྡུག་
བསྔལ་འབའ་ཞིག་སྟེར་བའི་འཕེན་བྱེད་དང་རྫོགས་བྱེད་ཀྱི་ལས་ལྟ་བུའོ། །མི་
མཐུན་ཕྱོགས་ཀྱིས་མི་དགེ་བ་ནི། ཟག་མེད་ཀྱི་ལམ་སྐྱེ་བའི་གེགས་བྱེད་པའི་ལས་
ལྟ་བུའོ། །བར་དུ་གཅོད་པས་མི་དགེ་བ་ནི། དགེ་བའི་ཕྱོགས་ཐམས་ཅད་ལ་བར་
དུ་གཅོད་པའི་ལྟ་ངན་ལྟ་བུའོ། །དེ་བཞིན་དུ་ལུང་མ་བསྟན་ལ་ཡང་། ངོ་བོ་ཉིད་
ཀྱིས་ལུང་མ་བསྟན་ནས་རྒྱུ་མཐུན་པས་ལུང་མ་བསྟན་གྱི་བར་དུ་དབྱེ་བ་ཡོད་ཅིང་།
དགེ་མི་དགེ་དེ་དག་ལ་ཡང་རྣམ་པ་དགེ་བར་སྣང་ཡང་དགེ་བ་མིན་པ་དང་
། རྣམ་
པ་མི་དགེ་བར་སྣང་ཡང་མི་དགེ་བ་མིན་པ་སོགས་བཤད་པར་བྱ་བ་མང་དུ་སྣང་
ན་ཡང་འདིར་མ་སྤྲོས་ལ། ཞིབ་ཏུ་ཤེས་པར་འདོད་ན་མངོན་པའི་གཞུང་ལ་བལྟ་
བར་བྱའོ། ། །
སྨྲས་པ། གང་ ཞིག་ རྙེད་ ན་ འདི་ ཕྱིའི་ ལེགས་ ཚོགས་ ཀུན། །སྩོལ་ བྱེད་
འཕགས་པའི་ནོར་བདུན་དང་མཇལ་ཡང་། །བོར་ནས་སྤྱན་པ་འཕྱར་བས་ངལ་བ་
བཞིན། །དོན་མེད་ལས་ལ་འབད་པ་ཀྱེ་མ་བྲུན། །ལམ་དང་ལམ་མིན་འབྱེད་པའི་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བློ་གྲོས་མིག །བླུན་རྨོངས་ཚིག་གི་བཙོག་ཆུས་འགྲིབ་བྱས་ཏེ། །ཆོས་ལྟར་བཅོས་
པའི་འཁར་བ་ལ་བརྟེན་ནས། །ས་ལམ་བགྲོད་པར་འདོད་པ་གད་མོའི་གནས། །
ཀྱེ་ཀྱེ་བློ་གྲོས་ འདུན་ ལྡན་ གྲོགས་པོ་དག །དོན་གཉིས་བསམ་འཕེལ་ནོར་བུ་
འཚོལ་བཞེད་ན། །བློ་བཟང་དེད་དཔོན་མཆོག་གི་རྗེས་འབྲངས་ཏེ། །ཐུབ་གསུང་
ཡིད་བཞིན་འཚོ་ལ་འཇུག་པར་རིགས། །ཞེས་བྱ་བ་ནི་བར་སྐབས་ཀྱི་ཚིགས་སུ་
བཅད་པའོ། །
བཞི་པ་རྩ་ཉོན་དྲུག་ནི། འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་
ཚོམ། ལྟ་བ་ཉོན་མོངས་ཅན་རྣམས་སོ། །དེ་ལ་ཉོན་མོངས་སྤྱིའི་མཚན་ཉིད་ནི།
མངོན་པ་ཀུན་བཏུས་ལས། ཆོས་གང་འབྱུང་བ་ན་རབ་ཏུ་མ་ཞི་བའི་མཚན་ཉིད་དུ་
འབྱུང་སྟེ། དེ་བྱུང་བས་སེམས་ཀྱི་རྒྱུད་རབ་ཏུ་མ་ཞི་བར་འབྱུང་བ་དེ་ཉོན་མོངས་
པའི་མཚན་ཉིད་དོ། །ཞེས་གསུངས་པ་ལྟར། གང་སྐྱེས་ན་སེམས་རྒྱུད་རབ་ཏུ་མ་
ཞི་བར་བྱེད་པའི་བློ་ཞིག་གོ །སོ་སོའི་ངོ་བོ་ལ་དང་པོ་འདོད་ཆགས་ནི། མངོན་པ་
ཀུན་བཏུས་ལས། འདོད་ཆགས་གང་ཞེ་ན། ཁམས་གསུམ་པའི་རྗེས་སུ་ཆགས་པ་
སྟེ། སྡུག་བསྔལ་སྐྱེད་པའི་ལས་ཅན་ནོ། །ཞེས་གསུངས་པ་ལྟར། ཟག་བཅས་ཀྱི་
དངོས་པོ་ལ་རང་གི་ངོ་བོའི་སྒོ་ནས་ཡིད་འོང་དུ་མཐོང་ནས་དོན་དུ་གཉེར་བའི་
སེམས་བྱུང་ཞིག་གོ །འདི་ལ་རྗེ་ཐམས་ཅད་མཁྱེན་པས་འདོད་ཆགས་ནི། ཕྱིའམ་
ནང་གི་ཡུལ་སྡུག་པ་ཡིད་དུ་འོང་བ་ལ་དམིགས་ནས་རྗེས་སུ་ཆགས་པ་སྟེ། དཔེར་
ན་རས་ལ་སྣུམ་ཞུགས་པ་དབྱུང་དཀའ་བ་བཞིན་དུ་འདི་ཡང་རང་གི་དམིགས་པ་
ལ་ཞེན་ཅིང་མཆེད་པ་ནི་དམིགས་པ་དེ་དང་དབྲལ་དཀའ་བའོ། །ཞེས་གསུངས་
སོ། །འདོད་ཆགས་དེ་ལ་དབྱེ་ན། འདོད་པའི་འདོད་ཆགས། གཟུགས་ཀྱི་འདོད་
- 46 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཆགས། གཟུགས་མེད་ཁམས་ཀྱི་འདོད་ཆགས་ཏེ་གསུམ་མོ། །མངོན་པ་མཛོད་
ལས་ནི་འདོད་པའི་འདོད་ཆགས་དང་ སྲིད་པའི་ འདོད་ཆགས་ཞེས་གཉིས་སུ་
མཛད་དེ། ཁམས་གོང་མ་གཉིས་ཀྱི་འདོད་ཆགས་གཅིག་ཏུ་བསྡུས་ནས་སྲིད་པའི་
འདོད་ཆགས་སུ་མཛད་པའོ། །འདོད་པའི་འདོད་ཆགས་ནི་གཟུགས་དང་སྒྲ་ལ་
སོགས་ པ་ འདོད་ པའི་ ཡོན་ཏན་ལྔ་ལ་དམིགས་ནས་ འདུན་ ཞིང་ ཆགས་ པའོ།
ཁམས་གོང་མ་གཉིས་ཀྱི་འདོད་ཆགས་ལ་སྲིད་པའི་འདོད་ཆགས་ཞེས་གཅིག་ཏུ་
བསྡུས་པ་ནི། གཟུགས་གཟུགས་མེད་ཀྱི་སྙོམས་འཇུག་རྣམས་ལ་ཐར་ལམ་དུ་
འཁྲུལ་པ་བཟློག་པའི་ཕྱིར་དུ་ཁམས་གོང་མ་གཉིས་ལ་སྲིད་པ་ཞེས་གསུངས་པ་
ཡིན་ནོ། །འདིའི་བྱེད་ལས་ལ་སྡུག་བསྔལ་སྐྱེད་པའི་ལས་ཅན་ཞེས་གསུངས་པ་ནི།
ཁམས་གསུམ་འཁོར་བའི་སྡུག་བསྔལ་ཐམས་ཅད་ཀྱི་རྩ་བ་ནི་འཁོར་བར་ཉིང་
མཚམས་སྦྱོར་བའི་སྐྱེ་བ་ཡིན་ལ། འཁོར་བར་སྐྱེས་པའི་རྒྱུའི་གཙོ་བོ་ནི་འདོད་
ཆགས་སྲེད་པ་ཉིད་ཡིན་པར་གོ་བའི་ཆེད་དུ་ཡིན་ནོ། །
གཉིས་པ་ཁོང་ཁྲོ་ནི། མངོན་པ་ཀུན་བཏུས་ལས། ཁོང་ཁྲོ་བ་གང་ཞེ་ན།
སེམས་ཅན་རྣམས་དང་སྡུག་བསྔལ་དང་སྡུག་བསྔལ་གྱི་གནས་ཀྱི་ཆོས་རྣམས་ལ་
ཀུན་ནས་མནར་སེམས་པ་སྟེ། རེག་པར་མི་གནས་པ་དང་། ཉེས་པར་སྤྱོད་པའི་
རྟེན་ བྱེད་ པའི་ ལས་ཅན་ནོ། །ཞེས་ གསུངས་ པ་ ལྟར། ཁོང་ཁྲོའི་དམིགས་ཡུལ་
གསུམ་ལ་དམིགས་ནས་མི་བཟོད་ཅིང་གནོད་པ་བྱེད་པ་ཀུན་ནས་མནར་སེམས་
པའོ། ཁོང་ཁྲོའི་དམིགས་ཡུལ་གསུམ་ནི། སེམས་ཅན་རྣམས་དང་། རང་རྒྱུད་ཀྱི་
སྡུག་བསྔལ་རྣམས་དང་། སྡུག་བསྔལ་དེ་དག་གང་ལས་འབྱུང་བའི་གནས་རྣམས་
སོ། །ཀུན་ནས་མནར་སེམས་ཀྱི་གཞི་དགུ་ཞེས་གསུངས་པ་ནི། རིན་ཆེན་འཕྲེང་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བ་ལས། གནོད་སེམས་བདག་དང་གྲོགས་དང་དགྲའི། །ཕྱོགས་ལ་དུས་གསུམ་
དོན་མིན་པའི། །དོགས་པ་གཞན་ལ་གནོད་པའི་སེམས། །རྒྱུ་དགུ་ལས་ནི་བྱུང་བ་
ཡིན། །ཞེས་གང་གསུངས་ པ་ལྟར་ རོ། །འདི་ ལ་ ལམ་ རིམ་ ལས། ཁོང་ཁྲོ་བ་ནི།
སེམས་ ཅན་ རྣམས་ དང་། སྡུག་ བསྔལ་ དང་། མཚོན་ དང་ ཚེར་ མ་ སོགས་ སྡུག་
བསྔལ་གྱི་གནས་རྣམས་ལ་དམིགས་ནས་ཀུན་ནས་མནར་སེམས་པ་སེམས་རྩུབ་
མོ་ཡུལ་དེ་རྣམས་ལ་གནོད་པ་བྱ་བར་སེམས་པའོ། །ཞེས་གསུངས་སོ། ཁོང་ཁྲོའི་
བྱེད་ལས་ནི་ཚེ་འདིར་བདེ་བ་ལ་རེག་པར་མི་གནས་ པ་དང་། ཕྱི་མ་ལ་སྡུག་
བསྔལ་དཔག་མེད་སྐྱེད་པའོ། །དེ་ལྟར་ཡང་སྤྱོད་འཇུག་ལས། ཞེ་སྡང་ཟུག་རྔུའི་
སེམས་ འཆང་ན། །ཡིད་ནི་ཞི་བ་ཉམས་མི་མྱོང་། །དགའ་དང་བདེ་ བའམ་མི་
འཐོབ་ལ། །གཉིད་མི་འོང་ཞིང་བརྟན་མེད་འགྱུར། །གང་དག་ནོར་དང་བཀུར་སྟི་
ཡིས། །དྲིན་བྱིན་དེ་ལ་བརྟེན་གྱུར་པ། །དེ་དག་ཀྱང་ནི་སྡང་ལྡན་པའི། །རྗེ་དཔོན་
དེ་ལ་གསོད་པར་རྒོལ། །དེ་ཡིས་མཛའ་བཤེས་སྐྱོ་བར་འགྱུར། །སྦྱིན་པས་བསྡུས་
ཀྱང་སྟེན་མི་བྱེད། །མདོར་ན་ཁྲོ་བ་བདེར་གནས་པ། །དེ་ནི་འགའ་ཡང་ཡོད་མ་
ཡིན་ཞེས་དང༌། སྐྱེས་རབས་ལས་ཀྱང་། ཁྲོ་བའི་མེ་ཡིས་བཞིན་མདོག་ཉམས་
གྱུར་ན། །རྒྱན་གྱིས་བརྒྱན་ཡང་བཟང་པོར་ཡོང་མི་སྣང་། །མལ་བསྟན་བཟང་པོ་
དག་ལ་ ཉལ་གྱུར་ཀྱང་། ཁྲོ་ བའི་ཟུགས་རྫུས་སེམས་ནི་སྡུག་བསྔལ་འགྱུར། །
བདག་ལ་ཕན་པའི་དོན་འགྲུབ་བརྗེད་འགྱུར་ཏེ། ཁྲོ་བས་གདུངས་ནས་ལམ་ངན་
འགྲོ་བར་བྱེད། །གྲགས་དང་དོན་གྲུབ་པ་ལས་ཉམས་པར་འགྱུར། །ཟླ་བ་མར་གྱི་
ངོ་བཞིན་དཔལ་ཡང་ཉམས། །མཛའ་བཤེས་དག་གིས་རབ་ཏུ་གཅུག་གྱུར་ཀྱང་།
ཁྲོ་བས་མི་རིགས་གཡང་སར་ལྟུང་བར་འགྱུར། །ཕན་དང་གནོད་པར་སེམས་ལ་
- 48 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
བློ་ ཉམས་ནས། །ཕལ་ཆེར་འགལ་ཞིང་སེམས་ནི་རྨོངས་པར་འགྱུར། ཁྲོ་བས་
སྡིག་པའི་ལས་ནི་གོམས་བྱས་ པས། །ངན་སོང་དག་ཏུ་ལོ་བརྒྱར་སྡུག་བསྔལ་
མྱོང་། །གནོད་པ་ཆེན་པོ་བྱས་པའི་ཤར་གཉེར་བའི། །དགྲས་ཀྱང་དེ་ལས་ལྷག་པ་
ཅི་བྱར་ཡོད། །ཅེས་གསུངས་པ་ལྟར་རོ། །
གསུམ་ པ་ ང་ རྒྱལ་ནི་མངོན་ པ་ ཀུན་བཏུས་ལས། ང་རྒྱལ་ གང་ ཞེ་ན།
འཇིག་ཚོགས་ལ་ལྟ་བ་ལ་བརྟེན་ནས་སེམས་ཁེངས་པ་སྟེ། མི་གུས་པ་དང་སྡུག་
བསྔལ་འབྱུང་བའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ནོར་རམ་
ཡོན་ཏན་སོགས་ཁེངས་པའི་གཞི་གང་རུང་རེ་ལ་དམིགས་ནས་སེམས་ཁེངས་པའི་
རྣམ་པ་ཅན་གྱི་སེམས་བྱུང་ངོ༌། །འདིར་ལམ་རིམ་ལས། ང་རྒྱལ་ནི་འཇིག་ལྟ་ལ་
བརྟེན་ཏེ་ ཕྱིའམ་ནང་གི་མཐོ་དམའ་དང་བཟང་ ངན་ལ་དམིགས་ནས་སེམས་
ཁེངས་པ་སྟེ། མཐོ་བའི་རྣམ་པ་ཅན་དུ་འཇུག་པའོ། །ཞེས་གསུངས་སོ། །འཇིག་
ལྟ་ལ་བརྟེན་ཅེས་པ་ནི། ང་རྒྱལ་གང་སྐྱེ་བ་ཐམས་ཅད་ངའོ་སྙམ་པའི་ངར་འཛིན་
ལྷན་སྐྱེས་ལ་བརྟེན་ནས་སྐྱེ་བས་དེ་ལྟར་དུ་གསུངས་སོ། །ང་རྒྱལ་དེ་ལ་དབྱེ་ན་
བདུན་ཡོད་དེ། ང་རྒྱལ། ལྷག་པའི་ང་རྒྱལ། ང་རྒྱལ་ལས་ཀྱང་ང་རྒྱལ། ངའོ་སྙམ་
པའི་ང་རྒྱལ། མངོན་པའི་ང་རྒྱལ། ཅུང་ཟད་སྙམ་པའི་ང་རྒྱལ། ལོག་པའི་ང་རྒྱལ་
རྣམས་སོ། །དང་པོ་ང་རྒྱལ་ནི། དམན་ པ་འདི་ ལྟ་བུ་ལས་བདག་ ཁྱད་ པར་དུ་
འཕགས་སོ་སྙམ་དུ་སེམས་ཁེངས་པའོ། །ལྷག་པའི་ང་རྒྱལ་ནི། རང་དང་མཉམ་
པ་རྣམས་ལས་བདག་ཁྱད་པར་དུ་འཕགས་སོ་སྙམ་དུ་སེམས་ཁེངས་པའོ། །ང་
རྒྱལ་ ལས་ ཀྱང་ ང་རྒྱལ་ནི། གཞན་ ཁྱད་ པར་དུ་འཕགས་ པ་རྣམས་ ལས་ ཀྱང་
བདག་ཆེས་ཁྱད་པར་དུ་འཕགས་སོ་སྙམ་དུ་སེམས་ཁེངས་པའོ། །ངའོ་སྙམ་པའི་
49-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ང་ རྒྱལ་ནི། ཉེར་ལེན་གྱི་ཕུང་པོ་ལ་དམིགས་ནས་ངའོ་ སྙམ་དུ་སེམས་ཁེངས་
པའོ། །མངོན་པའི་ང་རྒྱལ་ནི། མ་ཐོབ་པར་ཐོབ་སྙམ་དུ་སེམས་ཁེངས་པའོ། །ཅུང་
ཟད་ སྙམ་པའི་ང་རྒྱལ་ནི། རང་ལས་ཆེས་ཁྱད་པར་དུ་འཕགས་པ་རྣམས་ལས་
བདག་ཅུང་ཟད་དམན་ནོ་སྙམ་དུ་སེམས་ཁེངས་པའོ། །ལོག་པའི་ང་རྒྱལ་ནི་གོལ་
སར་ཤོར་བ་ལ་ཡོན་ཏན་ཐོབ་སྙམ་པ་སྟེ། དཔེར་ན་འདྲེས་ཁྱེར་བ་ལ་ཡོན་ཏན་
ཐོབ་པར་རློམ་པ་ལྟ་བུ་དང༌། འདུལ་བ་ལུང་ལས། གང་ངོ་ཚ་བའི་ཡན་ལག་དེས་
རློམ་ པར་ བྱེད་ དམ། ཞེས་ གསུངས་ པ་ ལྟར། འདུལ་བའི་བཅས་མཚམས་ཡལ་
བར་བོར་ནས་རྙེད་བཀུར་ལ་ཆགས་པས་ཁྱིམ་པ་དང་འདྲེ་བ་ལ་གཞན་དོན་བྱེད་
པར་རློམ་པ་ལྟ་བུའོ། །འདི་དག་ནི་མངོན་པ་མཛོད་ནས་གསུངས་པ་ལྟར་བཀོད་
པ་ཡིན་གྱི། རིན་ཆེན་འཕྲེང་བ་ལས་འདི་ལྟར་བཤད་དེ། །ང་རྒྱལ་རྣམ་པ་བདུན་
ཡིན་ཏེ། །དེ་ནི་རབ་ཏུ་ཕྱེ་སྟེ་བཤད། །དེ་ལ་མངོན་པར་རློམ་བྱེད་བདག །དམན་
པས་ དམན་ ཞིང་ མཉམ་ དང་ མཉམ། །དམན་ པ་ བས་ ནི་ ལྷག་པའམ་ མཉམ། །
མཉམ་པའི་ང་རྒྱལ་ཞེས་བྱའོ། །དམན་གང་བདག་ཉིད་ཁྱད་འཕགས་དང་། ཁྱད་
པར་འཕགས་པར་རློམ་པ་གང་། །ཤིན་ཏུ་མཐོ་བས་མཐོ་སྙམ་པ། །ང་རྒྱལ་ལས་
ཀྱང་ང་རྒྱལ་ཏེ། །འབྲས་ཀྱི་སྟེང་དུ་ཕོལ་མིག་དག །བྱུང་བ་བཞིན་དུ་ཐུ་བ་ཡིན། །
ཉེ་བར་ལེན་པ་ཞེས་བྱ་བ། །ལྔ་པོ་སྟོང་པ་དེ་དག་ལ། །རྨོངས་པས་ང་སྙམ་འཛིན་
པ་གང་། །དེ་ནི་ངའོ་སྙམ་པར་བཤད། །འབྲས་མ་ཐོབ་པར་ཐོབ་སྙམ་པ། །གང་
ཡིན་མངོན་པའི་ང་རྒྱལ་ཏེ། །སྡིག་ལས་བྱེད་ལ་བསྟོད་པ་ནི། །མཁས་པས་ལོག་
པའི་ང་རྒྱལ་རྟོགས། །བདག་དགོས་མེད་པ་ཉིད་དོ་ཞེས། །བདག་ཉིད་སྨོན་པ་
གང་ཡིན་པ། །དམན་པའི་ང་རྒྱལ་ཞེས་བྱ་སྟེ། །དེ་དག་མདོར་བསྡུས་བཤད་པ་
- 50 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
ཡིན། །ཞེས་གསུངས་སོ། །ང་རྒྱལ་གྱི་བྱེད་ལས་ནི། ཡོན་ཏན་ཅན་རྣམས་ལ་མི་
གུས་པས་ལུང་དང་རྟོགས་པའི་ཆོས་གསར་དུ་ཐོབ་པ་ལ་གེགས་བྱེད་ཅིང་། ཚེ་
རབས་ཕྱི་མར་ངན་འགྲོར་སྐྱེ་བ་དང་། མིར་སྐྱེས་པའི་ཚེ་ན་ཡང་རིགས་དམའ་བ་
དང་བྲན་ལ་སོགས་པར་སྐྱེ་བའི་རྒྱུ་བྱེད་པས་འདི་ ཕྱི་གཉིས་ཀར་མི་འདོད་པ་
བསྐྱེད་པའོ། །དེ་ལྟར་ཡང་རིན་ཆེན་འཕྲེང་བ་ལས། ཁེངས་པ་ཡིས་ནི་རིགས་ངན་
ཉིད། །ཕྲག་དོག་གིས་ནི་གཟི་ཆུང་ཉིད། ཁྲོ་བས་ཁ་དོག་ངན་པ་ཉིད། །མཁས་པ་
མི་འདྲི་ བླུན་པ་ཉིད། །མི་ཉིད་ལ་ནི་འབྲས་བུ་འདི། །ཀུན་གྱིས་དང་པོར་ངན་
འགྲོའོ། །ཞེས་དང་། ལམ་རིམ་ལས། ང་རྒྱལ་ནི་འདིར་ལམ་སྐྱེ་བའི་གེགས་ཀྱི་
མཆོག་ཕྱི་མར་བྲན་ལ་སོགས་པའི་རྒྱུ་ཡིན་པས་སྤང་། ཞེས་གསུངས་པ་ལྟར་རོ། །
བཞི་པ་མ་རིག་པ་ནི། མངོན་པ་ཀུན་བཏུས་ལས། མ་རིག་པ་གང་ཞེ་ན།
ཁམས་གསུམ་པའི་མི་ཤེས་པ་སྟེ། ཆོས་རྣམས་ལ་ལོག་པར་ངེས་པ་དང་ཐེ་ཚོམ་
དང༌ ཀུན་ ནས་ ཉོན་མོངས་ པ་ འབྱུང་ བའི་ རྟེན་ བྱེད་ པའི་ ལས་ཅན་ནོ། །ཞེས་
གསུངས་པ་ལྟར། ཆོས་ཐམས་ཅད་ཀྱི་གནས་ལུགས་ལ་རྨོངས་པའི་སེམས་བྱུང་མི་
ཤེས་པའོ། །མ་རིག་པ་འདི་ལ་སེམས་བྱུང་མི་ཤེས་པའི་རྨོངས་པ་དང་། ཕྱིན་ཅི་
ལོག་ཏུ་འཛིན་པའི་བློ་གཉིས་ལས། ཀུན་གཏུས་ལས་དངོས་བསྟན་ལ་སེམས་བྱུང་
མི་ཤེས་པ་ལ་བཤད་ལ། སློབ་དཔོན་དབྱིག་གཉེན་གྱིས་ཀྱང་ཕུང་པོ་ལྔའི་རབ་
བྱེད་དུ་དེ་ལྟར་བཤད་པས་ཐོགས་མེད་སྐུ་མཆེད་གཉིས་ཀ་དེ་ལྟར་དུ་བཞེད་པ་
མཐུན་ལ། སློབ་དཔོན་ཆོས་ཀྱི་གྲགས་པ་ནི་ཕྱིན་ཅི་ལོག་ཏུ་འཛིན་པའི་རྨོངས་པ་
ལ་བཞེད་དོ། །དེ་ལྟར་མ་རིག་པ་ལ་ལོག་རྟོག་ཏུ་བཞེད་པ་དང་། མ་རྟོགས་པའི་
བློར་བཞེད་པ་གཉིས་ཡོད་ཀྱང་། མ་རིག་པའི་གཉེན་པོའི་གཙོ་བོ་བདག་མེད་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རྟོགས་ པའི་ ཤེས་ རབ་ལ་བཞེད་ པ་ འདྲའོ། །མ་ རིག་ པ་ འདི་ལ་དབྱེ་ན། ལས་
འབྲས་ལ་རྨོངས་པའི་མ་རིག་པ་དང་། དེ་ཁོ་ན་ཉིད་ཀྱི་དོན་ལ་རྨོངས་པའི་མ་རིག་
པ་གཉིས་སོ། །ལས་འབྲས་ལ་རྨོངས་པའི་མ་རིག་པས་ནི་ངན་སོང་དུ་སྐྱེ་བའི་
ལས་གསོག་པར་བྱེད་ཅིང་། དེ་ཁོ་ན་ཉིད་ལ་རྨོངས་པའི་མ་རིག་ པས་ནི་བདེ་
འགྲོར་འཁོར་བའི་ལས་གསོག་པར་བྱེད་དོ། །འདིའི་བྱེད་ལས་ལ་ཆོས་རྣམས་ལ་
ལོག་པར་ངེས་པ་དང་ཐེ་ཚོམ་དང་ཀུན་ནས་ཉོན་མོངས་པ་འབྱུང་བའི་རྟེན་བྱེད་
པར་གསུངས་པ་ནི། མ་རིག་པ་ལ་བརྟེན་ནས་ཉོན་མོངས་གཞན་རྣམས་འབྱུང་
ཞིང་། དེ་ལ་བརྟེན་ནས་ལས་དང་། ལས་ལ་བརྟེན་ནས་འཁོར་བའི་སྡུག་བསྔལ་
ཐམས་ཅད་འབྱུང་བས་ཉོན་མོངས་དང་ཉེས་པ་ཐམས་ཅད་མ་རིག་པ་ལ་བརྟེན་
ནས་འབྱུང་བའི་དོན་ཏེ། རྣམ་འགྲེལ་ལས། གང་ཞིག་བདག་མཐོང་དེ་ལ་ནི། །ང་
ཞེས་རྟག་ཏུ་ཞེན་པར་འགྱུར། །ཞེན་པས་བདེ་ལ་སྲེད་འགྱུར་ཏེ། །སྲེད་པས་སྐྱོན་
རྣམས་ སྒྲིབ་ པར་ བྱེད། །ཅེས་ དང་། ཉེས་ པ་ རྣམ་ པ་ ཐམས་ ཅད་ དག །འཇིག་
ཚོགས་ལྟ་ལས་སྐྱེས་པ་ཡིན། །དེ་མ་རིག་སྟེ་དེ་ལས་ཆགས། །དེ་ལས་ཞེ་སྡང་ལ་
སོགས་ འབྱུང་། །དེ་ ཉིད་ ཀྱིས་ ན་ ཉེས་ རྣམས་ ཀྱི། །རྒྱུ་ ནི་ གཏི་མུག་ ཡིན་ པར་
གསུངས། །ཞེས་དང་། ཉེས་ཀུན་དེ་ཡི་རྩ་བ་ཅན། །དེ་ཡང་འཇིག་ཚོགས་ལྟ་བ་
ཡིན་ཞེས་དང་། རྗེ་བླ་མས། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་
སྟེ། །གང་ ཞིག་ མཐོང་ བས་ དེ་ བཟློག་ པ། །རྟེན་ ཅིང་ འབྲེལ་ པར་ འབྱུང་ བར་
གསུངས་། །ཞེས་གསུངས་པ་ལྟར་རོ། །མདོར་ན་མ་རིག་པ་འདི་ནི་ཁམས་གསུམ་
འཁོར་བར་འཁོར་བའི་རྩ་བ། ལས་དང་ཉོན་མོངས་ཐམས་ཅད་ཀྱི་གཞི་ཡིན་པས་
རྟེན་འབྲེལ་ཡན་ལག་བཅུ་གཉིས་ཀྱི་ཐོག་མར་མ་རིག་པ་གསུངས་པ་ཡིན་ནོ། །
- 52 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ལྔ་པ་ཐེ་ཚོམ་ནི། མངོན་པ་ཀུན་བཏུས་ལས། ཐེ་ཚོམ་གང་ཞེ་ན། བདེན་
པ་རྣམས་ལ་ཡིད་གཉིས་ཟ་བ་སྟེ། །དགེ་བའི་ཕྱོགས་རྣམས་ལ་མི་འཇུག་པའི་རྟེན་
བྱེད་ པའི་ ལས་ཅན་ནོ། །ཞེས་ གསུངས་ པ་ ལྟར། བདེན་ བཞི་ དང་ ལས་འབྲས་
སོགས་ལ་དམིགས་ནས་མཐའ་གཉིས་སུ་དོགས་པའི་སེམས་བྱུང་ངོ༌། །ཐེ་ཚོམ་
འདིས་དགེ་བའི་བྱ་བ་ཐམས་ཅད་ལ་བར་དུ་གཅོད་ཅིང་། ལྷག་པར་དུ་ཡང་བདེན་
པ་མཐོང་བ་ལ་བར་དུ་གཅོད་ལ། བདེན་པ་མཐོང་ན་འདི་བཟློག་པར་འགྱུར་བས་
མཐོང་སྤངས་ཀུན་སྦྱོར་དུ་གསུངས་སོ། ། །
དྲུག་ པ་ ལྟ་བ་ཉོན་མོངས་ཅན་ ལ་ ལྔ་ སྟེ། འཇིག་ ལྟ། མཐར་ ལྟ། ལྟ་བ་
མཆོག་ འཛིན། ཚུལ་ ཁྲིམས་ དང༌ བརྟུལ་ ཞུགས་ མཆོག་ འཛིན། ལོག་ ལྟ་ རྣམས་
སོ། །དང་པོ་འཇིག་ལྟ་ནི། མངོན་པ་ཀུན་བཏུས་ལས། འཇུག་ཚོགས་ལ་ལྟ་བ་
གང་ཞེ་ན། ཉེ་བར་ལེན་པའི་ཕུང་པོ་ལྔ་པོ་རྣམས་ལ་བདག་དང་བདག་གིར་ཡང་
དག་པར་རྗེས་སུ་ལྟ་བའི་བཟོད་པ་དང༌། འདོད་པ་དང་། བློ་གྲོས་དང་། རྟོག་པ་
དང་། ལྟ་བ་གང་ཡིན་པ་སྟེ། ལྟ་བ་ཐམས་ཅད་ཀྱི་རྟེན་བྱེད་པའི་ལས་ཅན་ནོ། །
ཞེས་གསུངས་པ་ལྟར། ཉེར་ལེན་གྱི་ཕུང་པོ་ལ་དམིགས་ནས་ང་དང་ང་ཡིར་འཛིན་
པའི་ཤེས་རབ་ཉོན་མོངས་ཅན་ནོ། །ལྟ་བ་འདི་ལ་འཇིག་ལྟ་ཞེས་བརྗོད་པའི་རྒྱུ་
མཚན་ནི། ལམ་རིམ་ལས། དེ་ལ་འཇིག་པ་ནི་མི་རྟག་པ་དང་ཚོགས་པ་ནི་དུ་མ་
ཡིན་པས་འདིས་གང་ལ་ལྟ་བའི་གཞི་ནི་མི་རྟག་པ་དང་དུ་མའི་ཆོས་ཙམ་ཡིན་གྱི།
རྟག་པ་དང་གཅིག་པུའི་གང་ཟག་ནི་མེད་དོ་ཞེས་བསྟན་པའི་ཕྱིར་དུ་འཇིག་ཚོགས་
ལ་ལྟ་བ་ཞེས་མིང་བཏགས་སོ། །ཞེས་གསུངས་པ་ལྟར་རོ། །འདིར་ཀུན་བཏུས་
ལས་བཟོད་པ་ལ་སོགས་པའི་རྣམ་གྲངས་གསུངས་པ་ནི། ཕྱིན་ཅི་ལོག་གི་དོན་དེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལ་མི་སྐྲག་པས་ན་བཟོད་པ། ཡུལ་ཕྱིན་ཅི་ལོག་དེ་དོན་དུ་གཉེར་བས་ན་འདོད་པ།
ཡུལ་དེ་རབ་ཏུ་འབྱེད་པས་ན་བློ་གྲོས། ཡུལ་དེར་མངོན་པར་ཞེན་པས་ན་རྟོག་པ།
ཡུལ་དེ་དམིགས་པར་བྱེད་པས་ན་ལྟ་བ་ཞེས་བརྗོད་དོ། །འཇིག་ལྟའི་བྱེད་ལས་ནི།
འདིས་ལྟ་ངན་ཐམས་ཅད་ཀྱི་རྟེན་བྱེད་པའོ། །དེ་ལྟར་ཡང་གཞོན་ནུ་མ་བདུན་གྱི་
རྟོགས་བརྗོད་ལས། ལྟ་བ་ཀུན་གྱི་མར་གྱུར་པའི། །འཇིག་ཚོགས་ལྟ་བ་འབྱིན་པ་
དང༌། །སྲིད་ པའི་ལོངས་ སྤྱོད་མི་འདོད་པར། །བདག་ནི་ནམ་ཞིག་འགྱུར་ཞིག་
གུ །ཞེས་གསུངས་པ་ལྟར་རོ། །འཇིག་ལྟ་འདི་ལ་ནང་གསེས་ཀྱི་དབྱེ་ན་འཇིག་ལྟ་
ཉི་ཤུར་བཤད་དེ། གཟུགས་བདག་ཏུ་ལྟ་བ་དང་། བདག་གཟུགས་དང་ལྡན་པ་
དང༌། གཟུགས་ བདག་ གི་ཡིན་པ་དང་། གཟུགས་ལ་བདག་ གནས་ པར་ ལྟ་བ་
བཞི། དེ་བཞིན་དུ་ཚོར་བ་དང་། འདུ་ཤེས་དང༌། འདུ་བྱེད་དང་། རྣམ་པར་ཤེས་
པ་རྣམས་ལ་ཡང་བཞི་བཞིར་ཕྱེ་བས་འཇིག་ཚོགས་ལ་ལྟ་བ་ཉི་ཤུའོ། །དེ་ལྟར་
ཡང་ བཤེས་སྤྲིང་ལས། གཟུགས་ ནི་ བདག་མ་ ཡིན་ཞེས་ གསུངས་ཏེ་བདག །
གཟུགས་དང་ལྡན་མིན་གཟུགས་ལ་བདག་གནས་མིན། །བདག་ལ་གཟུགས་མི་
གནས་ཏེ་དེ་བཞིན་དུ། །ཕུང་པོ་ལྷག་མ་བཞི་ཡང་སྟོང་རྟོགས་བགྱི། །ཞེས་དང་།
དབུ་མ་ལ་འཇུག་པ་ལས་ཀྱང་། གཟུགས་བདག་མ་ཡིན་བདག་ནི་གཟུགས་ལྡན་
མིན། །གཟུགས་ལ་བདག་མེད་བདག་ལའང་གཟུགས་ཡོད་མིན། །དེ་ལྟར་རྣམ་
བཞིར་ཕུང་ཀུན་ཤེས་བྱ་སྟེ། །དེ་དག་བདག་ཏུ་ལྟ་བ་ཉི་ཤུར་འདོད། །ལྟ་རི་བདག་
མེད་རྟོགས་པའི་རྡོ་ རྗེ་ ཡིས། །བཅོམ་བདག་གང་དང་ ལྷན་ཅིག་ འཇིག་འགྱུར་
བ། །འཇིག་ཚོགས་ལྟ་རི་ལྷུན་སྟུག་ལ་གནས་པ། །རྩེ་མོ་མཐོ་བར་གྱུར་པ་འདི་
དག་གོ །ཞེས་གསུངས་སོ། །འཇིག་ལྟ་ཉི་ཤུ་པོ་དེ་ཡང་བདག་དང་བདག་གིར་
- 54 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
འཛིན་པ་གཉིས་སུ་འདུ་བར་གསུངས་ལ། འདི་དག་གི་ངོས་འཛིན་ཞིབ་ཏུ་ཤེས་
པར་ འདོད་ན་ཀུན་བཏུས་རྩ་འགྲེལ་དང་ དབུ་མ་ལ་འཇུག་ པའི་རྣམ་བཤད་
དགོངས་ པ་ རབ་ གསལ་ ལས་ ཤེས་ པར་ བྱའོ། །མཐར་ ལྟ་ ནི། མངོན་ པ་ ཀུན་
བཏུས་ལས། མཐར་འཛིན་པར་ལྟ་བ་གང་ཞེ་ན། ཉེ་བར་ལེན་པའི་ཕུང་པོ་ལྔ་པོ་
དག་ལ་རྟག་པའམ་ཆད་པར་ཡང་དག་པར་རྗེས་སུ་ལྟ་བའི་བཟོད་པ་དང་། འདོད་
པ་དང༌། བློ་གྲོས་དང་། རྟོག་པ་དང༌། ལྟ་བ་གང་ཡིན་པ་སྟེ། དབུ་མའི་ལམ་གྱིས་
ངེས་པར་འབྱུང་བ་ལ་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར།
འཇིག་ལྟས་བཟུང་བའི་བདག་དེ་ལ་དམིགས་ནས་རྟག་ཆད་དུ་འཛིན་པའི་ཤེས་
རབ་ཉོན་མོངས་ཅན་ནོ། །འདིས་རྟག་ཆད་དུ་འཛིན་ལུགས་ནི། ལམ་རིམ་ལས།
མཐར་འཛིན་པའི་ལྟ་བ་ནི། འཇིག་ལྟས་གང་བཟུང་བའི་བདག་དེ་ལ་དམིགས་
ནས་རྟག་པ་ཐེར་ཟུག་པའམ། འདི་ནས་ཕྱི་མར་ཉིང་མཚམས་སྦྱར་བ་མེད་པའི་
ཆད་པར་ལྟ་བའི་ཤེས་རབ་ཉོན་མོངས་ཅན་ནོ། །ཞེས་གང་གསུངས་པ་ལྟར་རོ། །
དེས་ན་ལྟ་ངན་འདིས་རྟག་ཆད་ཀྱི་མཐར་ལྟུང་བར་བྱེད་པས་ན་རྟག་ཆད་ཀྱི་མཐའ་
དང་བྲལ་བའི་དབུ་མའི་ལམ་དུ་འགྲོ་བ་ལ་བར་ཆད་ཀྱི་གཙོ་བོའོ། །ལྟ་བ་མཆོག་
འཛིན་ནི། མངོན་པ་ཀུན་བཏུས་ལས། ལྟ་བ་མཆོག་ཏུ་འཛིན་པ་གང་ཞེ་ན། ལྟ་བ་
དང་ལྟ་བའི་གནས་ཉེ་བར་ལེན་པའི་ཕུང་པོ་ལྔ་པོ་དག་ལ་མཆོག་དང༌། གཙོ་བོ་
དང༌། ཁྱད་ པར་དུ་འཕགས་པ་དང༌། དམ་ པར་ ཡང་དག་པར་ རྗེས་སུ་ལྟ་བའི་
བཟོད་པ་དང་། འདོད་པ་དང་། བློ་གྲོས་དང༌། རྟོག་པ་དང་། ལྟ་བ་གང་ཡིན་པ་
སྟེ། ལྟ་བ་ངན་ པ་ ལ་མངོན་པར་ཞེན་པའི་རྟེན་ བྱེད་པའི་ལས་ཅན་ནོ། །ཞེས་
གསུངས་པ་ལྟར། ལྟ་ངན་གཞན་རྣམས་དང་། དེ་གང་ལ་བརྟེན་ནས་འབྱུང་བའི་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གནས་ཕུང་པོ་ལ་དམིགས་ནས་མཆོག་ཏུ་འཛིན་པའི་ཤེས་རབ་ཉོན་མོངས་ཅན་
ནོ། །འདིར་མཆོག་ལ་སོགས་པའི་རྣམ་གྲངས་གསུངས་པ་ནི། ཕུལ་དུ་བྱུང་བར་
རློམ་པས་ན་མཆོག་ཏུ་འཛིན་པ་དང༌། འདི་ལས་ལྷག་པ་གཞན་མེད་པར་འཛིན་
པས་ན་གཙོ་བོར་འཛིན་པ་དང་། གཞན་ལས་ཁྱད་པར་དུ་འཕགས་པར་འཛིན་པ་
དང་། འདི་ དང་ མཉམ་ པ་ གཞན་མེད་ པར་ འཛིན་ པས་ན་དམ་པར་ལྟ་བའོ། །
འདིར་ལམ་རིམ་ལས། ལྟ་བ་མཆོག་ཏུ་འཛིན་པ་ནི། འཇིག་ལྟ་དང་མཐར་ལྟ་དང་
ལོག་ལྟ་གསུམ་གང་རུང་དང་། དེ་དག་གང་ལ་བརྟེན་ནས་འབྱུང་བའི་ལྟ་བ་པོའི་
ཕུང་པོ་ལ་དམིགས་ནས་མཆོག་ཏུ་འཛིན་པའི་ཤེས་རབ་ཉོན་མོངས་ཅན་ནོ། །
ཞེས་གསུངས་སོ། །འདིའི་བྱེད་ལས་ལ་ལྟ་ངན་ལ་མངོན་པར་ཞེན་པའི་རྟེན་བྱེད་
པར་གསུངས་པ་ནི་འདི་ཕྱི་ཀུན་ཏུ་ལྟ་ངན་དང་མི་འབྲལ་བའི་བག་ཆགས་འཇོག་
པར་བྱེད་པའོ། །ཚུལ་ཁྲིམས་དང་བརྟུལ་ཞུགས་མཆོག་འཛིན་ནི། མངོན་པ་ཀུན་
བཏུས་ལས། ཚུལ་ཁྲིམ་དང་བརྟུལ་ཞུགས་མཆོག་ཏུ་འཛིན་པ་གང་ཞེ་ན། ཚུལ་
ཁྲིམས་དང༌། བརྟུལ་ཞུགས་དང༌། ཚུལ་ཁྲིམས་དང་བརྟུལ་ཞུགས་ཀྱི་གནས་ཉེ་
བར་ལེན་པའི་ཕུང་པོ་ལྔ་པོ་དག་ལ། འདག་པ་དང་། གྲོལ་བ་དང་། ངེས་པར་
འབྱིན་པར་ཡང་དག་པར་རྗེས་སུ་ལྟ་བའི་བཟོད་པ་དང་། འདོད་པ་དང་། བློ་གྲོས་
དང༌། རྟོག་པ་དང༌། ལྟ་བ་གང་ཡིན་པ་སྟེ། ངལ་བ་འབྲས་བུ་མེད་པའི་རྟེན་བྱེད་
པའི་ལས་ཅན་ནོ། །ཞེས་གསུངས་པ་ལྟར། ལྟ་ངན་གྱིས་ཀུན་ནས་བསླངས་པའི་
ཚུལ་ཁྲིམས་དང་། གཡང་གཞི་འཆང་བ་སོགས་ལུས་ངག་གི་འཇུག་པ་ངེས་པར་
བྱེད་པའི་བརྟུལ་ཞུགས་དང༌། དེ་དག་གང་ལས་འབྱུང་བའི་ཕུང་པོ་ལ་དམིགས་
ནས་དག་གྲོལ་དུ་ལྟ་བའི་ཤེས་རབ་ཉོན་མོངས་ཅན་ནོ། །འདིར་ལམ་རིམ་ལས།
-56-



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཚུལ་ ཁྲིམས་ དང་ བརྟུལ་ཞུགས་ མཆོག་ འཛིན་ ནི། འཆལ་ ཚུལ་ སྤོང་ བའི་ ཚུལ་
ཁྲིམས་དང༌། ཆ་བྱད་དང་ཚུལ་དང་ལུས་དང་ངག་གི་འཇུག་པ་ངེས་པར་བྱེད་པའི་
བརྟུལ་ཞུགས་དང་། གང་ལ་བརྟེན་ནས་དེ་དག་འབྱུང་བའི་ཕུང་པོ་ལ་དམིགས་
ནས་སྡིག་པ་འདག་པ་དང་། ཉོན་མོངས་ལས་གྲོལ་བ་དང་། འཁོར་བ་ལས་ངེས་
པར་ འབྱིན་ པར་ ལྟ་བའི་ ཤེས་ རབ་ ཉོན་མོངས་ཅན་ནོ། །ཞེས་ གསུངས་སོ། །
འདིའི་བྱེད་ལས་ལ་ངལ་བ་འབྲས་བུ་མེད་པ་ཞེས་གསུངས་པ་ནི་གོ་བར་ཟད་དོ། །
ལོག་ ལྟ་ ནི། མངོན་ པ་ ཀུན་བཏུས་ ལས། ལོག་ པར་ ལྟ་ བ་ གང་ ཞེ་ན། རྒྱུའམ།
འབྲས་བུའམ། བྱེད་པ་ལ་སྐུར་བ་འདེབས་པ་དང་། ཡོད་པའི་དངོས་པོ་འཇིག་པ་
སྟེ། ལོག་པར་རྣམ་པར་རྟོག་པའི་བཟོད་པ་དང་། འདོད་པ་དང༌། བློ་གྲོས་དང་།
རྟོག་པ་དང་
། ལྟ་བ་གང་ཡིན་པ་སྟེ། དགེ་བའི་རྩ་བ་གཅོད་པའི་ལས་ཅན་དང་།
མི་དགེ་བའི་རྩ་བ་དམ་དུ་འཛིན་པའི་ལས་ཅན་དང་། མི་དགེ་བ་ལ་འཇུག་པའི་
རྟེན་ བྱེད་ པའི་ ལས་ཅན་དང༌། དགེ་བ་ལ་མི་འཇུག་ པའི་ལས་ཅན་ནོ། །ཞེས་
གསུངས་པ་ལྟར། ལས་རྒྱུ་འབྲས་དང་ཚེ་སྔ་ཕྱི་སོགས་མེད་པར་ལྟ་བའི་ཤེས་རབ་
ཉོན་མོངས་ཅན་ནོ། །འདིར་ལམ་རིམ་ལས། ལོག་པར་ལྟ་བ་ནི། ཚེ་སྔ་ཕྱི་དང་
ལས་འབྲས་སོགས་མེད་ཅེས་སྐུར་བ་འདེབས་པ་དང༌། དབང་ཕྱུག་དང་གཙོ་བོ་
ལ་ སོགས་ པ་ འགྲོ་བའི་ རྒྱར་ འཛིན་ པའི་ ཤེས་ རབ་ཉོན་མོངས་ཅན་ནོ། །ཞེས་
གསུངས་སོ། །ལོག་ལྟ་དེ་ལ་དབྱེ་ན་བཞི་སྟེ། རྒྱུ་ལ་སྐུར་བ་འདེབས་པའི་ལོག་ལྟ།
འབྲས་བུ་ལ་སྐུར་བ་འདེབས་པའི་ལོག་ལྟ། བྱེད་པ་ལ་སྐུར་བ་འདེབས་པའི་ལོག་
ལྟ། ཡོད་པའི་དངོས་པོ་ལ་སྐུར་བ་འདེབས་པའི་ལོག་ལྟ་རྣམས་སོ། །རྒྱུ་ལ་སྐུར་
བ་འདེབས་པ་ནི། ལེགས་སྤྱད་ཉེས་སྤྱད་སོགས་མེད་པར་ལྟ་བའོ། །འབྲས་བུ་ལ་
s
>



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྐུར་བ་འདེབས་པ་ནི། ལས་དགེ་སྡིག་གི་རྣམ་སྨིན་མེད་པར་ལྟ་བའོ། །བྱེད་པ་ལ་
སྐུར་བ་འདེབས་པ་ནི། ཕ་མ་དང་འཇིག་རྟེན་སྔ་ཕྱི་སོགས་མེད་པར་ལྟ་བའོ། །
ཡོད་པའི་དངོས་པོ་ལ་སྐུར་བ་འདེབས་པ་ནི། དགྲ་བཅོམ་ཐོབ་པ་སོགས་མེད་
པར་ལྟ་བུའོ། །སྤྱིར་ལོག་ལྟ་ལ་མང་དུ་ཡོད་ཀྱང་ལས་འབྲས་དང་འཇིག་རྟེན་སྔ་ཕྱི་
སོགས་ལ་སྐུར་བ་འདེབས་པའི་ལོག་ལྟ་འདིས་ནི་དགེ་རྩ་ཐམས་ཅད་གཅོད་པར་
བྱེད་པས་ལོག་ལྟ་ཐམས་ཅད་ཀྱི་ནང་ནས་ཆེ་ཤོས་སུ་གསུངས་སོ། །དེ་ལྟར་ལྟ་བ་
ལྔ་པོ་དེ་ཡང་བསྡུ་ན་སྒྲོ་འདོགས་དང་སྐུར་འདེབས་ཀྱི་ལྟ་བ་གཉིས་སུ་འདུ་ཞིང་།
ལྔ་པོ་དེ་ལ་ནང་གསེས་ཀྱིས་ཕྱེ་ན་ནི། འཇིག་ལྟ་ཉི་ཤུ་དང་། ལྟ་ངན་དྲུག་ཅུ་རྩ་
གཉིས་དང་། ལུང་མ་བསྟན་གྱི་ལྟ་བ་བཅུ་བཞི་ལ་སོགས་པ་མཐའ་ཡས་སོ། །ལྟ་
ངན་དྲུག་ཅུ་རྩ་གཉིས་ནི་མདོ་སྡེ་ཚངས་པའི་དྲ་བ་ལས་གསུངས་སོ། །འདིར་སོ་
སོའི་ངོས་འཛིན་ཞིབ་ཏུ་བཀོད་ན་ཧ་ཅང་མངས་སུ་དོགས་པས་མ་བྲིས་སོ། །ལུང་
མ་བསྟན་གྱི་ལྟ་བ་བཅུ་བཞི་ནི། སྔོན་གྱི་མཐའ་ལ་བརྟེན་པའི་ལྟ་བ་བཞི། ཕྱི་མའི་
མཐའ་ལ་བརྟེན་པ་བཞི། མྱང་འདས་ལ་བརྟེན་པ་བཞི། ལུས་སྲོག་ལ་བརྟེན་པའི་
ལྟ་བ་གཉིས་རྣམས་སོ། །སྔོན་གྱི་མཐའ་ལ་བརྟེན་པ་བཞི་ནི། བདག་དང་འཇིག་
རྟེན་རྟག་པ་དང་། མི་རྟག་པ་དང༌། གཉིས་ཀ་ཡིན་པ་དང༌། གཉིས་ཀ་མ་ཡིན་
པར་ ལྟ་བ་རྣམས་སོ། །ཕྱི་མའི་མཐའ་ལ་བརྟེན་པ་བཞི་ནི། བདག་དང་འཇིག་
རྟེན་མཐའ་དང་ལྡན་པ་དང༌། མཐའ་དང་མི་ལྡན་པ་དང་། གཉིས་ཀ་ཡིན་པ་དང༌།
གཉིས་ཀ་མ་ཡིན་པར་ ལྟ་བ་རྣམས་སོ། །མྱང་འདས་ལ་བརྟེན་པ་བཞི་ནི། དེ་
བཞིན་གཤེགས་པ་གྲོངས་ཕན་ཆད་འབྱུང་བ་དང་། མི་འབྱུང་བ་དང་། གཉིས་ཀ་
ཡིན་པ་དང་། གཉིས་ཀ་མ་ཡིན་པར་ལྟ་བ་རྣམས་སོ། །ལུས་སྲོག་ལ་བརྟེན་པ་
58 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
གཉིས་ནི། ལུས་སྲོག་རྫས་གཅིག་པ་དང༌། ཐ་དད་དུ་ལྟ་བ་གཉིས་སོ། །ལྟ་བ་དེ་
དག་ནི་གྲངས་ཅན་པ་དང༌། རྒྱང་འཕེན་པ་དང་། གཅེར་བུ་པ་དང་། གནས་མ་བུ་
པ་རྣམས་ཀྱིས་འདོད་པ་ཡིན་ལ། འདིར་ནི་ལྟ་བ་དེ་དག་གི་མིང་ཙམ་ཞིག་སྨོས་པ་
ཡིན་གྱི། སོ་སོའི་ངོས་འཛིན་དང་ཇི་ལྟར་འབྱུང་བའི་ཚུལ་བཅས་ཞིབ་ཏུ་ཤེས་པར་
འདོད་ན་མདོ་སྡེ་རིན་པོ་ཆེ་རྣམས་དང༌། དེའི་དགོངས་པ་འགྲེལ་པའི་དབུ་མའི་
གཞུང་རྣམས་བལྟས་ནས་ཤེས་པར་བྱའོ། །ལྟ་བ་དེ་དག་ལ་ལུང་མ་བསྟན་ཅེས་
བརྗོད་པ་ནི། དགེ་མི་དགེ་གང་དུ་ཡང་མི་འཇོག་པས་ལུང་མ་བསྟན་ཅེས་བརྗོད་
པ་མ་ཡིན་གྱི །གྲངས་ཅན་པ་ལ་སོགས་པ་དེ་དག་གིས་གང་ཟག་གི་བདག་ལས་
བརྩམས་ཏེ། བདག་དང་འཇིག་རྟེན་རྟག་མི་རྟག་སོགས་དྲིས་པ་ན་རེ་ཤིག་བདག་
མེད་བསྟན་པའི་སྣོད་དུ་མི་རུང་བར་དགོངས་ནས་གང་ཟག་གི་བདག་མེད་པར་མ་
བསྟན་ཅིང་། ཁྱད་གཞི་མེད་པས་ཁྱད་ཆོས་མི་རུང་བར་དགོངས་ནས་དྲི་བ་དེ་དག་
ལ་ལན་མ་མཛད་པས་ན་དྲི་བ་ལུང་དུ་མ་བསྟན་པ་ཞེས་བྱ་བ་ཡིན་ནོ། །དེ་ལྟར་
ཡང་རིན་ཆེན་འཕྲེང་བ་ལས། འཇིག་རྟེན་མཐའ་དང་ལྡན་ནམ་ཞེས། །ཞུས་ན་
རྒྱལ་བ་མི་གསུང་བཞུགས། །གང་ཕྱིར་དེ་ལྟར་ཟབ་པའི་ཆོས། །སྣོད་མིན་འགྲོ་ལ་
མི་ གསུང་ པ། །དེ་ ཉིད་ ཕྱིར་ ན་ མཁས་ རྣམས་ ཀྱིས། །ཀུན་མཁྱེན་ཐམས་ཅད་
མཁྱེན་པར་ཤེས། །ཞེས་གསུངས་པ་ལྟར་རོ། །
ལྔ་པ་ཉེ་ཉོན་ཉི་ཤུ་ནི། ཁྲོ་བ་དང་། ཁོན་དུ་འཛིན་པ་དང་། འཆབ་པ་དང༌།
འཚིག་ པ་ དང༌། ཕྲག་ དོག་ དང་། སེར་ སྣ་ དང་། སྒྱུ་ དང་། གཡོ་ དང་། རྒྱགས་པ་
དང་། རྣམ་པར་འཚེ་བ་དང༌། ངོ་ཚ་མེད་པ་དང༌། ཁྲེལ་མེད་པ་དང༌། རྨུགས་པ་
དང་། རྒོད་པ་དང་། མ་དད་པ་དང༌། ལེ་ལོ་དང་། བག་མེད་པ་དང༌། བརྗེད་ངས་
59-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པ་དང་། ཤེས་བཞིན་མ་ཡིན་པ་དང་། རྣམ་པར་གཡེང་བ་རྣམས་སོ། །དང་པོ་ཁྲོ་
བ་ནི། མངོན་པ་ཀུན་བཏུས་ལས། ཁྲོ་བ་གང་ཞེ་ན། གནོད་པར་བྱེད་པའི་རྒྱུ་ཉེ་
བར་གནས་པ་ན་ ཁོང་ཁྲོ་བའི་ཆར་ གཏོགས་པའི་ སེམས་ ཀྱི་ཀུན་ནས་མནར་
སེམས་པ་སྟེ། མཚོན་ཆ་ལེན་པ་དང་། ཆད་པས་གཅོད་པ་ལ་སོགས་ པ་དང་།
གནོད་ པ་ཤོམ་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཀུན་
ནས་མནར་སེམས་ཀྱི་གཞི་དགུ་གང་རུང་ཉེ་བར་གནས་པ་ན་བརྡེག་པ་སོགས་
གནོད་པ་བྱ་འདོད་པའི་ཀུན་ནས་མནར་སེམས་པའོ། །ཀུན་ནས་མནར་སེམས་ཀྱི་
གཞི་དགུ་ནི། འདིས་བདག་ལ་གནོད་པ་བྱས་སོ་བྱེད་དོ་བྱེད་པར་འགྱུར་རོ་སྙམ་
པ་གསུམ་དང༌། འདིས་བདག་གི་གཉེན་གྱི་ཕྱོགས་ལ་གནོད་པ་བྱས་སོ་བྱེད་དོ་
བྱེད་པར་འགྱུར་རོ་སྙམ་པ་གསུམ་དང༌། འདིས་བདག་གི་དགྲའི་ཕྱོགས་ལ་ཕན་
བཏགས་སོ་འདོགས་སོ་འདོགས་པར་འགྱུར་རོ་སྙམ་པ་གསུམ་སྟེ། དགུ་པོ་དེ་ལ་
ཀུན་ནས་མནར་སེམས་ཀྱི་གཞི་དགུ་ཞེས་བཤད་དེ། དེའི་ཁུངས་ནི་སྔར་དྲངས་
ཟིན་པ་ལྟར་རོ། ཁོང་ཁྲོ་རྩ་ཉོན་དང་ཁྲོ་བ་ཉེ་ཉོན་གྱི་སྐབས་སུ་བྱུང་བས་ཁོང་ཁྲོ་
དང་ཁྲོ་བ་གཉིས་ལ་ཁྱད་པར་ཅི་ཡོད་སྙམ་ན། ཁོང་ཁྲོ་ནི་ཡུལ་གསུམ་དམིགས་
ཡུལ་དུ་ཤར་བ་ན་སེམས་མི་བཟོད་པར་ཀུན་ནས་མནར་སེམས་པ་ཡིན་ལ། ཁྲོ་བ་
ནི་གནོད་པའི་རྒྱུ་ཉེ་བར་གནས་པ་ན་ཁོང་ཁྲོ་ཆེར་འཕེལ་ཏེ་ལུས་ཀྱི་བརྡེག་པ་
སོགས་བྱ་འདོད་པའི་སེམས་ཤིན་ཏུ་འཁྲུག་པ་ཞིག་ལ་བརྗོད་པ་ཡིན་ནམ་སྙམ་སྟེ།
ཁོང་ཁྲོ་འཆད་པའི་སྐབས་སུ་ཀུན་བཏུས་ལས་ཆོས་གསུམ་ལ་ཀུན་ནས་མནར་
སེམས་པ་ཞེས་བཤད་ཅིང་། ཁྲོ་བའི་སྐབས་སུ་གནོད་པའི་རྒྱུ་ཉེ་བར་གནས་པ་ན་
ཞེས་དང་། མཚོན་ཆ་ལེན་པ་སོགས་ཞེས་སོགས་བྱུང་ལ། ཕུང་པོ་ལྔའི་རབ་བྱེད་
60-



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ལས་ཀྱང་ཁོང་ཁྲོའི་སྐབས་སུ་སེམས་ཅན་རྣམས་ལ་ཀུན་ནས་མནར་སེམས་པ་
ཞེས་བཤད་ཅིང་། ཉེ་ཉོན་གྱི་ཁྲོ་བ་འཆད་པའི་སྐབས་སུ་འཕྲལ་དུ་གནོད་པ་བྱེད་
པ་ལ་གནས་ཏེ་ཞེས་གསུངས་འདུག་པས་ཐོགས་མེད་སྐུ་མཆེད་གཉིས་ཀྱི་གཞུང་
འདི་དག་གི་གུང་བསྒྲིགས་ནས་བསམས་ན་གོང་དུ་བཤད་པ་དེ་ལྟར་ཡིན་ནམ་
སྙམ་སྟེ། འོན་ཀྱང་འདི་དག་ནི་ཤིན་ཏུ་རྟོགས་པར་དཀའ་བས་བློ་གྲོས་ཅན་རྣམས་
ཀྱིས་ད་དུང་ཞིབ་ཏུ་དཔྱོད་པར་མཛོད་ཅིག ཁྲོ་བས་གཞན་ལ་གནོད་པའི་རྟེན་
བྱེད་པ་ནི་གོ་བར་ཟད་དོ། །གཉིས་པ་ཁོན་དུ་འཛིན་པ་ནི། མངོན་པ་ཀུན་བཏུས་
ལས། ཁོན་དུ་འཛིན་པ་གང་ཞེ་ན། དེའི་འོག་ཏུ་ཁོང་ཁྲོ་བའི་ཆར་གཏོགས་པ་ཉིད་
ཀྱིས་ཤར་གཉེར་བའི་བསམ་པ་མི་གཏོང་བ་སྟེ། མི་བཟོད་པའི་རྟེན་བྱེད་པའི་
ལས་ཅན་ནོ། །ཞེས་གསུངས་པ་ལྟར། ཁོང་ཁྲོའི་རྒྱུན་མི་གཏོང་བར་གནོད་པ་དང་
གནོད་ལན་བྱ་འདོད་པའི་བློའོ། ཁོན་འཛིན་གྱིས་མི་བཟོད་པའི་རྟེན་བྱེད་པ་ནི་གོ་
བར་ཟད་དོ། །སེམས་བྱུང་འདི་གཉིས་ལ། རིན་ཆེན་འཕྲེང་བ་ལས། ཁྲོ་བ་སེམས་
ཀྱི་འཁྲུག་པ་སྟེ། །དེ་དང་རྗེས་འབྲེལ་ཁོན་དུ་འཛིན། །ཅེས་བཤད་དོ། །གསུམ་པ་
འཆབ་ པ་ནི། མངོན་ པ་ ཀུན་ བཏུས་ ལས། འཆབ་ པ་ གང་ ཞེ་ན། ལེགས་ པར་
བསྐུལ་བ་ལ་གཏི་མུག་གི་ཆར་གཏོགས་པས་ཁ་ན་མ་ཐོ་བ་འབྱུང་བ་སྟེ། འགྱོད་པ་
དང་རེག་པར་མི་གནས་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར།
དགེ་བའི་བཤེས་གཉེན་སོགས་གང་ཟག་གཞན་གྱིས་རང་ལ་ཕན་པར་འདོད་པའི་
བསམ་པས་ཉེས་པ་གླེང་བ་ན། གཏི་མུག་གི་དབང་གིས་ཉེས་པ་སྦ་བར་འདོད་
པའི་བློ་ཞིག་གོ །རང་གི་ཉེས་པ་ཁས་མི་ལེན་པར་འཆབ་པར་བྱེད་པ་འདིས་ནི་
ཉེས་པ་ཆུང་ངུ་ཡང་ཆེན་པོར་འཕེལ་ཏེ་འགྱོད་པ་དང་བདེ་བ་ལ་རེག་པར་མི་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གནས་པའི་རྒྱུ་བྱེད་ཅིང་། ཕྱི་མ་ངན་སོང་དུ་འཕེན་པའི་ལས་བྱེད་དོ། །བཞི་པ་
འཚིག་པ་ནི། མངོན་པ་ཀུན་བཏུས་ལས། འཚིག་པ་གང་ཞེ་ན། ཁོང་ཁྲོ་བའི་ཆར་
གཏོགས་པ་ཁྲོ་བ་ཁོན་དུ་འཛིན་པ་སྔོན་དུ་འགྲོ་བའི་སེམས་ཀྱི་ཀུན་ནས་མནར་
སེམས་པ་སྟེ། ཚིག་རྩུབ་པོ་བརླང་ཞིང་དྲག་པོའི་རྟེན་བྱེད་པའི་ལས་ཅན་དང༌།
བསོད་ནམས་མ་ཡིན་པ་འཕེལ་བའི་ལས་ཅན་དང་། རེག་པར་མི་གནས་པའི་
ལས་ཅན་ནོ། །ཞེས་གསུངས་པ་ལྟར། གཞན་གྱིས་རང་ལ་ཉེས་པ་གླེང་བ་ན་ཉེས་
པ་ལ་འགྱོད་པ་དང་མཐོལ་བའི་བསམ་པ་མེད་པར་ཁྲོ་བ་དང་ཁོན་འཛིན་གྱི་
དབང་གིས་ཞེ་འགྲས་པའི་བསམ་པས་ཚིག་རྩུབ་པོ་སྨྲ་བར་འདོད་པའི་བློ་ལྟ་
བུའོ། །འདི་ལ་ཕུང་པོ་ལྔའི་རབ་བྱེད་ལས་ཚིག་བརླང་པོས་ཞེར་འདེབས་པ་ཞེས་
བཤད་ལ། རིན་ཆེན་འཕྲེང་བ་ལས། འཚིག་པ་སྡིག་ལ་ཞེན་པའོ། །ཞེས་སྡིག་པ་
ལ་ཞེན་ནས་མི་གཏོང་བ་ལ་བཤད་ལ། མཛོད་འགྲེལ་ལས་ཀྱང་འཚིག་པ་སྡིག་པ་
ལ་དམ་དུ་འཛིན་པ་དང་ལྟ་བ་མཆོག་འཛིན་ལས་སྐྱེ་བར་བཤད་དོ། །འདིས་ཚིག་
རྩུབ་སོགས་ཉེས་པའི་ལས་དུ་མ་ལ་འཇུག་པ་དང་། བསོད་ནམས་མ་ཡིན་པ་མང་
དུ་བསྐྱེད་པས་ཚེ་འདིར་བདེ་བ་ལ་རེག་པར་མི་གནས་ཤིང་། བྱི་མ་ལ་རྣམ་སྨིན་
ཡིད་མི་འོང་ བསྐྱེད་དོ། །ལྔ་ པ་ ཕྲག་དོག་ནི། མངོན་ པ་ཀུན་བཏུས་ལས། ཕྲག་
དོག་གང་ཞེ་ན། རྙེད་པ་དང་བཀུར་སྟི་ལ་ལྷག་པར་ཆགས་ནས་གཞན་གྱི་ཕུན་
སུམ་ཚོགས་པའི་ཁྱད་པར་ལ་མི་བཟོད་པར་གྱུར་པ་སེམས་ཁོང་ནས་འཁྲུག་པ་ཞེ་
སྡང་གི་ཆར་གཏོགས་པ་སྟེ། ཡིད་མི་བདེ་བ་དང་། རེག་པར་མི་གནས་པའི་ལས་
ཅན་ནོ། །ཞེས་གསུངས་པ་ལྟར། རྙེད་བཀུར་ལ་ཆགས་པའི་དབང་གིས་གཞན་གྱི་
ཕུན་ཚོགས་ལ་མི་བཟོད་པར་སེམས་ཁོང་ནས་འཁྲུག་པའོ། །འདིས་ནི་འདི་ཕྱི་
- 62 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
གཉིས་ཀར་མི་འདོད་པ་ཆེན་པོ་བསྐྱེད་དེ། ཚེ་འདིར་ཡིད་མི་བདེ་བ་དང་། ཕྱི་མར་
ངན་སོང་དུ་འཕེན་ནོ། །དྲུག་པ་སེར་སྣ་ནི། མངོན་པ་ཀུན་བཏུས་ལས། སེར་སྣ་
གང་ཞེ་ན། རྙེད་པ་དང་བཀུར་སྟི་ལ་ལྷག་པར་ཆགས་ནས་ཡོ་བྱད་རྣམས་ལ་
སེམས་ཀྱི་ཀུན་ཏུ་འཛིན་པ་འདོད་ཆགས་ཆར་གཏོགས་པ་སྟེ། ཡོ་བྱད་མ་བསྙུངས་
པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། རྙེད་བཀུར་ལ་ཆགས་
པའི་དབང་གིས་ཡོ་བྱད་གཏོང་མི་ནུས་པར་དམ་དུ་འཛིན་པའོ། །འདིས་ནི་འདི་ཕྱི་
གཉིས་ཀར་མི་འདོད་པ་ཆེན་པོ་བསྐྱེད་དེ། ཟླ་བ་སྒྲོན་མེ་ལས། རུལ་པར་གྱུར་
པའི་ལུས་འདི་དང་། །སྲོག་ཀྱང་གཡོ་བ་དབང་མེད་ཅིང་། །རྨི་ལམ་སྒྱུ་མ་འདྲ་བ་
ལ། །བྱིས་པ་འདི་དག་ཆགས་པས་ན། །ཤིན་ཏུ་མ་རུང་ལས་བྱས་ཏེ། །སྡིག་པའི་
དབང་དུ་སོང་བ་ དང༌། །མི་མཁས་ འཆི་ བ དག་བཞོན་ པས་ སོང་། །དེ་དག་ མི་
བཟད་སེམས་དམྱལ་འགྲོ །ཞེས་དང༌། སྒོ་མཐའ་ཡས་པ་སྒྲུབ་པའི་གཟུངས་ལས་
ཀྱང་། སེམས་ཅན་གང་དག་ཁ་ཅིག་རྩོད་འགྱུར་བ། །དེ་ཡི་གཞི་རྩ་ཡོངས་སུ་
འཛིན་པ་སྟེ། །དེ་ལྟས་གང་ལ་སྲེད་པར་འགྱུར་བ་སྤོངས། །སྲེད་པ་སྤང་བ་བྱས་ན་
གཟུངས་སུ་འགྱུར། །ཞེས་སོགས་མཐའ་ཡས་པར་གསུངས་སོ། །བདུན་པ་སྒྱུ་ནི།
མངོན་པ་ཀུན་བཏུས་ལས། སྒྱུ་གང་ཞེ་ན། རྙེད་པ་དང་བཀུར་སྟི་ལ་ལྷག་པར་
ཆགས་ནས་འདོད་ཆགས་དང་གཏི་མུག་གི་ཆར་གཏོགས་པས་ཡོན་ཏན་མ་ཡིན་པ་
ཀུན་ ཏུ་ སྟོན་ པ་ སྟེ། ལོག་ པས་ འཚོ་ བའི་ རྟེན་ བྱེད་ པའི་ ལས་ཅན་ནོ། །ཞེས་
གསུངས་པ་ལྟར། རྙེད་བཀུར་ལ་ལྷག་པར་ཆགས་པའི་དབང་གིས་རང་ལ་ཡོན་
ཏན་མེད་ཀྱང་ཡོད་པ་ལྟར་སྟོན་པ་སྟེ། ནང་དུ་སེམས་ཤིན་ཏུ་མ་དུལ་ཡང་གཞན་
བསླུ་བའི་བསམ་པས་ཞི་དུལ་ལྟར་ཚུལ་འཆོས་པ་ལྟ་བུའོ། །འདི་ལ་ཕུང་པོ་ལྔའི་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རབ་བྱེད་ལས་གཞན་བསླུ་བ་ཡང་དག་པ་མ་ཡིན་པའི་དོན་སྟོན་པ་ཞེས་བཤད་ལ།
ལམ་རིམ་ལས་ཀྱང་དེ་བཞིན་དུ་བཤད་དོ། །འདིས་ནི་ལོག་འཚོའི་རྟེན་བྱེད་པར་
གསུངས་ཏེ། གཞན་གྱི་སྣང་ངོར་ཚུལ་འཆོས་བྱེད་པ་ནི་ལོག་འཚོ་སྒྲུབ་པའི་ཐབས་
ཁོ་ན་ལས་འོས་མེད་དོ། །ལོག་འཚོ་ ལྔ་ སྟེ། ཚུལ་འཆོས་དང་། ཁ་གསག་དང༌།
གཞོགས་སློང་དང། ཐོབ་ཀྱིས་འཇལ་བ་དང་། རྙེད་པས་རྙེད་པ་འཚོལ་བ་རྣམས་
སོ། །ཚུལ་འཆོས་ནི་གོང་དུ་བཤད་པ་དེ་ལྟར་ཏེ། ཡོན་ཏན་མེད་བཞིན་དུ་ཡོད་པ་
ལྟར་ བཅོས་ནས་ གཞན་གྱི་སྣང་ངོར་ཕྱི་ ཚུལ་ འཆོས་ པའོ། ཁ་ གསག་ནི། རྙེད་
བཀུར་གྱི་ཕྱིར་གཞན་གྱི་བློ་དང་མཐུན་པའི་ཚིག་འཇམ་པོར་སྨྲ་བའོ། །གཞོགས་
སློང་ནི། གཞན་གྱི་རྫས་ཐོབ་འདོད་ནས་ཁ་གསག་སྔོན་དུ་བཏང་སྟེ་གཞན་གྱི་
རྫ་ས་ལ་བསྔགས་པ་བྱེད་པའོ། །ཐོབ་ཀྱིས་འཇལ་བ་ནི། རྙེད་པའི་ཕྱིར་དུ་གཞན་
ལ་སེར་སྣ་ཆེ་བ་སོགས་ཀྱི་སྐྱོན་ནས་བརྗོད་པའོ། །རྙེད་པས་རྙེད་པ་འཚོལ་བ་ནི།
རྙེད་པ་དོན་དུ་གཉེར་ནས་གཞན་གྱི་མདུན་དུ་གང་ཟག་ཆེ་གེ་མོ་ཞིག་གིས་བདག་
ལ་འདི་དང་འདི་ལྟ་བུ་ཞིག་སྔར་བྱིན་ནོ་ཞེས་སྔར་ཐོབ་པ་ལ་བསྔགས་པ་བྱེད་
པའོ། །མདོར་ན་བསླབ་པའི་བཅས་མཚམས་ཚུལ་བཞིན་དུ་མི་སྲུང་བར་རྙེད་པ་
ལ་ཆགས་ པས་ གྲོང་དུ་བསོད་སྙོམས་ལ་རྒྱུ་བའམ་ལོག་འཚོར་གསུངས་པས།
ལོག་འཚོས་མ་སྦགས་པ་ཞིག་འདོད་ན་ནི་གཞན་གྱི་ངོ་སྲུང་དོར་ཏེ་དབེན་པའི་
གནས་སུ་འདུལ་བའི་བཅས་མཚམས་ངོ་ལྐོག་མེད་པར་སྲུང་དགོས་སོ། །བརྒྱད་
པ་གཡོ་ནི། མངོན་པ་ཀུན་བཏུས་ལས། གཡོ་གང་ཞེ་ན། རྙེད་པ་དང་བཀུར་སྟི་ལ་
ལྷག་པར་ཆགས་ནས་འདོད་ཆགས་དང་གཏི་མུག་གི་ཆར་གཏོགས་པས་ཉེས་པ་
ཡང་དག་པར་སྤྱོད་པ་སྟེ། ཡང་དག་པའི་གདམས་ངག་རྙེད་པའི་བར་དུ་གཅོད་
- 64 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
པའི་ལས་ཅན་ནོ། །ཞེས་གསུངས་པ་ལྟར། རྙེད་བཀུར་ལ་ཆགས་པའི་དབང་གིས་
རང་གི་ཉེས་པ་གཞན་ལ་མི་མངོན་པར་སྦ་འདོད་པའི་བློའོ། །ད་ལྟ་རང་ཅག་
རྣམས་ཉེས་པ་ལྐོག་ཏུ་བྱས་ནས་གཞན་གྱིས་མ་ཚོར་བར་གསང་ཐུབ་ན་ཕོ་གྲུང་བ་
དང་སྤྱང་བར་བྱེད་མོད། ཆོས་དང་བསྟུན་ན་རང་སླུ་བར་བྱེད་པའོ། །ཚུལ་འདི་ལ་
སྤྱོད་འཇུག་ལས། སངས་རྒྱས་བྱང་ཆུབ་སེམས་དཔའ་དག །ཀུན་ཏུ་ཐོགས་མེད་
གཟིགས་པར་ལྡན། །དེ་དག་ཐམས་ཅད་སྤྱན་སྔ་ན། །རྟག་པར་བདག་ནི་གནས་
སོ་ཞེས། །དེ་ལྟར་བསམས་ནས་ངོ་ཚ་དང་། །གུས་དང་འཇིགས་ལྡན་དེ་བཞིན་
མནོས། །ཞེས་གསུངས་པ་ཡང་ཡང་དྲན་པར་བྱའོ། །གཡོ་སྒྱུ་གཉིས་པོ་འདིས་ནི་
ཚེ་འདིར་ཡང་དག་པའི་གདམས་ངག་རྙེད་པའི་བར་དུ་གཅོད་ཅིང་། ཚེ་རབས་ཕྱི་
མ་རྣམས་སུ་ཐེག་པ་ཆེན་པོའི་དགེ་བའི་བཤེས་ གཉེན་དང་མི་ ཕྲད་ པ་ དང༌།
གདམས་ ངག་ མི་རྙེད་ པ་ སོགས་ མི་འདོད་ པ་སྣ་ཚོགས་བསྐྱེད་ པས། གཡོ་སྒྱུ་
གཉིས་པོ་འདི་འོད་སྲུང་གིས་ཞུས་པ་ལས་ནག་ཆོས་བཞིའི་ནང་ཚན་དུ་བགྲངས་
སོ། །དགུ་པ་རྒྱགས་པ་ནི། མངོན་པ་ཀུན་བཏུས་ལས། རྒྱགས་པ་གང་ཞེ་ན། ནད་
མེད་པ་དང་ལང་ཚོ་ལ་བབ་པ་ལ་བརྟེན་ཅིང་། ཚེ་རིང་བའི་མཚན་མ་དང་། ཟག་
པ་དང་བཅས་པའི་ཕུན་སུམ་ཚོགས་པ་གང་ཡང་རུང་བ་མཐོང་ནས་འདོད་ཆགས་
ཀྱི་ཆར་གཏོགས་པའི་དགའ་བ་དང་ཡིད་བདེ་བ་སྟེ། ཉོན་མོངས་པ་དང་ཉེ་བའི་
ཉོན་མོངས་པ་ཐམས་ཅད་ཀྱི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར།
ནད་མེད་ཅིང་ལོངས་སྤྱོད་འཛོམ་པ་སོགས་ལ་དམིགས་ནས་དགའ་ཞིང་ཡིད་བདེ་
བས་སེམས་ཁེངས་པའོ། །འདིས་ནི་ཉོན་མོངས་ཐམས་ཅད་སྐྱེད་པར་བྱེད་པས་
བག་མེད་ཀྱི་རྩ་བ་བྱེད་དེ། ལྷག་བསམ་བསྐུལ་བ་ལས། རྒྱགས་འདི་བག་མེད་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཀུན་ གྱི་ རྩ་ བ་ སྟེ། །དགེ་ སློང་ དམན་ ལ་བརྙས་ པར་ ཡོངས་ མི་བྱ། །བསྐལ་པ་
གཅིག་གིས་ཐར་པ་ཐོབ་མི་འགྱུར། །འདི་ནི་བསྟན་པ་འདི་ལ་གོ་རིམས་ཡིན། །
ཞེས་ དང༌། བཤེས་སྤྲིང་ ལས་ ཀྱང་། རིགས་ དང་ གཟུགས་ དང་ ཐོས་ པ་ ལང་ཚོ་
དང་། །དབང་ཐང་ཆེ་བས་རྒྱགས་པ་དགྲ་བཞིན་གཟིགས། །ཞེས་གང་གསུངས་
པ་ལྟར་རོ། །བཅུ་པ་རྣམ་པར་འཚེ་བ་ནི། མངོན་པ་ཀུན་བཏུས་ལས། རྣམ་པར་
འཚེ་བ་གང་ཞེ་ན། ཁོང་ཁྲོ་བའི་ཆར་གཏོགས་པ། སྙིང་བརྩེ་བ་མེད་པ་དང༌། སྙིང་
རྗེ་བ་མེད་པ་དང་། བརྩེ་བ་མེད་པ་སྟེ། རྣམ་པར་མཐོ་འཚམ་པའི་ལས་ཅན་ནོ། །
ཞེས་གསུངས་པ་ལྟར། སེམས་ཅན་ལ་སྙིང་བརྩེ་བ་མེད་པར་མཐོ་འཚམ་པར་
འདོད་པའོ། །འདིར་སྙིང་བརྩེ་བ་མེད་པ་སོགས་རྣམ་གྲངས་གསུངས་པ་ནི། རང་
གིས་མཐོ་འཚམ་པར་འདོད་པས་ན་སྙིང་བརྩེ་བ་མེད་པ་དང་། གཞན་མཐོ་འཚམ་
བྱེད་དུ་འཇུག་འདོད་པས་ན་སྙིང་རྗེ་བ་མེད་པ་དང་། གཞན་གྱིས་བྱེད་པ་མཐོང་
ངམ་ཐོས་ན་རྗེས་སུ་ཡི་རང་བས་ན་བརྩེ་བ་མེད་པ་ཞེས་བརྗོད་ པ་ ཡིན་པར་
འགྲེལ་པ་ལས་བཤད་དོ། །འདིའི་བྱེད་ལས་ནི་གོ་བར་ཟད་དོ། །བཅུ་གཅིག་པ་ངོ་
ཚ་མེད་པ་ནི། མངོན་པ་ཀུན་བཏུས་ལས། ངོ་ཚ་མེད་པ་གང་ཞེ་ན། འདོད་ཆགས་
དང་། ཞེ་སྡང་དང༌། གཏི་མུག་གི་ཆར་གཏོགས་པ་ཁ་ན་མ་ཐོ་བས་བདག་ལས་མི་
འཛེམ་པ་སྟེ། ཉོན་མོངས་དང་ཉེ་བའི་ཉོན་མོངས་ཐམས་ཅད་ཀྱི་གྲོགས་བྱེད་པའི་
ལས་ཅན་ནོ། །ཞེས་གསུངས་པ་ལྟར། བདག་གམ་ཆོས་རྒྱུ་མཚན་དུ་བྱས་ནས་
ཉེས་པ་ལ་འཛེམ་པ་མེད་པའི་བློའོ། །དེ་ཡང་དཔེར་ན་དགེ་སློང་ལྟ་བུས་མྱོས་
འགྱུར་གྱི་བཏུང་བ་དང་ཕྲད་པ་ན། མྱོས་འགྱུར་འདི་འཐུང་བ་ནི་བདག་གི་བྱ་བའི་
ཆ་མ་ཡིན་ནོ་སྙམ་དུ་རང་རྒྱུ་མཚན་དུ་བྱས་ནས་ཉེས་པ་ལ་འཛེམ་པ་ནི་ངོ་ཚ་ཤེས་
66 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
པ་ཡིན་པས། དེའི་ལྡོག་ཕྱོགས་ལ་ངོ་ཚ་མེད་པ་ཞེས་བྱ་བ་ཡིན་ནོ། །བཅུ་གཉིས་
པ་ཁྲེལ་མེད་པ་ནི། མངོན་པ་ཀུན་བཏུས་ལས། ཁྲེལ་མེད་པ་གང་ཞེ་ན། འདོད་
ཆགས་དང༌། ཞེ་སྡང་དང་། གཏི་མུག་གི་ཆར་གཏོགས་པ་ཁ་ན་མ་ཐོ་བས་གཞན་
ལས་མི་འཛེམ་པ་སྟེ། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཀྱི་
གྲོགས་བྱེད་པའི་ལས་ཅན་ནོ། །ཞེས་གསུངས་པ་ལྟར། གཞན་རྒྱུ་མཚན་དུ་བྱས་
ནས་ཉེས་པ་ལ་འཛེམ་པ་མེད་པའི་བློའོ། །དེ་ཡང་ཉེས་པ་ལ་འཇུག་ཏུ་ཉེ་བ་ན་
སྟོན་པ་རང་གཞན་གྱི་བསམ་པ་ཤེས་པའི་ལྷ་རྣམས་ཐུགས་ཁྲེལ་བར་འགྱུར་ཞིང་།
གང་ཟག་གཞན་གྱིས་སྨད་ན་མི་རུང་ངོ་སྙམ་དུ་གཞན་རྒྱུ་མཚན་དུ་བྱས་ནས་ཉེས་
པ་ལ་འཛེམ་པ་ནི་ཁྲེལ་ཡོད་ཡིན་པས། དེ་ལས་ལྡོག་པ་ནི་ཁྲེལ་མེད་དོ། །དེ་ལྟར་
ཡང་རིན་ཆེན་འཕྲེང་བ་ལས། ངོ་ཚ་མེད་དང་ཁྲེལ་མེད་པ། །རང་དང་གཞན་ལ་
མི་འཛེམ་པའོ། །ཞེས་དང་། བྱང་ས་ལས། བྱང་ཆུབ་སེམས་དཔའ་ཁ་ན་མ་ཐོ་བ་
ཀུན་ཏུ་སྤྱོད་པ་ན་བདག་གི་ཆ་མ་ཡིན་པར་ཤེས་ནས་འཛེམ་པ་ནི་ངོ་ཚ་ཤེས་
པའོ། །དེ་ཉིད་ལ་གཞན་དག་ལ་འཇིགས་ཤིང་གུས་པས་འཛེམ་པ་ནི་ཁྲེལ་ཡོད་
པའོ། །ཞེས་གསུངས་པ་ལྟར་རོ། །ངོ་ཚ་མེད་པ་དང་ཁྲེལ་མེད་པ་འདི་གཉིས་ཀྱིས་
ཉོན་མོངས་ཐམས་ཅད་ཀྱི་གྲོགས་བྱེད་ཅིང་ཉེས་པ་ཐམས་ཅད་ཀྱི་རྒྱུ་བྱེད་དེ།
ཉེས་པ་ལ་འཛེམ་འདོད་མེད་ན་ཉེས་པ་སྲུང་མི་ནུས་པས་སོ། །དེའི་ཕྱིར་ངོ་ཚ་མེད་
པ་དང་ཁྲེལ་མེད་པ་འདི་གཉིས་མི་དགེ་བའི་སེམས་ཐམས་ཅད་དང་མཚུངས་ལྡན་
དུ་འབྱུང་བར་མངོན་པ་གོང་འོག་གཉིས་ཀ་ནས་གསུངས་སོ། །འདི་ལ་བཤད་
པར་བྱ་བ་མང་དུ་སྣང་ན་ཡང་འདིར་དེ་ཙམ་ལས་མ་སྤྲོས་སོ། །བཅུ་གསུམ་པ་
རྨུགས་པ་ནི། མངོན་པ་ཀུན་བཏུས་ལས། རྨུགས་པ་གང་ཞེ་ན། གཏི་མུག་གི་ཆར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གཏོགས་པ་སེམས་ལས་སུ་མི་རུང་བ་ཉིད་དོ། །ཉོན་མོངས་པ་དང་ཉེ་བའི་ཉོན་
མོངས་པ་ཐམས་ཅད་ཀྱི་གྲོགས་བྱེད་པའི་ལས་ཅན་ནོ། །ཞེས་གསུངས་པ་ལྟར།
གཏི་མུག་གི་ཆ་ཤས་སུ་གྱུར་པ་ལུས་སེམས་ལྕི་ཞིང་ལས་སུ་མི་རུང་བའི་བློ་ཞིག་
གོ །དེ་ཡང་ རིན་ཆེན་འཕྲེང་བ་ལས། ལུས་སེམས་ལྕི་ཕྱིར་ལས་ བྲལ་བ། །གང་
ཡིན་པ་ནི་སྨུགས་པའོ། །ཞེས་དང༌། མཛོད་འགྲེལ་ལས་ཀྱང་། རྨུགས་པ་གང་ཞེ་
ན། ལུས་ལྕི་བ་ཉིད་དང་སེམས་ལྕི་བ་ཉིད་དེ། ལུས་ལས་སུ་མི་རུང་བ་ཉིད་དང་
སེམས་ལས་སུ་མི་རུང་བ་ཉིད་གང་ཡིན་པའོ། །ཞེས་གསུངས་ཤིང༌། ལམ་རིམ་
ལས་ཀྱང་དེ་ལྟར་དུ་གསུངས་སོ། །འདིའི་བྱེད་ལས་ལ་ཉོན་མོངས་དང་ཉེ་ཉོན་
ཐམས་ཅད་ ཀྱི་གྲོགས་བྱེད་པར་གསུངས་པ་ནི། རྨུགས་པ་ལ་བརྟེན་ནས་ཉོན་
མོངས་ཐམས་ཅད་འཕེལ་བར་འགྱུར་བའོ། །དེ་ལྟར་ཡང་ལྷག་བསམ་བསྐུལ་བ་
ལས། གང་ཞིག་གཉིད་དང་རྨུགས་ལ་དགའ་འགྱུར་བ། །བད་ཀན་རླུང་དང་དེ་
བཞིན་མཁྲིས་པ་རྣམས། །དེ་དག་དེ་ཡི་ལུས་ལ་ཤས་ཆེར་འབྱུང་། །དེ་ཡི་ཁམས་
རྣམས་རབ་ཏུ་འཁྲུག་པར་འགྱུར། །གང་ཞིག་རྨུགས་དང་གཉིད་ལ་དགའ་འགྱུར་
བ། ཁ་ཟས་ཉེས་ པས་ ལྟོ་ནི་མ་དག་ཅིང་། །ལུས་ཀྱང་ལྕི་ལ་ཟོ་མདོག་བདེ་མ་
ཡིན། །དེ་ཡི་ཚིག་ཀྱང་གསལ་བར་མི་འགྱུར་རོ། །ཞེས་དང་། གང་ཞིག་རྨུགས་
དང་ གཉིད་ལ་དགའ་འགྱུར་བ། །དེ་ནི་རྨོངས་ཤིང་ཆོས་ལ་འདུན་པ་ཉམས། །
བྱིས་པ་ཡོན་ཏན་ཀུན་ལས་ཡོངས་སུ་ཉམས། །དཀར་པོ་ཉམས་ཤིང་མུན་པར་
འགྲོ་བར་འགྱུར། །ཞེས་གསུངས་པ་ལྟར་རོ། །བཅུ་བཞི་པ་རྒོད་པ་ནི། མངོན་པ་
ཀུན་བཏུས་ལས། རྒོད་པ་གང་ཞེ་ན། སྡུག་པའི་མཚན་མའི་རྗེས་སུ་འཇུག་པའི་
འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་བ་སྟེ། ཞི་གནས་ཀྱི་
- 68 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར། སྔར་མྱོང་བའི་འདོད་
ཡོན་ལ་དམིགས་ནས་སེམས་ཕྱིར་འཕྲོ་ཞིང་སྲེད་པས་འཇུག་པའི་བློ་ཞིག་གོ །
འདི་ལ་རིན་ཆེན་འཕྲེང་བ་ལས། རྒོད་པ་ནི། ལུས་སེམས་རབ་ཏུ་མ་ཞི་བའོ། །
ཞེས་གསུངས། དེ་བཞིན་དུ་ཕུང་པོ་ལྔའི་རབ་བྱེད་ལས་ཀྱང་། རྒོད་པ་གང་ཞེ་ན།
སེམས་མ་ཞི་བའོ་ཞེས་གསུངས་ལ། དེ་དག་གི་དོན་ལམ་རིམ་ལས། དམིགས་པ་
ནི། ཡུལ་ ཡིད་དུ་འོང་ཞིང་ སྡུག་པའོ། །རྣམ་ པ་ནི། སེམས་རྣམ་པར་མ་ཞི་ཞིང་
ཕྱིར་ལ་འཕྲོ་བ་སྟེ་འདོད་ཆགས་ཀྱི་ཆ་ཤས་ཤིག་ཡིན་པས་ཡུལ་ལ་སྲེད་པའི་རྣམ་
པས་ འཇུག་ པའོ། །བྱེད་ལས་ནི། སེམས་དམིགས་ པ་ ལ་ གནས་ པའི་བར་ཆད་
བྱེད་པའོ། །ཞེས་གང་གསུངས་པ་ལྟར་རོ། །སེམས་ཕྱིར་འཕྲོ་བ་ཐམས་ཅད་རྒོད་
པ་ཡིན་སྙམ་དུ་མི་གཟུང་སྟེ། རྒོད་པ་ནི་འདོད་ཆགས་ཀྱི་ཆ་ཤས་ཡིན་ལ། འདོད་
ཆགས་མ་ཡིན་པའི་ཉོན་མོངས་གཞན་གྱི་སྒོ་ནས་སེམས་ཡུལ་ལ་གཡེང་བའམ་
མང་དུ་ཡོད་ཅིང་། ཉོན་མོངས་ཅན་མ་ཡིན་པར་དགེ་བའི་དམིགས་པ་ལ་སེམས་
འཕྲོ་བ་ཡང་ཡོད་པས་འཕྲོ་བ་ཐམས་ཅད་རྒོད་པ་མ་ཡིན་ནོ། །བཅོ་ལྔ་པ་མ་དད་
པ་ནི། མངོན་ པ་ ཀུན་བཏུས་ ལས། མ་ དད་ པ་ གང་ ཞེ་ ན། གཏི་མུག་ གི་ ཆར་
གཏོགས་པ་དགེ་བའི་ཆོས་རྣམས་ལ་སེམས་ཀྱི་ཡིད་མི་ཆེས་པ་དང་། མ་དད་པ་
དང་། མི་འདོད་པ་སྟེ། ལེ་ལོའི་རྟེན་བྱེད་པའི་ལས་ཅན་ནོ། །ཞེས་གསུངས་པ་
ལྟར། དད་པའི་མི་མཐུན་ཕྱོགས་གཏི་མུག་གི་ཆ་ཤས་སུ་གཏོགས་པ་ཞིག་གོ །
འདི་ལ་དབྱེ་ན། ཡིད་ཆེས་ཀྱི་དད་པའི་མི་མཐུན་ཕྱོགས་ལས་འབྲས་སོགས་ལ་
ཡིད་མི་ཆེས་པའི་མ་དད་ པ་དང་། དང་བའི་དད་པའི་མི་མཐུན་ཕྱོགས་དཀོན་
མཆོག་སོགས་ཡོན་ཏན་ཅན་ལ་དང་བ་མེད་ཅིང་སེམས་མི་དགའ་བའི་མ་དད་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང་། མངོན་འདོད་ཀྱི་དད་པའི་མི་མཐུན་ཕྱོགས་ཐར་པ་སོགས་ལ་དོན་གཉེར་
མེད་ཅིང་མི་འདོད་པར་བྱེད་པའི་མ་དད་པ་རྣམས་སོ། །འདིའི་བྱེད་ལས་ནི་གོ་
བར་ཟད་དོ། །བཅུ་དྲུག་པ་ལེ་ལོ་ནི། མངོན་པ་ཀུན་བཏུས་ལས། ལེ་ལོ་གང་ཞེ་
ན། ཉལ་བ་དང་། བསྙེས་པ་དང་། འཕྲེས་པའི་བདེ་བ་ལ་བརྟེན་ནས་གཏི་མུག་
གི་ཆར་གཏོགས་པའི་སེམས་མི་སྤྲོ་བ་སྟེ། དགེ་བའི་ཕྱོགས་ལ་སྦྱོར་བའི་བར་དུ་
གཅོད་པའི་ལས་ཅན་ནོ། །ཞེས་གསུངས་པ་ལྟར། ཉལ་བ་སོགས་ལ་མངོན་པར་
ཞེན་ནས་དགེ་བ་ལ་སེམས་མི་སྤྲོ་བའོ། །ལེ་ལོས་ནི་དགེ་བའི་ཕྱོགས་ཐམས་ཅད་
ཉམས་པར་བྱེད་དེ། དྲན་པ་ཉེ་བར་བཞག་པ་ལས། ཉོན་མོངས་རྣམས་ཀྱི་གཞི་
གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་ལེ་ལོ་གཅིག་ཡོད་པ། །དེ་ལ་
ཆོས་ཀུན་མེད་པ་ཡིན། །ཞེས་གསུངས་པ་ལྟར་རོ། །བཅུ་བདུན་པ་བག་མེད་པ་ནི།
མངོན་པ་ཀུན་བཏུས་ལས། བག་མེད་པ་གང་ཞེ་ན། ཆགས་པ་དང༌། ཞེ་སྡང་དང་།
གཏི་མུག་ལེ་ལོ་དང་བཅས་པ་ལ་གནས་ནས། དགེ་བའི་ཆོས་རྣམས་མི་སྒོམ་ཞིང་།
ཟག་པ་དང་བཅས་པའི་ཆོས་རྣམས་ལས་སེམས་མི་སྲུང་བ་སྟེ། མི་དགེ་བ་འཕེལ་
བ་དང་། དགེ་བ་འགྲིབ་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར།།
ཉོན་མོངས་དང་ཉེས་པའི་ཚོགས་རྣམས་ལས་སེམས་མི་སྲུང་བར་བག་ཡངས་སུ་
གཏོང་བར་བྱེད་པའི་བློ་ཞིག་གོ །དེ་ཡང་ཕུང་པོ་ལྔའི་རབ་བྱེད་ལས། བག་མེད་
པ་གང་ཞེ་ན། ཆགས་པ་དང་། ཞེ་སྡང་དང་། གཏི་མུག་དང་། ལེ་ལོ་གང་ཡིན་པ་
དག་གིས་ཉོན་མོངས་པ་ལས་སེམས་མི་སྲུང་བ་དང་དགེ་བ་མི་སྒོམ་པའོ། །ཞེས་
གསུངས་པ་ལྟར་རོ། །འདིའི་བྱེད་ལས་ནི་གོ་བར་ཟད་དོ། །བཅོ་བརྒྱད་པ་བརྗེད་
ངས་པ་ནི། མངོན་པ་ཀུན་བཏུས་ལས། བརྗེད་ངས་པ་གང་ཞེ་ན། ཉོན་མོངས་པ་
70 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
དང་མཚུངས་པར་ལྡན་པའི་དྲན་པ་སྟེ། གཡེང་བའི་རྟེན་བྱེད་པའི་ལས་ཅན་ནོ། །
ཞེས་གསུངས་པ་ལྟར། ཉོན་མོངས་ཀྱི་དམིགས་པ་དྲན་པའི་སྒོ་ནས་དགེ་བ་ལ་
སེམས་མི་གསལ་ཞིང་བརྗེད་པར་བྱེད་པའི་རིག་པ་ཞིག་གོ །དེ་བཞིན་དུ་ཕུང་པོ་
ལྔའི་རབ་བྱེད་ལས་ཀྱང་བརྗེད་ངས་ནི་དྲན་པ་ཉོན་མོངས་ཅན་ཡིན་པར་བཤད་
པས། དགེ་སེམས་མི་གསལ་བར་བརྗོད་པ་ལ་བརྗེད་ངས་ཞེས་བྱ་ཡི། སྡུག་པ་
དང་མི་སྡུག་པའི་མཚན་མ་སོགས་ཉོན་མོངས་པའི་དམིགས་པ་བློ་ཡུལ་དུ་མ་ཤར་
བ་ལ་བརྗེད་ངས་སུ་མི་འཇོག་པ་འདྲའམ་སྙམ་མོ། །བརྗེད་ངས་ཀྱིས་གཡེང་བའི་
རྟེན་བྱེད་པ་ནི། དྲན་པ་ཉོན་མོངས་ཅན་ལ་བརྟེན་ནས་ཉོན་མོངས་པའི་དམིགས་
པ་རྣམས་ལ་སེམས་གཡེང་བར་འགྱུར་བའོ། །བཅུ་དགུ་པ་ཤེས་བཞིན་མ་ཡིན་པ་
ནི། མངོན་པ་ཀུན་བཏུས་ལས། ཤེས་བཞིན་མ་ཡིན་པ་གང་ཞེ་ན། ཉོན་མོངས་པ་
དང་མཚུངས་པར་ལྡན་པའི་ཤེས་རབ་སྟེ། དེས་ལུས་དང་ངག་དང་སེམས་ཀྱི་སྤྱོད་
པ་ལ་མི་ཤེས་བཞིན་དུ་འཇུག་པ་སྟེ། ལྟུང་བའི་རྟེན་བྱེད་པའི་ལས་ཅན་ནོ། །ཞེས་
གསུངས་པ་ལྟར། ཤེས་བཞིན་གྱི་མི་མཐུན་ཕྱོགས་སྒོ་གསུམ་གྱི་སྤྱོད་པ་ལ་མི་
ཤེས་བཞིན་དུ་འཇུག་པའི་ཤེས་རབ་ཉོན་མོངས་ཅན་ཞིག་གོ །ཤེས་བཞིན་མ་
ཡིན་པ་འདིས་ལྟུང་བའི་རྟེན་བྱེད་པ་ནི། སྤྱོད་འཇུག་ལས། ཐོས་ལྡན་དད་པ་ཅན་
དང་ནི། །བརྩོན་པ་ལྷུར་ ལེན་ དུ་ མ་ ཡང་། །ཤིས་ བཞིན་མེད་པའི་སྐྱོན་ཆགས་
པས། །ལྟུང་བའི་རྙོག་དང་བཅས་པར་འགྱུར། །ཞེས་གསུངས་པ་ལྟར་རོ། །ཉི་ཤུ་
པ་རྣམ་པར་གཡེང་བ་ནི། མངོན་པ་ཀུན་བཏུས་ལས། རྣམ་པར་གཡེང་བ་གང་ཞེ་
ན། འདོད་ཆགས་དང༌། ཞེ་སྡང་དང་། གཏི་མུག་གི་ཆར་གཏོགས་པའི་སེམས་ཀྱི་
རྣམ་པར་འཕྲོ་བ་སྟེ། འདོད་ཆགས་དང་འབྲེལ་བའི་བར་དུ་གཅོད་པའི་ལས་ཅན་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ནོ། །ཞེས་གསུངས་པ་ལྟར། ཉོན་མོངས་པའི་དབང་གིས་སེམས་དམིགས་པ་ལས་
གཡེང་བར་བྱེད་པའོ། །ཕུང་པོ་ལྔའི་རབ་བྱེད་ལས་ནི་འདོད་པའི་ཡོན་ཏན་ལྔ་ལ་
སེམས་རྣམ་ པར་ འཕྲོ་བ་ ལ་ བཤད་དོ། །འདི་དང་ གོང་དུ་བཤད་པའི་རྒོད་པ་
གཉིས་ཁྱད་མེད་དམ་སྙམ་ན། རྒོད་པ་ནི་སྔར་འདྲིས་པའི་ཡུལ་ཡིད་དུ་འོང་བའི་
ཆ་ལ་འཕྲོ་བ་འདོད་ཆགས་ཀྱི་ཆར་གཏོགས་ཡིན་ལ། རྣམ་གཡེང་ནི་ཡུལ་གང་
ཡང་རུང་བ་ལ་གཡེང་བ་དུག་གསུམ་གའི་ཆར་གཏོགས་སུ་ཡོད་པས་མི་འདྲའོ། །
རྣམ་པར་གཡེང་བ་ལ་དབྱེ་བ་དྲུག་ཡོད་དེ། ངོ་བོ་ཉིད་ཀྱི་གཡེང་བ། ཕྱི་རོལ་ཏུ་
གཡེང་བ། ནང་གི་གཡེང་བ། མཚན་མའི་གཡེང་བ། གནས་ངན་ལེན་གྱི་གཡེང་
བ། ཡིད་ལ་བྱེད་པའི་གཡེང་བ་རྣམས་སོ། །ངོ་བོ་ཉིད་ཀྱི་གཡེང་བ་ནི། དབང་
པོའི་ཤེས་པ་ལྔ་ལ་བཤད་དེ། དེའི་རྒྱུ་མཚན་ཡང་ཏིང་ངེ་འཛིན་ལ་མཉམ་པར་
བཞག་པའི་ཚེ་དབང་ཤེས་ལྔ་པོ་གང་རུང་ཞིག་སྐྱེས་ན་ཏིང་ངེ་འཛིན་དེ་ལས་
ལངས་པ་ཡིན་པས། ཏིང་ངེ་འཛིན་ལས་སེམས་ཕྱིར་གཡེང་བ་ཞེས་བརྗོད་དོ། །
ཕྱི་རོལ་ཏུ་གཡེང་བ་ནི། ཐོས་བསམ་སྒོམ་གསུམ་གྱི་དགེ་བ་ལ་ཞུགས་པ་ན་དེ་ལ་
མི་གནས་པར་འདོད་པའི་ཡོན་ཏན་ལ་སེམས་ཕྱིར་འཕྲོ་བ་སྟེ། དགེ་བའི་དམིགས་
པ་ལ་མི་གནས་པར་ཕྱིན་ཅི་ལོག་གི་དམིགས་པ་ལ་འཕྲོ་བར་བྱེད་པས་ན་དེ་ལྟར་
བརྗོད་དོ། །ནང་གི་གཡེང་བ་ནི། ཏིང་ངེ་འཛིན་ལ་མཉམ་པར་བཞག་པའི་ཚེ་བྱིང་
རྒོད་དང་སྙོམས་འཇུག་ལ་རོ་མྱང་གི་སྲེད་པ་རྣམས་སོ། །དེ་དག་ལ་ནང་གི་གཡེང་
བ་ཞེས་བརྗོད་པའི་རྒྱུ་མཚན་ནི། ནང་དུ་ཏིང་ངེ་འཛིན་སྒོམ་པ་ལ་གེགས་ཀྱི་གཙོ་
བོ་ཡིན་པས་ན་དེ་ལྟར་བརྗོད་དོ། །མཚན་མའི་གཡེང་བ་ནི། རང་ལ་གང་ཟག་
གཞན་གྱིས་འདི་ནི་བསམ་གཏན་པའོ་ཞེས་ཡིད་ཆེས་ན་ཅི་མ་རུང་སྙམ་དུ་དགེ་
72 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
སྦྱོར་ལ་བརྩོན་པའོ། །གནས་ངན་ལེན་གྱི་གཡེང་བ་ནི། འཇིག་ལྟ་དང་ང་རྒྱལ་གྱི་
གནས་ངན་ལེན་ལ་བརྟེན་ནས་དགེ་བ་ལ་བརྟེན་ནས་དགེ་བ་ལ་ཞུགས་པའི་ཚོར་
བ་བྱུང་བ་ལ་ང་དང་ང་ཡིད་འཛིན་པའི་སེམས་ཁེངས་པའོ། །ཡིད་ལ་བྱེད་པའི་
གཡེང་བ་ནི། བསམ་གཏན་བཞི་པ་ལ་སྙོམས་པར་འཇུག་པ་བཏང་ནས་བསམ་
གཏན་གསུམ་པ་མན་ཆད་ལ་སྙོམས་པར་འཇུག་པ་ལྟ་བུ་དང་། ཐེག་པ་ཆེན་པོ་ལ་
འཇུག་པ་བཏང་ནས་ཐེག་པ་དམན་པ་ལ་གནས་པར་བྱའོ་སྙམ་པ་ལྟ་བུ་རྣམས་
སོ། །འདིར་བཤད་པའི་རྣམ་གཡེང་འདི་དག་ནི་སྤྱིར་རྣམ་གཡེང་གི་རྣམ་གྲངས་
གསུངས་པ་ཡིན་གྱི། ཐམས་ཅད་ཉེ་ཉོན་དངོས་ཡིན་པའི་ངེས་པ་མེད་དེ། དང་པོ་
ལ་ལུང་མ་བསྟན་དང༌། ཐ་མ་ལ་དགེ་བས་བསྡུས་པ་ཡོད་དོ། །ཉེ་ཉོན་གྱི་གཡེང་
བ་དངོས་ནི་འདིར་བཤད་པའི་ཕྱི་རོལ་ཏུ་གཡེང་བ་དང་། ནང་གི་གཡེང་བ་ལྟ་བུ་
ལ་གསུངས་པས། ཕྲ་ཞིང་མཛངས་པའི་བློ་གྲོས་ཅན་རྣམས་ཀྱིས་ཞིབ་ཏུ་དཔྱད་
དགོས་སོ། །དེ་ལྟར་ཁྲོ་བ་ནས་རྣམ་གཡེང་གི་བར་ཉི་ཤུ་པོ་འདི་ལ་ཉེ་ཉོན་ཞེས་
བརྗོད་པ་ནི། རྩ་ཉོན་རྣམས་དང་ཉེ་བའམ་དེ་དག་གི་ཆར་གཏོགས་པ་ཡིན་པས་
ན་དེ་ལྟར་བརྗོད་ལ། དེ་ཡང་ཁྲོ་བ་དང་ཁོན་འཛིན་ཁོང་ཁྲོ་དང་ཉེ་ཞིང་དེའི་ཆར་
གཏོགས་པ་ཡིན་པ་སོགས་སོ་སོར་ཤེས་པར་བྱ་སྟེ། ཕལ་ཆེར་སྔར་དྲངས་པའི་
མངོན་པའི་ལུང་གི་དངོས་ཟིན་ལ་གསལ་ལོ། །
དྲུག་པ་གཞན་འགྱུར་བཞི་ནི། གཉིད་དང་། འགྱོད་པ་དང་། རྟོག་པ་དང་།
དཔྱོད་པ་རྣམས་སོ། །དང་པོ་གཉིད་ནི། མངོན་པ་ཀུན་བཏུས་ལས། གཉིད་གང་
ཞེ་ན། གཉིད་ ཀྱི་རྒྱུ་ལ་བརྟེན་ནས་དགེ་བ་དང༌། མི་དགེ་བ་དང་། ལུང་དུ་མ་
བསྟན་པ་དང༌། དུས་དང་། དུས་མ་ཡིན་པ་དང༌། རིགས་པ་དང༌། མི་རིགས་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལ་སེམས་སྡད་པ་གཏི་མུག་གི་ཆར་གཏོགས་པ་སྟེ། བྱ་བ་ཤོར་བའི་རྟེན་བྱེད་པའི་
ལས་ཅན་ནོ། །ཞེས་ གསུངས་ པ་ ལྟར། ལུས་ ལྕི་ བ་ དང༌། ཉམས་ ཆུང་ བ་ དང་།
ངལ་བ་དང༌། མུན་པའི་མཚན་མ་ཡིད་ལ་བྱེད་པ་སོགས་ཀྱི་རྒྱུ་རྣམས་ལ་བརྟེན་
ནས་དབང་ཤེས་ཡུལ་ལ་འཇུག་པ་རང་དབང་མེད་པར་ནང་དུ་སྡུད་པར་བྱེད་པའི་
བློ་ཞིག་གོ །འདིར་དུས་དང་དུས་མིན་གསུངས་པ་ནི། མགོན་པོ་ཀླུ་སྒྲུབ་ཀྱིས།
རིགས་པའི་བདག་ཉིད་ཉིན་པར་མཐའ་དག་དང༌། །མཚན་མོའང་ཐུན་གྱི་སྟོད་
སྨད་འདས་ནས་ནི། །མནལ་ཚེའང་འབྲས་བུ་མེད་པར་མི་འགྱུར་བར། །དྲན་དང་
ལྡན་པར་དེ་དག་བར་དུ་མནོལ། །ཞེས་གསུངས་པ་ལྟར། ནམ་གྱི་ཐུན་བར་པ་ལ་
གཉིད་ཀྱི་དུས་དང་། ནམ་གྱི་ཆ་སྟོད་སྨད་དང་ཉིན་པར་ནི་གཉིད་ཀྱི་དུས་མ་ཡིན་
པར་ དགེ་སྦྱོར་ལ་བརྩོན་པའི་དུས་ཡིན་པས་ཚུལ་དེ་གོ་བའི་ ཕྱིར་དུ་དེ་ལྟར་
གསུངས་སོ། །རིགས་པ་དང་མི་རིགས་པ་ཞེས་གསུངས་པ་ནི། ལུས་ཀྱི་འབྱུང་བ་
རྒྱས་ནས་དགེ་བ་ལ་སྦྱོར་འདོད་པས་མཚན་མོའི་ཐུན་བར་པ་ལ་ཉལ་བ་ནི་རིགས་
པ་དང༌། ནམ་གྱི་ཐུན་བར་པ་ལའང་ཉོན་མོངས་པས་ཀུན་ནས་བསླངས་ཏེ་ཉལ་
བ་ནི་མི་རིགས་པས་དེ་གོ་བའི་ཆེད་དུ་གསུངས་སོ། །དེའི་རྒྱུ་མཚན་ཡང་གོང་དུ་
དྲངས་པའི་ལུང་དེས་ཤེས་སོ། །འདིའི་བྱེད་ལས་ལ་བྱ་བ་ཤོར་བ་ཞེས་གསུངས་པ་
ནི། གཉིད་འདི་ལ་དགེ་བ་དང་མི་དགེ་བའི་ཆ་གཉིས་ཡོད་པས་མི་དགེ་བའི་ཆ་
ཉོན་མོངས་ཅན་གྱི་གཉིད་ཀྱིས་ནི་དགེ་བའི་བྱ་བ་ཉམས་པར་བྱེད་པའོ། །གཉིད་
ལ་དགེ་བའི་ཆ་ཡོད་པ་ནི་ས་སྡེ་ལས་ཞིབ་ཏུ་བཤད་དེ། ཁུངས་རྣམས་ནི་ཚིག་
མངས་སུ་དོགས་པས་མ་བྲིས་སོ། །གཉིས་པ་འགྱོད་པ་ནི། མངོན་པ་ཀུན་བཏུས་
ལས། འགྱོད་པ་གང་ཞེ་ན། བསམས་པ་དང་། མ་བསམས་པའི་བྱ་བ་དང་བྱ་བ་
- 74 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
མ་ཡིན་པ་གང་ཡིན་པ་ལ་བརྟེན་ནས་དགེ་བ་དང་། མི་དགེ་བ་དང་། ལུང་དུ་མ་
བསྟན་པ་དང༌། དུས་ དང་། དུས་མ་ཡིན་པ་དང༌། རིགས་པ་དང་། མི་རིགས་པ་
ལ་སེམས་ཀྱི་ཡིད་ལ་གཅགས་པ་གཏི་མུག་གི་ཆར་གཏོགས་པ་སྟེ། སེམས་གནས་
པའི་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར། བྱ་བར་རིགས་པ་
དང་བྱ་བར་མི་རིགས་པ་རང་གིས་བསམས་བཞིན་དུ་བྱས་པའམ། གཞན་གྱིས་
ནན་ གྱིས་ བྱེད་ དུ་བཅུག་ པ་ ལ་ བརྟེན་ནས་ སླར་ མི་ འདོད་ བཞིན་ དུ་ ཡིད་ ལ་
གཅགས་པར་བྱེད་པ་ཞིག་ལ་འགྱོད་པ་སྐྱེས་པ་ཞེས་བརྗོད་དོ། །འགྱོད་པ་འདི་ལ་
ཡང་དགེ་མི་དགེའི་ལུང་མ་བསྟན་གྱི་ཆ་གསུམ་ཡོད་དེ། སྔར་བྱས་ཀྱི་སྡིག་པ་ལ་
འགྱོད་པ་ལྟ་བུ་དགེ་བའི་ཕྱོགས་དང་། བསོད་ནམས་བྱས་པ་ལ་འགྱོད་པ་སྐྱེས་པ་
མི་དགེ་བའི་ཕྱོགས། གཞན་ལ་ཕན་གནོད་མེད་པའི་བཟོའི་གནས་ལ་སོགས་པ་
འགའ་ཞིག་ལ་འགྱོད་པ་ལུང་མ་བསྟན་ནོ། །དུས་དང་དུས་མིན་དང་། རིགས་པ་
དང་མི་རིགས་པ་ཞེས་གསུངས་པ་ནི། བཅོས་སུ་ཡོད་པའི་དུས་སུ་འགྱོད་པ་བྱེད་
རིགས་པ་དང་། བཅོས་སུ་མེད་པའི་དུས་སུ་འགྱོད་པ་མི་རིགས་པའི་དོན་ནོ། །དེ་
ཡང་བཅོས་སུ་ཡོད་པའི་དུས་སུ་འགྱོད་པར་རིགས་པ་ནི་ད་ལྟར་རྣམ་སྨིན་མ་གྲུབ་
གོང་དུ་སྡིག་པ་ལ་འགྱོད་པས་བཤགས་པ་བྱེད་དགོས་པ་ལྟ་བུའོ། །བཅོས་སུ་མེད་
པ་ནི་ལས་ཀྱི་རྣམ་སྨིན་གྲུབ་ནས་ངན་སོང་དུ་སྐྱེས་པ་ལྟ་བུ་དང༌། དམུས་ལོང་དང་
འཕྱེ་བོ་སོགས་སུ་གྱུར་ཟིན་པའི་ཚེ་རྣམ་པར་སྨིན་པ་གྲུབ་པའི་སྐབས་ཡིན་པས་
ཟློག་ཏུ་མེད་པ་ཞིག་གོ །དེས་ན་མངོན་པ་ཀུན་བཏུས་ཀྱི་གཞུང་འདི་དག་ལ་ཞིབ་
ཏུ་བརྟགས་ན་ལམ་གྱི་རིམ་པ་ལ་ངེས་པ་སྐྱེད་པའི་ཐབས་རྨད་དུ་བྱུང་བར་སྣང་
ངོ༌། །གསུམ་པ་རྟོག་པ་དང་བཞི་པ་དཔྱོད་པ་གཉིས་ནི། མངོན་པ་ཀུན་བཏུས་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལས་རྟོག་པ་གང་ཞེ་ན། སེམས་པའམ་ཤེས་རབ་ལ་བརྟེན་ནས་ཀུན་ཏུ་འཚོལ་
བའི་ ཡིད་ ཀྱིས་ བརྗོད་ པ་ སྟེ། དེ་ ནི་ སེམས་རྩིང་པའོ། །དཔྱོད་ པ་ གང་ ཞེ་ ན། །
སེམས་པའམ་ཤེས་རབ་ལ་བརྟེན་ནས་སོ་སོར་རྟོག་པའི་ཡིད་ཀྱིས་བརྗོད་པ་སྟེ།
དེ་ནི་སེམས་ཞིབ་པའོ། །རེག་པར་གནས་པ་དང་རེག་པར་མི་གནས་པའི་རྟེན་
བྱེད་པའི་ལས་ཅན་དག་གོ །ཞེས་གསུངས་པ་ལྟར། མིང་དང་བཅས་པའི་དོན་གྱི་
ངོ་བོ་རགས་པ་ཙམ་འཚོལ་བ་ནི་རྟོག་པ་དང་། ཞིབ་ཏུ་ཕྱེ་ནས་དཔྱོད་པ་ནི་དཔྱོད་
པར་གསུངས་སོ། །ཕུང་པོ་ལྔའི་རབ་བྱེད་ལས་ཀྱང་། རྟོག་པ་གང་ཞེ་ན། ཀུན་ཏུ་
འཚོལ་བའི་ཡིད་ ཀྱིས་བརྗོད་པ་སྟེ། སེམས་པ་དང་ཤེས་རབ་ཀྱི་བྱེ་བྲག་གང་
སེམས་རྩིང་བའོ། །དཔྱོད་པ་གང་ཞེ་ན། སོ་སོར་རྟོག་པའི་ཡིད་ཀྱིས་བརྗོད་པ་སྟེ།
དེ་བཞིན་དུ་སེམས་གང་ཞིབ་པའོ། །ཞེས་གསུངས་ཏེ། སྐུ་མཆེད་གཉིས་ཀ་གསུང་
མཐུན་པར་སྣང་ངོ༌། །རྟོག་དཔྱོད་གཉིས་ཀྱི་བྱེད་ལས་ལ་རེག་པར་གནས་པ་དང་
རེག་པར་མི་གནས་པའི་རྟེན་བྱེད་པར་གསུངས་པ་ནི། རྟོག་དཔྱོད་གཉིས་ལ་དགེ་
མི་དགེའི་ཆ་གཉིས་ཡོད་པས། དགེ་བའི་ཕྱོགས་སུ་གྱུར་པའི་རྟོག་དཔྱོད་གཉིས་
ཀྱིས་ནི་འབྲས་བུ་ཡིད་འོང་སྐྱེད་པར་བྱེད་པས་བདེ་བ་ལ་རེག་པར་གནས་པའི་
རྟེན་བྱེད་པ་ཞེས་བྱ་ལ། མི་དགེ་བའི་ཕྱོགས་སུ་གྱུར་པའི་རྟོག་དཔྱོད་གཉིས་ཀྱིས་
ནི་འབྲས་བུ་ཡིད་མི་འོང་སྐྱེད་པར་བྱེད་པས་བདེ་བ་ལ་རེག་པར་མི་གནས་པའི་
རྟེན་བྱེད་པ་ཞེས་བྱའོ། །དེ་ཡང་འཁོར་བ་ལས་ངེས་པར་འབྱུང་བའི་བསམས་པས་
བདག་མེད་པའི་དོན་ལ་རྟོག་པ་དང་དེ་ལ་ཞིབ་ཏུ་དཔྱོད་པ་སོགས་ནི་དགེ་བའི་
ཕྱོགས་དང༌། འདོད་ཆགས་དང་ཁོང་ཁྲོ་སོགས་ཀྱིས་ཀུན་ནས་བསླངས་ཏེ་ཡུལ་
ཡིད་དུ་འོང་བ་དང་མི་འོང་བའི་ཚུལ་ལ་རྟོག་པ་དང་ཞིབ་ཏུ་དཔྱོད་པ་སོགས་ནི་མི་
- 76 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
དགེ་བའི་ཕྱོགས་སུ་གྱུར་པ་ཡིན་ལ། དགེ་མི་དགེའི་སེམས་གང་ཡང་མ་ཡིན་པར་
བཟོའི་གནས་དང་སྤྱོད་ལམ་སོགས་ལ་རྟོག་པ་དང་དཔྱོད་པ་སོགས་ནི་ལུང་མ་
བསྟན་གྱི་ཆ་ཡིན་ནོ། །འགྱོད་གཉིད་རྟོག་དཔྱོད་བཞི་པོ་འདི་ལ་གཞན་འགྱུར་
ཞེས་བརྗོད་པ་ནི་ཀུན་སློང་གི་བསམ་པ་དང་མཚུངས་ལྡན་གྱི་དབང་གིས་དགེ་མི་
དགེ་ལུང་མ་བསྟན་ཅི་རིགས་སུ་འགྱུར་བས་ན་གཞན་འགྱུར་བ་ཞེས་བྱའོ། །
འགྱོད་ གཉིད་རྟོག་དཔྱོད་ ཉོན་མོངས་ཅན་རྣམས་ ཀྱིས་ སྤྱིར་དགེ་བའི་ ཕྱོགས་
ཐམས་ཅད་ལ་སྒྲིབ་ཅིང་། ལྷག་པར་བསླབ་པ་གསུམ་ལ་སྒྲིབ་པར་བྱེད་དོ། །མདོ་
ལས་སྒྲིབ་པ་ལྔ་ཞེས་གསུངས་པ་ནི། མགོན་པོ་ཀླུ་སྒྲུབ་ཀྱིས། རྒོད་དང་འགྱོད་
དང་གནོད་སེམས་རྨུགས་པ་དང་། །གཉིད་དང་འདོད་ལ་འདུན་དང་ཐེ་ཚོམ་སྟེ། །
སྒྲིབ་པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་ལགས་པར་རིག་
པར་མཛོད། །ཅེས་གསུངས་པ་ལྟར། གཉིད་ལ་སོགས་པ་སྒྲིབ་པ་ལྔ་པོ་འདིས་
ཀྱང་སྤྱིར་དགེ་བའི་ཕྱོགས་ཐམས་ཅད་དང༌། ལྷག་པར་བསླབ་པ་གསུམ་ལ་སྒྲིབ་
པར་གསུངས་སོ། །སྒྲིབ་པ་ལྔ་ནི། རྒོད་པ་དང་འགྱོད་པ་གཉིས་སྒྲིབ་པ་གཅིག་ཏུ་
བྱས། གཉིད་རྨུགས་གཉིས་སྒྲིབ་པ་གཅིག་ཏུ་བྱས། གནོད་སེམས་འདོད་པ་ལ་
འདུན་པ་ཐེ་ཚོམ་རྣམས་རེ་རེར་བྱས་པས་ལྔའོ། །དེ་ཡང་འདོད་པ་ལ་འདུན་པ་
དང་གནོད་སེམས་གཉིས་ཀྱིས་གཙོ་བོར་ཚུལ་ཁྲིམས་ཀྱི་བསླབ་པ་ལ་སྒྲིབ་པར་
བྱེད། གཉིད་དང་རྨུགས་པ་དང་ རྒོད་ པ་ དང་ འགྱོད་པ་རྣམས་ ཀྱིས་ གཙོ་བོར་
སེམས་ཀྱི་བསླབ་པ་ལ་སྒྲིབ་པར་བྱེད། ཐེ་ཚོམ་དང་རྟོག་དཔྱོད་གཉིས་ཀྱིས་གཙོ་
བོར་ཤེས་རབ་ཀྱི་བསླབ་པ་ལ་སྒྲིབ་པར་གསུངས་སོ། །ཡང་སྒྲིབ་པ་ལྔ་པོ་འདིས་
ཚུལ་ཁྲིམས་དང་ཏིང་ངེ་འཛིན་ལ་སྒྲིབ་པར་མངོན་པ་ཀུན་བཏུས་ལས་གསུངས་
77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལ། ཏིང་ངེ་འཛིན་གཅིག་པུ་ལ་སྒྲིབ་བྱེད་དུ་ཡོད་སྡོམ་པ་ཉི་ཤུ་པའི་འགྲེལ་པ་ལས་
བཤད་དེ། མདོར་ན་འདི་དག་བཤད་གཞི་ཤིན་ཏུ་ཆེ་བས་མངོན་པ་གོང་འོག་ནས་
བཤད་པའི་ཚུལ་དང་། གཞུང་གཞན་ནས་བཤད་པའི་རྣམ་གྲངས་མང་དུ་སྣང་
ནའང་འདིར་ཐམས་ཅད་བྲི་མ་ནུས་སོ། །འོ་ན་རྨུགས་པ་ནི་ཉེ་ཉོན་གྱི་སྐབས་སུ་
བྱུང་ལ། གཉིད་ནི་གཞན་འགྱུར་གྱི་སྐབས་སུ་བྱུང་བ་ལ་སྒྲིབ་པ་ལྔའི་སྐབས་སུ་
གཅིག་ཏུ་སྡུད་པའི་རྒྱུ་མཚན་གང༌། དེ་བཞིན་དུ་རྒོད་པ་ཉེ་ཉོན་གྱི་སྐབས་སུ་བྱུང་
ལ། འགྱོད་པ་གཞན་འགྱུར་གྱི་ནང་དུ་བྱུང་བ་ལ་འདིར་གཅིག་ཏུ་སྡུད་པའི་རྒྱུ་
མཚན་གང་སྙམ་ན། སྤྱིར་རྨུགས་པ་དང་གཉིད་མི་གཅིག་སྟེ། རྨུགས་པ་ནི་གཏི་
མུག་གི་ཆར་གཏོགས་ཡིན་ལ། གཉིད་ལ་དགེ་མི་དགེ་ཅི་རིགས་ཡོད་པས་རྨུགས་
པ་ཉེ་ཉོན་དང་ གཉིད་གཞན་འགྱུར་དུ་གསུངས་སོ། །དེ་བཞིན་དུ་རྒོད་འགྱོད་
གཉིས་ལ་ཡང་རྒོད་པ་ནི་འདོད་ཆགས་ཀྱི་ཆར་གཏོགས་དང་
། འགྱོད་པ་ལ་དགེ་
མི་ དགེ་ ཅི་ རིགས་ ཡོད་ པས་རྒོད་ པ་ ཉེ་ཉོན་ དང་ འགྱོད་ པ་ གཞན་ འགྱུར་ དུ་
གསུངས་སོ། །སྒྲིབ་པ་ལྔའི་སྐབས་སུ་གཅིག་ཏུ་བྱས་པ་ནི། རྒྱུ་གཅིག་གིས་སྐྱེས་
པ་དང༌། གཉེན་པོ་གཅིག་གིས་སྤོང་བ་དང༌། བྱེད་ལས་གཅིག་ཏུ་མཐུན་པས་ན་
སྒྲིབ་པ་གཅིག་ཏུ་གསུངས་སོ། །རྒྱུ་གཅིག་གིས་སྐྱེད་པ་ནི། གཉིད་རྨུགས་གཉིས་
ཁ་ཟས་ཚོད་མི་ཟིན་པ་དང་། སེམས་མི་དགའ་བ་དང༌། སེམས་ཞུམ་པ་དང་། རོ་
མྱང་བ་སོགས་ལས་སྐྱེ་ཞིང་། རྒོད་འགྱོད་གཉིས་ནི། སྔོན་འདོད་པའི་ཡོན་ཏན་
སྤྱད་པ་དང་། རྩེ་བ་དང་། དགོད་པ་སོགས་དང་། མི་འཆི་བའི་རྣམ་རྟོག་སོགས་
ལས་སྐྱེ་བའོ། །གཉེན་པོ་གཅིག་གིས་སྤོང་བ་ནི། སྨུག་གཉིད་གཉིས་ནི་སྣང་བའི་
འདུ་ཤེས་ཀྱིས་སེལ་ཞིང་། རྒོད་འགྱོད་གཉིས་ནི། ནང་དུ་དམིགས་པ་ལ་སེམས་
- 78 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
འཛིན་པས་སེལ་ལོ། །བྱེད་ལས་མཐུན་པ་ནི། རྨུགས་གཉིད་གཉིས་ཀྱིས་སེམས་
ནང་དུ་ཞུམ་པར་བྱེད་པས་ཏིང་ངེ་འཛིན་ལ་བར་དུ་གཅོད་ཅིང་ལྷག་པར་དམིགས་
པ་གསལ་བ་ལ་བར་དུ་གཅོད་ལ། རྒོད་འགྱོད་གཉིས་ཀྱིས་རྩེ་གཅིག་ཏུ་གནས་པ་
ལ་བར་དུ་གཅོད་པས་བྱེད་ལས་མཐུན་པའོ། །དེ་ལྟར་རྩ་ཉོན་དང་ཉེ་ཉོན་གཞན་
འགྱུར་བཞི་རྣམས་ལ་ངོས་འཛིན་ཙམ་རེ་བཤད་པ་ཡིན་གྱི། རྒྱས་པར་བཤད་ན་
སོ་སོའི་ངོ་བོ་གང་ཡིན་པ་དང་། རྒྱུ་གང་ལས་སྐྱེ་བའི་ཚུལ་དང་། སོ་སོའི་དམིགས་
པ་དང༌། མཚུངས་ལྡན་དང་། རྣམ་གྲངས་དང་། དགེ་མི་དགེ་ལུང་མ་བསྟན་གང་
དུ་འགྱུར་བའི་ཚུལ་དང༌། ལུང་མ་བསྟན་ལ་ཡང་བསྒྲིབས་ལ་ལུང་མ་བསྟན་དང་།
མ་བསྒྲིབས་ལུང་མ་བསྟན་ གྱི་ ཚུལ་ གཉིས་དང་། སོ་སོའི་ཉེས་དམིགས་དང༌།
གཉེན་པོ་གང་གིས་སྤོང་བའི་ཚུལ་དང༌། དེ་ལ་ཡང་འཇིག་རྟེན་པའི་ལམ་གྱིས་
སྤོང་ཚུལ་དང༌། འཇིག་རྟེན་ལས་འདས་པའི་ལམ་གྱིས་སྤོང་ཚུལ་གྱི་ཁྱད་པར་
དང༌། འདས་ལམ་གྱིས་སྤོང་ཚུལ་ལ་ཡང་ལམ་སོ་སོའི་ངོ་སྐལ་གྱི་སྤང་བྱ་ཇི་ལྟར་
སྤོང་བའི་ཚུལ་དང༌། མཐོང་སྤང་དང་སྒོམ་སྤང་གི་ཁྱད་པར་དང་། ཉོན་སྒྲིབ་དང་
ཤེས་སྒྲིབ་སྤོང་ཚུལ་གྱི་ཁྱད་པར་སོགས་མཐའ་དག་པར་ཤེས་དགོས་པར་ཤིན་ཏུ་
གལ་ཆེ་བ་ཡོད་ནའང་འདིར་ཐམས་ཅད་བྲི་མ་ནུས་པས་ཐུབ་པའི་གསུང་རབ་དྲི་
མ་མེད་པ་རྣམས་དང༌། དེའི་དགོངས་ པ་འགྲེལ་ པའི་ཤིང་རྟ་ཆེན་པོའི་གཞུང་
ལུགས་སྤྱི་དང་། ཁྱད་པར་ཐོགས་མེད་སྐུ་མཆེད་གཉིས་ཀྱི་གཞུང་ལས་ཚུལ་འདི་
དག་རྒྱས་པར་འབྱུང་བས་དེ་དག་དང༌། རྗེ་རྒྱལ་བ་གཉིས་པའི་ལེགས་བཤད་དྲི་
མ་མེད་པ་རྣམས་ཞིག་ཏུ་བལྟས་ནས་ཤེས་དགོས་སོ། །
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྨྲས་པ། ཐོག་མེད་དུས་ནས་སྲིད་པའི་བཙོན་ཁང་དུ། །ལས་ཀྱི་ཞགས་པ་
སྟོང་གིས་དམ་བཅིངས་ནས། །མི་བཟད་སྡུག་བསྔལ་ཟུག་རྔུ་བརྒྱ་དག་གིས། །
མནར་བྱེད་དགྲ་བོ་ཉོན་མོངས་ཉིད་དུ་ངེས། །སྲིད་པའི་ཚང་ཚིང་འཁྲིགས་པའི་
འབྲོག་དགོན་དུ། །ཕན་དང་བདེ་བ་ཆུང་ངུའང་འཕྲོག་བྱེད་ཅིང་། །སྐད་ཅིག་ངལ་
གསོ་མེད་པར་གདུང་བྱེད་པའི། །མི་བཟད་ཆོམ་རྐུན་དག་ཀྱང་འདི་ཉིད་དོ། །ཀྱེ་
མ་ ཐོག་མེད་དུས་ ཀྱི་དགྲ་བོ་འདི། །གཉེན་དུ་བཟུང་ནས་ སྙིང་ གི་ ཕུགས་སུ་
བཅུག །དྲིན་ཅན་ཕ་མ་འགྲོ་དྲུག་སེམས་ཅན་རྣམས། །དགྲ་བོར་འཛིན་པ་འདི་
ལས་བླུན་པ་སུ། །ཀ་ཡེ་བློ་གྲོས་རྣམ་དཔྱོད་ལྡན་པ་དག །ཉོན་མོངས་དགྲ་བོ་སྙིང་
ནས་དྲུང་ཕྱུང་ལ། །དྲིན་ཅན་ཕ་མ་གཅེས་པར་འཛིན་པ་ཡི། །ཡིད་བཞིན་ནོར་བུ་
སྙིང་ཕུགས་བཅུག་ན་ལེགས། །
གཉིས་པ་དགོས་དོན་བསྡུས་ཏེ་ཉམས་ལེན་ལ་སྦྱོར་བའི་ཚུལ་ནི། དེ་ལྟར་
སེམས་དང་སེམས་བྱུང་གི་རྣམ་གཞག་ཤེས་པར་བྱས་ཏེ་རང་གི་རྒྱུད་འདུལ་བའི་
ཐབས་སུ་འཁྱེར་ཤེས་པ་ཞིག་གལ་ཆེ་ལ། དེ་ལྟ་མིན་པར་གཞན་དང་ཁ་གཤགས་
འགྱེད་པ་ཙམ་དང་། གཞན་ངོར་གྲུབ་ཕྱིར་རང་ཉིད་སྨྲ་བ་མང་བ་ཙམ་དང༌། རྣམ་
གྲངས་གསོག་པ་ལྷུར་བྱས་ན་ནི་དགོས་པ་ཆུང་སྟེ། ཏིང་ངེ་འཛིན་རྒྱལ་པོ་ལས།
ངས་ནི་རབ་ཏུ་བཟང་པོའི་ཆོས་བཤད་ཀྱང་། ཁྱོད་ཀྱིས་ཐོས་ནས་ཡང་དག་མ་
སྦྱང་ན། །ནད་པ་སྨན་གྱི་རྐྱལ་བ་ཐོགས་པ་དག །བདག་གི་ནད་ནི་གསོ་བར་མི་
ནུས་བཞིན། །ཞེས་དང་། ལྷག་བསམ་བསྐུལ་བ་ལས། བུ་རམ་ཤིང་ཤུན་སྙིང་པོ་
ཅི་ཡང་མེད། །དགའ་བར་བྱ་བའི་རོ་ནི་ནང་ན་འདུག །ཤུན་པ་ཟོས་པའི་མིས་ནི་
བུ་རམ་རོ། །ཞིམ་པོ་རྙེད་པར་ནུས་པ་མ་ཡིན་ནོ། །ཇི་ལྟར་ཤུན་པ་དེ་བཞིན་སྨྲ་བ་
- 80 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
སྟེ། །རོ་ལྟ་བུ་ནི་འདི་ལ་དོན་སེམས་ཡིན། །དེ་ལྟ་བས་ན་སྨྲ་ལ་དགའ་སྤངས་ཏེ། །
རྟག་ཏུ་བག་ཡོད་བྱོས་ལ་དོན་སོམས་ཤིག །ཅེས་གསུངས་པ་ལྟར་རོ། །དེ་ལྟར་ན་
གོང་དུ་བཤད་པ་ལྟར་དགེ་མི་དགེའི་རྣམ་དབྱེ་ལ་མཁས་པར་བྱས་ནས་བྱང་ཆུབ་
ལམ་གྱི་རིམ་པའི་ཉམས་ལེན་ལ་གཅིག་ཏུ་གཞོལ་བའི་ཚེ། སྔར་བཤད་པའི་རྩ་
ཉོན་དང་ཉེ་ཉོན་རྣམས་ངོས་ཟིན་པར་བྱས་ལ་རང་གི་རྒྱུད་ལ་ཡང་ཡང་བརྟགས་
ནས། ཉོན་མོངས་པ་དེ་དག་སྐྱེས་པ་ན་ངོས་ཟིན་པར་བྱས་ལ་འཕྲལ་དུ་གཉེན་
པོས་ བཟློག་ པ་ གནད་ ཆེ་ སྟེ། སྤྱོད་ འཇུག་ ལས། ལུས་ དང༌ སེམས་ ཀྱི་ གནས་
སྐབས་ལ། །ཡང་དང་ཡང་དུ་བརྟག་བྱ་བ། །དེ་ཉིད་ ཁོ་ན་མདོར་ན་ནི། །ཤེས་
བཞིན་བསྲུང་བའི་མཚན་ཉིད་དོ། །ཞེས་དང༌། མགོན་པོ་ཀླུ་སྒྲུབ་ཀྱིས། སེམས་ནི་
ཆུ་དང་ས་དང་རྡོ་བ་ལ། །རི་མོ་བྲིས་པ་དེ་འདྲར་རིགས་པར་བགྱི། །དེ་ནང་ཉོན་
མོངས་ཅན་ལ་དང་པོ་ནི། །མཆོག་སྟེ་ཆོས་འདོད་རྣམས་ལ་ཐ་མ་ལགས། །ཞེས་
དང༌། དགོན་ པ་ བའི་ ཞལ་ནས། ཉོན་མོངས་ སྤོང་བ་ལ་ཉོན་མོངས་ པའི་ ཉེས་
དམིགས་དང་མཚན་ཉིད་དང་གཉེན་པོ་དང་སྐྱེ་བའི་རྒྱུ་རྣམས་ཤེས་དགོས། ཉེས་
དམིགས་ཤེས་པར་བྱས་ནས་སྐྱོན་དུ་བལྟ་དགྲར་བཟུང་
། ཉེས་དམིགས་མ་ཤེས་
ན་དགྲར་མི་གོ་བས་མདོ་སྡེའི་རྒྱན་དང་སྤྱོད་འཇུག་ནས་གསུངས་པ་ལྟར་སེམས་
པ་ཡིན་གསུངས་པ་དང་། ཉོན་མོངས་ཀྱི་མཚན་ཉིད་ཤེས་པ་ལ་ཡང་ཆོས་མངོན་
པ་མཉན། མ་མཐའ་ནའང་ཕུང་པོ་ལྔའི་རབ་བྱེད་མཉན་ལ་རྩ་བ་དང་ཉེ་བའི་ཉོན་
མོངས་རྣམས་ངོ་ཤེས་པར་བྱས་ནས་ཆགས་སྡང་ལ་སོགས་པ་གང་རུང་རྒྱུད་ལ་
སྐྱེས་ཙ་ན་འདི་དེ་ཡིན་ཨང་ཁོ་བྱུང་ངོ་སྙམ་དུ་ངོས་བཟུང་གིས་ཉོན་མོངས་དང་
འཐབ་པ་ཡིན་ནོ། །ཞེས་གསུངས་པ་ལྟར། ཉོན་མོངས་པ་རྒྱུད་ལ་བྱུང་མ་ཐག་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འདི་དེ་ཡིན་ཁོ་བྱུང་ཨང་སྙམ་དུ་བཅར་གྱིས་ངོས་ཟིན་པར་བྱས་ལ། དེའི་རྒྱུ་དང་
རྐྱེན་གང་གིས་བྱས་དམིགས་པ་གང་ལས་སྐྱེས་བརྟགས་ཤིང་ཉེས་དམིགས་ཤེས་
པར་བྱས་ལ་སྐྱོན་དུ་བལྟ་དགྲར་བཟུང་ལ་འཕྲལ་དུ་གཉེན་པོས་བཟློག་དགོས་
སོ། །དགེ་བའི་བཤེས་གཉེན་ཕུ་ཆུང་བའི་ཞལ་ནས། ང་ནི་ཉོན་མོངས་ཀྱིས་ལྗར་
གྱིས་མནན་ཡང་མ་ཐང་འོག་ནས་སོ་ཚིས་བྱེད། ཅེས་དང་། རྗེ་ཐམས་ཅད་མཁྱེན་
པས། ཐ་མལ་པའི་དགྲ་ནི་ལན་ཅིག་བཏོན་ཡང་ཡུལ་གཞན་བཟུང་ནས་སྟོབས་
རྙེད་པ་ན་སླར་རྒོལ་དུ་འོང་བ་དང་ཉོན་མོངས་གཉིས་མི་འདྲ་སྟེ། ཉོན་མོངས་རྒྱུད་
ལ་ལན་ཅིག་རྩ་བ་ནས་འདོན་ཐུབ་ན་ཡུལ་གཞན་དུ་འགྲོ་བ་ཡང་མེད་ལ་སླར་
ལོག་ནས་ཀྱང་མི་འོང་ངོ༌། །འོན་ཀྱང་བདག་ཅག་ཉོན་མོངས་གཞོམ་པ་ལ་བརྩོན་
པ་མེད་པས་ལན། ཞེས་གསུངས་པ་ལྟར། རང་ཅག་ཉོན་མོངས་ཀྱི་དབང་དུ་འགྲོ་
བ་འདི་ཉོན་མོངས་གང་ཡིན་ངོ་མ་ཤེས་ཤིང་
། ཤེས་ཀྱང་བརྩོན་པ་དང་གཉེན་པོ་
ཞན་པས་ལན་པ་ཡིན་ལ། གཉེན་པོའི་སྟོབས་བསྐྱེད་ན་ནི་ངེས་པར་སྤོང་ནུས་ཏེ།
རྗེ་ཐམས་ཅད་མཁྱེན་པས། ཉོན་མོངས་ངོས་ཟིན་པར་བྱས་ལ་དེ་དག་གི་ཉེས་
དམིགས་དང་། དེ་དག་དང་བྲལ་བའི་ཕན་ཡོན་བསམས་ནས་དྲན་པ་དང་ཤེས་
བཞིན་གྱི་སོ་བཙུགས་ཏེ། ཉོན་མོངས་པ་གང་མགོ་འབུར་འབུར་ལ་ཡང་དང་ཡང་
དུ་མདུང་བུ་འདེབས་དགོས། དེ་ཡང་ཉོན་མོངས་པ་གང་ཡང་རུང་བ་རང་གི་རྒྱུད་
ལ་ཉུག་གིས་བྱུང་མ་ཐག་ཉིད་དུ་དེ་ལ་དགྲར་བལྟས་ནས་འཐབ་དགོས། དེ་ལྟར་
མིན་པར་དང་པོ་བྱུང་ཙ་ན་དང་དུ་ལེན། ཚུལ་མིན་ཡིད་བྱེད་ཀྱིས་གསོས་འདེབས་
པར་སོང་ན་འཐབ་ཟླ་མེད་པར་ཁོ་འབའ་ཞིག་ཏུ་འགྲོ །ཞེས་གསུངས་ཤིང་། སྤྱོད་
འཇུག་ལས་ཀྱང་། ཐ་མལ་དགྲ་བོ་ཡུལ་ནས་ཕྱུང་ཡང་ནི། །ཡུལ་གཞན་དག་ཏུ་



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གནས་ཤིང་ཡོངས་བཟུང་ནས། །ནུས་པ་བལྟས་ནས་དེ་ནས་ཕྱིར་ལྡོག་གི །ཉོན་
མོངས་དགྲ་ཚུལ་དེ་དང་འདྲ་མ་ཡིན། །ཉོན་མོངས་ཉོན་མོངས་ཤེས་རབ་མིག་
གིས་སྤང་། །བདག་ཡིད་ལས་བསལ་གང་དུ་འགྲོ་བར་འགྱུར། །གང་དུ་གནས་
ནས་བདག་གནོད་བྱ་ཕྱིར་འོང་། །བློ་ཞན་བདག་ལ་བརྩོན་པ་མེད་པར་ཟད། །
ཅེས་གསུངས་སོ། །མདོར་ན་དགེ་བའི་བཤེས་གཉེན་དགོན་པ་བའི་ཞལ་ནས།
ཉིན་མཚན་དུ་རང་གི་སེམས་ལ་བྱ་ར་བྱ་བ་ལས་གཞན་ཅི་ཡོད། ཅེས་དང་། ཡང་
སྣེའུ་ཟུར་པ་ལ་ཡེ་འབར་སང་གནངས་ཙ་ན་ཁྱེད་ཀྱི་དགེ་བཤེས་པ་དེ་ཀུན་མན་
ངག་གི་མཐིལ་གང་ལ་བྱེད་ཟེར་ནས་འདྲི་ན། མངོན་པར་ཤེས་པའམ་ཡི་དམ་གྱི་
ལྷ་ཞལ་མཐོང་བ་ལ་བྱེད་བྱས་པར་འོང་ངོ༌། །ལས་རྒྱུ་འབྲས་ལ་ཇེ་ངེས་ཇེ་ངེས་
སོང་ནས་ཇི་ལྟར་ཁས་བླངས་པའི་སྡོམ་པ་དག་པར་བསྲུང་བ་ཞིག་ལ་བྱེད་ཟེར་བ་
ཡིན་ནོ་གསུངས། དེས་ན་བསྒོམས་པའི་དངོས་གྲུབ་ཀྱང་མ་རིག་པ་ལ་སོགས་
པའི་ཉོན་མོངས་ཇེ་ཆུང་དུ་སོང་བ་ལ་བྱ། ཞེས་གསུངས་པ་ལྟར། ཐུན་དངོས་གཞི་
དང་ཐུན་མཚམས་ཐམས་ཅད་དུ་རང་གི་སེམས་ལ་ཡང་ཡང་བརྟགས་ནས་ཉོན་
མོངས་པ་གང་སྐྱེས་ཀྱི་གཉེན་པོ་བསྟེན་པ་ནི་དགེ་སྦྱོར་ཐམས་ཅད་ཀྱི་གཙོ་བོ་དང་
གནད་དམ་པ་ཡིན་ནོ། །དེ་བཞིན་དུ་དད་པ་ལ་སོགས་པའི་དགེ་བ་རྣམས་ཀྱང་
བཤེས་གཉེན་བསྟེན་ཚུལ་ནས་བཟུང་སྟེ། དགེ་སྦྱོར་གྱི་སྐབས་གང་དང་གང་དུ་
ཚུལ་ཇི་ལྟར་སྐྱེད་དགོས་པའི་ཚུལ་རྣམས་དྲན་པར་བྱས་ནས་ཡང་དང་ཡང་དུ་དྲན་
ཤེས་བསྟེན་ནས་མ་སྐྱེས་པ་སྐྱེས་པའི་ཐབས་དང་། སྐྱེས་པ་གོང་འཕེལ་དུ་གཏོང་
བ་ལ་སྒོ་ཀུན་ནས་བརྩོན་པར་བྱའོ། །རྣམ་དག་ངེས་འབྱུང་གསེར་གྱི་ས་གཞི་ལས་
འཁྲུངས་རིན་ཆེན་སེམས་ཀྱི་སྡོང་པོ་བླ་ནས་བླར་འཕེལ་ཏེ། །མཐའ་དག་འགྲོ་བ་
མ 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཕན་བདེའི་གྲིབ་བསིལ་ལ་འགོད་རྒྱ་ཆེན་ཕྱིན་དྲུག་སྤྱོད་པའི་ཁྱོན་ཡངས་ཡལ་
གའི་རྩེར། །མཚན་དཔེའི་མེ་ཏོག་ལས་བྱུང་ཐེག་གསུམ་ག་བུར་ཐིགས་པས་མ་
ལུས་འགྲོ་བའི་ཚ་གདུང་སེལ་མཛད་པ། །ལྷར་བཅས་འགྲོ་བའི་ཉེར་འཚོ་གཅིག་
པུ་ཐུབ་དབང་དཔག་བསམ་ལྗོན་པས་དུས་རྣམས་ཀུན་ཏུ་སྐྱོང་གྱུར་ཅིག །སྣ་
ཚོགས་དྲང་ངེས་རྦ་རླབས་འཁྲུགས་གྱུར་ཅིང་། །གཏིང་མཐའ་དཔག་པར་དཀའ་
བའི་དམ་གནག་ཅན། །བློ་དམན་རྣམས་ཀྱིས་བགྲོད་པར་དཀའ་བའི་གནས། །
ཐུབ་པའི་གསུང་རབ་རིན་ཆེན་འབྱུང་གནས་ལས། །འཛམ་གླིང་རྒྱན་དྲུག་མཆོག་
གཉིས་ ཞེས་ གྲགས་ པའི། །མཁས་ ཤིང་ གྲུབ་ པའི་ དེད་ དཔོན་ མཆོག་ རྣམས་
ཀྱིས། །ཐེག་གསུམ་བསམ་འཕེལ་ནོར་བུ་མང་བཞེས་ཏེ། །འཕགས་པའི་ཡུལ་དུ་
ཕན་བདེའི་གྲུ་ཆར་ཕབ། །མ་ལུས་རྒྱལ་བ་ཀུན་གྱི་ཐུགས་རྗེ་ལ། །མ་ཏི་བྷ་དྲར་
མཚན་གསོལ་མགོན་དེ་ཡིས། །ཤིང་རྟ་ཆེན་པོའི་བཞེད་གཞུང་མ་ལུས་པ། །བྱང་
གི་ཕྱོགས་འདིར་ཉི་ལྟར་གསལ་བར་མཛད། །དེ་ལྟ་ནའང་སྙིགས་མའི་རྒུད་པའི་
རླངས། །བླུན་རྨོངས་ཆུ་འཛིན་འཁྲིགས་པས་འགྲིབ་ཏུ་ཉེ། །ལུས་མེད་གཉེན་གྱུར་
གཟུ་ལུམ་སྤྱོད་པ་དག །མཆོག་ཏུ་རློམ་པ་མཐོང་བས་ཡིད་རབ་འཕྱོ། །བདག་ནི་
བསོད་ནམས་དམན་པས་དུས་མཐར་སྐྱེས། །གཅིག་ཏུ་བློ་མིག་མི་གསལ་སྦྱངས་
པ་དམན། །དེ་ ཕྱིར་ འདི་ ལ་ མ་བཤད་ ལོག་ པར་ བཤད། །ཇི་ སྙེད་ མཆིས་ གང་
མཁས་པ་རྣམས་ལ་བཤགས། །མི་བཟོད་ད་དུ་ར་ཡིས་བློ་མིག་བསླད། །ཆོས་
བརྒྱད་འབྱུང་པོའི་གདོན་གྱིས་སྙིང་དཀྲུགས་པ། །དེ་དག་རྣམས་ཀྱིས་སྨོད་ཀྱང་
སྡང་ཞུགས་ཏེ། །དེ་ལ་བདག་གིས་ཅི་བགྱིད་མ་མཆིས་སོ། །དགེ་བ་འདི་ཡིས་
བདག་དང་འགྲོ་བ་ཀུན། །ཐེག་པ་མཆོག་གི་བཤེས་གཉེན་དམ་པ་ཡིས། །རྗེས་
- 84 -



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
སུ་བཟུང་སྟེ་ཟབ་དང་རྒྱ་ཆེ་བའི། །ཆོས་ཚུལ་མ་ལུས་འཛིན་པ་ཉིད་གྱུར་ཅིག །
ཤིན་ཏུ་དཔག་པར་དཀའ་བའི་གནས་རྣམས་ལ། །གཞན་དྲིང་མི་འཇོག་སྤོབས་པ་
ཐོབ་གྱུར་ཏེ། །མ་ལུས་འགྲོ་བ་འདི་ཀུན་སྒྲོལ་བ་ལ། །འཇམ་དབྱངས་བླ་མ་ལྟ་
བུར་བདག་གྱུར་ཅིག །ཅེས་སེམས་དང་སེམས་བྱུང་གི་ཚུལ་གསལ་བར་སྟོན་པ་
བློ་གསལ་མགུལ་རྒྱན་ཅེས་བྱ་བ་འདི་ནི། མདོ་སྔགས་རབ་འབྱམས་སྨྲ་བ་དཀའ་
ཆེན་བློ་བཟང་བཟང་པོ་སོགས་དོན་གཉེར་ཅན་མང་པོས་ཡང་དང་ཡང་དུ་བསྐུལ་
བ་ལ་བརྟེན་ནས། དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་ཐམས་ཅད་མཁྱེན་
པ་བློ་བཟང་ཡེ་ཤེས་དཔལ་བཟང་པོའི་སྐུ་དྲིན་ལས་རྒྱལ་བའི་བསྟན་པ་རིན་པོ་
ཆེའི་སྒོར་རབ་ཏུ་བྱུང་ཞིང་ཆོས་ཚུལ་འདི་དག་རྣ་ལམ་དུ་ཅུང་ཟད་ཐོས་པ་དང་། རྗེ་
བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་དང་། ཡོངས་རྫོགས་
བསྟན་པའི་མངའ་བདག་རྗེ་བཙུན་བྱམས་པའི་མཚན་ཅན་གཉིས་ཀྱི་སྐུ་དྲིན་ལས་
བྱང་ཆུབ་ལམ་གྱི་རིམ་པའི་མན་ངག་ལེགས་པར་ཐོབ་པའི་སྙོམ་ལས་པ་ཡེ་ཤེས་
རྒྱལ་མཚན་གྱིས། མངོན་པ་ཀུན་བཏུས་རྩ་འགྲེལ་ལ་གཞི་བྱས། རྗེ་ཡབ་སྲས་ཀྱི་
ལེགས་བཤད་ ཀྱིས་བརྒྱན་ཏེ་བལ་བོད་མཚམས་ ཀྱི་དབེན་གནས་བཀྲ་ཤིས་
བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་
ཀུན་ནས་འཕེལ་བར་གྱུར་ཅིག། །། །
- 85 -



༄༅། །སེམས་དང་སེམས་བྱུང་གི་ཚུལ་རྣམ་པར་བཤད་པའི་
སྡོམ་ཚིག་རིན་པོ་ཆེའི་ཕྲེང་བ་ཞེས་
བྱ་བ་བཞུགས་སོ། །
ན་མོ་གུ་རུ་མཉྫ་གྷོཥཱ་ཡ། མགོན་པོ་ཐམས་ཅད་མཁྱེན་པ་ཡི། །ཞབས་ཀྱི་
པདྨོར་ཕྱག་བྱས་ཏེ། །སེམས་དང་སེམས་བྱུང་རྣམས་ཀྱི་ཚུལ། །ཆོས་མངོན་གཞུང་
བཞིན་བྲི་བར་བྱ། །འཁོར་འདས་སྐྱོན་ཡོན་མ་ལུས་པ། །སེམས་ལས་བྱུང་བ་ཡིན་
ནོ་ཞེས། །ཐུབ་ པའི་ གསུང་ རབ་ ལས་ བཤད་ པས། །བློ་གྲོས་རྣམ་ དཔྱོད་ཅན་
རྣམས་ ཀྱིས། །སེམས་ཀྱི་གསང་འདི་ཤེས་པ་གཅེས། །དེ་ལ་སེམས་དང་སེམས་
བྱུང་གཉིས། །སེམས་ནི་གཙོ་བོ་རྣམ་རིག་སྟེ། །མིག་དང་རྣ་བ་སྣ་དང་ལྕེ། །ལུས་
དང་ཡིད་ཀྱི་རྣམ་ཤེས་ཏེ། །རྣམ་ཤེས་ཚོགས་དྲུག་ཅེས་བཤད་དོ། །དྲུག་པོ་དེ་ཡི་
ནང་ ནས་ ཀྱང་། །ཡིད་ ཀྱི་ རྣམ་ ཤེས་ གཙོ་བོ་ སྟེ། །སྒོ་ ལྔའི་ རྣམ་ པར་ ཤེས་ པ་
རྣམས། །ཡུལ་ལ་སྤྲོ་དང་བསྡུ་བ་དང༌། །ཡུལ་གྱི་སྤུ་རིས་འབྱེད་པ་དང་། །བཟང་
ངན་ལེགས་ཉེས་དཔྱོད་པ་དང་། །ཕན་གནོད་བླང་དོར་བྱེད་པ་དང་། །ཀུན་རྟོག་
པིར་གྱིས་ལས་ཀྱི་གཟུགས། །རྣམ་མང་འདྲི་བའི་བྱེད་པོ་ནི། །ཡིད་བློ་འདི་ཉིད་
ཡིན་ ཕྱིར་ རོ། །རྣམ་ པར་ ཤེས་ པ་ ཚོགས་ དྲུག་ པོ། །དེ་ དག་ སོ་ སོར་ ཉེར་ ལེན་
དང༌། །བདག་རྐྱེན་དམིགས་པའི་རྐྱེན་དག་ལས། །རང་ རང་ཡུལ་གྱི་རྣམ་ ལྡན་
དུ། །ཇི་ལྟར་སྐྱེ་བའི་ཚུལ་དག་དང་། །ཟག་བཅས་ཡུལ་གྱི་ཁྱད་པར་ལས། །སིམ་
གདུང་བར་མར་འགྱུར་བ་དང༌། །ཀུན་སློང་བསམ་པའི་ཁྱད་ པར་ ལས། །ཀུན་
86 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
ནས་ཉོན་མོངས་རྣམ་བྱང་གི །ཕྱོགས་དང་ལུང་མ་བསྟན་དག་ནི། །གང་དང་གང་
དུ་འགྱུར་བ་དང་། །འཁྲུལ་རྒྱུས་བསླད་དང་མ་བསླད་ལས། །ཡང་དག་པ་དང་
ལྟར་སྣང་གི །དབྱེ་བ་ཇི་ལྟར་ཡོད་པ་རྣམས། །ཆོས་མངོན་གཞུང་བཞིན་ཤེས་པར་
བྱ། །ཕྱི་ རོལ་ གཟུང་ དོན་ ཡོད་ མེད་ དང༌། །ལས་ ཀྱི་ བག་ ཆགས་ བསྒོ་ བའི་
གཞིར། །ཀུན་ གཞི་ འཇོག་དང་ མི་འཇོག་པའི། །ཚུལ་ སོགས་ གྲུབ་མཐའ་གོང་
འོག་ གི །ཐུན་ མོང་ མིན་ པའི་ དཀའ་ གནས་ རྣམས། །ཤིང༌ རྟ་ ཆེན་ པོ་ རྣམ་ པ་
གཉིས། །རྗེས་འབྲང་བཅས་པའི་གཞུང་ལུགས་དང་། །འཇམ་མགོན་བླ་མའི་མན་
ངག་ ལ། །ཞིབ་ཏུ་ སྦྱངས་ནས་ཤེས་ པར་ བྱ། །སེམས་བྱུང་ ཞེས་ བྱ་ སེམས་ ཀྱི་
འཁོར། །སེམས་དང་མཚུངས་ལྡན་ལྷན་ཅིག་གོ །སེམས་བྱུང་ལྔ་བཅུ་ རྩ་ གཅིག་
སྟེ། །ཀུན་འགྲོ་ལྔ་དང་ཡུལ་ངེས་ལྔ། །དགེ་བ་རྣམ་པ་བཅུ་གཅིག་དང་། །རྩ་ཉོན་
དྲུག་དང་ཉེ་ཉོན་ནི། །ཉི་ཤུ་གཞན་འགྱུར་བཞི་རྣམས་སོ། །དེ་དག་སོ་སོའི་ངོས་
འཛིན་ནི། །མངོན་པའི་གཞུང་བཞིན་བརྗོད་པར་བྱ། །ཚོར་བ་འདུ་ཤེས་སེམས་པ་
དང༌། །རེག་པ་ཡིད་ལ་བྱེད་རྣམས་ལ། །སེམས་བྱུང་ཀུན་འགྲོ་ལྔ་ཞེས་བཤད། །
ཚོར་ བ་ཞེས་ བྱ་ མྱོང་ བ་ སྟེ། །ལས་ནི་གང་དང་གང་ བསགས་པའི། །རྣམ་ སྨིན་
འབྲས་བུ་མྱོང་བའོ། །ཚོར་ལ་ལུས་ཚོར་སེམས་ཚོར་གཉིས། །དབང་ཤེས་འཁོར་
དུ་བྱུང་བ་ཡི། །ཚོར་བ་རྣམས་ནི་ལུས་ཚོར་དང་། །ཡིད་ཤེས་འཁོར་དུ་བྱུང་བ་
ཡི། །ཚོར་བ་རྣམས་ནི་སེམས་ཚོར་རོ། །ལུས་ཚོར་སེམས་ཚོར་གཉིས་ ཀ་ལ། །
དབྱེ་བ་རྣམ་པ་གསུམ་གསུམ་སྟེ། །ཚོར་བ་བདེ་སྡུག་བཏང་སྙོམས་སོ། །གཞན་
ཡང་དབྱེ་བ་རྣམ་མང་ཞིང་། །ཟང་ཟིང་དང་བཅས་ཚོར་བ་དང༌། །ཟང་ཟིང་མེད་
པའི་ཚོར་བ་སོགས། ཁྱད་པར་ཞིབ་ཏུ་ཤེས་པར་བྱ། །སེམས་བྱུང་འདུ་ཤེས་ཞེས་
87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བྱ་བ། །ཡུལ་གྱི་ཐུན་མོང་མ་ཡིན་པའི། །མཚན་མ་འཛིན་པར་བྱེད་པ་དང་། །ཐ་
སྙད་འདོགས་པར་བྱེད་པའོ། །བྱ་བ་གང་དང་གང་བྱེད་ཀྱང་། །འདི་དང་འདི་ནི་
འདིའོ་ཞེས། །འདུ་ཤེས་ཞུགས་ནས་བྱེད་པས་ན། །འདི་ནི་ཤིན་ཏུ་རྒྱ་ཆེ་ཞིང་། །
འདུ་ཤེས་འཁྲུལ་ དང་ མ་ འཁྲུལ་ སོགས། ཁྱད་ པར་ ཞིབ་ཏུ་ཤེས་དགོས་སོ། །
སེམས་བྱུང་སེམས་པ་ཞེས་བྱ་བ། །གཙོ་བོ་སེམས་ནི་དབང་མེད་དུ། །ཡུལ་ལ་
གཡོ་ཞིང་སྐུལ་བྱེད་པའོ། །སེམས་པ་ཡིད་ཀྱི་ལས་སུ་བཤད། །ལས་ལ་དབྱེ་བ་
རྣམ་གསུམ་སྟེ། །དགེ་བའི་ལས་དང་མི་དགེའི་ལས། །ལུང་མ་བསྟན་གྱི་ལས་
གསུམ་མོ། །གཞན་ཡང་ དབྱེ་བ་རྣམ་གསུམ་སྟེ། །བསོད་ནམས་བསོད་ནམས་
མིན་པ་དང་། །མི་གཡོ་བ་ཡི་ལས་གསུམ་མོ། །སེམས་ནི་ཡུལ་ལ་འཕྲོ་བ་ནི། །
སེམས་བྱུང་ འདི་ ཡི་ མཐུས་ བྱེད་ཅིང་། །ལུས་ངག་ལས་ནི་ཐམས་ཅད་ ཀྱང་། །
སེམས་ བྱུང་ འདི་ ཡིས་ སྐྱེད་ པར་ གསུངས། །རེག་ པ་ ཡུལ་ དབང་ རྣམ་ ཤེས་
གསུམ། །འདུས་ནས་ཡུལ་ནི་གཅོད་པའོ། །རེག་ པ་དེ་ལ་དབྱེ་ན་ནི། །མིག་གི་
འདུས་ཏེ་རེག་པ་ནས། །ཡིད་ཀྱི་འདུས་ཏེ་རེག་པའི་བར། །རེག་པ་རྣམ་པ་དྲུག་
བཤད་དོ། །རྣམ་ཤེས་ཡུལ་ལ་འཇུག་པ་ན། །ཡིད་དུ་འོང་དང་མི་འོང་སོགས། །
སེམས་བྱུང་འདི་ཡིས་ཡོངས་གཅོད་ཅིང་། །ཚོར་བ་གང་དང་གང་སྐྱེ་བ། །འདི་ཡི་
རྐྱེན་གྱིས་སྐྱེ་བས་ན། །འདི་ཡང་རྒྱ་ཆེ་རྟོགས་དཀའི་གནས། །སེམས་བྱུང་ཡིད་ལ་
བྱེད་པ་ནི། །གཙོ་སེམས་ཡུལ་ལ་འཇུག་པ་ན། །དམིགས་པ་བྱེ་བྲག་ལ་གཏོད་
པའོ། །དེ་ ལྟར་སེམས་བྱུང་ལྔ་པོ་འདི། །སེམས་ཀྱི་འཁོར་དུ་དུས་ནམ་ཡང་། །
འབྲལ་མི་རུང་དུ་འབྱུང་བས་ན། །སེམས་བྱུང་ལྔ་པོ་འདི་ལ་ནི། །ཀུན་ཏུ་འགྲོ་བ་
ཞེས་བཤད་དོ། །ཡུལ་ངེས་ལྔ་ནི་འདི་ལྟ་སྟེ། །འདུན་པ་མོས་པ་དྲན་པ་དང་། །
- 88 -



རྗེ
སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ། །
ཏིང་འཛིན་ ཤེས་ རབ་རྣམ་ ལྔའོ། །འདུན་ པ་འདོད་ པའི་དངོས་པོ་ལ། །དོན་དུ་
གཉེར་བར་བྱེད་པའོ། །འདོད་པ་དོན་དུ་གཉེར་བ་དང་། །ཟང་ཟིང་དོན་དུ་གཉེར་
བ་དང་། །ལྟ་བ་དོན་དུ་གཉེར་བ་དང་། །འགྲོ་བ་དོན་དུ་གཉེར་བ་སོགས། །དོན་
གཉེར་འདུན་པ་མཐའ་ཡས་སོ། །མོས་པ་ཇི་ལྟར་ངེས་པའི་དོན། །དེ་བཞིན་ཁོ་
ནར་ འཛིན་ པའོ། །སེམས་ཅན་ ཁམས་ ནི་ མཐའ་ ཡས་ པས། །མོས་ པ་ མི་ འདྲ་
མཐའ་ཡས་སོ། །དགེ་བའི་ཆོས་རྣམས་ཐམས་ཅད་ཀྱི། །རྩ་བ་མོས་པར་ཐུབ་པས་
གསུངས། །དེ་ཕྱིར་འདི་ཚུལ་ཤེས་པ་གཅེས། །དྲན་པ་འདྲིས་པའི་དངོས་པོ་ལ། །
སེམས་ཀྱི་བརྗེད་པ་མེད་པའོ། །དྲན་པ་ཉམས་པས་ཆོས་ཀུན་འཇིག །དགེ་བའི་
ཆོས་ནི་གང་སྒྲུབ་ཀྱང་། །དྲན་པ་བསྟེན་ནས་སྒྲུབ་དགོས་ཤིང་། ཁྱད་པར་ཞི་ལྷག་
གིས་བསྡུས་པའི། །ཏིང་འཛིན་གང་དང་གང་ སྒྲུབ་པ། །དྲན་པའི་མཐུ་ ཉིད་ལ་
ལྟོས་པས། །འདི་ཚུལ་ཤེས་པ་ཤིན་ཏུ་གཅེས། །ཏིང་འཛིན་དམིགས་པ་གང་རུང་
ལ། །སེམས་ནི་རྩེ་གཅིག་པ་ཉིད་དོ། །དགེ་བའི་དམིགས་པར་སེམས་རྩེ་གཅིག །
ཡུད་ ཙམ་ གནས་ པ་ ནས་ བཟུང་སྟེ། །རྒྱལ་སྲས་ རང་ རྒྱལ་ ཉན་ཐོས་ ཀྱི། །ཏིང་
འཛིན་མཐའ་ཡས་གསུངས་རྣམས་དང་། །རྒྱལ་བ་རྣམས་ཀྱི་ཏིང་འཛིན་སོགས། །
ཏིང་འཛིན་བརྗོད་ལས་འདས་ཡོད་ཅིང་། །ས་ལམ་འབྲས་བུའི་ཡོན་ཏན་རྣམས། །
ཏིང་འཛིན་མཐུ་ལས་སྒྲུབ་དགོས་པས། །འདི་ཡི་དམིགས་པའི་ཁྱད་པར་དང་། །
རྣམ་པ་དང་ནི་བྱེད་ལས་དང༌། །རང་ རང་ ཁམས་དང་བསམ་པ་དང་། །བསྟུན་
པའི་ཉམས་ལེན་བྱ་ཚུལ་སོགས། །ཤིང་རྟ་ཆེན་པོའི་གཞུང་རྣམས་ལ། །ཞིབ་ཏུ་
སྦྱངས་ནས་ཤེས་པར་བྱ། །ཤེས་རབ་བརྟག་པར་བྱ་བ་ཡི། །ཆོས་རྣམས་རབ་ཏུ་
རྣམ་འབྱེད་དོ། །ཤེས་རབ་ཆོས་ ཀུན་བལྟ་བའི་མིག །ཤེས་རབ་ཐེ་ཚོམ་དྲ་བ་
89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང༌། །འཆིང་བ་གཅོད་པའི་མཚོན་ཆ་མཆོག །མདོར་ན་མཐོང་དང་མ་མཐོང་
བའི། །ཡོན་ཏན་ཀུན་གྱི་རྩ་བར་གསུངས། །དེ་ཕྱིར་བློ་ལྡན་རྣམས་ཀྱིས་ནི། །རྣམ་
འབྱེད་ཤེས་རབ་རྒྱས་བྱའི་ཕྱིར། །ཐབས་ཚུལ་ཀུན་གྱིས་འབད་པར་བྱ། །སེམས་
བྱུང་ ལྔ་པོ་འདི་ ཡིས་ནི། །ཡུལ་ གྱི་ ཁྱད་ པར་ རེ་བཟུང་ནས། །འཛིན་ཅིང་ཡུལ་
རྣམས་སོ་སོ་རུ། །ངེས་པས་ཡུལ་ངེས་ཞེས་བརྗོད་དོ། །དེ་ལྟར་སེམས་བྱུང་དེ་དག་
གི །ཡུལ་ནི་གྲུབ་དང་མ་གྲུབ་དང༌། །ཕྱིན་ཅི་ལོག་དང་མ་ལོག་དང་། །ཡང་དག་
པ་དང་ལྟར་སྣང་དང༌། །ཀུན་སློང་བསམ་པའི་ཁྱད་པར་དང་། །གྲོགས་དང་སྦྱོར་
བའི་ སྟོབས་དག་ལས། །ཀུན་ནས་ཉོན་མོངས་རྣམ་བྱང་གི །ཕྱོགས་ནི་གང་དུ་
འགྱུར་བ་སོགས། ཁྱད་པར་ཞིབ་ཏུ་ཤེས་དགོས་སོ། །དགེ་བ་བཅུ་གཅིག་འདི་ལྟ་
སྟེ། །དད་དང་ངོ་ཚ་ཁྲེལ་ཡོད་དང་། །མ་ཆགས་མི་སྡང་གཏི་མུག་མེད། །བརྩོན་
འགྲུས་ཤིན་སྦྱངས་བག་ཡོད་དང་། །བཏང་སྙོམས་མི་འཚེ་བ་རྣམས་སོ། །དད་པ་
ལ་ནི་གསུམ་ཡོད་དེ། །དང་དང་ཡིད་ཆེས་མངོན་འདོད་དོ། །དང་པོ་དང་བའི་དད་
པ་ནི། །དཀོན་ མཆོག་ གསུམ་ དང༌ བླ་ མ་ སོགས། །ཡོན་ཏན་ཅན་ གྱི་ཡོན་ཏན་
རྣམས། །བསམས་ནས་ སེམས་ནི་དང་ བའོ། །གཉིས་པ་ཡིད་ཆེས་དད་ པ་ནི། །
གསུང་ རབ་ དགོངས་འགྲེལ་བཅས་པ་དང་། །དེ་དོན་ལས་འབྲས་ཚུལ་སོགས་
ལ། །བསམས་ནས་ཡིད་ཆེས་རྙེད་པའོ། །གསུམ་པ་མངོན་འདོད་དད་ པ་ནི། །
ཀུན་ནས་ཉོན་མོངས་རྣམ་བྱང་གི །ཕྱོགས་རྣམས་བསམས་པས་ངེས་རྙེད་ནས། །
ཐར་ ལམ་ འབྲས་ བུར་ བཅས་ པ་ སོགས། །ངེས་ པར་ ཐོབ་ པར་ འདོད་ པའོ། །
སེམས་བྱུང་ངོ་ཚ་ཤེས་པ་ནི། །རང་ཉིད་རྒྱུ་མཚན་དུ་བྱས་ནས། །ཉེས་སྤྱོད་རྣམས་
ལ་འཛེམ་པའོ། ཁྲེལ་ཡོད་སྟོན་པ་བླ་མ་སོགས། །གཞན་དག་རྒྱུ་མཚན་དུ་བྱས་
- 90 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ། །
ནས། །ཉེས་སྤྱོད་རྣམས་ ལ་ འཛེམ་ པའོ། །ཆགས་ པ་ མེད་ པ་ སྲིད་ པ་ལ། །ཡིད་
འབྱུང་ཞེན་པ་ལོག་པའོ། །ཞེ་སྡང་མེད་པ་སེམས་ཅན་སོགས། །ཞེ་སྡང་སྐྱེ་བའི་
ཡུལ་རྣམས་ལ། །ཀུན་ནས་མནར་སེམས་མི་སྐྱེ་བའོ། །སེམས་བྱུང་གཏི་མུག་མེད་
པ་ནི། །རྟེན་འབྲེལ་བདེན་པ་བཞི་ལ་སོགས། །ཤེས་པར་བྱ་བའི་གནས་རྣམས་
ལ། །རྨོངས་ པའི་ མུན་ སེལ་ སྣང་ བ་མཆོག །སོ་ སོར་རྟོག་ པའི་ ཤེས་ རབ་བོ། །
བརྩོན་འགྲུས་དགེ་ལ་སྤྲོ་བའོ། །ཤིན་ཏུ་སྦྱངས་པ་ལུས་སེམས་ཀྱི། །གནས་ངན་
ལེན་ནི་ཡོངས་དག་ནས། །དགེ་བའི་སྦྱོར་བ་ཐམས་ཅད་ལ། །ལུས་སེམས་ལྡང་བ་
ཡང་ བའོ། །བག་ ཡོད་ བརྩོན་ འགྲུས་ ལ་ གནས་ ནས། །ཉོན་མོངས་ ཉེས་ པའི་
ཚོགས་ཀུན་ལས། །སེམས་ནི་སྲུང་བར་བྱེད་པའོ། །བཏང་སྙོམས་བརྩོན་འགྲུས་
ལ་གནས་ནས། །རྩེ་གཅིག་བསམ་གཏན་འཕེལ་གྱུར་ཏེ། །བྱིང་དང་རྒོད་པས་མི་
གནོད་ པར། །སེམས་ གནས་ ལྷུན་ གྱིས་ གྲུབ་ པའོ། །མི་ འཚེ་ བ་ནི་ སེམས་ ཅན་
ལ། །ཀུན་ནས་མནར་སེམས་མི་སྐྱེ་བར། །བརྩེ་བར་བྱེད་པའི་བཟོད་པའོ། །དད་
པ་ཡོན་ཏན་ཀུན་གྱི་གཞི། །དད་པ་མེད་པའི་སྐྱེ་བོ་ལ། །དཀར་ཆོས་གང་ཡང་མི་
སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་མི་སྐྱེ་བ་བཞིན་ནོ། །མངོན་མཐོ་དང་
ནི་ངེས་ལེགས་ཀྱི། །གོ་འཕང་གང་ཞིག་སྒྲུབ་ན་ཡང་། །དད་པ་ཐེག་པའི་མཆོག་
ཏུ་ གསུངས། །ངོ་ཚ་ཤེས་དང་ ཁྲེལ་ཡོད་ནི། །ཉོན་མོངས་ཉེས་པའི་ཚོགས་མ་
ལུས། །སྤོང་བར་བྱེད་པའི་ཐབས་མཆོག་སྟེ། །ངོ་ཚ་ཁྲེལ་ཡོད་མེད་ན་ནི། །ཉེས་
སྤྱོད་སྤོང་ཐབས་མེད་ཕྱིར་རོ། །ཉོན་མོངས་དུག་གསུམ་སྤོང་བ་ནི། །གསུང་རབ་
ཀུན་གྱི་སྙིང་པོའི་དོན། །ཉམས་ལེན་གནད་ཀྱི་དོན་པོ་སྟེ། །ཆོས་ཀྱི་ཕུང་པོ་བརྒྱད་
ཁྲི་ དང༌། །བཞི་ སྟོང་ གསུངས་ པ་ ཐམས་ ཅད་ ནི། །དུག་ གསུམ་ གཉེན་ པོར་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གསུངས་ ཕྱིར་ རོ། །བརྩོན་འགྲུས་ཡོན་ཏན་ཀུན་གྱི་རྒྱུ། །བརྩོན་འགྲུས་ཅན་ གྱི་
ཡོན་ཏན་རྣམས། །ཡར་ངོའི་ཟླ་བ་བཞིན་དུ་འཕེལ། །སྙོམ་ལས་ལེ་ལོ་ཅན་རྣམས་
ལ། །དཀར་ཆོས་འཕེལ་བ་མེད་པར་གསུངས། །བག་ཡོད་འཆི་མེད་བདུད་རྩིའི་
གནས། །བག་མེད་ པ་ ནི་ ངན་ འགྲོར་ ལྟུང་། །བག་མེད་ ཉོན་མོངས་ དགྲ་ ཡིས་
འཇོམས། །བག་ཡོད་ཆོས་ཀྱི་སྙིང་པོར་གསུངས། །བཏང་སྙོམས་ཤིན་ཏུ་སྦྱངས་
པ་ནི། །ཐེག་པ་གསུམ་གྱི་མྱུར་ལམ་སྟེ། །ཐེག་གསུམ་འབྲས་བུ་གང་སྒྲུབ་ཀྱང་། །
ཞི་ལྷག་གཉིས་ ཀྱིས་སྒྲུབ་དགོས་ཤིང་། །ཞི་ལྷག་ཏིང་འཛིན་ཐོབ་པ་ལ། །བྱིང་
རྒོད་གཡེང་བས་མི་གནོད་པར། །སེམས་ནི་རྣལ་དུ་གནས་པ་དང༌། །སེམས་ལ་
དབང་སྒྱུར་ཐོབ་དགོས་ཤིང་། །དེ་ལ་ཤིན་སྦྱངས་ཐོབ་དགོས་སོ། །སེམས་ཅན་
རྣམས་ལ་མི་འཚེ་བ། །རྒྱལ་བའི་བསྟན་པའི་སྙིང་པོ་སྟེ། །གཞན་ལ་འཚེ་བ་བྱེད་
པ་ནི། །དགེ་སྦྱོང་ མིན་ཞེས་ཐུབ་པས་གསུངས། །ལྷར་བཅས་འགྲོ་བའི་མཆོད་
པའི་གནས། །མཚན་དཔེས་སྤྲས་པའི་གཟུགས་སྐུ་ཡང་། །སེམས་ཅན་རྣམས་ལ་
མི་ འཚེ་ བར། །བཟོད་ པའི་ རྒྱུ་ཡིས་སྒྲུབ་ པར་ གསུངས། །དེ་ ཕྱིར་ དགེ་ བ་ བཅུ་
གཅིག་ནི། །གསུང་རབ་ཀུན་གྱི་སྙིང་པོའི་དོན། །ཉམས་ལེན་སྙིང་པོར་བསྡུས་པ་
ཡིན། །འདི་ ནི་ ཀུན་ སློང་ བསམ་ པ་ སོགས། །གྲོགས་ གཞན་ རྐྱེན་ ལ་ མི་ ལྟོས་
པར། །ངོ་བོ་ཉིད་ཀྱིས་དགེ་བར་གསུངས། །དགེ་བ་བཅུ་གཅིག་པོ་འདི་དག །སོ་
སོར་ནང་གསེས་དབྱེ་བ་དང༌། །རྒྱུད་ལ་ཇི་ལྟར་སྐྱེད་པ་སོགས། །རྒྱུད་ལྡན་མཁས་
པའི་མན་ངག་ལས། །ཞིབ་ཏུ་ཤེས་པར་བྱ་དགོས་སོ། །རྩ་ཉོན་དྲུག་ནི་འདི་ལྟ་
སྟེ། །འདོད་ཆགས་ཁོང་ཁྲོ་ང་རྒྱལ་དང་། །མ་རིག་པ་དང་ཐེ་ཚོམ་དང་། །ལྟ་བ་
ཉོན་མོངས་ཅན་རྣམས་སོ། །དེ་ལ་དང་པོ་འདོད་ཆགས་ནི། །ཟག་བཅས་ཀྱི་ནི་
- 92 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
ཡུལ་རྣམས་ལ། །ཡིད་འོང་རྣམ་པས་ཞེན་པའོ། །འདོད་ཆགས་བྱེ་བྲག་མཐའ་
ཡས་ ཀྱང་། །ཉེ་བར་བསྡུ་ན་ཁམས་གསུམ་གྱི །འདོད་ཆགས་རྣམ་པ་གསུམ་དུ་
བཤད། ཁོང་ཁྲོ་སེམས་ཅན་ལ་སོགས་པ། །གནོད་སེམས་སྐྱེ་བའི་ཡུལ་རྣམས་
ལ། །མི་ བཟོད་ ཀུན་ ནས་ མནར་ སེམས་ པའོ། ཁོང་ ཁྲོའི་ གསལ་ བའི་ དབྱེ་ བ་
དང༌། །ཀུན་ནས་མནར་སེམས་སྐྱེ་བའི་ཡུལ། །བགྲང་ལས་འདས་པ་ཡོད་མོད་
ཀྱང་། །གང་ ལ་ གནོད་སེམས་འབྱུང་ཉེ་བའི། །གཞི་ཡི་སྒོ་ནས་དགུར་གསུངས་
ཏེ། །རང་དང་རང་གི་གྲོགས་དག་དང་། །རང་གི་གཉེན་གྱི་ཕྱོགས་རྣམས་ལ། །
འདིས་ནི་འདས་དང་ད་ལྟར་དང་། །མ་འོངས་པ་ཡི་དུས་གསུམ་དུ། །གནོད་པ་
བྱས་དང་བྱེད་པ་དང་། །བྱེད་པར་འགྱུར་ཞེས་དོགས་པ་དང༌། །རང་གི་དགྲ་ཡི་
ཕྱོགས་ རྣམས་ ལ། །འདིས་ནི་ འདས་ དང་ ད་ ལྟར་ དང་། །མ་ འོངས་ པ་ ཡི་དུས་
གསུམ་དུ། །ཕན་པ་བྱས་དང་བྱེད་པ་དང་། །བྱེད་པར་འགྱུར་ཞེས་བསམས་ནས་
ནི། །ཀུན་ནས་ མནར་ སེམས་ སྐྱེས་ པའོ། །ང་རྒྱལ་ནོར་ རམ་ ཡོན་ཏན་ནམ། །
རིགས་སམ་དབང་ཕྱུག་ལ་སོགས་ལ། །དམིགས་ནས་སེམས་ནི་ཁེངས་པའོ། །ང་
རྒྱལ་རྣམ་པ་བདུན་བཤད་དེ། །ང་རྒྱལ་ལྷག་པའི་ང་རྒྱལ་དང་། །ང་རྒྱལ་ལས་
ཀྱང་ ང་ རྒྱལ་དང་། །ངའོ་སྙམ་པའི་ང་རྒྱལ་དང་། །གོང་མའི་ ཡོན་ཏན་མ་ཐོབ་
པར། །ཐོབ་ སྙམ་མངོན་པའི་ང་རྒྱལ་དང་། །ཅུང་ཟད་སྙམ་པའི་ང་རྒྱལ་དང༌། །
ལོག་པའི་ང་རྒྱལ་དང་བདུན་ནོ། །མ་རིག་པ་ནི་ཆོས་རྣམས་ཀྱི། །གནས་ལུགས་
ལྟ་ལ་རྨོངས་པའོ། །མ་རིག་པ་ལ་གཉིས་ཡོད་དེ། །ལས་འབྲས་ཚུལ་ལ་རྨོངས་པ་
དང་། །གནས་ལུགས་དོན་ལ་རྨོངས་པའོ། །ཐེ་ཚོམ་བདེན་པ་བཞི་སོགས་ལ། །
དམིགས་ནས་ཡིད་གཉིས་ཟ་བའོ། །ལམ་ལ་འཇུག་པར་མི་འདོད་དང༌། །ལམ་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ནོར་ཕྱིན་ཅི་ལོག་པ་དང་། །ལམ་ལ་ཐེ་ཚོམ་ཟ་བ་རྣམས། །ཡང་དག་བདེན་པ་
མཐོང་བ་ལ། །གེགས་ཀྱི་གཙོ་བོ་ཡིན་པར་གསུངས། །ལྟ་བ་ཉོན་མོངས་ཅན་ལ་
ནི། །དབྱེ་བ་རྣམ་ པ་ ལྔ་ བཤད་ དེ། །འཇིག་ ལྟ་ དང་ ནི་ མཐར་ ལྟ་ དང་། །ལྟ་བ་
མཆོག་ཏུ་འཛིན་པ་དང་། །ཚུལ་ཁྲིམས་བརྟུལ་ཞུགས་མཆོག་འཛིན་དང༌། །ལོག་
ལྟ་དང་ནི་རྣམ་ལྔའོ། །དེ་ལ་དང་པོ་འཇིག་ལྟ་ནི། །ཉེར་ལེན་ཕུང་པོ་ལ་དམིགས་
ནས། །ང་ དང༌ ང་ ཡིར་ འཛིན་ པའོ། །འཇིག་ ལྟའི་ བྱེ་ བྲག་ མཐའ་ ཡས་ ཀྱང་། །
དམིགས་པའི་སྒོ་ནས་ཉི་ཤུ་སྟེ། །ཕུང་པོ་ལྔ་པོ་རེ་རེ་ལ། །ང་དང་ང་ཡིར་འཛིན་
པའི་ཚུལ། །རྣམ་པ་བཞི་བཞིར་ཕྱེ་བས་ན། །འཇིག་ཆོགས་ལྟ་བ་ཉི་ཤུའོ། །མཐར་
ལྟ་འཇིག་རྟེན་གཟུང་ཡུལ་ལ། །དམིགས་ནས་རྟག་ཆད་ལྟ་བའོ། །དེ་ལ་དབྱེ་ན་
དངོས་ ཟིན་ལྟར། །རྟག་ལྟ་དང་ནི་ཆད་ལྟའོ། །ལྟ་བ་མཆོག་ཏུ་འཛིན་ པ་ནི། །
འཇིག་ལྟ་མཐར་ལྟ་ལོག་ལྟ་གསུམ། །གང་རུང་ལ་དམིགས་རློམ་པ་འམ། །ལྟ་བ་
པོ་ ཡི་ ཕུང་ པོ་ ལ། །དམིགས་ནས་མཆོག་ ཏུ་ འཛིན་ པའོ། །ཚུལ་ ཁྲིམས་ བརྟུལ་
ཞུགས་མཆོག་འཛིན་ནི། །ལྟ་ངན་དེ་དག་གང་རུང་གིས། །ཀུན་ནས་བསླངས་པའི་
ཚུལ་ཁྲིམས་དང་། །གཡང་གཞི་འཆར་བ་ལ་སོགས་པ། །མུ་སྟེགས་ཅན་གྱི་བརྟུལ་
ཞུགས་ ལ། །དམིགས་ནས་ སྡིག་ པ་ འདག་ པ་ དང༌། །དེ་ ལས་ གྲོལ་ བ་ ཐོབ་ པ་
དང་། །དེ་ཡིས་འཁོར་བའི་གནས་དག་ལས། །ངེས་པར་འབྱིན་པར་ལྟ་བ་འོ། །
ལྔ་པ་ལོག་པར་ལྟ་བ་ལ། །སྒྲོ་འདོགས་པ་དང་སྐུར་འདེབས་ཀྱི། །ལོག་པར་ལྟ་བ་
མང་ཡོད་ཀྱང༌། །ཀུན་གྱི་ནང་ནས་ཐ་ཆད་ནི། །སྐྱེ་བ་སྔ་ཕྱི་ལས་འབྲས་སོགས། །
མེད་པར་འཛིན་པའི་ལོག་ལྟའོ། །ལས་འབྲས་མེད་པར་ལྟ་བ་འདིས། །དགེ་བའི་
རྩ་བ་ཀུན་བཅད་དེ། །རྒྱུད་ལ་ཡོན་ཏན་གོང་མའི་ཚོགས། །གང་ཡང་སྐྱེ་མི་རུང་དུ་
- 94 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
བྱེད། །དེ་ཕྱིར་ལྟ་ངན་འདིས་ཟིན་ན། །དགེ་རྩ་ ཆད་པར་མདོ་ལས་གསུངས། །
གཞན་ཡང་ལྟ་ངན་མང་ཡོད་དེ། །ལྟ་ངན་དྲུག་ཅུ་རྩ་བཞི་དང་། །ལུང་མ་བསྟན་གྱི་
ལྟ་བ་ནི། །བཅུ་བཞི་ལ་སོགས་མདོ་ལས་གསུངས། །ལྟ་ངན་ལྔ་པོ་འདི་ཡི་ཡང་། །
རྩ་ བ་ འཇིག་ ལྟ་ ཉིད་ཡིན་ཏེ། །ཉོན་མོངས་སྐྱོན་རྣམས་མ་ལུས་པ། །འཇིགས་
ཚོགས་ལྟ་བ་ལས་བྱུང་བར། །ཤིང་རྟ་ཆེན་པོའི་གཞུང་རྣམས་ལས། །ལན་ཅིག་
མིན་པར་གསུངས་ཕྱིར་རོ། །དེ་ལྟར་ལྟ་ངན་ལྔར་ཕྱེ་བས། །ཉོན་མོངས་གཙོ་བོ་
རྣམ་བཅུ་ སྟེ། །ལྟ་བ་ལྔ་ དང༌ ལྟ་ མིན་ ལྔར། །ཇི་ སྐད་ བཤད་ པ་ དེ་ བཞིན་ནོ། །
གཞན་ཡང་རྩ་ཉོན་དྲུག་པོ་འདི། །བག་ལ་ཉལ་དང་དམིགས་ཡུལ་དང་། །ཚུལ་
མིན་ཡིད་བྱེད་རྒྱུ་རྣམས་ལས། །ཇི་ལྟར་སྐྱེ་བའི་ཚུལ་རྣམས་དང་། །གང་ཞིག་གང་
དང་ལྷན་ཅིག་ཏུ། །མཚུངས་ལྡན་འབྱུང་བ་ཡོད་པ་དང་། །གང་ཞིག་གང་དང་ལྷན་
ཅིག་ཏུ། །མཚུངས་ལྡན་འབྱུང་བ་མེད་པ་དང་། །ལམ་ནི་གང་དང་གང་ཞིག་ལ། །
གང་ དང་ གང་ གིས་ བསྒྲིབས་ པ་ དང་། །དེ་ལ་ སོ་ སོའི་ གཉེན་པོ་དང༌། །སྤྱི་ཡི་
གཉེན་པོ་གང་ཡིན་དང་། །གཅིག་གི་གཉེན་པོས་ཅིག་ཤོས་ལ། །ཕན་གནོད་ཇི་
ལྟར་བྱེད་པ་དང་། །ལས་ནི་གང་དང་གང་གསོག་དང་། །དེ་ལས་འབྲས་བུ་གང་
འགྲུབ་རྣམས། །ཞིབ་ཏུ་ཤེས་པར་བྱ་དགོས་ཏེ། །འདི་ལྟའི་ཚུལ་རྣམས་མ་ཤེས་
ན། །ཀུན་འབྱུང་འཁོར་བའི་འཇུག་རིམ་དང་། །དེ་ལས་ལྡོག་པའི་ཚུལ་རྣམས་
ལ། །ངེས་པ་རྙེད་ཐབས་མེད་ཕྱིར་རོ། །རྩ་ཉོན་དྲུག་པོ་འདི་དག་ནི། །ཉོན་མོངས་
བརྒྱད་ཁྲི་བཞི་སྟོང་པོ། །ཀུན་གྱི་རྩ་བ་ཡིན་པས་ན། །ཉོན་མོངས་དྲུག་པོ་འདི་དག་
ལ། །རྩ་བའི་ཉོན་མོངས་ཞེས་བརྗོད་དོ། །དྲུག་པོ་དེ་ཡི་ནང་ནས་ཀྱང་། །མ་རིག་
པ་ཉིད་རྩ་བ་སྟེ། །འཁོར་བའི་རྩ་བ་མ་རིག་པར། །གསུང་རབ་དགོངས་འགྲེལ་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཅས་པ་ལས། །ལན་ཅིག་མིན་པར་གསུངས་ཕྱིར་རོ། །ཉེ་ཉོན་ཉི་ཤུ་འདི་ལྟ་སྟེ།
ཁྲོ་དང་ཁོན་འཛིན་འཆབ་པ་དང་། །འཚིག་པ་ཕྲག་དོག་སེར་སྣ་སྒྱུ། །གཡོ་རྒྱགས་
རྣམ་འཚེ་ངོ་ཚ་མེད། ཁྲེལ་མེད་རྨུགས་དང་རྒོད་པ་དང༌། །མ་དད་ལེ་ལོ་བག་མེད་
དང༌། །བརྗེད་ངས་ཤེས་བཞིན་མིན་པ་དང་། །རྣམ་གཡེང་དང་ནི་ཉི་ཤུའོ། །དེ་ལ་
དང་པོ་ཁྲོ་བ་ནི། ཁོང་ཁྲོ་འཕེལ་ཏེ་མནར་སེམས་ཀྱི། །གཞི་ནི་ཉེ་བར་གནས་པ་
ན། །བརྡེག་པ་ལ་སོགས་བྱ་འདོད་པའོ། ཁོན་དུ་འཛིན་པ་ཁོང་ཁྲོའི་རྒྱུན། །གཏོང་
བར་མི་བྱེད་གནོད་པ་དང༌། །གནོད་ལན་བྱ་བར་འདོད་པའོ། །འཆབ་པ་རང་གི་
ཉེས་པ་རྣམས། །གཞན་ ལ་ མི་ མཐོལ་ སྦ་ འདོད་ པའོ། །འཚིག་པ་ ཁྲོ་ དང་ ཁོན་
འཛིན་གྱིས། །ཀུན་ནས་བསླངས་ཏེ་ གཞན་དག་ལ། །ཚིག་རྩུབ་སྨྲ་བར་འདོད་
པའོ། །ཕྲག་ དོག་ རྙེད་བཀུར་ ལ་ ཆགས་ནས། །གཞན་ གྱི་ ཕུན་ སུམ་ ཚོགས་ པ་
ལ། །མི་བཟོད་ཁོང་ནས་འཁྲུག་པའོ། །སེར་སྣ་རྙེད་བཀུར་ལ་ཆགས་ནས། །ཡོ་
བྱད་དམ་དུ་འཛིན་པའོ། །སྒྱུ་ནི་རྙེད་དང་བཀུར་སྟི་ལ། །ལྷག་པར་ཆགས་པའི་
དབང་གིས་ནི། །ལོག་པའི་འཚོ་བ་སྒྲུབ་པའི་ཕྱིར། །རང་ལ་ཡོན་ཏན་དེ་དང་དེ། །
མེད་ ཀྱང་ ཡོད་ པ་ལྟར་ སྟོན་ པའོ། །ལོག་འཚོ་རྣམ་པ་ལྔ་བཤད་དེ། །རྙེད་དང་
བཀུར་སྟི་བསྒྲུབ་པའི་ཕྱིར། །ཚུལ་འཆོས་དང་ནི་ཁ་གསག་དང་། །གཞོགས་སློང་
ཐོབ་ཀྱིས་འཇལ་བ་དང་། །རྙེད་པས་རྙེད་པ་འཚོལ་བའོ། །གཡོ་ནི་རྙེད་བཀུར་ལ་
ཆགས་ནས། །རང་གི་ཉོན་མོངས་ཉེས་སྐྱོན་རྣམས། །གཞན་ལ་མི་མངོན་པར་
བྱེད་ པའོ། །རྒྱགས་ པ་ ལོངས་ སྤྱོད་ འཛོམས་ པའམ། །ལང་ཚོ་དར་ ལ་ བབ་ པ་
སོགས། །རང་གི་ཕུན་ཚོགས་ལ་དམིགས་ནས། །དགའ་དང་ཡིད་བདེས་ཁེངས་
པའོ། །རྣམ་པར་འཚེ་བ་སེམས་ཅན་ལ། །སྙིང་རྗེ་མེད་པར་མཐོ་འཚམ་པའོ། །
- 96 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
སེམས་བྱུང་ངོ་ཚ་མེད་པ་ནི། །རང་ཉིད་རྒྱུ་མཚན་དུ་བྱས་ནས། །ཉེས་པ་རྣམས་ལ་
མི་འཛེམ་པའོ། ཁྲེལ་མེད་སྟོན་པ་བླ་མ་སོགས། །གཞན་དག་རྒྱུ་མཚན་དུ་བྱས་
ནས། །ཉེས་པ་རྣམས་ལ་མི་འཛེམ་པའོ། །དེ་གཉིས་གོ་སླར་བཤད་ན་ནི། །བདག་
ལྟ་བསླབ་པ་བླངས་པ་ཡིས། །ཉེས་པ་བྱེད་པ་མི་རུང་ཞེས། །བསམས་ནས་ཉེས་
སྤྱོད་ལ་འཛེམ་པ། །ངོ་ཚ་ཤེས་པ་ཡིན་པས་ན། །དེ་ཡི་ལྡོག་ཕྱོགས་ངོ་ཚ་མེད། །
བདག་གིས་ཉེས་སྤྱོད་བྱས་ན་ནི། །ཀུན་ཏུ་ཐོག་མེད་གཟིགས་ལྡན་པའི། །སངས་
རྒྱས་རྣམས་དང་བླ་མ་དང་། །དཀར་ཕྱོགས་སྐྱོང་བའི་ལྷ་རྣམས་དང་། །ཚངས་པ་
མཚུངས་པར་སྤྱོད་པ་ཡི། །གྲོགས་རྣམས་ཐུགས་ཁྲེལ་འགྱུར་རོ་ཞེས། །བསམས་
ནས་ཉོན་མོངས་ཉེས་སྤྱོད་ལ། །འཛེམ་པ་ཁྲེལ་ཡོད་ཡིན་པས་ན། །དེ་ཡི་ལྡོག་
ཕྱོགས་ཁྲེལ་མེད་དོ། །རྨུགས་པ་ལུས་དང་སེམས་ལྕི་ཞིང་། །ལུས་སེམས་ལས་སུ་
མི་ རུང་ བའོ། །རྒོད་ པ་ སྡུག་ པའི་ མཚན་ མ་ ལ། །དམིགས་ནས་ སེམས་ ནི་ ཁྲོ་
བའོ། །མ་ དད་ པ་ ནི་ རྣམ་ གསུམ་ སྟེ། །དཀོན་ མཆོག་ གསུམ་ དང་ དགེ་ བའི་
བཤེས། །སོགས་ ལ་ དད་ པ་ མེད་ པ་ དང་། །དགེ་ དང༌ མི་ དགེའི་ ལས་ འབྲས་
ཚུལ། །སོགས་ ལ་ ཡིད་ མི་ ཆེས་ པ་ དང་། །ཐར་ ལམ་ འབྲས་ བུར་ བཅས་ པ་
སོགས། །དོན་དུ་མི་གཉེར་བློ་ངན་ནོ། །ལེ་ལོ་བྱ་བ་ངན་པ་དང་། །ཉལ་བ་སོགས་
ལ་མངོན་ཞེན་ནས། །དགེ་བའི་ལས་ལ་མི་སྤྲོ་བའོ། །བག་མེད་ཉོན་མོངས་ཉེས་
སྤྱོད་ཚོགས། །རྣམས་ལས་སེམས་ནི་མི་སྲུང་བའོ། །བརྗེད་ངས་ཉོན་མོངས་ཡུལ་
དྲན་ནས། །དགེ་བའི་དམིགས་པ་བརྗོད་པའོ། །སེམས་བྱུང་ཤེས་བཞིན་མིན་པ་
ནི། །ཉོན་མོངས་རྣམས་ཀྱིས་གཡེངས་གཡེངས་ནས། །རང་གི་སྒོ་གསུམ་སྤྱོད་པ་
ལ། །མི་ ཤེས་ བཞིན་ དུ་ འཇུག་ པའོ། །རྣམ་ གཡེང་ ཉོན་ མོངས་ དབང་ གིས་
97 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སེམས། །ཡུལ་ ལ་རྣམ་ པར་ འཕྲོ་ བའོ། །རྣམ་ པར་ གཡེང་ བ་ འདི་ ལ་ནི། །རྣམ་
གྲངས་ དབྱེ་ བ་ དྲུག་བཤད་དེ། །ངོ་བོ་ཉིད་ ཀྱི་གཡེང་ བ་དང་། །ཕྱི་རོལ་ཏུ་ནི་
གཡེང་ བ་ དང་། །ནང་ དང༌ མཚན་ མའི་ གཡེང་ བ་ དང་། །གནས་ ངན་ ལེན་ གྱི་
གཡེང་བ་དང་། །ཡིད་ལ་བྱེད་པའི་གཡེང་བའོ། །གཟུགས་སྒྲ་དྲི་རོ་རེག་བྱ་ལ། །
སྒོ་ལྔའི་དབང་ཤེས་འཕྲོ་བ་ནི། །ངོ་བོ་ཉིད་ ཀྱི་གཡེང་བ་བཤད། །ཉོན་མོངས་
དབང་གིས་ཡུལ་རྣམས་ལ། །སེམས་ནི་རྣམ་པར་འཕྲོ་བ་ནི། །ཕྱི་རོལ་ཏུ་ནི་གཡེང་
བར་བཤད། །སྙོམས་ འཇུག་ བདེ་ ལ་ སྲེད་ པ་ནི། །ནང་ གི་ གཡེང་བ་ ཡིན་ པར་
བཤད། །བདག་ཉིད་གཞན་ངོར་གྲུབ་བྱའི་ཕྱིར། །དགེ་བའི་སྦྱོར་བར་བརྩོན་པ་
ནི། །མཚན་མའི་ གཡེང་བ་ ཡིན་ པར་ བཤད། །འཇིག་ ལྟ་ དང་ནི་ ང་རྒྱལ་གྱི། །
གནས་ངན་ལེན་ལ་བརྟེན་ནས་ནི། །དགེ་བ་བྱས་སྙམ་རློམ་པ་ནི། །གནས་ངན་
ལེན་གྱི་གཡེང་བར་བཤད། །བསམ་གཏན་བཞི་པ་དོར་ནས་ནི། །འོག་མ་རྣམས་
སུ་འཇུག་པ་དང་། །ཐེག་ཆེན་བཏང་ནས་ཐེག་དམན་ལ། །འཇུག་པར་བྱ་སྙམ་
ཡིད་བྱེད་པ། །ཡིད་ལ་བྱེད་པའི་གཡེང་བར་བཤད། །རྣམ་གཡེང་དྲུག་པོ་དེ་དག་
ནི། །ཉོན་མོངས་ཅན་དུ་མ་ངེས་ཤིང་། །རྣམ་རྟོག་ཏུ་ཡང་མ་ངེས་པས། །དེ་དག་
དྲུག་ཀ་ཉེ་ཉོན་གྱི །རྣམ་གཡེང་ཉོན་མོངས་ཅན་དངོས་མིན། །རྣམ་གཡེང་དྲུག་པོ་
དེ་དག་གི །ནང་ནས་ཕྱི་རོལ་ཏུ་གཡེང་བ། །རྣམ་གཡེང་ཉོན་མོངས་ཅན་དངོས་
སོ། །དེ་ཕྱིར་རྣམ་པར་གཡེང་བ་ལ། །དངོས་བཏགས་ཁྱད་པར་ཤེས་པར་བྱ། ཁྲོ་
དང་ཁོན་འཛིན་ལ་སོགས་པ། །ཉོན་མོངས་ཉི་ཤུ་པོ་དེ་དག །རྩ་ཉོན་རྣམས་ཀྱི་
ཆར་གཏོགས་ཤིང་། །རྩ་ཉོན་རྣམས་དང་ཉེ་བས་ན། །དེ་དག་རྣམས་ལ་ཉེ་ཉོན་
ཞེས། །མངོན་ པ་ གོང་ འོག་ ལས་ བཤད་དོ། ཁྲོ་ བ་ དང་ ནི་ ཁོན་ འཛིན་ དང༌། །
- 98 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
འཚིག་པ་དང་ནི་རྣམ་འཚེ་བཞི། ཁོང་ཁྲོའི་ཆར་གཏོགས་ཡིན་པས་ན། ཁོང་ཁྲོ་
དང་ནི་ཉེ་བ་སྟེ། །ཉོན་མོངས་དྲག་པོ་དེ་བཞི་ནི། ཁོང་ཁྲོ་འཕེལ་བ་ཡིན་ཕྱིར་རོ། །
དེ་བཞིན་ཉེ་ཉོན་གཞན་རྣམས་ཀྱང་། །རྩ་ཉོན་གང་དང་གང་ཞིག་དང༌། །ཉེ་ཞིང་
དེ་ཡི་ཆར་གཏོགས་པ། །ཇི་ལྟར་ཡིན་པའི་ཚུལ་རྣམས་ནི། །མངོན་པ་ཀུན་ལས་
བཏུས་པ་ལ། །ཞིབ་ཏུ་བལྟས་ནས་ཤེས་པར་བྱ། །གཞན་འགྱུར་བཞི་ནི་གཉིད་
དང་ནི། །འགྱོད་པ་དང་ནི་རྟོག་དཔྱོད་དོ། །དེ་དག་སོ་སོའི་ངོས་འཛིན་ནི། །སྒོ་
ལྔའི་དབང་པོའི་ཤེས་པ་རྣམས། །ནང་དུ་བསྡུས་པ་གཉིད་དུ་བཤད། །རང་གིས་
སྔར་བྱས་བྱ་བ་ལ། །ཡིད་ལ་གཅག་པ་འགྱོད་པར་བཤད། །རྟོག་དཔྱོད་གཉིས་ནི་
རྩིང་ཞིབ་སྟེ། །དོན་གྱི་ངོ་བོ་རགས་པ་ཙམ། །འཚོལ་རྟོག་པའོ་དོན་དེ་ལ། །ཞིབ་
ཏུ་དཔྱོད་པ་དཔྱོད་པར་བཤད། །དེ་ལྟར་བཞི་པོ་དེ་དག་ནི། །ཀུན་སློང་བསམ་
པའི་ཁྱད་པར་གྱིས། །དགེ་དང་མི་དགེ་ལུང་མ་བསྟན། །ཅི་རིགས་པར་ནི་འགྱུར་
བས་ན། །འགྱོད་གཉིད་རྟོག་དཔྱོད་བཞི་ལ་ནི། །གཞན་འགྱུར་ཞེས་ནི་བརྗོད་པ་
ཡིན། །དེ་ཡང་གསལ་བར་བརྗོད་ན་ནི། །ཉིན་པར་དགེ་སྦྱོར་ལ་འབད་ནས། །
ཉལ་བར་མངོན་དུ་ཕྱོགས་པ་ན། །ཉིན་པར་བསྐྱངས་པའི་དགེ་བའི་རྒྱུན། །དྲན་
བཞིན་གཉིད་དུ་སོང་བ་དང་། །དཀར་ནག་ལས་དང་འབྲས་བུའི་ཚུལ། །བསམ་
ནས་ངེས་ཤེས་རྙེད་པ་ན། །སྔར་བྱས་སྡིག་ལ་འགྱོད་པ་དང༌། །སྲིད་ལ་ཡིད་འབྱུང་
སྐྱོ་ཤས་ཀྱིས། །མི་རྟག་བདག་མེད་སྟོང་རྣམས་ལ། །རྟོག་ཅིང་དཔྱོད་པ་དགེ་བར་
བཤད། །ཉོན་ མོངས་ དབང་ གིས་ བག་ མེད་ དུ། །ཉལ་ ཞིང་ གཉིད་ དུ་ སོང་ བ་
དང༌། །བདུད་དང་སྡིག་གྲོགས་ཀྱིས་བསླུས་ནས། །སྔར་བྱས་དགེ་ ལ་འགྱོད་པ་
དང་། །འདོད་པའི་བདེ་བ་ལ་སྲེད་པས། །བུད་མེད་ལ་སོགས་འདོད་ཡུལ་ལ། །
99-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རྟོག་ཅིང་སྤྱོད་པ་མི་དགེ་བ། །དགེ་དང་མི་དགེའི་བསམ་པ་གཉིས། །གང་ཡང་
མེད་པ་ལུང་མ་བསྟན། །དེ་ཕྱིར་གཞན་འགྱུར་བཞི་ལ་ནི། །ཉོན་མོངས་ཅན་དང་
དེ་མིན་པ། །གཉིས་སུ་ཡོད་པ་ཤེས་པར་བྱ། །གཞན་འགྱུར་ཉོན་མོངས་ཅན་གྱིས་
ནི། །དགེ་བའི་བྱ་བ་ཉམས་པར་བྱེད། །གཞན་ཡང་གཞན་འགྱུར་བཞི་པོ་ལ། །
དུས་དང་དུས་ཆོད་མིན་པ་དང༌། །རིགས་དང་མི་རིགས་ཤེས་དགོས་སོ། །ཟས་ཀྱི་
ཚོད་ནི་མི་ཤེས་དང་། །སྡིག་པའི་གྲོགས་ལ་བརྟེན་པ་དང་། །འདུ་འཛིའི་ཁྲོད་དུ་
གནས་ པ་ སོགས། །གཞན་ འགྱུར་ ཉོན་མོངས་ཅན་ སྐྱེ་བའི། །རྐྱེན་རྣམས་ཤེས་
ནས་སྤང་བར་བྱ། །འདོད་ཆགས་ལ་སོགས་རྩ་ཉོན་དང་། ཁྲོ་བ་ལ་སོགས་ཉེ་ཉོན་
དང་། །གཞན་འགྱུར་ཉོན་མོངས་ཅན་རྣམས་ནི། །གང་ཡང་རྒྱུད་ལ་སྐྱེས་ཙམ་
གྱིས། །སེམས་རྒྱུད་ མ་ཤི་ རྩུབ་ རེག་ ཏུ། །བྱེད་ པས་ བློ་ ངན་ དེ་ དག་ ལ། །ཉོན་
མོངས་ཞེས་ནི་བརྗོད་པ་ཡིན། །གཞན་ཡང་ཉོན་མོངས་ཚོགས་ འདི་ ཡིས། །ཚེ་
འདིར་ལུས་སེམས་གདུང་བྱེད་ཅིང་། །ཕྱི་མར་མི་ཁོམ་གནས་སུ་འཁྲིད། །རང་
གཞན་ཐམས་ཅད་ཕུང་ལ་འདེབས། །དེ་ཕྱིར་ཉོན་མོངས་ཚོགས་འདི་ལ། །ཟག་
པ་དང་ནི་ཆུ་བོ་དང༌། །འཆིང་བ་དང་ནི་མདུད་པ་དང་། །སེམས་ཀྱི་དུག་དང་
གདོན་ཆེན་དང་། །འགོང་པོ་བདུད་ཀྱི་དཔའ་བོ་དང་། །འཁྲུག་པ་དང་ནི་རིམས་
ནད་དང་། །གེགས་དང་ཡོངས་སུ་གདུང་བ་དང༌། །ཐ་བ་དང་ནི་དྲི་མ་དང་། །ཟུག་
རྔུ་དང་ནི་ཉེས་སྤྱོད་དང་། །སྡིག་པ་དང་ནི་སྒྲིབ་པ་དང་། །བག་ལ་ཉལ་དང་ཉེར་
ལེན་དང༌། །ཀུན་དཀྲིས་དང་ནི་ཀུན་འབྱུང་དང༌། །ཀུན་ཏུ་སྦྱོར་བ་ལ་སོགས་པ། །
མིང་གི་རྣམ་གྲངས་མཐའ་ཡས་པས། །རྒྱལ་བ་རྣམས་ཀྱིས་སྨད་པར་མཛད། །
འཇིག་རྟེན་ ཁམས་ ཀྱི་ སེམས་ཅན་རྣམས། །ཐམས་ཅད་ རང་ ལ་ དགྲར་ ལངས་
- 100 -



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
ཀྱང་། །ལུས་སྲོག་ཙམ་ལ་གནོད་སྲིད་ཀྱི། །དགེ་བ་འཕྲོག་པར་མི་ནུས་ཤིང་། །
ངན་སོང་གནས་སུ་འཁྲིད་མི་ནུས། །ཉོན་མོངས་དགྲ་བོ་འདི་ཡིས་ནི། །སྔར་བྱས་
དགེ་བ་ ཀུན་ འཕྲོག་ཅིང་། །ཕྱིས་ནས་ཡོན་ཏན་ སྐྱེ་ བ་ གཅོད། །ཚེ་ དང་ བསོད་
ནམས་ཉམས་བྱས་ཏེ། །ངན་སོང་གནས་སུ་འཁྲིད་པར་བྱེད། །ཐ་མལ་དགྲ་བོ་སུ་
འཇིགས་ཀྱང་། །བཏུད་ན་ཞི་ནས་ཕན་པ་བྱེད། །ཉོན་མོངས་དགྲ་བོ་འདི་ལ་ནི། །
བཏུད་ན་ལྷག་པར་གནོད་པར་བྱེད། །རང་གི་སྙིང་དུ་གནས་བྱས་ནས། །རང་ཉིད་
ཕུང་ལ་འདེབས་བྱེད་པ། །མི་བཟང་སྙིང་གི་དགྲ་འདི་ལ། །རྣམ་པ་ཀུན་ཏུ་འདུད་
མི་ བྱ། །གཞན་ ཡང་ ཉོན་མོངས་ འདི་ དག་ གི །སྐྱེ་ བའི་ རྐྱེན་ དང་ དམིགས་ པ་
དང༌། །འཛིན་སྟངས་རྣམ་པ་གང་ཡིན་དང་། །བྱེད་ལས་ཅི་ཞིག་བྱེད་པ་དང་
། །
སྤོང་བའི་གཉེན་པོ་གང་ཡིན་རྣམས། །རྒྱུད་ལྡན་བླ་མའི་མན་ངག་དང་། །ཤིང་རྟ་
ཆེན་པོའི་གཞུང་ལུགས་རྣམས། །ལེགས་པར་སྦྱར་ནས་ཤེས་པར་བྱ། །རྒྱལ་བ་
དགྱེས་ པའི་ ལམ་ བཟང་ལ། །འཇུག་པར་འདོད་པ་རྣམས་ ཀྱིས་ནི། །འདི་ལྟའི་
རིགས་ཚུལ་སྦྱང་དགོས་ཀྱི། །གཞན་དུ་ཚིག་ཙམ་ལ་འཆོལ་ནས། །གཞན་ཟེར་
ཟློས་པ་ལྷུར་ལེན་དང་། །དྲི་མེད་རིགས་པའི་ལམ་བཏང་ནས། །ལུང་ཙམ་སྐྱབས་
སུ་མི་བྱ་སྟེ། །ཡང་དག་ལམ་བཟང་གསལ་བྱེད་པར། །རྒྱལ་བ་ཉིད་ཀྱིས་ལུང་
བསྟན་པ། །ཤིང་རྟ་ཆེན་པོའི་གཞུང་ལུགས་ལས། །ལྷག་པའི་གདམས་ངག་མེད་
ཕྱིར་རོ། །ཀུན་མཁྱེན་གངས་རི་ལས་འོངས་པ། །ཐོགས་མེད་གཞུང་བཟང་གངྒཱའི་
རྒྱུན། །དག་ བྱེད་ རིགས་ ཚུལ་ བདུད་ རྩི་ འདི། །རང་ གི་ ཀུན་ རྨོངས་ སྦྱོང་ ཕྱིར་
དང་། །བློ་མིག་དྲི་མ་ རབ་ བཀྲུས་ནས། །ཤིང་ རྟའི་ ལམ་ སྲོལ་ ལྟ་ འདོད་ པ། །
འགའ་ལ་ཕན་པའང་སྲིད་སྙམ་ནས། །བདག་གིས་བརྩོན་པས་འདིར་བཀོད་དོ། །
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འོན་ཀྱང་བདག་ནི་སྦྱངས་པ་དམན། །བློ་མིག་མི་གསལ་འཐོམས་གྱུར་པས། །
འདི་ལ་འཁྲུལ་པ་མཆིས་ན་ནི། །མཁས་པ་རྣམས་ཀྱིས་དག་པར་མཛོད། །འདིར་
འབད་དགེ་བའི་མཐུ་སྟོབས་ཀྱིས། །བདག་དང་འགྲོ་བ་མ་ལུས་པས། །ཡང་དག་
ལམ་བཟང་གསལ་མཐོང་སྟེ། །ཀུན་མཁྱེན་གོ་འཕང་ཐོབ་གྱུར་ཅིག །
ཅེས་སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་
པོ་ཆེའི་ཕྲེང་བ་ཞེས་བྱ་བ་འདི་ནི། རང་གི་དྲན་པ་གསོ་བ་དང་སྐལ་མཉམ་གཞན་
ལའང་ཕན་པའི་བསམ་པས་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་འཕེལ་ཞིང་
རྒྱས་པར་གྱུར་ཅིག། །།
- 102 -



༄༅། །སེམས་བསྐྱེད་པའི་ཆོ་ག་ཐེག་ཆེན་སྙིང་པོ་
ཞེས་བྱ་བ་བཞུགས་སོ། ། །
ན་མོ་གུ་རུ་མུ་ནི་ཨིནྡྲ་ཡ། བྱང་ཆུབ་སེམས་མཆོག་ཐུགས་ལ་མངའ་རྣམས་
ལ། །རྣམ་པ་ཀུན་ཏུ་གུས་པས་ཕྱག་བྱས་ཏེ། །རིན་ཆེན་སེམས་མཆོག་གཟུང་བར་
བྱ་བའི་ཚུལ། །རྒྱུད་ལྡན་བླ་མ་དམ་པའི་གསུང་བཞིན་བྲི། ། །
དེ་ཡང་ཐེག་པ་མཆོག་གི་ལམ་ལ་སློབ་པར་འདོད་པ་རྣམས་ཀྱིས་བྱང་ཆུབ་
ལམ་གྱི་རིམ་པ་ལ་བློ་སྦྱངས་ནས་བྱམས་ སྙིང་ རྗེ་བྱང་ཆུབ་ཀྱི་སེམས་ལ་ཡིད་
འགྱུར་གྱི་མྱོང་བ་ཐོན་པ་ན་སྨོན་སེམས་ཆོ་གས་བཟུང་། དེ་ཕྱིན་ཆད་ཉིན་ལན་
གསུམ་མཚན་ལན་གསུམ་དུ་དཀོན་མཆོག་གི་རྟེན་གྱི་སྤྱན་སྔར་ཕྱག་འཚལ་བ་
དང་མཆོད་པ་ལ་སོགས་པ་ཡན་ལག་བདུན་པ་སྔོན་དུ་བཏང་ནས་སེམས་བསྐྱེད་
གཟུང་དགོས་པར་གསུངས་ལ། ལྷག་པར་ཚོགས་རླབས་ཆེན་གསོག་ཕྱིར་དུས་
ཁྱད་པར་ཅན་ལ་མཆོད་པ་རྒྱ་ཆེན་པོ་བཤམས་ཏེ། དཀོན་མཆོག་གི་རྟེན་གྱི་སྤྱན་
སྔར་སེམས་བསྐྱེད་བྱ་བའི་ཚུལ་ནི། དབེན་ཞིང་ཡིད་དུ་འོང་བའི་གནས་གཙུག་
ལག་ཁང་སོགས་གང་དུ་སེམས་བསྐྱེད་བྱ་བའི་ས་ཕྱོགས་དེའི་ནང་དང་ཕྱི་རོལ་ཁོ་
ར་ཁོར་ཡུག་ཏུ་ཆག་ཆག་དང་ཕྱག་བདར་ལེགས་པར་བྱས་ཏེ་ཤིན་ཏུ་གཙང་བར་
བྱ། གནས་དེར་ བླ་རེ་དང་གདུགས་དང་རྒྱལ་མཚན་དང་བ་དན་ལ་སོགས་པ་
མཆོད་རྫས་ཕུལ་དུ་བྱུང་བས་ལེགས་པར་བརྒྱན་ཅིང་། གདན་ཁྲི་བཟང་པོ་ལ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསྟན་པའི་བདག་པོ་ཐུབ་དབང་གི་སྐུ་རབ་གནས་ཅན་དང་། མདོ་སྡུད་པ་ཡན་
ཆད་ཤེར་ཕྱིན་གྱི་གླེགས་བམ་དང་། མཆོད་རྟེན་དང་། བྱང་ཆུབ་སེམས་དཔའི་སྐུ་
གཟུགས་སོགས་མཆོག་གསུམ་གྱི་རྟེན་རྣམས་ལེགས་པར་བཀྲམ་སྟེ་བཞུགས་སུ་
གསོལ། དེ་དག་གི་མདུན་དུ་མཆོད་ཡོན་དང༌། མེ་ཏོག་དང་། བདུག་སྤོས་དང་།
སྣང་གསལ་དང་། དྲི་ཆབ་དང་། ཞལ་ཟས་དང་། རོལ་མོ་ལ་སོགས་པ་ཅི་འབྱོར་
པའི་མཆོད་པ་རྣམས་གཙང་ཞིང་བཀོད་པ་མཛེས་པར་བཤམས། ས་གཞི་ལ་བ་
བྱུང་ལྔའི་སྐྱང་ནུལ་དང་། ཙནྡན་དང་གུར་ཀུམ་ལ་སོགས་པའི་དྲི་བཟང་གི་ལྡེ་
གུས་བྱུགས། དྲི་ཞིམ་པོའི་མེ་ཏོག་སིལ་མ་ཆལ་པར་བཀྲམ། དགེ་འདུན་རྣམས་
ལ་བསྙེན་བཀུར་ཕུན་སུམ་ཚོགས་པ་བྱ། བླ་མ་ཡི་དམ་སངས་རྒྱས་བྱང་སེམས།
མཁའ་འགྲོ་ཆོས་སྐྱོང་། ཡུལ་ལྷ་གཞི་བདག །རིགས་དྲུག་འབྱུང་པོའི་ཚོགས་དང་
བཅས་པ་ལ་གཏོར་མ་བརྒྱ་རྩ་ ཕྱག་ལེན་བཞིན་བཏང་། སློང་མོ་བ་བྱུང་ནའང་
སྦྱིན་པས་ཚིམ་པར་བྱ། བླ་མེད་ཀྱི་དབང་ཐོབ་པ་རྣམས་ཀྱིས་དམ་ཚིག་ཉམས་
ཆགས་སྐོང་བ་དང་ཚོགས་རླབས་པོ་ཆེ་གསོག་ཕྱིར་བླ་མ་མཆོད་པའི་ཆོ་གའི་སྒོ་
ནས་ཚོགས་འཁོར་བྱེད་ན་མཆོད་གཏོར་རྣམས་ཕྱག་ལེན་བཞིན་བཤམས་ལ་སྔ་
དྲོའི་དུས་སུ་ཚོགས་འཁོར་བྱ། དགེ་འདུན་གྱི་སྡེ་མང་དུ་ཚོགས་ཏེ་སེམས་བསྐྱེད་
རྒྱས་པ་བྱེད་པ་ཡིན་ན། ཤེར་ཕྱིན་དང་། བསྐལ་བཟང་སོགས་ཀྱི་གསུང་སྒྲོག་བྱ།
དེ་ནས་སེམས་བསྐྱེད་དངོས་གཞི་ལ་འདུ་བའི་ཚེ་ཁྲུས་བྱས་ཤིང་གོས་གསར་པ་
གཙང་མ་དང་། དགེ་སློང་ཡིན་ན་ཆོས་གོས་རྣམ་གསུམ་ལེགས་པར་གྱོན་ནས་
འདུས་ལ་ཐོག་མར་ཤེས་རབ་སྙིང་པོ་ལན་གསུམ་བདུད་བཟློག་དང་བཅས་པ་བྱ།
དེ་ནས་ཐམས་ཅད་དུ་ཡང་ ས་ གཞི་དག །གསེག་མ་ལ་སོགས་མེད་པ་དང་། །
- 104 -



སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
ལག་མཐིལ་ མཉམ་ པ་བཻ་ ཌཱུརྱའི། །རང་བཞིན་འཇམ་པོར་གནས་ པར་ གྱུར། །
འཁོར་ གྱི་ དཀྱིལ་ འཁོར་ ཡོད་ དགུར་ ཡང་། །བྱང་ ཆུབ་ སེམས་ དཔའ་ མང་ པོ་
དག །རང་གི་ལེགས་པས་ས་སྟེང་དག །བརྒྱན་པར་མཛད་པས་བཞུགས་གྱུར་
ཅིག །ཅེས་བརྗོད་དེ་ས་གཞི་བྱིན་གྱིས་བརླབས། མ་ལུས་སེམས་ཅན་ཀུན་གྱི་
མགོན་གྱུར་ཅིང་། །ཞེས་སོགས་སྤྱན་འདྲེན་དང་ཁྲུས་གསོལ་རྒྱས་པར་བྱ། དེ་
ནས། སངས་ རྒྱས་ ཐམས་ ཅད་ འདུས་ པའི་ སྐུ། །ཞེས་ སོགས་ དང་
། འདྲེན་ པ་
མཉམ་མེད་སྟོན་པ་བཅོམ་ལྡན་འདས། །ཞེས་སོགས་ལམ་རིམ་བླ་མ་བརྒྱུད་པ་
རྣམས་ལ་ཕྱག་འཚལ་དང༌། གཞན་ཡང་སངས་རྒྱས་བྱང་སེམས་རྣམས་ལ་ཕྱག་
འཚལ་གང་འོས་ བྱ་ཞིང་། ཁྱད་ པར་ ཇི་ སྙེད་སུ་དག་ཅེས་ པ་ནས་ཕྱག་འཚལ་
མཆོད་པར་བགྱི་ཞེས་པའི་བར་བརྗོད། མཚམས་འདིར་ཆུ་གཉིས་ཉེར་སྤྱོད་རོལ་
མོ་འདོད་ཡོན་དང་བཅས་པ་མཆོད་ཕྲེང་གང་འོས་ཀྱིས་འབུལ། དེ་ནས། ས་གཞི་
སྤོས་ཀྱིས་བྱུགས་ཤིང་མེ་ཏོག་བཀྲམ། ཞེས་སོགས་ཀྱི་སྒོ་ནས་ཚོམ་བུ་དགོད་པ་
དང་བཅས་མཎྜལ་གྲངས་མང་དུ་གསོག་ཅིང་། མ་མཐའ་ལན་བདུན་ཙམ་ངེས་
པར་ འབུལ། དེ་ ནས་ ལྟུང་བཤགས་ དང་ སྤྱི་ བཤགས་ སོགས་ འདོན། དེ་ ནས་
འདོད་ཆགས་ཞེ་སྡང་ཞེས་པ་ནས་བྱང་ཆུབ་ཕྱིར་བསྔོའོ་ཞེས་པའི་བར་བརྗོད་ནས་
སེམས་བསྐྱེད་ཀྱི་ཕྱིར་དུ་མཎྜལ་རྒྱས་པ་འབུལ། དེ་ནས་སྨོན་སེམས་གཟུང་བའི་
ཆོ་ག་རྒྱས་པ་བྱེད་ན། སྔོན་ལ་སྐྱབས་འགྲོ་ཐུན་མོང་མ་ཡིན་པ་བྱ་དགོས་པས་སྟོན་
པ་ཐུབ་པའི་དབང་པོའི་རྗེས་སུ་ཟློས་པར་མོས་ཏེ། བདག་མིང་འདི་ཞེས་བགྱི་བ་
དུས་འདི་ནས་བཟུང་ནས་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་རྐང་
གཉིས་རྣམས་ ཀྱི་མཆོག་ སངས་ རྒྱས་བཅོམ་ ལྡན་ འདས་རྣམས་ ལ་ སྐྱབས་ སུ་
- 105-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཆིའོ། །བདག་མིང་འདི་ཞེས་བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་
ཀྱི་སྙིང་པོ་ལ་མཆིས་ཀྱི་བར་དུ་ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་
བའི་ཆོས་རྣམས་ལ་སྐྱབས་སུ་མཆིའོ། །བདག་མིང་འདི་ཞེས་བགྱི་བ་དུས་འདི་
ནས་བཟུང་ནས་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་ཚོགས་རྣམས་ཀྱི་
མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་
སྐྱབས་སུ་མཆིའོ། །ཞེས་ལན་གསུམ་བརྗོད་ཅིང་དོན་ཡིད་ལ་དྲན་པར་བྱ། དེ་
ནས་སེམས་བསྐྱེད་དངོས་གཞི་ལེན་པ་ལ་ཡན་ལག་བདུན་པའི་སྒོ་ནས་ཚོགས་
གསོག་བྱ་དགོས་པར་གསུངས་པས། ཚོགས་ཞིང་ལེགས་པར་གསལ་བཏབ་ལ།
རབ་འབྱམས་གསུང་རབ་ཀུན་ལ་བལྟ་བའི་མིག །སྐལ་བཟང་ཐར་པར་བགྲོད་
པའི་འཇུག་ངོགས་མཆོག །བརྩེ་བས་བསྐྱོད་པའི་ཐབས་མཁས་མཛད་པ་ཡིས། །
གསལ་མཛད་བཤེས་གཉེན་རྣམས་ལ་གུས་ཕྱག་འཚལ། །ཇི་སྙེད་སུ་དག་ཅེས་པ་
ནས་ཕྱིར་བསྔོའི་བར་བརྗོད། ས་གཞི་སྤོས་ཀྱིས་ཞེས་སོགས་ཀྱིས་མཎྜལ་ཕུལ་ལ་
བྱམས་སྙིང་རྗེའི་དམིགས་རྣམ་གསལ་བཏབ་སྟེ་སྟོན་པ་ཐུབ་པའི་དབང་པོའི་རྗེས་
སུ་ཟློས་པར་མོས་ལ། ཕྱོགས་བཅུ་རྣམས་ན་བཞུགས་པའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་
ཞེས་བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ་སྦྱིན་པའི་ རང་
བཞིན་དང་ཚུལ་ཁྲིམས་ཀྱི་རང་བཞིན་དང་བསྒོམས་པའི་རང་བཞིན་གྱི་དགེ་བའི་
རྩ་བ་བདག་གིས་བགྱིས་པ་དང་བགྱིད་དུ་སྩལ་བ་དང་བགྱིད་པ་ལ་རྗེས་སུ་ཡི་
རང་བའི་དགེ་བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་
པ་ ཡང་ དག་ པར་ རྫོགས་ པའི་ སངས་ རྒྱས་རྣམས་དང༌ ས་ ཆེན་ པོ་ ལ་ རབ་ཏུ་
- 106 -



བྱ
སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ། བདག་
མིང་འདི་ཞེས་བགྱི་བས་ཀྱང་དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་
ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་
སེམས་ བསྐྱེད་ པར་ བགྱིའོ། །སེམས་ ཅན་ མ་ བསྒྲལ་ བ་ རྣམས་ བསྒྲལ་ བར་
བགྱིའོ། །མ་ གྲོལ་ བ་ རྣམས་ དགྲོལ་ བར་ བགྱིའོ། །དབུགས་ མ་ ཕྱིན་ པ་ རྣམས་
དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་མྱ་ངན་
ལས་ བཟླ་ བར་ བགྱིའོ། །ཞེས་ ལན་ གསུམ་ བརྗོད་ ཅིང་ སྨོན་ སེམས་ ཉམས་ པ་
རྣམས་གསོར་ཆུད་པ་དང་། རྒྱུད་ལ་ཡོད་པ་རྣམས་གོང་འཕེལ་དུ་སོང་བའི་མོས་
པ་དང་དགའ་སྤྲོ་ཆེན་པོ་བྱའོ། །སེམས་བསྐྱེད་ཀྱི་ཆོ་ག་རྒྱས་པ་དེ་མ་ལྕོགས་པར་
བསྡུས་པ་བྱ་བར་འདོད་ན་སེམས་བསྐྱེད་ཞུ་རྟེན་མཎྜལ་ཕུལ་བའི་རྗེས་སུ། སངས་
རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་
མཆི། །བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད་ཅིང་སེམས་བསྐྱེད་
ཉམས་པ་གསོས་པ་དང་གོང་འཕེལ་དུ་སོང་བའི་མོས་པ་དང་དགའ་སྤྲོ་ཆེན་པོ་
བྱའོ། །དེ་ནས། བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་
ཅིག །སྐྱེས་པ་ཉམས་པ་མེད་པར་ཡང་། །གོང་ནས་གོང་དུ་འཕེལ་བར་ཤོག །ཕ་
མ་སེམས་ཅན་ཐམས་ཅད་བདེ་དང་ལྡན་གྱུར་ཅིག །ངན་འགྲོ་ཐམས་ཅད་རྟག་ཏུ་
སྟོང་པ་དང་། །བྱང་ཆུབ་སེམས་དཔའ་གང་དག་སུ་བཞུགས་པ། །དེ་དག་ཀུན་གྱི་
སྨོན་ལམ་འགྲུབ་གྱུར་ཅིག །དཔལ་ལྡན་བླ་མའི་སྐུ་ཚེ་བརྟན་པ་དང་། །མཁའ་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཉམ་ ཡོངས་ ལ་ བདེ་ སྐྱིད་ འབྱུང་ བ་ དང༌། །བདག་ གཞན་ མ་ ལུས་ ཚོགས་
བསགས་སྒྲིབ་སྦྱངས་ནས། །མྱུར་དུ་སངས་རྒྱས་ཐོབ་པར་བྱིན་གྱིས་རློབས། །
ཞེས་སོགས་བྱང་ཆུབ་ཀྱི་སེམས་རིན་པོ་ཆེ་ནམ་ཡང་མི་ཉམས་ཤིང་གོང་ནས་གོང་
དུ་འཕེལ་བའི་སྨོན་ལམ་བྱ་ཞིང་དགེ་ཚོགས་རྣམས་བསྔོ་བས་རྒྱས་གདབ་པར་བྱ།
དེ་ནས། དེར་ནི་རིང་དུ་འབད་ལས་ཚོགས་གཉིས་ནི། །མཁའ་ལྟར་ཡངས་པ་གང་
ཞིག་བསགས་པ་དེས། །བློ་མིག་མ་རིག་གིས་ལྡོངས་འགྲོ་བ་ཀུན། །རྣམ་འདྲེན་
རྒྱལ་ བའི་ དབང་ པོར་ བདག་ གྱུར་ ཅིག །དེར་ མ་ སོན་ པའི་ ཚེ་ རབས་ ཀུན་ཏུ་
ཡང་། །འཇམ་པའི་དབྱངས་ཀྱིས་བརྩེ་བས་རྗེས་བཟུང་སྟེ། །བསྟན་པའི་རིམ་པ་
ཀུན་ཚང་ལམ་གྱི་མཆོག །རྙེད་ནས་སྒྲུབ་པས་རྒྱལ་རྣམས་མཉེས་བྱེད་ཤོག །རང་
གིས་ཇི་བཞིན་རྟོགས་པའི་ལམ་གྱི་གནད། །ཤུགས་དྲག་བརྩེ་བས་དྲངས་པའི་
ཐབས་ མཁས་ ཀྱིས། །འགྲོ་ བའི་ ཡིད་ ཀྱི་མུན་པ་བསལ་བྱས་ནས། །རྒྱལ་ བའི་
བསྟན་པ་ཡུན་རིང་འཛིན་གྱུར་ཅིག །བསྟན་པ་རིན་ཆེན་མཆོག་གིས་མ་ཁྱབ་
པའམ། ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི། །སྙིང་རྗེ་ཆེན་པོས་ཡིད་
རབ་བསྐྱོད་པ་ཡིས། །ཕན་བདེའི་ གཏེར་དེ་ གསལ་བར་བྱེད་ པར་ཤོག །སྲས་
བཅས་རྒྱལ་བའི་རྨད་བྱུང་འཕྲིན་ལས་ལས། །ལེགས་གྲུབ་བྱང་ཆུབ་ལམ་གྱི་རིམ་
པས་ཀྱང་། །ཐར་འདོད་རྣམས་ཀྱི་ཡིད་ལ་དཔལ་སྟེར་ཞིང་། །རྒྱལ་བའི་མཛད་པ་
རིང་དུ་སྐྱོང་གྱུར་ཅིག །ལམ་བཟང་སྒྲིག་པའི་མཐུན་རྐྱེན་སྒྲུབ་བྱེད་ཅིང་། །འགལ་
རྐྱེན་སེལ་བྱེད་མི་དང་མི་མིན་ཀུན། །ཚེ་རབས་ཀུན་ཏུ་རྒྱལ་བས་བསྔགས་པ་
ཡི། །རྣམ་དག་ལམ་དང་འབྲལ་བར་མ་གྱུར་ཅིག །གང་ཚེ་ཐེག་པ་མཆོག་ལ་ཆོས་
སྤྱོད་བཅུས། །ཚུལ་བཞིན་སྒྲུབ་ལ་བརྩོན་པ་དེ་ཡི་ཚེ། །མཐུ་ལྡན་རྣམས་ཀྱིས་རྟག་
- 108 -



སེམས་བསྐྱེད་པའི་ཆོ་ག་ཐེག་ཆེན་སྙིང་པོ། །
ཏུ་ གྲོགས་ བྱེད་ཅིང་། །བཀྲ་ཤིས་རྒྱ་མཚོས་ ཕྱོགས་ ཀུན་ ཁྱབ་ གྱུར་ཅིག །ཅེས་
འདོན་ཞིང་བྱང་ཆུབ་ལམ་གྱི་རིམ་པ་འདི་ནམ་ཡང་མི་ནུབ་ཅིང་ཕྱོགས་ཐམས་ཅད་
དུ་འཕེལ་ཞིང་རྒྱས་པའི་སྨོན་ལམ་གདབ། དེ་ནས་གཏང་རག་གི་མཎྜལ་ཕུལ། དེ་
ནས་བཟང་པོ་སྤྱོད་པ་ལ་སོགས་པས་གནས་སྐབས་དང་མཐར་ཐུག་གི་སྨོན་
གནས་རྣམས་སུ་བསྔོ་བ་དང་སྨོན་ལམ་རྒྱ་ཆེར་བྱ་ཞིང་མཇུག་ཏུ་ཐམས་ཅད་ཀྱིས་
ཞྭ་གྱོན་ཞིང་ལག་ཏུ་མེ་ཏོག་ཐོགས་ཏེ། སེམས་ཅན་དོན་དུ་བདག་གིས་སྔོན། །
ཞེས་སོགས་བསྟན་པ་རྒྱས་པའི་སྨོན་ལམ་དང་བཀྲ་ཤིས་བྱའོ། །ད་ནས་བདག་
ཅག་གི་བླ་མ་རྣམས་ཀྱི་ཕྱག་བཞེས་ལ་སེམས་བསྐྱེད་བྱས་པའི་ནུབ་མོ་ཕྱག་མཆོད་
རྒྱ་ཆེར་མཛད་པས་ལྟུང་བཤགས་སོགས་འདོན་ཞིང་། རབ་མཚན་འཁྱོངས་པ་མ་
མཐའ་ཕྱག་མཆོད་གང་འགྲུབ་བྱའོ། །དེ་དག་ནི་རྟེན་གྱི་དྲུང་དུ་སེམས་བསྐྱེད་བྱ་
བའི་ཚུལ་ཡིན་ལ། བླ་མ་ལས་སེམས་བསྐྱེད་ལེན་པར་བྱེད་ན་ནི་གནས་བརྒྱན་
ཅིང་མཆོད་རྫས་བཤམ་པ་སོགས་གོང་ལྟར་ལ། གནས་དེར་དགེ་བའི་བཤེས་
གཉེན་བཞུགས་པའི་གདན་ཁྲི་མེ་ཏོག་གིས་བརྒྱན་པ་བཤམ་པ་དང༌། སེམས་
བསྐྱེད་དངོས་གཞིའི་ཚེ་ཐོག་མར་བླ་མས་ས་གཞི་བྱིན་གྱིས་བརླབས། སངས་རྒྱས་
བྱང་སེམས་ཉན་རང་བཀའ་སྡོད་དང་བཅས་པའི་འཕགས་པའི་ཚོགས་ཐམས་ཅད་
སྤྱན་དྲངས་ལ་ཚོགས་ཞིང་དུ་བཞུགས་པར་གསོལ་བ་བཏབ། མཆོད་པའི་སྤྲིན་གྱི་
གཟུངས་ཚར་གསུམ་བཏོན་ལ་བདེན་སྟོབས་བརྗོད་པའི་སྒོ་ནས་མཆོད་པ་རྣམས་
ཕུལ་དུ་བྱུང་བར་བྱིན་གྱིས་བརླབས། བྱང་སེམས་ཀྱི་བསླབ་བྱ་རྒྱ་ཆེ་ཞིང་ཡུལ་
དུས་ཀྱི་དབང་གིས་རྩ་ལྟུང་འབྱུང་ཉེ་བས། ཡན་ལག་བདུན་པ་མཎྜལ་དང་བཅས་
པ་ཕུལ་ལ་རྟེན་གྱི་སྤྱན་སྔར་སྨོན་འཇུག་གི་སེམས་བསྐྱེད་བླངས་ཏེ་གསོར་ཆུད་
109-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པར་བྱས། དེ་ནས་སློབ་མ་རྣམས་ཁྲུས་བྱས་ཤིང་གོས་གཙང་མ་བགོས་ཏེ་འདུས་
པ་ལ་ཆོས་ལེགས་པར་བཤད་དེ་རྒྱུད་འཁུལ་ངེས་སུ་བྱ་བ་དང་། ཚོགས་ཞིང་
གསལ་བཏབ་སྟེ་ཚོགས་ཞིང་རྣམས་ཀྱི་ཡོན་ཏན་རྒྱ་ཆེར་བརྗོད་ནས་དད་གུས་ཆེན་
པོ་བསྐྱེད་ལ་ཡན་ལག་བདུན་པ་མཎྜལ་དང་བཅས་པ་བྱེད་དུ་གཞུག་པ་དང་། དེ་
ནས་སེམས་བསྐྱེད་ཀྱི་དོན་དུ་གསོལ་བ་གདབ་པ་དང་། སྐྱབས་འགྲོ་ཐུན་མོང་
མིན་པའི་བརྡ་ལེགས་པར་སྤྲད་ལ་དགོངས་གསོལ་སྔོན་དུ་བཏང་ནས་སྐྱབས་
འགྲོའི་རྗེས་ཟློས་བྱ་བ་དང༌། དེ་ནས་སྐྱབས་འགྲོའི་བསླབ་བྱ་ཐུན་མོང་དང་ཐུན་
མོང་མིན་པ་རྣམས་ངོ་འཕྲོད་ངེས་སུ་སྟོན་པ་དང༌། དེ་ནས་སླར་ཡང་ཚོགས་ཞིང་
གསལ་བཏབ་སྟེ་ཡན་ལག་བདུན་པ་མཎྜལ་དང་བཅས་པ་མདོར་བསྡུས་བྱེད་དུ་
གཞུག་པ་དང༌། བྱམས་སྙིང་རྗེ་གསལ་བཏབ་སྟེ་སེམས་བསྐྱེད་ཀྱི་དམིགས་རྣམ་
ལེགས་པར་བརྡ་སྤྲད་ལ་དངོས་གཞིའི་ཆོ་ག་ལན་གསུམ་རྗེས་ཟློས་བྱ་བ་དང༌།
མཇུག་ཏུ་ སྨོན་སེམས་ཀྱི་བསླབ་བྱ་རྣམས་ངོ་འཕྲོད་ངེས་སུ་སྟོན་དགོས་ཤིང་
ཚོགས་གསོག་ཕྱིར་སེམས་བསྐྱེད་བསྡུས་པ་ཙམ་བྱེད་ན་བླ་མས་དབུ་མཛད་ཚང་
མས་སངས་རྒྱས་ཆོས་ཚོགས་མ་ལན་གསུམ་འདོན་ཞིང་སེམས་བསྐྱེད་བྱ། གཞན་
མ་སྦྱོར་བའི་སྐོར་དང༌། མཇུག་ཏུ་བསྔོ་སྨོན་དང་ཕྱག་མཆོད་བྱ་ཚུལ་སོགས་ནི་
གོང་ལྟར་རོ། །སྨོན་སེམས་གཟུང་བའི་ཚུལ་ཞིབ་པ་ནི་འཇིག་རྟེན་གསུམ་གྱི་སྒྲོན་
མེ་གཅིག་པུ་བྱང་ཆུབ་ལམ་རིམ་ཆེན་མོ་ལས་ཤེས་པར་བྱའོ། །འགྲོ་འདིའི་ཕན་
དང་བདེ་བ་ཐམས་ཅད་དང་། །སྲས་བཅས་རྒྱལ་བའི་ཡོན་ཏན་མ་ལུས་པ། །བྱང་
ཆུབ་སེམས་མཆོག་འདི་ཡི་མཐུའོ་ཞེས། །རྒྱལ་བས་གསུང་དབྱངས་མཐོན་པོས་རྒྱ་
ཆེར་བསྔགས། །དེ་ཕྱིར་གསུང་རབ་ཀུན་གྱི་སྙིང་པོའི་དོན། །རྒྱལ་བ་སྲས་བཅས་
- 110 -



སེམས་བསྐྱེད་པའི་ཆོ་ག་ཐེག་ཆེན་སྙིང་པོ།
ཀུན་གྱི་ཐུགས་ཀྱི་བཅུད། །བྱང་ཆུབ་སེམས་མཆོག་འདི་ལ་མོས་པ་དང་། །འདི་
ཚུལ་རྣ་བར་ཐོས་པའང་སྐལ་བ་བཟང་། །ཚུལ་འདིར་འབད་ལས་དུང་དང་ཀུནྡ་
ལྟར། །རབ་དཀར་དགེ་བ་གང་ཞིག་བསགས་པ་དེས། །ཉམ་ཐག་མ་རྒན་འགྲོ་
འདི་མ་ལུས་པ། །བྱང་ཆུབ་སེམས་ཀྱིས་སྨིན་ཅིང་གྲོལ་གྱུར་ཅིག། །། །
ཅེས་དཀོན་མཆོག་གི་རྟེན་གྱི་སྤྱན་སྔར་སེམས་བསྐྱེད་བྱ་ཚུལ་འདི་ལྟ་བུ་
ཞིག་བྲི་དགོས་སོ་ཞེས་གྲུབ་པའི་གནས་མཆོག་ཤྲཱི་ཆུ་བཟང་ནས་སྒྲུབ་པའི་རྒྱལ་
མཚན་འཛིན་པ་བུ་ཆེན་གྲགས་པ་ཆོས་བཟང་གིས་བསྐུལ་བ་ལ་བརྟེན་ནས། བླ་
མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་འཛིན་པ་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐེག་པ་ཆེན་
པོའི་བསྟན་པ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
- 111 -



༄༅། །བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་
བཅད་པ་ཐར་འདོད་འཇུག་ངོགས་ཞེས་
བྱ་བ་བཞུགས་སོ། །
གསེར་མངལ་ཅན་དང༌ མིག་ སྟོང་ ལྡན་ པ་ སོགས། །སྲིད་ པ་ གསུམ་ན་
དྲེགས་པས་འགྱིང་རྣམས་ཀྱང་། །གང་གི་ཞབས་མཐིལ་གུས་པས་མཆོད་བྱེད་
པ། །ཐུབ་དབང་ལྷ་ཡི་བླ་མར་གུས་ཕྱག་འཚལ། །དུས་གསུམ་རྒྱལ་བའི་ཡབ་
གཅིག་འཇམ་པའི་དབྱངས། །བསིལ་ལྡན་ལྗོངས་འདིར་ཐུབ་བསྟན་སྤེལ་ སླད་
དུ། །ངུར་སྨིག་གར་ རོལ་རྒྱལ་བ་ཙོང་ཁ་པ། །འཇམ་མགོན་བླ་མའི་ཞབས་ལ་
ཕྱགས་འཚལ་ལོ། །བདེ་ལྡན་ཞིང་གི་མགོན་པོ་འོད་དཔག་མེད། །གདུལ་བྱའི་
དོན་དུ་བཤེས་གཉེན་ཚུལ་འཛིན་པ། །ལྷ་མིའི་སྐྱབས་མགོན་བློ་བཟང་ཡེ་ཤེས་
ལ། །སྒོ་གསུམ་གུས་པ་ཆེན་པོས་ ཕྱག་ འཚལ་ལོ། །བློ་བཟང་རྣམ་འདྲེན་རྒྱལ་
བའི་ སྙན་བརྒྱུད་དོན། །དབེན་གནས་དུ་མར་རྩེ་ གཅིག་ ཉམས་ བཞེས་ པས། །
གྲུབ་པའི་གོ་འཕང་མཐོན་པོར་གཤེགས་གྱུར་པ། །སྐྱབས་མགོན་བླ་མའི་ཞབས་
ལ་ ཕྱགས་ འཚལ་ ལོ། །རབ་འབྱམས་ཞིང་བཞུགས་ རྒྱལ་ བ་ སྲས་བཅས་ ཀྱི། །
མཁྱེན་རྩེ་གཅིག་ཏུ་བསྡུས་པའི་ངོ་བོ་ཉིད། །བཀའ་དྲིན་མཚུངས་མེད་རྗེ་བཙུན་བླ་
མ་རྣམས། །འབྲལ་མེད་ སྙིང་ གི་པདྨོར་རྟག་བཞུགས་ གསོལ། །དེང་དུས་ བླུན་
རྨོངས་སྐྱེ་བོ་ཕལ་ཆེར་ནི། །དགྲ་འདུལ་གཉེན་སྐྱོང་སོ་ནམ་བྱ་བ་སོགས། །འབྲས་
མེད་སྤྱན་པ་འཕྱར་བས་གཡེངས་གཡེངས་ནས། །དམ་པའི་ཆོས་ལ་སེམས་པའི་
- 112 -



བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་བཅད་པ་ཐར་འདོད་འཇུག་ངོགས།
གོ་སྐབས་ བྲལ། །དམ་ཆོས་བྱེད་པར་རློམ་པ་མང་པོ་ཡང་། །ཤེས་རྒྱུད་འདུལ་
ཕྱིར་ཐོས་བསམ་མི་བྱེད་པར། །མང་པོའི་གསེབ་ཏུ་འགྲན་ཟླ་ཟིལ་གནོན་པའི།
ཁ་བཤད་ཙམ་ལ་མཁས་པ་སྙིང་པོར་འཛིན། །སྙིང་ནས་ཉམས་ལེན་བྱེད་འདོད་
འགའ་ཞིག་ཀྱང་། །གསུང་རབ་དགོངས་འགྲེལ་གཞུང་ལུགས་ཆེན་མོ་རྣམས། །
གདམས་པའི་མཆོག་གྱུར་ཡིན་པ་མ་གོ་བར། །ལྟར་སྣང་གདམས་པར་ངལ་བ་
བྱེད་པ་ནི། །རིན་ཆེན་དོན་དུ་གཉེར་བའི་འཚོང་པ་འགའ། །རྦ་རླབས་ཀློང་དཀྱིལ་
མཐོང་བས་ཆེར་འཇིགས་ཏེ། །རྒྱ་མཚོ་ཆེན་པོར་འཇུག་པ་ཡོངས་བཏང་ནས། །
རྨིག་རྗེས་ཆུ་ལ་ནོར་བུ་འཚོལ་བ་འདྲ། །དེ་ལྟའི་དུས་འདིར་རྒྱལ་བའི་གསུང་རབ་
ཀྱི། །སྙིང་པོ་མ་ལུས་གཅིག་ཏུ་བསྡུས་པའི་ཆོས། །ཚང་ལ་མ་ནོར་ལམ་གྱི་རིམ་པ་
ལ། །ཡིད་རབ་རྟོན་པར་བྱེད་རྣམས་སྐལ་བ་བཟང་། །བདེན་བཞིའི་བླང་དོར་གོ་
འབྱེད་ཁྱོན་ཡངས་ཆེ། །བདག་འདྲ་རྐང་དྲུག་འདོམ་གྱིས་འཇལ་བ་ནི། །རང་ཉིད་
ངལ་བ་ཙམ་དུ་ཟད་མོད་ཀྱང་། །གྲོགས་ཀྱི་བློ་དང་བསྟུན་ནས་ཅུང་ཟད་བྲི། །
ལེགས་ཚོགས་རྩ་བ་དྲིན་ཅན་བླ་མ་རྗེ། །བསམ་སྦྱོར་གཉིས་ཀྱིས་ཚུལ་བཞིན་
བསྟེན་པ་དང་། །དལ་འབྱོར་རྙེད་དཀའ་མྱུར་དུ་འཇིག་པ་དང༌། །ཕྱི་མར་ངན་
འགྲོའི་གཡང་ས་རབ་བསམས་ནས། །སྐྱབས་འགྲོ་ཤུགས་དྲག་སྤང་བླང་ཞིབ་ཏུ་
མཛོད། །དེ་ ནས་ བདེན་པ་བཞི་ པོ་ འདི་ ལྟ་ སྟེ། །སྡུག་ བསྔལ་ བདེན་ དང་ ཀུན་
འབྱུང་བདེན་པ་དང་། །འགོག་པའི་བདེན་དང་ལམ་གྱི་བདེན་པའོ། །བཞི་པོ་དེ་
ནི་ཐེག་ཆེན་རྒྱུད་བླ་ལས། །ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེ་གནས་
ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་
བཞིན་ལམ། །ཤེས་བྱ་ སྤང་བྱ་རེག་ པར་ བྱ་ཞིང་བསྟེན་པར་བྱ། །ཞེས་སོགས་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གསུངས་ལྟར་མཁྱེན་པར་མཛད་དགོས་སོ། །དེ་ཡང་དང་པོར་ སྡུག་བསྔལ་མ་
བསམས་ན། །ཐར་པ་དོན་གཉེར་ཇི་བཞིན་མི་སྐྱེ་གསུངས། །དེས་ན་སྡུག་བསྔལ་
བདེན་ པ་ བསམ་ ཚུལ་ ལ། །འཁོར་བ་ སྤྱི་ ཡི་ སྡུག་ བསྔལ་བསམ་ ཚུལ་ དང་
། །
འཁོར་ བ་ སོ་ སོའི་ སྡུག་བསྔལ་ བསམ་ ཚུལ་ ལོ། །དང༌ པོ་ ལ་ ཡང་སྡུག་བསྔལ་
བརྒྱད་དག་དང་། །སྡུག་བསྔལ་དྲུག་དང་སྡུག་བསྔལ་གསུམ་རྣམས་སོ། །དང་པོ་
སྡུག་བསྔལ་བརྒྱད་ནི་འདི་ལྟ་སྟེ། །བཟོད་དཀའ་རྣམ་མང་སྐྱེ་བའི་སྡུག་བསྔལ་
དང༌། །ལང་ཚོ་ ཉམས་ སོགས་ རྒ་བའི་སྡུག་བསྔལ་དང་། །སྣ་ཚོགས་ནད་ ཀྱིས་
སྡུག་བསྔལ་གྱུར་པ་དང་། །ལུས་དང་བྲལ་སོགས་འཆི་བའི་སྡུག་བསྔལ་དང་། །
མི་སྡུག་པ་དང་ཕྲད་པའི་སྡུག་བསྔལ་དང་། །སྡུག་དང་བྲལ་བའི་སྡུག་བསྔལ་རྣམ་
མང་དང་། །འདོད་པ་བཙལ་ཡང་མ་རྙེད་སྡུག་བསྔལ་དང༌། །ཉེར་ལེན་ཕུང་པོའི་
སྡུག་བསྔལ་བསམ་ཚུལ་ལོ། །དེ་དག་རྣམས་ལ་སོ་སོར་ཤེས་ རབ་ ཀྱིས། །ཡང་
ཡང་དཔྱད་ནས་སྒོམ་པར་བྱེད་དགོས་ཤིང་། །ལྷག་པར་དང་པོ་དང་ནི་ཐ་མ་ལ། །
ནན་ཏན་ཆེན་པོས་སེམས་པ་གལ་ཆེ་གསུངས། །གཉིས་པ་སྡུག་བསྔལ་དྲུག་ནི་
འདི་ལྟ་སྟེ། །ཡིད་བརྟན་མི་རུང་ངེས་པ་མེད་པ་དང་། །འདོད་པས་ངོམས་མི་ཤེས་
པའི་ཉེས་པ་དང་། །ལུས་ནི་ཡང་ཡང་འདོར་བའི་ཉེས་པ་དང་། །ཡང་ཡང་ཉིང་
མཚམས་ སྦྱོར་ བའི་ ཉེས་ པ་ དང༌། །ཡང་ ཡང་ མཐོ་དམན་ འགྱུར་ བའི་ ཉེས་ པ་
དང་། །གྲོགས་མེད་གཅིག་པུར་འགྲོ་བའི་ཉེས་པའོ། །སྡུག་བསྔལ་དྲུག་པོ་དེ་ཡང་
གསུམ་དུ་ནི། །བསྡུས་ནས་སྒོམ་པའི་ཚུལ་ཡང་མཁྱེན་པར་མཛོད། །སྡུག་བསྔལ་
གསུམ་དུ་བསྡུས་པ་འདི་ལྟ་སྟེ། །འགྱུར་བའི་སྡུག་བསྔལ་སྡུག་བསྔལ་སྡུག་བསྔལ་
དང༌། ཁྱབ་པ་འདུ་བྱེད་ ཀྱི་ནི་སྡུག་བསྔལ་ལོ། །དེ་ ལྟར་ སྡུག་བསྔལ་གསུམ་གྱི་
- 114 -



བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་བཅད་པ་ཐར་འདོད་འཇུག་ངོགས།
ནང་ནས་ཀྱང་། །འདུ་བྱེད་སྡུག་བསྔལ་བསམ་ལ་འབད་འཚལ་ཏེ། །དེ་ཡང་དྲི་བ་
ལྷག་བསམ་རབ་དཀར་གྱི། །དྲིས་ལན་བློ་བཟང་བཞད་པའི་སྒྲ་དབྱངས་ལས། །
འཁོར་ བའི་ ཉེས་ བརྒྱ་ སེམས་ པའི་ ཚུལ། །མང་ ཡང་ སྡུག་བསྔལ་ སྡུག་བསྔལ་
གྱིས། །འཇིགས་ནས་ཐར་འདོད་ཕྱུགས་ལའང་ཡོད། །ཟག་བཅས་ཚོར་བ་བདེ་བ་
ལས། །ཡིད་ འབྱུང་ ཕྱིར་ རོལ་བ་ ལའང་མཆིས། །དེས་ན་འདུ་ བྱེད་ རང་ བཞིན་
གྱི། །ཟག་ བཅས་ ཉེར་ ལེན་ ཕུང་ པོ་ འདི། །སྡུག་ བསྔལ་ འགྲུབ་ དང་ གྲུབ་ པའི་
སྣོད། །ནད་དང་འབྲས་དང་ཟུག་རྔུ་ལྟར། །དམིགས་ནས་བསྒོམས་ན་བྱིང་གཡོ་
ལགས། །ཞེས་ གསུངས་ པ་ལྟར་ དགོངས་མཛོད་ཅིག །སོ་ སོའི་ སྡུག་བསྔལ་ལ་
ཡང་དྲུག་ཡོད་དེ། །དམྱལ་བ་ཡི་དྭགས་དུད་འགྲོ་ལྷ་མིན་དང་། །ལྷ་དང་མི་ཡི་
སྡུག་ བསྔལ་ དྲུག་ པོ་ རྣམས། །ཡང་ ཡང་ དཔྱད་ ནས་ སྒོམ་ པར་ བྱེད་ དགོས་
གསུངས། །མདོར་ན་ སྡུག་བདེན་ གནས་ཚུལ་ཞིབ་པར་ནི། །བློ་བཟང་རྒྱལ་བ་
གཉིས་པའི་གཞུང་བཞིན་དུ། །ཞིབ་ཏུ་མཁྱེན་པར་མཛོད་ཅིག་ཤེས་ལྡན་དག །
ཀུན་འབྱུང་བདེན་པ་ལ་ཡང་རྣམ་གཉིས་ཏེ། །ལས་དང་ཉོན་མོངས་པ་ཡི་ཀུན་
འབྱུང་ངོ༌། །ལས་ལ་ཡང་ནི་རྣམ་པ་གསུམ་ཡོད་དེ། །བསོད་ནམས་མིན་པའི་ལས་
དང་ཟག་བཅས་ཀྱི། །བསོད་ནམས་འདོད་ཁམས་དག་པའི་ལས་དག་དང༌། །མི་
གཡོ་བ་ཡི་ལས་དང་གསུམ་ཡོད་དོ། །དེ་དག་སོ་སོའི་ངོས་འཛིན་ཞིབ་པར་ནི། །
ཤིང་རྟ་ཆེན་པོ་ཐོགས་མེད་སྐུ་མཆེད་ཀྱི། །གཞུང་ལུགས་རྣམས་ལས་མཁྱེན་པར་
མཛོད་ཅིག་གུ །ཉོན་མོངས་ལ་ནི་ཤིན་ཏུ་མཐའ་ཡས་མོད། །གཙོ་བོ་ཉོན་མོངས་
བཅུ་ནི་འདི་ལྟ་སྟེ། །འདོད་ཆགས་ཁོང་ཁྲོ་ང་རྒྱལ་མ་རིག་དང༌། །ཐེ་ཚོམ་དང་ནི་
འཇིག་ཚོགས་ལྟ་བ་དང༌། །མཐར་འཛིན་ལྟ་བ་ལྟ་བ་མཆོག་འཛིན་དང༌། །ཚུལ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཁྲིམས་བརྟུལ་ཞུགས་མཆོག་འཛིན་ལོག་ལྟའོ། །གཙོ་བོ་ཉོན་མོངས་གསུམ་དུ་
གྲགས་པ་ནི། །འདོད་ཆགས་ཞེ་སྡང་གཏི་མུག་གསུམ་ཡིན་ནོ། །དེ་དག་སོ་སོའི་
ངོས་འཛིན་ཞིབ་པར་ནི། །འཇམ་མགོན་བླ་མའི་གསུང་ལས་མཁྱེན་པར་མཛོད། །
མདོར་ན་སྡུག་བསྔལ་ཀུན་གྱི་རྩ་བ་ནི། །རང་རྒྱུད་མ་ རིག་ འཇིག་ལྟ་ ཡིན་པ་
དང་། །དེ་ལས་ཉོན་མོངས་གཞན་རྣམས་སྐྱེ་ཚུལ་དང་། །དེ་ཡི་དབང་གིས་ལས་
རྣམས་གསོག་ཚུལ་དང་། །དེ་ལས་འཁོར་བར་ཉིང་མཚམས་སྦྱོར་ཚུལ་སོགས། །
འཁོར་བའི་གནས་ཚུལ་ཞིབ་ཏུ་ཤེས་འདོད་ན། །ཡབ་རྗེ་བླ་མའི་གསུང་རབ་ཆེ་
རྣམས་ལ། །ཞིབ་ཏུ་ སྦྱོང་ བར་ མཛོད་ཅིག་ གྲོགས་པོ་དག །གཞན་ཡང་བདེན་
བཞིའི་རྣམ་པ་བཅུ་དྲུག་ཅེས། །གཞུང་ལུགས་ཆེ་ལས་གསུངས་པ་འདི་ལྟ་སྟེ། །མི་
རྟག་སྡུག་བསྔལ་སྟོང་དང་བདག་མེད་བཞི། །སྡུག་བསྔལ་བདེན་པའི་རྣམ་པ་བཞི་
རུ་བཤད། །རྒྱུ་དང་ཀུན་འབྱུང་རྐྱེན་དང༌ རབ་སྐྱེ་བཞི། །ཀུན་འབྱུང་བདེན་པའི་
རྣམ་པ་བཞི་རུ་གསུངས། །འགོག་དང་ཞི་བ་གྱ་ནོམ་ངེས་འབྱུང་བཞི། །འགོག་
པའི་བདེན་པའི་རྣམ་པ་བཞི་རུ་གསུངས། །ལམ་དང་རིགས་པ་སྒྲུབ་པ་ངེས་འབྱིན་
བཞི། །ལམ་གྱི་བདེན་པའི་རྣམ་པ་བཞི་རུ་གསུངས། །དེ་དག་སོ་སོའི་ངོས་འཛིན་
རྒྱུ་མཚན་བཅས། །དྲི་མེད་རིགས་པའི་ལམ་ནས་ལེགས་དྲངས་ཏེ། །ཕུ་ཐག་ཆོད་
པར་ཤེས་པར་འདོད་ན་ནི། །བདག་ཉིད་ཆེན་པོ་ཆོས་ཀྱི་གྲགས་པ་ཡི། །ཚད་མ་
རྣམ་འགྲེལ་ལེའུ་གཉིས་པ་ལས། །ཞིབ་ཏུ་གསུངས་པ་ལྟར་དུ་ཤེས་པར་མཛོད། །
དེ་ལྟར་འཁོར་བའི་ཉེས་དམིགས་བསམས་བྱས་པས། །སྙིང་ནས་ཐར་འདོད་ཆེན་
པོ་སྐྱེས་པ་ན། །ཐོབ་བྱེད་ལམ་མཆོག་རིན་ཆེན་བསླབ་གསུམ་ལ། །ཚུལ་བཞིན་
སློབ་ པ་ གནད་ ཀྱི་དོན་པོར་ གསུངས། །རིན་ཆེན་བསླབ་ པ་ གསུམ་ ལས་ ཚུལ་
- 116 -



བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་བཅད་པ་ཐར་འདོད་འཇུག་ངོགས།
ཁྲིམས་ནི། །ཡོན་ཏན་ཀུན་གྱི་གཞི་དང་རྩ་བ་རུ། །རྒྱལ་བས་ལན་ཅིག་མིན་པར་
གསུངས་པས་ན། །རང་གི་ཁས་བླངས་བསླབ་པའི་བཅས་མཚམས་རྣམས། །ཞིབ་
ཏུ་སྲུང་བར་མཛོད་ཅིག་ཤེས་ལྡན་དག །དེ་ཡང་ཚུལ་ཁྲིམས་ཞེས་པའི་ཚིག་ཙམ་
དང་། །མོས་མནོ་ཙམ་གྱིས་དག་པར་མི་འགྱུར་བས། །བསྲུངས་པའི་ཕན་ཡོན་མ་
བསྲུངས་ ཉེས་དམིགས་བསམ། །ལྟུང་བ་ འབྱུང་ བའི་ སྒོ་བཞི་ ལེགས་ བསྡམས་
ཏེ། །གཡག་གིས་རྔ་མ་ཇི་ལྟར་སྲུང་བ་ལྟར། །བསླབ་པའི་བཅས་མཚམས་ཕྲ་ཞིང་
ཕྲ་བ་ཡང་། །སྲུང་ལ་ནན་ཏན་མཛོད་ཅིག་ཤེས་ལྡན་དག །དེ་ལྟར་བསླབ་པ་
གསུམ་ལ་ལེགས་བསླབས་ན། །རང་ཉིད་ཐར་པ་ཙམ་ཞིག་ཐོབ་མོད་ཀྱང་། །དེས་
ཀྱང་མི་ཆོག་མཁའ་མཉམ་མ་གྱུར་འགྲོ །སྒྲོལ་ཕྱིར་བྱང་ཆུབ་མཆོག་ཏུ་སེམས་
བསྐྱེད་དོ། །རྒྱལ་སྲས་སྤྱོད་པ་ཕྱིན་དྲུག་བསྡུ་བཞི་ལ། །རྒྱལ་ཚབ་དམ་པའི་གསུང་
བཞིན་ལེགས་བསླབས་ན། །ཀུན་མཁྱེན་རྒྱལ་བའི་གོ་འཕང་འཐོབ་པར་འགྱུར། །
བདེན་བཞིའི་བླང་དོར་གནས་ནི་ཟབ་ཅིང་ཕྲ། །བདག་ནི་བྱིས་པ་ལས་ཀྱང་བྱིས་
པ་སྟེ། །དེ་ཕྱིར་འདི་ལ་ནོངས་པ་ཅི་མཆིས་པ། །ཚད་མར་གྱུར་པ་རྣམས་ལ་སྙིང་
ནས་བཤགས། །འདི་ལ་ལེགས་ཆ་ཅུང་ཟད་མཆིས་གྱུར་ན། །བདག་དང་བདག་
འདྲའི་ཉམ་ཆུང་འགྲོ་བ་རྣམས། །མ་ནོར་ལམ་ ལ་ གོམས་པ་མཐར་ཕྱིན་ཏེ། །
ཐམས་ཅད་ གཟིགས་ པའི་ གོ་ འཕང་ མྱུར་ཐོབ་ཤོག །སྐྱེ་བས་ཐོབ་དང་ སྦྱངས་
སྟོབས་བློ་གྲོས་དམན། །བདག་འདྲས་གཞན་ལ་ཆོས་ཀྱིས་བསྐུལ་བ་ནི། །ནེ་ཙོས་
ཆོས་སྐད་སྨྲས་དང་མཚུངས་གྱུར་ཀྱང་། །གྲོགས་མཆོག་གཉིས་ཀྱིས་བསྐུལ་ཕྱིར་
དེ་སྐད་བརྗོད། །ཚིག་ཙམ་ཐོས་པས་ཚིམ་པར་མ་མཛད་པར། །གཅིག་ཏུ་ཐུབ་
པའི་ གསུང་ རབ་དྲི་མེད་དང༌། །བློ་བཟང་ རྒྱལ་ བ་ གཉིས་ པའི་ གཞུང་རྣམས་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང༌། །བསྟུན་ནས་དཔྱད་པ་ཞིབ་ཏུ་མཛོད་ཅིག་གུ །མུ་མེད་ཞིང་གི་རྒྱལ་བ་སྲས་
བཅས་ཀྱིས། །འདུལ་བར་མ་ནུས་དམུ་རྒོད་བདག་ཅག་ལ། །མ་ནོར་བླང་དོར་
སྟོན་པའི་སྐྱབས་མགོན་མཆོག །དྲིན་ཅན་བླ་མའི་ཞབས་ལ་སླར་ཡང་འདུད། །
སངས་རྒྱས་ལས་ཀྱང་དཀོན་པའི་གདམས་པ་མཆོག །སྐྱབས་མགོན་བླ་མའི་ཞལ་
གདམས་ཐོབ་ལགས་ཀྱང་། །ད་དུང་བྱེད་སྤྱོད་ཁྱིམ་པ་ལས་ཀྱང་ངན། །སྨྱོན་པར་
རང་ ཕུང་བདག་ལ་ཐུགས་ རྗེས་ གཟིགས། །སྙིགས་དུས་སྐྱེ་བོ་ཤིན་ཏུ་ཚེ་ཐུང་
ཞིང་། །རང་གི་ལང་ཚོ་ཕལ་ཆེར་ཡོལ་གྱུར་ཀྱང་། །ཕྱི་ཚིས་གྲབས་གཤོམ་ཁྱིམ་པ་
ལས་ཀྱང་ཆེ། །རབ་རྨོངས་བྱིས་པ་བདག་ལ་ཐུགས་རྗེས་གཟིགས། །གཞོན་ནུའི་
དུས་ནས་ཆོས་སྒོར་ཞུགས་ལགས་ཀྱང༌། །རང་རྒྱུད་ཆོས་ཀྱིས་མ་དུལ་དཀོར་གྱིས་
ཚོས། །ཇི་ཙམ་ཐོས་པ་ཙམ་དུ་ཤེས་རྒྱུད་རེངས། །ཆོས་དྲེད་མཁན་ལ་ཐུགས་རྗེས་
གཟིགས་སུ་གསོལ། །ཡིད་འོང་ཡུལ་ལ་འདོད་ཆགས་ཆུ་ལྟར་གཡོ། །ཅུང་ཟད་
རྐྱེན་ ལ་ ཞེ་ སྡང་ མེ་ ལྟར་ འབར། །བླང་ དོར་ གནས་ ལ་ གཏི་ མུག་ མུན་ ལྟར་
འཐིབས། །འཇིགས་རུང་སྙིང་རྗེའི་གནས་ལ་ཐུགས་རྗེས་གཟིགས། །རྙེད་བཀུར་
སྙན་གྲགས་འདོད་པས་ཡིད་གདུངས་ཀྱང་། །ཕྱི་ཚུལ་ཚུལ་འཆོས་ངག་འཇམ་ཞི་
དུལ་ཅན། །ངུར་སྨིག་གྱོན་པའི་བྱི་ལ་འདྲ་བདག་ལ། །བརྩེ་བས་གཟིགས་ཤིག་
དྲིན་ཅན་བླ་མ་རྗེ། །གསུང་རབ་དགོངས་འགྲེལ་མང་དུ་ཐོས་ལགས་ཀྱང་། །རྒྱ་
མཚོའི་ གཏིང་ གི་ གོར་ མ་ ཇི་ བཞིན་དུ། །རང་རྒྱུད་ཆོས་དང་མ་འདྲེས་ ཇེ་ གྱོང་
སོང་། །སྙིང་མེད་བདག་ ལ་ གཟིགས་ཤིག་ བླ་ མ་ རྗེ། །མདོར་ན་ལྷ་དང༌ བླ་ མ་
དཔང་ བཞག་ སྟེ། །སྡོམ་ གསུམ་ བཅས་ མཚམས་ སྲུང་ བར་ ཁས་ བླངས་ནས། །
ལུག་བོང་ཞིང་གི་གསེབ་ཏུ་ཤོར་བ་ལྟར། །བག་མེད་དབང་གིས་བཅས་མཚམས་
- 118 -



བདེན་བཞིའི་བླང་དོར་གྱི་གནད་བསྡུས་པའི་ཚིགས་སུ་བཅད་པ་ཐར་འདོད་འཇུག་ངོགས།
ཐམས་ཅད་ རལ། །ད་དུང་ཆོས་པའི་ཡང་རྩེར་རློམ་བྱེད་ཅིང་། །ལྟོ་འགྲངས་ཉི་
མས་དྲོས་པའི་འགྱིང་བག་གིས། །རང་གཞན་གཉིས་ཀ་མགོ་བོ་སྐོར་བྱེད་པ། །
དམྱལ་མེའི་བུད་ཤིང་བདག་ལ་ཐུགས་རྗེས་གཟིགས། །བདག་གི་བླ་མ་རྗེ་བཙུན་
ཐུགས་རྗེ་ཅན། །དབུས་གཙང་ཞིང་ངམ་དགའ་ལྡན་གནས་ལ་སོགས། །སེམས་
ཅན་ དོན་ དུ་ ཞིང་ ཁམས་ གར་ བཞུགས་ ཀྱང་། །སྒྲིབ་ མེད་ ཡེ་ ཤེས་ སྤྱན་ གྱིས་
གཟིགས་སུ་གསོལ། །ཤེས་རྒྱུད་ཆོས་དང་འདྲེས་པར་བྱིན་གྱིས་རློབས། །བཀའ་
བཞིན་སྒྲུབ་པ་སྙིང་པོར་བྱེད་པར་ཤོག །ཕ་ཡི་རྣམ་ཐར་འཁྱོངས་པར་བྱིན་གྱིས་
རློབས། །ཕ་རྗེས་བུ་ཡིས་ཟིན་པར་བྱིན་གྱིས་རློབས། །རེ་ས་གཞན་ན་མེད་དོ་
ཐུགས་ རྗེ་ ཅན། །བརྩེ་བས་གཟིགས་ཤིག་འཇམ་མགོན་བླ་མ་ རྗེ། །བྱིན་གྱིས་
རློབས་ཤིག་དཀའ་ཆེན་རིན་པོ་ཆེ། །བར་ཆད་སོལ་ཞིག་ཆོས་སྐྱོང་སྲུང་ཚོགས་
རྣམས། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག །ཅེས་བདེན་བཞིའི་བླང་
དོར་གྱི་གནད་བསྡུས་པའི་ཚིགས་སུ་བཅད་པ་ཐར་འདོད་འཇུག་ངོགས་ཞེས་བྱ་བ་
འདི་ནི། གྲོགས་འགའ་ཞིག་གིས་བསྐུལ་བ་ལ་བརྟེན་ནས། སྙོམ་ལས་པ་ཡེ་ཤེས་
རྒྱལ་མཚན་གྱིས་རང་ལོ་སོ་བཞིའི་དུས་སུ་དགའ་ལྡན་ཕུག་པོ་ཆེར་སྦྱར་བའོ། །
འདིས་ཀྱང་ཐུབ་པའི་བསྟན་ པ་ རིན་པོ་ཆེ་རྣམ་པ་ཀུན་ནས་འཕེལ་བར་གྱུར་
ཅིག། །། །
- 119 -



༄༅། །རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་
ཚུལ་མདོར་བསྡུས་བཞུགས་སོ། །
གྲངས་མེད་རྒྱལ་བས་འདུལ་བར་མ་ནུས་པའི། །རབ་རྨོངས་རྩོད་པའི་
དུས་ཀྱི་འགྲོ་རྣམས་ལ། །ལྷག་པར་བརྩེ་བའི་སྟོན་པ་ཐུགས་རྗེ་ཅན། །འདྲེན་པ་
མཉམ་མེད་ཤཱཀྱའི་རྒྱལ་པོར་འདུད། །ཐུབ་བསྟན་སྙིགས་མར་གྱུར་པའི་དུས་ཀྱི་
མཐར། །བྱང་ གི་ ཕྱོགས་ འདིར་ རྒྱལ་ བསྟན་ སྤེལ་ བ་ ལ། །རྒྱལ་ བ་ ཉིད་ དང་
མཚུངས་ པའི་ ཐུགས་ རྗེ་ ཅན། །འཇམ་ མགོན་ བླ་ མའི་ ཞབས་ ལ་ གུས་ པས་
འདུད། །བདེ་ ལྡན་ ཞིང་ གི་ མགོན་ པོ་ འོད་ དཔག་ མེད། །རྒྱལ་ བ་ གཉིས་ པའི་
བསྟན་པ་ སྤེལ་སླད་དུ། །བསམས་བཞིན་ དགེ་བའི་བཤེས་ གཉེན་སྐུར་བསྟན་
པ། །སྐྱབས་ མགོན་ བླ་མའི་ཞབས་ལ་སྙིང་ནས་འདུད། །རྟེན་འབྱུང་གནས་ནི་
ཟབ་ཅིང་ཤིན་ཏུ་ཕྲ། །བདག་ནི་རྣམ་དཔྱོད་ཤིན་ཏུ་དམན་གྱུར་པས། །རྟེན་འབྲེལ་
གནས་ཚུལ་ཇི་བཞིན་བཤད་དཀའ་ཡང་། །གྲོགས་ཀྱི་བསམ་པ་རྫོགས་ཕྱིར་ཅུང་
ཟད་བྲི། །
དེ་ཡང་སྟོན་པ་ཐུགས་རྗེ་ཅན་དེ་ཉིད་ཀྱིས་ཆོས་ཀྱི་ཕུང་པོ་ཇི་སྙེད་ཅིག་
གསུངས་པ་ཐམས་ཅད་ནི་གདུལ་བྱ་རྣམས་མངོན་མཐོ་དང་ངེས་ལེགས་ལ་འགོད་
པའི་ཆེད་འབའ་ཞིག་ཡིན་ལ། མངོན་མཐོ་སྒྲུབ་པའི་ཐབས་ནི་ངན་འགྲོའི་རྟེན་
འབྲེལ་བཅུ་གཉིས་ཀྱི་ལྡོག་འཇུག་བསམས་པས་ཡིད་ཆེས་རྙེད་ནས་དཀོན་མཆོག་
- 120-



རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་ཚུལ་མདོར་བསྡུས། །
གསུམ་ལ་སྐྱབས་སུ་བཟུང་སྟེ་སྡིག་སྤོང་དགེ་སྒྲུབ་ལ་འབད་པ་ཉིད་ཡིན་ཞིང་།
ངེས་ལེགས་སྒྲུབ་པའི་ཐབས་དམ་པ་ནི་རྟེན་འབྲེལ་ཡན་ལག་བཅུ་གཉིས་དང་
བདེན་བཞིའི་སྒོ་ནས་འཁོར་བར་འཇུག་པ་དང་དེ་ལས་ལྡོག་པའི་ཚུལ་བསམས་
ཏེ་ཐར་འདོད་བསྐྱེད་ནས་ལམ་བསླབ་པ་གསུམ་ལ་སློབ་པ་ཉིད་ཡིན་ལ། བདེན་
བཞིའི་བླང་དོར་གྱི་ཚུལ་མདོར་བསྡུས་ལོགས་སུ་བྲིས་ནས་ཡོད་ཅིང་། འདིར་རྟེན་
འབྲེལ་ཡན་ལག་བཅུ་གཉིས་ཀྱི་འཇུག་ལྡོག་གི་ཚུལ་ཅུང་ཟད་བྲི་བ་ལ། རྟེན་
འབྲེལ་ཡན་ལག་བཅུ་གཉིས་ཞེས་བྱ་བ་ནི་འདི་དག་སྟེ། མ་རིག་པ། འདུ་བྱེད། །
རྣམ་ པར་ ཤེས་ པ། མིང་ དང་ གཟུགས། སྐྱེ་མཆེད་དྲུག །རེག་ པ། ཚོར་བ། སྲེད་
པ། ལེན་པ། སྲིད་པ། སྐྱེ་བ། རྒ་ཤི་རྣམས་སོ། །དེ་དག་ སོ་ སོའི་ངོས་འཛིན་ནི།
རྟེན་འབྲེལ་ཡན་ལག་བཅུ་གཉིས་ཀྱི་དང་པོ་འཁོར་བའི་རྩ་བ་མ་རིག་པ་འདི་ལ་
འཇོག་ཚུལ་མང་དུ་སྣང་ཡང་འཕགས་པ་ཀླུ་སྒྲུབ་ཡབ་སྲས་ཀྱིས་གང་ཟག་དང་
ཕུང་པོ་བདེན་འཛིན་འཁོར་བའི་རྩ་བ་མ་རིག་པར་བཤད། སློབ་དཔོན་ཆོས་ཀྱི་
གྲགས་པ་ནི་འཇིག་ལྟ་འཁོར་བའི་རྩ་བ་མ་རིག་པར་བཞེད། སྤྱིར་མ་རིག་པ་ལ་
ལས་འབྲས་ལ་རྨོངས་པའི་མ་རིག་པ་དང་། གནས་ལུགས་ཀྱི་དོན་ལ་རྨོངས་པའི་
མ་རིག་པ་གཉིས་སུ་ཡོད་དོ། །འདུ་བྱེད་ནི། ལས་ཡིན་ལ་དེ་ལ་ཡང་ངན་འགྲོ་
འཕེན་པའི་བསོད་ནམས་མིན་པའི་ལས་དང་འདོད་ཁམས་ཀྱི་བདེ་འགྲོ་འཕེན་
པའི་བསོད་ནམས་ཀྱི་ལས་དང་ཁམས་གོང་མའི་བདེ་འགྲོ་འཕེན་པའི་མི་གཡོ་
བའི་ལས་གསུམ་ཡོད་དོ། །རྣམ་པར་ཤེས་པ་ནི། ཡིད་ཀྱི་ཤེས་པ་ཡིན་ལ། དེ་ལ་
རྒྱུ་དུས་ཀྱི་རྣམ་པར་ཤེས་པ་དང་། འབྲས་དུས་ཀྱི་རྣམ་པར་ཤེས་པ་གཉིས། དང་
པོ་ནི། ལས་གང་གསོག་ཀྱང་དེའི་བག་ཆགས་བསྒོས་པའི་ཚེ་འདིའི་རྣམ་ཤེས་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སོ། །གཉིས་ པ་ ནི། ལས་ དེའི་ འབྲས་ བུ་ སྐྱེ་ གནས་ གང་ དུ་ སྐྱེས་ པ་ དེར་ ཉིང་
མཚམས་སྦྱར་བའི་རྣམ་པར་ཤེས་པའོ། །མིང་དང་གཟུགས་ལ་མིང་ནི། ཚོར་བ།
འདུ་ཤེས། འདུ་བྱེད། རྣམ་ཤེས་བཞིའོ། །གཟུགས་ནི། མངལ་དུ་ཆགས་མ་ཐག་
གི་མེར་མེར་པོ་ནས་བཟུང་གཟུགས་ཕུང་ཇི་ལྟར་གྲུབ་པ་དང་། གཟུགས་མེད་དུ་
སྐྱེས་པ་རྣམས་ལ་གཟུགས་ཀྱི་ས་བོན་ཙམ་ཞིག་འཇོག་གོ །སྐྱེ་མཆེད་དྲུག་ནི།
མིག་ནས་ཡིད་ ཀྱི་བར་དྲུག་གོ །རེག་པ་ནི་ཡུལ་དང་དབང་པོ་དང་རྣམ་ཤེས་
གསུམ་འདུས་ནས་ཡུལ་ཡིད་དུ་འོང་མི་འོང་བར་མ་གསུམ་ཡོངས་སུ་གཅོད་
པའོ། །ཚོར་བ་ནི། བདེ་སྡུག་བཏང་སྙོམས་གསུམ་མྱོང་བའོ། །སྲེད་པ་ནི། བདེ་བ་
བྱུང་ན་མི་འབྲལ་བར་སྲེད་པ་དང་། སྡུག་བསྔལ་བྱུང་ན་འབྲལ་བར་སྲེད་པའོ། །
སྲེད་པ་ལ་དབྱེ་ན་ཁམས་གསུམ་གྱི་སྲེད་པ་གསུམ་ཡོད་ཅིང་། རྣམ་འགྲེལ་ལས་
འདོད་སྲེད་འཇིག་ སྲེད་ སྲིད་སྲེད་ གསུམ་དུ་ཡོད་ པར་ བཤད་དོ། །ལེན་པ་ནི།
འདོད་ཡོན་སོགས་ཆགས་ཡུལ་ལ་འདུན་ཞིང་ཆགས་པའོ། །ལེན་པ་ལ་དབྱེ་ན་
འདོད་ པ་ཉེ་བར་ལེན་པ་དང༌། ལྟ་བ་ཉེ་བར་ལེན་པ་དང་། ཚུལ་ ཁྲིམས་དང་
བརྟུལ་ཞུགས་ཉེ་བར་ལེན་པ་དང་། བདག་ཏུ་སྨྲ་བ་ཉེ་བར་ལེན་པ་བཞིར་ཡོད་དེ།
གཟུགས་སོགས་འདོད་ཡོན་ལ་ཆགས་ཤིང་འདུན་པའི་འདོད་པ་ཉེ་བར་ལེན་པ་
སོགས་བཞི་ཡོད་དོ། །སྲིད་པ་ནི། སྔར་གྱི་འདུ་བྱེད་སྲེད་ལེན་གྱིས་གསོས་བཏབ་
པས་ནུས་པ་མཐུ་ཅན་དུ་གྱུར་པའོ། །སྐྱེ་བ་ནི། སྐྱེ་གནས་སུ་ཉིང་མཚམས་སྦྱར་
བའོ། །རྒ་ཤི་ལ་རྒ་བ་ནི། ཕུང་པོ་སྨིན་ཅིང་ན་ཚོད་འགྱུར་བའོ། །ཤི་བ་ནི། ཚེ་
འདིའི་ཕུང་པོ་དོར་བའོ། །རྟེན་འབྲེལ་བཅུ་གཉིས་ཀྱི་གནད་འགག་བསྡུ་ན་བཞི་
སྟེ། འཕེན་པའི་ཡན་ལག་དང་། འཕངས་པའི་ཡན་ལག་དང་། མངོན་པར་འགྲུབ་
- 122 -



རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་ཚུལ་མདོར་བསྡུས། །
པར་བྱེད་པའི་ཡན་ལག་དང་། མངོན་པར་གྲུབ་པའི་ཡན་ལག་གོ །འཕེན་པའི་
ཡན་ལག་ནི། མ་རིག་པ། འདུ་བྱེད། རྣམ་པར་ཤེས་པ་རྣམས་ཡིན་ནོ། །འཕངས་
པའི་ཡན་ལག་ནི། མིང་གཟུགས། སྐྱེ་མཆེད་དྲུག །རེག་པ། ཚོར་བ་རྣམས་སོ། །
མངོན་པར་ འགྲུབ་བྱེད་ ཀྱི་ཡན་ལག་ནི། སྲེད་པ་ལེན་པ་སྲིད་པ་གསུམ་མོ། །
མངོན་པར་གྲུབ་པའི་ཡན་ལག་ནི། སྐྱེ་བ་དང་རྒ་ཤི་གཉིས་སོ། །རྟེན་འབྲེལ་ཡན་
ལག་བཅུ་གཉིས་འཁོར་ཚུལ་ཇི་ལྟ་བུ་ཞེ་ན། དེ་ལ་གཉིས་ལས། ངན་སོང་གི་རྟེན་
འབྲེལ་ཡན་ལག་བཅུ་གཉིས་འཁོར་ཚུལ་ནི། ལས་འབྲས་ལ་རྨོངས་པའི་མ་རིག་
པའི་དབང་གིས་བསོད་ནམས་མིན་པའི་ལས་བསགས་ནས་ལས་དེའི་བག་ཆགས་
རྒྱུ་དུས་ཀྱི་རྣམ་ཤེས་ལ་བཞག །དེ་ཉིད་སྲེད་པ་དང་ལེན་པ་གཉིས་ཀྱིས་ཡང་ཡང་
གསོས་བཏབ་པས་ལས་ཀྱི་ནུས་པ་མཐུ་ཅན་དུ་གྱུར་པ་ན་འབྲས་བུ་ངན་སོང་
གསུམ་དུ་ཉིང་མཚམས་སྦྱར་ཏེ་ཡིད་དུ་མི་འོང་བའི་རྣམ་སྨིན་གྱི་ཕུང་པོ་གྲུབ་ནས་
ཚ་གྲང་དང་བཀོལ་སྤྱད་སོགས་སྡུག་བསྔལ་དྲག་ལ་རྩུབ་ཅིང་བཟོད་པར་དཀའ་
བ་ལས་དེ་ཉིད་མ་ཟད་ཀྱི་བར་དུ་མྱོང་ནས། ལས་དེ་ཉིད་ཟད་པ་ན་འཆི་བའི་དུས་
བྱེད་ཅིང་། ཡང་སྐྱེ་གནས་གཞན་དུ་སྐྱེས་ནས་སྡུག་བསྔལ་ཟོ་ཆུན་གྱི་ཁྱུད་མོ་ལྟར་
དུ་རྒྱུད་མར་མྱོང་ཞིང་འཁོར་རོ། །བདེ་འགྲོ་ཡན་ལག་བཅུ་གཉིས་འཁོར་ཚུལ་ནི།
བདག་མེད་ཀྱི་གནས་ལུགས་ལ་རྨོངས་པའི་མ་རིག་པའི་དབང་གིས་འདོད་ཁམས་
ཀྱི་བདེ་འགྲོ་འཕེན་པའི་བསོད་ནམས་ཀྱི་ལས་སྦྱིན་པ་གཏོང་བ་དང་ཚུལ་ཁྲིམས་
སྲུང་བ་སོགས་དང་། ཁམས་གོང་མའི་བདེ་འགྲོ་འཕེན་བྱེད་ཏིང་འཛིན་སྒོམ་པ་
སོགས་མི་གཡོ་བའི་ལས་ཅི་རིགས་བསགས་པ་ལ་བརྟེན་ནས་བདེ་འགྲོའི་རྟེན་དུ་
སྐྱེ་ཞིང་། མིར་སྐྱེ་བ་ལྟ་བུ་ལ་མཚོན་ན། བདག་མེད་ཀྱི་གནས་ལུགས་ལ་རྨོངས་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པའི་མ་རིག་པའི་དབང་གིས་བསོད་ནམས་ཀྱི་ལས་བསགས། ལས་དེའི་བག་
ཆགས་རྣམ་ཤེས་ལ་བཞག །དེ་ཉིད་སླར་སྲེད་པ་དང་ལེན་པ་གཉིས་ཀྱིས་ཡང་
ཡང་ གསོས་ བཏབ་ པས་ནུས་ པ་ མཐུ་ཅན་ དུ་ སོང་ བ་ ན་ མའི་ མངལ་ དུ་ ཉིང་
མཚམས་སྦྱོར་ཞིང་མིང་གཟུགས་ཀྱི་ཕུང་པོ་འགྲུབ། དེ་ཉིད་ལ་མིག་ལ་སོགས་
པའི་སྐྱེ་མཆེད་རྣམས་རིམ་གྱིས་ཆགས། རེག་པ་དང་ཚོར་བ་སོགས་རིམ་གྱིས་
འགྲུབ་ཅིང་། དེ་ཡང་དང་པོ་མེར་མེར་པོ་ནས་བཟུང་ལུས་ཀྱི་དབང་པོ་རིམ་གྱིས་
ཆགས་ནས་ཟླ་བ་བཅུའི་ངོ་མཐོང་ཙམ་ན་ ཕྱི་རོལ་ཏུ་བཙའ་ཞིང་ སྡུག་བསྔལ་
བཟོད་དཀའ་བ་དཔག་ཏུ་མེད་པ་མྱོང་དགོས་པར་གསུངས། དེ་ནས་རིམ་གྱིས་ན་
ཚོད་རྒྱས་ནས་ཀྱང་ཆགས་སྡང་རྨོངས་གསུམ་གྱི་དབང་གིས་ལུས་སེམས་ལ་སྡུག་
བསྔལ་སྣ་ཚོགས་འཕེལ། དགེ་སྡིག་གི་ལས་དུ་མ་ཞིག་གསར་དུ་བསགས་ནས་
ཕུང་པོ་རིམ་བཞིན་སྨིན་ཅིང་སྔར་གྱི་ལས་དེ་ཉིད་ཟད་པ་ན་ཚེ་འདིའི་ཕུང་པོ་
འདོར་བའི་འཆི་བ་འབྱུང་། ཡང་དགེ་སྡིག་གི་ལས་སྔ་མ་རྣམས་རིམ་གྱིས་གསོས་
བཏབ་སྟེ་འགྲོ་བ་དྲུག་ཏུ་སྐད་ཅིག་ཀྱང་ངལ་གསོ་མེད་པར་སྡུག་བསྔལ་གསུམ་པོ་
ཅི་རིགས་པ་རྒྱུན་མི་འཆད་དུ་མྱོང་དགོས་པར་གསུངས་སོ། །འོ་ན་ཡན་ལག་བཅུ་
གཉིས་ཀྱི་ནང་ནས་ ཇི་ཙམ་ཞིག་ལས་ཡིན། ཇི་ཙམ་ཞིག་ཉོན་མོངས་ཡིན། ཇི་
ཙམ་ཞིག་སྡུག་བསྔལ་ཡིན་སྙམ་ན། འདི་ལྟ་སྟེ། འདུ་བྱེད་དང་། སྲིད་པ་གཉིས་
ལས་ཡིན། མ་རིག་པ་དང་། སྲེད་པ་དང༌། ལེན་པ་གསུམ་ནི་ཉོན་མོངས་པ། རྒྱུ་
དུས་དང་འབྲས་དུས་ཀྱི་རྣམ་ཤེས། མིང་དང་གཟུགས། སྐྱེ་མཆེད་དྲུག །རེག་པ།
ཚོར་བ། སྐྱེ་བ། རྒ་ཤི་རྣམས་ནི་ སྡུག་བསྔལ་ལོ། །འོ་ན་རྟེན་འབྲེལ་ཡན་ལག་
བཅུ་གཉིས་ཀྱི་འཇུག་ལྡོག་སེམས་པ་འདི་ཐེག་པ་ཆེ་ཆུང་གང་གི་ཆོས་སྐོར་དུ་འདུ་
- 124 -



རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་ཚུལ་མདོར་བསྡུས།
སྙམ་ན། འདི་ནི་ཐེག་པ་ཆེ་ཆུང་གི་གདུལ་བྱ་ཐམས་ཅད་ཀྱིས་བསམ་པར་བྱ་རྒྱུའི་
ཉམས་ ལེན་གྱི་གནད་ཁྱད་པར་ཅན་ཞིག་ཡིན་ནོ། །དེ་ཡང་ཐེག་པ་དམན་པ་
རྣམས་ཀྱིས་ནི་རང་གཅིག་པུ་འཁོར་བ་ལས་ཐར་པའི་ཕྱིར་དུ་འཁོར་བའི་འཇུག་
རིམ་འདི་ལྟར་དུ་བསམས་ནས་འཁོར་བའི་རྩ་བ་གཅོད་པར་བྱེད་པ་ཡིན་ལ།
ཐེག་པ་ཆེན་པོའི་རིགས་ཅན་རྣམས་ཀྱིས་ནི་རང་ཉིད་འཁོར་བར་འཇུག་པའི་རིམ་
པ་ལ་ངེས་པ་བརྟན་པོ་རྙེད་པ་ན། རང་གི་ཉམས་ལ་དཔགས་ནས་སེམས་ཅན་
ཐམས་ཅད་ཀྱང་རིམ་པ་འདི་ལྟ་བུའི་སྒོ་ནས་འཁོར་བར་འཁོར་བའི་ཚུལ་ལ་
བསམས་ནས་མི་བཟོད་པའི་སྙིང་རྗེ་ཆེན་པོའི་སྒོ་ནས་སེམས་ཅན་ཐམས་ཅན་
འཁོར་བ་ནས་འདོན་པའི་ཕྱིར་དུ་རྒྱས་སྲས་ཀྱི་སྤྱོད་པ་ལ་བསླབས་ནས་རྫོགས་
པའི་ བྱང་ ཆུབ་ སྒྲུབ་ པར་ བྱེད་ པ་ ཡིན་ནོ། །རྟེན་འབྲེལ་ ཡན་ ལག་ བཅུ་ གཉིས་
རྫོགས་པ་ལ་ཚེ་དུ་དགོས་སྙམ་ན། མྱུར་ན་ཚེ་གཉིས་ལ་རྫོགས་པ་ཞིག་འོང་སྟེ།
མ་རིག་པ་དང༌། འདུ་བྱེད་དང་། རྒྱུ་དུས་ ཀྱི་རྣམ་ཤེས་དང༌། སྲེད་པ། ལེན་པ།
སྲིད་ པ་ རྣམས་ ལ་ ཚེ་ གཅིག་དང་། མིང་ གཟུགས་སོགས་རྟེན་ འབྲེལ་ ལྷག་མ་
རྣམས་ཚེ་གཅིག་ལ་རྫོགས་པ་འོང་བའི་ཕྱིར། ཇི་ལྟར་བུལ་པའམ་འགྱངས་ཀྱང་ཚེ་
གསུམ་ལས་མི་འགྱངས་ཏེ། མ་རིག་པ། འདུ་བྱེད། རྒྱུ་དུས་ཀྱི་རྣམ་ཤེས་གསུམ་
ལ་ཚེ་གཅིག་དང༌། སྲིད་ལེན་སྲིད་པ་གསུམ་ལ་ཚེ་གཅིག །མིང་གཟུགས་སོགས་
ལྷག་མ་རྣམས་ལ་ཚེ་གཅིག་སྟེ། ཚེ་གསུམ་ལ་ངེས་པར་རྫོགས་ནུས་པའི་ཕྱིར། །
འདི་དག་ཇི་ལྟར་རྫོགས་པའི་ཚུལ་རྣམས་ཞིབ་ཏུ་འབྲི་དགོས་ནའང་། འདིར་ཡི་གེ་
མང་བས་འཇིགས་ནས་འབྲི་མ་ཐུབ་པས། རྒྱལ་བ་ཙོང་ཁ་པ་ཆེན་པོའི་གསུང་
རབ་རྣམས་ལ་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་རྟེན་འབྲེལ་ཡན་ལག་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཅུ་གཉིས་ཀྱི་སྒོ་ནས་འཁོར་བ་འཇུག་ལྡོག་གི་རིམ་པ་ཚུལ་བཞིན་དུ་བསམ་པ་ནི་
གནད་ཤིན་ཏུ་ཆེ་ཞིང་། ལྷག་པར་བཤེས་གཉེན་ཆེན་པོ་ཕུ་ཆུང་བ་ནི་ཚུལ་འདིའི་
སྒོ་ནས་ཉམས་ལེན་གཙོ་བོར་མཛད་དེ། དེ་ཡང་ངན་འགྲོའི་རྟེན་འབྲེལ་ཡན་ལག་
བཅུ་གཉིས་ཀྱི་འཇུག་ལྡོག་སེམས་པ་ནི་སྐྱེས་བུ་ཆུང་ངུའི་སྐོར་དང་། བདེ་འགྲོ་ལྷ་
མིའི་ཡན་ལག་བཅུ་གཉིས་ཀྱི་འཇུག་ལྡོག་སེམས་པ་ནི་སྐྱེས་བུ་འབྲིང་གི་སྐོར་
དང༌། རང་ཉམས་ལ་དཔགས་ནས་སེམས་ཅན་ཐམས་ཅད་ཀྱང་ཡན་ལག་བཅུ་
གཉིས་ཀྱི་སྒོ་ནས་འཁོར་བར་འཁོར་བའི་ཚུལ་ལ་བསམས་ནས་བྱམས་སྙིང་རྗེ་
བྱང་སེམས་ཀྱི་སྒོ་ནས་རྒྱལ་སྲས་ཀྱི་སྤྱོད་པ་ཆ་ཚང་བ་ལ་སློབ་པ་ནི་སྐྱེས་བུ་ཆེན་
པོའི་སྐོར་དུ་མཛད་དོ། །མདོར་ན་གསུང་ རབ་ དགོངས་ འགྲེལ་ དང་ བཅས་ པ་
ཐམས་ཅད་གང་ཟག་གཅིག་གི་ཉམས་ལེན་གྱི་རིམ་པར་དྲིལ་ནས་རྒྱལ་བའི་
བསྟན་པ་ཡོངས་སུ་རྫོགས་པ་ལ་སློབ་པར་མཛད་པ་ནི་བཀའ་གདམས་གོང་མ་
རྣམས་དང་རྗེ་བླ་མ་ཡབ་སྲས་ཀྱི་རྣམ་པར་ཐར་པ་ལགས་པས། རྒྱལ་བ་དགྱེས་
པའི་རྣམ་ཐར་བཟང་པོ་འདི་དག་གི་རྗེས་སུ་ཞུགས་ནས་མང་དུ་ཐོས་པ་དོན་དང་
ལྡན་པར་མཛོད་ཅིག །རྒྱལ་བའི་གསུང་རབ་ཀུན་གྱི་སྙིང་པོའི་དོན། ། བརྩེ་བ་
ཆེན་པོས་ལེགས་པར་འདོམས་མཛད་པ། །བཀའ་དྲིན་མཉམ་མེད་རྗེ་བཙུན་བླ་མ་
ལ། །སླར་ཡང་འདུད་དོ་བརྩེ་བས་བསྐྱང་དུ་གསོལ། །མཁས་ཤིང་གྲུབ་པའི་ རྗེ་
དང་མཇལ་གྱུར་ཀྱང་། །འདི་ནང་སྣང་ཤས་གདོན་གྱི་དབང་གྱུར་པས། །དོན་མེད་
འཇིག་རྟེན་རྒན་པོའི་ལུགས་སྐྱོང་བ། །རབ་རྨོངས་བདག་ལ་གཟིགས་ཤིག་བླ་མ་
རྗེ། །སྙིགས་མ་ལྔ་པོ་ཆེས་ཆེར་བདོ་དུས་འདིར། །བཤད་པས་གཞན་ལ་ཕན་པར་
དཀའ་ན་ཡང་། །ཆུང་ནས་འདྲིས་པའི་གྲོགས་ཀྱི་བསམ་པ་དང་། །བསྟུན་ནས་
- 126 -



རྟེན་འབྲེལ་ཡན་ལག་བཅུ་གཉིས་ཀྱི་ངོས་འཛིན་བྱ་ཚུལ་མདོར་བསྡུས།
རྟེན་འབྲེལ་བསམ་ཚུལ་མདོར་བསྡུས་བཀོད། །ཆོས་མིན་བསྟན་པའི་ཉེས་པ་ཆེས་
ལྕི་བས། །ཚུལ་འདིར་ཉེ་བར་བཤད་པ་ཅི་མཆིས་པ། །སྒྲིབ་མེད་གཟིགས་པའི་
སྤྱན་ལྡན་ཐམས་ཅད་ལ། །སྙིང་ནས་བཤགས་སོ་ བདག་ལ་སྒྲིབ་མེད་མཛོད།།
འདི་ལ་ལེགས་ཆ་ཅུང་ཟད་མཆིས་གྱུར་ན། །ཚེ་རབས་ཀུན་ཏུ་དམ་པའི་བཤེས་
གཉེན་གྱིས། །རྗེས་སུ་བཟུང་སྟེ་འཁྲུལ་མེད་ལམ་བཟང་དང༌། །སྐད་ཅིག་ཙམ་
ཡང་འབྲལ་བ་མེད་གྱུར་ཅིག །ཅེས་པ་འདི་ནི་གཞུང་ལུགས་སྨྲ་བ་དཀའ་ཆེན་ཡེ་
ཤེས་འབྱུང་གནས་ཀྱིས་འདི་ལྟ་བུ་ཞིག་ཅིས་ཀྱང་དགོས་ཞེས་ནན་ཆེར་བསྐུལ་བ་
ལ་བརྟེན་ནས། རྒྱལ་ཁམས་པ་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་
ཤིས་ལྷུན་པོར་སྦྱར་བའོ།། །། །
- 127 -



༄༅། །ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་
བློ་བཟང་ཞལ་ལུང་ཞེས་བྱ་བ་
བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། གང་གི་ཞབས་རྡུལ་སྤྱི་བོས་གུས་མནོས་ན། །
སྲིད་ཞིའི་རྒུད་པ་མ་ལུས་སེལ་མཛད་ཅིང༌། །མཆོག་དང་ཐུན་མོང་དངོས་གྲུབ་
ཀུན་སྩོལ་བ། །བླ་མ་མཆོག་ལ་སྙིང་ནས་གུས་ཕྱག་འཚལ། །བགྲང་ཡས་སྟོབས་
བཅུ་མངའ་བའི་ཚོགས་རྣམས་ཀྱིས། །འདུལ་བར་མ་ནུས་སྙིགས་དུས་འགྲོ་རྣམས་
ལ། །ལྷག་པར་བརྩེ་བའི་མགོན་པོ་ཐུགས་རྗེ་ཅན། །སྟོན་པ་མཉམ་མེད་དེ་ལ་
མགོས་ཕྱག་འཚལ། །མུ་མེད་ཞིང་གི་རྒྱལ་བ་མ་ལུས་པའི། །ཡེ་ཤེས་གཅིག་ཏུ་
བསྡུས་པའི་གཟུགས་ཀྱི་སྐུ། །རྗེ་བཙུན་མཁྱེན་པའི་གཏེར་ལ་བདག་འདུད་ཀྱི། །
ཟབ་མོའི་གནས་ལུགས་ལྷང་ངེར་གསལ་བར་མཛོད། །སྔོན་ཚེ་ཐུགས་བསྐྱེད་སྨོན་
ལམ་མཐུ་གྲུབ་པས། །བསིལ་ལྡན་ལྗོངས་འདིར་མདོ་སྔགས་མ་ལུས་པ། །སྐལ་
ལྡན་གཅིག་གི་ཉམས་ལེན་རིམ་པ་རུ། །ལེགས་པར་འདོམས་མཛད་ཙོང་ཁ་པ་ལ་
འདུད། །ཤིན་ཏུ་རྟོགས་དཀའ་ངེས་དོན་ཟབ་མོའི་དོན། །ཇི་བཞིན་ངེས་པ་གང་ལ་
རག་ལས་པ། །མ་ནོར་ལམ་སྟོན་དྲིན་ཅན་བླ་མ་ལ། །སྙིང་ནས་འདུད་དོ་བདག་
རྒྱུད་བྱིན་གྱིས་རློབས། ། །
འདི་ན་རྒྱལ་བའི་གསུངས་རབ་ཐམས་ཅད་ཀྱི་སྙིང་པོ། སྔོན་བྱོན་མཁས་
གྲུབ་དམ་པ་ཐམས་ཅད་ཀྱི་གཤེགས་ཤུལ། སྐལ་ལྡན་རྣམ་དཔྱོད་ཅན་རྣམས་ཀྱིས་
- 128 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
གང་ཉམས་སུ་བླངས་པར་བྱ་བའི་མན་ངག་གི་གནད་དམ་པ་ནི། མགོན་པོ་ཀླུ་
སྒྲུབ་ཀྱིས། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་
ཏེ། །བསོད་ནམས་ཡེ་ཤེས་ལས་བྱུང་བ། །དམ་པ་གཉིས་ནི་ཐོབ་པར་ཤོག །ཅེས་
གང་གསུངས་པ་ལྟར། ཐབས་ཤེས་ཟུང་འབྲེལ་གྱི་ལམ་ཆ་ཚང་ཞིག་ཉམས་སུ་
བླངས་ནས། འབྲས་བུ་སྐུ་གཉིས་ཟུང་འཇུག་གི་གོ་འཕང་དམ་པ་སྒྲུབ་པར་བྱེད་པ་
ཞིག་གནད་ཀྱི་དོན་ཡིན་ལ། དེ་ཡང་གཟུགས་སྐུ་འགྲུབ་པ་ལ་རྒྱུ་བསོད་ནམས་ཀྱི་
ཚོགས་མཐའ་ཡས་པ་དང༌། ཆོས་སྐུ་འགྲུབ་པ་ལ་རྒྱུ་ཡེ་ཤེས་ཀྱི་ཚོགས་མཐའ་
ཡས་པ་དགོས་ཤིང་། བསོད་ནམས་ཀྱི་ཚོགས་ཐམས་ཅད་ཀྱི་རྩ་བ་དང་སྙིང་པོ་ལྟ་
བུ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་ལ། ཡེ་ཤེས་ཀྱི་ཚོགས་ཐམས་ཅད་ཀྱི་
གཙོ་བོ་ནི་ཟབ་མོ་དབུ་མའི་ལྟ་བ་ཡིན་པས། སངས་རྒྱས་ཀྱི་གོ་འཕང་ཐོབ་པ་ལ་
བྱང་ཆུབ་ཀྱི་སེམས་དང་དབུ་མའི་ལྟ་བ་གཉིས་ཟུང་འབྲེལ་དུ་ཉམས་སུ་ལེན་པ་
ཞིག་མེད་མི་རུང་དུ་དགོས་པར་གསུང་རབ་དགོངས་འགྲེལ་དང་བཅས་པ་ལས་
ཡང་དང་ཡང་དུ་གསུངས་ལ། དེ་གཉིས་གང་རུང་གཅིག་མ་ཚང་ན་ཡང་སངས་
རྒྱས་ཀྱི་གོ་འཕང་ཐོབ་པའི་གནས་མེད། དཔེར་ན་ས་དང་ཆུ་དང་དྲོད་གཤེར་དང་
ས་བོན་རྣམས་ཚོགས་པ་ལས་མྱུ་གུ་འབྱུང་གི །རྒྱུ་དེ་དག་གཅིག་མ་ཚང་ནའང་མྱུ་
གུ་མི་འབྱུང་བ་མངོན་སུམ་གྱིས་གྲུབ་པ་བཞིན་དུ། འཚང་རྒྱ་བ་ལའང་ལམ་
ཐབས་ཤེས་ཆ་ཚང་བ་དགོས་ཀྱི། ཆ་མ་ཚང་བར་ཐབས་ཤེས་རེ་རེ་སྒྲུབ་མི་ནུས་
སོ། །དེ་ཡང་ཐབས་ཤེས་སོ་སོའི་ངོ་བོ་དང་སྒོམ་པའི་གོ་རིམ་སོགས་མ་ནོར་བ་
དགོས་ཀྱི། རྒྱུ་ནོར་བ་ལས་འབྲས་བུ་ཇི་བཞིན་མི་འབྱུང་སྟེ། དཔེར་ན་བ་ལས་འོ་
མ་འབྱུང་ཞེས་ཐོས་ཀྱང་གང་ནས་འབྱུང་མ་ཤེས་པར་འོ་མ་འདོད་ནས་རྭ་དང་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཇུག་མ་སོགས་ལས་ཇི་ཙམ་འཐེན་ཡང་འབྱུང་མི་སྲིད་པ་བཞིན་ནོ། །དེས་ན་
བྱང་ཆུབ་ཀྱི་སེམས་རིན་པོ་ཆེ་ཇི་ལྟར་སྐྱེད་པའི་ཚུལ་ནི། སྔོན་དུ་འཁོར་བ་སྤྱི་བྱེ་
བྲག་གི་སྡུག་བསྔལ་བསམས་ནས་མཚོ་འཁྱགས་པའི་བྱ་ལྟར་འཁོར་བ་མཐའ་
དག་ལ་ཞེན་པ་གཏིང་ནས་ལོག་པའི་ངེས་འབྱུང་ཤུགས་དྲག་བསྐྱེད། དེ་ནས་རང་
ཉམས་ལ་དཔགས་ཏེ་ ཁམས་ གསུམ་ གྱི་མ་རྒན་སེམས་ཅན་ ཐམས་ཅད་ ཀྱང་
མཁོར་བའི་གནས་ན་སྡུག་བསྔལ་བཟོད་གླགས་མེད་པའི་ཚུལ་ཡང་ཡང་བསམས་
པས་མ་བུ་གཅིག་པ་ལ་བརྩེ་བ་ལས་ཀྱང་ཆེས་ཆེར་ལྷག་པའི་བྱམས་ སྙིང་ རྗེ་
ཤུགས་དྲག་བསྐྱེད། སྙིང་རྗེའི་སྟོབས་ཇེ་འཕེལ་དུ་སོང་བ་ན་རང་ཡལ་བར་དོར་
ནས་སེམས་ཅན་ཐམས་ཅད་འཁོར་བའི་གནས་ནས་སྒྲོལ་བ་ལ་ནམ་ཡང་ཞུམ་པ་
མེད་པའི་ལྷག་བསམ་ཆེན་པོ་བསྐྱེད། ལྷག་བསམ་དེའི་ཤུགས་ཀྱིས་སེམས་ཅན་
ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ངེས་པར་ཐོབ་འདོད་
ཀྱི་བསམ་པ་ཤུགས་དྲག་པོ་རྒྱུན་ཆགས་སུ་བསྐྱེད་ཅི་ཐུབ་བྱ། དེ་ཡང་དཔེར་ན་
དེད་དཔོན་སྙིང་རྗེ་ཅན་གྱིས་འཛམ་བུའི་གླིང་གི་སེམས་ཅན་རྣམས་དབུལ་ཞིང་
ཕོངས་པས་ཉམ་ཐག་པ་མ་བཟོད་པར་སྙིང་བརྩེ་བ་ཁོ་ནའི་གཞན་དབང་གིས་རྒྱ་
མཚོར་གྲུ་རྫིངས་བཅས་ནས་ལུས་སྲོག་ཁྱད་དུ་བསད་དེ་སེམས་ཅན་ཁོ་ནའི་དོན་
དུ་ཡིད་བཞིན་གྱི་ནོར་བུ་ལེན་པར་ཆས་པ་ལྟ་བུའི་བསམ་པ་སྐྱེད་དགོས་སོ། །དེ་
ལྟར་བྱང་ཆུབ་ཀྱི་སེམས་རིན་པོ་ཆེ་སྐྱེ་བའི་ཐབས་ལ་སྐྱེས་བུའི་རྩལ་ཅི་ཡོད་ཀྱིས་
སྒོ་ཀུན་ནས་འབད་པ་ཤིན་ཏུ་གལ་ཆེ་སྟེ། བྱང་ཆུབ་ཀྱི་སེམས་འདི་རྒྱུད་ལ་སྐྱེས་ན་
དེ་སྐྱེས་ཙམ་ཉིད་ནས་བྱང་ཆུབ་སེམས་དཔའ་ཞེས་བྱ་བ་དང༌། རྒྱལ་བའི་སྲས་པོ་
ཞེས་བྱ་བའི་གྲངས་སུ་འགྲོ་ཞིང་སངས་རྒྱས་ཀྱི་རྒྱུ་ཐུན་མོང་མ་ཡིན་པ་པའི་ས་
- 130 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
བོན་ལྟ་བུ་ཡིན་པར་གསུངས་ཏེ། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་
སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །བདེ་
གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་
ཕྱག་བྱར་འགྱུར། །ཞེས་དང་། དེ་རིང་སངས་རྒྱས་རིགས་སུ་སྐྱེས། །སངས་རྒྱས་
སྲས་སུ་ད་གྱུར་ཏོ། །ཞེས་དང་། སྡོང་པོ་བཀོད་པའི་མདོ་ལས་ཀྱང་། རིགས་ཀྱི་བུ་
བྱང་ཆུབ་ཀྱི་སེམས་ནི། སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །འགྲོ་
བ་ཐམས་ཅད་ཀྱི་ཆོས་དཀར་པོ་རྣམ་པར་འཕེལ་བར་བྱེད་པས་ཞིང་ལྟ་བུའོ། །
འཇིག་རྟེན་ཐམས་ཅད་རྟེན་པས་ས་ལྟ་བུའོ། །དབུལ་བ་ཐམས་ཅད་ཡང་དག་པར་
གཅོད་པས་རྣམ་ཐོས་ཀྱི་བུ་ལྟ་བུའོ། །བྱང་ཆུབ་སེམས་དཔའ་ཐམས་ཅད་ཡོངས་
སུ་སྲུང་བས་ཕ་ལྟ་བུའོ། །དོན་ཐམས་ཅད་ཡང་དག་པར་སྒྲུབ་པས་ཡིད་བཞིན་གྱི་
ནོར་བུའི་རྒྱལ་པོ་ལྟ་བུའོ། །བསམ་པ་ཐམས་ཅད་ཡོངས་སུ་རྫོགས་པར་བྱེད་པས་
བུམ་པ་བཟང་པོ་ལྟ་བུའོ། །ཞེས་དང་། རྒྱལ་པོ་ལ་གདམས་པའི་མདོ་ལས། རྒྱལ་
པོ་ཆེན་པོ་འདི་ལྟར་ཁྱོད་ནི་བྱ་བ་མང་། བྱེད་པ་མང་སྟེ། ཉིན་མཚན་དུ་ཐམས་
ཅད་ཀྱི་ཐམས་ཅད་རྣམ་པ་ཐམས་ཅད་ཀྱི་ཐམས་ཅད་དུ་སྦྱིན་པའི་ཕ་རོལ་ཏུ་ཕྱིན་
པ་ལ་བསླབ་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་དུ་བསླབ་པར་མི་ནུས་
ཀྱི། དེ་བས་ན་རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ལ་འདུན་
པ་དང་། དད་ པ་ དང་། དོན་དུ་གཉེར་ བ་དང༌། སྨོན་ པ་ འགྲོ་ཡང་རུང་། འགྲེང་
ཡང་ རུང་། འདུག་ ཀྱང་ རུང་། ཉལ་ ཡང་ རུང་། སད་ ཀྱང་ རུང་། ཟ་ ཡང་ རུང།
འཐུང་ཡང་རུང་། རྟག་པར་རྒྱུན་དུ་དྲན་པར་གྱིས་ལ་ཡིད་ལ་བཟུང་སྟེ་སྒོམས་
ཤིག །སངས་རྒྱས་དང་བྱང་ཆུབ་སེམས་དཔའ་དང་། འཕགས་པ་ཉན་ཐོས་དང་།
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རང་སངས་རྒྱས་དང་། སོ་སོའི་སྐྱེ་བོ་ཐམས་ཅད་དང༌། བདག་གི་འདས་པ་དང་།
མ་ འོངས་ པ་ དང༌། ད་ ལྟར་ བྱུང་བའི་ དགེ་བའི་ རྩ་ བ་ ཐམས་ ཅད་ བསྡུས་ཤིང་
གཞལ་ཏེ་བརྩིས་ལ་རྗེས་སུ་ཡི་རང་བར་གྱིས་ཤིག །རྗེས་སུ་ཡི་རང་བའི་མཆོག་
དང༌། ནམ་མཁའ་དང་འདྲ་བ་དང་། མྱ་ངན་ལས་འདས་པ་དང་མཚུངས་པར་རྗེས་
སུ་ ཡི་ རང་ བར་ གྱིས་ཤིག །རྗེས་ སུ་ཡི་ རང་ནས་ སངས་ རྒྱས་ དང་། བྱང་ཆུབ་
སེམས་དཔའ་དང་། འཕགས་པ་ཉན་ཐོས་དང༌། རང་སངས་རྒྱས་ཐམས་ཅད་ལ་
མཆོད་པ་བྱ་བར་ཕུལ་ཞིག །ཕུལ་ནས་སེམས་ཅན་ཐམས་ཅད་དང་ཐུན་མོང་དུ་
གྱིས་ཤིག །དེ་ནས་སེམས་ཅན་ཐམས་ཅད་ཐམས་ཅད་མཁྱེན་པའི་བར་དུ་འཐོབ་
པར་འགྱུར་བ་དང༌། སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་འགྱུར་
བར་ཉིན་གཅིག་བཞིན་དུ་དུས་གསུམ་དུ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སྔོས་ཤིག །རྒྱལ་པོ་ཆེན་པོ་ཁྱོད་དེ་ལྟར་ཞུགས་ན་རྒྱལ་སྲིད་ཀྱང་བྱེད་
ལ། རྒྱལ་ པོའི་བྱ་བ་ཡང་ཉམས་པར་མི་འགྱུར་ཞིང་། བྱང་ཆུབ་ཀྱི་ཚོགས་ཀྱང་
ཡོངས་སུ་རྫོགས་པར་འགྱུར་རོ། །རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་
བྱང་ཆུབ་ཀྱི་སེམས་ཀྱི་དགེ་བའི་རྩ་བའི་ལས་ཀྱི་རྣམ་པར་སྨིན་པས། ལན་དུ་མར་
ལྷའི་ནང་དུ་ སྐྱེས། ལན་དུ་མར་ མིའི་ནང་དུ་སྐྱེས་ཏེ། ལྷ་དང་མིར་སྐྱེས་པ་ན་
ཐམས་ཅད་དུ་ཡང་དབང་པོ་བྱེད་པར་གྱུར་ཀྱང་། ད་དུང་རྒྱལ་པོ་ཆེན་པོ་ཁྱོད་
ཀྱིས་ཡང་དག་པར་རྫོགས་པའི་བྱང་ཆུབ་ཀྱི་སེམས་ཀྱི་དགེ་བའི་རྩ་བའི་ལས་ལ་
བྲི་བའམ། གང་བར་མི་མངོན་ནོ། །འོན་ཀྱང་རྒྱལ་པོ་ཆེན་པོ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཀྱི་སེམས་གཅིག་གིས་ཀྱང་། སེམས་ཅན་ཐམས་
ཅད་བསྒྲལ་བར་དམིགས་པ་དང་། སེམས་ཅན་ཐམས་ཅད་དགྲོལ་བར་དམིགས་
- 132 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང༌།
པ་དང༌། སེམས་ཅན་ཐམས་ཅད་དབུགས་དབྱུང་བར་དམིགས་པ་དང་། སེམས་
ཅན་ཐམས་ཅད་ཡོངས་སུ་མྱ་ངན་ལས་བཟླ་བར་དམིགས་པའི་ཕྱིར། དགེ་བའི་རྩ་
བ་གྲངས་མེད་དཔག་ཏུ་མེད་པ་བསོགས་པར་འགྱུར་ན་གང་དེ་ལྟར་མང་དུ་བྱེད་
པ་ལྟ་ཅི་སྨོས། ཞེས་སོགས་མདོ་སྡེ་དུ་མར་ཡང་དང་ཡང་དུ་གསུངས་ཤིང་། དོན་
དེ་དག་ལ་དགོངས་ནས་ རྗེ་ བླ་མས་ཀྱང་། སེམས་བསྐྱེད་ཐེག་མཆོག་ལམ་གྱི་
གཞུང་ ཤིང་ སྟེ། །རླབས་ཆེན་ སྤྱོད་པ་རྣམས་ ཀྱི་ གཞི་དང་རྟེན། །ཚོགས་ གཉིས་
ཀུན་ ལ་ གསེར་ འགྱུར་ རྩི་ ལྟ་ བུ། །རབ་འབྱམས་དགེ་ཚོགས་སྡུད་པའི་བསོད་
ནམས་གཏེར། །དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་
མཆོག་ཐུགས་དམ་མཐིལ་དུ་འཛིན། །ཅེས་གསུངས་སོ། །སེམས་དེས་ཟིན་པའི་
སྒོ་ནས་དགེ་བ་ཆུང་ངུ་ཞིག་བྱས་ཀྱང་འབྲས་བུ་སངས་རྒྱས་མ་ཐོབ་བར་དུ་མི་ཟད་
པར་འཕེལ་ཞིང་། བྱང་ཆུབ་ཀྱི་སེམས་མེད་ན་སྟོང་པ་ཉིད་དང་རྩ་རླུང་ཐིག་ལེ་
སྒོམ་པ་སོགས་ལ་འབད་ཀྱང་ཐེག་པ་ཆེན་པོའི་ལམ་དུ་མི་ཚུད་ལ། དགེ་བ་ཕལ་
ཆེ་བར་སྐབས་སུ་འཛད་པ་དང་ཆུད་ཟ་བར་འགྱུར་བ་མང་ཞིང་། དེ་ལྟ་མིན་ཡང་
ཐེག་པ་དམན་པའི་ལམ་དུ་འགྱུར་བ་མ་གཏོགས་ཐེག་པ་ཆེན་པོར་ཚུད་པའི་
སྐབས་མེད་དེ། སྤྱོད་འཇུག་ ལས། དགེ་བ་གཞན་ཀུན་ཆུ་ཤིང་བཞིན་དུ་ནི། །
འབྲས་བུ་བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་
རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་དང་།
བློ་གྲོས་རྒྱ་མཚོ་ཞུས་པའི་མདོ་ལས། །ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང་། །རྒྱ་
མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་མཆོག་བསྔོས་དགེ་བ་
ཡང་། །བྱང་ཆུབ་མ་ཐོབ་བར་དུ་དེ་མི་མཛད། །ཅེས་དང༌། མགོན་པོ་ཀླུ་སྒྲུབ་ཀྱི་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཞལ་ནས། ཉན་ ཐོས་ ཐེག་ པ་ དེ་ ལས་ནི། །བྱང་ཆུབ་ སེམས་ དཔའི་ སྨོན་ ལམ་
དང༌། །སྤྱོད་པ་ཡོངས་བསྔོ་མ་བཤད་དེ། །བྱང་ཆུབ་སེམས་དཔར་ག་ལ་འགྱུར། །
ཞེས་སོགས་མདོ་དང་བསྟན་བཅོས་དུ་མར་ནན་ཏན་ཤིན་ཏུ་ཆེ་བར་བཀའ་སྩལ་
ཅིང་། དོན་དེ་ལ་དགོངས་ནས་རྗེ་བླ་མས། ཆོས་ཐེག་པ་ཆེན་པོའི་ཆོས་ཡིན་པས་
མི་ཆོག་གི །གང་ཟག་དེ་ཐེག་པ་ཆེན་པོ་བར་ཚུད་པ་ཞིག་གལ་ཆེའོ། །ཐེག་ཆེན་
པར་བྱེད་པ་ཡང་བྱང་ཆུབ་ཀྱི་སེམས་ཉིད་ལ་རག་ལས་པས་ན། སེམས་དེ་གོ་བ་
ཙམ་ལས་མེད་ན་ཐེག་ཆེན་པ་ཡང་དེ་དང་འདྲ་ལ། སེམས་དེ་མཚན་ཉིད་ཚང་བ་
ཞིག་ཡོད་ན་ཐེག་ཆེན་པ་ཡང་རྣམ་པར་དག་པ་ཞིག་འོང་བས་འདི་ལ་འབད་པར་
བྱའོ། །ཞེས་བཀའ་སྩལ་ཏོ། །དེས་ན་བཀའ་གདམས་བློ་སྦྱོང་ལས། ཐོག་མཐའ་
གཉིས་ལ་བྱ་བ་གཉིས། །ཞེས་གསུངས་པ་ལྟར། དགེ་སྦྱོར་ཅི་བྱེད་ཀྱི་ཐོག་མར་
བྱང་ཆུབ་ཀྱི་སེམས་རིན་པོ་ཆེ་བསྐྱེད་པ་ལ་འབད་པ་གནད་ཆེ་ཞིང་། དེ་ཡང་རྗེ་
བཙུན་བློ་བཟང་ཆོས་ཀྱི་རྒྱལ་མཚན་གྱི་ཞལ་ནས། དང་པོ་སྤྱིར་གྱི་དེང་ནས་བྱང་
ཆུབ་བར། །ཆེད་ དུ་ ཇི་ སྲིད་ འཚོ་ དང་ ལོ་ ཟླ་འདི། ཁྱད་ པར་ དེ་ རིང་ ཉིན་ཞག་
ཕྲུགས་འདི་ལ། །བདག་འཛིན་གདོན་གྱིས་དྲངས་པའི་ཉོན་མོངས་དང༌། །ཉེ་བའི་
ཉོན་མོངས་སྐྱེ་བའི་སྐབས་བཅོམ་སྟེ། །བྱང་ཆུབ་སེམས་གཉིས་བསྐྱེད་ཅིང་གནས་
པ་ དང༌། །འཕེལ་ བའི་ ཉམས་ ལེན་ ལུས་ ངག་ ཡིད་ གསུམ་ གྱིས། །བསྟེན་ སྙམ་
འཕེན་པ་ཡང་ཡང་གཏོད་པ་ཡིན། །ཞེས་གསུངས་པ་ལྟར། ཐོ་རེངས་ལངས་མ་
ཐག་ཚེ་འདིའི་སྣང་ཤས་ཟིལ་གྱིས་གནོན་པའི་ངེས་འབྱུང་དང་བྱང་ཆུབ་ཀྱི་སེམས་
རིན་པོ་ཆེ་ཤུགས་དྲག་ཏུ་བསྐྱེད་ནས་མཐར་བྱང་ཆུབ་མ་ཐོབ་བར་དང་། ལྷག་པར་
མ་ཤི་ ཚུན་ དང༌། ལོ་ འདི་ དང༌། ཟླ་ བ་ འདི་ དང༌། ཁྱད་ པར་ དེ་ རིང་ ཉིན་ ཞག་
- 134 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
ཕྲུགས་འདི་ལ་བྱ་བ་ཅི་བྱེད་ཀྱང་སེམས་ཅན་ཁོ་ནའི་དོན་དུ་བྱེད་སྙམ་པའི་འཕེན་
པ་ཤུགས་དྲག་ཏུ་གཏོང་། འཕེན་པ་ཇི་ལྟར་བཏང་བ་ལྟར་དུ་འགྲོ་འཆག་ཉལ་
འདུག་གི་སྤྱོད་ལམ་ཐམས་ཅད་དུ་བྱ་བ་ཅི་བྱེད་ཐམས་ཅད་སེམས་ཅན་ཁོ་ནའི་
དོན་དུ་ བྱེད་ པའི་ འདུན་པ་ཡང་ཡང་གསལ་འདེབས། དེ་ ལྟར་ བྱས་ན་ཏིང་ངེ་
འཛིན་རྒྱལ་པོའི་མདོ་ལས། ཇི་ལྟ་ཇི་ལྟར་མང་དུ་རྟོག་བྱེད་པ། །དེ་ལ་གནས་པའི་
རྟོག་པ་དེ་དག་གིས། །དེ་བཞིན་དུ་ནི་དེ་ལ་སེམས་གཞོལ་འགྱུར། །དེ་བཞིན་
རྒྱལ་བ་ཡི་ནི་སྐུ་བྱད་དང་། །ཡེ་ཤེས་དཔག་ཏུ་མེད་པར་ཐུབ་དབང་དྲན། །རྟག་
པར་རྗེས་སུ་དྲན་པ་བསྒོམས་བྱས་ན། །དེ་ལ་སེམས་གཞོལ་རབ་ཏུ་འབབ་པར་
འགྱུར། །དེ་ནི་འཆག་འདུག་འགྲེང་ཞིང་གནས་པའི་ཚེ། །སྐྱེས་བུ་དམ་པའི་ཡེ་
ཤེས་རབ་ཏུ་འདོད། །འཇིག་རྟེན་རྒྱལ་བ་བླ་མེད་བདག་འགྱུར་བར། །འདོད་པས་
བྱང་ཆུབ་ཏུ་ཡང་སྨོན་ལམ་འདེབས། །ཞེས་དང་། ལུས་དང་ངག་དང་ཡིད་རབ་
དང་བ་ཡིས། །རྟག་ཏུ་སངས་རྒྱས་དག་གི་བསྔགས་པ་བརྗོད། །དེ་ལྟར་དེས་ནི་
སེམས་ ཀྱི་ རྒྱུད་ བསྒོམས་ པས། །ཉིན་ མཚན་ དུ་ ཡང་ འཇིག་ རྟེན་ མགོན་ པོ་
མཐོང་། །ནམ་ཞིག་དེ་ནི་ན་ཞིང་མི་བདེ་ནས། །ཤི་ལ་ཐུག་པའི་སྡུག་བསྔལ་ཚོར་
བྱུང་ན། །སངས་རྒྱས་ལ་ནི་དྲན་པ་མི་ཉམས་ཏེ། །སྡུག་བསྔལ་ཚོར་བས་འཕྲོགས་
པར་ཡོང་མི་འགྱུར། །ཞེས་སོགས་བསྔགས་པ་མཐའ་ཡས་སོ། །དེ་ལྟར་བྱང་ཆུབ་
ཀྱི་སེམས་རིན་པོ་ཆེ་ནི་མདོ་སྔགས་གཉིས་གང་གི་སྒོ་ནས་ལམ་ལ་འཇུག་ཀྱང་
ཐེག་པ་ཆེན་པོའི་ལམ་གྱི་སྲོག་དམ་པ་ཡིན་པས་གལ་ཆེ་བར་བསམས་ནས་འདིར་
ས་བོན་ཙམ་ཞིག་བཀོད་པ་ཡིན་གྱི །སེམས་བསྐྱེད་ཇི་ལྟར་སྒོམ་པའི་ཚུལ་སོགས་
ནི་བྱང་ཆུབ་ལམ་རིམ་དུ་གསལ་བ་ལྟར་རོ། །ཆོས་སྐུ་འགྲུབ་བྱེད་ཀྱི་རྒྱུ་དམ་པ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཟབ་མོ་དབུ་མའི་ལྟ་བ་ལ་འབད་དགོས་པ་ནི། མགོན་པོ་ཀླུ་སྒྲུབ་ཀྱིས། སངས་
རྒྱས་རང་སངས་རྒྱས་རྣམས་དང་། །ཉན་ཐོས་རྣམས་ཀྱིས་ངེས་བསྟེན་པའི། །ཐར་
པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་ངེས། །ཞེས་ཐེག་པ་
གསུམ་གའི་འབྲས་བུ་གང་སྒྲུབ་ཀྱང་དབུ་མའི་ལྟ་བ་འདི་ཉིད་ཁོ་ན་ལ་བརྟེན་ནས་
སྒྲུབ་དགོས་པར་གསུངས་ཤིང་། ཤེར་ཕྱིར་ལ་ཡུམ་ཞེས་གསུངས་པའང་ཟབ་མོ་
དབུ་མའི་ལྟ་བ་འདི་ཉིད་བྱང་ཆུབ་ཀྱི་སེམས་དང་ཟུང་དུ་སྦྲེལ་ནས་བསྒོམས་ན་
ཐེག་པ་ཆེན་པོའི་ལམ་དུ་སོང་ནས་སངས་རྒྱས་ཀྱི་རྒྱུར་འགྱུར་བ་དང་། བྱང་ཆུབ་
ཀྱི་སེམས་མེད་པར་བསླབ་པ་གསུམ་གྱི་སྒོ་ནས་ཉམས་སུ་བླངས་ན་ཐེག་པ་དམན་
པའི་འབྲས་བུ་འགྲུབ་པར་འགྱུར་བ། དཔེར་ན་མས་ཕ་སྣ་ཚོགས་དང་འགྲོགས་ན་
གང་དང་འགྲོགས་ནས་བུ་བྱུང་བ་དེའི་རིགས་སོ་སོར་ངེས་པ་བཞིན་ནོ། །དེའི་
ཕྱིར་རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་
ཆོས་སྐྱེད་མ་དང༌། །ཞེས་བྱང་ཆུབ་ཀྱི་སེམས་ནི་ཕའི་ས་བོན་ལྟ་བུ་དང་། སྟོང་ཉིད་
རྟོགས་པའི་ཤེས་རབ་མ་ལྟ་བུར་གསུངས་ཏེ། དཔེར་ན་བུ་སྐྱེད་པ་ལ་ཕ་མ་གཉིས་
ཆར་ དགོས་ ཀྱི། རེ་རེས་སྐྱེད་མི་ནུས་ པ་ལྟར། འབྲས་བུ་སངས་རྒྱས་འབྱུང་བ་
ལའང་བྱང་ཆུབ་ཀྱི་སེམས་དང་དབུ་མའི་ལྟ་བ་གཉིས་ཀ་ཚོགས་པ་དགོས་ཀྱི། རེ་
རེས་སྒྲུབ་མི་ནུས་སོ། །དོན་དེ་ལ་དགོངས་ནས་རྗེ་བླ་མས། གནས་ལུགས་རྟོགས་
པའི་ཤེས་རབ་མི་ལྡན་ན། །ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། །
སྲིད་པའི་རྩ་བ་གཅད་བར་མི་ནུས་པས། །དེ་ཕྱིར་རྟེན་འབྲེལ་རྟོགས་པའི་ཐབས་
ལ་འབད། །ཅེས་གསུངས་སོ། །འོ་ན་ཟབ་མོ་དབུ་མའི་ལྟ་བ་དེ་ཇི་ལྟ་བུ་སྙམ་ན།
ཆོས་ཐམས་ཅད་ཀྱི་གནས་ལུགས་སྟོང་པ་ཉིད་རྟོགས་པའི་ཤེས་རབ་ལ་དབུ་མའི་
- 136 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང༌།
ལྟ་བ་ཞེས་བརྗོད་དོ། །གནས་ལུགས་སྟོང་པ་ཉིད་ཇི་ལྟ་བུ་སྙམ་ན། མདོ་ལས།
ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་
བོས་རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་
གནས་པར་བྱ། །ཞེས་དང་། མགོན་པོ་ཀླུ་སྒྲུབ་ ཀྱིས། སྟོང་པ་ཉིད་ལ་བལྟ་ཉེས་
ན། །ཤེས་རབ་ཆུང་རྣམས་ཕུང་བར་བྱེད། །ཇི་ལྟར་སྦྲུལ་ལ་བཟུང་ཉེས་དང་། །
རིག་ སྔགས་ ལོག་ པར་ བསྒྲུབས་ པ་ བཞིན། །དེ་ ཕྱིར་ཞན་པས་ཆོས་འདི་ཡི། །
གཏིང་རྟོགས་དཀའ་བར་མཁྱེན་གྱུར་ནས། །ཐུབ་ པའི་ ཐུགས་ནི་ཆོས་བསྟན་
ལས། །རབ་ཏུ་ལོག་པར་གྱུར་ པ་ཡིན། །ཞེས་ གང་ གསུངས་ པ་ལྟར། ཟབ་མོའི་
གནས་འདི་ཤིན་ཏུ་རྟོགས་པར་དཀའ་བ་ཡིན་པས། བླུན་རྨོངས་བདག་འདྲས་
འདིའོ་ཞེས་ཁ་ཚོན་བཅད་པར་ག་ལ་ནུས། འོན་ཀྱང་རྒྱུད་ལྡན་བླ་མ་དམ་པའི་
ཞལ་ལས་ཐོས་པ་ལྟར་ཅུང་ཟད་བརྗོད་ན། སློབ་དཔོན་ཟླ་བ་གྲགས་པས། དང་
པོར་ང་ཞེས་བདག་ལ་ཞེན་གྱུར་ཅིང་། །བདག་གི་འདི་ཞེས་དངོས་ལ་ཆགས་
བསྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི། །འགྲོ་ལ་སྙིང་རྗེར་གྱུར་
གང་ དེ་ ལ་ འདུད། །ཅེས་ དང༌། རྣམ་འགྲེལ་ ལས། བདག་ ཡོད་ན་ནི་གཞན་དུ་
ཤེས། བདག་གཞན་ཆ་ལས་འཛིན་དང་ སྣང༌། །འདི་དག་དང་ནི་ཡོངས་འབྲེལ་
ལས། །ཉེས་པ་ཐམས་ཅད་འབྱུང་བར་འགྱུར། །ཞེས་གསུངས་པ་ལྟར། རང་ཅག་
ཁམས་གསུམ་གྱི་སེམས་ཅན་རྣམས་རང་དབང་མེད་པར་འཁོར་བར་འཁོར་ནས་
སྡུག་བསྔལ་བཟོད་གླགས་མེད་པ་མྱོང་བ་འདིའི་རྩ་བ་མཐར་གཏུགས་ན་ངར་
འཛིན་འགོང་པོ་འདི་ལ་ཐུག་ པས་ འདི་ རྩ་བ་ནས་འདོན་པའི་ཐབས་ཤིག་ལ་
འབད་དགོས་ཤིང་། དེ་ཡང་ལུས་ལས་ཚེར་མ་འདོན་པ་བཞིན་དུ་འདོན་ཐབས་མ་
，
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཆིས་པས། བློ་ངན་འདིའི་འཁྲུལ་པའི་མཚང་རིག་པར་བྱས་ནས་རྫུན་ཕུགས་
བཤིག་སྟེ་ཡང་དག་པའི་དོན་ལ་འཁྲུལ་མེད་ཀྱི་ངེས་པ་རྙེད་ནས་སྤོང་དགོས་ལ།
བློ་ངན་འདིའི་འཁྲུལ་པའི་མཚང་རིག་པར་བྱེད་ཚུལ་ནི། དཔེར་ན་རང་གི་ཁང་
པའི་ནང་དུ་སྡིག་པ་རྭ་ཅན་ལྟ་བུ་ཞིག་ཡོད་པའི་དོགས་པ་བྱུང་བ་ན། དོགས་པ་དེ་
མ་བསལ་བར་དུ་སེམས་ལ་ཟོས་བདེ་བ་མི་འབྱུང་བས་དོགས་པ་དེ་བསལ་དགོས་
ལ། དེ་སེལ་བའང་ཁང་པ་འདི་ན་སྡིག་པ་རྭ་ཅན་མེད་དོ་སྙམ་པ་ལྟ་བུས་དོགས་པ་
དེ་སེལ་མི་ནུས་པས། མིག་གསལ་པོས་ཁང་པ་དེའི་ཐ་གྲུ་ཀུན་ཏུ་ལེགས་པར་
བཙལ་ནས་བརྟགས་པ་ན་གཏན་ནས་མེད་པར་ཡིད་ཆེས་པའི་ཚེ་སྔར་གྱི་དོགས་
པ་དང་འཇིགས་པ་དེ་རྩ་བ་ནས་ལྡོག་པར་འགྱུར་རོ། །དཔེ་དེ་བཞིན་དུ་རང་གི་
ཕུང་པོ་ཚོགས་ཙམ་པ་འདིའི་སྟེང་དུ་ང་ང་ཞེས་སྲ་ཐང་ཐང་དུ་བདེན་པར་སྣང་
ཞིང་། སྣང་བ་ལྟར་དུ་ཞེན་པའི་བློ་འདིས་ཐོག་མེད་ནས་ད་བར་སྡུག་ཏུ་བཅུག་པ་
ཡིན་པས་འདི་ཟློག་དགོས་ལ། དེ་ཡང་གང་ཡང་མ་བསམ་པར་རྟོག་དཔྱོད་བཀག་
ནས་བསྡད་པས་འདི་ཟློག་པར་མི་འགྱུར་བས། ངར་འཛིན་འདི་ཟློག་པ་ལ་ང་དོན་
ལ་བདེན་པར་མེད་པ་ཞིག་ངེས་དགོས་ལ། དེའི་ཚུལ་ནི་ད་ལྟ་རང་རེ་རྣམས་ལ་
གཉིད་ལོག་པའི་རྨི་ལམ་ཚུན་ཆད་དུ་ང་ང་སྙམ་དུ་དམ་སྒྲིང་སྒྲིང་འཆར་བ་ནི་
བསྙོན་མེད་དུ་ཡོད་ལ། བློ་དེའི་འཆར་ཚུལ་ལ་བརྟགས་པ་ན་རང་གི་བློ་འཁྲུལ་
ནས་ཕར་བཏགས་པའི་སྣང་བ་མི་འཆར་བར། ཕུང་པོའི་སྟེང་ན་ང་ཞེས་སྔོན་ནས་
བདེན་པར་གྲུབ་གྲུབ་པ་ཞིག་གི་སྣང་བ་འཆར་རོ། །དེ་ལྟར་དུ་སྣང་ཞིང་ཞེན་པའི་
བློ་དེ་ལ་བདེན་འཛིན་ཞེས་བྱ་བས་དེ་ནི་ཕྱིན་ཅི་ལོག་ཏུ་འཁྲུལ་པ་ཡིན་ཏེ། བློ་དེ་
ལ་སྣང་བ་ལྟར་དུ་ང་དེ་ཕུང་པོའི་སྟེང་དུ་ཡོད་ན་རང་གི་ལུས་འདི་ང་ཡིན་ནམ།
- 138 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
སེམས་འདི་ང་ཡིན། ཡང་ན་དེ་གཉིས་ལས་ལོགས་སུ་ཡོད། ལུས་འདི་ང་ཡིན་ན་
ཤི་ནས་ལུས་མེར་བསྲེགས་པའི་ཚེ་ང་ཡང་རྒྱུན་ཆད་དགོས་པ་ལས་དེ་ལྟར་མི་སྲིད་
པས་ལུས་འདི་ང་མ་ཡིན། སེམས་ང་ཡིན་ན་སེམས་ལ་སྲེག་རྒྱུ་དང་ཚིག་རྒྱུ་མེད་
པས་ངན་པ་དང་། མེས་ཚིག་པ་དང༌། མཚོན་གྱིས་རྨས་པ་སོགས་མི་འཐད་དགོས་
ལ། དེ་ལྟར་ན་འཇིག་རྟེན་གྱི་ཐ་སྙད་དང་འགལ་ལོ། །གཞན་ཡང་ངའི་སེམས་
ཞེས་ཐ་སྙད་བྱེད་པ་མི་འཐད་པར་འགྱུར་ཏེ། དཔེར་ན་ངའི་ང་ཞེས་བརྗོད་མི་
རིགས་པ་བཞིན་ནོ། །ངའི་སེམས་ཞེས་བརྗོད་པའི་ཚེ་ང་དེ་ཉིད་བདག་པོ་ལྟ་བུ་
དང་། སེམས་ང་དེའི་ནོར་ལྟ་བུར་བློ་ལ་སྣང་ཞིང་། སེམས་ང་ཡིན་ན་སྣང་ཚུལ་དེ་
མི་འཐད་དོ། །དཔེར་ན་བུད་མེད་ཀྱི་རྒྱན་ཞེས་བརྗོད་པའི་ཚེ་བུད་མེད་དེ་ཉིད་
བདག་པོ་དང་། རྒྱན་དེ་དེའི་ནོར་དུ་སྣང་བ་ལ། རྒྱན་དེ་ཉིད་བུད་མེད་ཡིན་ཞེས་
བརྗོད་ན་ཐ་སྙད་དེ་མི་རུང་བ་ལྟ་བུའོ། །ང་དེ་ལུས་སེམས་གཉིས་ལས་ལོགས་སུ་
ཡོད་ན་ལུས་སེམས་གཉིས་སོ་སོར་བསལ་བའི་རྗེས་སུ་དེ་ལས་ལོགས་སུ་ང་དེ་
འདིའོ་ཞེས་བསྟན་རྒྱུ་དགོས་པ་ལ། དེ་ལྟར་བསྟན་རྒྱུ་མེད་པས་ང་ལུས་སེམས་
གཉིས་ལས་ལོགས་སུ་མེད་དོ། །དེ་ལྟར་བཙལ་བས་མ་རྙེད་པ་ན་ང་ཞེས་བྱ་བ་
འདི་རང་གི་ཕུང་པོ་ཚོགས་པ་ལ་བཏགས་ཙམ་མ་གཏོགས་དོན་ལ་བདེན་པར་
གྲུབ་པ་ཞིག་གཏན་ནས་མི་འདུག་སྙམ་དུ་བློ་ཐག་ཆོད་པའི་ངེས་པ་རྙེད་པ་ན་ངེས་
པ་དེ་ལ་ཟབ་མོ་དབུ་མའི་ལྟ་བ་ཞེས་བརྗོད་པ་ཡིན་ནོ། །དེ་ཡང་དཔེ་དུ་མའི་སྒོ་
ནས་བསམས་ན་ངེས་པ་སྐྱེ་བ་ལ་ཁྱད་ཤིན་ཏུ་ཆེ་ཞིང་། བདག་འཛིན་འཇོམས་པ་
ལ་སྟོབས་གཞན་དང་མི་འདྲ་བ་ཞིག་འབྱུང་ཞེས་བདག་གི་བླ་མ་གྲུབ་པའི་དབང་
ཕྱུག་ཆེན་པོ་གསུང་པས་དཔེ་དང་སྦྱར་ན། དཔེར་ན་མྱང་ངམ་གྱི་ཐང་ཆེན་པོ་ཞིག་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལ་འགྲོ་བའི་ཚེ་རྒྱང་རིང་པོ་ནས་ཐོ་ཡོར་གསུམ་ཙམ་ཞིག་མཐོང་བ་ན་དེ་ལ་མིག་
འཁྲུལ་ནས། ཐོ་ཡོར་དེ་དག་མིག་འཁྲུལ་པ་སྐྱེས་པའི་ཚེ་རང་གི་བློ་འཁྲུལ་ནས་
ཕར་བཏགས་པའི་སྣང་བ་མི་འཆར་བར་ཕ་གི་ན་མི་ཁ་ཤས་དོན་ལ་འདུག་གོ་
སྙམ་པའི་བློ་སྐྱེ་ཞིང་། དེ་ཡང་འགྲོ་བ་དང་འགུལ་བ་ལྟ་བུར་སྣང་ཞིང་། དེའི་རྐྱེན་
གྱིས་འདི་དག་ཆོམ་རྐུན་པའམ། འགྲུལ་པ་རང་བཞིན་པ་ཡིན་སྙམ་དུ་རེ་དོགས་
སྣ་ཚོགས་སྐྱེ་ལ། དྲུང་དུ་ཕྱིན་ཏེ་མིག་གསལ་པོས་ལེགས་པར་བརྟགས་པ་ན་རྡོ་བ་
དང་སོ་ཕག་སོགས་བརྩེགས་པའི་གཟུགས་ཙམ་ཞིག་ཏུ་མཐོང་ནས་འདི་ན་མི་
གཏན་ནས་མི་འདུག་གོ་སྙམ་དུ་བློ་ཐག་ཆོད་པའི་ངེས་པ་སྐྱེ་བ་དེ་བཞིན་དུ་རང་རེ་
རྣམས་ལ་ང་དང་རི་ར་བ་ཁང་ཁྱིམ་སོགས་ཡུལ་ཁོ་རང་གི་ངོས་ནས་བདེན་བདེན་
ལྟ་བུར་སྣང་ཡང་། བླ་མའི་མན་ངག་ལ་བརྟེན་ནས་དྲི་མ་མེད་པའི་རིགས་པས་
བཙལ་བ་ན་བློས་བཏགས་ཙམ་མ་གཏོགས་བདེན་པར་གྲུབ་པ་ཅུང་ཟད་ཀྱང་མི་
འདུག་སྙམ་དུ་བློ་ཐག་གཅད་པར་བྱ་བ་ཡིན་ནོ། །ཡང་རྨི་ལམ་དུ་རྟ་དང་གླང་པོ་
སོགས་སྣང་བ་ན་རང་བློ་འཁྲུལ་ནས་སྣང་བ་མི་ཤེས་པར་དོན་ལ་རྟ་དང་གླང་པོ་
ཡུལ་ ཁོ་ རང་གི་གོ་ས་མནན་ནས་ཡོད་པའི་སྣང་བ་འཆར། དེ་ལ་བརྟེན་ནས་
དགའ་མི་དགའ་དང་ཆགས་སྡང་གི་སྣང་བ་སྣ་ཚོགས་སྐྱེ་བ་མྱོང་བས་གྲུབ་ཅིང་།
གཉིད་སད་ནས་བརྟགས་པ་ན་རང་བློ་འཁྲུལ་པའི་སྣང་བ་ཙམ་མ་གཏོགས་དོན་
ལ་རྟ་དང་གླང་པོ་དེ་དག་གཏན་ནས་མེད་སྙམ་དུ་བློ་ཐག་ཆོད་པར་འགྱུར་བ་
བཞིན་དུ་ད་ལྟ་རང་རེ་རྣམས་ལ་ང་དང་ཁོ་ཞེས་དགྲ་གཉེན་གྱི་སྣང་བ་སྣ་ཚོགས་
འཆར་བ་འདི་རང་བློ་མ་རིག་འཁྲུལ་པའི་སྣང་བ་ཡིན་གྱི། དོན་ལ་ཆོས་གང་ཡང་
བདེན་པར་གྲུབ་པ་མེད་སྙམ་དུ་ཐག་བཅད་ནས་བསྒོམ་པར་བྱའོ། །ཡང་དཔེར་ན་
- 140 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
ནམ་སྲབ་སྲིབ་ལ་ལམ་ཁ་ཞིག་ན་ཐག་པ་ཁྲ་བོ་ཞིག་མཐོང་ནས་སྦྲུལ་དུ་འཁྲུལ་པ་
སྐྱེས་པ་ན། རང་གི་བློས་བཏགས་པའི་སྣང་བ་མི་འཆར་བར་ཡུལ་ཁོ་རང་གི་ངོས་
ནས་སྦྲུལ་ཁྲ་བོ་ཞིག་ཚུར་འོང་བའི་སྣང་བ་འཆར་ལ། དེ་ལ་བརྟེན་ནས་འཇིགས་
པ་དང་ སྡུག་བསྔལ་དུ་མ་འབྱུང་ཞིང་། འཇིགས་པ་དེ་སེལ་ཕྱིར་མར་མེའི་འོད་
གསལ་བ་ཞིག་ལ་བརྟེན་ནས་མིག་གིས་ལེགས་པར་བརྟགས་ཏེ་ཐག་པ་ཁྲ་བོ་
ཡིན་པར་མཐོང་བ་ན། ང་རང་འཁྲུལ་པ་མ་གཏོགས་འདི་ན་སྦྲུལ་གཏན་ནས་མི་
འདུག་གོ་སྙམ་དུ་ བློ་ཐག་ཆོད་པར་འགྱུར་རོ། །དཔེ་དེ་བཞིན་དུ་ད་ལྟ་རང་རེ་
རྣམས་ལ་ང་དང་ངའི་ལུས་སྙམ་པ་ལྟ་བུ་ཤར་བའི་ཚེ་བློས་བཏགས་ཙམ་མ་ཡིན་
པར་ཡུལ་ཁོ་རང་གི་ངོས་ནས་མཁྲང་ཐང་ངེ་བའི་སྣང་བ་འཆར་ལ། དེ་ལ་བརྟེན་
ནས་ཡིད་དུ་འོང་བ་དང་མི་འོང་བའི་ཆགས་སྡང་སྐྱེ། ཆགས་སྡང་གཉིས་ལ་བརྟེན་
ནས་ ལས་ བསགས། ལས་ ཀྱི་ དབང་ གིས་ འཁོར་ བར་ རང་ དབང་ མེད་ པར་
འཁྱམས་ནས་སྡུག་བསྔལ་སྣ་ཚོགས་མྱོང་བ་འདི་བྱུང་འདུག །བླ་མའི་མན་ངག་ལ་
བརྟེན་ནས་བརྟགས་པ་ན་ང་ཞེས་བྱ་བ་རང་བློས་བཏགས་པ་ཙམ་མ་གཏོགས་ད་
ལྟའི་སྣང་ཚུལ་འདི་ལྟར་དུ་གྲུབ་པ་ཞིག་གཏན་ནས་མི་འདུག་སྙམ་དུ་ཐག་བཅད་
ནས་བསྒོམ་པར་བྱའོ། །ད་ནི་ཚུལ་དེ་དག་ལ་ངེས་པ་བསྐྱེད་པའི་ཕྱིར་ཡིད་ཆེས་ཀྱི་
ཁུངས་འགོད་པ་ནི། བརྒྱད་སྟོང་པ་ལས། ངར་འཛིན་པ་དང་ང་ཡིར་འཛིན་པས་
སེམས་ཅན་རྣམས་འཁོར་བ་ན་འཁོར་རོ། །ཞེས་དང༌། བཞི་བརྒྱ་པའི་འགྲེལ་པ་
ལས། རྟོག་པ་ཡོད་པ་ཁོ་ནས་ཡོད་པ་ཉིད་དང་། རྟོག་པ་མེད་པར་ཡོད་པ་ཉིད་
མེད་པ་དེ་དག་ནི་གོར་མ་ཆག་པར་ཐག་པ་བསྡོགས་པ་ལ་བཏགས་པའི་སྦྲུལ་
ལྟར་ རང་གི་ངོ་བོས་མ་གྲུབ་པར་ངེས་སོ། །ཞེས་དང་། ལམ་རིམ་ཆེན་མོ་ལས།
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དེས་ན་ནང་གི་བློའི་དབང་གིས་བཞག་པ་མིན་པར་རང་གི་ངོ་བོའི་སྒོ་ནས་ཡུལ་གྱི་
སྟེང་དུ་གྲུབ་པ་དེ་ལ་བདག་གམ་རང་བཞིན་ཞེས་ཟེར་ལ། དེ་ཉིད་ཁྱད་པར་གྱི་
གཞི་གང་ཟག་གི་སྟེང་དུ་མེད་པ་ནི་གང་ཟག་གི་བདག་མེད་དང་། མིག་སྣ་ལ་
སོགས་པའི་ཆོས་ཀྱི་སྟེང་དུ་མེད་པ་ནི་ཆོས་ཀྱི་བདག་མེད་དུ་གསུངས་པས། རང་
བཞིན་དེ་གང་ཟག་དང་ཆོས་ཀྱི་སྟེང་དུ་ཡོད་པར་འཛིན་པ་ནི་བདག་གཉིས་ཀྱི་
འཛིན་པར་ཤུགས་ཀྱིས་རྟོགས་པར་ནུས་སོ། །ཞེས་དང༌། རྒྱལ་བ་དབེན་ས་པ་
ཆེན་པོའི་ཞལ་ནས། ང་ཡུལ་སྟེང་ནས་བྱ་བ་བྱེད་པ་པོར་མཁྲང་ཐང་ངེ་སྣང་བ་དེ་
ཁོ་རང་གི་སྣང་ཚུལ་ཕྱིན་ཅི་ལོག་ཏུ་སྣང་བ་ཡིན་པས། དེ་འཁོར་བའི་སེམས་ཅན་
ཐམས་ཅད་ཀྱི་རྒྱུད་ལ་རང་ཆས་སུ་ཡོད་པ་ཡིན་པས་དེ་ལ་བདེན་འཛིན་ལྷན་སྐྱེས་
ཞེས་བྱ་ལ། དོན་དམ་པར་འཛིན་པ་དང་ངར་འཛིན་པའི་དོན་སོགས་དེ་ཡིན་ནོ། །
འདི་ལ་རྟགས་ཀྱི་དགག་བྱ་ཞེས་བྱ་ལ། ཞེས་དང་། བསྟན་བཅོས་ཀྱི་ཐ་སྙད་ཀྱིས་
མ་བཅིངས་པར་དེ་དག་གི་དོན་མྱོང་བ་ལ་བཀར་ནས་སྒོམ་པའི་རིམ་པ་བླ་མའི་
མན་ངག་གིས་སྟོན་པ་ནི་ཞལ་ཤེས་ཀྱི་གདམས་ངག་ཡིན་ལ། དེ་ལྟར་གོང་དུ་
བཤད་པའི་ཚུལ་གྱི་གོ་བ་རྣམས་ལེགས་པར་ཤེས་པར་བྱས་ནས། སླར་ཡང་ལུས་
རྣམ་སྣང་གི་ཆོས་བདུན་ལྡན་དུ་བྱས་ཏེ། སེམས་གང་དུ་ཡང་མི་འཛིན་པའི་ངང་དུ་
ཅུང་ཟད་གློད་ནས་བཞག །དེའི་ངང་ནས་ངའོ་སྙམ་པའི་བློ་ལྷང་གི་བསྐྱེད་ནས།
དེའི་འཛིན་ཚུལ་ལ་བལྟས་པ་ན་ཁོ་རང་གི་ངོས་ནས་མཁྲང་ཐང་ངེ་གྲུབ་པའི་ང་
ཞིག་བློ་ཡུལ་དུ་ལྷང་སྟེ་ཤར་བའི་སྣང་བ་འཆར་ལ། དེ་ཉིད་ལ་ང་རང་ངོས་ནས་
གྲུབ་པར་སྣང་བ་དང་། ཚུགས་ཐུབ་ཏུ་གྲུབ་པར་སྣང་བ་དང་། རང་བཞིན་གྱིས་
གྲུབ་ པར་ སྣང་བ་ཞེས་ སོགས་ཐ་སྙད་མཛད་ཅིང་། ཞེས་དང༌། ང་དང་ ང་ ཡིར་
- 142 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
འཛིན་པའི་ཆོས་ཐམས་ཅད་ ཀྱི་རང་བཞིན་ནམ་གནས་ལུགས་ནི་བརྟགས་ན་
བདེན་པས་སྟོངས་པས་དོན་དམ་པར་སྤྱོད་པའི་མཐའ་ཐམས་ཅད་དང་བྲལ་བའི་
སྟོངས་སངས་ནམ་མཁའ་ལྟ་བུ་ཡིན་ཏེ། དཔེར་ན་ནམ་མཁའ་ལ་སྤྲིན་གྱི་ཕུང་པོ་
དཀར་དམར་སོགས་གང་རུང་ཞིག་བྱུང་བ་དེ་མཐར་ཅི་ཡང་མི་རྟག་པར་ཡལ་འགྲོ་
བ་དེ་ཉིད་ཀྱི་ངོ་བོ་སྤྲིན་བདེན་པས་སྟོང་པའི་བདེན་སྟོང་གི་ངོ་བོ་ཡིན་ལ། དེ་
བཞིན་དུ་ང་དང་ང་ཡིར་འཛིན་པའི་ཀུན་རྫོབ་གྱི་སྣང་བ་འདི་ཐམས་ཅད་བརྟགས་
ན་ཞི་གནས་བདེན་པས་སྟོང་པའི་བདེན་སྟོང་ནམ་མཁའ་ལྟ་བུ་ཡིན་ལ། སྤྲིན་གློ་
བུར་དུ་ཚོགས་པ་ལ་བརྟེན་ནས་བྱུང་བ་བཞིན་དུ་ང་དང་ང་ཡིར་འཛིན་པ་ལ་
སོགས་པའི་འཁོར་འདས་ཀྱི་ཆོས་ཐམས་ཅད་ཀྱང་རྒྱུ་རྐྱེན་ཚོགས་པའི་སྣང་སྟོང་
སྒྱུ་མ་ལྟ་བུའི་རང་བཞིན་ཡིན་ནོ། །ཞེས་དང་། རང་ཅག་འཁོར་བའི་སེམས་ཅན་
རྣམས་ལ་ཕྱི་ནང་གི་ཆོས་ཐམས་ཅད་བརྟགས་ནས་བཞག་པ་ཙམ་མ་གཏོགས་
ཡུལ་ཁོ་རང་གི་ངོས་ནས་བདེན་པར་གྲུབ་པ་ཅུང་ཟད་ཙམ་ཡང་མེད་པ་ལ། དེ་
དག་རང་གི་ཤེས་པ་ལ་སྣང་བ་ན་དེ་རྣམས་ཡུལ་ཁོ་རང་གི་ངོས་ནས་བདེན་གྲུབ་
ཏུ་སྣང་ཞིང་། སྣང་བ་ལྟར་རང་ལ་ཆགས་པ་དང་གཞན་ལ་སྡང་བ་ལ་སོགས་པའི་
ཆགས་སྡང་ངན་པ་བསྐྱེད་ནས་དེའི་དབང་གིས་འཁོར་བར་བསྐྱེད་ནས་ སྡུག་
བསྔལ་སྣ་ཚོགས་མྱོང་བ་འདི་བྱུང་བ་ཡིན་ནོ། །འོ་ན་སྤྱིར་ཆོས་ཐམས་ཅད་བདེན་
པར་མེད་པ་དང༌། སྒོས་རང་ཉིད་བདེན་པ་མེད་ཚུལ་ཇི་ལྟར་ཡིན་སྙམ་ན། འདི་
ལ་ བཞི། དགག་ བྱའི་ སྣང་ ཚུལ་ ངེས་ པའི་ ཚད་མ། ཁྱབ་ པ་ ངེས་ པའི་ ཚད་ མ། །
བདེན་པའི་གཅིག་བྲལ་ངེས་པའི་ཚད་མ། བདེན་པའི་དུ་བྲལ་ངེས་པའི་ཚད་མ་
སྟེ། ཚད་མ་དེ་བཞིའི་སྙིང་པོ་ལ་བརྟེན་ནས་བདེན་མེད་ངེས་པར་བྱའོ། །དང་པོ་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྣང་ཚུལ་ངེས་པར་བྱེད་པ་ནི། ཤེས་པ་ཁོང་གྲིམས་ལ་ལྷོད་ཆགས་པ་ཞིག་བྱས་
ནས། གང་ དུ་ ཡང་ མི་ འཛིན་ པའི་ ངང་ ལ་ ཅུང་ ཟད་ ཅིག་ བཞག་པས། རིག་ པ་
དྭངས་སྙིགས་བྱེ་ནས་གསལ་ལེ་ཧྲིག་གེ་བ་ལ་གནས་པ་ཞིག་ཡོད། དེའི་ངང་ནས་
ངའོ་སྙམ་པའི་བློ་ཞིག་རང་ཤུགས་ཀྱིས་བྱུང་ངམ་མ་བྱུང་ན་རྩོལ་པས་ཀྱང་བསྐྱེད་
དེ། བློ་དེ་སྐྱེས་པ་དང་དུས་མཉམ་དུ་ངའི་འཆར་ཚུལ་ཐིགས་པར་བྱེད་དགོས།
ཞེས་དང་། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་ཞལ་ནས། རག་ཅག་སོ་སྐྱེ་
རྣམས་ཀྱི་ཚོགས་དྲུག་གི་ཡུལ་དུ་ང་སོགས་འཁོར་འདས་ཀྱི་སྣང་བ་ཅི་ཤར་ཡང་།
གང་ལ་ཡང་ལྟོས་མེད་དུ་ཡུལ་ཁོ་རང་གི་ངོས་ནས་གྲུབ་པ་ལྟར་སྣང་ཞིང་། སྣང་བ་
ལྟར་ཡོད་པར་འཛིན་པ་ནི་དགག་བྱའི་སྣང་ཚུལ་དང་འཛིན་ཚུལ་ཡིན་པས། དེ་
ཉིད་ངེས་པར་བྱས་ནས་གང་ཤར་སྤྱི་དང་། ཁྱད་པར་ཡིད་ཀྱི་ཡུལ་དུ་གང་སྣང་
ཐམས་ཅད་ཆ་ཤས་ཚོགས་པའི་རྟེན་ཅིང་འབྲེལ་པར་འབྱུང་བ་ཡིན་པའི་རྒྱུ་མཚན་
བསམས་པས། སྣང་ཞེན་དེ་དག་བདེན་མེད་དུ་ངེས་ཙམ་དེ་གའི་རྒྱུན་དྲན་ཤེས་
དང༌ ལྡན་ པས་ སྐྱོང་ བར་ བྱེད་ པ་ གདམས་ པའི་ སྙིང་ པོ་ ཡིན། ཞེས་དང་། ཡང་
དགའ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་ཆེན་ཡང་གསལ་སྒྲོན་མེ་
ལས་ཀྱང་། དེས་ན་རང་ཅག་རྣམས་ཀྱང་མ་འཁྲུག་ན་ཆོས་ཐམས་ཅད་མིང་རྐྱང་
བཏགས་ཡོད་ ཙམ་ དུ་ སྣང་ དགོས་ པ་ ལས། དེ་ ལྟར་མི་སྣང་བར་ མ་ རིག་ པའི་
གདོན་ གྱིས་བརླམས་ པས་ གནས་ ཚུལ་དེ་ ལོག་པར་ སྣང་ཞིང་ཞེན་པས་ ལས་
བསགས། ལས་དེའི་དབང་གིས་འཁོར་བར་འཁྱམས་ནས་སྡུག་བསྔལ་སྣ་ཚོགས་
མྱོང་བ་ཡིན་པས་ན། དེ་སྙིང་པོ་རྗེན་ཆེར་གྱིས་བསྟན་ན། དེ་ལྟ་བུའི་སྣང་ཚུལ་དང་
ཞེན་ཚུལ་ལ་དགག་བྱའི་སྣང་ཚུལ་ཞེས་པ འམ་བདེན་གྲུབ་ཏུ་སྣང་ཚུལ་དང༌།
- 144 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང༌།
བདེན་གྲུབ་ཏུ་འཛིན་ཚུལ་ལམ་ཞེན་ཚུལ་དུ་འདོད་པ་ཡིན་ནོ། །ཞེས་དང༌། ལྟ་
བའི་ ཉམས་ མགུར་ ལས་ ཀྱང་། གདོན་ དངོས་ འཛིན་ འཁྲུལ་ པས་ ཡིད་ བསྐྱོད་
ནས། །སྒྲོ་ ཕྱིན་ ཅི་ ལོག་ཏུ་བཏགས་ཤིང་ ཞེན། །དེའི་མཐུ་ལས་ བདག་ གཞན་
རིགས་སུ་བཅད། །ལས་ཉོན་མོངས་དབང་གིས་འཁོར་བར་འཁྱམས། །དེ་ཡིན་
ལུགས་རྟོག་པའི་མཚོན་རྣོན་གྱིས། །དགྲ་བདག་འཛིན་སྲོག་དང་མ་བྲལ་ན། །
གནས་འཇིགས་རུང་སྲིད་པའི་རྒྱ་མཚོ་འདིར། །ཡང་སྡུག་བསྔལ་འཁོར་ལོ་རྒྱུན་
མི་ཆད། །ཅེས་དང༌། ཡུལ་གང་ཤར་ངོ་ལ་ཕར་བལྟས་པས། ཁོ་རང་ཚུགས་མ་
ཐུབ་རྫུན་ཁུང་རིག །དེ་རིག་པས་བདེན་པའི་རང་ཞལ་བསྟན། །སེམས་གཅེར་བུ་
སྟོང་ཉིད་གོས་ཀྱིས་བཀླུབས། །ཆོས་ཀུན་བྱང་དབྱེ་བ་ཐ་དད་རྣམས། །དབྱིངས་
དོན་དམ་ངང་དུ་དབྱེར་མེད་འདྲེས། །ལམ་དགག་སྒྲུབ་བྲལ་ཡང་མཛངས་པའི་
བློས། །ལས་དགེ་སྡིག་བླང་དོར་བྱ་རུ་བྱུང་། །ཞེས་དང༌། བདག་འཛིན་གྱི་འགོང་
པོ་སྙིང་ཞུགས་པས། །ལྟོས་མེད་ཀྱི་བདག་ཅིག་གཅེས་པར་བཟུང་། །དེ་ཉིད་ལ་
དམིགས་ ནས་ རྟག་ ཆད་ སོགས། །ལྟ་ ངན་ གྱི་ འདྲེ་ གདོན་ མང་ པོས་ གཙེས། །
ཆགས་ སྡང་ གི་ ཚ་ གྲང་ ནད་ མང་ འཁྲུགས། །ལས་ ངན་ གྱི་ འཁྲུ་ སྐྱག་ ཁྲག་ ཏུ་
འབབ། །དགེ་ལེགས་ཀྱི་ཚེ་སྲོག་ཡང་ཡང་འགགས། །ཡང་སྲིད་དུ་སྡུག་བསྔལ་
ཕུང་ཆེན་གྲུབ། །སྣང་ཚུལ་དེ་མཐོང་བས་མཆི་མ་ཤོར། །སྙིང་ རེ་ རྗེ་ཉམ་ཐག་
འཇིགས་ཤིང་སྐྱོ། །གནས་ཚུལ་འདི་མཐོང་བས་གད་མོ་ཤོར། །ཉམས་རེ་དགའ་
གཏིང་ནས་ཞེ་བློ་བདེ། །ཞེས་དང་། སྔོན་ཐོག་མ་མེད་ནས་ད་ལྟའི་བར། །གདོན་
རང་ གི་ སྙིང་ ལ་ གནས་ བཅས་ ནས། །ཡུལ་ བདག་ མེད་ གཅིག་ ལ་ བདག་ ཏུ་
བཟུང་
། །འཕྲལ་ ཕན་པའི་ཟོལ་གྱིས་བསླུས་ བྱས་ཏེ། །ང་དམྱལ་བར་བསྲེགས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པའང་བགྲང་ལས་འདས། །དུས་དེ་རིང་བླ་མའི་བཀའ་དྲིན་གྱིས། །དགྲ་བདག་
འཛིན་ འགོང་ པོའི་ མཚང་ རིག་ པས། །སེམས་ སྤྲོས་ བྲལ་ གཉུག་ མའི་ ངོ་ བོ་
མཐོང་། །བུ་རང་བྱུང་རིག་པའི་གཞོན་ནུ་དང་། །ཡུལ་འོད་གསལ་ཆོས་དབྱིངས་
མཛེས་མ་མཇལ། །དབྱིངས་རིག་པ་དབྱེར་མེད་ཐབས་ཤེས་འབྲེལ། །འདི་འདུ་
འབྲལ་མེད་པའི་གྲོགས་སུ་བཟང་། །ཞེས་དང་། ངས་སེམས་ཅན་ཁམས་རྣམས་
གཉེན་དུ་ བལྟས། །གཉེན་དེ་ ཀུན་ གནས་ ཚུལ་ བསམས་ པའི་ཚེ། །ཡིད་ དངོས་
འཛིན་ཆང་གིས་རབ་མྱོས་ཏེ། །ལས་འབྲས་མེད་སྤྱན་པ་འཕྱར་བས་ངལ། །དེ་
མཐོང་ བས་སྒྱུ་མའི་འཁྲུལ་ འཁོར་ ལ། །ཉམས་མངོན་པར་དགའ་ ཞིང་ སྙིང་ རྗེ་
སྐྱེས། །བློ་ངར་འཛིན་འབྱུང་པོས་བསླུས་པ་རྣམས། །ཡོངས་བདེན་པར་སྣང་ཞིང་
དེར་ཞེན་ཡང་། །ལུང་རིགས་པས་སྦྱངས་པའི་ཤེས་རབ་དང་། །དོན་རྣམ་དཔྱོད་
མིག་གིས་བལྟས་པའི་ཚེ། ཁོ་བདག་འཛིན་འགོང་པོའི་ཞེན་ཡུལ་དེ། །དབྱིངས་
ནམ་ མཁའི་ པདྨོ་ ཇི་ བཞིན་མཐོང་། །སྔོན་ཐོག་མ་མེད་ནས་ སྙིང་ ཁོང་དུ། །ང་
བདེན་བདེན་ལྟ་བུར་ཚུལ་འཆོས་ནས། །གྱོད་སྣ་དགུ་འདྲེན་པའི་ཕུང་རྒན་དེ། །
དུས་ དེ་ རིང་ སྟོང་ པའི་ དབྱིངས་ སུ་ བྲོས། །ཞེས་ གསུངས་ པ་ ལྟར་ རོ། །དེ་ ལྟར་
ངའམ་བདག་བདེན་པར་མེད་པའི་གནས་ལུགས་ངེས་ན་ཆོས་གཞན་རྣམས་ལ་
དེའི་རིགས་པ་ཁ་སྤོས་པས་ཆོག་པས། ཆོས་ཐམས་ཅད་ཀྱི་གནས་ལུགས་མྱུར་དུ་
ངེས་པར་འགྱུར་ཏེ། ཏིང་ངེ་འཛིན་རྒྱལ་པོའི་མདོ་ལས། ཇི་ལྟར་ཁྱོད་ཀྱིས་བདག་
གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཆོས་རྣམས་ཐམས་
ཅད་དེ་ཡི་ངོ་བོ་ཉིད། །ཡོངས་སུ་དག་པ་ནམ་མཁའ་ལྟ་བུ་ཡིན། །གཅིག་གིས་
ཀྱང་ནི་ཐམས་ཅད་ཤེས། །གཅིག་གིས་ཀྱང་ནི་ཐམས་ཅད་མཐོང་། །ཞེས་དང་།
- 146 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
སློབ་དཔོན་ཨཱརྱ་དེ་བའི་ཞལ་ནས། །དངོས་པོ་གཅིག་གི་ལྟ་པོ་གང་། །དེ་ནི་ཀུན་
གྱི་ལྟ་པོར་བཤད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་
ཡིན། །ཞེས་གསུངས་སོ། །ཚུལ་ འདི་ དག་ ལ་ དོགས་ པའི་ གནས་ འདི་ ཡོད་ དེ།
ཆོས་ཐམས་ཅད་རང་གི་བློས་གཏགས་པ་ཙམ་ཡིན་ན་གཏན་ནས་མེད་པ་ཞིག་
ཡིན་ནམ་སྙམ་ན། དེ་ལྟར་མིན་ཏེ་ང་ལ་སོགས་པའི་ཆོས་ཐམས་ཅད་ཡོད་མོད་
ཀྱང་། ད་ལྟ་རང་ཅག་བློ་འཁྲུལ་པའི་སྣང་ཚུལ་འདི་ལྟར་དུ་མེད་ཅེས་པའོ། །འོ་ན་
ཡོད་ཚུལ་དེ་ཇི་ལྟ་བུ་སྙམ་ན། མིང་ཙམ་དང་བརྡ་ཙམ་དང་རྟོག་པས་གཏགས་པ་
ཙམ་དུ་ཡོད་པ་ཡིན་པས་དེ་ཙམ་གྱིས་ཡོད་པའི་གོ་ཆོད་པ་ཡིན་ནོ། །དེ་ཡང་དཔེར་
ན་ཤིང་གི་ཁྱད་པར་སྣ་ཚོགས་ཤིག་བསྒྲིགས་པ་ལ་ཤིང་རྟ་ཞེས་བརྗོད་པ་ན་མིང་
བཏགས་པ་དེ་ཙམ་གྱིས་ཤིང་རྟ་ཡོད་པར་འཇོག་དགོས་ཤིང་། དེས་བྱ་བ་བྱེད་
ནུས་པའང་ཡིན་ནོ། །དཔེ་དེ་བཞིན་དུ་རང་གི་ལུས་སེམས་གཉིས་ཚོགས་ཙམ་ལ་
ངའམ་བདག་ཅེས་ བློས་བཏགས་པ་ན་དེ་ཙམ་གྱིས་ང་ཡོད་ པར་འཇོག་ཅིང་།
ལས་གསོགས་པ་དང་འབྲས་བུ་བདེ་སྡུག་མྱོང་བ་སོགས་བྱ་བ་བྱེད་ནུས་པ་ཡིན་
ནོ། །བརྟེན་ནས་བཏགས་པ་ཙམ་ལ་ལས་དང་འབྲས་བུའི་བྱ་བྱེད་འཇོག་པ་འདི་
ནི་ཤིན་ཏུ་རྟོགས་པར་དཀའ་བའི་གནས་ཡིན་ཞིང་། ཚུལ་འདི་ལ་ངེས་པ་མ་རྙེད་
བར་དུ་དབུ་མའི་ལྟ་བ་རྙེད་པ་མིན་ཞེས་བདག་གི་དཔལ་ལྡན་བླ་མ་དམ་པ་གསུང་
ངོ༌། །དེ་ནི་རྒྱལ་བའི་དགོངས་པ་ཀླུ་སྒྲུབ་ཡབ་སྲས་ཀྱིས་བཀྲལ་བའི་དོན་དང་རྗེ་
ཡབ་སྲས་ཀྱི་དགོངས་པ་རྨ་མེད་པ་ཡིན་ཏེ། མ་དྲོས་པས་ཞུས་པའི་མདོ་ལས།
གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །
རྐྱེན་ལ་རག་ལས་གང་དེ་སྟོང་པར་བཤད། །ཅེས་དང༌། སློབ་དཔོན་ཀླུ་སྒྲུབ་ཀྱི་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཞལ་ནས། རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །གསུང་གི་མཛོད་ཀྱི་
གཅེས་པ་ཟབ་མོ་སྟེ། །ཞེས་དང༌། སློབ་དཔོན་ཟླ་བ་གྲགས་པའི་ཞལ་ནས། གང་
ཕྱིར་དངོས་པོ་བརྟེན་ནས་རབ་འབྱུང་བས། །རྟོག་པ་འདི་དག་བརྟག་པར་མི་ནུས་
པ། །དེ་ཕྱིར་རྟེན་འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་
པར་བྱེད། །ཅེས་དང༌། རྗེ་བླ་མས་རིགས་པས་རྣམ་པར་དཔྱད་པ་ན་གང་ཟག་ལ་
སོགས་པ་ལ་རང་གི་ངོ་བོས་གྲུབ་པའི་ཡུལ་སྟེང་དུ་སྡོད་ཚུལ་ཅུང་ཟད་ཀྱང་མི་
འདུག་གོ་སྙམ་པ་དང༌། དེ་ལ་བརྟེན་ནས་སྣང་བ་འདི་རྣམས་ཀྱང་བན་བུན་དུ་
འཆར་བ་ཙམ་དཀའ་བ་མིན་གྱི། དེ་འདྲ་དེ་དབུ་མའི་གྲུབ་མཐའ་ལ་མོས་ཤིང་
རང་བཞིན་མེད་པའི་ ཚུལ་སྟོན་པའི་ཆོས་ཐན་ཐུན་ཐོས་པ་ཐམས་ཅད་ལ་འོང་
ཡང་། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་ཁེགས་པ་
དང༌། རང་བཞིན་མེད་པའི་གང་ཟག་ལ་སོགས་པ་དེ་ཉིད་ལས་གསོག་པ་པོ་དང་
འབྲས་བུ་མྱོང་བ་པོ་ལ་སོགས་པར་འཇོག་པ་ལ་ངེས་པ་གཏིང་ནས་འདྲོངས་ཏེ་དེ་
རྣམས་སུ་འཇོག་ཐུབ་པའི་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་
ལྟ་བ་ཤིན་ཏུ་རྙེད་དཀའ་བ་ཡིན་ནོ། །ཞེས་དང་། འཇིག་རྟེན་རྒུད་པ་ཇི་སྙེད་པ། །
དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་བཟློག་པ། །རྟེན་ཅིང་འབྲེལ་
བར་འབྱུང་བར་ གསུངས། །དེ་ཚེ་བློ་དང༌ལྡན་པ་ཡིས། །རྟེན་ཅིང་འབྲེལ་བར་
འབྱུང་བའི་ལམ། ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་ཁོང་དུ་ཆུད་མི་
འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་སུ་ཞིག་གིས། །
རྟེན་ནས་འབྱུང་བ་གསུངས་པ་ལས། །ངོ་མཚར་གྱུར་པ་ཅི་ཞིག་རྙེད། །གང་གང་
རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །གསུངས་པ་འདི་ལས་
- 148 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་།
ཡ་མཚན་པའི། །ལེགས་འདོམས་ཚུལ་ནི་ཅི་ཞིག་ ཡོད། །ཅེས་དང༌། གང་ཞིག་
འཁོར་འདས་ཆོས་རྣམས་ཐམས་ཅད་ཀྱི། །རྒྱུ་འབྲས་ནམ་ཡང་བསླུ་བ་མེད་མཐོང་
ཞིང་། །དམིགས་པའི་གཏད་སོ་གང་ཡིན་ཀུན་ཞིག་པ། །དེ་ནི་སངས་རྒྱས་དགྱེས་
པའི་ལམ་ལ་ཞུགས། །སྣང་བ་རྟེན་འབྲེལ་བསླུ་བ་མེད་པ་དང་། །སྟོང་པ་ཁས་
ལེན་བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་
པའི་དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་ཅིག་ཅར་དུ། །
རྟེན་འབྲེལ་མི་བསླུ་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་
ཀུན་འཇིག་ན། །དེ་ ཚེ་ ལྟ་བའི་དཔྱད་ པ་ རྫོགས་པ་ལགས། །ཞེས་དང༌། རྗེ་ བློ་
བཟང་ཆོས་ཀྱི་རྒྱལ་མཚན་གྱི་ཞལ་ནས། ཡང་འཁོར་འདས་ཆོས་ལ་ཕར་བལྟས་
པས། །རྐྱེན་ འདི་ པ་ ཙམ་ གྱི་ རྒྱུ་ དང༌ འབྲས། །ཆེས་ ཕྲ་ ཞིང་ སླ་ བ་ མེད་ པར་
མཐོང་། །དཔེ་འཆི་མེད་ལམ་ནས་འཇའ་ཚོན་བཞིན། །དབྱིངས་སྤྲོས་བྲལ་གདོད་
ནས་ དག་ པ་ དང་། །ལས་རྒྱུ་འབྲས་བསླུ་བ་མེད་ པ་ ཡི། །ཡུལ་ སྣང་ སྟོང་ རེས་
འཇོག་མ་ཡིན་པའི། །དོན་ཟུང་འཇུག་མཐའ་འབྲལ་དབུ་མའི་ལམ། །ལམ་འདི་
འདྲ་རྙེད་ པ་ བླ་ མའི་དྲིན། །དྲིན་ཆེའོ་རྒྱལ་བ་གཉིས་པའི་རྗེ། །ཞེས་དང་། མིང་
རྐྱང་ གི་ ཆོས་ རྣམས་ བདེན་ པས་ སྟོང་། །བདེན་ སྟོང་ ཀུན་ རྒྱུ་ འབྲས་ རོལ་ པར་
ཤར། །སྟོང་ པ་ དང༌ རྒྱུ་ འབྲས་ དབྱེར་མེད་ལམ། །ཨེ་མ་ཧོ་ བླ་མའི་དྲིན་གྱིས་
རྙེད། །ཨ་ལ་ལ་རྟག་ཆད་ཀྱི་གཡང་ལས་གྲོལ་ཅེས་དང་། ལར་འཁོར་འདས་ཆོས་
རྣམས་མ་ལུས་པ། །མིང་བཏགས་ཡོད་ཙམ་གྱི་རོལ་བ་ལས། །དབྱིངས་ངོ་བོ་ཅིར་
ཡང་མ་མཆིས་པས། །ད་སྐྱེ་འཆི་གཉིས་ལ་ཡ་ང་མེད། །སྔར་དལ་མེད་འཁྱམས་
པའི་ངལ་གསོའི་གནས། །ཆོས་སྟོང་ཉིད་བདུད་རྩིའི་སྙིང་པོ་རྙེད། །འདི་བསམས་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཤིང་རྗེ་བཙུན་བླ་མའི་དྲིན། །དྲིན་ཆེ་བར་ངེས་སོ་བླ་མ་རྗེ། །ང་བློ་བཟང་རྒྱལ་བ་
གཉིས་པའི་བུ། །ལམ་ཕྱག་རྒྱ་ཆེན་པོའི་རོལ་རྩེད་ཀྱིས། །ཆོས་ལྟ་བའི་གླུ་དབྱངས་
འདི་བཞིན་ལེན། །གྲོགས་ཐར་འདོད་ཀུན་ཀྱང་འདི་ལྟར་མཛོད། །ཅེས་དང༌། ང་
རྫུན་པ་སྒྱུ་མའི་རྣལ་འབྱོར་པས། །ཕར་ཆོས་རྣམས་ཀུན་ལ་བལྟས་པའི་ཚེ། ཁོ་
རང་ཚུགས་མ་ཐུབ་རང་རང་གི །དངོས་ངོ་བོ་གཉིས་པོ་གསལ་བར་བསྟན། །ཆོས་
ཟབ་ མོའི་གནས་ ལ་ སོམ་ ཉིས་ ཀྱང་། །གཞི་ སྲིད་ པ་ ཧྲུལ་ པོར་ བྱེད་དོ་ཞེས། །
གཏམ་སྙན་ཅིང་ཟབ་པའི་སྒྲ་ཐོས་པས། །ད་ཁོང་ནས་ཞེ་བློ་བདེ་མོར་གདའ། །
ཞེས་ དང་། རང་ བཞིན་ གྱིས་ སྟོངས་ པའི་ རོལ་ པ་ ལས། །དཀར་ནག་ གི་ ལས་
འབྲས་ཤིན་ ཏུ་ བཀྲ །འཁོར་ འདས་ ཀྱི་ ཆོས་རྣམས་ མ་ ལུས་ པ། །མིང་ རྐྱང་ པ་
བཏགས་ཡོད་ཙམ་ཞིག་ལས། །དོན་གཞན་དུ་གྲུབ་པ་ངས་མ་མཐོང་། །ཞེས་དང༌།
འཁོར་འདས་ཀྱི་ཆོས་རྣམས་ཇི་སྙེད་པ། །སྣང་བ་ལྟར་མ་ཞེན་གནས་ཚུལ་ལྟོས། །
སྣང་གནས་ཀྱི་ངོ་བོ་གཉིས་མཐོང་ན། །རྟག་པ་དང་ཆད་པའི་མཐའ་ལས་གྲོལ། །
མདོ་རྒྱུད་ཀྱི་རྒྱབ་རྟེན་དཔུང་ཆེ་ཞིང་། །གདམས་ངག་གི་ནང་བྱན་ཚུད་པ་ཡི། །
བྱིན་རླབས་ཀྱི་བརྒྱུད་པ་མ་ཉམས་པའི། །མཚན་ལྡན་གྱི་རྗེ་བཙུན་བསྟེན་པས་
འཚེངས། །ཐར་འདོད་ ཀྱི་ སྐལ་ལྡན་ཁྱེད་རྣམས་ ཀྱང་། །ཆོས་ཉིད་ ཀྱི་རང་ཞལ་
གཟིགས་བཞེད་ན། །སྐམ་བཤད་ཀྱི་ཐ་སྙད་མཁན་པོ་དང༌། །ཐོས་ཆུང་གི་སྒམ་
སྒོམ་ མ་ ཡིན་ པའི། །ཡོངས་ གྲགས་ ཀྱི་ རྗེ་ ལ་ བློ་ སྙིང་ གཏོད། །ཤུགས་དྲག་ གི་
བསག་སྦྱང་ཡུན་དུ་སྲིངས། །ཞེས་གསུངས་སོ། །དེ་ལྟར་ཡིད་ཆེས་ཀྱི་ལུང་དང་དྲི་
མ་མེད་པའི་རིགས་པ་ལ་བརྟེན་ནས་སྟོང་པ་ཉིད་ལ་ངེས་པ་རྙེད་པ་ན། ཇི་ལྟར་
སྒོམ་པའི་ཚུལ་ནི་མན་ངག་ཞལ་ཤེས་ལས་འབྱུང་བ་ལྟར། ཟབ་ལམ་བླ་མའི་རྣལ་
- 150 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་། །
འབྱོར་བསྒོམས་པ་སྔོན་དུ་བཏང་ནས། ལུས་གནད་ལེགས་པར་བཅས་ཏེ་དཔྱད་
སྒོམ་དང་འཇོག་སྒོམ་གཉིས་ཀྱི་སྒོ་ནས་བསྐྱང་དགོས་ཀྱི། འཇོག་སྒོམ་རྐྱང་པས་
མི་ཆོག་ཅེས་བདག་གི་དཔལ་ལྡན་བླ་མ་དམ་པ་གསུང་ངོ༌། །ཟབ་མོ་དབུ་མའི་ལྟ་
བ་འདི་མདོ་སྔགས་གཉིས་ཀའི་ལམ་གྱི་སྲོག་ཡིན་ཞིང་། ལྷག་པར་གསང་སྔགས་
བླ་མེད་ལ་ནི་ལྟ་བ་འདི་མེད་པར་སྔགས་ཀྱི་ལམ་རྣལ་མ་ཞིག་ཡོང་བའི་སྐབས་
མེད་ཅེས་གསུངས་སོ། །དེས་ན་དབུ་མའི་ལྟ་བ་རྙེད་པའི་ཕྱིར་སྔར་བསགས་ཀྱི་
ལས་སྒྲིབ་སྟོབས་བཞིས་སྦྱོང་བ་དང༌། བླ་མ་དང་རྗེ་བཙུན་འཇམ་པའི་དབྱངས་
དབྱེར་མེད་དུ་བྱས་ཏེ་གསོལ་བ་ཤུགས་དྲག་ཏུ་འདེབས་ཤིང་། ཡན་ལག་བདུན་
པ་མཎྜལ་དང་བཅས་པའི་སྒོ་ནས་ཚོགས་གསོག་པ་ལ་འབད་པ་དང༌། རང་གིས་
ཁས་ བླངས་ པའི་ སྡོམ་ ཁྲིམས་ དག་ པར་ བྱེད་ པ་ རྣམས་ ཤིན་ ཏུ་ གལ་ ཆེ་ བར་
གསུངས་ཤིང་། ངེས་དོན་གྱི་མདོ་སྡེ་ཟབ་མོའི་དབྱངས་ངག་ཏུ་བརྗོད་ཅིང་ཡང་
ཡང་དྲན་ པར་ བྱས་ན་ལྟ་བའི་བག་ཆགས་ཐེབས་ པ་ ལ་ ཤིན་ཏུ་ ཁྱད་ཆེ་བར་
གསུངས་པས། དེ་ནི་འདི་ལྟར་ཏིང་ངེ་འཛིན་རྒྱལ་པོ་ལས། ཇི་ལྟར་སྨིག་རྒྱུ་དྲི་
ཟའི་གྲོང་ཁྱེར་དང་། །སྒྱུ་མ་ཇི་བཞིན་རྨི་ལམ་ཇི་ལྟ་བུར། །མཚན་མ་སྒོམ་པ་ངོ་བོ་
ཉིད་ཀྱིས་སྟོང་། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ནམ་
མཁའ་དྭངས་ པར་ ཟླ་ཤར་བ། །དེ་ཡི་གཟུགས་བརྙན་དྭངས་ པའི་མཚོར་སྣང་
སྟེ། །ཟླ་བ་ཆུ་ཡི་ནང་དུ་འཕོས་པ་མེད། །ཆོས་ཀུན་མཚན་ཉིད་དེ་འདྲར་ཤེས་པར་
གྱིས། །ཇི་ལྟར་མི་དག་ནགས་རིའི་ཁྲོད་འདུག་ནས། །གླུ་ལེན་སྨྲ་དང་དགོད་དང་
ངུ་བ་ལས། །བྲག་ཅ་ཐོས་ཀྱང་སྣང་བ་མེད་པ་ལྟར། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །གྲུ་དང་རོལ་མོ་དེ་བཞིན་ངུ་བ་ཡང་། །དེ་ལ་བརྟེན་ནས་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བྲག་ཅ་འབྱུང་མོད་ཀྱི། །སྒྲ་ལ་དབྱངས་དེ་ནམ་ཡང་ཡོད་མ་ཡིན། །ཆོས་རྣམས་
ཐམས་ཅད་དེ་བཞིན་ཤེས་པར་གྱིས། །ཇི་ལྟར་རྨི་ལམ་ནམ་ཡང་འདོད་བསྟེན་
པ། །སྐྱེས་བུ་སད་པར་གྱུར་ནས་མི་མཐོང་སྟེ། །བྱིས་པ་ཤིན་ཏུ་འདོད་ལ་ཆགས་
ཤིང་ཞེན། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྒྱུ་མ་བྱེད་པ་དག་
གིས་གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་
སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་
ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་
ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་
པར་གྱིས། །ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་ཆུ་
ནང་སྣང་། །ཆུ་ཟླ་སྟོང་པ་གསོག་སྟེ་གཟུང་དུ་མེད། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྐོམ་པས་
གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང་། །ཆོས་རྣམས་
ཐམས་ཅད་དེ་བཞིན་ཤེས་ པར་ གྱིས། །སྨིག་རྒྱུ་ལ་ ཡང་ ཆུ་ནི་ ཡོད་ མེད་ན། །
སེམས་ཅན་རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་བར་ཡོང་མི་
ནུས། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་ཆུ་ཤིང་རློན་
པའི་སྡོང་པོ་ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །ནང་དང་ ཕྱི་
རོལ་ཀུན་ན་སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །
ཞེས་གསུངས་སོ། །དེ་ལྟར་ཐབས་ཤེས་ཟུང་འབྲེལ་གྱི་ལམ་ལ་བསླབ་དགོས་ཚུལ་
དང༌། ཇི་ལྟར་སློབ་པའི་ཚུལ་ཅུང་ཟད་བརྗོད་པ་དེ་ནི་ས་བོན་ཙམ་ཞིག་བཀོད་པ་
ཡིན་གྱི །རྒྱས་པར་ནི་རྗེ་ཡབ་སྲས་ཀྱི་གསུང་རབ་རིན་པོ་ཆེ་རྣམས་དང་། དེ་དག་
- 152 -



ཟབ་མོ་དབུ་མའི་ལྟ་ཁྲིད་ཐུན་མོང་མིན་པ་བློ་བཟང་ཞལ་ལུང་། །
གི་མན་ངག་བྱང་ཆུབ་ལམ་གྱི་རིམ་པའི་དམར་ཁྲིད་རྣམ་པ་གཉིས་དང་། ལྟ་བའི་
མན་ངག་མཐར་ཐུག་པ་དགའ་ལྡན་ཕྱག་རྒྱ་ཆེན་པོ་རྩ་འགྲེལ་གཉིས་ལས་ཤེས་
པར་བྱའོ། །
སྨྲས་པ། མདོ་སྔགས་གསུང་རབ་ ཀུན་གྱི་སྙིང་པོའི་དོན། །གྲུབ་མཆོག་
དམ་ པ་ ཀུན་ གྱི་ཐུགས་ དམ་ མཐིལ། །སྐལ་ བཟང་ ཐར་ འདོད་ ཀུན་ གྱི་ འཇུག་
ངོགས་མཆོག །བླ་མའི་མན་ངག་ཀུན་གྱི་སྙིང་པོ་འདི། །བློ་བཟང་རྒྱལ་བ་གཉིས་
པའི་ལེགས་བཤད་དང་། །གངས་ཅན་གྲུབ་མཆོག་རྒྱལ་བ་དབེན་ས་པའི། །སྙན་
བརྒྱུད་ མཛོད་ འཛིན་ དཔལ་ ལྡན་ བླ་ མ་ ཡི། །གསུང་ ལས་ ཇི་ ལྟར་ ཐོས་ བཞིན་
བདག་ གིས་ བྲིས། །ཡིད་ ཆེས་ ལུང་ དང་དྲི་མེད་ རིགས་ པ་ ཡིས། །ལེགས་ པར་
བརྟགས་ནས་ སྦྱར་བ་ཡིན་མོད་ཀྱང་། །མ་བཤད་ ལོག་པར་བཤད་པའི་སྐྱོན་
མཆིས་ན། །ཆོས་ཀྱི་སྤྱན་ལྡན་རྣམས་ཀྱིས་དག་པར་མཛོད། །བྱིས་པའི་འདོམ་
གྱིས་ནམ་མཁའི་མཐའ་འཇལ་བཞིན། །ཤིན་ཏུ་གཏིང་དཔག་དཀའ་བ་ཟབ་མོའི་
དོན། །བྱིས་ པའི་ ནང་ ནས་ བྱས་ པར་ གྱུར་ བ་ ཡི། །ཉམ་ཆུང་ བདག་ འདྲས་ ཇི་
བཞིན་ ག་ ལ་ རིག །རྒྱུད་ལྡན་མཁས་གྲུབ་ བླ་མའི་གསུང་བཞིན་དུ། །ཅུང་ཟད་
བརྗོད་ལ་ལེགས་པའི་ཆ་མཆིས་ན། །གང་ཟག་སྐྱོན་གྱིས་ཆོས་ལ་མི་གོས་ཞེས། །
གསུངས་པས་རྣམ་དཔྱོད་ཅན་རྣམས་བརྟག་པར་རིགས། །དགེ་བ་འདི་ཡིས་ཚེ་
རབས་ ཐམས་ཅད་དུ། །ཐེག་མཆོག་དགེ་བའི་བཤེས་ཀྱིས་ རྗེས་བཟུང་ནས། །
ཐབས་ཤེས་ཟུང་འབྲེལ་ ལམ་ བཟང་ མཐར་ ཕྱིན་ཏེ། །འགྲོ་ ཀུན་ དོན་ དུ་ ཀུན་
མཁྱེན་མྱུར་ཐོབ་ཤོག །མཐའ་མེད་འཇིགས་རུང་འཁོར་བའི་རྒྱ་མཚོ་ཆེར། །སྐྱེ་རྒ་
ན་འཆིའི་ཆུ་བོས་དྲག་ཏུ་ཁྱེར། །ལས་ཉོན་ན་ཀྲས་རབ་ཏུ་གཙེས་པ་རྣམས། །སྒྲོལ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བའི་དེད་དཔོན་མཆོག་ཏུ་ བདག་ གྱུར་ ཅིག །མཐའ་དག་འགྲོ་ལ་ལམ་བཟང་
མཚོན་ པའི་ མིག །འཇམ་ མགོན་ བླ་ མའི་ ལེགས་ བཤད་ འོད་ སྟོང་ ཅན། །ཐུབ་
བསྟན་མཁའ་དབྱིངས་དབུས་སུ་རྟག་གནས་ཏེ། །འགྲོ་བློའི་པདྨོ་མ་ལུས་རྒྱས་
བྱེད་ཤོག །ཅེས་པ་འདི་ནི་པཎ་ཆེན་ཐམས་ཅད་མཁྱེན་པ་ཆེན་པོའི་འཕྲིན་ལས་པ་
བླ་མ་ཕྱག་མཛོད་བློ་བཟང་ཚེ་དབང་རིན་པོ་ཆེས་ཐེག་པ་མཆོག་གི་ལམ་གྱི་གནད་
སྤྱི་དང༌། ལྷག་པར་ལྟ་བའི་གནད་ཤིན་ཏུ་གསལ་ཞིང་གོ་བདེ་བ་དཔེ་དང་སྦྱར་བ་
ཞིག་ཅིས་ཀྱང་དགོས་ཞེས་བཀས་བསྐུལ་བ་ལ་བརྟེན་ནས། རྒྱལ་ཁམས་ཉུལ་
བའི་དགེ་སྦྱོང་ཡེ་ཤེས་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་དུ་སྦྱར་བའོ། །
འདིས་ཀྱང་དཔལ་དབེན་ས་སྙན་རྒྱུད་ཀྱི་བསྟན་པ་རིན་པོ་ཆེ་འཕེལ་བར་གྱུར་
ཅིག། །། །
- 154 -



༄༅། །གཅོད་གཞུང་ཐར་འདོད་དེད་དཔོན་གྱི་དགོངས་པ་
རབ་ཏུ་གསལ་བའི་རྒྱན་ཞེས་བྱ་བ་
བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ཐུབ་བསྟན་ཡོངས་རྫོགས་རལ་པའི་ཁུར་འཆང་
ཞིང་། །དྲི་མེད་རིགས་པའི་གད་རྒྱངས་གཅིག་གིས་ཀྱང་། །དངོས་འཛིན་གླང་པོ་
མ་ ལུས་ སྐྲག་བྱེད་པ། །སྨྲ་བའི་ སེང་གེ་བློ་བཟང་ གྲགས་ པར་ འདུད། །འཇམ་
མགོན་བླ་མའི་མན་ངག་ཏེ་སེ་ལས། །འོངས་པའི་སྙན་བརྒྱུད་བདུད་རྩིའི་ཆུ་རྒྱུན་
གྱིས། །སྐལ་ལྡན་བློ་མིག་དྲི་མ་འཁྲུ་མཛད་པ། །གྲུབ་མཆོག་བླ་མའི་ཞབས་ལ་
སྙིང་ནས་འདུད། །ཉི་ཤུ་རྩ་བཞིའི་གནས་མཆོག་དམ་པ་ན། །སྒྲུབ་པ་པོ་ལ་རྟག་ཏུ་
བརྩེར་དགོངས་ནས། །སྣ་ཚོགས་སྤྲུལ་པའི་གར་གྱིས་རྣམ་རོལ་པ། །དཔའ་བོ་
མཁའ་འགྲོའི་ཚོགས་ཀྱིས་བདག་སྐྱོངས་ཤིག །
དེ་ལ་འདིར་སྐལ་བ་དང་ལྡན་པ་སངས་རྒྱས་ཀྱི་སར་བགྲོད་པའི་ལམ་
མཆོག་ཐབས་ཤེས་གཅོད་ཀྱི་སྙིང་པོ་ཉམས་སུ་ལེན་པའི་ཚུལ་ལ་བཞི། གང་དུ་
ཉམས་སུ་ལེན་པའི་གནས། གང་གིས་ཉམས་སུ་ལེན་པའི་རྟེན། གང་ཞིག་ཉམས་
སུ་ལེན་པའི་གདམས་པ། གང་ཉམས་སུ་བླངས་པ་ལ་བརྟེན་ནས་ཚར་ལྷོངས་ཇི་
ལྟར་འབྱུང་ཚུལ་ལོ། །དང་པོ་གང་དུ་ཉམས་སུ་ལེན་པའི་གནས་ནི། རྐྱེན་དང་
བསྲེ་མི་ནུས་པའི་ལས་དང་པོ་པ་རྣམས་ཀྱིས་རེ་ཞིག་སྒྲུབ་ཁང་སོགས་ཡིད་མཐུན་
གྱི་གནས་སུ་ཉམས་སུ་ལེན་ཅིང་། ཅུང་ཟད་ནུས་པ་རྙེད་ནས་དུར་ཁྲོད་སོགས་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གཉན་ སར་ ཕྱིན་ནས་ཉམས་སུ་ལེན་པ་གནད་ཆེ་བར་གསུངས་ཞིང་། དེ་ཡང་
གཉན་སའི་བྱེ་བྲག་གིས་ས་དམིགས་ངོས་འཛིན་ཚུལ་དང་། གཉན་སར་འགྲོ་བའི་
དུས་ཀྱི་ཁྱད་པར་དང༌། བསམ་པ་ཇི་ལྟ་བུས་འགྲོ་ཚུལ་སོགས་ཞིབ་པར་ནི་གཅོད་
གཞུང་རྒྱས་པ་རྣམས་ལས་ཤེས་པར་བྱའོ། །
གཉིས་པ་གང་གིས་ཉམས་སུ་ལེན་པའི་རྟེན་ནི། སྲིད་པའི་ཕུན་ཚོགས་ཆུ་
ཤིང་ལྟ་བུར་མཐོང་ནས་བྱམས་པ་དང་སྙིང་རྗེས་བྲན་དུ་བཟུང་ནས་ཐམས་ཅད་
མཁྱེན་པ་ཉིད་ཡིད་ལ་གཅགས་པས་འཁོར་བའི་ས་བོན་དྲུང་ནས་འབྱིན་པར་
འདོད་པས་ཡིན་གྱི། རྙེད་བཀུར་དང་གྲགས་འདོད་ཀྱི་བསམ་པས་འཇིག་རྟེན་གྱི་
ལྷ་འདྲེ་ལ་བསྔོ་བ་དང་། དེའི་ཕྱིར་ས་གཉན་སློག་ཅིང་ཆུ་གཉན་དཀྲུག་པ་དང་།
ཤིང་གཉན་གཅོད་པ་དག་ནི་ཆོས་འདིའི་འགལ་ཟླར་ཤེས་པར་གྱིས་ཤིག །ཅེས་
གང་གསུངས་པ་ལྟར། བྱང་ཆུབ་ལམ་གྱི་རིམ་པ་ལ་བློ་སྦྱངས་ནས་མྱོང་བ་ཅུང་
ཟད་རྙེད་པ་ཞིག་གི་ལམ་གྱི་གནད་ལ་བོགས་ལྷག་པར་འདོན་ཕྱིར་ཆོས་འདི་
ཉམས་སུ་ལེན་པ་ཡིན་ནོ། །
གསུམ་པ་གང་ཞིག་ཉམས་སུ་ལེན་པའི་གདམས་པ་ལ་དཀར་འགྱེད་དང་།
དམར་འགྱེད་ཀྱི་ཚུལ་གཉིས་ལས། དམར་འགྱེད་ཀྱི་ཚུལ་ཡི་གེ་ལོགས་སུ་བྲིས་
ནས་ཡོད་ཅིང་། འདིར་དཀར་འགྱེད་ཀྱི་ཚུལ་ཉམས་སུ་ལེན་པ་ལ་གསུམ། བསྟན་
པ་ལ་འཇུག་པའི་སྒོ་དམ་པ་སྐྱབས་འགྲོའི་རིམ་པ། སྐུ་གཉིས་ཀྱི་ལག་རྗེས་འཇོག་
བྱེད་ཚོགས་གཉིས་བསག་པ། བསགས་པའི་དགེ་བ་ཆུད་མི་ཟ་བའི་ཕྱིར་བྱང་ཆུབ་
ཆེན་ པོར་ བསྔོ་ བའོ། །དང་ པོ་ ནི། སྔར་ བཤད་ པའི་ རྟེན་དེ་ ལྟ་བུས་ཆོས་འདི་
ཉམས་སུ་ལེན་པ་ལ་འཇུག་པ་ན་ག་ཏེའི་སྔགས་འདོན་ཞིང་ཡུམ་དོན་ལྟ་བའི་ངང་
- 156 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
ནས། ཕཊ བརྗོད་ཅིང་གནས་དང་ལྷ་འདྲེ་བདག་ཉིད་གསུམ་ཟིལ་གྱིས་གནོན་
པའི་ཚུལ་རྣམས་ནི་བླ་མ་དམ་པའི་ཞལ་ལས་ཞིབ་ཏུ་ཐོས་དགོས་ཤིང་། མདོར་
བསྡུས་སྙིང་པོར་དྲིལ་བ་ཞིག་ཁོ་བོས་ཡི་གེ་ཟུར་དུ་བྲིས་པ་ལས་ཤེས་པར་བྱའོ། །
དེ་ནས་དལ་འབྱོར་རྙེད་དཀའ། འཆི་བ་མི་རྟག་པ། ལས་དང་འབྲས་བུའི་གནས་
ཚུལ། འཁོར་བའི་ཉེས་དམིགས་རྣམས་དྲག་ཏུ་བསམས་ནས་ངེས་འབྱུང་ཤུགས་
དྲག་བསྐྱེད། མར་ཤེས། དྲིན་དྲན། དྲིན་གཟོ། བྱམས་སྙིང་རྗེ་བྱང་ཆུབ་ཀྱི་སེམས་
རྣམས་རྒྱུད་འཁུལ་ངེས་སུ་བསྒོམ། དེ་ནས་སྐྱབས་འགྲོའི་ཉམས་ལེན་ལ་འཇུག་པ་
ལ་སྐྱབས་ཡུལ་གསལ་འདེབས་པའི་ཚུལ་ནི། །མདུན་གྱི་ནམ་མཁར་སེང་གེ་ཆེན་
པོ་བརྒྱད་ཀྱིས་བཏེག་པའི་ཁྲི་མཐོ་ཞིང་ཡངས་པའི་སྟེང་དུ་སྣ་ཚོགས་པདྨ་འདབ་
མ་སྟོང་ལྡན་གྱི་ལྟེ་བར་པདྨ་དང་ཟླ་བའི་གདན་ལ་རྩ་བའི་བླ་མ་དང་གཉིས་སུ་
མེད་པའི་མ་ཅིག་ལབ་ཀྱི་སྒྲོན་མ། དེའི་ཐུགས་ཀར་ཡུམ་ཆེན་མོ། སྟེང་དུ་རྒྱལ་བ་
རྡོ་རྗེ་འཆང་། གཡས་སུ་གཤིན་རྗེའི་གཤེད་ཀྱི་ལྷ་ཚོགས། གཡོན་དུ་བདེ་མཆོག་
གི་ལྷ་ཚོགས། མདུན་དུ་གསང་བ་འདུས་པའི་ལྷ་ཚོགས། རྒྱབ་ཏུ་ཀྱེ་རྡོ་རྗེའི་ལྷ་
ཚོགས། དེ་དག་གི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་
བྱང་ སེམས། དཔའ་བོ་དཔའ་ མོ་ ཆོས་ སྐྱོང་སྲུང་ མའི་ ལྷ་ ཚོགས། རང་ རང་ གི་
མདུན་ན་ལེགས་པར་གསུངས་པའི་ཆོས་རྣམས་པོ་ཏིའི་རྣམ་པར་ཡོད་པ། དེ་དག་
གི་ཕྱི་རོལ་ཏུ་སྣ་ཚོགས་པའི་སྤྲུལ་པས་ཀུན་ཏུ་ཁྱབ་པར་གྱུར་པའི་འོག་ཏུ་གནོད་
བྱེད་ཀྱིས་མཚོན་སེམས་ཅན་ཐམས་ཅད་ཡོད་པར་བསམས་ལ། རང་ཉིད་འཁོར་
བ་དང་ངན་སོང་གི་སྡུག་བསྔལ་ལ་འཇིགས་ཤིང་སྐྲག་པའི་བློ་ཤུགས་དྲག་དང་།
རང་ཉམས་ལ་དཔགས་ཏེ་འདྲེ་གདོན་སོགས་ཕ་མ་སེམས་ཅན་ཐམས་ཅད་འཁོར་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བའི་སྡུག་བསྔལ་གྱིས་མནར་བ་ལ་མི་བཟོད་པའི་སྙིང་རྗེ་དང༌། དེ་ལས་སྐྱོབས་
པའི་ནུས་པ་དཀོན་མཆོག་ལ་ཡོད་པར་ཡིད་ཆེས་པའི་དད་པ་དྲག་པོའི་སྒོ་ནས་
ངག་ཏུ། ཕཊ སྐལ་ལྡན་ཐར་པར་འཁྲིད་པའི་དེད་དཔོན་མཆོག །རྩ་བརྒྱུད་བླ་
མའི་ཚོགས་ལ་སྐྱབས་སུ་མཆི། །དངོས་གྲུབ་དམ་པ་མ་ལུས་འབྱུང་བའི་སྒོ། ། ཡི་
དམ་ལྷ་ཚོགས་རྣམས་ལ་སྐྱབས་སུ་མཆི། །སྤངས་རྟོག་མཐར་ཕྱིན་སྟོན་པ་བླ་ན་
མེད། །ཡང་ དག་ རྫོགས་ སངས་ རྒྱས་ ལ་ སྐྱབས་ སུ་ མཆི། །ཞི་ བའི་ དཔལ་ གྱུར་
འདོད་ཆགས་བྲལ་བའི་མཆོག །བསླུ་མེད་དམ་པའི་ཆོས་ལ་སྐྱབས་སུ་མཆི། །
རྟག་ཏུ་དགེ་བའི་འདྲེན་པ་ཕུན་སུམ་ཚོགས། །ཚོགས་མཆོག་དགེ་འདུན་རྣམས་ལ་
སྐྱབས་སུ་མཆི། །ཞེས་ལན་གང་མང་བརྗོད་ཅིང་དམིགས་པ་ཡིད་ལ་བྱ་བའི་ཚུལ་
དང་། བདུད་རྩི་འབེབས་སྦྱང་ཇི་ལྟར་བྱ་བའི་ཚུལ་ནི་བྱང་ཆུབ་ལམ་གྱི་རིམ་པའི་
སྔོན་འགྲོའི་མན་ངག་ཞལ་ཤེས་ནས་འབྱུང་བ་ལྟར་བྱའོ། །སླར་ཡང་། ཕུལ་བྱུང་
ཞིང་གི་དམ་པ་ཁྱེད་རྣམས་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །གུས་
པས་བདག་ནི་ཁྱེད་ལ་ལེགས་འབུལ་ན། །མགོན་པོ་ཐུགས་རྗེ་མངའ་བས་བཞེས་
སུ་གསོལ། །སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །བསྒྲལ་ཕྱིར་བྱང་
ཆུབ་མཆོག་ཏུ་སེམས་བསྐྱེད་ནས། །དུས་གསུམ་བདེ་གཤེགས་སྲས་ཀྱི་སྤྱོད་པ་
ལ། །ཞུམ་མེད་བསམ་པ་ཐག་པས་བསླབ་པར་བགྱི། །འཇིག་རྟེན་སྒྲོན་མ་སྐྱབས་
ཀྱི་ མཆོག་ རྣམས་ ལ། །ལུས་ ངག་ ཡིད་ རབ་ དང་ བས་ ཕྱག་ བགྱིའོ། །དངོས་
བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་
ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང་། །འཁོར་བ་མ་
སྟོངས་བར་དུ་ལེགས་ བཞུགས་ནས། །འགྲོ་ ལ་ཆོས་འཁོར་མ་ལུས་བསྐོར་དུ་
- 158 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
གསོལ། །དགེ་ཀུན་རྫོགས་པའི་བྱང་ཆུབ་ཆེན་པོར་བསྔོ། །ཞེས་བརྗོད་ཅིང་སྨོན་
པ་དང་འཇུག་པའི་བདག་ཉིད་ཅན་གྱི་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད།
ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཕྱིར་དུ་ལམ་ཟབ་མོ་ཐབས་ཤེས་གཅོད་ཀྱི་སྙིང་པོ་
ཉམས་སུ་བླང་བར་བགྱིའོ། །ཞེས་ལན་མང་དུ་བརྗོད་ཅིང་དམིགས་པ་ཡིད་ལ་
བྱའོ། །
གཉིས་པ་སྐུ་གཉིས་ཀྱི་ལག་རྗེས་འཇོག་བྱེད་ཚོགས་གཉིས་བསག་པ་ལ།
ཐུན་མོང་བ་གཟུགས་སྐུའི་ལག་རྗེས་འཇོག་བྱེད་བསོད་ནམས་ཀྱི་ཚོགས་བསག་
པ། ཐུན་མོང་མ་ཡིན་པ་ཆོས་སྐུའི་ལག་རྗེས་འཇོག་བྱེད་རང་བཞིན་མེད་པར་
བསྒོམ་པའོ། །དང་པོ་ནི། ཕཊ༔ རང་གི་སྤྱི་བོར་པདྨ་དང་ཟླ་བའི་གདན་ལ་ངོ་བོ་
རང་གི་རྩ་བའི་བླ་མ་དང་དབྱེར་མེད་པའི་མ་ཅིག་ལབ་ཀྱི་སྒྲོན་མ་ཡིན་པ་ལ་རྣམ་
པ་སངས་རྒྱས་རིགས་ཀྱི་མཁའ་འགྲོ་མ་སྐུ་མདོག་དཀར་ལ་དམར་བའི་མདངས་
ཆགས་པ། ཞལ་གཅིག་ཕྱག་གཉིས་མ། ཕྱག་གཡས་སེང་ལྡེང་གི་ཌཱ་མ་རུ་ཁྲོལ་ལོ་
ལོ་འཁྲོལ་ཞིང་། གཡོན་དངུལ་དཀར་གྱི་དྲིལ་བུ་གསིལ་བ། དར་དཀར་གྱིས་དབུ་
སྐྲ་ཕྱེད་བཅིངས་ སུ་ བྱས་ཤིང་། ལྷག་མས་སྐུ་སྟོད་ཁེབས་པ། འཛུམ་ཞིང་ སྒེག་
པའི་ཉམས་དང་ལྡན་པ། ལྷ་རྫས་ལས་གྲུབ་པའི་དར་གྱི་ན་བཟས་བརྒྱན་ཅིང་།
ཉི་མ་སྟོང་གི་མདངས་ལྟ་བུའི་འོད་དང་གཟི་བརྗིད་འབར་བའི་དབུས་ན་ཞབས་
གཡས་བརྐྱངས་ཤིང་། གཡོན་བསྐུམས་པའི་གར་སྟབས་ཀྱིས་བཞུགས་པའི་སྤྱི་
བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སྭཱ་
སེར་པོ། གསང་བར་ཧཱ་ལྗང་ཁུ། འོད་ཟེར་ལྔ་འཕྲོ་བ། ཐུགས་ཀའི་ཧཱུྃ་ལས་འོད་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཟེར་འཕྲོས་པས་རང་བཞིན་གྱི་གནས་ནས་བཅོམ་ལྡན་འདས་མ་སངས་རྒྱས་
རིགས་ཀྱི་མཁའ་འགྲོ་མ་ལ་བླ་མ་དཀོན་མཆོག་གསུམ་གྱིས་བསྐོར་བ་སྤྱན་དྲངས།
ཕཊ༔ ཆོས་ དབྱིངས་ དག་ པའི་ ཕོ་ བྲང་ ནས། །སྒྱུ་ འཕྲུལ་ དྲ་ བའི་ སྐུར་ སྟོན་
པ། །གནས་གསུམ་མཁའ་འགྲོའི་དབང་ཕྱུག་མ། །བརྩེ་བར་དགོངས་ལ་གནས་
འདིར་གཤེགས། །ཨོཾ་ཨཱགུ་རུ་བཛྲ་སརྦ་བུདྡྷ་བོ་དྷི་སཏྭ་སརྦ་ཌཱ་ཀི་ནཱི་ས་པ་རི་ཝཱ་
ར་བཛྲ་ས་མ་ཡ་ཛཛཛཧཱུྃ་བཾ་ཧོ༔ སླར་ཡང་ཐུགས་ཀའི་ཧཱུཾ་ལས་འོད་འཕྲོས། ཞི་
ཁྲོ་རབ་འབྱམས་ཐམས་ཅད་སྤྱན་དྲངས། སྤྱི་བོའི་བཅོམ་ལྡན་འདས་མ་ལ་ཐིམ་
པས་དེ་ཉིད་སྐྱབས་གནས་ཀུན་འདུས་པའི་བདག་ཉིད་དུ་གྱུར། སླར་ཡང་ཐུགས་
ཀའི་ཧཱུཾ་ལས་འོད་ཟེར་ལྕགས་ ཀྱུ་དང་། ཞགས་ པ་ དང་། དྲིལ་བུ་དང་། ལྕགས་
སྒྲོག་གི་རྣམ་པ་ཅན་དཔག་མེད་འཕྲོས། གནོད་བྱེད་ཀྱིས་གཙོ་བྱས་པའི་རིགས་
དྲུག་སེམས་ཅན་ཐམས་ཅད་ཀྱི་སྙིང་ག་ནས་ལྕགས་ཀྱུས་བཟུང་། མགྲིན་པ་ནས་
ཞགས་པས་བཅིངས། ཡན་ལག་ལྕགས་སྒྲོག་གིས་བསྡམས། དྲིལ་བུས་དབང་དུ་
བསྡུས་ནས་རང་གི་མཐའ་སྐོར་དུ་འཁོད་པར་གྱུར། བཛྲ་ཨཾ་ཀུ་ཤ་ཛ༔ བཛྲ་པཱ་ཤ་
ཧཱུྃ། བཛྲ་སྤོ་ཊ་པཾ། བཛྲ་གྷཎྜཱུ་ཧོ༔ ཞེས་བརྗོད་པས་ས་གཞི་ཐམས་ཅད་སྨུག་ཤིག་
སྟེ་གང་བར་བསམས་ལ། མ་རྒན་འདྲེ་གདོན་རྣམས་ཀྱིས་མཚོན་པའི་སེམས་ཅན་
རྣམས་ལ་བརྩེ་བ་ཆེན་པོས་ཀུན་ནས་བསླངས་ཏེ། རང་ཉིད་ཀྱིས་གཙོ་བྱས་མགྲིན་
གཅིག་ཏུ་ཡན་ལག་བདུན་པ་འབུལ་བར་བསམས་ལ། ངག་ཏུ་འདི་སྐད་དུ། ཕཊ༔
ལྷུན་གྲུབ་སྤྲོས་དང་བྲལ་བའི་ཆོས་ཀྱི་དབྱིངས། །བདེ་ཆེན་ལོངས་སྤྱོད་རྫོགས་
པའི་རོལ་པ་ལས། །སྣ་ཚོགས་དུ་མར་སྤྲུལ་པའི་ཌཱ་ཀི་མ། །བཅོམ་ལྡན་སངས་
རྒྱས་མཁའ་འགྲོ་ལ་ཕྱག་འཚལ། །བདེ་སྟོང་ལྷན་ཅིག་སྐྱེས་པ་ནམ་མཁའི་ཀློང་། །
- 160 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
ཟག་མེད་བདེ་བ་བསྐྱེད་པའི་མཆོད་པའི་སྤྲིན། །ཕུན་ཚོགས་རྣམ་འགྱུར་སྟོང་གི་
རྣལ་རོལ་ཅན། །མ་ལུས་དགྱེས་པ་བསྐྱེད་ཕྱིར་ཁྱེད་ལ་འབུལ། །ཆོས་ཀུན་རང་
བཞིན་མཁའ་ལྟར་རྣམ་དག་ཀྱང་། །ཐོག་མེད་མ་རིག་འཁྲུལ་པའི་བག་ཆགས་
ཀྱིས། །རྨི་ལམ་བཞིན་དུ་ནོངས་པའི་ཚོགས་མཆིས་པ། །བརྗོད་བྲལ་རང་བཞིན་
དག་ པའི་ དབྱིངས་ སུ་ བཤགས། །སྨྲ་ བསམ་ བརྗོད་ ལས་ འདས་ པ་ དམ་ པའི་
དོན། །དགེ་དང་མི་དགེའི་མཚན་མ་མི་མངའ་ཡང་། །ཀུན་རྫོབ་ཟླ་ཤེལ་ལྟར་
དཀར་རྟེན་འབྲེལ་ལ། །བདག་ཅག་བསམ་པ་ཐག་པས་ཡི་རང་ངོ༌། །བདེན་པས་
སྟོང་ཡང་བྲག་ཅའི་སྒྲ་བརྙན་བཞིན། །བདག་སོགས་འགྲོ་ལ་ཀུན་ཏུ་བཟང་པོའི་
ལམ། །འདོམས་ཕྱིར་ཇི་སྲིད་ཕ་མཐའ་མི་མངོན་པའི། །བགྲང་ཡས་བསྐལ་པའི་
བར་དུ་བཞུགས་སུ་གསོལ། །དེ་ལྟར་སྣང་སྟོང་ཚོགས་པའི་རོལ་པ་ལས། །འོངས་
པའི་བསོད་ནམས་ཕུང་པོ་ཇི་སྙེད་པ། །བདེན་མེད་འགྲོ་བ་མ་ལུས་བསྒྲལ་བའི་
ཕྱིར། །ཟུང་འཇུག་རྡོ་རྗེ་འཆང་གི་རྒྱུ་རུ་བསྔོ། །ཞེས་དམིགས་པ་དང་བཅས་པའི་
སྒོ་ནས་ཡན་ལག་བདུན་པ་ཕུལ་བས། སྤྱི་བོའི་བཅོམ་ལྡན་འདས་མའི་སྐུའི་ཆ་
ལས་བདུད་རྩིའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ཞུགས་པས་སྡིག་སྒྲིབ་ནད་གདོན་ཆགས་སྒོ་ཐམས་ཅད་དག །ལུས་ཤེལ་གོང་
ལྟར་དག་པའི་དབུས་ན་ཡར་ རྩ་དབུ་མ་དམར་པོ་ཡས་སྣ་སྤྱི་བོ་ལ་ཟུག་པ་རྒྱ་
མཐོངས་ལྟར་ཐལ་ལེ་ཡོད་པ། མས་སྣ་ལྟེ་འོག་ཏུ་ཟུག་པའི་ལྟེ་བའི་རྩ་འཁོར་གྱི་
དབུས་ན་རང་གི་རྣམ་པར་ཤེས་པའི་ངོ་བོ་ཐིག་ལེ་ཅོག་སྒོང་ཙམ་དཀར་ལ་དམར་
བའི་མདངས་ཆགས་པ་འཕུར་ལ་ཁད། འཕུར་ལ་ཁད་པ་ཞིག་ཡོད་པ། ཡར་འཕོ་
སྙམ་ པའི་ འདུན་ པ་ དྲག་ པོས། ཕཊ སྙིང་ གར་ སླེབ། ཕཊ༔ མགྲིན་ པར་ སླེབ།
- 161-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཕཊ༔ སྤྱི་བོར་སླེབ་པ་ཧྲིག་ཧྲིག་ཡོད་པར་བསམ། དེ་ཡང་བླ་མའི་ཐུགས་ཀར་འཕོ་
སྙམ་པའི་འདུན་པས། ཕཊ བཅོམ་ལྡན་འདས་མའི་ཐུགས་ཀར་ཐིམ། ལུས་བེམ་
པོ་ དེ་ལིང་སྟེ་འགྱེལ་བར་བསམ། དེ་ནས་ ཕཊ བླ་མའི་ཐུགས་ཀ་ནས་རང་གི་
རྣམ་པར་ཤེས་པའི་ངོ་བོ་མཁའ་འགྲོ་མ་གྲི་གུག་དང་ཐོད་པ་འཛིན་པ་ཞིག་རྒྱང་སྟེ་
ཐོན། ཕཊ ལུས་བེམ་པོ་དེའི་ སྤྱི་བོ་ནས་སུམ་ ཕྲག་གི་བར་དུ་གཤགས། ཕཊ༔
སྙིང་ག་ནས་ལག་པ་གཡས་པའི་རྩེའི་བར་དང་། དེ་བཞིན་དུ་ཕཊ རེ་རེ་བརྗོད་
ཅིང་སྙིང་ག་ནས་ལག་པ་གཡོན་པའི་རྩེ་དང་། སུམ་ཕྲག་ནས་རྐང་པ་གཡས་པ་
དང་གཡོན་པའི་རྩེའི་བར་དུ་གཤགས། ཕཊ པགས་པ་དེ་སྦུད་དེ་བཤུས་པར་
བསམས་ལ་དམིགས་པ་དང་བཅས་པས་ངག་ཏུ་འདི་སྐད་དུ། ཕཊ པགས་པ་
རབ་མཛེས་གསེར་ གྱི་ས་གཞིའི་སྟེང་། ཁྲག་ཆེན་བདུད་རྩིའི་ཆུ་ཡིས་ཆག་ཆག་
བཏབ། །ཤ་ཁྲག་མེ་ཏོག་ཕང་ཕུང་ཚོམ་བུར་གྱུར། །ཡན་ལག་རྣམས་ལས་གླིང་
ཆེན་བཞི་དང་ནི། །ཉིང་ལག་གླིང་ཕྲན་བརྒྱད་དུ་གྱུར་པའི་དབུས། ཁོག་པ་རིན་
ཆེན་ རྡུལ་ མང་ བརྩེགས་ པའི་རྩེར། །མགོ་ བོ་རྣམ་ པར་ རྒྱལ་ བའི་ ཁང་ བཟང་
མཛེས། །མིག་གཉིས་མུན་སེལ་ཉི་མ་ཟླ་བ་དང་། །སྙིང་ནི་ཡིད་བཞིན་ནོར་བུ་
རིན་པོ་ཆེ། །དབང་ པོ་ནང་ཁྲོལ་ཡོངས་སུ་གྱུར་པ་ལས། །ལྷ་མིའི་འདོད་ཡོན་
དཔལ་ འབྱོར་ ཕུན་ སུམ་ ཚོགས། ཕཊ འདོད་ དགུའི་ རྒྱ་ མཚོ་ མཎྜལ་ བཟང་ པོ་
འདི། །རྩ་བརྒྱུད་བླ་མ་ཡི་དམ་ལྷ་ཚོགས་དང་། །སངས་རྒྱས་བྱང་སེམས་དཔའ་བོ་
རྣལ་འབྱོར་མ། །བསྟན་སྲུང་རྒྱ་མཚོར་བཅས་ལ་ལེགས་འབུལ་ན། །ཐུགས་རྗེས་
བཞེས་ནས་བྱིན་རླབས་དངོས་གྲུབ་སྩོལ། །ཅེས་ཡན་ལག་བདུན་པ་མཎྜལ་དང་
བཅས་པ་ཕུལ་ནས་རེ་དོགས་འགོག་པའི་གསོལ་འདེབས་བྱ་ཚུལ་ནི། དུས་དོ་
- 162 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན། །
ནུབ་ནས་ལྷ་འདྲེ་དང་བར་ཆད་ཐམས་ཅད་ལམ་དུ་ལོངས་པར་བྱིན་གྱིས་བརླབ་ཏུ་
གསོལ། འགལ་རྐྱེན་དང་བདེ་སྡུག་རོ་སྙོམས་པར་བྱིན་གྱིས་བརླབ་ཏུ་གསོལ། ན་
ཚ་དང་སྡུག་བསྔལ་དགེ་སྦྱོར་གྱི་གྲོགས་སུ་འཆར་བར་བྱིན་གྱིས་བརླབ་ཏུ་གསོལ།
རྐྱེན་ངན་དང་བར་ཆད་ཐམས་ཅད་ལམ་དུ་ལོངས་པར་བྱིན་གྱིས་བརླབ་ཏུ་གསོལ།
ཞེས་གསོལ་བ་ཤུགས་དྲག་ཏུ་གདབ་བོ། །དེ་ནས་ལྷ་འདྲེས་གཙོ་བྱས་སེམས་ཅན་
འགའ་ཞིག་ལ་ཉེ་བར་བཟུང་ནས་ཆགས་པ་དང་། འགའ་ཞིག་ལ་རིང་བར་བཟུང་
ནས་སྡང་བ་མེད་པར་སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་
སེམས་ སྙོམས་པ་ཞིག་བདག་གིས་བྱའོ་སྙམ་དུ་བཏང་སྙོམས་བསྒོམ། དེ་ནས་
འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཐོག་མ་མེད། སྐྱེ་ཤི་གཅིག་ནས་
གཅིག་ཏུ་བརྒྱུད་དེ་ཡུལ་ ཕྱོགས་ དང༌ ས་ཕྱོགས་འདིར་མ་ སྐྱེས་ བྱ་བ་ནི་མེད།
སེམས་ཅན་འདིའི་ལུས་མ་བླངས་བྱ་བ་དང་སེམས་ཅན་འདིས་བདག་གི་མ་མ་
བྱས་བྱ་བ་གཅིག་ཀྱང་མེད། བྱས་པ་གྲངས་ཀྱིས་མི་ཆོད། ད་དུང་མང་པོ་བྱེད་པར་
འགྱུར་སྙམ་དུ་མར་ཤེས་པ་བསྒོམ། དེ་ཡང་མ་ནམ་བྱས་རེས་ཀྱིས་ཚེ་འདིའི་མས་
ཇི་ལྟར་དྲིན་གྱིས་བསྐྱངས་པ་བཞིན་དུ་སེམས་ཅན་ཐམས་ཅད་ཀྱིས་དྲིན་གྱིས་
བསྐྱངས་ཏེ། མ་ནམ་བྱས་རེས་ཀྱིས་མངལ་དུ་གནས་པ་ནས་བཟུང་སྟེ་བརྩེ་བས་
བསྐྱངས། མ་རང་སྲོག་ལ་བབ་པའི་སྡུག་བསྔལ་བྱུང་བ་ལས་བདག་ཅུང་ཟད་ན་
བ་ལ་མི་བཟོད་པ་ཆེ་བར་བྱས། མདོར་ན་མ་རྣམས་ རང་ གི་ ཁྱེར་འཁོས་དང་
བསྟུན་སྡིག་སྡུག་གཏམ་ངན་སྲོག་ལ་མ་འཛེམ་པར་གནོད་པ་དང་ སྡུག་བསྔལ་
ཐམས་ཅད་ལས་བསྐྱབས། ཕན་བདེ་ཐམས་ཅད་བསྒྲུབས་པས་དྲིན་ཤིན་ཏུ་ཆེ།
དྲིན་ཅན་གྱི་མ་རྣམས་ཉོན་མོངས་པའི་གདོན་གྱིས་བརླབས་པས་ཤེས་པ་རྣལ་དུ་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མི་གནས་ པར་ སྨོ། བླང་དོར་འབྱེད་ པའི་ ཤེས་ རབ་ ཀྱི་མིག་ནི་གཏི་མུག་གིས་
བསྒྲིབས། སྐད་ཅིག་རེ་རེ་བཞིན་ཉེས་སྤྱོད་ཀྱིས་དབྱེན་སྤྱོས་པས་སྤྱིར་འཁོར་བ་
དང༌། ཁྱད་པར་ངན་སོང་གི་གཡང་ས་ཆེན་པོ་འཇིགས་སུ་རུང་བར་གོམ་པ་བརྡེག་
འཆའ་བ་རྣམས་བདག་གིས་མི་སྒོལ་ན་སུས་སྒོལ། མ་འདི་རྣམས་ཀྱང་བདག་ལ་
མི་རེ་ན་སུ་ལ་རེ། དེས་ན་འདྲེ་གདོན་ལ་སོགས་པའི་ཕ་མ་འདི་རྣམས་ཀྱིས་ཐོག་
མེད་ནས་ད་ལྟའི་བར་དུ་ཁོང་རང་རྣམས་ཡལ་བར་དོར་ནས་བདག་གཅེས་པར་
བཟུང་བ་བཞིན་དུ། བདག་གིས་ཀྱང་རང་ཡལ་བར་དོར་ནས་འདི་རྣམས་གཅེས་
པར་གཟུང་བར་བྱའོ། །བདག་གི་མ་སེམས་ཅན་འདི་རྣམས་བདེ་བ་དང་ཕྲད་པར་
གྱུར་ ཅིག །བདེ་ བ་ དང༌ ཕྲད་ན་ཅི་ མ་ རུང། བདེ་ བ་ དང༌ ཕྲད་ པར་ བྱའོ། །སྡུག་
བསྔལ་དང་བྲལ་ན་ཅི་མ་རུང་། སྡུག་བསྔལ་དང་བྲལ་བར་གྱུར་ཅིག །དེ་དང་
བྲལ་བར་བྱའོ། །འོ་ན་སུས་སྡུག་བསྔལ་དང་ཕྲལ། བདེ་བ་དང་ཕྲད་པར་བྱ་ཞེ་ན། །
ངས་དེ་ལྟར་བྱའོ། །འོ་ན་ཁྱོད་ལ་དེ་ལྟ་བུའི་ནུས་པ་ཡོད་དམ་ཞེ་ན། བདེན་ཏེ་ད་
ལྟ་ནི་དེ་ལྟ་བུའི་ནུས་པ་མི་འདུག །དེ་ལྟར་དམ་ནི་བཅས། སུ་ལ་དེ་ལྟ་བུའི་ནུས་
པ་ཡོད་ན་སྤྱི་བོའི་བླ་མ་ལྷ་ལ་ཡོད་པས་བདག་གིས་ཀྱང་འདྲེ་གདོན་ལ་སོགས་
པའི་སེམས་ཅན་དེ་རྣམས་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་གོ་
འཕང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །དེ་
ནས་འདི་ལྟར་བསམ་སྟེ། བདག་གིས་ཐོག་མེད་ནས་ལུས་བླངས་པའི་ཤ་རུས་
བསགས་ན་རི་རྒྱལ་བས་ཀྱང་མཐོ། ཁྲག་དང་ཆུ་སེར་བསགས་ན་རྒྱ་མཚོ་བས་
ཀྱང་མང་བའི་ལུས་ བླངས་ཀྱང་འདྲེ་གདོན་སོགས་ ཕ་མའི་དོན་དུ་གྱུར་ པ་ནི་
གཅིག་ཀྱང་མ་བྱུང་འདུག །ད་ལན་ལུས་འདི་ལ་བརྟེན་ལས་འདྲེ་གདོན་ལ་སོགས་
- 164 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
པ་ཕ་མ་རྣམས་གནས་སྐབས་སུ་བདེ་བས་ཚིམ་པ་དང་། མཐར་ཐུག་སེམས་ཅན་
ཐམས་ཅད་ལ་ཕན་པ་འགྲུབ་པ་ཞིག་བྱའོ། །དེ་ལྟར་བླ་མ་ལྷས་བྱིན་གྱིས་བརླབ་
ཏུ་གསོལ་སྙམ་དུ་མདུན་གྱི་ནམ་མཁར་བླ་མ་ལྷའི་ཚོགས་བཞུགས་གནས་དང་
བཅས་ པ་ གསལ་ བཏབ་ ལ། ཕཊ སྐུ་ གསུམ་ མངོན་ གྱུར་ ཁྱབ་ བདག་ རྡོ་ རྗེ་
འཆང་། །ཟག་མེད་བདེ་བ་སྟེར་མཛད་རྗེ་བཙུན་མ། །རྒྱལ་སྲས་ཐུ་བོ་རྗེ་བཙུན་
མཁྱེན་ པའི་ གཏེར། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་རློབས། །
གྲངས་མེད་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་སྐལ་བཟང་སྐྱེད་
དགུའི་གཉེན། །དབང་ཕྱུག་བརྒྱད་ལྡན་བློ་བཟང་གྲགས་པའི་དཔལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །ཀུན་མཁྱེན་གཉིས་པ་འཇམ་དཔལ་རྒྱ་
མཚོ་དང༌། །གདམས་པའི་མཆོག་མངའ་ཆོས་ཀྱི་རྒྱལ་མཚན་ཞབས། །རྡོ་རྗེའི་སྐུ་
བརྙེས་ཆོས་ཀྱི་རྡོ་རྗེ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
རྡོ་རྗེ་འཆང་དངོས་བློ་བཟང་དོན་གྲུབ་དང་། །དེ་སྲས་མཁས་གྲུབ་སངས་རྒྱས་ཡེ་
ཤེས་ཞབས། །རྗེ་བཙུན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་འདེབས་
སོ་ བདག་ རྒྱུད་ བྱིན་གྱིས་རློབས། །གྲུབ་ པ་ མཆོག་བརྙེས་བློ་བཟང་ དམ་ཆོས་
དང༌། །ལྷ་མིའི་འདྲེན་མཆོག་བློ་བཟང་ཡེ་ཤེས་ཞབས། །གཅོད་ཡུལ་མཐར་ཕྱིན་
འཕྲིན་ ལས་ ཆོས་ འཕེལ་ ལ། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་
རློབས། །མདོ་སྔགས་ལེགས་བཤད་ཀུན་གྱི་སྙིང་པོའི་བཅུད། །གཅིག་ཏུ་བསྡུས་
ནས་འདོམས་མཛད་བཀའ་དྲིན་ཅན། །གྲུབ་པའི་དབང་ཕྱུག་བློ་བཟང་རྣམ་རྒྱལ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྐུ་གསུམ་གོ་འཕང་
བདེ་བ་ཆེན་པོའི་གནས། །ཡིད་ལ་དྲན་པ་ཙམ་གྱིས་སྩོལ་མཛད་པ། །རྩ་བའི་བླ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མས་སངས་རྒྱས་མཁའ་འགྲོ་མར། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྩ་བརྒྱུད་བླ་མ་ཡི་དམ་ལྷ་ཚོགས་དང་། །སྐྱབས་ཀྱི་མཆོག་གསུམ་དཔའ་
བོ་མཁའ་འགྲོ་མ། །མཐུ་ལྡན་བཀའ་ སྲུང་རྒྱ་མཚོར་བཅས་པ་ལ། །གསོལ་བ་
འདེབས་ སོ་ བདག་ རྒྱུད་ བྱིན་གྱིས་རློབས། །བཤེསགཉེན་དམ་ པ་ ཚུལ་ བཞིན་
བསྟེན་པ་དང༌། །དལ་འབྱོར་དོན་ཆེན་རྙེད་པར་དཀའ་བ་དང༌། །མྱུར་དུ་འཇིག་
པར་སླ་བའི་ཚུལ་རྟོགས་ནས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །
འཁོར་བའི་ངང་ཚུལ་མེ་འོབས་ལྟར་མཐོང་ནས། །བདག་གཞན་བརྗེ་བའི་བྱང་
ཆུབ་སེམས་མཆོག་གིས། །སྒྱུ་མའི་ཕུང་པོ་ཟན་དུ་བསྐྱུར་བ་དང༌། །གཉན་ས་རི་
ཁྲོད་ཟིན་པར་བྱིན་གྱིས་རློབས། །བདག་མེད་གནས་ལུགས་རྟོགས་པའི་ཡེ་ཤེས་
ཀྱིས། །ཉེས་བརྒྱའི་རྩ་བ་དྲུང་ནས་འབྱིན་པ་དང༌། །ཐབས་ཤེས་སྤྱོད་ཀྱི་ཉམས་
ལེན་མཐར་ ཕྱིན་ནས། །བདུད་བཞི་རང་སར་ཞི་བར་བྱིན་གྱིས་རློབས། །ཞེས་
གདུང་ཤུགས་དྲག་པོས་དམིགས་ པ་དང་བཅས་པའི་སྒོ་ནས་གསོལ་བ་བཏབ་
པས། །སྤྱི་བོའི་བཅོམ་ལྡན་འདས་མའི་སྐུའི་ཆ་ལས་བདུད་རྩིའི་རྒྱུན་བབས། རང་
གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ པས་ སྡིག་ སྒྲིབ་ནད་
གདོན་ཆགས་སྒོ་ཐམས་ཅད་དག །ལུས་ཤེལ་གོང་ལྟར་དག་པའི་དབུས་ན་ཡར་
རྩ་དབུ་མ་དམར་པོ་ཡས་སྣ་སྤྱི་བོ་ལ་ཟུག་པ་རྒྱ་མཐོངས་ལྟར་ཐལ་ལེ་ཡོད་པ།
མས་སྣ་ལྟེ་འོག་ཏུ་ཟུག་པའི་ལྟེ་བའི་རྩ་འཁོར་གྱི་དབུས་ན་རང་གི་རྣམ་པར་ཤེས་
པའི་ངོ་བོ་ཐིག་ལེ་ཅོག་སྒོང་ཙམ་དཀར་ལ་དམར་བའི་མདངས་ཆགས་པ་འཕར་
ལ་ཁད། འཕུར་ལ་ཁད་པ་ཞིག་ཡོད་པ། ཡར་འཕོ་སྙམ་པའི་འདུན་པ་དྲག་པོས།
ཕཊ༔ སྙིང་ གར་ སླེབ། ཕཊ མགྲིན་བར་ སླེབ། ཕཊ སྤྱི་བོར་སླེབ་ པ་ཧྲིལ་ཧྲིལ་
- 166 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
ཡོད་པར་བསམ། དེ་ཡང་ བླ་མའི་ཐུགས་ཀར་འཕོ་སྙམ་པའི་འདུན་པས་ ཕཊ༔
བཅོམ་ལྡན་འདས་མའི་ཐུགས་ཀར་ཐིམ། ལུས་བེམ་པོ་དེ་ལིང་སྟེ་འགྱེལ་བར་
བསམ། དེ་ནས། ཕཊ བླ་མའི་ཐུགས་ཀ་ནས་རང་གི་རྣམ་པར་ཤེས་པའི་ངོ་བོ་
མཁའ་འགྲོ་མ་གྲི་གུག་དང་ཐོད་པ་འཛིན་པ་ཞིག་རྒྱང་སྟེ་ཐོན་པར་བསམ་ཞིང་།
སྣོད་ཐམས་ཅད་གཞལ་ཡས་ཁང་དང་། འདྲེ་གདོན་སོགས་བཅུད་ཐམས་ཅད་ལྷ་
དང་ལྷ་མོའི་རང་བཞིན་དུ་གྱུར་པར་བསམ། དེ་ནས་རང་གི་ཕུང་པོ་དེ་དཀར་ཞིང་
ཆེ་ལ་ཚོ་བ་སྣུམ་པ་ཞིག་ཏུ་བསྒོམས་པའི་མདུན་དུ་ཡཾ་ལས་རླུང་། རཾ་ལས་མེ།
ཨཱ༔ལས་མི་མགོའི་སྒྱེད་བུ་རི་ རབ་ཙམ་པ་གསུམ་གྲུབ་པར་གྱུར། རང་གི་རྣམ་
ཤེས་ཀྱི་ངོ་བོ་མཁའ་འགྲོ་མས་གྲི་གུག་ཕུང་པོ་རྙིང་པའི་སྨིན་ཕྲག་ཏུ་བཙུགས་ཏེ་
ཐོད་པ་ལིང་གིས་བཀོགས་ནས་སྐྱེད་བུའི་སྟེང་དུ་དམར་ཙར་གྱིས་བཀལ་བ།
རྒྱ་སྟོང་གསུམ་དང་མཉམ་པ་ལྟ་བུའི་ནང་དུ་ཕུང་པོ་དེ་བཅུག་ནས་གྲི་གུག་གིས་
དུམ་བུར་གཏུབས། འོག་གི་རླུང་གཡོས། མེ་སྤར་བས་རྫས་རྣམས་ཞུ་བའི་རླངས་
པས་དེ་བཞིན་གཤེགས་པའི་ཡེ་ཤེས་ཀྱི་བདུད་རྩི་བཀུག་ནས་ཐོད་པར་བབས་
པས་དྲི་མ་ཐམས་ཅད་སྦྱངས། ཁ་དོག་དྲི་རོ་ཕུན་སུམ་ཚོགས་པ། ན་བ་མེད་པ་
སྨན་ གྱི་བདུད་རྩི། འཆི་བ་མེད་པ་ཚེའི་བདུད་རྩི། ཟག་པ་མེད་པ་ཡེ་ཤེས་ ཀྱི་
བདུད་རྩིའི་རྒྱ་མཚོར་གྱུར། ཨོཾ་ ཨཱཧཱུྃ། ལན་གསུམ་བརྗོད་ པས་ ཀྱང་ བྱིན་གྱིས་
བརླབས། རང་ མཁའ་ འགྲོ་མར་གསལ་བའི་ ཐུགས་ ཀ་ནས་ མཆོད་ པའི་ ལྷ་མོ་
བསམ་གྱིས་མི་ཁྱབ་པ་སྤྲོ་ཞིང་། མགྲོན་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྤུ་
གུས་དྲངས་ཏེ་གསོལ་བར་བསམས་ལ། ཧོ། ཏིང་འཛིན་སྔགས་དང་ ཕྱག་རྒྱས་
བྱིན་བརླབས་པའི། །ཟག་མེད་བདུད་རྩིའི་ཚོགས་མཆོད་རྒྱ་མཚོ་འདི། །རྩ་བརྒྱུད་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བླ་མའི་ཚོགས་རྣམས་མཉེས་ཕྱིར་འབུལ། །ཨོཾ་ཨཱཿཧཱུྃ། འདོད་དགུའི་དཔལ་ལ་
རོལ་པས་ཚིམ་མཛད་ནས། །ཨེ་མ་ཧོ་བྱིན་རླབས་ཆར་ཆེན་དབབ་ཏུ་གསོལ། །ཧོ།
ཏིང་ འཛིན་ སྔགས་ དང་ ཕྱག་ རྒྱས་ བྱིན་བརླབས་པའི། །ཟག་མེད་བདུད་ རྩིའི་
ཚོགས་ མཆོད་ རྒྱ་ མཚོ་ འདི། །ཡི་ དམ་ ལྷ་ ཚོགས་ འཁོར་ བཅས་ མཉེས་ ཕྱིར་
འབུལ། །ཨོྃ་ཨཱ༔ཧཱུྃ། འདོད་དགུའི་དཔལ་ལ་རོལ་པས་ཚིམ་མཛད་ནས། །ཨེ་མ་ཧོ་
དངོས་གྲུབ་ ཆར་ཆེན་དབབ་ཏུ་གསོལ། །ཧོ། ཏིང་འཛིན་ སྔགས་དང་ ཕྱག་རྒྱས་
བྱིན་བརླབས་པའི། །ཟག་མེད་བདུད་རྩིའི་ཚོགས་མཆོད་རྒྱ་མཚོ་འདི། །དཀོན་
མཆོག་རིན་ ཆེན་ ཚོགས་ རྣམས་ མཉེས་ ཕྱིར་ འབུལ། །ཨོཾ་ ཨཱཧཱུྃ། འདོད་ དགུའི་
དཔལ་ལ་རོལ་པས་ཚིམ་མཛད་ནས། །ཨེ་མ་ཧོ་དམ་ཆོས་ཆར་ཆེན་དབབ་ཏུ་
གསོལ། །ཧོ། ཏིང་ འཛིན་ སྔགས་དང༌ ཕྱག་ རྒྱས་ བྱིན་བརླབས་ པའི། །ཟག་མེད་
བདུད་ རྩིའི་ ཚོགས་མཆོད་ རྒྱ་ མཚོ་འདི། །མཁའ་ འགྲོ་ ཆོས་ སྐྱོང་ཚོགས་རྣམས་
མཉེས་ ཕྱིར་འབུལ། །ཨོ་ ཨཱཧཱུྃ། འདོད་དགུའི་དཔལ་ལ་རོལ་ པས་ཚིམ་མཛད་
ནས། །ཨེ་མ་ཧོ་འཕྲིན་ལས་ཆར་ཆེན་དབབ་ཏུ་གསོལ། །ཧོ། ཏིང་འཛིན་སྔགས་
དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་ཚོགས་མཆོད་རྒྱ་མཚོ་
འདི། །མར་གྱུར་སེམས་ཅན་ཚོགས་རྣམས་མཉེས་ཕྱིར་འབུལ། །ཨོཾ་ཨཱ་ཧཱུཾ། འདོད་
དགུའི་དཔལ་ལ་རོལ་པས་ཚིམ་མཛད་ནས། །ཨེ་མ་ཧོ་འཁྲུལ་སྣང་སྡུག་བསྔལ་ཞི་
གྱུར་ཅིག །ཧོ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་
བདུད་རྩིའི་ཚོགས་ལྷག་རྒྱ་མཚོ་འདི། །དམ་ཅན་ཞིང་སྐྱོང་ཚོགས་རྣམས་མཉེས་
ཕྱིར་འབུལ། །ཨོཾ་ཨཱ་ཧཱུཾ། འདོད་དགུའི་དཔལ་ལ་རོལ་པས་ཚིམ་མཛད་ནས། །ཨེ་
མ་ཧོ་རྣལ་འབྱོར་འཕྲིན་ལས་ཚུལ་བཞིན་སྒྲུབས། །ཞེས་ཚོགས་མཆོད་བྱ་ཞིང་
- 168 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
མགྲོན་རྣམས་ལ་བདུད་རྩི་ཕུལ་བས་རྒྱུད་ལ་ཟག་མེད་ཀྱི་བདེ་བ་དང༌། བདེ་བ་
དེས་སྟོང་ཉིད་ངེས་པའི་བདེ་སྟོང་དབྱེ་མེད་ཀྱི་ཡེ་ཤེས་བསྐྱེད་པས་དགྱེས་པར་
བསམ་ མོ། །ཡང་ མདོར་ བསྡུས་ བྱ་ བར་ འདོད་ན། ཡེ་ཤེས་ ཀྱི་བདུད་རྩིའི་རྒྱ་
མཚོར་གྱུར། ཨོཾ་ ཨཱཧཱུྃ། ལན་གསུམ་བརྗོད་ པའི་ མཚམས་ནས། ཕཊ དྲིན་ཅན་
རྩ་བའི་བླ་མ་རྣམས་ཀྱི་ཞལ་དུ་ཨོཾ་ཨཱཧཱུཾ། བརྒྱུད་པའི་བླ་མ་རྣམས་ཀྱི་ཞལ་དུ་ཨོ་
ཨཱཧཱུྃ། ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ ཨོ་ ཨཱཧཱུྃ། སངས་
རྒྱས་དང་བྱང་ཆུབ་སེམས་དཔའི་ཚོགས་རྣམས་ཀྱི་ཞལ་དུ་ ཨོ་ ཨཱཧཱུྃ། དཔའ་བོ་
དང་རྣལ་འབྱོར་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཆོས་སྐྱོང་སྲུང་མ་རྣམས་ཀྱི་ཞལ་དུ་
ཨོཾ་ཨཱཿཧཱུྃ། གནས་པོ་གཞི་བདག་གི་མགྲོན་རྣམས་ཀྱི་ཞལ་དུ་ ཨོ་ཨཱཧཱུཾ། རིགས་
དྲུག་སྙིང་རྗེའི་མགྲོན་རྣམས་ཀྱི་ཞལ་དུ་ཨོཾ་ཨཱཿཧཱུྃ། བགེགས་རིགས་ལན་ཆགས་ཀྱི་
མགྲོན་རྣམས་ཀྱི་ཞལ་དུ་ཨོཾ་ཨཱ༔ཧཱུྃ། འབྱུང་པོ་ཁས་ཞན་གློ་བུར་དུ་ལྷགས་པ་རྣམས་
ཀྱི་ཞལ་དུ་ཨོཾ་ཨཱཿཧཱུྃ། ཞེས་བརྗོད་ཅིང་ཕུལ་བས་ཡར་མགྲོན་རྣམས་ཟག་མེད་ཀྱི་
བདེ་བས་ཐུགས་རྒྱུད་ཚིམ། མར་མགྲོན་རྣམས་བདུད་རྩི་རེག་པ་ཙམ་གྱིས་སྒྲིབ་
པ་ཐམས་ཅད་དག་ནས། སངས་རྒྱས་པའི་མོས་པ་བྱས་ཀྱང་རུང་བར་རྒྱལ་བ་
དབེན་ས་པ་ཆེན་པོས་གསུངས་སོ། །
གཉིས་པ་ཆོས་སྐུའི་ལག་རྗེས་འཇོག་བྱེད་རང་བཞིན་མེད་པར་བསྒོམ་པ་
ནི། དེ་ལྟར་རང་གཞན་འཁོར་འདས་ཀྱིས་བསྡུས་པའི་ཆོས་སྤྱི་དང་། ཁྱད་པར་
མཆོད་སྦྱིན་གྱི་འཁོར་གསུམ་པོ་རང་བཞིན་གྱིས་སྟོང་པའི་སྣང་སྟོང་ཚོགས་པ་སྒྱུ་
མ་ལྟ་བུའི་ཉམས་ལེན་སྐབས་ཐམས་ཅད་དུ་ཤེས་པར་བྱ་ཞིང་། མཇུག་རྣམས་སུ་
སྣང་བ་ཐམས་ཅད་འོད་ཀྱི་རྣམ་པར་རང་གི་སྙིང་གར་བསྡུས་པའི་མི་དམིགས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
པའི་སྟོང་ཉམས་ནམ་མཁའ་ལྟ་བུ་དང༌། ངེས་ངོར་རང་བཞིན་མེད་པར་འཛིན་
པའི་འཛིན་སྟངས་དམ་སྒྲིང་ངེ་བ་གཉིས་ཚོགས་ཀྱི་མཉམ་བཞག་ནམ་མཁའ་ལྟ་
བུའི་རྣལ་འབྱོར་ལ་བརྩོན་པར་བྱའོ། །ཞེས་གསུངས་པ་ལྟར། གཅོད་ཀྱི་དམིགས་
པ་སྐྱོང་ཚེ་སྣང་སྟོང་ཚོགས་པ་སྒྱུ་མ་ལྟ་བུའི་ཉམས་ལེན་གྱི་རྩིས་ཟིན་པ་ཞིག་ཤིན་
ཏུ་གལ་ཆེ་བར་གསུངས་ཏེ། བར་པ་བར་དུ་མ་ནོན་ན། །དཔའ་བོ་ལག་གི་མཚོན་
ཤོར་འདྲ། །ཞེས་གསུངས་པ་ལྟར། དམག་འགྱེད་པའི་ཚེ་མཚོན་དང་མ་བྲལ་བ་
དགོས་པ་ལྟར། བདག་གཅེས་འཛིན་དང་འཁོར་བའི་རྩ་བ་བདག་འཛིན་འདུལ་
བའི་སྐབས་འདིར་བདག་པས་གཞན་གཅེས་པའི་བྱང་ཆུབ་ཀྱི་སེམས་དང་། ཡིན་
ལུགས་རྟོགས་པའི་ལྟ་བ་གཉིས་རྒྱུད་ལ་མ་བྲལ་བར་ཡོད་པ་ཤིན་ཏུ་གལ་ཆེ་ཞེས་
བདག་གི་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ནན་ཏན་དུ་གསུང་ངོ༌། །ལྷག་
པར་གཅོད་ཀྱི་དམིགས་སྐོར་ཟིན་པའི་མཇུག་ཏུ་སྣང་བ་ཐམས་ཅད་འོད་ཀྱི་རྣམ་
པར་ རང་ལ་བསྡུ། རང་ཡང་འོད་དུ་ཞུ་ནས་མི་དམིགས་པའི་སྟོང་པའི་ངང་དུ་
མཉམ་པར་འཇོག་གོ །དེ་ཡང་སྣང་བ་བསྡུས་པའི་སྟོང་སང་ཙམ་གྱིས་མི་ཆོག་
གི །འཁོར་བའི་རྩ་བ་བདག་འཛིན་གྱི་འཛིན་སྟངས་ཀྱི་ཡུལ་འཕྱུགས་མེད་དུ་ངོས་
ཟིན་པ་ཞིག་དང༌། དེ་ཉིད་རིགས་པ་དྲི་མ་མེད་པས་ལེགས་པར་བཀག་སྟེ། སྣང་
ངོར་ཀུན་རྫོབ་ཀྱི་ཆོས་གང་ཡང་མི་སྣང་བའི་ནམ་མཁའ་ལྟ་བུའི་སྟོང་ཉམས་དང༌།
ངེས་ངོར་རང་བཞིན་མེད་པར་ངེས་པའི་ངེས་ཤེས་ཀྱི་འཛིན་སྟངས་དམ་སྒྲིང་ངེ་བ་
གཉིས་ཚོགས་ཤིག་བྱུང་ན་ལྟ་བ་གནད་དུ་དུ་སོང་བ་ཡིན་པས། རྗེ་བླ་མས། གང་
ཞིག་འཁོར་འདས་ཆོས་རྣམས་ཐམས་ཅད་ཀྱི། །རྒྱུ་འབྲས་ནམ་ཡང་བསླུ་བ་མེད་
མཐོང་ཞིང་། །དམིགས་པའི་གཏད་སོ་གང་ཡིན་ཀུན་ཞིག་པ། །དེ་ནི་སངས་རྒྱས་
- 170 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
དགྱེས་པའི་ལམ་ལ་ཞུགས། །ཞེས་གསུངས་པ་ལྟ་བུའི་གོ་བ་ཆགས་པ་དགོས་
སོ། །
གསུམ་པ་བསགས་པའི་དགེ་བ་ཆུད་མི་ཟ་བའི་ཕྱིར་བྱང་ཆུབ་ཆེན་པོར་
བསྔོ་བ་ནི། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་
སྟོབས་དང༌། །ཆོས་ཀྱི་དབྱིངས་ཀྱི་སྟོབས་རྣམས་ ཀྱིས། །འཕགས་པ་རྣམས་ལ་
མཆོད་པ་དང༌། །སེམས་ཅན་རྣམས་ལ་ཕན་གདགས་ཕྱིར། །དོན་རྣམས་གང་དག་
བསམས་ པ་ ཀུན། །དེ་ དག་ ཐམས་ ཅད་ ཅི་ རིགས་ པར། །ཐོགས་ པ་ མེད་ པར་
འབྱུང་གྱུར་ཅིག །བྱང་ཆུབ་སེམས་དཔའི་སྦྱིན་པས་ཡི་དྭགས་འགྲོ་བ་གཅོད། །
དབུལ་བ་དང་ནི་དེ་བཞིན་ཉོན་མོངས་ཐམས་ཅད་གཅོད། །སྤྱོད་ཚེ་ལོངས་སྤྱོད་
མཐའ་ཡས་རྒྱས་པ་འཐོབ་པར་འགྱུར། །སྦྱིན་པས་སྡུག་བསྔལ་གྱུར་པའི་སེམས་
ཅན་ཡོངས་སྨིན་བྱེད། །ལུས་དང་དེ་བཞིན་ལོངས་སྤྱོད་དང་། །དུས་གསུམ་དགེ་
བ་ཐམས་ཅད་ཀྱང་། །སེམས་ཅན་ཀུན་གྱི་དོན་བསྒྲུབ་ཕྱིར། །ཕངས་པ་མེད་པར་
གཏང་བར་བྱ། །ཐམས་ཅད་བཏང་བས་མྱ་ངན་འདའ། །བདག་བློ་མྱ་ངན་འདས་
པ་སྒྲུབ། །ཐམས་ཅད་གཏོང་བར་ཆབས་ཅིག་ལ། །སེམས་ཅན་རྣམས་ལ་བཏང་
བ་མཆོག །བདག་གིས་ལུས་ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་
གྱིས། །རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རག །
བདག་གི་ལུས་ལ་རྩེ་བྱེད་དམ། །ཅོ་འདྲི་ག་ཞའི་རྒྱུ་བྱེད་ཀྱང་། །བདག་གི་ལུས་
འདི་ བྱིན་ཟིན་གྱིས། །འདི་ཡི་ ཁ་ཏས་ཅི་ཞིག་བྱ། །དེ་ལ་གནོད་པར་མི་འགྱུར་
བའི། །ལས་ གང་ ཡིན་ པའང་ བྱེད་ དུ་ ཆུག །བདག་ ལ་ དམིགས་ ནས་ ནམ་ དུ་
ཡང་། །འགའ་ ཡང་ དོན་མེད་མ་གྱུར་ཅིག །བདག་ལ་དམིགས་ནས་ གང་དག་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གིས། ཁྲོ་བའམ་དད་པའི་སེམས་བྱུང་ན། །དེ་ཉིད་རྟག་ཏུ་དེ་དག་གི །དོན་ཀུན་
འགྲུབ་པའི་རྒྱུར་གྱུར་ཅིག །གང་དག་བདག་ལ་ཁ་ཟེར་རམ། །གཞན་དག་གནོད་
པ་བྱེད་པའམ། །དེ་བཞིན་ཕྱར་ཀ་གཏོང་ཡང་རུང་། །ཐམས་ཅད་བྱང་ཆུབ་སྐལ་
ལྡན་གྱུར། །བདག་ནི་མགོན་མེད་རྣམས་ཀྱི་མགོན། །ལམ་ཞུགས་རྣམས་ཀྱི་དེད་
དཔོན་དང༌། །བརྒལ་འདོད་རྣམས་ཀྱི་གྲུ་དང་ནི། །གཟིངས་དང་ཟམ་པ་ཉིད་དུ་
གྱུར། །གླིང་དོན་གཉེར་ལ་གླིང་དང་ནི། །མར་མེ་འདོད་ལ་མར་མེ་དང་། །གནས་
མལ་འདོད་ལ་གནས་མལ་དང་། བདག་ནི་ལུས་ཅན་བྲན་འདོད་པ། །ཀུན་གྱི་
བྲན་དུ་འགྱུར་བར་ཤོག །ཡིད་བཞིན་ནོར་དང་བུམ་པ་བཟང་། །རིག་སྔགས་གྲུབ་
དང་སྨན་ཆེན་དང་། །དཔག་བསམ་གྱི་ནི་ཤིང་དག་དང༌། །ལུས་ཅན་རྣམས་ཀྱི་
འདོད་འཇོར་གྱུར། །ས་སོགས་འབྱུང་བ་ཆེན་པོ་དང་། །ནམ་མཁའ་བཞིན་དུ་རྟག་
པར་ ཡང་། །སེམས་ཅན་དཔག་ཏུ་མེད་པ་ཡི། །རྣམ་མང་ཉེར་འཚོའི་རྒྱུར་ཡང་
ཤོག །དེ་བཞིན་ནམ་མཁའ་མཐས་གཏུགས་པའི། །སེམས་ཅན་ཁམས་ལ་རྣམ་
ཀུན་ཏུ། །ཐམས་ཅད་ མྱ་ངན་འདས་བར་དུ། །བདག་ནི་ཉེར་འཚོའི་རྒྱུར་ ཡང་
ཤོག །རྒྱལ་བུ་ཐམས་ཅད་སྒྲོལ་དུ་གྱུར་པ་ན། །བུ་དང་བུ་མོ་རྒྱལ་སྲིད་བྱིན་པ་
ལྟར། །ཤིན་ཏུ་འཕྲེང་བའི་འཁོར་དང་ལོངས་སྤྱོད་སོགས། །ཕངས་པ་མེད་པར་
ཡོངས་སུ་གཏང་བར་བྱ། །རྒྱལ་བུ་སྙིང་སྟོབས་ཆེན་པོར་གྱུར་པ་ན། །སྟག་མོ་རང་
གི་ཤ་ཡིས་གསོས་པ་ལྟར། །ཤིན་ཏུ་གཅེས་པའི་སྒྱུ་ལུས་ཕུང་པོ་འདི། །ཤ་ཟའི་
ཚོགས་ལ་དགའ་བས་སྦྱིན་པར་བྱ། །རྒྱལ་པོ་བྱམས་པའི་སྟོབས་སུ་གྱུར་པ་ན། །
གནོད་སྦྱིན་རང་གི་ཁྲག་གིས་གསོས་པ་ལྟར། །བཅད་པར་དཀའ་བའི་སྙིང་ཁྲག་
དྲོན་མོ་འདི། ཁྲག་འཐུང་དག་ ལ་བརྩེ་བས་སྦྱིན་པར་བྱ། །ཚོང་དཔོན་ཁྱིའུ་ཆུ་
- 172 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
འབེབས་གྱུར་པ་ན། །བདེ་གཤེགས་མཚན་བརྗོད་ཉ་རྣམས་དྲངས་པ་ལྟར། །ཆོས་
ཀྱིས་ཕོངས་པའི་སྐྱེ་བོ་ཐམས་ཅད་ལ། །དམ་པའི་ཆོས་ཀྱི་སྦྱིན་པ་སྦྱིན་པར་བྱ། །
ལུས་ཙམ་གྱིས་ཀྱང་གཞན་ལ་ཕན་ཐོགས་པར། །ནམ་ཞིག་འགྱུར་ཞེས་བདག་
གིས་གང་བསམས་པ། །སྨོན་ལམ་དེ་ནི་འབྲས་བུ་ཡོད་པར་བྱ། །བྱང་ཆུབ་མཆོག་
ཀྱང་རབ་ཏུ་ཉེ་བར་བྱ། །འགྲན་ཕྱིར་མ་ཡིན་གྲགས་པ་འདོད་ཕྱིར་མིན། །མཐོ་
རིས་འདོད་དང་རྒྱལ་སྲིད་བསྒྲུབ་ཕྱིར་མིན། །བདག་གི་བདེ་བ་མཆོག་ཐོབ་ཕྱིར་
མིན་གྱི། །གཞན་དོན་བསྒྲུབ་ཕྱིར་བདག་ནི་འདི་རྩོམ་མོ། །མཐོང་ངམ་ཐོས་སམ་
རྗེས་སུ་དྲན་ཡང་རུང་། །རེག་གམ་གཏམ་དུ་བརྗོད་པར་གྱུར་ཀྱང་རུང་། །རྣམ་པ་
ཀུན་ཏུ་འགྲོ་ལ་ཕན་པ་ནི། །བདེ་དང་ལྡན་པ་རྟག་ཏུ་བྱེད་གྱུར་ཅིག །ངེས་པར་
སེམས་ཅན་ཐམས་ཅད་ཀྱི། །སྡུག་བསྔལ་རང་གི་སྙིང་ནང་དུ། །ད་ལྟ་ཉིད་དུ་སྨིན་
པར་ཤོག །རྒྱུ་དེས་འགྲོ་བ་མ་ལུས་པ། །ལས་ངན་རྒྱུ་འབྲས་དྲུང་ཕྱུང་ནས། །
སྤངས་པ་ཕུན་སུམ་ཚོགས་པར་ཤོག །བདག་ལ་ཡོད་པའི་དགེ་བའི་ཚོགས། །
ཐམས་ཅད་འགྲོ་བ་ཡོངས་ལ་བསྔོ། །རྒྱུ་དེས་འགྲོ་བ་མ་ལུས་པ། །རྟོགས་པ་ཕུན་
ཚོགས་ འཐོབ་ པར་ ཤོག །ཕ་མར་གྱུར་ པའི་ འགྲོ་བ་མ་ལུས་དྲང་ བའི་ ཕྱིར། །
བདག་ལ་ཡོད་པའི་ཉོན་མོངས་དུག་ལྔ་གང་དག་གིས། །སེམས་ཅན་རྣམས་ཀྱི་
དུག་ལྔ་མ་ལུས་དྲང་བར་བྱ། །འདོད་ཆགས་ལ་སོགས་མེད་པའི་དགེ་བ་གང་ཡོད་
རྣམས། །འགྲོ་ དྲུག་སེམས་ཅན་རྣམས་ལ་སྙོམས་པར་ བྲིམ་ པར་ བྱ། །ན་ཚ་ ལ་
སོགས་ འབྲས་ བུར་ གྱུར་ པའི་ སྡུག་ བསྔལ་ གྱིས། །དེ་ དང༌ རིགས་མཐུན་ སྡུག་
བསྔལ་མ་ལུས་དྲང་བར་བྱ། །ན་ཚ་ལ་སོགས་མེད་པའི་ཕན་བདེ་གང་ཡིན་དེ། །
འགྲོ་དྲུག་སེམས་ཅན་རྣམས་ལ་སྙོམས་པར་བྲིམ་པར་བྱ། །བདག་ལ་དེ་དག་སྡིག་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྨིན་ཅིང་། །བདག་ དགེ་ མ་ ལུས་ དེར་ སྨིན་ཤོག །འགྲོ་ བའི་ སྡུག་བསྔལ་ གང་
ཅིའང་ རུང་
། །དེ་ ཀུན་ བདག་ ལ་ སྨིན་ གྱུར་ ཅིག །བྱང་ ཆུབ་ སེམས་ དཔའི་ དགེ་
འདུན་གྱིས། །འགྲོ་བ་བདེ་ལ་འགོད་པར་ཤོག །གཞན་གྱི་སྡུག་བསྔལ་བདག་
གིས་བླངས་པ་ཡིས། །རྨ་བྱ་དུག་གིས་མདངས་དང་ལྡན་པ་ལྟར། །ཉོན་མོངས་
བྱང་ཆུབ་གྲོགས་སུ་འགྱུར་བར་ཤོག །བདག་གི་དགེ་རྩ་འགྲོ་ལ་བྱིན་པ་ཡིས། །
བྱ་རོག་དུག་ཟོས་སྨན་གྱིས་གསོས་ལྟར་ཤོག །བདག་གིས་བདོག་པའི་དངོས་པོ་
ཐམས་ཅད་ལ། །མ་ཆགས་བློ་ཡིས་སེར་སྣ་བཅོམ་བྱས་ཏེ། །ཐོག་མར་ཟང་ཟིང་
སྦྱིན་པས་སེམས་ཅན་རྣམས། །འཁོར་དུ་བསྡུས་ནས་ཆོས་ཀྱིས་ཚིམ་བྱེད་ཤོག །
སྦྱིན་པ་རྒྱ་ཆེན་གྱུར་པ་འདི་ཡི་མཐུས། །འགྲོ་བའི་དོན་དུ་རང་བྱུང་སངས་རྒྱས་
ནས། །སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་བོའི་ཚོགས་རྣམས་སྦྱིན་
པས་ གྲོལ་གྱུར་ ཅིག །རྨད་བྱུང་ སྲས་བཅས་རྒྱལ་བའི་ བྱིན་ རླབས་དང་། །རྟེན་
འབྲེལ་བསླུ་བ་མེད་པའི་བདེན་པ་དང༌། །བདག་གི་ལྷག་བསམ་དག་པའི་མཐུན་
སྟོབས་ཀྱིས། །རྣམ་དག་སྨོན་པའི་གནས་ཀུན་འགྲུབ་པར་ཤོག །ཅེས་བརྗོད་ཅིང་
གཞན་ཡང་བཟང་པོ་སྤྱོད་པ་སོགས་བསྔོ་བ་སྨོན་ལམ་རྒྱ་ཆེར་བྱའོ། ། །
རྩ་བའི་ས་བཅད་བཞི་པ་གང་ཉམས་སུ་བླངས་པ་ལ་བརྟེན་ནས་ཚར་
ལྷོངས་ཇི་ལྟར་འབྱུང་ཚུལ་ནི་གཅོད་ཀྱི་གཞུང་ཆེ་བ་རྣམས་ལས་ཤེས་པར་བྱ་ཞིང་།
སྔ་ཕྱི་བར་གསུམ་གྱི་མན་ངག་གི་གནད་མཐའ་དག་པར་ནི་བླ་མ་དམ་པའི་ཞལ་
ལས་ཐོས་དགོས་སོ། །
སྨྲས་པ། འདི་ནང་ བྱ་ བྱེད་ སྨྱོན་ པའི་ ཟློས་ གར་ ལྟར། །མཐོང་ ནས་ ཚེ་
འདིའི་བྱ་བྱེད་ཀུན་བོར་ཏེ། །རྒྱལ་བས་བསྔགས་པའི་དབེན་པའི་གནས་རྣམས་
- 174 -



གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་བའི་རྒྱན།
སུ། །རྩེ་གཅིག་སྒྲུབ་ལ་བརྩོན་རྣམས་སྐལ་བ་བཟང་། །བདག་ནི་ཐོས་ཉུང་གཅིག་
ཏུ་སྒྲུབ་ལ་གཡེལ། །ལམ་བཟང་ལྟ་ལ་བློ་མིག་ཟུམ་གྱུར་པས། །མ་བཤད་ལོག་
པར་ བཤད་ པའི་ ཆ་ མཆིས་ ན། །ཡེ་ ཤེས་ མཁའ་ འགྲོའི་ སྤྱན་ སྔར་ སྙིང་ ནས་
བཤགས། །དགེ་བ་འདི་ཡིས་ཚེ་རབས་ཐམས་ཅད་དུ། །དམ་པའི་མགོན་དང་
ནམ་ ཡང་ མི་ འབྲལ་ ཞིང༌། །ཐབས་ཤེས་ཟུང་ འབྲེལ་ ཉམས་ ལེན་ མཐར་ ཕྱིན་
ནས། །བདག་འཛིན་བདུད་བཞི་གཡུལ་ལས་རྒྱལ་གྱུར་ཅིག །སྟོན་པ་བླ་མེད་དེ་
ཡི་འཁྲུངས་རབས་ལས། །ཇི་ལྟར་འབྱུང་བ་དེ་བཞིན་བདག་གིས་ཀྱང་། །མགོ་
དང་རྐང་ལག་བདོག་པ་མ་ལུས་པ། །སེམས་ཅན་ཀུན་ གྱི་དོན་དུ་གཏོང་བར་
ཤོག །རྒྱལ་སྲས་དཔའ་བོ་མི་ལ་བཞད་པ་དང༌། །གྲུབ་མཆོག་བློ་བཟང་དོན་ཀུན་
གྲུབ་པ་ཡི། །རྣམ་ཐར་སྤྱོད་ཚུལ་བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་
སྤྱོད་པར་ཤོག །ཕ་མ་རིགས་དྲུག་སེམས་ཅན་མ་ལུས་པ། །བདག་ཉིད་གཅིག་
པུས་ སྒྲོལ་བའི་ཁུར་འཁྱེར་ཞིང་། །རྒྱལ་བའི་དམ་ཆོས་མ་ལུས་འཛིན་པ་ལ། །
འཇམ་དཔལ་སྙིང་པོ་ལྟ་བུར་བདག་གྱུར་ཅིག། །།
ཅེས་གཅོད་གཞུང་ཐར་འདོད་དེད་དཔོན་གྱི་དགོངས་པ་རབ་ཏུ་གསལ་
བའི་རྒྱན་ཅེས་བྱ་བ་འདི་ནི། ལུང་དང་རྟོགས་པའི་ཡོན་ཏན་དུ་མས་ཐུགས་རྒྱུད་
ཕྱུག་པ་དབེན་ས་ཆོས་ཀྱི་ཕོ་བྲང་གི་སློབ་ཟུར་ཞལ་སྔ་ནས་ཀྱི་གཅོད་གཞུང་ཐར་
འདོད་དེད་དཔོན་མའི་སྟེང་ནས་དཀར་འགྱེད་ཇི་ལྟར་བྱ་བའི་ཚུལ་ཆོག་བསྒྲིགས་
སུ་བཀོད་པ་ཞིག་ཅིས་ཀྱང་དགོས་ཞེས་ནན་གྱིས་བསྐུལ་བ་དང༌། བླ་མ་གྲུབ་པའི་
དབང་ཕྱུག་ཆེན་པོ་དེ་ཉིད་ཀྱིས་གཅོད་གཞུང་ཐར་འདོད་དེད་དཔོན་མའི་ཚིག་
དོན་གསལ་བར་སྟོན་པའི་ཉམས་ལེན་གསལ་བའི་སྒྲོན་མེ་ཞེས་བྱ་བའི་ལེགས་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཤད་རྨད་དུ་བྱུང་བ་ཞིག་མཛད་ཀྱང་། དེའི་ནང་ན་དཀར་འགྱེད་ཀྱི་ཚུལ་འདི་
གསལ་བར་མ་མཛད་འདུག་པས་དགོངས་པ་ཁ་བསྐང་བའི་ཕྱིར་དང༌། དཔལ་
དབེན་ས་སྙན་བརྒྱུད་ཀྱི་གདམས་ངག་འདི་རྣམས་མི་ནུབ་པར་བྱ་བའི་ཕྱིར། སྙོམ་
ལས་པ་ཡེ་ཤེས་རྒྱལ་མཚན་གྱིས་ཡུལ་སྐྱིད་གྲོང་གི་རི་ཁྲོད་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་ རྗེ་བླ་མའི་སྙན་བརྒྱུད་ཀྱི་བསྟན་པ་ཡུན་
རིང་དུ་གནས་པར་གྱུར་ཅིག །
- 176 -



༄༅། །ཟབ་ལམ་གཅོད་ཀྱི་མན་ངག་སྙིང་གི་མུན་སེལ་
རིན་ཆེན་སྒྲོན་མ་ཞེས་བྱ་བ་
བཞུགས་སོ། །
ན་མོ་གུ་རུ་མཉྫ་གྷོཥཱ་ཡ། དུས་གསུམ་རྒྱལ་བ་ཀུན་གྱི་ཡུམ་གཅིག་པུ། །མ་
ལུས་འགྲོ་ལ་བརྩེ་བའི་གཞན་དབང་གིས། །སྣ་ཚོགས་དུ་མའི་ཉམས་ཀྱིས་གར་
མཛད་པ། །རྗེ་བཙུན་རྣལ་འབྱོར་མ་ལ་སྙིང་ནས་འདུད། །ངེས་དོན་ཤེས་རབ་ཕ་
རོལ་ ཕྱིན་ པའི་དོན། །སྲིད་ཞིའི་རྒུད་ པ་ གཅོད་ པའི་ དྲི་མེད་ལམ། །རྒྱལ་བའི་
དགོངས་པ་ཇི་བཞིན་གསལ་མཛད་པ། །འཇམ་མགོན་བླ་མའི་ཞབས་ལ་ཕྱག་
འཚལ་ལོ། །འཇམ་དཔལ་སྙིང་པོའི་སྙན་བརྒྱུད་མན་ངག་རྣམས། །ཚང་ལ་མ་
ནོར་མ་འདྲེས་མ་སྦགས་པར། །བརྩེ་བ་ཆེན་པོས་ཀུན་ནས་འདོམས་མཛད་པ། །
གྲུབ་མཆོག་བླ་མའི་ཞབས་ལ་སྙིང་ནས་འདུད། ། །
དེ་ལ་འདིར་ཐབས་ཤེས་གཅོད་ཀྱི་མན་ངག་ཟབ་མོ་ཉམས་སུ་ལེན་པར་
འདོད་པའི་སྐལ་ལྡན་རྣམས་ཀྱིས་ཇི་ལྟར་ཉམས་སུ་བླང་བའི་རིམ་པ་ནི། ཐོག་
མར་རྐྱེན་དང་བསྲེ་བར་མི་ནུས་རིང་ལ་གནས་ཡིད་དུ་འོང་ཞིང་ས་པྲ་བཟང་བ་
བཀྲ་ཤིས་ཤིང་ཉམས་དགའ་བའི་གནས་སུ་དམིགས་པ་སྐྱོང་། དེ་ནས་ཅུང་ཟད་
བསྲེ་ནུས་པའི་གདེང་རྙེད་པ་ན་དུར་ཁྲོད་སོགས་གཉན་སར་ཕྱིན་ནས་དམིགས་པ་
སྐྱོང་། དེ་ཡང་གཉན་ས་དེའི་སའི་ལྟེ་བ་མནན་ནས་ཉམས་སུ་ལེན་པ་གནད་ཆེ་
བས། དུར་ཁྲོད་ཀྱི་དཀྱིལ་དང་། ཤིང་གཅིག་གི་དྲུང་དང་། ནགས་ཁྲོད་ལ་ནགས་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འཐུག་པོའི་ནང་ནས་ སྲབ་ས་དང༌། སྲབ་ པའི་ དཀྱིལ་ནས་ འཐུག་ པོ་དང༌། ས་
ཕྱོགས་ཉ་འདྲ་བའི་མགོ་བོ་དང༌། གཡག་དང་སྡིག་རྭ་འདྲ་བའི་རྭ་བ་དང༌། མིའི་
གཟུགས་འདྲ་བའི་ སྙིང་ག་ལྟ་བུ་གནད་གང་ཆེ་ས་མནན་ནས་སྡོད། མདོར་ན་
འཇིག་རྟེན་ན་གཉན་ས་ཆེ་བར་གྲགས་པ་དང་། རང་གིས་བལྟས་ཀྱང་འདི་གཉན་
པར་འདུག་སྙམ་པའི་གནས་སུ་ཉམས་སུ་ལེན་ནོ། །གནས་ཀྱི་ཁྱད་པར་འདི་དག་
ཞིབ་པར་ནི་བླ་མ་གྲུབ་པའི་དབང་ཕྱུག་ཆེན་པོས་མཛད་པའི་གཅོད་ཀྱི་ཊིཀྐ་ཅིག་
ཡོད་པ་དེ་ན་གསལ་ལོ། །གནས་དེར་འགྲོ་བའི་ཚུལ་ནི་དཔའ་བོའི་སྟག་འགྲོས།
རྣལ་འབྱོར་མའི་རྟིང་འགྲོས། མཁའ་འགྲོ་མའི་གར་འགྲོས། སྦྲུལ་ནག་གི་འཁྱིལ་
འགྲོས་བཞི་གང་རུང་གི་སྒོ་ནས། ལུས་རོའི་ཚུལ། སེམས་རོ་ཁུར་གྱི་ཚུལ། གཉན་
ས་དུར་ཁྲོད་ཀྱི་ཚུལ། ལྷ་འདྲེ་ཅེ་སྤྱང་གི་ཚུལ་དུ་འདུ་ཤེས་གཞག་ནས་འགྲོ་ཞིང་།
ཚེ་འདིའི་སྣང་ཤས་ཀྱི་དབང་དུ་མ་སོང་བར་འཁོར་བ་ལ་ཞེན་པ་གཏིང་ནས་ལོག་
པའི་ངེས་འབྱུང་དང་། སེམས་ཅན་ལ་བྱམས་སྙིང་ རྗེ་དུ་རེ་བ་དང་། ཆོས་ཐམས་
ཅད་སྣང་ཞིང་སྟོང་པའི་སྣང་སྟོང་སྒྱུ་མ་ལྟ་བུའི་བློས་ག་ཏེའི་སྔགས་འདོན་བཞིན་
པས་གཉན་སར་འགྲོ་བར་བྱའོ། །གཉན་སར་སླེབ་མ་ཐག་ཏུ་ཡུམ་དོན་ལྟ་བའི་
ངང་དུ་ཡུག་ཅིག་བཞག །དེ་གའི་ངང་ནས་ནམ་མཁའ་དང༌། བར་སྣང་དང་། ས་
གཞི་ལ་བལྟས་ཏེ་ཕཊ༔ དྲག་པོ་གསུམ་བརྗོད། དེ་ནས་ལྟ་བའི་གདེང་དང་ལྡན་
པའི་ངང་ནས་སྐད་ཅིག་གིས་རང་གི་ལུས་འདི་བླ་མ་ཡི་དམ་སངས་རྒྱས་བྱང་
སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་ཐམས་ཅད་ཀྱི་ཐུགས་རྗེའི་བདག་
ཉིད་ཡིན་པ་ལ། རྣམ་པ་མཆོད་རྟེན་རི་ རབ་ཙམ་པ་ཞིག་ཏུ་གྱུར་ནས་ས་གཞི་
ཐམས་ ཅད་ ཇིར་ གྱིས་ མནན། མེར་ གྱིས་ གང་ བར་ བསམ་ མོ། །དེ་ ནས་ གཞི་
178 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ། །
བདག་འདིས་གཙོ་བྱས་ལྷ་འདྲེ་རྣམས་དང་། གཞན་ཡང་སེམས་ཅན་ཐམས་ཅད་
རང་གི་ཕ་མ་ཤ་སྟག་ཡིན་ཚུལ་དང་། འཁོར་བའི་གནས་ན་སྡུག་བསྔལ་ཚུལ་
བསམས་ནས་བྱམས་ སྙིང་ རྗེ་དུང་དུང་བ་བསྐྱེད། གནས་འདིའི་ལྷ་འདྲེ་རྣམས་
ཀྱིས་གཙོ་བྱས་པའི་སེམས་ཅན་འདི་རྣམས་བླ་ན་མེད་པའི་བྱང་ཆུབ་ལ་འགོད་
པའི་ཕྱིར་དུ་བདག་ཉིད་ས་ཕྱོགས་འདི་ནས་འཁོར་བ་འདི་མ་སྟོང་བར་དུ་གཡོ་
བར་མི་བྱ་འགུལ་བར་མི་བྱ་སྙམ་དུ་བསམ་པ་ཤུགས་ཅན་བསྐྱེད། དེ་གའི་ངང་
ནས་སྣ་བུག་ནས་རླུང་ཕྱིར་བུས་པས་ཕྱོགས་ཐམས་ཅད་ཁྱབ། རླུང་བྱང་ཆུབ་ཀྱི་
སེམས་དང་དབྱེར་མེད་པ་དེས་ལྷ་འདྲེ་ཐམས་ཅད་རང་དབང་མེད་པར་བསྡུས་
ནས་རླུང་རྔུབ་པ་དང་མཉམ་དུ་ལྷ་འདྲེ་རྣམས་རང་གི་མཐའ་སྐོར་དུ་སའི་སྟེང་འོག་
ཕྱོགས་མཚམས་ཐམས་ཅད་བར་མཚམས་མེད་པར་བསྐོར་ནས་གང་དུ་ཡང་འགྲོ་
དབང་མེད་པར་བསམ་ཞིང་རང་སེམས་ལྟ་བའི་ངང་དུ་ཡུག་ཅིག་གཞག་གོ །དེ་
ལྟར་ཟིལ་གནོན་གྱི་སྐོར་རྣམས་སོང་ནས་སྐྱབས་འགྲོའི་ཉམས་ལེན་ལ་འཇུག་པ་
ན། དལ་ འབྱོར་ རྙེད་དཀའ། འཆི་ བ་ མི་ རྟག་པ། ལས་རྒྱུ་འབྲས། འཁོར་ བའི་
ཉེས་དམིགས། བྱམས་སྙིང་རྗེའི་དམིགས་རྣམ་རྣམས་རགས་རིམ་ཞིག་བསམས་
ནས་བྱང་ཆུབ་ཀྱི་སེམས་ཡིད་འཁུལ་ངེས་ཤིག་ནན་ཏན་དུ་བསྐྱེད། དེ་གའི་ངང་
ནས་མདུན་གྱི་ནམ་མཁར་སེང་གེ་ཆེན་པོ་བརྒྱད་ཀྱིས་བཏེག་པའི་ཁྲི་མཐོ་ཞིང་
ཡངས་པའི་སྟེང་དུ་སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར་པདྨ་དང་ཟླ་བའི་
གདན་ལ་རྩ་བའི་བླ་མ་དང་གཉིས་སུ་མེད་པའི་མ་ཅིག་ལབ་ཀྱི་སྒྲོན་མ། དེའི་
ཐུགས་ཀར་ཡུམ་ཆེན་མོ། སྟེང་དུ་རྒྱལ་བ་རྡོ་ རྗེ་ འཆང་། གཡས་སུ་གཤིན་རྗེའི་
གཤེད་ཀྱི་ལྷ་ཚོགས། གཡོན་དུ་བདེ་མཆོག་གི་ལྷ་ཚོགས། མདུན་དུ་གསང་བ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འདུས་པའི་ལྷ་ཚོགས། རྒྱབ་ཏུ་ཀྱི་རྡོ་རྗེའི་ལྷ་ཚོགས། དེ་དག་གི་མཐའ་སྐོར་དུ་
དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས། དཔའ་བོ་མཁའ་
འགྲོ་ཆོས་སྐྱོང་སྲུང་མའི་ལྷ་ཚོགས། རང་རང་གི་མདུན་ན་ལེགས་པར་གསུངས་
པའི་ཆོས་རྣམས་པོ་ཏིའི་རྣམ་པར་ཡོད་པ། དེ་དག་གི་ཕྱི་རོལ་དུ་སྣ་ཚོགས་པའི་
སྤྲུལ་པས་ཀུན་ཏུ་ཁྱབ་པར་གྱུར་པའི་འོག་ཏུ་གནོད་བྱེད་ཀྱི་མཚོན་སེམས་ཅན་
ཐམས་ ཅད་ ཡོད་ པར་ བསམས་ ལ། རང་ ཉིད་ འཁོར་ བ་ དང༌ ངན་ སོང་ གིས་
འཇིགས་ཤིང་། དཀོན་མཆོག་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་
པའི་བསམ་པ་བརྟན་པོས་རང་དང་མཐའ་སྐོར་གྱི་ལྷ་འདྲེ་ཐམས་ཅད་ཀྱིས་མགྲིན་
གཅིག་ཏུ་སྐྱབས་འགྲོ་བྱེད་པར་བསམས་ལ། ཕཊ སྐལ་ལྡན་ཐར་ པར་ འཁྲིད་
པའི་དེད་དཔོན་མཆོག །རྩ་བརྒྱུད་བླ་མའི་ཚོགས་ལ་སྐྱབས་སུ་འཆི། །དངོས་གྲུབ་
དམ་པ་མ་ལུས་འབྱུང་བའི་སྒོ། །ཡི་དམ་ལྷ་ཚོགས་རྣམས་ལ་སྐྱབས་སུ་མཆི། །
སྤངས་རྟོགས་མཐར་ཕྱིན་སྟོན་པ་བླ་ན་མེད། །ཡང་དག་རྫོགས་སངས་རྒྱས་ལ་
སྐྱབས་སུ་མཆི། །ཞི་བའི་དཔལ་གྱུར་འདོད་ཆགས་བྲལ་བའི་མཆོག །བསླུ་མེད་
དམ་པའི་ཆོས་ལ་སྐྱབས་སུ་མཆི། །རྟག་ཏུ་དགེ་བའི་འདྲེན་པ་ཕུན་སུམ་ཚོགས། །
ཚོགས་མཆོག་དགེ་འདུན་རྣམས་ལ་སྐྱབས་སུ་མཆི། །ཕུལ་བྱུང་ཞིང་གི་དམ་པ་
ཁྱེད་རྣམས་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །གུས་པས་བདག་ནི་
ཁྱེད་ལ་ལེགས་འབུལ་ན། །མགོན་པོ་ཐུགས་རྗེ་མངའ་བས་བཞེས་སུ་གསོལ། །
སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །བསྒྲལ་ཕྱིར་བྱང་ཆུབ་མཆོག་ཏུ་
སེམས་བསྐྱེད་ནས། །དུས་གསུམ་བདེ་གཤེགས་སྲས་ཀྱི་སྤྱོད་པ་ལ། །ཞུམ་མེད་
སམ་པ་དག་པས་བསླབ་པར་བགྱི། །འཇིག་རྟེན་སྒྲོན་མ་སྐྱབས་ཀྱི་མཆོག་རྣམས་
- 180 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ།
ལ། །ལུས་ ངག་ ཡིད་ རབ་ དང་ བས་ ཕྱག་ བགྱིའོ། །དངོས་བཤམས་ ཡིད་ སྤྲུལ་
མཆོད་ པ་ མ་ ལུས་ འབུལ། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་
བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང་། །འཁོར་བ་མ་སྟོང་བར་
དུ་ལེགས་བཞུགས་ནས། །འགྲོ་ལ་ཆོས་འཁོར་མ་ལུས་བསྐོར་དུ་གསོལ། །དགེ་
ཀུན་རྫོགས་པའི་བྱང་ཆུབ་ཆེན་པོར་བསྔོ། །ཞེས་སྐྱབས་འགྲོ་སེམས་བསྐྱེད་ཡན་
ལག་བདུན་པ་རྣམས་བདུད་རྩི་འབེབས་སྦྱང་གི་དམིགས་པ་དང་བཅས་པའི་སྒོ་
ནས་ དལ་བུས་ བྱའོ། །དེ་ནས་ ཁྱད་ པར་ གྱི་ སེམས་ བསྐྱེད་ནི། མ་ སེམས་ཅན་
ཐམས་ཅད་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་གོ་འཕང་ཐོབ་པར་བྱ།
དེའི་ཕྱིར་དུ་ལམ་ཟབ་མོ་གཅོད་ཀྱི་སྙིང་པོ་ཉམས་སུ་བླང་བར་བགྱིའོ་སྙམ་པ་ལན་
མང་དུ་ བྱའོ། །དེ་ནས་ཕཊ༔ བརྗོད་ལ་ རང་ སེམས་ མཁའ་འགྲོ་མར་གསལ་བ་
སྐད་ཅིག་གིས་ནམ་མཁར་འཕངས། རང་གི་ཕུང་པོ་དེ་དཀར་ཞིང་ཚོ་ལ་མཛེས་
ཤིང་ཡིད་དུ་འོང་བ་ཤིན་ཏུ་ཆེ་བ་རི་རབ་ཙམ་ཞིག་ཏུ་གྱུར་པ་དེ་ལ། ནམ་མཁའི་
མཁའ་འགྲོ་མས་སྤྱན་ཆེར་གྱིས་གཟིགས་པས་ལུས་བེམ་པོ་དེ་ལིང་སྟེ་འགྱེལ།
པགས་པ་ཤག་གི་བྱེ་ནས་སྟོང་གསུམ་ཁེངས་པ་ཙམ་གྱི་བདུད་རྩིའི་རྒྱ་མཚོ་ཆེན་པོ་
ཞིག་ཏུ་གྱུར་པར་བསམས་ལ། གོང་གི་སྐྱབས་ཡུལ་རྣམས་ལ་བདུད་རྩི་དེ་ཕུལ་
བས་ཐུགས་དགྱེས་བཞིན་དུ་བཞེས་པའི་མོས་པ་བྱ། དེ་ནས་ལྟ་བའི་ངང་དུ་ཅུང་
ཟད་འཇོག་ཅིང་། དེ་ལས་ལངས་ནས་སྐྱབས་ཡུལ་རྣམས་འོད་དུ་ཞུ་ནས་རང་ལ་
ཐིམ་པའི་མོས་པ་བྱའོ། །དེ་ནས་ཚོགས་ཞིང་གསལ་འདེབས་ཚུལ་ནི། ཕཊ༔ རང་
གི་སྤྱི་བོར་པདྨ་དང་ཉི་མའི་གདན་ལ་ངོ་བོ་རང་གི་རྩ་བའི་བླ་མ་དང་དབྱེར་མེད་
པའི་མ་ཅིག་ལབ་ཀྱི་སྒྲོན་མ་ཡིན་པ་ལ་རྣམ་པ་བཅོམ་ལྡན་འདས་རྡོ་རྗེ་ཕག་མོ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཞལ་གཅིག་ཕྱག་གཉིས་མ། ཕྱག་གཡས་སྡིགས་མཛུབ་དང་བཅས་པས་གྲི་གུག་
ནམ་མཁའ་ལ་འཕྱར་ཞིང་། གཡོན་པས་གདུག་པའི་ཁྲག་གིས་གང་བའི་ཐོད་པ་
ཐུགས་ཀར་འཛིན་པའི་མཆན་ཁུང་ན་ཁ་ཊཾ་ག་བསྣམས་པ། ཁྲོ་ཞིང་འཛུམ་པའི་
མཆེ་བ་ཅུང་ཟད་གཙིགས་པ། སྤྱན་གསུམ་ཧུར་བག་དང་ལྡན་ཞིང་། ཐོད་སྐམ་
ལྔའི་དབུ་རྒྱན་དང་། སྐམ་པོ་ལྔ་བཅུའི་དོ་ཤལ་ཅན། གཅེར་མོ་སྐྲ་ཞིག་པ། ཕྱག་
རྒྱ་ལྔས་བརྒྱན་ཅིང་། ཉི་མ་སྟོང་གི་མདངས་ལྟ་བུའི་འོད་དང་གཟི་བརྗིད་འབར་
བའི་དབུས་ན་ཞབས་གཡས་བརྐྱངས་ཤིང་། གཡོན་བསྐུམས་པའི་གར་སྟབས་
ཀྱིས་བཞུགས་པའི་སྤྱི་བོར་ཨོཾ་དཀར་པོ། །མགྲིན་པར་ཨཱཿདམར་པོ། ཐུགས་ཀར་
ཧཱུྃ་ སྔོན་ པོ། ལྟེ་ བར་ སྭཱ་ སེར་པོ། གསང་ བར་ ཧཱ་ ལྗང་ ཁུ་ འོད་ ཟེར་ ལྔ་ འཕྲོ་བ།
ཐུགས་ཀའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བཅོམ་ལྡན་
འདས་རྡོ་ རྗེ་ ཕག་མོ་ལ་བླ་མ་དཀོན་མཆོག་གསུམ་གྱིས་བསྐོར་བ་སྤྱན་དྲངས།
ཕཊ ཆོས་ དབྱིངས་ དག་ པའི་ ཕོ་བྲང་ནས། །སྒྱུ་འཕྲུལ་དྲ་བའི་སྐུར་སྟོན་པ། །
གནས་གསུམ་མཁའ་འགྲོའི་དབང་ཕྱུག་མ། །བརྩེ་བར་དགོངས་ལ་གནས་འདིར་
གཤེགས། ཨོཾ་ཨཱཐགུ་རུ་བཛྲ་སརྦ་བུདྡྷ་བོ་དྷི་སཏྭ་སརྦ་ཌཱ་ཀི་ནཱི་ས་པ་རི་ཝ་ར་བཛྲ་
ས་མ་ཡ་ཛཛཛཧཱུྃ་བཾ་ཧོ༔ སླར་ཡང་ཐུགས་ཀའི་ཧཱུྃ་ལས་འོད་འཕྲོས། ཞི་ཁྲོ་རབ་
འབྱམས་ཐམས་ཅད་སྤྱན་དྲངས། སྤྱི་བོའི་བཅོམ་ལྡན་འདས་མ་ལ་ཐིམ་པས་དེ་
ཉིད་སྐྱབས་གནས་ཀུན་འདུས་པའི་བདག་ཉིད་དུ་གྱུར། སླར་ཡང་ཐུགས་ཀའི་ཧཱུྃ་
ལས་འོད་ཟེར་ལྕགས་ཀྱུ་དང་། ཞགས་ པ་ དང་། དྲིལ་བུ་དང༌། ལྕགས་སྒྲོག་གི་
རྣམ་ པ་ཅན་དཔག་མེད་འཕྲོས། གནོད་ བྱེད་ ཀྱིས་ གཙོ་ བྱས་ པའི་ རིགས་དྲུག་
སེམས་ ཅན་ ཐམས་ ཅད་ ཀྱི་ སྙིང་ ག་ནས་ ལྕགས་ཀྱུས་བཟུང་། མགྲིན་ པ་ནས་
- 182 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ།
ཞགས་པས་བཅིངས། ཡན་ལག་ལྕགས་སྒྲོག་གིས་བསྡམས། དྲིལ་བུས་དབང་དུ་
བསྡུས་ནས་རང་གི་མཐའ་སྐོར་དུ་འཁོད་པར་གྱུར། བཛྲ་ཨཾ་ཀུ་ཤ་ཛཿ བཛྲ་པཱ་ཤ་
ཧཱུྃ། བཛྲ་ སྤོ་ཊ་པཾ། བཛྲ་གྷན་ཧོ༔ ཞེས་བརྗོད་པས་ས་གཞི་ཐམས་ཅད་སྨུག་ཤིག་
སྟེ་གང་བར་བསམ། དེ་ནས་རང་དང་སེམས་ཅན་ཐམས་ཅད་ཀྱིས་མགྲིན་གཅིག་
ཏུ་ བརྗོད་ པར་ བསམས་ ལ། ཕཊ ལྷུན་ གྲུབ་ སྤྲོས་ དང༌ བྲལ་ བའི་ ཆོས་ ཀྱི་
དབྱིངས། །བདེ་ཆེན་ལོངས་སྤྱོད་རྫོགས་ པའི་ རོལ་པ་ལས། །སྣ་ཚོགས་དུ་མར་
སྤྲུལ་པའི་ཌཱ་ཀི་མ། །བཅོམ་ལྡན་རྡོ་རྗེ་ཕག་མོ་ལ་ཕྱག་འཚལ། །བདེ་སྟོང་ལྷན་
ཅིག་སྐྱེས་པ་ནམ་མཁའི་ཀློང་། །ཟག་མེད་བདེ་བ་བསྐྱེད་པའི་མཆོད་པའི་སྤྲིན། །
ཕུན་ཚོགས་རྣམ་འགྱུར་སྟོང་གི་རྣམ་རོལ་ཅན། །མ་ལུས་དགྱེས་པ་བསྐྱེད་ཕྱིར་
ཁྱེད་ལ་འབུལ། །ཆོས་ཀུན་རང་བཞིན་མཁའ་ལྟར་རྣམ་དག་ཀྱང་། །ཐོག་མེད་མ་
རིག་འཁྲུལ་པའི་བག་ཆགས་ཀྱིས། །རྨི་ལམ་བཞིན་དུ་ནོངས་པའི་ཚོགས་མཆིས་
པ། །བརྗོད་བྲལ་རང་བཞིན་དག་པའི་དབྱིངས་སུ་བཤགས། །སྨྲ་བསམ་བརྗོད་
ལས་འདས་པ་དམ་པའི་དོན། །དགེ་དང་མི་དགེའི་མཚན་མ་མི་མངའ་ཡང་། །
ཀུན་རྫོབ་ཟླ་ཤེལ་ལྟར་དཀར་རྟེན་འབྲེལ་ལ། །བདག་ཅག་བསམ་པ་དག་པས་
ཡི་རང་ངོ༌། །བདེན་ པས་ སྟོང་ ཡང་ བྲག་ཅའི་སྒྲ་བརྙན་བཞིན། །བདག་སོགས་
འགྲོ་ ལ་ ཀུན་ཏུ་བཟང་ པོའི་ ལམ། །འདོམས་ ཕྱིར་ ཇི་ སྲིད་ ཕ་ མཐའ་ མི་མངོན་
པའི། །བགྲང་ཡས་བསྐལ་པའི་བར་དུ་བཞུགས་སུ་གསོལ། །དེ་ལྟར་སྣང་སྟོང་
ཚོགས་པའི་རོལ་པ་ལས། །འོངས་པའི་བསོད་ནམས་ཕུང་པོ་ཇི་སྙེད་པ། །བདེན་
མེད་འགྲོ་བ་མ་ལུས་བསྒྲལ་བའི་ཕྱིར། །ཟུང་འཇུག་རྡོ་རྗེ་འཆང་གི་རྒྱུ་རུ་བསྔོ། །
ཞེས་ཡན་ལག་བདུན་པ་དམིགས་པ་བརྟན་པོས་ཕུལ་བས། སྤྱི་བོའི་བཅོམ་ལྡན་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འདས་མའི་སྐུའི་ཆ་ལས་བདུད་རྩིའི་རྒྱུན་བབས། རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་ནད་གདོན་ཆགས་སྒོ་ཐམས་ཅད་
དག །ལུས་ཤེལ་གོང་ལྟར་དག་པའི་དབུས་ན་ཡར་རྩ་དབུ་མ་དམར་པོ་ཡས་སྣ་སྤྱི་
བོ་ལ་ཟུག་པ་རྒྱ་མཐོངས་ལྟར་ཐལ་ལེ་ཡོད་པ། མས་སྣ་ལྟེ་འོག་ཏུ་ཟུག་པའི་ལྟེ་
བའི་རྩ་འཁོར་གྱི་དབུས་ན་རང་གི་རྣམ་པར་ཤེས་པའི་ངོ་བོ་ཐིག་ལེ་ཅོག་སྒོང་ཙམ་
དཀར་ལ་དམར་བའི་མདངས་ཆགས་པ་འཕར་ལ་ཁད། འཕུར་ལ་ཁད་པ་ཞིག་
ཡོད་པ། ཡར་འཕོ་སྙམ་པའི་འདུན་པ་དྲག་པོས་ཕཊསྙིང་གར་སླེབ། ཕཊམགྲིན་
པར་ སླེབ། ཕཊསྤྱི་ བོར་ སླེབ་ པ་ ཧྲིག་ཧྲིག་ ཡོད་ པར་ བསམ། དེ་ ཡང༌ བླ་ མའི་
ཐུགས་ཀར་འཕོ་སྙམ་པའི་འདུན་པས། ཕཊ༔ བཅོམ་ལྡན་འདས་མའི་ཐུགས་ཀར་
ཐིམ། དེ་ནས་ཕཊ༔ཅེས་བརྗོད་དེ་བླ་མའི་ཐུགས་ཀ་ནས་རང་གི་རྣམ་པར་ཤེས་
པའི་ངོ་བོ་ལས་རིགས་ཀྱི་མཁའ་འགྲོ་མ་ལྗང་ཁུ་གྲི་ཐོད་འཛིན་པ་ཞིག་རྒྱང་སྟེ་
ཐོན། ཕཊ བརྗོད་དེ་ལུས་བེམ་པོ་དེ་ལིང་སྟེ་བསྐྱེལ། ཕཊ༔ བརྗོད་དེ་ལུས་བེམ་
པོ་དེའི་སྤྱི་བོ་ནས་སུམ་ཕྲག་གི་བར་དུ་གཤགས། དེ་བཞིན་དུ་ཕཊ རེ་རེ་བརྗོད་
ཅིང་སྙིང་ག་ནས་ལག་པ་གཡས་པའི་རྩེའི་བར་དང་། ཡང་སྙིང་ག་ནས་ལག་པ་
གཡོན་པའི་རྩེའི་བར་དང༌། སུམ་ ཕྲག་ནས་རྐང་པ་གཡས་པའི་རྩེའི་བར་དང༌།
ཡང་ སུམ་ཕྲག་ནས་རྐང་པ་གཡོན་པའི་རྩེའི་བར་དུ་གཤགས། ཕཊ བརྗོད་དེ་
པགས་པ་དེ་སྤུང་ངེ་བཤུས་པས་རྒྱ་སྟོང་གསུམ་དང་མཉམ་པར་གྱུར་པའི་སྟེང་དུ་
ཡན་ལག་བཞི་ལས་གླིང་བཞི། ཉིང་ལག་བརྒྱད་ལས་གླིང་ཕྲན་བརྒྱད། ཁོག་པ་
རི་ རབ་ ལྷུན་ པོ། དེའི་སྟེང་ དུ་ མགོ་བོ་རྣམ་ པར་ རྒྱལ་ བའི་ ཁང་བཟང་། མིག་
གཉིས་ཉི་ཟླ། སྙིང་ཡིད་བཞིན་གྱི་ནོར་བུ་རིན་པོ་ཆེ། ཁྲག་དང་ཆུ་སེར་རྣམས་
- 184 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ། །
བདུད་ རྩི། ཤ་ཁྲག་ གི་དུམ་བུ་རྣམས་མེ་ཏོག་གི་ཚོམ་བུ། དབང་པོ་ནང་ཁྲོལ་
རྣམས་ལྷ་མིའི་འདོད་ཡོན་དཔལ་འབྱོར་མ་ཚང་བ་མེད་པར་གྱུར་པའི་མོས་པ་
བརྟན་པོས། ཕཊ པགས་ པ་ རབ་མཛེས་ གསེར་ གྱི་ས་གཞིའི་སྟེང་། ཁྲག་ཆེན་
བདུད་རྩིའི་ཆུ་ཡིས་ཆག་ཆག་བཏབ། །ཤ་ཁྲག་མེ་ཏོག་ཕང་ཕུང་ཚོམ་བུར་གྱུར། །
ཡན་ལག་རྣམས་ལས་གླིང་ཆེན་བཞི་དང་ནི། །ཉིང་ལག་གླིང་ཕྲན་བརྒྱད་དུ་གྱུར་
པའི་དབུས། ཁོག་པ་རིན་ཆེན་རྡུལ་མང་བརྩེགས་པའི་རྩེར། །མགོ་བོ་རྣམ་པར་
རྒྱལ་བའི་ཁང་བཟང་མཛེས། །མིག་གཉིས་མུན་སེལ་ཉི་མ་ཟླ་བ་དང་། །སྙིང་ནི་
ཡིད་བཞིན་ནོར་བུ་རིན་པོ་ཆེ། །དབང་པོ་ནང་ཁྲོལ་ཡོངས་སུ་གྱུར་པ་ལས། །ལྷ་
མིའི་ འདོད་ ཡོན་ དཔལ་ འབྱོར་ ཕུན་ སུམ་ ཚོགས། །ཕཊ༔ འདོད་ གུའི་ རྒྱ་ མཚོ་
མཎྜལ་བཟང་པོ་འདི། །རྩ་བརྒྱུད་བླ་མ་ཡི་དམ་ལྷ་ཚོགས་དང་། །སངས་རྒྱས་བྱང་
སེམས་དཔའ་བོ་རྣལ་འབྱོར་མ། །བསྟན་སྲུང་རྒྱ་མཚོར་བཅས་ལ་ལེགས་འབུལ་
ན། །ཐུགས་རྗེས་བཞེས་ནས་བྱིན་རླབས་དངོས་གྲུབ་སྩོལ། །ཅེས་ནང་གི་མཎྜལ་
ཕུལ་ལ་རེ་དོགས་འགོག་པའི་གསོལ་འདེབས་འདི་བཞིན་བྱ་སྟེ། དུས་དོ་ནུབ་
ནས་ལྷ་འདྲེ་དང་བར་ཆད་ཐམས་ཅད་ལམ་དུ་ལོངས་པར་བྱིན་གྱིས་བརླབ་ཏུ་
གསོལ། འགལ་རྐྱེན་དང་བདེ་སྡུག་རོ་སྙོམས་པར་བྱིན་གྱིས་བརླབ་ཏུ་གསོལ། ན་
ཚ་དང་སྡུག་བསྔལ་དགེ་སྦྱོར་གྱི་གྲོགས་སུ་འཆར་བར་བྱིན་གྱིས་བརླབ་ཏུ་གསོལ།
རྐྱེན་ངན་བར་ཆད་ཐམས་ཅད་ལམ་དུ་ལོངས་པར་བྱིན་གྱིས་བརླབ་ཏུ་གསོལ།
ཞེས་གདུང་ཤུགས་དྲག་པོས་གསོལ་བ་གདབ་བོ། །དེ་ནས་སེམས་ཅན་ཐམས་
ཅད་ལ་ཉེ་རིང་ཆགས་སྡང་དང་བྲལ་བའི་བཏང་སྙོམས་ཀྱི་ངང་ནས། མར་ཤེས།
དྲིན་དྲན། དྲིན་གཟོ་རྣམས་བསྒོམས་ནས་ཡིད་འོང་གི་བྱམས་པ་བསྐྱེད། བྱམས་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྙིང་རྗེ་ཤུགས་དྲག་ཏུ་བསྒོམས་ནས་ལྷག་བསམ་རྣམ་དག་དང་། དེའི་ཚན་གྱིས་
འཕུལ་ནས་བྱང་ཆུབ་ཀྱི་སེམས་ཅི་སྐྱེ་བྱ། དེ་ཡང་འདིར་ནི་མིང་ཙམ་རེ་བརྗོད་པ་
ཡིན་གྱི །དམིགས་རྣམ་ཞིབ་པར་ནི་གཅོད་གཞུང་ཉིད་དུ་གསལ་བ་ལྟར་ནན་ཏན་
དུ་བྱེད་པ་ཤིན་ཏུ་གལ་ཆེ་སྟེ། འདུལ་འཛིན་བློ་གྲོས་སྦས་པའི་ཞལ་ནས། འགྲོ་
དྲུག་ ཕ་ མར་ཤེས་བྱས་ནས། །བྱམས་ དང༌ སྙིང་ རྗེ་ བསྒོམ་ པ་ དང༌། །བྱང་ ཆུབ་
སེམས་མཆོག་བསྒོམ་པ་ནི། །རྣལ་འབྱོར་ང་ཡི་ནང་གི་གཅོད། །ཅེས་གསུངས་པ་
ལྟར་བྱང་ཆུབ་ཀྱི་སེམས་སྒོམ་པ་ནི་གཅོད་ཀྱི་སྙིང་པོ་ཡིན་ནོ། །དེ་ནས་ཐོག་མེད་
ནས་ད་ལྟའི་བར་དུ་ལུས་ཇི་སྙེད་ཅིག་བླངས་ཀྱང་འདྲེ་གདོན་སོགས་ཕ་མའི་དོན་
དུ་གྱུར་པ་ནི་གཅིག་ཀྱང་མ་བྱུང་འདུག །ད་ལན་ལུས་འདི་ལ་བརྟེན་ནས་གནས་
སྐབས་སུ་འདྲེ་གདོན་ལ་སོགས་པ་ཕ་མ་མ་རུང་གདུག་ཅན་རྣམས་ཤ་ཁྲག་གིས་
ཚིམ་ པ་ དང་། མཐར་ ཐུག་ སེམས་ ཅན་ ཐམས་ ཅད་ ལ་ ཕན་ པ་ འགྲུབ་ པ་ ཞིག་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ་མདུན་
གྱི་ནམ་མཁར་བླ་མ་ལྷའི་ཚོགས་བཞུགས་གནས་དང་བཅས་པ་གསལ་བཏབ་ལ།
ཕཊ༔ ཅེས་བརྗོད་དེ། སྐུ་གསུམ་མངོན་གྱུར་ཁྱབ་བདག་རྡོ་རྗེ་འཆང་། །ཟག་མེད་
བདེ་བ་སྟེར་མཛད་རྗེ་བཙུན་མ། །རྒྱལ་སྲས་ཐུ་བོ་རྗེ་བཙུན་མཁྱེན་པའི་གཏེར། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གྲངས་མེད་རྒྱལ་བ་ཀུན་གྱི་
ཐུགས་ རྗེ་ནི། །གཅིག་ཏུ་བསྡུས་པ་ སྐལ་བཟང་ སྐྱེ་དགུའི་གཉེན། །དབང་ ཕྱུག་
བརྒྱད་ལྡན་བློ་བཟང་གྲགས་པའི་ དཔལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །ཀུན་མཁྱེན་གཉིས་པ་འཇམ་དཔལ་རྒྱ་མཚོ་དང་། །གདམས་
པའི་མཆོག་མངའ་ཆོས་ཀྱི་རྒྱལ་མཚན་ཞབས། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེ་
- 186 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ།
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྡོ་རྗེ་འཆང་དངོས་བློ་
བཟང་དོན་གྲུབ་དང༌། །དེ་སྲས་མཁས་གྲུབ་སངས་རྒྱས་ཡེ་ཤེས་ཞབས། །རྗེ་
བཙུན་བློ་བཟང་ཆོས་ཀྱི་རྒྱལ་མཚན་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །གྲུབ་པ་མཆོག་བརྙེས་བློ་བཟང་དམ་ཆོས་དང༌། །ལྷ་མིའི་འདྲེན་
མཆོག་ བློ་ བཟང་ ཡེ་ ཤེས་ ཞབས། །གཅོད་ ཡུལ་ མཐར་ ཕྱིན་ འཕྲིན་ལས་ ཆོས་
འཕེལ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མདོ་སྔགས་
ལེགས་བཤད་ཀུན་གྱི་སྙིང་པོའི་བཅུད། །གཅིག་ཏུ་བསྡུས་ནས་འདོམས་མཛད་
བཀའ་ དྲིན་ ཅན། །གྲུབ་ པའི་ དབང་ ཕྱུག་ བློ་ བཟང་ རྣམ་ རྒྱལ་ ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །སྐུ་གསུམ་གོ་འཕང་བདེ་བ་ཆེན་པོའི་
གནས། །ཡིད་ལ་དྲན་པ་ཙམ་གྱིས་སྩོལ་མཛད་པ། །རྩ་བའི་བླ་མ་རྗེ་བཙུན་རྣལ་
འབྱོར་མར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྩ་བརྒྱུད་བླ་
མ་ཡི་དམ་ལྷ་ཚོགས་དང་། །སྐྱབས་ཀྱི་མཆོག་གསུམ་དཔའ་བོ་མཁའ་འགྲོ་མ། །
མཐུ་ལྡན་བསྟན་སྲུང་རྒྱ་མཚོར་བཅས་པ་ལ། །གསོལ་བ་འདེབས་སོ་བདག་རྒྱུད་
བྱིན་ གྱིས་རློབས། །བཤེས་ གཉེན་ དམ་ པ་ ཚུལ་ བཞིན་ བསྟེན་ པ་ དང༌། །དལ་
འབྱོར་དོན་ཆེན་རྙེད་པར་དཀའ་བ་དང་། །མྱུར་དུ་འཇིག་པར་སླ་བའི་ཚུལ་རྟོགས་
ནས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །འཁོར་བའི་ངང་ཚུལ་མེ་
འོབས་ལྟར་མཐོང་ནས། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །
སྒྱུ་མའི་ཕུང་པོ་ཟན་དུ་བསྒྱུར་བ་དང་། །གཉན་ས་རི་ཁྲོད་ཟིན་པར་བྱིན་གྱིས་
རློབས། །བདག་མེད་གནས་ལུགས་རྟོགས་པའི་ཡེ་ཤེས་ཀྱིས། །ཉེས་བརྒྱའི་རྩ་བ་
དྲུག་ནས་འབྱིན་པ་དང་། །ཐབས་ཤེས་གཅོད་ཀྱི་ཉམས་ལེན་མཐར་ཕྱིན་ནས། །
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བདུད་བཞི་རང་སར་ཞི་བར་བྱིན་གྱིས་རློབས། །ཞེས་གདུང་ཤུགས་དྲག་པོས་
དམིགས་པ་དང་བཅས་པའི་སྒོ་ནས་གསོལ་བ་བཏབ་པས། སྤྱི་བོའི་བཅོམ་ལྡན་
འདས་མའི་སྐུའི་ཆ་ལས་བདུད་རྩིའི་རྒྱུན་བབས། །རང་གཞན་སེམས་ཅན་ཐམས་
ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་ནད་གདོན་ཆགས་སྒོ་ཐམས་ཅད་
དག །ལུས་ཤེལ་གོང་ལྟར་དག་པའི་དབུས་ན་ཡར་རྩ་དབུ་མ་དམར་པོ་ཡས་སྣ་སྤྱི་
བོ་ལ་ཟུག་པ་རྒྱ་མཐོངས་ལྟར་ཐལ་ལེ་ཡོད་པ། མས་སྣ་ལྟེ་འོག་ཏུ་ཟུག་པའི་ལྟེ་
བའི་རྩ་འཁོར་གྱི་དབུས་ན་རང་གི་རྣམ་པར་ཤེས་པའི་ངོ་བོ་ཐིག་ལེ་ཅོག་སྒོང་ཙམ་
དཀར་ལ་དམར་བའི་མདངས་ཆགས་པ་འཕར་ལ་ཁད། འཕུར་ལ་ཁད་པ་ཞིག་
ཡོད་ པ། ཡར་ འཕོ་ སྙམ་ པའི་ འདུན་ པ་ དྲག་ པོས། ཕཊ སྙིང་ གར་ སླེབ། ཕཊ༔
མགྲིན་པར་སླེབ། ཕཊ༔ སྤྱི་བོར་སླེབ་པ་ཧྲིག་ཧྲིག་ཡོད་པར་བསམ། དེ་ཡང་བླ་
མའི་ཐུགས་ཀར་འཕོ་སྙམ་པའི་འདུན་པས། ཕཊ བཅོམ་ལྡན་འདས་མའི་ཐུགས་
ཀར་ཐིམ། དེ་ནས་ཕཊ༔ཅེས་བརྗོད་དེ་བླ་མའི་ཐུགས་ཀ་ནས་རང་གི་རྣམ་པར་
ཤེས་པའི་ངོ་བོ་ལས་རིགས་ཀྱི་མཁའ་འགྲོ་མ་ལྗང་ཁུ་གྲི་ཐོད་འཛིན་པ་ཞིག་རྒྱང་
སྟེ་ཐོན། ཕཊ བརྗོད་ དེ་ལུས་བེམ་ པོ་དེ་ ལིང་སྟེ་བསྐྱེལ། ཕཊ བརྗོད་དེ་ལུས་
བེམ་པོ་དེའི་སྤྱི་བོ་ནས་སུམ་ཕྲག་གི་བར་དུ་གཤགས། དེ་བཞིན་དུ་ ཕཊརེ་རེ་
བརྗོད་ཅིང་སྙིང་ག་ནས་ལག་པ་གཡས་པའི་རྩེའི་བར་དང་། ཡང་སྙིང་ག་ནས་
ལག་པ་གཡོན་པའི་རྩེའི་བར་དང་། སུམ་ཕྲག་ནས་རྐང་པ་གཡས་པའི་རྩེའི་བར་
དང༌། ཡང་ སུམ་ ཕྲག་ ནས་ རྐང་ པ་ གཡོན་ པའི་ རྩེའི་ བར་ དུ་ གཤགས། ཕཊ༔
བརྗོད་ལ་པགས་པ་དེ་སྤུང་ངེ་བཤུས་ནས་དམར་ཆལ་ཏེ་བཀྲམ། དེའི་སྟེང་དུ་
ལུས་བེམ་པོ་དེའི་སྤྱི་བོ་ནས་རྐང་པའི་རྩེའི་བར་དུ་ གྲི་གུག་གིས་ལེགས་པར་
- 188-



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ།
གཏུབས་ནས་མཁའ་འགྲོ་མས་གྲི་གུག་གིས་ལན་གསུམ་གཡས་སྐོར་དུ་དཀྲུགས་
པས། ཀླད་པ་དང་ཁུ་བ་དང་དྭངས་མ་རྣམས་ལས་འདོད་པའི་ཡོན་ཏན་ལྔ་ལ་
སོགས་ པའི་མཆོད་སྤྲིན་བསམ་གྱིས་མི་ཁྱབ་པར་གྱུར། ཨོཾ་ཨཱ༔ཧཱུྃ་ལན་གསུམ་
བརྗོད་ནས་བྱིན་གྱིས་བརླབས། མཁའ་འགྲོ་མའི་ཐུགས་ཀ་ནས་མཁའ་འགྲོ་མ་
གྲངས་མེད་སྤྲོས་ཏེ། བདུད་རྩིའི་རྒྱ་མཚོ་དེ་ནས་ཐོད་པས་བཅུས་ཏེ་བླ་མ་ཡི་དམ་
སངས་རྒྱས་བྱང་སེམས། མཁའ་འགྲོ་ཆོས་སྐྱོང་རྣམས་ལ་ཕུལ་བས་དགྱེས་བཞིན་
བཞེས། ཐུགས་ རྒྱུད་ ཟག་ མེད་ ཀྱི་ བདེ་ བས་ ཚིམས་ ནས་ རང་ རྒྱུད་ བྱིན་ གྱིས་
བརླབས་པའི་ མོས་ པ་ བྱེད་ཅིང་། ངག་ཏུ་ ཕཊ རང་བཞིན་ སྟོང་པའི་ངང་ཉིད་
ལས། །བྱུང་ བའི་ ཡིད་ འོང་ མཆོད་ པའི་ ཚོགས། །ཟག་ མེད་ བདེ་ སྟེར་ རྒྱ་ མཚོ་
འདི། །རྩ་ བརྒྱུད་ བླ་ མ་ ཡིད་ དམ་ ལྷ། །སངས་ རྒྱས་ བྱང༌ ཆུབ་ སེམས་ དཔའི་
ཚོགས། །དཔའ་བོ་རྣལ་ འབྱོར་ མ་རྣམས་ དང༌། །བསྟན་སྲུང་ རྒྱ་ མཚོར་བཅས་
རྣམས་ ལ། །གུས་ པས་ འབུལ་ ལོ་ བརྩེ་ བས་ བཞེས། །དེ་ ནས་ ལས་ རིགས་ ཀྱི་
མཁའ་འགྲོ་མ་དབང་མོ་ཆེ་དེས་ཤ་ཁྲག་རྣམས་ཕྱོགས་བཞི་ནས་དབུས་སུ་སྤུངས་
ཏེ། རི་རབ་ལྟར་མཐོ་ཞིང་རྒྱ་སྟོང་གསུམ་གང་བའི་ཤ་ཁྲག་གི་ཕུང་པོ་ཆེན་པོ་དེའི་
སྟེང་དུ་འཁོད་ནས་ཕྱོགས་བཞིར་གྲི་གུག་གིས་གཡབ་ཅིང་། ཕཊ མཐོ་སྲིད་པའི་
རྩེ་མོ་ནས་དམའ་དམྱལ་ཁམས་བཅོ་བརྒྱད་བར་གྱི་སྣང་ཞིང་སྲིད་པའི་ལྷ་མ་སྲིན་
སྡེ་བརྒྱད། གནས་གདོན་ལུས་གདོན་གྱིས་གཙོ་བྱས། གཙོ་བོའི་གདོན་ཆེན་བཅོ་
བརྒྱད། བྱིས་ པའི་ གདོན་ ཆེན་ བཅོ་ ལྔ། བགེགས་ རིགས་ སྟོང་ ཕྲག་ བརྒྱད་ ཅུ།
གདོན་ རིགས་ སུམ་ བརྒྱ་ དྲུག་ ཅུ་ སོགས་ ལྷ་ འདྲེ་ ཐམས་ ཅད་ འདིར་ ཚོགས་
ཤིག །འདིར་ འདུས་ ཤིག །གོང་ གསུམ་ ན་ རྒྱུག་ པ། ལུང་ གསུམ་ ན་ འཕྱོ་ བ།
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གཉན་པོ་ ཁ་ བཞི། མགྱོགས་ པ་ སྡེ་བརྒྱད་ ལ་ སོགས་ པའི་ ཆེ་ དགུ་ དང་ གཉན་
དགུའི་ ལྷ་ སྲིན་སྡེ་བརྒྱད་ ཐམས་ཅད་འདིར་ཚོགས་ཤིག །འདིར་འདུས་ཤིག །
དཀར་པོ་ལྷའི་སྡེ། དམར་པོ་བཙན་གྱི་སྡེ། ནག་པོ་བདུད་ཀྱི་སྡེ། ཁྲ་བོ་གཟའི་སྡེ།།
སྨུག་པོ་དམུའི་སྡེ། ཤ་ཟ་སྲིན་པོའི་སྡེ། དཀོར་བདག་རྒྱལ་པོའི་སྡེ། མ་མོ་གཤིན་
རྗེའི་ སྡེ། ས་བདག་ ཀླུ་ གཉན་གྱི་སྡེ། དེ་ རྣམས་ ཀྱི་སྡེར་ གཏོགས་ པའི་ ལྷ་ འདྲེ་
ཐམས་ཅད་འདིར་ཚོགས་ཤིག །འདིར་འདུས་ཤིག །ང་གར་འགྲོར་བྱ་ནག་བཞིན་
དུ་ཀླད་ལ་ལྡིང་བ། ཁྱི་ནག་བཞིན་དུ་རྗེས་སུ་འབྲང་བ། སྦྲུལ་ནག་བཞིན་དུ་ལུས་
ལ་འཁྲིལ་བ། དང་པོ་ལུས་ལ་ནད་ཀྱི་སྣ་འདྲེན་པ། བར་དུ་ནད་ཀྱི་གནས་འཆའ་
བ། ཐ་མར་ནད་མི་ཕན་པར་བྱེད་པའི་གནོད་བྱེད་གདོན་བགེགས་ཐམས་ཅད་
འདིར་ ཚོགས་ ཤིག །འདིར་ འདུས་ ཤིག མདོར་ ན་ ས་ འོག །ས་ སྟེང་། ས་ བླ་
གསུམ་ན་གནས་པའི་ལྷ་འདྲེ་ཐམས་ཅད་མ་བོས། མ་ཐོས། མ་སླེབ་མ་ཟེར་བར། །
ནམ་མཁའི་སྤྲིན་བཞིན་དུ་འདུས་ལ་ཤོག །ས་གཞིའི་རླུང་བཞིན་དུ་གཡོས་ལ་
ཤོག །བར་སྣང་གི་ཆར་བཞིན་དུ་བོབས་ལ་ཤོག །སྟེང་འོག་ཕྱོགས་བཞི་མཚམས་
བརྒྱད་ནས། ན་བུན་བཞིན་དུ་འཐིབས་ལ་ཤོག །ལག་ཏུ་མཚོན་རྣོན་ཐོགས་ལ་
ཤོག ཁ་ནས་ཤུགས་པ་འབུད་ཀྱིན་ཤོག །མཐུ་དང་གཟི་བརྗིད་བསྐྱེད་ལ་ཤོག །
རྔམ་ཞིང་འཇིགས་པའི་ཚུལ་གྱིས་ཤོག །ད་ལྟ་ཉིད་དུ་གནས་འདིར་ཤོག །ཅེས་
འབོད་ཅིང་མི་རྐང་གླིང་བུ་ཕྲ་ལ་རིང་བ་གཅིག །དེ་རྗེས་ཕྲ་ལ་རིང་བ་ཁུག་གཅིག་
ཡོད་པ། དེ་རྗེས་ཕྲ་ལ་རིང་བ་ཁུག་གཉིས་ཡོད་པ་ཞིག་བུས་པས། ཕྱོགས་བཞི་
མཚམས་བརྒྱད་ནས་ལྷ་འདྲེ་ཐམས་ཅད་འདུས་ནས་ཤ་ཁྲག་གི་ཕུང་པོ་ཆེན་པོ་
དེའི་མཐའ་སྐོར་དུ་འཁོད་པ་ལ། མཁའ་འགྲོ་མ་དབང་མོ་ཆེ་དེས་བཀའ་བསྒོ་
- 190 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ།
བྱས་པས་ཕན་ཚུན་གནོད་པ་མེད་པར་ཟིལ་གྱིས་མནན་པར་མོས་ནས། ཕཊ༔
ངའི་སྒྱུ་མ་ལུས་ཀྱི་ཕུང་པོ་འདི་སྤྱིར་དྲིན་ཅན་གྱི་ཕ་མ་འདྲེ་གདོན་རྣམས་ཀྱིས་གཙོ་
བྱས་པའི་རིགས་དྲུག་སེམས་ཅན་ཐམས་ཅད་ཀྱི་གླུད་དུ་འབུལ་ལོ། །སྒོས་ཆོས་
མཛད་ཡོངས་ཀྱི་གླུད་དུ་འབུལ་ལོ། །ཡང་སྒོས་དཔལ་ལྡན་བླ་མ་དམ་པ་རྣམས་ཀྱི་
གླུད་དུ་འབུལ་ལོ། །མདོར་ན་ཕ་མ་འདྲེ་གདོན་རྣམས་ཀྱིས་གཙོ་བྱས་པའི་སེམས་
ཅན་རྣམས་ཀྱིས་སངས་རྒྱས་ཐོབ་པར་བྱ་བའི་ཕྱིར་དུ་དཀོན་མཆོག་སྲིད་ཞུའི་
མགྲོན་ལ་མཆོད་པར་འབུལ། །མགོན་པོ་ཡོན་ཏན་གྱི་མགྲོན་ལ་གཏང་རག་ཏུ་
གཏོང་། རིགས་དྲུག་སྙིང་རྗེའི་མགྲོན་ལ་སྦྱིན་པར་གཏོང་། གདོན་བགེགས་ལན་
ཆགས་ཀྱི་མགྲོན་ལ་བུ་ལོན་འཇལ་བ་ཡིན་ནོ། །ཕཊ ཅེས་བརྗོད་ལ་གྲི་གུག་
གིས་ཤ་ཁྲག་རྣམས་བསྙིལ་ཞིང་། ཁྱེད་རྣམས་ཤ་ལ་དགའ་བ་ཤ་ཟོ། ཁྲག་ལ་
དགའ་བ་ཁྲག་འཐུངས། པགས་པ་ལ་དགའ་བ་པགས་པ། ཚེ་དང་སྲོག་ལ་དགའ་
བ་ཚེ་དང་སྲོག །བཀྲག་མདངས་ལ་དགའ་བ་བཀྲག་མདངས། གཟི་བརྗིད་ལ་
དགའ་བ་གཟི་བརྗིད་ལ་སོགས་པ་ཅི་འདོད་པ་ཁྱེར་ཞིག །རིངས་པ་རྣམས་ཀྱིས་
རྗེན་པར་ཟོ། མི་རིངས་པ་རྣམས་ཀྱིས་ཚོས་ལ་ཟོ། བསྲེགས་ལ་ཟོ། ཅི་བདེ་བར་
ཟོ་ཞིག །ཕཊ༔ ཕཊ༔ ཅེས་བརྗོད་ལ་ཤ་ཁྲག་གི་ཕུང་པོ་དེ་ན་བ་མེད་པ་སྨན་གྱི་
བདུད་རྩི། འཆི་བ་མེད་པ་ཚེའི་བདུད་རྩི་ལྟ་བུར་གྱུར་པ་དེ་ལ་ཅི་འདོད་དུ་ལོངས་
སྤྱད་པས་ལྷ་འདྲེ་ཐམས་ཅད་ཀྱི་རྒྱུད་ཚིམ་ཞིང་ཞེ་སྡང་གདུག་རྩུབ་ཞི་བར་མོས།
སླར་ཡང་མཁའ་འགྲོ་མ་དེས་ཤ་ཁྲག་གི་ལྷག་རོ་རྣམས་བསྡུས་ནས། ལྷག་ལ་
དབང་བའི་འབྱུང་པོ་ཁས་ཞན་རྣམས་གྲི་གུག་གིས་གཡབ་ཅིང་འབོད། འདིར་
ཡང་གོང་ལྟར་མི་རྐང་གླིང་བུ་ལན་གསུམ་གཏོང་། ལྷག་མགྲོན་རྣམས་འུབ་ཀྱིས་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འདུས་པ་ལ་གོང་ལྟར་ཤ་ཁྲག་རྣམས་གང་ལ་གང་འདོད་དུ་སྟེར། དེ་ནས་མཁའ་
འགྲོ་མ་དབང་མོ་ཆེ་དེས་པགས་པ་དེ་དུམ་བུ་བརྒྱ་སྟོང་འབུམ་ཕྲག་མང་པོར་
གཏུབས་ནས་འཇིག་རྟེན་དང་འཇིག་རྟེན་ལས་འདས་པའི་མགྲོན་ཐམས་ཅད་ལ་
ཇི་ལྟར་འོས་པའི་ཡོ་བྱད་དང་། མཆོད་པའི་རྫས་བསམ་གྱིས་མི་ཁྱབ་པ་ཞིག་ཏུ་
གྱུར་པར་བསམས་ལ། ངག་ཏུ་པགས་པ་དུམ་བུར་གཏུམས་པ་འཇིག་རྟེན་དང་
འཇིག་རྟེན་ལས་འདས་པའི་ཅི་འདོད་ཀྱི་དངོས་པོར་གྱུར། ཕཊ༔ ཅེས་བརྗོད་ལ་
མགྲོན་ཐམས་ཅད་གང་ལ་གང་འདོད་ཀྱི་དངོས་པོས་དགྱེས་ཤིང་ཚིམ་པར་བསམ་
མོ། །བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་
དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་
དང༌། །སེམས་ཅན་རྣམས་ལ་ཕན་གདགས་ཕྱིར། །དོན་རྣམས་གང་དག་བསམས་
པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་
ཅིག །ཅེས་བདེན་སྟོབས་བརྗོད། དེ་ ནས་ ཆོས་ སྟོན་ གྱི་ ཕྱག་ རྒྱ་ བྱས་ལ། ཆོས་
རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་
འགོག་པ་གང་ཡིན་པ། །དགེ་སྦྱོང་ཆེན་པོ་འདི་སྐད་གསུངས། །སྐར་མ་རབ་རིབ་
མར་མེ་དང་། །སྒྱུ་མ་ཟིལ་པ་ཆུ་བུར་དང་། །རྨི་ལམ་གློག་དང་སྤྲིན་ལྟ་བུ། །འདུས་
བྱས་ཆོས་རྣམས་དེ་ལྟར་བལྟ། །སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུམ་
ཚོགས་ པར་ སྤྱད། །རང་ གི་སེམས་ནི་ཡོངས་ སུ་ འདུལ། །འདི་ནི་ སངས་ རྒྱས་
བསྟན་ པ་ ཡིན། །ཞེས་སོགས་ཆོས་སྦྱིན་རྒྱས་བསྡུས་ཅི་ རིགས་ བྱའོ། །དེ་ནས།
བདག་ལ་དེ་དག་སྡིག་སྨིན་ཅིང་། །བདག་དགེ་མ་ལུས་དེར་སྨིན་ཤོག །ཅེས་དང༌།
འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་བདག་ལ་སྨིན་གྱུར་ཅིག །བྱང་
- 192 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ། །
ཆུབ་ སེམས་ དཔའི་ དགེ་འདུན་ གྱིས། །འགྲོ་བ་བདེ་ལ་འགོད་པར་ཤོག །ཅེས་
བརྗོད་ཅིང་གཏོང་ལེན་གྱི་དམིགས་པ་སྐྱོང་། དེ་ལྟར་གཅོད་ཀྱི་དམིགས་སྐོར་ལ་
འབད་པས་ལྷ་འདྲེ་རྣམས་ཤ་ཁྲག་གིས་ཚིམ་ཞིང་། ཆོས་ཀྱི་སྦྱིན་པས་རྒྱུད་གྲོལ་
བར་བསམ་མོ། །དེ་ནས་མགྲོན་གཤེགས་ སུ་ གསོལ་བ་ནི། ཕཊ༔ རང་ རང་ ཇི་
ལྟར་འདོད་པའི་འདོད་དགུའི་འབྱོར་པ་ཕུན་སུམ་ཚོགས་པ། ཁྱེར་ལ་ནམ་མཁའི་
མཐོངས་དང་། ས་གཞིའི་གཏིང་དང་། རི་གསུམ་གྱི་རྩེ་དང་། ལུང་གསུམ་གྱི་ནང་
དང༌། ཆུ་བོའི་གཞུང་དང༌། རྒྱ་མཚོའི་གཏིང་དང་། བྲག་དཀར་དང་། བྲག་དམར་
དང༌། རྩི་ཤིང་ནགས་ ཚལ་ གྱི་ གསེབ་ དང་། ཚོང་དུས་ ཀྱི་དབུས་དང༌། ལྷ་ ཁང་
དང་། དཀོར་ ཁང་ལ་སོགས་པ་མདོར་ན་རང་ རང་སོ་སོའི་ གནས་སུ་ཁྱེར་ལ་
སོངས་ཤིག །ཕཊ༔ ཅེས་བརྗོད་པས་ཐམས་ཅད་རང་རང་སོ་སོའི་གནས་སུ་སོང་
བར་བསམ་མོ། །དེ་ནས་སྣང་བ་ཐམས་ཅད་འོད་ཀྱི་རྣམ་པར་བསྡུས་ནས་རང་ལ་
ཐིམ། རང་ཡང་འོད་དུ་བསྡུས་ནས་ལྟ་ཐོག་ཏུ་མཉམ་པར་འཇོག །དེ་ཡང་སྣང་
ངོར་ཀུན་རྫོབ་ཀྱི་སྣང་བ་གང་ཡང་མི་དམིགས་པའི་སྟོང་ཉམས་ནམ་མཁའ་ལྟ་བུ་
དང༌། ངེས་ ངོར་ རང་ བཞིན་མེད་ པར་ ངེས་ པའི་ འཛིན་ སྟངས་ དམ་ སྦིང་ ངེ་ བ་
གཉིས་ཚོགས་ཀྱི་མཉམ་བཞག་ནམ་མཁའ་ལྟ་བུའི་རྣལ་འབྱོར་བསྐྱངས་པར་
བྱའོ། །དེ་ལས་ལངས་ནས་དགེ་བ་རྣམས་གནས་སྐབས་དང་མཐར་ཐུག་གི་སྨོན་
གནས་རྣམས་སུ་འདུན་པ་དྲག་པོས་བསྔོ་བར་བྱ་ཞིང་། ཁྱད་པར་ཟབ་ལམ་གཅོད་
ཀྱི་ཉམས་ལེན་ལ་བརྟེན་ནས་དགྲ་བོ་བདག་འཛིན་འགོང་པོ་དང་། རང་ཉིད་
གཅེས་པར་འཛིན་པའི་འདྲེན་ངན་གཉིས་བཏུལ་ཏེ། ཐབས་ཤེས་ཟུང་འབྲེལ་གྱི་
ལམ་མཐར་ཕྱིན་པའི་སྨོན་ལམ་མང་དུ་བྱའོ། །ཐུན་མཚམས་སུ་ཡང་སྣང་སྟོང་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གཉིས་ཚོགས་སྒྱུ་མ་ལྟ་བུའི་ཉམས་ལེན་ལ་དྲན་ཤེས་ཡང་ཡང་བསྟེན་ཅིང་། ཅི་
བྱེད་རང་རྒྱུད་འདུལ་བའི་ཐབས་སུ་ཁྱེར་ཅི་ཐུབ་དང༌། བླ་མ་ལ་དད་གུས། མཆེད་
གྲོགས་ལ་དག་སྣང་། ཉམ་ཆུང་རྣམས་ལ་སྙིང་རྗེའི་བསམ་པ་ནར་མར་བསྐྱེད་ཅི་
ཐུབ་བྱའོ། །འདིར་ནི་གཅོད་གཞུང་ཐར་འདོད་དེད་དཔོན་མའི་དམིགས་པ་སྐྱོང་
ཚུལ་མདོར་བསྡུས་ཙམ་ཞིག་གོ་བདེ་བར་བརྗོད་པ་ཡིན་གྱི། སོ་སོའི་གོ་དོན་དང་
སྔ་ཕྱི་བར་གསུམ་གྱི་མན་ངག་གི་གནད་རྣམས་དང་། དཀར་འགྱེད་ཀྱི་སྒོ་ནས་
དམིགས་པ་སྐྱོང་ཚུལ་དང་། རྗེས་གཅོད་ཀྱི་དམིགས་པ་བྱ་ཚུལ་དང་། གཞན་ཡང་
གཅོད་ཉམས་སུ་བླངས་པ་ལ་བརྟེན་ནས་ཕྱི་ནང་གསང་གསུམ་གྱི་ལྷོངས་དང༌། །
ཚར་ཚད་ཆོད་ཚད་སོགས་ཇི་ལྟར་འབྱུང་ཚུལ་དང་། དེ་དག་ལ་ཡང་འདྲ་མིན་མང་
དུ་ཡོད་ཚུལ་དང་། གཞན་ཡང་ལམ་འདིའི་གོལ་ས་དང་འཆོར་ས། ལམ་འདི་ལ་
བརྟེན་ནས་ཡོན་ཏན་རྒྱུད་ལ་སྐྱེ་ཚུལ་གྱི་རིམ་པ་དང་། རང་དང་གཞན་གྱི་དོན་བྱ་
ཚུལ་ལས་ཚོགས་ཀྱི་རྣམ་གཞག་སོགས་ཞིབ་པར་ནི་རྗེ་ཡབ་སྲས་ཀྱི་གསུང་རྒྱུན་
གཅོད་ གཞུང་ སྐལ་ ལྡན་ འཇུག་ངོགས་ དང༌། འདུལ་ འཛིན་ བློ་གྲོས་ སྦས་ པའི་
གཅོད་ གཞུང་། སྨོན་ལམ་མཐའ་ ཡས་ པའི་ གཅོད་ གཞུང་རྣམས་དང་། དེ་ དག་
ཐམས་ཅད་ཀྱི་གནད་བསྡུས་པ་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ཀྱིས་
མཛད་པའི་གཅོད་གཞུང་གི་ཊཱིཀྐ་ལས་ཤེས་པར་བྱ་ཞིང་། མན་ངག་གི་གནད་
རྣམས་ནི་རྒྱུད་ལྡན་བླ་མ་དམ་པའི་ཞལ་ལས་ཤེས་པར་བྱའོ། །རྒྱལ་བས་བསྔགས་
པའི་དབེན་པའི་གནས་དག་ཏུ། །ཐུབ་པའི་བཅས་མཚམས་དག་པ་གཞིར་བཟུང་
ནས། །ཐབས་ཤེས་ཟུང་དུ་འབྲེལ་བའི་མཚོན་རྣོན་གྱིས། །གཅེས་འཛིན་རྩ་བ་
གཅོད་རྣམས་ སྐལ་བ་བཟང་། །ཤུགས་དྲག་ སྙིང་ རྗེའི་ ཆུ་འཛིན་འཁྲིགས་ པའི་
- 194 -



ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ།
དབུས། །རྟེན་འབྱུང་སྐྱེ་མེད་ཕཊཀྱི་དབྱར་རྔ་སྒྲོག །སྟོང་ཉིད་གནམ་ལྕགས་མེ་
ཆེན་འབར་བ་ཡིས། །གཉིས་འཛིན་བྲག་རི་བསྙིལ་རྣམས་ཨེ་མ་མཚར། །ཚོགས་
གཉིས་ཟུང་དུ་འབྲེལ་བའི་གཤོག་རླབས་ཀྱིས། །རླབས་ཆེན་རྒྱལ་སྲས་སྤྱོད་པའི་
མཁར་འཕགས་ཏེ། །སྲིད་ཞིའི་མྱ་ངམ་ཐང་ ལ་ མི་ གནས་ པར། །སྐུ་གསུམ་རྒྱ་
མཚོར་འཇུག་རྣམས་ཕྱག་གི་གནས། །བདག་ནི་ཐོས་ཉུང་གཅིག་ཏུ་སྦྱངས་པ་
དམན། །ལམ་དང་ལམ་མིན་འབྱེད་ལ་ཤིན་ཏུ་འཐོབས། །དེ་ཕྱིར་བདག་འདྲས་
ཟབ་མོའི་གཏམ་སྨྲ་བ། །མཁས་དང་དམ་པའི་སྤྱན་སྔར་ངོ་ཚའི་གནས། །འོན་
ཀྱང་སྐྱེས་བུའི་རྩོལ་བས་བསྐུལ་བ་ན། །སེམས་མེད་གླིང་བུ་དག་ཀྱང་སྒྲ་སྙན་
སྒྲོག །དེ་བཞིན་གཞན་གྱིས་བསྐུལ་བའི་རྐྱེན་དག་ ལས། །གྲུབ་མཆོག་བླ་མའི་
གསུང་ལ་རྗེས་ཟློས་བྱས། །རྒྱུད་ལྡན་བླ་མ་དམ་པའི་གསུང་བཞིན་དུ། །རང་བཟོ་
མེད་པར་སྦྱར་བ་ཡིན་མོད་ཀྱང་། །བདག་བློའི་སྐྱོན་གྱིས་ཉེས་པའི་ཆ་མཆིས་ན། །
བླ་མ་མཁའ་འགྲོའི་ཚོགས་ལ་སྙིང་ནས་བཤགས། །བླ་མའི་གསུང་ལ་གཅེས་སྤྲས་
བགྱིས་པ་ཡི། །དགེ་བ་དེ་ཡིས་བདག་དང་འགྲོ་བ་ཀུན། །སྐྱེ་ཞིང་སྐྱེ་བར་ཐེག་
མཆོག་བཤེས་གཉེན་གྱིས། །འབྲལ་བ་མེད་པར་རྗེས་སུ་འཛིན་གྱུར་ཅིག །
འཇམ་མགོན་བླ་མའི་སྙན་བརྒྱུད་ཡིད་བཞིན་ནོར། །ཐོས་བསམ་སྒོམ་པའི་རྒྱལ་
མཚན་རྩེར་མཆོད་པས། །མཆོག་ཐུན་དངོས་གྲུབ་འདོད་དགུའི་ཆར་ཆེན་གྱིས། །
འགྲོ་འདི་མ་ལུས་ཚིམས་པ་ཉིད་གྱུར་ཅིག། །།
ཅེས་ཟབ་ལམ་གཅོད་ཀྱི་མན་ངག་སྙིང་གི་མུན་སེལ་རིན་ཆེན་སྒྲོན་མ་ཞེས་
བྱ་བ་འདི་ནི། མཁྱེན་པ་དང་བརྩེ་བ་སོགས་ཡོན་ཏན་དུ་མས་ཐུགས་རྒྱུད་ཕྱུག་པ་
སྐུ་མདུན་དར་ཧན་མཁན་པོ་བསྐལ་བཟང་ཡོན་ཏན་དང་། མཆོད་དཔོན་སྡེ་དྲུག་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཁན་པོ་བློ་བཟང་རྣམ་རྒྱལ་གཉིས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་
ལ་བརྟེན་ནས་ཡུལ་སྐྱིད་གྲོང་གི་རི་ཁྲོད་པ་ཡེ་ཤེས་རྒྱལ་མཚན་གྱིས་ཆོས་གྲྭ་ཆེན་
པོ་བཀྲ་ཤིས་ལྷུན་པོར་སྦྱར་བའོ། །འདིས་ཀྱང་ཐུབ་པའི་བསྟན་པ་ཡུན་རིང་དུ་
གནས་པར་གྱུར་ཅིག ། །
- 196 -



༄༅། །མཎྜལ་གྱི་དམིགས་རིམ་གསལ་བར་སྟོན་པ་
ཕན་བདེའི་ཆར་འབེབས་ཞེས་བྱ་བ་
བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། རྒྱལ་བ་ཀུན་ལས་ཐུགས་རྗེ་ཆེས་ལྷག་པས། །
ཉམ་ ཐག་ སྙིགས་ དུས་ འགྲོ་རྣམས་བསྒྲལ་ བའི་ ཕྱིར། །མི་ མཇེད་ འཇིག་ རྟེན་
ཁམས་འདིར་བྱོན་གྱུར་པ། །སྟོན་པ་མཉམ་མེད་ཤཱཀྱའི་རྒྱལ་པོར་འདུད། །མགོན་
དེས་ གདུལ་ བྱའི་ ཁམས་ དང་ བསམ་ པ་ ལ། །གཟིགས་ནས་ མཐའ་ ཡས་ ཆོས་
བསྟན་ཁྱད་པར་དུ། །འབད་པ་ཆུང་ངུས་རླབས་ཆེན་ཚོགས་སྡུད་པའི། །རྨད་བྱུང་
ཐབས་མཁས་མཎྜལ་ཆོ་ག་གསུངས། །དལ་བའི་རྟེན་ལ་སྙིང་པོ་བླང་བའི་ཕྱིར། །
རླབས་ཆེན་བསོད་ནམས་གསོག་པར་འདོད་རྣམས་ཀྱིས། །མཎྜལ་ཆོ་ག་ཇི་ལྟར་
བྱ་བའི་ཚུལ། །རྒྱུད་ལྡན་བླ་མའི་གསུང་བཞིན་བྲི་བར་བྱ། ། །
དེ་ལ་འདིར་དལ་བའི་རྟེན་ལ་སྙིང་པོ་ལེན་པར་འདོད་པ་རྣམས་ ཀྱིས་
ཚོགས་གསོག་པའི་ཐབས་མཆོག་ཏུ་གྱུར་པ་མཎྜལ་གྱི་ཆོ་ག་ཇི་ལྟར་བྱ་བའི་ཚུལ་
ནི། གཙང་ཞིང་ཡིད་དུ་འོང་བའི་གནས་སུ་སྟོན་པ་ཐུབ་པའི་དབང་པོའི་སྐུ་བརྙན་
སོགས་སྐུ་གསུང་ཐུགས་རྟེན་རྣམས་སྲི་ཞུ་དང་བཅས་པས་བཞུགས་སུ་གསོལ། དེ་
དག་གི་མདུན་དུ་མཆོད་པ་ཅི་འབྱོར་བཀོད་པ་མཛེས་པར་བཤམ། མཎྜལ་གྱི་ཡོ་
བྱད་རྣམས་ཚགས་སུ་ཆུད་པར་བྱས་ལ། རང་ཉིད་སྟན་བདེ་བ་ལ་ལུས་གནད་དང་
ལྡན་པར་འཁོད་དེ། སེམས་ཉོན་མོངས་དུག་གསུམ་གྱི་དབང་དུ་མ་སོང་བར་ཀུན་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སློང་ལེགས་ པར་བཅོས་ཏེ་ བྱང་ ཆུབ་ ཀྱི་སེམས་ རིན་པོ་ཆེ་བསྐྱེད་ཅི་ཐུབ་བྱ།
སེམས་བཟང་པོ་དེའི་ངང་ནས་ཚོགས་ཞིང་གསལ་གདབ་པ་ནི། རང་གི་མདུན་གྱི་
ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་
པོ་ཆེའི་ ཁྲི་མཐོ་ ཞིང་ ཡངས་ པའི་ སྟེང་ ཁར། སྣ་ཚོགས་པད་ ཟླ་ ཉི་མའི་དཀྱིལ་
འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་
བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། དབུ་གཙུག་ཏོར་དང་ལྡན་པ།
ཞལ་གཅིག་ཕྱག་གཉིས་ཀྱི་གཡས་ས་གནོན་དང་། གཡོན་མཉམ་བཞག་གི་སྟེང་
ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་གི་
མདོག་ ཅན་ གསུམ་ མཛེས་ པར་ གསོལ་ བ། མཚན་ དཔེས་ བརྒྱན་ པའི་ དྭངས་
གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དཀྱིལ་ན་
ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་མཐའ་སྐོར་དུ་དངོས་
དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་
སྲུང་ཡེ་ཤེས་པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་
མདུན་ན་གདན་ཁྲི་ཕུན་ཚོགས་ལ་རང་རང་གིས་གསུངས་པའི་ལུང་གི་ཆོས་རྣམས་
འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་
ཉིད་ལ་དགྱེས་པའི་ཚུལ་དང་། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་
ཐུགས་ རྗེ་དྲན་པའི་དད་པ་ཆེན་པོའི་ངང་ནས། རང་ཉིད་ཐོག་མ་མེད་པ་ནས་
ཁམས་གསུམ་འཁོར་བ་འདིར་ལས་ཉོན་གྱི་དབང་གིས་ རང་དབང་མེད་པར་
འཁོར་འཁོར་ནས་སྡུག་བསྔལ་བར་མེད་དུ་མྱོང་ཚུལ་བསམས་པས་ཡིད་སྐྱོ་ཞིང་
སླར་ ཡང་ གར་སྐྱེ་ལ་ རང་དབང་མེད་ པ་དང་། ལས་ཉོན་གྱི་དབང་ གིས་ སྤྱིར་
- 198 -



མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས།
འཁོར་བ་དང་སྒོས་ངན་སོང་གསུམ་དུ་ལྷུང་ན་སྡུག་བསྔལ་བཟོད་གླགས་མེད་པར་
མྱོང་དགོས་ཚུལ་བསམས་པས་ཤིན་ཏུ་འཇིགས་ཤིང་སྐྲག་པ་དང་
། རང་གི་མཐའ་
སྐོར་དུ་ཚེ་འདིའི་ཕ་མ་གཉིས་ཀྱིས་གཙོས་སེམས་ཅན་ཐམས་ཅད་གསལ་བཏབ་
ལ། ཕ་མ་སེམས་ཅན་ཐམས་ཅད་རང་དབང་མེད་པར་འཁོར་བར་འཁོར་ནས་
སྡུག་བསྔལ་འབའ་ཞིག་མྱོང་བའི་ཚུལ་བསམ་ནས་སྙིང་རྗེ་ཤུགས་དྲག་ཏུ་བསྐྱེད་
ཅིང་། རང་དང་ཕ་མ་སེམས་ཅན་ཐམས་ཅད་ལ་འདི་ཕྱི་བར་དོའི་གནས་སྐབས་
ཐམས་ཅད་དུ་ནམ་ཡང་བསླུ་བ་མེད་པའི་སྐྱབས་གནས་དཀོན་མཆོག་གསུམ་པོ་
མིན་པ་གཞན་གང་དུའང་རེ་ས་མེད་པར་ཐག་བཅད་ལ་བློ་རྩེ་གཅིག་ཏུ་བཀལ་ཏེ་
སྐྱབས་འགྲོ་སེམས་བསྐྱེད་ཚད་མེད་བཞི་རྣམས་ཡིད་འཁུལ་ངེས་སུ་བསྒོམ། དེ་
ནས་ཚོགས་ཞིང་རྣམས་བློ་ཡུལ་དུ་གསལ་བར་དམིགས་ལ་དད་གུས་ཤུགས་དྲག་
པོའི་སྒོ་ནས་ཚོགས་ཞིང་རེ་རེའི་མདུན་དུ་རང་གི་ལུས་རེ་རེ་བློས་སྤྲུལ་ནས་སྐུ་
གསུང་ཐུགས་མཛད་པ་འཕྲིན་ལས་དང་བཅས་པའི་ཡོན་ཏན་རྣམས་དབྱངས་
ཀྱིས་བརྗོད་པ་དང་། ལུས་ཀྱི་སོ་སོའི་ཞབས་ལ་གཏུགས་པའི་ཕྱག་བྱ་བ་དང༌།
ཡིད་ཀྱིས་གསོལ་བ་རྩེ་གཅིག་ཏུ་འདེབས་བཞིན་དུ་ཕྱག་འཚལ་བ་དང་། མཆོད་
པ་འབུལ་བ་དང༌། སྡིག་པ་བཤགས་པ་དང་། རྗེས་སུ་ཡི་རང་སྒོམ་པ་དང་། ཆོས་
འཁོར་སྐོར་བར་བསྐུལ་བ་དང་། མྱ་ངན་ལས་མི་འདའ་བར་གསོལ་བ་གདབ་པ་
དང༌། དགེ་བ་ཅི་བྱས་རྫོགས་བྱང་དུ་བསྔོ་བ་སྟེ་ཡན་ལག་བདུན་པ་ནན་ཏན་དུ་བྱ།
དེ་ནས་དམིགས་པ་གསལ་བར་བྱས་ནས་མཎྜལ་འབུལ་བ་ལ་མཎྜལ་གྱི་རྒྱུ་ནི་
རབ་གསེར་དངུལ། འབྲིང་ཟངས་དང་འཁར་བ་སོགས་དང་། ཐ་ན་ཤིང་ངམ་ས་
རྡོ་ལས་བྱས་པའང་རུང་བར་གསུངས་པས། མཎྜལ་གང་ཡིན་དེ་ཉིད་ཀྱི་ནང་དང་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལོགས་ ལ་བ་བྱུང་ལྔས་བྱུགས། མཎྜལ་གྱི་སྟེང་དང་ཚོམ་བུ་དྲི་བཟང་གི་ཆུས་
སྦགས། ཚོམ་བུ་ནི་གསེར་དངུལ་བྱུ་རུ་མུ་མེན་སོགས་རིན་པོ་ཆེའི་རིགས་དང་།
དུང་དང་མགྲོན་བུ་འབྲུ་གཙང་མ་རྣམས་གང་འབྱོར་དང་། རིན་པོ་ཆེ་སོགས་མ་
འབྱོར་ནའང་འབྲུ་གཙང་མ་དྲི་བཟང་གི་ཆུས་སྦགས་པས་བྱའོ། །དེ་ནས་ལག་པ་
གཡོན་དུ་མཎྜལ་བཟུང་ལ། ཨོ་བཛྲ་ བྷ་མི་ཨཱཿཧཱུྃ། དབང་ཆེན་གསེར་གྱི་ས་གཞི།
ཞེས་བརྗོད་ཅིང་འོག་གཞི་དབང་ཆེན་གསེར་གྱི་ས་གཞི་གསལ་བཏབ་ལ་མཎྜལ་
གྱི་སྟེང་དུ་མེ་ཏོག་ཅུང་ཟད་འགྲེམ། ཨོཾ་བཛྲ་རེ་ཁེ་ཨཱ༔ཧཱུྃ། ཕྱི་ལྕགས་རི་ཁོར་ཡུག་
གིས་བསྐོར་བའི་དབུས་སུ་རིའི་རྒྱལ་པོ་རི་རབ། ཅེས་བརྗོད་པའི་ཚེ་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་མཐའི་ལྕགས་རི་ཁོར་ཡུག་ཆེན་པོ་
དང༌། གླིང་བཞི་པའི་འཇིག་རྟེན་སོ་སོའི་མཐའི་ལྕགས་རི་རྣམས་གསལ་བཏབ་ལ་
མཎྜལ་གྱི་མཐའ་སྐོར་ལ་མེ་ཏོག་གིས་གཡས་སྐོར་དུ་བསྐོར། དེ་ནས་དབུས་སུ་
ཚོམ་བུ་དགོད་ཅིང་། ཕྱིའི་ལྕགས་རི་མུ་ཁྱུད་ཀྱི་ནང་ཁོ་ར་ཁོར་ཡུག་ཏུ་མཚོ་ཆེན་
པོས་གང་བ། མཚོའི་དབུས་ནས་གླིང་བཞི་གླིང་ཕྲན་རྣམས་སྟེང་དུ་འབུར་དོད་དུ་
ཡོད་པ། དེ་དག་གི་དབུས་སུ་རིའི་རྒྱལ་པོ་རི་རབ་ཕྱེད་མཚོའི་གཏིང་དུ་ནུབ་ཅིང་།
ཕྱེད་གནམ་དུ་འཕགས་པ། གྲུ་བཞི་པ། ལོགས་རེར་བང་རིམ་བཞི་རེ་ཡོད་པ།
ཤར་དངུལ། ལྷོ་བཻ་ཌཱུརྱ། ནུབ་པདྨ་རཱ་ག །བྱང་གསེར་ལས་གྲུབ་པ། རི་རབ་ཀྱི་
མཐའ་སྐོར་དུ་གསེར་གྱི་རི་བདུན་དང༌། རོལ་པའི་མཚོ་བདུན་རྣམས་སྤེལ་མར་
ཡོད་པ། རོལ་མཚོ་དེ་དག་ན་བདུད་རྩི་དང་རིན་པོ་ཆེ་མང་པོ་སོགས་མཆོད་རྫས་
མཐའ་ཡས་པ་ཡོད་པ། གསེར་རི་དང་པོའི་སྟེང་ནས་ཉི་ཟླ་འཆར་བ། རི་རབ་ཀྱི་
བང་རིམ་རྣམས་ལ་རྒྱལ་ཆེན་རིས་བཞིའི་ལྷ་གནས་ཡོད་པ། གནས་དེ་དག་ན་
- 200 -



མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས།
དཔག་བསམ་གྱི་ཤིང་སོགས་མཆོད་རྫས་མཐའ་ཡས་པ་ཡོད་པ། རི་རབ་ཀྱི་རྩེ་ན་
སུམ་ཅུ་རྩ་གསུམ་གྱི་ལྷ་གནས་ཡོད་པ། གནས་དེ་ན་ཡོངས་འདུ་ས་བརྟོལ་སོགས་
དཔག་བསམ་གྱི་ཤིང་དང༌། ཁྲུས་ཀྱི་རྫིང་བུ་དང་
། རིན་པོ་ཆེའི་གཞལ་མེད་ཁང་
དང༌། ལྷའི་བདུད་རྩི་དང་། ལྷའི་གོས་པཉྩ་ལི་ཀ་དང་། རིན་པོ་ཆེའི་ཕྲེང་བ་བརྗོད་
ཀྱིས་མི་ལང་བ་དང༌། ལྷའི་རྔ་ཆེན་པོ་ཆོས་ཀྱི་དབྱངས་སྒྲོག་པ་སོགས་མཆོད་རྫས་
དཔག་ཏུ་མེད་པས་གང་བ་གསལ་གདབ། ཤར་ལུས་འཕགས་པོ། ཞེས་བརྗོད་
པའི་ཚེ་ཤར་དུ་ཚོམ་བུ་དགོད་ཅིང་ཤར་ལུས་འཕགས་པོའི་གླིང་དབྱིབས་ཟླ་བ་
ཕྱེད་པ་ལྟ་བུ། ས་གཞི་དང་བར་སྣང་ཐམས་ཅད་ ཁ་དོག་དཀར་བ། མི་རྣམས་
གཟུགས་བཟང་ཞིང་སེམས་རྒྱུད་འཇམ་པ། ལོངས་སྤྱོད་ཆེ་བ། རིན་པོ་ཆེ་མང་
པོས་གང་བ་གསལ་གདབ། ལྷོ་འཛམ་བུ་གླིང་། ཞེས་བརྗོད་པའི་ཚེ་ལྷོར་ཚོམ་བུ་
དགོད་ཅིང་ལྷོ་འཛམ་བུ་གླིང་དབྱིབས་ཤིང་རྟ་ལྟ་བུ། ས་གཞི་དང་བར་སྣང་ཐམས་
ཅད་ཁ་དོག་སྔོ་བ། གྲུབ་པའི་གནས་མང་པོ་དང་། མཆོད་རྫས་མང་པོས་གང་བ་
གསལ་གདབ། ནུབ་བ་ལང་སྤྱོད། ཅེས་བརྗོད་པའི་ཚེ་ནུབ་ཏུ་ཚོམ་བུ་དགོད་ཅིང་
ནུབ་བ་ལང་སྤྱོད་ཀྱི་གླིང་དབྱིབས་མཎྜལ་ལྟར་ཟླུམ་པ། ས་གཞི་དང་བར་སྣང་
ཐམས་ཅད་ཁ་དོག་དམར་བ། ལོངས་སྤྱོད་ཚད་མེད་པ་དང་ལྡན་པ་གསལ་གདབ།
བྱང་སྒྲ་མི་སྙན། ཞེས་བརྗོད་པའི་ཚེ་བྱང་དུ་ཚོམ་བུ་དགོད་ཅིང་བྱང་སྒྲ་མི་སྙན་གྱི་
གླིང་དབྱིབས་གྲུ་བཞི་པ། ས་གཞི་དང་བར་སྣང་ཐམས་ཅད་ཁ་དོག་སེར་བ། མི་
རྣམས་ གཟུགས་བཟང་ཞིང་འོད་ དང་ ལྡན་ པ། ལོངས་ སྤྱོད་ ལྷ་དང་ མཉམ་ པ།
མཆོད་རྫས་ཁྱད་པར་དུ་འཕགས་པས་ཡོངས་སུ་གང་བ་གསལ་གདབ། ལུས་དང་
ལུས་འཕགས། ཞེས་བརྗོད་པའི་ཚེ་ཤར་གྱི་ཚོམ་བུའི་གཡས་གཡོན་དུ་ཚོམ་བུ་རེ་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དགོད་ ཅིང་། ཤར་ གླིང་ དབུས་ མའི་ གཡས་ གཡོན་ དུ་ གླིང་ ཕྲན་ གཉིས་ པོ་ དེ་
དབྱིབས་དང་ཁ་དོག་ཤར་གླིང་དབུས་མ་དང་མཚུངས་པ་མཆོད་རྫས་མང་པོས་
གང་བ་གསལ་གདབ། རྔ་ཡབ་དང་རྔ་ཡབ་གཞན། ཞེས་བརྗོད་པའི་ཚེ་ལྷོའི་ཚོམ་
བུའི་གཡས་གཡོན་དུ་ཚོམ་བུ་རེ་དགོད་ཅིང་། ལྷོ་གླིང་དབུས་མའི་གཡས་གཡོན་
དུ་གླིང་ཕྲན་གཉིས་པོ་དེ་དབྱིབས་དང་ཁ་དོག་ལྷོ་གླིང་དབུས་མ་དང་མཚུངས་པ་
མཆོད་རྫས་མང་པོས་གང་བ་གསལ་གདབ། གཡོ་ལྡན་དང་ལམ་མཆོག་འགྲོ།
ཞེས་བརྗོད་པའི་ཚེ་ནུབ་ཀྱི་ཚོམ་བུའི་གཡས་གཡོན་དུ་ཚོམ་བུ་རེ་དགོད་ཅིང་། ལྷོ་
གླིང་དབུས་མའི་གཡས་གཡོན་དུ་གླིང་ཕྲན་གཉིས་པོ་དེ་དབྱིབས་དང་ཁ་དོག་ལྷོ་
གླིང་དབུས་མ་དང་མཚུངས་པ་མཆོད་རྫས་མང་པོས་གང་བ་གསལ་གདབ། སྒྲ་མི་
སྙན་དང་སྒྲ་མི་སྙན་གྱི་ཟླ། ཞེས་བརྗོད་པའི་ཚེ་བྱང་གི་ཚོམ་བུའི་གཡས་གཡོན་དུ་
ཚོམ་བུ་རེ་དགོད་ཅིང་། བྱང་གླིང་དབུས་མའི་གཡས་གཡོན་དུ་གླིང་ཕྲན་གཉིས་པོ་
དེ་དབྱིབས་དང་ཁ་དོག་བྱང་གླིང་དབུས་མ་དང་མཚུངས་པ་མཆོད་རྫས་མང་པོས་
གང་བ་གསལ་གདབ། རིན་པོ་ཆེའི་རི་བོ། ཞེས་བརྗོད་པའི་ཚེ་ཤར་གླིང་གི་ཚོམ་
བུའི་ནང་དུ་ཚོམ་བུར་དགོད་ཅིང་། ཤར་ལུས་འཕགས་པོའི་གླིང་གི་འབྱོར་པའི་
གཙོ་བོ་རིན་པོ་ཆེ་སྣ་ཚོགས་པའི་རི་བོ་སོགས་མཆོད་རྫས་ཁྱད་པར་དུ་འཕགས་པ་
རྣམས་གསལ་གདབ་དཔག་བསམ་གྱི་ཤིང༌། ཞེས་བརྗོད་པའི་ཚེ་ལྷོ་གླིང་གི་ཚོམ་
བུའི་ནང་དུ་ཚོམ་བུ་དགོད་ཅིང་། ལྷོ་འཛམ་བུ་གླིང་གི་འབྱོར་བའི་གཙོ་བོ་ཛམྦུ་
བྲྀཀྵ་ཞེས་བྱ་བའི་དཔག་བསམ་གྱི་ཤིང་ཆེན་པོ་སོགས་མཆོད་རྫས་ཁྱད་པར་དུ་
འཕགས་པ་རྣམས་གསལ་གདབ། འདོད་འཇོའི་བ། ཞེས་བརྗོད་པའི་ཚེ་ནུབ་གླིང་
གི་ཚོམ་བུའི་ནང་དུ་ཚོམ་བུ་དགོད་ཅིང་། ནུབ་བ་ལང་སྤྱོད་ཀྱི་ལོངས་སྤྱོད་ཀྱི་གཙོ་
- 202 -



མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས།
བོ་འདོད་འཇོའི་བ་སོགས་མཆོད་རྫས་ཁྱད་པར་དུ་འཕགས་པ་རྣམས་གསལ་
གདབ། མ་རྨོས་པའི་ལོ་ཏོག་ཅེས་བརྗོད་པའི་ཚེ་བྱང་གླིང་གི་ཚོམ་བུའི་ནང་དུ་
ཚོམ་བུ་དགོད་ཅིང་། བྱང་སྒྲ་མི་སྙན་གྱི་ལོངས་སྤྱོད་ཀྱི་གཙོ་བོ་མ་རྨོས་པའི་ལོ་
ཏོག་སོགས་མཆོད་རྫས་ཁྱད་པར་དུ་འཕགས་པ་རྣམས་གསལ་གདབ། འཁོར་ལོ་
རིན་པོ་ཆེ། ཞེས་བརྗོད་པའི་ཚེ་ཤར་རིན་པོ་ཆེའི་རི་བོའི་ཚོམ་བུ་དེའི་ནང་དུ་ཚོམ་
བུ་དགོད་ཅིང་། འཁོར་ལོས་བསྒྱུར་བའི་རྒྱལ་པོའི་ལོངས་སྤྱོད་ཀྱི་གཙོ་བོ་འཛམ་
བུ་ཆུ་བོའི་གསེར་ལས་བྱས་པའི་འཁོར་ལོ་རིན་པོ་ཆེ་རྩིབས་སྟོང་དང་ལྡན་པ།
འོད་ཟེར་མཐའ་ཡས་པ་འཕྲོ་བ། ཉི་མ་ལྟར་མཁའ་ལ་འཕགས་པ་གསལ་གདབ།
ནོར་བུ་རིན་པོ་ཆེ། ཞེས་བརྗོད་པའི་ཚེ་ལྷོའི་དཔག་བསམ་གྱི་ཤིང་གི་ཚོམ་བུ་དེའི་
ནང་དུ་ཚོམ་བུ་དགོད་ཅིང་། འཁོར་ལོས་བསྒྱུར་བའི་རྒྱལ་པོའི་འབྱོར་པའི་གཙོ་བོ་
གང་བསམ་ཡིད་བཞིན་དུ་ སྩོལ་བའི་ཡིད་བཞིན་གྱི་ནོར་བུ་རིན་པོ་ཆེ་གསལ་
གདབ། བཙུན་མོ་རིན་པོ་ཆེ། ཞེས་བརྗོད་པའི་ཚེ་ནུབ་ཀྱི་འདོད་འཇོའི་བའི་ཚོམ་
བུ་དེའི་ནང་དུ་ཚོམ་བུ་དགོད་ཅིག །སྐྱེ་འགྲོ་ཡོངས་ཀྱི་མྱ་ངན་དང་དབུལ་བ་དང་
སྡུག་བསྔལ་ཐམས་ཅད་སེལ་བར་ནུས་པ་སོགས་ཡོན་ཏན་དཔག་ཏུ་མེད་པ་དང་
ལྡན་པའི་བཙུན་མོ་རིན་པོ་ཆེ་གསལ་གདབ། བློན་པོ་རིན་པོ་ཆེ། ཞེས་བརྗོད་པའི་
ཚེ་བྱང་གི་མ་རྨོས་པའི་ལོ་ཏོག་གི་ཚོམ་བུ་དེའི་ནང་དུ་ཚོམ་བུ་དགོད་ཅིང་། སྐྱེ་བོ་
ཐམས་ཅད་བུ་བཞིན་དུ་སྐྱོང་བ་དང༌། རྒྱལ་པོའི་བྱ་བ་མཐའ་དག་སྒྲུབ་པ་ལ་
མཁས་པའི་ བློན་པོ་རིན་པོ་ཆེ་ གསལ་གདབ། གླང་པོ་རིན་པོ་ཆེ། ཞེས་བརྗོད་
པའི་ཚེ་ཤར་ལྷོར་ཚོམ་བུ་དགོད་ཅིང་། ཞོན་པ་པོ་ལ་གདུང་བ་མི་སྐྱེད་པར་གང་
འདོད་དུ་རླུང་ལྟར་མགྱོགས་པར་འགྲོ་བ་སོགས་ཡོན་ཏན་མང་པོ་དང་ལྡན་པའི་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གླང་པོ་རིན་པོ་ཆེ་གསལ་གདབ། རྟ་མཆོག་རིན་པོ་ཆེ། ཞེས་བརྗོད་པའི་ཚེ་ལྷོ་
ནུབ་ཏུ་ཚོམ་བུ་དགོད་ཅིང་། ཞོན་པ་པོ་འཇིགས་པ་ཐམས་ཅད་ལས་ཐར་པར་བྱེད་
ཅིང་གང་འདོད་དུ་རླུང་ལྟར་མགྱོགས་པར་འགྲོ་བ་སོགས་ཡོན་ཏན་མང་པོ་དང་
ལྡན་ པའི་ རྟ་ མཆོག་ རིན་ པོ་ ཆེ་ གསལ་གདབ། དམག་དཔོན་ རིན་པོ་ཆེ། ཞེས་
བརྗོད་པའི་ཚེ་ནུབ་བྱང་དུ་ཚོམ་བུ་དགོད་ཅིང་། གཡུལ་ལས་རྣམ་པར་རྒྱལ་བའི་
སྟོབས་དང་ལྡན་པའི་དམག་དཔོན་རིན་པོ་ཆེ་གསལ་གདབ། གཏེར་ཆེན་པོའི་
བུམ་པ། ཞེས་བརྗོད་པའི་ཚེ་བྱང་ཤར་དུ་ཚོམ་བུ་དགོད་ཅིང་། འབད་པ་མེད་པར་
ཅི་ འདོད་ འབྱུང་ བའི་ གཏེར་ ཆེན་ པོའི་ བུམ་ པ་ གསལ་ གདབ། སྒེག་ མ། ཞེས་
བརྗོད་པའི་ཚེ་ཤར་གྱི་འཁོར་ལོའི་ཚོམ་བུ་དེའི་ཡང་ནང་དུ་ཚོམ་བུ་དགོད་ཅིང་
མཆོད་པའི་ལྷ་མོ་སྒེག་མ་གསལ་གདབ། ཕྲེང་བ་མ། ཞེས་བརྗོད་པའི་ཚེ་ལྷོའི་
ནོར་བུའི་ཚོམ་བུ་དེའི་ཡང་ནང་དུ་ཚོམ་བུ་དགོད་ཅིང་མཆོད་པའི་ལྷ་མོ་ཕྲེང་བ་མ་
གསལ་གདབ། གླུ་མ། ཞེས་བརྗོད་པའི་ཚེ་ནུབ་ཀྱི་བཙུན་མོའི་ཚོམ་བུ་དེའི་ཡང་
ནང་དུ་ཚོམ་བུ་དགོད་ཅིང་མཆོད་པའི་ལྷ་མོ་གླུ་མ་གསལ་གདབ། གར་མ། ཞེས་
བརྗོད་པའི་ཚེ་བྱང་གི་བློན་པོའི་ཚོམ་བུ་དེའི་ཡང་ནང་དུ་ཚོམ་བུ་དགོད་ཅིང་མཆོད་
པའི་ལྷ་མོ་གར་མ་གསལ་གདབ། མེ་ཏོག་མ། ཞེས་བརྗོད་པའི་ཚེ་ཤར་ལྷོའི་ཚོམ་
བུའི་ནང་དུ་ཚོམ་བུ་དགོད་ཅིང་མཆོད་པའི་ལྷ་མོ་མེ་ཏོག་མ་གསལ་གདབ། བདུག་
སྤོས་མ། ཞེས་བརྗོད་པའི་ ཚེ་ ལྷོ་ནུབ་ཀྱི་ཚུམ་བུའི་ནང་དུ་ཚོམ་བུ་དགོད་ཅིང་
མཆོད་པའི་ལྷ་མོ་བདུག་སྤོས་མ་གསལ་གདབ། སྣང་གསལ་མ། ཞེས་བརྗོད་པའི་
ཚེ་ནུབ་བྱང་གི་ཚོམ་བུའི་ནང་དུ་ཚོམ་བུ་དགོད་ཅིང་མཆོད་པའི་ལྷ་མོ་སྣང་གསལ་
མ་གསལ་གདབ། དྲི་ཆབ་མ། ཞེས་བརྗོད་པའི་ཚེ་བྱང་ཤར་གྱི་ཚོམ་བུའི་ནང་དུ་
- 204 -



མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས།
ཚོམ་བུ་དགོད་ཅིང་མཆོད་པའི་ལྷ་མོ་དྲི་ཆབ་མ་གསལ་གདབ། མཆོད་པའི་ལྷ་མོ་
བརྒྱད་པོ་དེ་དག་ཀྱང་རེ་རེ་ཙམ་མིན་པར་ནམ་མཁའི་ཁམས་ཡོངས་སུ་གང་བ་
རང་ རང་གི་མཚན་དང་མཐུན་པའི་མཆོད་རྫས་ཐོགས་ཏེ་མཆོད་པ་བྱེད་པར་
གསལ་གདབ། ཉི་མ། ཟླ་བ། ཞེས་བརྗོད་པའི་ཚེ་དབུས་ཀྱི་རི་རབ་ཀྱི་ཚོམ་བུའི་
ཤར་དང་ནུབ་ཏུ་ཚོམ་བུ་རེ་ དགོད་ཅིང་། རི་རབ་གནམ་དུ་འཕགས་པའི་ཕྱེད་
གསེར་རི་དང་པོ་གཉའ་ཤིང་འཛིན་གྱི་རྩེ་ནས་ཉི་ཟླ་གཉིས་གཡས་སྐོར་དུ་འཁོར་
ཏེ་གླིང་བཞིའི་མུན་པ་སེལ་བ་གསལ་གདབ། རིན་པོ་ཆེའི་གདུགས། ཕྱོགས་ལས་
རྣམ་པར་རྒྱལ་བའི་རྒྱལ་མཚན། །ཞེས་བརྗོད་པའི་ཚེ་དབུས་ཀྱི་རི་རབ་ཀྱི་ཚོམ་
བུའི་ལྷོ་བྱང་དུ་ཚོམ་བུ་རེ་དགོད་ཅིང་། གདུགས་དང་རྒྱལ་མཚན་གསལ་གདབ།
དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་
དག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
དང་། མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་རྣམས་ལ་
དབུལ་བར་བགྱིའོ། །ཐུགས་ རྗེས་ འགྲོ་བའི་དོན་དུ་བཞེས་ སུ་ གསོལ། བཞེས་
ནས་བདག་སོགས་སེམས་ཅན་ཐམས་ཅད་ལ་བྱིན་གྱིས་བརླབ་ཏུ་གསོལ། ཞེས་
བརྗོད་པའི་ཚེ་མཎྜལ་དེ་ཉིད་གླིང་བཞི་པ་བྱེ་བ་ཕྲག་བརྒྱ་ཚང་བའི་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་རྫོགས་པ་དངོས་སུ་མོས་ཤིང་། དེ་
ཡང་ད་ལྟའི་མ་དག་པའི་སྣང་བ་འདི་ལྟ་བུ་མིན་པར་དག་པའི་ཞིང་བདེ་བ་ཅན་ལྟ་
བུ་ལྷ་དང་མིའི་ལོངས་སྤྱོད་ཕུན་སུམ་ཚོགས་པས་ཡོངས་སུ་གང་བ་རང་གི་ལུས་
ཀྱང་དཔག་ཏུ་མེད་པར་སྤྲུལ་ཏེ་མཆོད་རྫས་སྣ་ཚོགས་ཐོགས་ནས་མཆོད་པ་བྱེད་
པར་བསམས་ནས་རང་གི་ལུས་ལོངས་སྤྱོད་དགེ་རྩ་དང་བཅས་པ་འབུལ་བར་
205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསམས་ལ། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་
ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་དབུལ་བར་བགྱི། །འགྲོ་
ཀུན་རྣམ་དག་ཞིང་ལ་སྤྱོད་པར་ཤོག །བདག་གཞན་ལུས་ངག་ཡིད་གསུམ་ལོངས་
སྤྱོད་ དུས་ གསུམ་དགེ་ཚོགས་བཅས། །རིན་ཆེན་མཎྜལ་བཟང་པོ་ ཀུན་བཟང་
མཆོད་པའི་ཚོགས་བཅས་པ། །བློ་ཡིས་བསླངས་ཏེ་བླ་མ་ཡི་དམ་དཀོན་མཆོག་
གསུམ་ ལ་ འབུལ། །ཐུགས་ རྗེའི་ དབང་ གིས་ བཞེས་ ནས་ བདག་ ལ་ བྱིན་གྱིས་
བརླབ་ཏུ་གསོལ། །ཞེས་མཎྜལ་ཕུལ། དེ་ནས་ལག་པ་ཐལ་མོ་སྦྱར་ཏེ། བཤེས་
གཉེན་ལ་མ་གུས་པ་ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་
གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང༌། བཤེས་གཉེན་ལ་གུས་པ་
སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་
གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཞེས་ལན་
གསུམ་དུ་གསོལ་བ་ཤུགས་དྲག་ཏུ་གདབ། བསྡུ་ན་དེ་ཙམ་དང་། ཅུང་ཟད་རྒྱས་
པར་བྱེད་ན། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་
ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་
པོས་བསྟེན་པར་བྱིན་གྱིས་རློབས། །ཞེས་པ་ནས། དེ་ལྟར་ལམ་བཟང་སྟོན་པའི་
བཤེས་གཉེན་དང༌། །ཚུལ་བཞིན་སྒྲུབ་པའི་གྲོགས་རྣམས་ཞབས་བརྟན་ཅིང་། །
ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་
གསོལ། །ཞེས་པའི་བར་དལ་བུས་བརྗོད་ལ། མདོ་སྔགས་ཀྱི་ལམ་བཟང་རྣམས་
མྱུར་དུ་རྒྱུད་ལ་སྐྱེ་བ་དང་། དེའི་འགལ་རྐྱེན་མཐའ་དག་ཞི་བ་དང་། མཐུན་རྐྱེན་
མཐའ་དག་ཚང་བར་འགྱུར་བའི་གསོལ་བ་ཤུགས་དྲག་ཏུ་གདབ། དེ་ནས། སྐྱེ་བ་
- 206 -



མཎྜལ་གྱི་དམིགས་རིམ་གསལ་བར་སྟོན་པ་ཕན་བདེའི་ཆར་འབེབས།
ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །
ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །ཅེས་བརྗོད་ཅིང་ལེགས་ཚོགས་ཐམས་ཅད་ཀྱི་རྩ་བ་ལམ་མ་ནོར་བར་སྟོན་
པའི་བླ་མ་དམ་པས་ཚེ་རབས་ཀུན་ཏུ་རྗེས་སུ་འཛིན་པའི་སྨོན་ལམ་ཤུགས་དྲག་ཏུ་
གདབ་བོ། །དེ་ལྟར་བྱས་ན་སྔར་བསགས་ཀྱི་ལས་སྒྲིབ་བྱང་ཞིང་བསོད་ནམས་
རླབས་ཆེན་འཕེལ་བ་དང༌། ཁྱད་ པར་མདོ་སྔགས་ཀྱི་ལམ་གྱི་ལུས་ཡོངས་སུ་
རྫོགས་པ་ལ་བག་ཆགས་ཐེབས་བས་དལ་བ་ཐོབ་པ་དོན་དང་ལྡན་པར་འགྱུར་
རོ། །མཎྜལ་འབུལ་བ་མདོ་རྒྱུད་ནས་ཇི་ལྟར་གསུངས་ཚུལ་དང་། སྔོན་གྱི་དམ་པ་
རྣམས་ཀྱིས་ཕྱག་ལེན་ཇི་ལྟར་མཛད་ཚུལ་སོགས་ཞིབ་པར་གཞན་དུ་ཤེས་པར་བྱ་
ཞིང་། ཡན་ལག་བདུན་པ་མཎྜལ་དང་བཅས་པའི་མན་ངག་གི་གནད་མཐའ་དག་
པར་བཤེས་གཉེན་དམ་པའི་ཞལ་ལས་ཤེས་པར་བྱའོ། །
སྨྲས་པ། དལ་བའི་རྟེན་བཟང་དོན་ལྡན་བྱེད་འདོད་པའི། །རྣམ་དཔྱོད་བློ་
གྲོས་ལྡན་པའི་སྐྱེ་བོ་རྣམས། །ཚང་ལ་མ་ནོར་རྒྱལ་བ་དགྱེས་པའི་ལམ། །སྐྱེས་བུ་
གསུམ་གྱི་ལམ་ལ་འཇུག་པར་འཚལ། །སེམས་ཅན་ཐམས་ཅད་སྡུག་བསྔལ་མི་
འདོད་ཅིང་། །བདེ་བ་འདོད་པ་ཤ་སྟག་ཡིན་པས་ན། །གཏན་དུ་བདེ་བ་འབྱུང་
བའི་ཐབས་གང་ཞེས། །ཉིན་མཚན་ཀུན་ཏུ་འདི་ཉིད་བསམ་པར་རིགས། །རྒྱལ་
བའི་ གོ་ འཕང་ ཐོབ་ པར་ འདོད་རྣམས་ ཀྱིས། །རྒྱལ་ བས་ ལན་ཅིག་མིན་ པར་
བསྔགས་ པའི་གནས། །རྒྱལ་སྲས་ སྤྱོད་ ཚུལ་ ཇི་ བཞིན་ སྟོན་ བྱེད་ པ། །རྒྱལ་བ་
གཉིས་པའི་མན་ངག་བསྟེན་འཚལ་ལོ། །ཐབས་མཁས་མན་ངག་གྲུ་རྫིངས་འདི་
ཡི་མཐུས། །ཡང་ཡང་དྲིན་གྱིས་བསྐྱངས་པའི་མ་རྒན་རྣམས། །སྲིད་མཚོ་ཉམ་ངའི་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གནས་ལས་མྱུར་བསྒྲལ་ནས། །སྐུ་གསུམ་གཞལ་མེད་ཁང་དུ་ཕྱིན་གྱུར་ཅིག། །།
ཅེས་ མཎྜལ་ གྱི་ དམིགས་ རིམ་ གསལ་ བར་ སྟོན་ པ་ ཕན་ བདེའི་ ཆར་
འབེབས་ ཞེས་ བྱ་བ་ འདི་ནི། དད་ སྟོབས་ ཕུན་ སུམ་ ཚོགས་ པ་ སྐྱིད་ གྲོང་ རྫོང་
བཞུགས་གྲོང་པོ་ཆེ་པ་སྡེ་པ་ཚེ་དབང་བག་ གྲོས་འདི་ལྟ་བུ་ཞིག་དགོས་ཞེས་
བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་
འཛིན་པ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་
བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་འཕེལ་ཞིང་རྒྱས་བར་གྱུར་ཅིག །
- 208 -



༄༅། །དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་
རིམ་གྱི་སྟེང་ནས་རིམ་པ་དང་པོའི་ཁྲིད་དམིགས་ཀྱི་
བསྡུས་དོན་ཞིབ་ཏུ་ཕྱེ་བ་རྒྱུད་དོན་ལ་འཇུག་པ་ །
ཞེས་བྱ་བ་བཞུགས་སོ། ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
བཅོམ་ལྡན་འདས་དཔལ་རྡོ་རྗེ་སེམས་དཔའ་དང་དབྱེར་མ་མཆིས་པའི་ཞབས་ལ་
ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་ནང་ནས།
རབ་དང༌། ཕུལ་དང་། རྩེ་མོར་གྱུར་པ། རྒྱུད་ཐམས་ཅད་ཀྱི་རྒྱལ་པོ་དཔལ་གསང་
བ་འདུས་པའི་རྩ་བའི་རྒྱུད་རྡོ་རྗེ་འཆང་རང་ཉིད་ཀྱིས་བཤད་རྒྱུད་ཆེན་པོ་དྲུག་
གིས་ལེགས་པར་བཀྲལ་བའི་སྙིང་པོའི་དོན། དཔལ་མགོན་འཕགས་པ་ཀླུ་སྒྲུབ་
ཡབ་ སྲས་ དང་། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་ཀྱི་
བཅུད་ཕྱུང་བའི་མན་ངག །རིན་པོ་ཆེ་ལྟ་བུའི་གདུལ་བྱས་སེམས་ཅན་ཐམས་ཅད་
ཀྱི་དོན་དུ་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་གི་གོ་འཕང་སྒྲུབ་པའི་
ཐབས་མཆོག་ཏུ་གྱུར་པ་དཔལ་གསང་བ་འདུས་པའི་ཟབ་ལམ་རིམ་པ་གཉིས་
ལས། རིམ་པ་དང་པོ་བསྐྱེད་པའི་རིམ་པ་སྒྲུབ་ཐབས་རྣལ་འབྱོར་དག་རིམ་བཞིན་
ཉམས་སུ་ལེན་པ་ལ་གསུམ། གང་གིས་ཉམས་སུ་ལེན་པ་སྒྲུབ་པ་པོ་རྟེན་གྱི་
མཚན་ཉིད། གང་དུ་ཉམས་སུ་བླང་བ་གནས་ཀྱི་དེ་ཉིད། ཚུལ་ཇི་ལྟར་ཉམས་སུ་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བླང་བའོ། །དང་པོ་གང་གིས་ཉམས་སུ་ལེན་པ་སྒྲུབ་པ་པོ་རྟེན་གྱི་མཚན་ཉིད་ལ་
བཤད་རྒྱུད་རྡོ་རྗེ་ཕྲེང་བ་ལས་གསུངས་པ་ལྟར། ལམ་ཐུན་མོང་བས་རྒྱུད་ལེགས་
པར་སྦྱངས་པ། དཔལ་གསང་བ་འདུས་པའི་དཀྱིལ་འཁོར་དུ་དབང་བསྐུར་བ་
ལེགས་པར་ཐོབ་ཅིང་དམ་ཚིག་དང་སྡོམ་པ་རྣམ་པར་དག་པ་ལ་གནས་པ། བླ་མ་
ལས་གདམས་ངག་མཉན་ཏེ་སྒྲུབ་ཐབས་སྒོམ་པའི་གནང་བ་ཐོབ་པ་རྣམས་དགོས་
པ་ནི། སྒྲུབ་ཐམས་རྣལ་འབྱོར་དག་རིམ་ལས། འདིར་དང་པོར་སངས་རྒྱས་ཀྱི་
ཐེག་པའི་བསམ་པ་སྨོན་པ་དང་འཇུག་པའི་སེམས་སྦྱོང་བ་ལེགས་པར་བསླབས་
ཏེ། དཔལ་གསང་བ་འདུས་ པའི་ དཀྱིལ་འཁོར་དུ་དབང་བསྐུར་བ་ཐོབ་ཅིང༌།
དེའི་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་བ་ལ་བརྩོན་པ། བླ་མ་
ལས་ལྷའི་རྣལ་འབྱོར་སྒོམ་པའི་གནང་བ་ཐོབ་པའི་རྟེན་གྱི་གང་ཟག་གིས། ཞེས་
གསུངས། དེ་ཡང་སྣོད་རུང་དང་པོ་ལ་མ་ནོར་བར་སྟོན་པའི་བཤེས་གཉེན་དམ་པ་
བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པ་ནས། རྒྱལ་སྲས་ཀྱི་སྤྱོད་པ་ཕྱིན་
དྲུག་དང་བསྡུ་བཞི་ལ་སློབ་པའི་བར་གྱི་ལམ་ཐུན་མོང་བས་རྒྱུད་ལེགས་པར་
སྦྱངས་པ་ཞིག་དགོས་པ་ནི། བཤད་རྒྱུད་རྡོ་རྗེ་ཕྲེང་བ་ལས། སློབ་མ་ཡོན་ཏན་
གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། །ཞེས་གསང་བའི་བདག་པོ་
ཕྱག་ན་རྡོ་རྗེས། རྡོ་རྗེ་འཆང་ལ་དཔལ་གསང་བ་འདུས་པའི་རྒྱུད་ལ་འཇུག་པ་ལ་
སྣོད་ཇི་ལྟ་བུ་ཞིག་དགོས་ཞེས་ཞུས་པ་ན། རྒྱལ་བ་རྡོ་རྗེ་འཆང་གིས། དད་ཅིང་བླ་
མ་ལ་ཡང་གུས། །རྟག་ཏུ་དགེ་བའི་ལམ་ལ་གནས། །རྟོག་པ་ངན་པ་རྣམ་པར་
སྤངས། །ལུང་ནི་མང་དུ་ཐོས་པ་དང་། །གསོད་པ་དང་ནི་འཚེ་བ་སྤངས། །སེམས་
ཅན་ རྣམས་ ནི་ གདོན་ པའི་ བློས། །ཀུན་ཏུ་ བརྩོན་ དང༌ ཡང་ དག་ ལྡན། །དེ་ ལ་
- 210 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
སོགས་པའི་ཡོན་ཏན་ལྡན། །དད་པ་ཆེན་པོའི་སློབ་མ་བཟང་། །ཞེས་ལམ་ཐུན་
མོང་བའི་ཡོན་ཏན་དེ་དག་དང་ལྡན་པ་ཞིག་དགོས་པར་གསུངས་པ་ལྟར་རོ། །
སྣོད་རུང་གཉིས་པ་འདིའི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་པ་
ཞིག་དགོས་པ་ནི། རྩ་རྒྱུད་ལེའུ་དང་པོར་འདུས་པའི་རྒྱུད་འདི་ཉན་པ་ལ། འདིའི་
དཀྱིལ་འཁོར་དུ་དབང་བསྐུར་བའི་བྱིན་རླབས་ཐོབ་དགོས་པར་གསུངས་ཤིང་
བཤད་རྒྱུད་རྡོ་རྗེ་ཕྲེང་བ་ལས། དབང་བསྐུར་བ་ནི་གཙོ་བོ་སྟེ། དངོས་གྲུབ་ཐམས་
ཅད་རྟག་ཏུ་གནས། །ང་ཡིས་ཇི་བཞིན་དོན་བཤད་ཀྱིས། །དེ་ཕྱིར་ཐོག་མར་ཡང་
དག་ཉོན། །ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་བསྐུར་ན། །
རྫོགས་ པའི་ རིམ་པའི་རྣལ་འབྱོར་ལ། །དེ་ཡི་ཚེ་ན་སྣོད་དུ་འགྱུར། །ཡང་དག་
དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང་། །སློབ་དཔོན་
སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་འགྲོ །ཞེས་ནན་ཏན་དུ་
གསུངས་པ་ལྟར་རོ། །དབང་ཐོབ་པ་ཙམ་གྱིས་མི་ཆོག་དེའི་དུས་སུ་ཁས་བླངས་
པའི་དམ་ཚིག་དང་སྡོམ་པ་བསྲུང་བ་ཞིག་ངེས་པར་དགོས་པ་ནི། རྩ་རྒྱུད་ཉིད་དུ་
བླ་མ་ལ་བརྙས་སྨོད་བྱེད་པ་སོགས་དམ་ཚིག་དང་སྡོམ་པ་ཡལ་བར་དོར་ནས།
སྔགས་ལ་ཐོས་བསམ་སྒོམ་གསུམ་ཅི་བྱས་ཀྱང་འབྲས་བུ་མཆོག་མི་འགྲུབ་པར་མ་
ཟད་འདི་ཕྱི་ཀུན་ཏུ་ཕུང་བར་འགྱུར་བ་དང༌། དམ་ཚིག་དང་སྡོམ་པ་དག་པར་
བསྲུངས་ན་ནི་ཇི་ལྟ་བུའི་སྡིག་ཅན་ཞིག་ཡིན་ཡང་། རྒྱུད་འདི་ལ་བརྟེན་ནས་མྱུར་
དུ་མཆོག་བསྒྲུབ་ནུས་པར་གསུངས་ཤིང༌། དེ་བཞིན་དུ་རྒྱུད་དང་གྲུབ་ཆེན་གྱི་
གཞུང་ཐམས་ཅད་ནས་ལན་ཅིག་མིན་པར་གསུངས་པ་ལྟར་རོ། །འདིའི་ལམ་ལ་
སྒྲུབ་པ་སྙིང་པོར་བྱེད་པ་ལ་བླ་མ་ལས་གདམས་ངག་ཐོབ་དགོས་པ་ནི། བླ་མའི་
211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གདམས་ངག་དང་མི་ལྡན་ན་རིན་པོ་ཆེ་ལྟ་བུའི་གདུལ་བྱས་ཀྱང་རྒྱུད་དོན་མི་རྙེད་
ཅིང༌། ལམ་རྒྱུད་ལ་སྐྱེད་མི་ནུས་པར་འདུས་པའི་རྒྱུད་འགྲེལ་ལས་གསུངས་ཤིང་།
བཤད་རྒྱུད་རྡོ་རྗེ་ཕྲེང་བ་ལས་ཀྱང་། མན་ངག་མེད་པའི་བཟླས་པ་ནི། །སྔགས་ཀྱི་
རྒྱལ་པོ་བློ་རྨོངས་བྱེད། །དེ་ཡིས་དཀའ་བ་ཅི་བྱས་ཀྱང། །ཆུ་བསྲུབས་མར་ནི་མི་
འབྱུང་ལྟར། །དེ་བཞིན་མན་ངག་དང་ བྲལ་སྔགས། །སྐྱེས་བུས་ཇི་སྲིད་འཚོ་ཡི་
བར། །བཟླས་ཀྱང་དེ་ཡི་འབྲས་བུ་ཡི། །ཆ་ཙམ་ཐོབ་པར་མི་འགྱུར་རོ། །མི་ཤེས་
པ་ཡི་མི་འགའ་ཞིག །རྒྱ་མཚོ་བཞི་ཡི་ཕ་མཐའ་ཡི། །ས་ལ་ཤིན་ཏུ་འགྲོ་འདོད་
པ། །ལམ་ནི་གང་ ཡིན་ མི་འདྲི་གང་། །དེ་ལྟར་བདག་ཉིད་འགྲོ་བར་བྱེད། །དེ་
བཞིན་དཀའ་བ་ཆེར་བྱེད་པའི། །མན་ངག་དང་བྲལ་སྒྲུབ་པ་པོ། །འབྲས་བུ་མེད་
ཕྱིར་མཁས་པ་ཡང་། །སྒྲུབ་པ་པོ་ནི་ཁོང་ཁྲོ་སྐྱེ། ཁོང་ཁྲོ་སྐྱེས་པའི་སྐད་ཅིག་ལ། །
འབྲས་བུ་མེད་ཅིང་ངུ་འབོད་འགྲོ །དེ་ཕྱིར་འབད་པ་ཐམས་ཅད་ཀྱིས། །དད་པས་
བླ་མ་བརྒྱུད་པ་ལས། །མན་ངག་དག་ནི་བསླབ་པར་བྱ། །གང་ཕྱིར་བརྒྱུད་པའི་
ལུང་གིས་ཁྱབ། །བརྒྱུད་པའི་རིམ་པས་གནས་པར་བྱེད། །དེ་ནི་རྣལ་འབྱོར་མ་
ཞལ་ དང༌། །བླ་མའི་ ཞལ་ ལས་འབད་པ་ཡིས། །དེ་ཉིད་མཆོག་ནི་བསླབ་པར་
བྱ། །ཞེས་གསུངས་ཤིང༌། །རྒྱུད་དེར་སྔགས་ལམ་གཙོ་ཆེ་བ་རེ་རེ་ནས་བླ་མའི་
མན་ངག་ལ་ལྟོས་པ་དང༌། བླ་མའི་བཀའ་དྲིན་དང་ནུས་མཐུ་ཁོ་ན་ལས་རྒྱུད་ལ་
བསྐྱེད་དགོས་པར་ཡང་དང་ཡང་དུ་གསུངས་པ་ལྟར་རོ། །བླ་མ་ལས་ལྷའི་རྣལ་
འབྱོར་སྒོམ་པའི་གནང་བ་ཐོབ་པ་ཞིག་དགོས་པ་ནི། བཤད་རྒྱུད་རྡོ་རྗེ་ཕྲེང་བ་
དང་། གསང་བ་གྲུབ་པ་སོགས་གྲུབ་པ་སྡེ་བདུན་དང་
། རིམ་ལྔ་སོགས་ལས་གལ་
ཆེ་བར་གསུངས་ཤིང༌། ལྷག་པར་དཔལ་ལྡན་ཟླ་བ་གྲགས་པའི་རྡོ་རྗེ་སེམས་
- 212 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དཔའི་སྒྲུབ་ཐབས་ལས། དེ་ལ་རེ་ཞིག་སྒྲུབ་པའི་རིམ་པ་བསྟན་ཏེ། སྔགས་ཀྱི་
ངེས་ པ་དང་པོ་སྟེ། གཉིས་པ་དགོད་པ་བསྟན་པའོ། །རྣམ་པར་བཞག་པ་ཡང་
གསུམ་སྟེ། །བཞི་པ་དེ་ཉིད་བསྟན་པའོ། །ཞེས་བྱ་བའི་རིམ་པས་སྒྲུབ་པའི་ཐབས་
ཐོས་ནས་རྡོ་ རྗེ་བླ་མའི་གནང་བ་ཐོབ་ནས། ཞེས་སོགས་དང༌། སྒྲུབ་ཐབས་ཀུན་
བཟང་ལས་ཀྱང་། དཔལ་ལྡན་འདུས་པའི་དཀྱིལ་འཁོར་ཆོ་ག་ཡིས། །རང་གི་
དབང་བསྐུར་ཕུན་སུམ་ཚོགས་ལྡན་ཞིང་། །ཆོ་ག་བཞིན་དུ་རྗེས་གནང་ཐོབ་པ་
ཡིས། །བློ་དང་ལྡན་པས་རང་སྔགས་མཉེས་པར་བྱ། །ཞེས་ཤིན་ཏུ་གསལ་བར་
གསུངས་པ་ལྟར་རོ། །དེ་ལྟར་ལམ་ཐུན་མོང་བས་རྒྱུད་ལེགས་པར་སྦྱངས་པ་དང༌།
དབང་རྣམ་པར་དག་པ་ཐོབ་ཅིང་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་
ཞིག་རིམ་པ་དང་པོ་སྒོམ་པའི་རྟེན་དུ་ངེས་པར་དགོས་པར་རྗེ་ཐམས་ཅད་མཁྱེན་
པས་ནན་ཏན་དུ་གསུངས་པ་འདི་ནི་རྒྱུད་དང་གྲུབ་ཆེན་གྱི་མན་ངག་གི་གནད་དམ་
པ་ཡིན་པས། ཚུལ་འདི་ལ་ངེས་པ་གཏིང་ཚུགས་པ་ཞིག་རྙེད་པར་བྱའོ། །
གཉིས་པ་གང་དུ་ཉམས་སུ་བླང་བ་གནས་ཀྱི་དེ་ཉིད་ནི། སྒྲུབ་ཐབས་ཉིད་
ལས། གནས་ཀྱི་དེ་ཉིད་མེ་ཏོག་དང་འབྲས་བུ་དང་ཆུ་ཡིད་དུ་འོང་བས་བརྒྱན་པའི་
རི་བོའམ། སྐྱེ་བོའི་རྒྱུན་ལུགས་ཀྱིས་དབེན་པའི་ས་ཕྱོགས་གཞན་ཡང་རུང་སྟེ།
ཡིད་དང་མཐུན་པའི་དགོན་ པར་ འཇམ་ པའི་སྟན་ལ་ཁ་ཤར་དུ་ཕྱོགས་པས།
སེམས་དཔའི་སྐྱིལ་མོ་ཀྲུང་གིས་འདུག་སྟེ། སྔོན་འགྲོའི་གཏོར་མ་བཏང་ནས་སྒྲུབ་
པའི་བར་ཆད་ཞི་བའི་འཕྲིན་ལས་བཅོལ་ལོ། །ཞེས་གསུངས། དེ་ཡང་རྩ་རྒྱུད་
ལེའུ་བཅུ་གཉིས་པ་ལས། དགོན་པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་
སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་
- 213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསྡུས་ པ་བསྒྲུབ། །ཅེས་ དང༌། བཤད་ རྒྱུད་ རྡོ་ རྗེ་ ཕྲེང་བ་ལས། སྐྱེ་བོས་དབེན་
པའི་ལྷ་ཡི་གནས། །སྒྲ་ཡི་ཚེར་མ་རྣམས་དང་བྲལ། །བགེགས་མེད་སྐལ་བཟང་
ཉམས་དགའ་བ། །སྐྱེད་མོས་ཚལ་ཞི་བདེ་བ་ཆེ། །འདོད་པ་ལྔ་ལ་ལོངས་སྤྱོད་
པས། །སྔགས་ ཀྱི་ གཙོ་ བོ་ འགྲུབ་ པར་ འགྱུར། །ཞེས་ གསུངས་ པ་ ལྟར། ཡིད་
མཐུན་གྱི་དབེན་པའི་གནས་སུ་སྒྲུབ་པའི་ཡོ་བྱད་རྣམས་ཚོགས་པར་བྱས་ལ། །
སྟན་བདེ་བ་ལ་ལུས་གནད་ལེགས་པར་བཅས་ཏེ་ཉམས་སུ་ལེན་པ་ཡིན་ནོ། །རྡོར་
དྲིལ་དང་། བགྲང་ཕྲེང་དང༌། བྲིས་སྐུ་སོགས་སྒྲུབ་པའི་ཡོ་བྱད་རྣམས་ཚོགས་པར་
བྱ་དགོས་པ་དང༌། དེ་ཡང་སྣོད་མིན་ལ་ཤིན་ཏུ་གསང་བར་བྱས་ཏེ་བཅང་དགོས་
པ་ནི་བཤད་རྒྱུད་རྡོ་ རྗེ་ཕྲེང་བའི་ལེའུ་དགུ་པ་ལས། རྣལ་འབྱོར་ལྡན་པ་རྡོ་རྗེ་
ཅན། །བགྲང་ཕྲེང་དང་ནི་དབུ་རྒྱན་དང༌། །རུས་པའི་རང་བཞིན་ཕྱག་རྒྱ་དང༌། །
གླེགས་བམ་བསམ་གཏན་རས་ རིས་དང་། །ཐོད་པ་ལ་སོགས་རྣལ་ འབྱོར་མ།
ཐམས་ཅད་དུ་ནི་དངོས་གྲུབ་ཕྱིར། །བཅང་ཞིང་ཀུན་ཏུ་སྦ་བར་བྱ། །ཞེས་དང་།
ཡང་ལེའུ་དེ་ཉིད་ལས། སྣོད་དང་ཅང་ཏེའུ་ གྲི་གུག་དང༌། །གླེགས་བམ་དང་ནི་
བགྲང་ཕྲེང་དང་། །དམ་ཚིག་མེད་པ་གཞན་དག་ལ། །གང་དུའང་བསྟན་པར་མི་
བྱའོ། །ཞེས་དང་། དེ་ལྟ་བུ་སོགས་དམ་ཚིག་ནི། རྣལ་འབྱོར་པ་ཡིས་རྟག་བསྲུང་
བྱ། །ཞེས་ནན་ཏན་དུ་གསུངས། རྐང་པ་སྐྱིལ་ཀྲུང་དང༌། ལག་པ་གཉིས་མཉམ་
བཞག་གི་ཕྱག་རྒྱ་དང༌། ལུས་དྲང་པོར་བསྲང་ཞིང་མིག་སྣ་རྩེར་ཕབ་པ་སོགས་
ལུས་གནད་དང་ལྡན་པར་དགོས་པ་ནི་བཤད་རྒྱུད་རྡོ་རྗེ་ཕྲེང་བའི་ལེའུ་དྲུག་པ་
ལས། སྒྲུབ་ པ་བདེ་ བའི་ སྟན་ འདུག་ ནས། །མིག་ གཉིས་ སྣ་ རྩེར་ གཏད་ བྱས་
ནས། །སྣ་ནི་ལྟེ་བའི་ཚད་དུ་བཞག །ཕྲག་གོང་བསྙམས་ལ་ལྕེ་རྐན་སྦྱར། །སོ་དང་
- 214 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མཆུ་ནི་བདེ་བར་བཞག །དབུགས་ཀྱི་འབྱུང་རྔུབ་གློད་ནས་ནི། །ཅུང་ཟད་ཅུང་
ཟད་རྩོལ་བྲལ་ནས། །ཇི་ལྟ་བ་བཞིན་འབྱུང་རྔུབ་ནི། །རྡོ་ རྗེ་ སྐྱིལ་ཀྲུང་ལེགས་
གནས་ པས། །ཞེས་ དང་། དེའི་ ལེའུ་ བཅུ་ དྲུག་ པ་ ལས། དེ་ ལ་ ཐོག་ མར་ རྣལ་
འབྱོར་མཆོག །བློ་བཟང་ནང་གི་བདག་ཉིད་བསྒྲུབ། །ལྕེ་ནི་རྐན་གྱི་དབུས་སྦྱར་
བ། །བྱས་ནས་དེ་ཁོ་ཉིད་ཚིམ་བཟླ། །སེམས་དཔའི་སྐྱིལ་ཀྲུང་བཅས་ནས་ནི། །
ཡང་དག་རྣལ་འབྱོར་རྗེས་དྲན་བྱ། །ཞེས་གསུངས་པ་ལྟར་རོ། །སྐྱིལ་ཀྲུང་བྱ་ཚུལ་
ལ་རྒྱུད་དེར་རྡོ་རྗེའི་སྐྱིལ་ཀྲུང་དང་། སེམས་དཔའི་སྐྱིལ་ཀྲུང་གཉིས་གསུངས་པ་
ལས། སྐབས་འདིར་སེམས་དཔའི་སྐྱིལ་ཀྲུང་གིས་འདུག་པར་སྒྲུབ་ཐབས་ཉིད་དུ་
གསུངས་ པ་ སྔར་དྲངས་ཟིན་ཅིང་། སྒྲུབ་ཐབས་མདོར་ བྱས་ ལས་ ཀྱང་། འཇམ་
པའི་སྟན་ལ་འདུག་ནས་ནི། །སེམས་དཔའི་སྐྱིལ་ཀྲུང་ལེགས་གནས་ཏེ། །ཞེ་སྡང་
རྡོ་ རྗེའི་ཏིང་འཛིན་གནས། །གནས་བསྲུང་བ་ནི་བརྩམ་པར་བྱ། །ཞེས་དང་། རྡོ་
རྗེ་སེམས་དཔའི་སྒྲུབ་ཐབས་ལས་ཀྱང་། དེ་ནས་སྒྲུབ་པ་པོས་དགོན་པ་ཆེན་པོ་ལ་
སོགས་པའི་ཡིད་དང་ རྗེས་སུ་མཐུན་པའི་གནས་སུ་ཤར་དུ་མངོན་པར་ཕྱོགས་
པས་སེམས་དཔའི་སྐྱིལ་ཀྲུང་མཉམ་པར་གནས་ཏེ། སེམས་ཅན་ཐམས་ཅད་ལ་
སྙིང་རྗེ་ཆེན་པོའི་སེམས་བསྐྱེད་ལ་འཆད་པར་འགྱུར་བའི་རིམ་པས་བདག་དང་
གཞན་ལ་ཕན་པའི་རྡོ་རྗེ་སེམས་དཔའི་གོ་འཕང་བསྒྲུབ་པར་བྱའོ། །ཞེས་གསལ་
བར་གསུངས་པ་ལྟར་རོ། །
གསུམ་པ་ཚུལ་ཇི་ལྟར་ཉམས་སུ་བླང་བ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང༌། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ།
སྒྲུབ་ཐབས་ཀྱི་སྔོན་འགྲོ་ལ་ཇི་ལྟར་བྱ་བ་དང༌། སྒྲུབ་ཐབས་དངོས་གཞི་ཇི་ལྟར་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསྒོམ་པ་དང་། མཇུག་ཏུ་ཇི་ལྟར་བྱ་བའོ། །དང་པོ་སྒྲུབ་ཐབས་ཀྱི་སྔོན་འགྲོ་ལ་ཇི་
ལྟར་བྱ་བ་ལ་གཉིས། ཐུན་གྱི་ཐོག་མར་ཇི་ལྟར་བྱ་བ་དང་། སྒྲུབ་ཐབས་ཀྱི་སྔོན་
འགྲོའི་གཙོ་བོ་ཉམས་སུ་ལེན་ཚུལ་ལོ། །དང་པོ་ཐུན་གྱི་ཐོག་མར་ཇི་ལྟར་བྱ་བའི་
རིམ་ པ་ལ་ལྔ། རང་ ཉིད་ལྷར་བསྐྱེད་ནས་རྡོར་དྲིལ་ བྱིན་གྱིས་བརླབ་པ། ནང་
མཆོད་ བྱིན་གྱིས་བརླབ་པ། སྔོན་འགྲོའི་གཏོར་མ་བཏང་བ། བདག་བསྐྱེད་ ཀྱི་
མཆོད་པ་བྱིན་གྱིས་བརླབ་པ། རྡོ་ རྗེ་སེམས་དཔའི་སྒོམ་བཟླས་བྱ་བའོ། །དང་པོ་
རང་ཉིད་ལྷར་བསྐྱེད་ནས་རྡོར་དྲིལ་བྱིན་གྱིས་བརླབ་པ་ལ་གཉིས། ཐ་མལ་གྱི་
སྣང་ཞེན་བསལ་ཏེ་རང་ཉིད་སྐད་ཅིག་གིས་ལྷར་བསྐྱེད་པ་དང་། དེ་ནས་རྡོར་དྲིལ་
བྱིན་གྱིས་བརླབ་པའོ། །
དང་པོ་ནི། ལམ་གྱི་རིམ་པ་ལ་ཤར་སྒོམ་གྱི་སྒོ་ནས་ཀུན་སློང་ལེགས་པར་
བཅོས་ཏེ་དད་གུས་ཆེན་པོས་དངོས་བརྒྱུད་ཀྱི་བླ་མ་རྣམས་ལ་གསོལ་བ་ཤུགས་
དྲག་ཏུ་བཏབ་ནས་རང་ཉིད་ཞེ་སྡང་རྡོ་རྗེ་ཡུམ་བཅས་སུ་བསྐྱེད་དེ། དེ་ལ་ང་རྒྱལ་
དང་གསལ་སྣང་ཅི་ཐོན་བྱ་བ་ཡིན་ནོ། །དེ་ཡང་བླ་མའི་རྣལ་འབྱོར་སྒོམ་ཚུལ་མན་
ངག་ལྟར་བྱས་ནས་རང་ཉིད་ལྷར་བསྐྱེད་པའི་ཞལ་ཕྱག །སྐུ་མདོག །ཕྱག་མཚན།
རྒྱན་ཆ་ལུགས་རྣམས་གསལ་བཏབ་སྟེ་ང་རྒྱལ་དང་གསལ་སྣང་ཅི་ཐོན་དང་།
ངེས་དོན་གྱི་མཚོན་དོན་ཁྱད་པར་ཅན་རྣམས་ཞལ་ལས་ཤེས་པ་ལྟར་དྲན་པར་
བྱས་ལ། རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་བྱའོ། །
གཉིས་ པ་རྡོར་དྲིལ་བྱིན་གྱིས་རློབ་ཚུལ་ལ་མང་དུ་ཡོད་ ཀྱང༌། སྐབས་
འདིར་མཚོན་དོན་དྲན་པའི་སྒོ་ནས་བྱིན་གྱིས་རློབ་པ་ཡིན་ནོ། །དེ་ཡང་སཾ་བྷུ་ཊ་
དང༌། རྡོ་ རྗེ་ མཁའ་འགྲོ་ལ་སོགས་པའི་རྒྱུད་དང་། དཀྱིལ་ཆོག་ཉི་ཤུ་པ་དང༌།
- 216 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མན་ངག་སྙེ་མ་དང་། དཀྱིལ་ཆོག་རྡོ་རྗེ་ཕྲེང་བ་ལ་སོགས་པའི་གྲུབ་ཆེན་གྱི་གཞུང་
དུ་མ་ལས་འབྱུང་བ་ལྟར། གཞི་དང༌། ལམ་དང་། འབྲས་བུའི་མཚོན་དོན་ཁྱད་
པར་ཅན་རྣམས་ཞལ་ལས་ཤེས་པ་ལྟར་རྡོར་དྲིལ་ནམ་བཟུང་རེས་ཀྱིས་དྲན་པར་
བྱས་ཏེ། རྫོགས་རིམ་ཟབ་མོའི་སྨིན་བྱེད་དུ་ངེས་པར་འགྱུར་བ་ཞིག་བྱའོ། །་་
གཉིས་པ་ནང་མཆོད་བྱིན་གྱིས་བརླབ་པ་ལ་བཞི། བསང་བ། སྦྱང་བ།
བསྐྱེད་པ། བྱིན་གྱིས་བརླབ་པའོ། །དང་པོ་བསང་བ་ནི། དམིགས་པ་དང་བཅས་
པས་ལས་སྔགས་བརྗོད་ཅིང་བསང་བ་ཡིན་ནོ། །གཉིས་པ་སྦྱང་བ་ནི། ནང་མཆོད་
ཀྱི་སྒྲུབ་གཞི་འོད་གསལ་དུ་བཅུག་ནས་ཤུནྱ་ཏཱའི་སྔགས་ཀྱིས་སྦྱོང་བ་ཡིན་ནོ། །
གསུམ་པ་བསྐྱེད་པ་དང་
། བཞི་པ་བྱིན་གྱིས་རློབ་པའི་ཚུལ་ནི། རྩ་རྒྱུད་ཀྱི་དབུ་
ཞབས་དུ་མར་ཤ་ལྔ་དང་བདུད་རྩི་ལྔ་ བྱིན་གྱིས་བརླབས་པའི་ནང་མཆོད་ལ་
བསྔགས་པ་དང་ཕན་ཡོན་ཡང་དང་ཡང་དུ་གསུངས་ཤིང་། བསྐྱེད་ཅིང་བྱིན་གྱིས་
རློབ་པའི་ཚུལ་རྩ་རྒྱུད་ལེའུ་བཅུ་དྲུག་པ་ལས། གླང་པོའི་ཤ་དང་རྟ་ཡི་ཤ །ཤ་ཆེན་
དག་ཀྱང་བཟའ་བྱ་ཞིང་། །སྔགས་རྣམས་ཀུན་ལ་དབུལ་བར་བྱ། །དེ་ལྟར་བྱས་ན་
མགོན་པོ་མཉེས། །ཉིན་རེ་རྡོ་རྗེ་སློབ་མ་ལ། །མཁས་པས་དཀྱིལ་འཁོར་བསྟན་
པར་ བྱ། །བཤང་གཅི་ཤ་ ཡི་ བྱ་བ་ དང་། །རྡོ་ རྗེ་ གསང་ བའི་ ཚིག་ དག་ གིས། །
སྔགས་རྣམས་ཀུན་གྱི་ཡི་གེ་ཨོ། །བསྒོམས་ན་དེ་མ་ཐག་ཏུ་འབར། །ཞེས་དང་། །
བཤང་གཅི་དང་ནི་ཤ་ཆེན་རྣམས། །ཆ་ནི་མཉམ་པར་བྱས་ནས་སུ། ཁམ་ཕོར་
སྦྱར་མར་བཞག་ན་ནི། །སངས་རྒྱས་ཀུན་དང་ལྷན་ཅིག་འཁོད། །ཅེས་སོགས་
ལེའུ་འདིར་ཤ་ལྔ་དང་བདུད་རྩི་ལྔ་བྱིན་གྱིས་རློབ་ཚུལ་དང་
། དེ་དག་ལས་བདུད་
རྩི་རིལ་བུ་སྒྲུབ་ཚུལ་དང་། དེ་དག་གིས་དཀྱིལ་འཁོར་ལྷ་ཚོགས་མཆོད་པ་དང་།
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
རང་གི་ལོངས་སྤྱད་པས་བཅུད་ལེན་དུ་འགྱུར་བ་དང་། མཐར་རྡོ་རྗེའི་ལུས་འགྲུབ་
པ་སོགས་ཀྱི་ཕན་ཡོན་ཡང་དང་ཡང་དུ་གསུངས། རྩ་རྒྱུད་ཀྱི་རྡོ་རྗེའི་ཚིག་ཤིན་ཏུ་
དབྱེ་དཀའ་བ་འདི་དག་གི་དགོངས་པ་འགྲེལ་པ་རྒྱལ་བ་རང་ཉིད་ཀྱིས་བཤད་
རྒྱུད་དུ་གསུངས་པ་ནི། རྒྱུད་ཕྱི་མ་ལས། ཐ་མལ་ལུས་ཀྱི་ཆོས་ལ་ནི། །དྲི་མ་ལྔ་
རྣམས་སྣང་བ་ནི། །ཡེ་ཤེས་ལྔ་ཡིས་བྱིན་བརླབས་པས། །བདུད་ རྩི་ལྔ་ཞེས་བྱ་
བར་བཤད། །སྤར་དང་དེ་བཞིན་བསྲེག་པ་དང་། །སྣང་བར་བྱ་དང་གཟུགས་སྣང་
བ། །སྔགས་ཀྱི་ལུས་སུ་རབ་སྦྱོར་བ། །བདུད་རྩི་ལྔ་ནི་བཟའ་བར་བྱ། །རྡོ་ རྗེ་ཧཱུྃ་
ལས་བྱུང་བ་ནི། །བར་སྣང་ལ་གནས་བསམ་པར་བྱ། །ཨཱ༔ལས་བྱུང་བའི་པདྨ་
ནི། །དེ་ཡི་འོག་ཏུ་བསྒོམ་ པར་ བྱ། །ༀ་ གྱིས་མཚན་ པའི་བདུད་ རྩི་ ནི། །དེ་ཡི་
དབུས་ སུ་གཞག་པར་བྱ། །རྡོ་ རྗེ་ པདྨ་ མཉམ་སྦྱོར་བ། །འབར་བས་རྣལ་འབྱོར་
ཚིམ་པར་བྱ། །ཤེལ་དང་མཚུངས་པར་སྣང་གྱུར་ཅིང་། །ཡེ་ཤེས་ཉི་མ་གཉིས་པར་
འགྱུར། །ཕྱོགས་ བཅུའི་ འཇིག་ རྟེན་ ཁམས་ རྣམས་ ཀྱི། །མཚོན་ ཆ་ མཆོག་ གིས་
དྲངས་ནས་ནི། །བདུད་རྩི་དེ་རུ་ཕབ་ནས་ཀྱང་། །བཟའ་བའི་སྦྱོར་བས་བཟའ་
བར་ བྱ། །བསྒྲུབ་བྱའི་དངོས་གྲུབ་ ཆོ་ ག་ ཡིས། །དེ་བཞིན་ དཔའ་ བོ་ ལྔ་རྣམས་
བཟའ། །ཡིག་གསུམ་ས་བོན་ལས་བསྐྱེད་བྱ། །གཞན་དུ་དེ་ནི་འགྲུབ་མི་འགྱུར། །
མི་སྣང་ལ་སོགས་དངོས་གྲུབ་ནི། །ཐ་མལ་པ་ཞེས་བཤད་པ་ཡིན། །སངས་རྒྱས་
ཉིད་སྒྲུབ་སངས་རྒྱས་ཀྱི། །དངོས་གྲུབ་མཆོག་ཅེས་གསུངས་པ་ཡིན། །ཞེས་ཤ་ལྔ་
དང་བདུད་རྩི་ལྔའི་ངོས་འཛི་དང་། དེ་དག་གི་བསྐྱེད་ཆོག་དང་། བྱིན་གྱིས་རློབ་
ཚུལ་དང་། བྱིན་གྱིས་བརླབས་ནས་ལོངས་སྤྱད་ པའི་ ཕན་ཡོན་རྣམས་ཤིན་ཏུ་
གསལ་ བར་ གསུངས། རྒྱུད་ གཞན་ དུ་ ཤ་ ལྔ་ གཤེགས་ པ་ དང། བདུད་ རྩི་ ལྔ་
- 218 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གཤེགས་མའི་ས་བོན་ལས་བསྐྱེད་ཅིང་། དེ་དང་དེའི་ངོ་བོར་གསུངས་པ་ཡོད་ཀྱང་
རྒྱུད་འདིར་བདུད་རྩི་ལྔ་ཡང་གཤེགས་པ་ལྔའི་ས་བོན་ལས་བསྐྱེད་ཅིང་། དེའི་ངོ་
བོར་བལྟ་བ་ནི། བཤད་རྒྱུད་རྡོ་རྗེ་ཕྲེང་བ་ལས་གསུངས་ཏེ། རྒྱུད་དེའི་ལེའུ་རེ་
གཅིག་ པ་ ལས། བདུད་ རྩི་ ལྔ་ ཡི་ བཟའ་བ་ནི། །དངོས་གྲུབ་ ཀུན་ བྱེད་ དེ་ ཉིད་
མཆོག །ཇི་ ལྟར་ རིགས་ པའི་ རིམ་ པ་ བཞིན། །རྣམ་སྣང་མཛད་ དང༌ མི་ བསྐྱོད་
དང་། །དོན་ཡོད་གྲུབ་དང་འོད་དཔག་མེད། །རིན་ཆེན་རྒྱལ་མཚན་ལྔ་པོ་ནི། །
བདུད་ རྩི་ ལྔ་ཡི་མཚན་ཉིད་དོ། ཁྲག་ནི་རིན་ཆེན་དབང་ཕྱུག་དང༌། །བྱང་ཆུབ་
སེམས་ནི་འོད་དཔག་མེད། །དེ་བཞིན་དོན་ཡོད་གྲུབ་པ་ཤ །མི་སྐྱོད་དེ་བཞིན་རྡོ་
རྗེ་ཆུ། །དྲི་ཆེན་རྣམ་སྣང་མཛད་དུ་བཤད། །དེ་དག་བདུད་རྩི་ལྔ་ནི་མཆོག །ཅེས་
གསལ་བར་ གསུངས་ཤིང་། འབྲུ་གསུམ་ལན་བདུན་བརྗོད་པའང་བཤད་རྒྱུད་
འདིའི་ དགོངས་ པ་ ཡིན་ ནོ། །རྩ་ བཤད་ ཀྱི་ རྒྱུད་ དེ་ དག་ གི་ དགོངས་ པ་ ལྟར།
འགྲེལ་པ་སྒྲོན་གསལ་དང༌། ནཱ་རོ་པའི་རྒྱུད་ཕྱི་མའི་འགྲེལ་པ་སོགས་གྲུབ་ཆེན་གྱི་
གཞུང་ མང་ པོ་ ལས་ འབྱུང་ ཞིང་། རྒྱུད་ དང་ གྲུབ་ ཆེན་ གྱི་ གཞུང་ རྣམས་ གུང་
བསྒྲིགས་ཏེ་རྗེ་ཐམས་ཅད་མཁྱེན་པས་འདུས་པ་རང་ལུགས་ཀྱི་ནང་མཆོད་སྒྲུབ་
ཚུལ་ཐུན་མོང་མིན་པ་སྒྲུབ་ཐབས་སུ་གསལ་བར་གསུངས་པ་ལྟར་བྱའོ། །ནང་
མཆོད་སྒྲུབ་ཚུལ་གྱིས་རིམ་གཉིས་ཀྱི་ལམ་གྱི་གནད་མང་དུ་མཚོན་ཞིང་། ལྷག་
པར་ཟབ་ལམ་རིམ་པ་ལྔའི་གནད་རྣམས་མཚོན་ཚུལ་ཞལ་ལས་ཤེས་པ་ལྟར་དྲན་
པར་བྱས་ལ་ནང་མཆོད་བྱིན་རླབས་རྫོགས་རིམ་ཟབ་མོའི་སྨིན་བྱེད་ཁྱད་པར་ཅན་
དུ་འགྱུར་བ་ཞིག་བྱའོ། །
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གསུམ་པ་སྔོན་འགྲོའི་གཏོར་མ་གཏང་བ་ལ་བཞི། སྔོན་འགྲོའི་མཆོད་པ་
བྱིན་གྱིས་བརླབ་པ། སྔོན་འགྲོའི་གཏོར་མ་བྱིན་གྱིས་བརླབ་པ། གཏོར་མགྲོན་
ཕྱོགས་སྐྱོང་སྤྱན་དྲངས་ཏེ་གསལ་གདབ་པ། དེ་ལ་གཏོར་མ་ཕུལ་ནས་འཕྲིན་
ལས་འཆོལ་བའོ། །དང་པོ་སྔོན་འགྲོའི་མཆོད་པ་བྱིན་གྱིས་རློབ་ཚུལ་ནི། བདག་
བསྐྱེད་ཀྱི་མཆོད་པ་བྱིན་རླབས་ལྟར་བྱ་བ་ཡིན་ནོ། །གཉིས་པ་སྔོན་འགྲོའི་གཏོར་
མ་བྱིན་གྱིས་རློབ་ཚུལ་ནི། ནང་མཆོད་བྱིན་རླབས་ལྟར་བྱ་བ་ཡིན་ནོ། །གསུམ་པ་
གཏོར་མགྲོན་ཕྱོགས་སྐྱོང་རྣམས་སྤྱན་དྲངས་ཏེ་གསལ་གདབ་པ་དང༌། བཞི་པ་དེ་
ལ་མཆོད་གཏོར་ཕུལ་ནས་འཕྲིན་ལས་འཆོལ་བ་ནི་སྒྲུབ་ཐབས་ཉིད་ལས་འབྱུང་
བ་ལྟར་བྱ་བ་ཡིན་ལ། དམིགས་རིམ་རྣམས་ནི་ཞལ་ལས་ཤེས་པ་ལྟར་བྱ་ཞིང་།
གཏོར་མ་འབུལ་བའི་ཚེ་ རྡོ་ རྗེ་གསོར་དྲིལ་བུ་ གསིལ་ཞིང་། སྟོང་ཉིད་ སྙིང་ རྗེ་
དབྱེར་མི་ཕྱེད་པའི་དོན་དྲན་བཞིན་དུ་འབུལ་བ་ཡིན་ནོ། །སྒྲུབ་ཐབས་སྒོམ་པ་ལ་
གཡེང་བ་སོགས་ཕྱི་ནང་གི་འགལ་རྐྱེན་བར་ཆད་ཞི་ཕྱིར་རྡོ་རྗེ་འཆང་གི་སྤྱན་སྔར་
བསྟན་པ་བསྲུང་ཞིང་སྐྱོང་བར་ཁས་བླངས་པའི་དམ་ཚིག་ཅན་ཕྱོགས་སྐྱོང་རྣམས་
ལ་གཏོར་མ་ཕུལ་ཏེ་འཕྲིན་ལས་འཆོལ་བ་ནི་མཁའ་འགྲོ་རྒྱ་མཚོ་དང་། ལཱུ་ཧི་པའི་
འགྲེལ་པ་ཁྱད་པར་གསལ་བྱེད་དང་། གྲུབ་ཆེན་མཚོ་སྐྱེས་ཀྱི་གཞུང་དང་། ལཱ་ལི་
ཏའི་ གཞུང་ སོགས་ རྒྱུད་ དང་ གྲུབ་ ཆེན་ གྱི་ གཞུང་ མང་ པོ་ ལས་ གལ་ ཆེ་བར་
གསུངས་སོ། །བཞི་པ་བདག་བསྐྱེད་ཀྱི་མཆོད་པ་བྱིན་གྱིས་བརླབ་པ་ལ་བཞི།
དམིགས་པ་དང་བཅས་ཏེ་ལས་སྔགས་ཀྱིས་བསང་བ། མཆོད་རྫས་རྣམས་འོད་
གསལ་དུ་བཅུག་སྟེ་ཤུན་ཏཱའི་སྔགས་ཀྱིས་སྦྱང་བ། ཨཱ༔ལས་བྱུང་བའི་ཐོད་པའི་
ནང་དུ་མཆོད་རྫས་རྣམས་རང་རང་གི་མིང་ཡིག་དང་པོ་ལས་ཁྱད་པར་གསུམ་ལྡན་
-220-



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དུ་བསྐྱེད་པ། ཏིང་ངེ་འཛིན་དང༌། སྔགས་དང་། ཕྱག་རྒྱ་གསུམ་གྱིས་བྱིན་གྱིས་
བརླབ་པའོ། །དེ་ལྟར་མཆོད་པ་བྱིན་གྱིས་བརླབ་པ་ནི་སྔགས་ཀྱི་ཐབས་མཁས་ཀྱི་
སྤྱོད་ པ་ འདོད་ ཡོན་ ལམ་ བྱེད་དང་། ཡོངས་དག་བཞིའི་ནང་ ནས་ ལོངས་ སྤྱོད་
ཡོངས་སུ་དག་པར་བྱེད་ཚུལ་ཡིན་ཞིང་། རྒྱལ་བ་སྲས་བཅས་དགྱེས་པའི་མཆོད་
པ་རྨད་དུ་བྱུང་བར་འགྱུར་བས། སྐད་ཅིག་རེ་རེར་ཚོགས་རླབས་ཆེན་གསོག་པར་
བྱེད་པའི་ཐབས་དང༌། ལྷག་པར་འདིའི་ངེས་དོན་ཁྱད་པར་ཅན་རྣམས་བསམས་
པས་རྫོགས་རིམ་ཟབ་མོའི་དགེ་རྩ་སྨིན་བྱེད་དུ་འགྱུར་བའི་ཚུལ་རྣམས་ཤེས་པར་
བྱའོ། ། །
ལྔ་པ་རྡོ་རྗེ་སེམས་དཔའི་སྒོམ་བཟླས་བྱ་ཚུལ་ནི། སྒྲུབ་ཐབས་ངག་འདོན་
དུ་གསལ་བ་ལྟར་བྱ་བ་ཡིན་ལ། དེ་ལྟར་རྡོ་རྗེ་སེམས་དཔའི་སྒོམ་བཟླས་ལ་འབད་
ནས་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་སྦྱངས་ཏེ། ཤེས་རྒྱུད་ཀྱི་
སྡིག་ལྟུང་གིས་མ་སྦགས་པའི་གཙང་སིང་ངེ་བ་ཞིག་བྱའོ། །
གཉིས་པ་ སྒྲུབ་ཐབས་ ཀྱི་སྔོན་འགྲོའི་གཙོ་བོ་ཉམས་སུ་ལེན་ཚུལ་ལ་
གཉིས། མཐུན་རྐྱེན་བསྟེན་པའི་ ཕྱིར་བསོད་ནམས་ཀྱི་ཚོགས་བསག་པ་དང་།
འགལ་རྐྱེན་འགོག་པའི་ཕྱིར་བསྲུང་བའི་འཁོར་ལོ་སྒོམ་ཚུལ་ལོ། །དང་པོ་མཐུན་
རྐྱེན་བསྟེན་པའི་ཕྱིར་བསོད་ནམས་ཀྱི་ཚོགས་བསག་པ་ལ་གཉིས། སྙིང་རྗེ་ཆེན་
པོ་ལ་དམིགས་པའི་དེ་ཉིད་དང་། སྙིང་རྗེའི་སེམས་དེས་ཀུན་ནས་བསླངས་ཏེ་
ཚོགས་ཞིང་མཆོད་པའོ། །དང་པོ་ སྙིང་ རྗེ་ཆེན་པོ་ལ་དམིགས་པའི་དེ་ཉིད་ནི།
འགྲོ་བ་ རྣམས་ བདག་ འཛིན་ གྱིས་ དབང་ གིས་ འཁོར་ བར་ འཁོར་ ཞིང་། སྡུག་
བསྔལ་བའི་ཚུལ་ལ་བལྟས་ནས་བྱམས་སྙིང་རྗེ་དང་། དེས་དྲངས་པའི་བྱང་ཆུབ་
221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཀྱི་སེམས་ཤུགས་དྲག་ཏུ་བསྒོམ་པའོ། །དེ་ལྟར་བྱང་ཆུབ་ཀྱི་སེམས་རིན་པོ་ཆེ་ནི་
ཐེག་པ་ཆེན་པོའི་འཇུག་སྒོ་དང་། ཐེག་པ་ཆེན་པོའི་ལམ་གྱི་རྩ་བ་དང་། གཞུང་
ཤིང་དང་། སངས་རྒྱས་ཀྱི་རྒྱུ་གྲུང་པོ་ས་བོན་ལྟ་བུར་གསུངས་པས་རྒྱལ་སྲས་ཀྱི་
སྤྱོད་པ་ཐམས་ཅད་སེམས་རིན་པོ་ཆེ་དེས་ཟིན་པ་ཞིག་དགོས་པ་དང་། ལྷག་པར་
ཟབ་ལམ་རིམ་གཉིས་སྒོམ་པའི་ཚེ། ཚོགས་ཞིང་མཆོད་པ་སོགས་སྒོ་གསུམ་གྱི་
སྤྱོད་པ་ཐམས་ཅད་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་ཅི་བྱེད་
སེམས་ཅན་གྱི་དོན་འབའ་ཞིག་ཏུ་འགྱུར་བ་ཞིག་བྱ་བ་དམ་ཚིག་ཡིན་པར་རྩ་རྒྱུད་
ལེའུ་བཅུ་བདུན་པའི་སྔགས་ཀྱི་དམ་ཚིག་སྟོན་པའི་སྐབས་ལས་གསུངས་སོ། །
གཉིས་པ་སྙིང་རྗེའི་སེམས་དེས་ཀུན་ནས་བསླངས་ཏེ་ཚོགས་ཞིང་མཆོད་པ་ལ་
གསུམ། ཚོགས་ཞིང་སྤྱན་དྲང་བ། དེ་ལ་མཆོད་པ་སོགས་བྱ་བ། རིགས་ལྔའི་སྡོམ་
གཟུང་བྱ་བའོ། །དང་པོ་ཚོགས་ཞིང་སྤྱན་དྲང་བའི་ཚུལ་ནི་སྒྲུབ་ཐབས་སུ་གསལ་
བ་ལྟར་རོ། །གཉིས་པ་དེ་ལ་མཆོད་པ་སོགས་བྱ་བ་ལ་བདུན། མཆོད་པ་འབུལ་
བ། ཕྱག་ འཚལ་བ། སྡིག་ པ་ བཤགས་པ། རྗེས་སུ་ཡི་རང་ཞིང་ སྔོ་བ་བྱེད་པ།
སྐྱབས་སུ་འགྲོ་བ། སེམས་བསྐྱེད་པ། ལམ་ལ་བརྟེན་པར་དམ་བཅའ་བའོ། །དང་
པོ་མཆོད་པ་འབུལ་བ་ནི། །ཨོཾ་སརྦ་ཏ་ཐཱ་ག་ཏ་ཨབྷཾ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་
མ་ཡ་ཤྲཱི་ཡེ་ ཨཱཿཧཱུྃ། ཞེས་ སོགས་ སོ། །གཉིས་པ་ ཕྱག་ འཚལ་ བ་ནི། གང་ ཞིག་
གཟུགས་དང་ཚོར་བ་འདུ་ཤེས་འདུ་བྱེད་དང༌། །ཞེས་སོགས་སོ། །གསུམ་པ་སྡིག་
པ་བཤགས་པ་ནི། གང་ཞིག་ཐོག་མེད་སྲིད་པའི་ཆུ་ཀླུང་དུ། །ཞེས་སོགས་སོ། །
བཞི་པ་རྗེས་སུ་ཡི་རང་ཞིང་སྔོ་བ་བྱེད་པ་ནི། རྫོགས་སངས་རྒྱས་དང་བྱང་ཆུབ་
སེམས་དཔའ་དང་། ཞེས་སོགས་སོ། །ལྔ་པ་སྐྱབས་སུ་འགྲོ་བ་ནི། ཡིད་ཀྱི་རོལ་
- 222 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
པ་དྲི་མེད་ཟླ་འདྲས་བསྒྲུབས། །ཞེས་སོགས་སོ། །དྲུག་པ་སེམས་བསྐྱེད་པ་ནི།
བསམ་དང་རྣམ་པར་སྨིན་པ་དག་གྱུར་པས། །ཞེས་སོགས་སོ། །བདུན་པ་ལམ་ལ་
བརྟེན་པར་དམ་བཅའ་བ་ནི། བདེ་གཤེགས་སྲས་བཅས་རྣམས་ཀྱི་ལམ་གཅིག་
པུ། །ཞེས་སོགས་སོ། །དེ་ལྟར་མཆོད་པ་འབུལ་བ་ནས་རིགས་ལྔའི་སྡོམ་བཟུང་བྱ་
བའི་བར་ཇི་ལྟར་བྱ་བའི་ཆོ་ག་རྣམས་ནི་སྒྲུབ་ཐབས་ཉིད་དུ་གསལ་བ་ལྟར་ཡིན་
ལ། མཆོད་པ་འབུལ་བའི་སྔགས་འདི་ནི་བཤད་རྒྱུད་རྡོ་རྗེ་ཕྲེང་བ་ལས་གསུངས།
མཆོད་པ་འབུལ་བའི་ཚེ། རྫས་དང་། སྔགས་དང་། ཏིང་ངེ་འཛིན་དང༌། ཕྱག་རྒྱ་
སྟེ་བཞི་ལྡན་དུ་བྱ་དགོས་ཤིང་། སྒྲུབ་པའི་མཆོད་པ་དང་ལྔ་ལྡན་དུ་ཡང་གསུངས་
སོ། །རང་ཉིད་ལྷར་གསལ་བའི་སྙིང་གར་པདྨ་ས་བོན་དང་བཅས་པ་དང༌། དེ་
ལས་འོད་ཟེར་སྤྲོས་པས་ཚོགས་ཞིང་སྤྱན་དྲང་བ་དང༌། མཆོད་ལྷ་སྤྲོ་བསྡུ་དང་།
མེ་ཏོག་ལ་སོགས་པའི་མཆོད་པའི་ངེས་དོན་ཁྱད་པར་ཅན་རྣམས་བཤད་རྒྱུད་རྡོ་
རྗེ་ཕྲེང་བ་དང༌། རྒྱུད་ཕྱི་མ་དང་། དགོངས་ པ་ ལུང་སྟོན་སོགས་པ་བཤད་རྒྱུད་
རྣམས་ལས་གསུངས་པ་ལྟར་དྲན་པར་བྱས་ནས་རྫོགས་རིམ་ཟབ་མོའི་སྨིན་བྱེད་
དུ་འགྱུར་པ་ཞིག་བྱའོ། །ཕྱག་འཚལ་བའི་ཚིགས་བཅད་འདི་རྣམས་རྒྱུད་ཕྱི་མ་
ལས་གསུངས་ཤིང་། བླ་མ་དང་གཉིས་སུ་མེད་པའི་འདུས་པའི་དཀྱིལ་འཁོར་གྱི་
ལྷ་སོ་གཉིས་ལ་ཕྱག་འཚལ་ཚུལ་ཡིན་པས། ཚིག་དང་བསྟུན་ནས་ལྷ་སོ་སོ་ངོ་
འཕྲོད་པར་བྱས་ལ་གསལ་གདབ་པ་དང་། སོ་སོའི་རྣམ་དག་དྲན་པ་དང་། ལྷག་
པར་ཕྱག་འཚལ་བའི་ཚེ་རྡོ་རྗེའི་ཐལ་མོའི་ངེས་དོན་ཁྱད་པར་ཅན་རྣམས་དྲན་ནས་
རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་བྱའོ། །སྡིག་པ་བཤགས་པ་ནས་
ལམ་ལ་བརྟེན་པར་དམ་བཅའ་བའི་བར་གྱི་ཚིགས་བཅད་འདི་རྣམས་སྒྲུབ་ཐབས་
23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཀུན་བཟང་ལས་གསུངས་པ་འདིར་འགོད་པར་མཛད་པ་ཡིན་ལ། དེ་དག་གི་དོན་
ཐུན་མོང་བ་དང་། ཐུན་མོང་མིན་པ་སྔགས་ལམ་གྱི་གནད་འབྲས་བུ་ལམ་བྱེད་ཀྱི་
ཚུལ་རྣམས་ཤེས་པར་བྱའོ། །གསུམ་པ་རིགས་ལྔའི་སྡོམ་གཟུང་བྱ་བ་ནི། སངས་
རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །
ཞེས་སོགས་སོ། །རིགས་ལྔའི་ སྡོམ་གཟུང་གི་ཚེ་ བླ་མ་ལྷ་ཚོགས་ ཀྱི་ སྤྱན་ སྔར་
རིགས་ལྔ་སྤྱི་དང་སོ་སོའི་དམ་ཚིག་རྣམས་བྱང་ཆུབ་བར་དུ་ནམ་ཡང་མི་འདོར་
བར་བརྟན་པོར་གཟུང་བ་དང་། ཉིན་ལན་གསུམ་མཚན་ལན་གསུམ་དུ་དམ་ཚིག་
དང་སྡོམ་པ་རྣམས་བསྔོ་བགྲང་བྱས་ནས་དག་པར་བྱེད་པར་དམ་བཅས་པ་ཡིན་
པས་བླ་མ་ལྷ་ཚོགས་མཉེས་པའི་སྒྲུབ་པའི་མཆོད་པར་འགྱུར་རོ། །དེའི་ཕྱིར་ཐུན་
མོང་དང་ཐུན་མོང་མིན་པའི་སྡོམ་པ་གཟུང་བའི་ཚུལ་རྣམས་ཚིག་སྤྱི་ཙམ་དུ་མ་སོང་
བར་རྒྱུད་ཐོག་ཏུ་ཁེལ་ངེས་ནན་ཏན་དུ་བྱས་ནས་ཟབ་ལམ་རིམ་གཉིས་མྱུར་དུ་
རྒྱུད་ལ་སྐྱེ་བའི་མཐུན་རྐྱེན་ཚོགས་རླབས་ཆེན་གསོག་པ་དང་། ལྷག་པར་རྫོགས་
རིམ་ཟབ་མོའི་དགེ་རྩ་ སྨིན་བྱེད་དུ་འགྱུར་ངེས་ བྱའོ། །གཉིས་ པ་ འགལ་རྐྱེན་
འགོག་པའི་ཕྱིར་བསྲུང་བའི་འཁོར་ལོ་བསྒོམ་པ་ལ་གཉིས། དོན་དམ་པའི་བསྲུང་
བ་སྟོང་ཉིད་བསྒོམས་ཏེ་ཆོས་སྐུ་ལ་ང་རྒྱལ་བྱ་བ་དང་། བསྲུང་བའི་འཁོར་ལོ་རྟེན་
དང་བརྟེན་པར་བཅས་པ་སྒོམ་ཚུལ་ལོ། །དང་པོ་དོན་དམ་པའི་བསྲུང་བ་སྟོང་པ་
ཉིད་བསྒོམས་ཏེ་ཆོས་སྐུ་ལ་ང་རྒྱལ་བྱ་ཚུལ་ནི། ཨོཾ་སྭ་ བྷ་ཝ་ཞེས་སོགས་སྒྲུབ་
ཐབས་ ཉིད་ དུ་ གསལ་ བ་ ལྟར་ རོ། །གཉིས་པ་བསྲུང་ པའི་ འཁོར་ ལོ་རྟེན་དང་
བརྟེན་པར་བཅས་པ་སྒོམ་ཚུལ་ལ་བཞི། བསྲུང་འཁོར་གྱི་གཙོ་བོ་བསྐྱེད་པའི་དེ་
ཉིད། འཁོར་ཁྲོ་བོ་བསྐྱེད་པའི་དེ་ཉིད། བགེགས་ལ་ཕུར་བུས་གདབ་པའི་དེ་ཉིད།
- 224-



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ར་བ་ལ་སོགས་པའི་བསྲུང་བའི་འཁོར་ལོ་སྒོམ་པའི་དེ་ཉིད་དོ། །དང་པོ་བསྲུང་
འཁོར་གྱི་གཙོ་བོ་བསྐྱེད་པའི་དེ་ཉིད་ལ་གཉིས། བཀའི་འཁོར་ལོ་གདན་བཅས་
བསྐྱེད་པ་དང་། གདན་དབུས་མའི་སྟེང་དུ་གཙོ་བོ་བསྐྱེད་ཚུལ་ལོ། །དང་པོ་བཀའི་
འཁོར་ལོ་གདན་བཅས་བསྐྱེད་པ་ནི། སྟོང་པའི་ངང་ལས་སྣ་ཚོགས་པདྨའི་ལྟེ་བར།
ཞེས་སོགས་སོ། །གཉིས་པ་གདན་དབུས་མའི་སྟེང་དུ་གཙོ་བོ་བསྐྱེད་ཚུལ་ནི།
གདན་དབུས་མའི་སྟེང་དུ་ རང་ཉིད་རྡོ་རྗེ་འཆང་། ཞེས་སོགས་སོ། །གཉིས་པ་
འཁོར་ཁྲོ་བོ་བསྐྱེད་པའི་དེ་ཉིད་ནི། གཤིན་རྗེ་གཤེད་ནག་པོ་རྣམ་སྣང་གི་དབུ་
རྒྱན་ཅན། ཞེས་སོགས་སོ། །གསུམ་པ་བགེགས་ལ་ཕུར་བུས་གདབ་པའི་དེ་ཉིད་
ནི། བདག་ ཉིད་ ཀྱིས་འོག་གི་གནོད་མཛེས་ལ་བལྟས་པས། ཞེས་སོགས་སོ། །
བཞི་པ་ར་བ་ལ་སོགས་པའི་བསྲུང་བའི་འཁོར་ལོ་སྒོམ་པའི་དེ་ཉིད་ལ་གཉིས། ར་
བ་དང་གུར་ལ་སོགས་པ་བསྒོམས་ཏེ་གནས་བསྲུང་བ་དང༌། ཡི་གེ་གསུམ་གྱི་གོ་
ཆས་བདག་བསྲུང་བའོ། །དང་པོ་ར་བ་དང་གུར་ལ་སོགས་པ་བསྒོམས་ཏེ་གནས་
བསྲུང་བ་ནི། ཊཀྐི་ཧཱུཾ་ ཛཞེས་སོགས་སོ། །གཉིས་ པ་ ཡི་གེ་ གསུམ་གྱི་གོ་ཆས་
བདག་བསྲུང་བ་ནི། ལྷ་རྣམས་ཀྱི་སྤྱི་བོར་ཟླ་བ་ལ་ ཨོ་ དཀར་པོ། ཞེས་སོགས་
སོ། །དེ་ལྟར་བསྲུང་བའི་འཁོར་ལོ་སྒོམ་ཚུལ་དེ་དག་ནི་རྩ་རྒྱུད་ལེའུ་བཅུ་གསུམ་
པ་ལས། ཁྲོ་བོ་ཞེ་སྡང་གནས་ལས་སྐྱེས། །གསོད་པ་རྟག་ཏུ་བརྩོན་པ་དག །སྒྲུབ་
པ་མཆོག་གི་ཆོས་ཅན་ལ། །གསོད་པའི་དོན་གྱིས་འགྲུབ་པར་འགྱུར། །ཞེས་དང་།
བསམ་ གཏན་ ལས་ བྱུང་ དམ་ བཅས་ པས། གནས་གང་དུ་ནི་ ཡང་ དག་ སྤྱད། །
བསམ་གཏན་སྦྱོང་བ་འདི་ཡིས་ནི། །གནས་ན་སངས་རྒྱས་བྱིན་གྱིས་རློབ། །རྡོ་རྗེ་
བདུད་རྩི་རྒྱལ་པོ་ཆེ། །རྡོ་ རྗེ་ཕུར་བུ་རབ་ཏུ་བསྒོམ། །མེ་སྟག་འབར་བ་འདྲ་བ་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཡིས། །ཕྱོགས་བཅུའི་དཀྱིལ་འཁོར་གདབ་པར་བྱ། །འགྲོ་བ་འདུལ་བ་ཞི་བ་རྡོ་རྗེ་
ཞེས་བྱ་བའི་ཏིང་ངེ་འཛིན་ཏོ། །ཞེས་པ་རྣམས་ཀྱིས་བསྟན་ཅིང་། གཞན་ཡང་ལེའུ་
འདིར་ཁྲོ་བོ་བཅུའི་བསྲུང་འཁོར་ལ་བརྟེན་ནས་ཞི་རྒྱས་དབང་དྲག་གི་ལས་སྒྲུབ་
ཚུལ་དང༌། ལྷག་པར་བགེགས་ལ་ཕུར་བུས་བཏབ་ནས་ཕྱི་ནང་གི་གནོད་འཚེ་ཞི་
བར་ བྱ་ བའི་ ཚུལ་ རྒྱས་ པར་ གསུངས། ལེའུ་བཅུ་བཞི་ པར་ གཙུག་ཏོར་ འཁོར་
བསྒྱུར་མ་གཏོགས་གཤིན་རྗེ་གཤེད་ནས་གནོད་མཛེས་ཀྱི་བར་ཁྲོ་བོ་དགུའི་ཕྲེང་
སྔགས་ལ་བརྟེན་ནས་ལས་སྒྲུབ་ཚུལ་དང༌། བགེགས་ལ་ཕུར་བུས་འདེབས་པའི་
སྔགས་དང་། རྡོ་རྗེ་ཕུར་བུའི་དབྱིབས་དང༌། སྒྲུབ་ཐབས་སྒོམ་པའི་ཚེ་རྡོ་རྗེ་ཕུར་
བུ་བསྒོམས་ནས་ཕྱི་ནང་གི་བགེགས་འདུལ་བའི་ཚུལ་སོགས་ཞིབ་ཏུ་གསུངས་
ཤིང༌། རྡོ་ རྗེའི་ཚིག་ཤིན་ཏུ་དབྱེ་དཀའ་བས་དེ་དག་ཏུ་དངོས་སུ་མི་གསལ་བ་
རྣམས་རྒྱུད་ཕྱི་མ་ལས་ཞིབ་ཏུ་གསུངས་ཏེ། དེ་ཉིད་ལས། ལོངས་སྤྱོད་བཞི་དང་
ཡང་ དག་ ལྡན། །རིག་ པའི་ སྐྱེས་ བུ་ རྡོ་ རྗེ་ ཅན། །སྐུ་ གསུང་ ཐུགས་ ཀྱི་དབྱེ་བ་
ཡིས། །གྲུ་གསུམ་དུ་ནི་རྣམ་པར་བསྒོམ། །ཀུན་ནས་སེར་བའི་འཁོར་ལོ་ནི། །
རྩིབས་བཅུ་དེ་དབུས་རྣམ་པར་བསྒོམ། །རྩིབས་ཀུན་ལ་ནི་ཁྲོ་བོ་བཅུ། །ཡེ་ཤེས་
བདག་ ཉིད་ བཅུ་ ལས་ བྱུང་། །འགོག་ པའི་ རྡོ་ རྗེས་ བསྒོམ་ བྱ་ ཞིང་། །མཆོག་ཏུ་
མཛེས་པ་བསྒྲུབ་ པར་ བྱ། །རྡོ་རྗེ་འབར་བའི་ སྤྲིན་འཕྲོ་བས། །མི་གཡོ་བ་དང་
མཚུངས་པར་འཁོར། །ཞེས་བསྲུང་འཁོར་ གྱི་གཙོ་བོ་བསྐྱེད་ཚུལ་དང་། བསྲུང་
འཁོར་ གྱི་ དབྱིབས་ དང༌
། ཁ་ དོག་ དང་། ཆོས་ འབྱུང་ གི་ནང་ དུ་ སྒོམ་ པ་ དང་།
བསྲུང་འཁོར་གྱི་རྩིབས་རྣམས་ལ་འཁོར་གྱི་ཁྲོ་བོ་རྣམས་བསྐྱེད་ཚུལ་དང༌། འཁོར་
ལོ་འཁོར་ཚུལ་གྱིས་གནད་དང་བཅས་བསྲུང་འཁོར་སྒོམ་ཚུལ་ཞིབ་ཏུ་གསུངས་
- 226 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཤིང་། རྩ་བཤད་ཀྱི་རྒྱུད་དེ་དག་ཏུ་མི་གསལ་བའི་མན་ངག་གི་ཁྱད་པར་འགའ་
ཞིག་སྒྲུབ་ཐབས་མདོར་བྱས་དང་། མན་ངག་སྙེ་མ་སོགས་གྲུབ་ཆེན་གྱི་གཞུང་
ལས་འབྱུང་བས། རྗེ་ཐམས་ཅད་མཁྱེན་པས་རྒྱུད་དང་གྲུབ་ཆེན་གྱི་མན་ངག་གུང་
བསྒྲིགས་ཏེ་ཤིན་ཏུ་གསལ་བར་འགོད་པར་མཛད་པ་ཡིན་ལ། བསྲུང་འཁོར་སྒོམ་
པའི་ཚེ་ བསྒྲུབ་བྱ་འགུགས་པའི་གནད། འཁོར་ལོ་འཁོར་བའི་ གནད། གཙོ་བོ་
འཕོ་བའི་གནད། ཁྲོ་བོ་རྣམས་ཞལ་གཟིགས་ཚུལ་གྱི་གནད། བསྒྲུབ་བྱ་སྦ་བའི་
གནད། ཞི་རྒྱས་དབང་དྲག་གི་ལས་སོ་སོར་ཇི་ལྟར་བྱ་བའི་གནད། ལམ་རིམ་
གཉིས་སྒོམ་པའི་ཚེ་བགེགས་ཀྱི་འཚུབ་ཆ་ཆེ་ན་བཟློག་པ་གཙོ་བོར་བྱ་བའི་གནད་
ལ་སོགས་པ་མན་ངག་གི་གནད་མཐའ་དག་པར་བླ་མའི་ཞལ་ལས་ཤེས་པར་བྱས་
ལ་སྐབས་དང་བསྟུན་ནས་ཉམས་སུ་ལེན་ཅིང་། གཙོ་བོར་བྱང་ཆུབ་ཀྱི་སེམས་
རིན་པོ་ཆེ་དང་གནས་ལུགས་རྟོགས་པའི་ལྟ་བའི་ངེས་པ་ཤུགས་ཅན་བསྐྱེད་པ་
དང༌། བསྲུང་འཁོར་ལ་སྐུ་གསུམ་ལམ་འཁྱེར་གྱི་གནད་ཚང་བའི་ཚུལ་རྣམས་ཤེས་
པར་བྱས་ལ་རྒྱུད་ཐོག་ཏུ་ཅི་ཁེལ་བྱས་ཏེ། ལམ་རིམ་གཉིས་སྒོམ་པའི་ཕྱི་ནང་གི་
འགལ་རྐྱེན་རྣམས་སེལ་བ་དང༌། རྫོགས་རིམ་ཟབ་མོའི་སྨིན་བྱེད་དུ་འགྱུར་བའི་
ཚུལ་ལ་བློ་ནུས་ཅི་ཡོད་ཀྱིས་འབད་པར་བྱའོ། །
གཉིས་པ་སྒྲུབ་ཐབས་དངོས་གཞི་ཇི་ལྟར་སྒོམ་པའི་ཚུལ་ལ་གསུམ། དང༌
པོ་སྦྱོར་བའི་ཏིང་ངེ་འཛིན་དང་། དཀྱིལ་འཁོར་རྒྱལ་མཆོག་གི་ཏིང་ངེ་འཛིན་དང་།
ལས་རྒྱལ་མཆོག་གི་ཏིང་ངེ་འཛིན་ཉམས་སུ་ལེན་ཚུལ་ལོ། །དང་པོ་དང་པོ་སྦྱོར་
བའི་ཏིང་ངེ་འཛིན་སྒོམ་ཚུལ་ལ་གསུམ། གང་དུ་འཚང་རྒྱ་བའི་གནས། གང་གིས་
འཚང་རྒྱ་བའི་རྟེན། ཇི་ལྟར་འཚང་རྒྱ་བའི་ཚུལ་ལོ། །དང་པོ་གང་དུ་འཚང་རྒྱ་བའི་
227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གནས་སྒོམ་ཚུལ་ལ་གསུམ། སྣོད་སྔ་མ་སྟོང་པ་དང་ཆོས་མཐུན་པར་ཡེ་ཤེས་ཀྱི་ས་
བསྐྱེད་པའི་དེ་ཉིད། སྣོད་ཕྱི་མ་འཆགས་པ་དང་ཆོས་མཐུན་པར་རྡོ་རྗེའི་ས་བསྐྱེད་
པའི་དེ་ཉིད། སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་སྒོམ་པ་རྟེན་གྱི་དཀྱིལ་
འཁོར་བསྐྱེད་པའི་དེ་ཉིད་དོ། །དང་པོ་སྣོད་སྔ་མ་སྟོང་པ་དང་ཆོས་མཐུན་པར་ཡེ་
ཤེས་ཀྱི་ས་བསྐྱེད་པའི་དེ་ཉིད་སྒོམ་ཚུལ་ལ་གཉིས། མཐུན་ཡུལ་ངེས་པར་བྱ་བ་
དང་། དེ་དང་ཆོས་མཐུན་པར་ཡེ་ཤེས་ ཀྱི་ས་སྟོང་ཉིད་སྒོམ་ཚུལ་ལོ། །དང་པོ་
མཐུན་ཡུལ་ངེས་པར་བྱ་བ་ནི། སྒྲུབ་ཐབས་ལས། དངོས་གཞི་རྟེན་དང་བརྟེན་
པའི་ལྷའི་རྣལ་འབྱོར་གཉིས་ཀྱི། རྟེན་གྱི་རྣལ་འབྱོར་གང་དུ་འཚང་རྒྱ་བའི་གནས་
སྒྲུབ་པ་ནི་སྣོད་ཀྱི་སྲིད་པ་འཇིག་པ་དང་འཆགས་པ་དང་ རྗེས་སུ་མཐུན་པར་
བསྒོམ་ པར་ བྱ་ སྟེ། ཞེས་ གསུངས། གཉིས་པ་དེ་དང་ ཆོས་ མཐུན་པར་ཡེ་ཤེས་
ཀྱི་ས་སྟོང་ཉིད་སྒོམ་ཚུལ་ནི། དངོས་པོ་མེད་པས་སྒོམ་པ་མེད། །ཅེས་སོགས་སོ། །
གཉིས་པ་སྣོད་ཕྱི་མ་འཆགས་པ་དང་ཆོས་མཐུན་པར་རྡོ་རྗེའི་ས་བསྐྱེད་པའི་དེ་
ཉིད་སྒོམ་ཚུལ་ལ་གཉིས། མཐུན་ཡུལ་ངེས་པར་བྱ་བ་དང་། དེ་དང་ཆོས་མཐུན་
པར་རྡོ་རྗེའི་ས་བསྐྱེད་ཚུལ་ལོ། །དང་པོ་མཐུན་ཡུལ་ངེས་པར་བྱ་བ་སྒྲུབ་ཐབས་སུ་
གསུངས་པ་སྔར་དྲངས་པ་ལྟར་རོ། །གཉིས་པ་དེ་དང་ཆོས་མཐུན་པར་རྡོ་རྗེའི་ས་
བསྐྱེད་ཚུལ་ནི། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི་ར་བ་གུར་བླ་རེ་
མེ་རི་དང་བཅས་པ་ཡོངས་སུ་རྫོགས་པའི་དབུས་སུ་ཞེས་སོགས་སོ། །གསུམ་པ་
སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་སྒོམ་པ་རྟེན་གྱི་འཁོར་ལོ་བསྐྱེད་པའི་དེ་
ཉིད་ནི། སྣ་ཚོགས་རྡོ་རྗེའི་ལྟེ་བའི་སྟེང་དུ་ཧཱུྃ་དཀར་པོ་སངས་རྒྱས་ཀྱི་སྤྲིན་གྱི་འོད་
ཟེར་འཕྲོ་བ་ཡོངས་སུ་གྱུར་པ་ལས་གཞལ་ཡས་ཁང་། ཞེས་སོགས་སོ། །གཉིས་
- 228 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
པ་གང་གིས་འཚང་རྒྱ་བའི་རྟེན་ལྷག་མོས་སྒོམ་ཚུལ་ལ་གཉིས། ལྷག་མོས་ཀྱི་ལྷའི་
འཁོར་ལོ་དགོད་པའི་དེ་ཉིད། ལྷག་མོས་ལུས་ལ་བསྡུ་བའི་དེ་ཉིད་དོ། །དང་པོ་
ལྷག་མོས་ཀྱི་ལྷའི་འཁོར་ལོ་དགོད་པའི་དེ་ཉིད་སྒོམ་ཚུལ་ལ་གཉིས། བསྐལ་པ་
དང་པོའི་མི་རྫུས་ཏེ་སྐྱེ་བ་དང་ཆེས་མཐུན་པར་ལྷག་མོས་ཀྱི་ལྷ་རྣམས་སྐད་ཅིག་
གིས་དུས་གཅིག་ལ་བསྐྱེད་ནས་རིམ་གྱིས་གསལ་གདབ་པ་དང༌། ལྷག་མོས་ཀྱི་
མཛད་པ་སྒོམ་ཚུལ་ལོ། །དང་པོ་ལ་གཉིས། མཐུན་ཡུལ་ངེས་པར་བྱ་བ་དང་། དེ་
དང་ཆོས་མཐུན་པར་ལྷག་མོས་ཀྱི་ལྷ་རྣམས་སྐད་ཅིག་གིས་དུས་གཅིག་ལ་བསྐྱེད་
ནས་རིམ་གྱིས་གསལ་འདེབས་ཚུལ་ལོ། །དང་པོ་མཐུན་ཡུལ་ངེས་པར་བྱ་བ་ནི། །
སྒྲུབ་ཐབས་ལས། སྣོད་ཆགས་པའི་འོག་ཏུ་བསྐལ་པ་དང་པོའི་མི་འཆགས་པ་དང་
ཆོས་མཐུན་པར་བསྒོམ་སྟེ། ཞེས་གསུངས། གཉིས་པ་དེ་དང་ཆེས་མཐུན་པར་ལྷ་
རྣམས་སྐད་ཅིག་གིས་དུས་གཅིག་ཏུ་བསྐྱེད་ནས་རིམ་གྱིས་གསལ་འདེབས་ཚུལ་
ནི། གདན་དེ་རྣམས་ཀྱི་སྟེང་དུ་སྐད་ཅིག་གིས་ལྷག་པར་མོས་པ་ཙམ་གྱིས་ལྷ་སུམ་
ཅུ་རྩ་གཉིས་དུས་གཅིག་ཏུ་ཡོངས་སུ་རྫོགས་པར་གྱུར་པ་ནི། ཞེས་སོགས་སོ། །
གཉིས་པ་ལྷག་མོས་ཀྱི་མཛད་པ་སྒོམ་ཚུལ་ནི། རང་གི་ཐུགས་ཀའི་ཧཱུྃ་ལས་འོད་
ཟེར་ འཕྲོས། སེམས་ ཅན་ ཐམས་ ཅད་ བཀུག་ སྟེ། ཞེས་ སོགས་ སོ། །གཉིས་ པ་
ལྷག་མོས་ལུས་ལ་བསྡུ་བའི་དེ་ཉིད་སྒོམ་ཚུལ་ནི། རང་གི་ཐུགས་ཀའི་ཧཱུཾ་སྔོན་པོའི་
འོད་ཟེར་ལྕགས་ཀྱུའི་རྣམ་པ་ཅན་གྱིས་རྣམ་སྣང་ནས་གནོད་མཛེས་ཀྱི་བར་གྱི་ལྷ་
རྣམས་སྤྱན་དྲངས་ཏེ། ཞེས་སོགས་སོ། །དེ་ཡང་ཡེ་ཤེས་ཀྱིས་སྟོང་ཉིད་སྒོམ་པ་ནི།
སྒྲུབ་ ཐབས་ ཉིད་ ལས། དངོས་པོ་མེད་ པས་ སྒོམ་ པ་མེད། །བསྒོམ་ པར་ བྱ་བ་
བསྒོམ་པ་མིན། །དེ་ལྟར་དངོས་པོ་དངོས་མེད་པས། །སྒོམ་པ་དམིགས་སུ་མེད་
- 229-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པའོ། །ཞེས་བརྗོད་ལ་སྣོད་བཅུད་ཐམས་ཅད་དོན་དམ་པར་ངོ་བོ་ཉིད་མེད་པས་
སྒོམ་པ་དང་། བསྒོམ་པར་བྱ་བ་དང་། སྒོམ་པ་པོ་གསུམ་མི་དམིགས་པའི་སྟོང་པ་
ཉིད་དང་། མཚན་མ་མེད་པ་དང་། སྨོན་པ་མེད་པའི་རང་བཞིན་དུ་བསམས་ལ།
བསྲུང་འཁོར་དང་སྣོད་བཅུད་ཐམས་ཅད་འོད་གསལ་དུ་གཞུགས་པར་བྱའོ། །
ཞེས་གསུངས། དངོས་པོ་མེད་པས་སྒོམ་པ་མེད། །ཅེས་སོགས་ཚིགས་བཅད་འདི་
རྩ་རྒྱུད་ལེའུ་གཉིས་པར་དེ་བཞིན་གཤེགས་པ་དྲུག་གིས་བྱང་ཆུབ་ཀྱི་སེམས་ཀྱི་
ཚིགས་བཅད་རེ་གསུངས་པའི་ནང་ནས་རྡོ་རྗེ་འཆང་གིས་གསུངས་པའི་བྱང་ཆུབ་
ཀྱི་སེམས་ཀྱི་ཚིགས་བཅད་དོ། །ཚིགས་བཅད་འདིའི་སྒོ་ནས་སྟོང་ཉིད་སྒོམ་པ་
དང༌། དེ་ལ་ཡེ་ཤེས་ཀྱི་ས་ཞེས་བརྗོད་པར་སྒྲུབ་ཐབས་མདོར་བྱས་སུ་གསུངས།
དེའི་ཚེ་སྡུད་རིམ་བྱེད་པ་ནི་རྡོ་རྗེ་སེམས་དཔའི་སྒྲུབ་ཐབས་ལས། དེ་ནས་ལེའུ་
གཉིས་པ་ལས་གསུངས་པའི་བྱང་ཆུབ་ཀྱི་སེམས་ཀྱི་ཚིགས་བཅད་ཀྱིས་བསྲུང་
བའི་འཁོར་ལོ་དང་། ཁམས་གསུམ་ཡང་དེ་བཞིན་ཉིད་དུ་གཞུགས་པར་བྱའོ། །
ཞེས་གསུངས། འཕགས་པ་ཡབ་སྲས་དང་། རྒྱལ་བ་ཙོང་ཁ་པ་ཆེན་པོའི་གསུང་
འདི་དག་ལ་དཔྱོད་ཤེས་ན་རིམ་པ་དང་པོར་སྟོང་ཉིད་སྒོམ་ཚུལ་འདི་ལྟར་བྱས་
པས། རིམ་པ་གཉིས་པར་དཔེ་དོན་གྱི་འོད་གསལ་འགྲུབ་པའི་དགེ་རྩ་སྨིན་བྱེད་
ཁྱད་པར་ཅན་དུ་འགྱུར་བའི་ཚུལ་ལ་ངེས་པ་ཕུལ་ཕྱིན་སྐྱེའོ། །དེ་ལྟར་ཆོས་མཐུན་
སྦྱོར་བ་དང་། སྡུད་རིམ་བྱ་བ་དང༌། ཆོས་སྐུའི་ལམ་འཁྱེར་སྒོམ་པ་སོགས་མན་
ངག་གི་གནད་ ཁྱད་ པར་ཅན་དེ་དག་ནི། འཕགས་པ་ཀླུ་སྒྲུབ་ཡབ་སྲས་དང༌།
རྒྱལ་བ་ཙོང་ཁ་པ་ཆེན་པོས་རྩ་བཤད་སྦྱར་བ་ལས་ཐོན་པའི་མན་ངག་ཡིན་ནོ། །
དེ་ལྟར་སྟོང་ཉིད་སྒོམ་པ་ལ་ཇོ་བོ་ཆེན་པོས་དགོས་པ་ཁྱད་པར་ཅན་དྲུག་གསུངས་
- 230 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
པ་དང་། གཙོ་བོར་འབྲས་བུ་ལམ་བྱེད་ཀྱི་ཐུན་མོང་མ་ཡིན་པའི་གནད་དང་།
རྫོགས་རིམ་ཟབ་མོའི་སྨིན་བྱེད་ཁྱད་པར་ཅན་དུ་འགྱུར་བའི་གནད་རྣམས་ཤེས་
དགོས་ཤིང་། ཆོས་ཐམས་ཅད་ཀྱི་གནས་ལུགས་རང་བཞིན་མེད་རྟོགས་ཀྱི་ལྟ་བ་
འདི་མེད་པར་ཉོན་མོངས་སྤོང་ཐབས་མེད་པས། ཐེག་པ་གསུམ་གྱི་ལམ་གང་
བགྲོད་ཀྱང་གནས་ལུགས་རྟོགས་པའི་ལྟ་བ་འདི་མེད་མི་རུང་དུ་གསུངས་ཤིང་།
ལྷག་པར་བླ་མེད་ཀྱི་ལམ་རིམ་གཉིས་སྒོམ་པ་པོ་རྣམས་ ཀྱིས་ གནས་ ལུགས་
རྟོགས་པའི་ལྟ་བ་ཕུ་ཐག་ཆོད་པ་ཞིག་བཙལ་ནས་རྒྱུན་དུ་སྐྱོང་བ་དམ་ཚིག་ཡིན་
པར་ རྩ་རྒྱུད་ལེའུ་བཅུ་བདུན་པའི་སྔགས་ཀྱི་དམ་ཚིག་སྟོན་པའི་སྐབས་ལས་
གསུངས་སོ། །རྡོ་རྗེའི་ས་བསྐྱེད་པའི་སྐབས་སུ་རྟེན་ཆོས་འབྱུང་སྒོམ་པ་ནི་རྩ་རྒྱུད་
ལེའུ་གསུམ་པ་ལས། ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་
དཀྱིལ་ འཁོར་ སྒོམ་ པ་ནི། །ཞེས་ པས་ བསྟན་ ཏེ། དེའི་ ཐད་ཀྱི་འགྲེལ་ པ་ སྒྲོན་
གསལ་ མཆན་ བུ་ དང་ བཅས་ པ་ ལས། ནམ་མཁའི་དབྱིངས་ ཀྱི་དབུས་ གནས་
པར། །ཞེས་བྱ་བ་ནི་ཆོས་འབྱུང་ཟུར་གསུམ་པ་ལ་གནས་པ་སྟེ། དེའི་དབུས་སུ་
གནས་པ་ནི་འོག་གི་རྟེན་གྱི་དཀྱིལ་འཁོར་རོ། །ཞེས་གསུངས། ཆོས་འབྱུང་དེ་
ཉིད་ཤེས་རབ་མའི་བྷ་གའི་དབྱིབས་ཅན་དུ་སྒོམ་པ་ནི། རྩ་རྒྱུད་ཀྱི་གླེང་གཞིར་རྡོ་
རྗེ་བཙུན་མོའི་བྷ་ག་ལ་བཞུགས་སོ། །ཞེས་པས་བསྟན་ཏེ། དེའི་ཐད་ཀྱི་འགྲེལ་པ་
སྒྲོན་གསལ་མཆན་བུ་དང་བཅས་པ་ལས། རྡོ་རྗེ་འཆང་དེའི་རྡོ་རྗེའི་བཙུན་མོ་ནི་རྡོ་
རྗེ་འཆང་ལ་བདེ་ཆེན་སྟེར་བའི་ཤེས་རབ་ཀྱི་དམིགས་པ་སྟོང་ཉིད་དེ། དེ་ཉིད་ལ་
དམིགས་པས་ནི་ཉོན་མོངས་པ་བག་ཆགས་དང་བཅས་པ་རྣམས་འཇོམས་པས་ན་
བྷ་ག་སྟེ། བཙུན་མོ་དང༌ བྷ་ག་གཉིས་སྐབས་འདིར་གཞི་མཐུན་དུ་བསྡུའོ། །དེ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
མཚོན་པའི་བྷ་གའི་དབྱིབས་ཅན་གྱི་ཆོས་འབྱུང་དེར་བཞུགས་པ་ནི་བཙུན་མོ་དང་
མཉམ་པར་སྦྱོར་བའི་འཁོར་ལོས་སྒྱུར་བའི་ཆ་ལུགས་ཀྱིས་གནས་པར་མཛད་པ་
སྟེ། གནས་དེར་ཐོས་སོ། །འདི་ནི་སྔོན་འབྱུང་གི་རྣམ་འཕྲུལ་ལྟར་བཤད་པའོ། །
ཞེས་གསུངས། དེ་ཡང་ཟུར་གསུམ་པའི་དབྱིབས་ཅན་དུ་སྒོམ་པ་ནི་རྒྱུད་ཕྱི་མ་
ལས། ཆོས་ འབྱུང་ བ་ ནི་ ཇི་ ལྟར་ བསྒོམ། །ཞེས་ ཞུས་ པའི་ ལན་ དུ། སྐུ་ གསུང་
ཐུགས་ཀྱི་དབྱེ་བ་ཡིས། །གྲུ་གསུམ་དུ་ནི་རྣམ་པར་བསྒོམ། །ཞེས་གསུངས། ཆོས་
འབྱུང་དང་། དེའི་ནང་དུ་གཞལ་ ཡས་ ཁང་ སྒོམ་ པའི་ངེས་དོན་ ཁྱད་ པར་ ཅན་
རྣམས་འདུས་པའི་བཤད་རྒྱུད་ལྷའི་དབང་པོས་ཞུས་པ་དང་། གསང་བ་གྲུབ་པ་
ལས་གསུངས། ཆོས་འབྱུང་གི་ནང་དུ་འབྱུང་བཞི་བསྐྱེད་པ་ནི་རྩ་རྒྱུད་ལེའུ་བཅུ་
གཅིག་པ་ལས། ནམ་མཁའ་རྡོ་རྗེའི་དབུས་གནས་པར། །དཀྱིལ་འཁོར་རྡོ་རྗེ་ཀུན་
སྐྱེས་བསམ། །ཞེས་པས་བསྟན་ཏེ། དེའི་ཐད་ཀྱི་འགྲེལ་པ་སྒྲོན་གསལ་མཆན་བུ་
དང་བཅས་པ་ལས། ནམ་མཁའ་རྡོ་རྗེ་ནི་ནམ་མཁའ་སྟོང་པ་ཉིད་སྒོམ་པ་ཡེ་ཤེས་
ཀྱི་ས་སྟེ། དེའི་དབུས་སུ་ཆོས་འབྱུང་དེར་ཆུད་ཅིང་གནས་པར་དཀྱིལ་འཁོར་རྡོ་རྗེ་
ཀུན་ལས་སྐྱེས་པར་བསམ་པར་བྱ་སྟེ། རྡོ་རྗེ་ཀུན་ནི་སྤྱན་ལ་སོགས་པའི་ལྷ་མོ་
བཞི་ཡིན་ལ། ལྷ་མོ་བཞིའི་ངོ་བོར་གྱུར་པའི་འབྱུང་བཞིའི་དཀྱིལ་འཁོར་དེ་རྣམས་
ཀྱི་དཀྱིལ་འཁོར་རིམ་གྱིས་བསྒོམས་པ་རྣམས་གཅིག་ཏུ་འདྲེས་པ་ལས་བསྐྱེད་
པའི་དཀྱིལ་འཁོར་ཏེ། རྡོ་རྗེའི་ས་སྣ་ཚོགས་རྡོ་རྗེ་བསྒོམ་པར་བྱའོ། །ཞེས་གསལ་
བར་གསུངས། འབྱུང་བཞིའི་དཀྱིལ་འཁོར་གཅིག་ཏུ་འདྲེས་པ་ལས་སྣ་ཚོགས་རྡོ་
རྗེ་བསྐྱེད་པ་རྩ་རྒྱུད་ལེའུ་བརྒྱད་པ་ལས། ཞི་བ་རྡོ་རྗེ་འཛིན་འདོད་ན། །བསྡུ་བ་
དག་ཀྱང་རབ་ཏུ་བྱ། །ཞེས་པས་བསྟན་པར་གསུངས་ཤིང་། འབྱུང་བཞིའི་དཀྱིལ་
- 232 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
འཁོར་དང་། དེ་དག་གཅིག་ཏུ་འདྲེས་པ་ལས་སྣ་ཚོགས་རྡོ་རྗེ་བསྐྱེད་པའི་ངེས་དོན་
ཁྱད་པར་ཅན་རྣམས་ནི་འདུས་པའི་བཤད་རྒྱུད་དགོངས་པ་ལུང་སྟོན་དང་། ལྷ་མོ་
བཞི་ ཞུས་ལས་གསུངས། སྣ་ཚོགས་རྡོ་ རྗེའི་ སྟེང་དུ་ཧཱུཾ་ལས་ གཞལ་ཡས་ཁང་
བསྐྱེད་པ་ནི། རྩ་རྒྱུད་ལེའུ་བཅུ་གཅིག་པ་ལས། རྡོ་རྗེའི་སྤྲིན་ནི་འཕྲོ་བསྐྱེད་པ། །
དེ་རུ་ཡི་གེ་ཧཱུྃ་བསམ་མོ། །དེ་ལ་འདི་ནི་ཡེ་ཤེས་རྡོ་རྗེའི་སྙིང་པོའོ། ། ཧཱུྃ། ཞེས་
པས་བསྟན་ཏེ། དེའི་ཐད་ཀྱི་འགྲེལ་པ་སྒྲོན་གསལ་མཆན་བུ་དང་བཅས་པ་ལས།
དེ་རུ་སྟེ་སའི་ཆ་དེའི་སྟེང་དུ་ཡི་གེ་ཧཱུཾ་གཞལ་ཡས་ཁང་བསྐྱེད་པའི་རྒྱུར་གྱུར་པར་
བསམ་པར་བྱའོ། །རྡོ་རྗེའི་སྤྲིན་ནི་དེ་བཞིན་གཤེགས་པའི་ཚོགས་ཏེ། ཡི་གེ་དེའི་
ཁྱད་པར་ནི་སེམས་ཅན་རྣམས་ཀྱི་ལྷག་པར་མོས་པའི་བསམ་པས་ཇི་ལྟ་བ་བཞིན་
དུ་སྤྲོ་བ་ནི་འཕྲོ་བ་སྟེ། དེ་བསྐྱེད་ཅིང་འཛིན་པར་བྱེད་པས་ན་རྡོ་རྗེ་སྤྲིན་ནི་འཕྲོ་
བསྐྱེད་པ་སྟེ་ཡི་གེ་ཧཱུྃ་མོ། །དེ་ལ་ཞེས་བྱ་བ་ལ་སོགས་པས་ནི་ཡི་གེ་ཧཱུྃ་སྟོན་ཏོ། །
ཧཱུྃ་ཡིག་འདི་ནི་ཡེ་ཤེས་རྡོ་རྗེ་རྣམ་སྣང་གི་སྙིང་པོ་སྟེ་ས་བོན་ཡིན་ལ། དེ་ཡོངས་སུ་
གྱུར་པ་ལས་གཞལ་ཡས་ཁང་རྫོགས་པར་བསྒོམ་མོ། །ཞེས་གསལ་བར་གསུངས།
གཞལ་ཡས་ཁང་ཇི་ལྟར་སྒོམ་པའི་ཚུལ་ནི། རྩ་རྒྱུད་ལེའུ་དང་པོ་དང་། གསུམ་པ་
དང༌། བཞི་པ་དང་། བརྒྱད་པ་སོགས་ལས་གསུངས་ཤིང༌། དེ་དག་ཏུ་མི་གསལ་
བ་རྣམས་འཕགས་པ་ཀླུ་སྒྲུབ་ཀྱི་མན་ངག་སློབ་དཔོན་ཀླུ་བྱང་གིས་མཛད་པའི་
དཀྱིལ་ཆོག་ཉི་ཤུ་པ་དང༌། དེའི་དགོངས་འགྲེལ་དཀྱིལ་ཆོག་རྡོ་རྗེ་ཕྲེང་བ་རྣམས་
ལས་ཞིབ་ཏུ་འབྱུང་ཞིང་། རྒྱུད་དང་གྲུབ་ཆེན་གྱི་གཞུང་དེ་དག་གུང་བསྒྲིགས་ཏེ་རྗེ་
ཐམས་ཅད་མཁྱེན་པས་སྒྲུབ་ཐབས་སུ་ཤིན་ཏུ་གསལ་བར་འགོད་པར་མཛད་པ་
ཡིན་ལ། ལྷག་མོས་ཀྱི་ལྷ་བསྐྱེད་ཚུལ་ནི་རྩ་རྒྱུད་ལེའུ་དང་པོ་སོགས་ལས་གསུངས་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཤིང་། རྩ་རྒྱུད་དུ་ལྷ་རྣམས་ཐོར་བུ་ཐོར་བུར་གསུངས་པ་རྒྱུད་ཕྱི་མའི་བསྟོད་པའི་
སྐབས་ དང་། བཤད་རྒྱུད་རྡོ་ རྗེ་ ཕྲེང་བ་ ལས་ ལྷ་སོ་གཉིས་ ཚང་ བར་ གསུངས།
ལྷག་མོས་ཀྱི་མཛད་པ་ནི་རྩ་རྒྱུད་ལེའུ་དང་པོའི་ཐིལ་གནོན་རྡོ་རྗེའི་ཏིང་ངེ་འཛིན་
གྱིས་བསྟན་པར་གསུངས། ལྷག་མོས་ཀྱི་ལྷ་རྣམས་ལུས་ལ་བསྡུ་བ་ནི། རྩ་རྒྱུད་
ལེའུ་དང་པོའི་ལྷག་མོས་ཀྱི་དཀྱིལ་འཁོར་སྟོན་པ། གསལ་བ་དེ་ཡི་ངོ་བོ་ཉིད། །
ཅེས་སོགས་གསུངས་མ་ཐག །དེ་ནས་དེ་བཞིན་གཤེགས་པ་མི་བསྐྱོད་པ་དང༌།
དེ་བཞིན་གཤེགས་པ་རིན་ཆེན་དཔལ་དང་། དེ་བཞིན་གཤེགས་པ་ཚེ་དཔག་ཏུ་
མེད་པ་དང་། དེ་བཞིན་གཤེགས་པ་གདོན་མི་ཟ་བར་གྲུབ་པ་དང་། དེ་བཞིན་
གཤེགས་པ་རྣམ་པར་སྣང་མཛད་རྣམས། དེ་བཞིན་ གཤེགས་ པ་ བྱང་ ཆུབ་ཀྱི་
སེམས་རྡོ་ རྗེའི་ཐུགས་ལ་ཞུགས་སོ། །ཞེས་པས་བསྟན་པར་གསུངས། ལུས་ལ་
བསྡུས་པའི་ལྷ་རྣམས་ཕུང་སོགས་དང་ངོ་བོ་དབྱེར་མེད་དུ་བལྟ་བ་ནི། རྩ་རྒྱུད་
ལེའུ་བཅུ་བདུན་པ་ལས། མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔར་ནི་
རབ་ཏུ་བསྒྲགས། །ཞེས་པས་བསྟན་པར་གསུངས། ཕུང་སོགས་ལྷར་བལྟ་བ་ནི་
རྩ་རྒྱུད་ཀྱི་དབུ་ཞབས་དུ་མར་ཡང་དང་ཡང་དུ་གསུངས་ཤིང་། རྡོ་རྗེའི་ཚིག་དེ་
དག་གི་དགོངས་དོན་ཞིབ་པར་བཤད་རྒྱུད་རྡོ་རྗེ་ཕྲེང་བ་ལས། ཕུང་སོགས་སྐྱེ་
མཆེད་མཚན་ཉིད་ནི། །རྒྱལ་བ་རྒྱལ་ནི་གཟུགས་ཞེས་བཤད། །རྡོ་ རྗེ་འཛིན་ནི་
རྣམ་ཤེས་དང་། །རིན་ཆེན་འཛིན་ནི་ཚོར་བར་གསུངས། །འཁོར་བ་ལས་བརྒལ་
འདུ་ཤེས་གསུངས། །ཤེས་རབ་འཛིན་ནི་འདུ་བྱེད་དང༌། །དེ་ལྟར་ཕུང་པོར་རབ་
ཏུ་ གསུངས། །ས་ ནི་ གཏི་ མུག་ དགའ་ མར་ བཤད། །དེ་ བཞིན་ ཆུ་ ནི་ ཞེ་ སྡང་
དགའ། །མེ་ནི་ཆགས་གསལ་དགའ་བ་དང༌། །དེ་བཞིན་རླུང་ནི་རྡོ་རྗེ་དགའ། །
- 234 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ནམ་མཁའ་རྡོ་རྗེ་དབྱིངས་དབང་ཕྱུག །གཟུགས་ནི་གཟུགས་ཀྱི་རྡོ་རྗེ་དང༌། །སྒྲ་
ནི་སྒྲ་ཡི་རྡོ་རྗེ་སྟེ། །དྲི་ནི་དྲི་ཡི་རྡོ་རྗེ་དང་། །རོ་ནི་རོ་ཡི་རྡོ་རྗེར་བཤད། །རེག་བྱའི་
རྡོ་ རྗེ་ རེག་བྱར་འགྱུར། །ཆོས་ནི་དབྱིངས་ཀྱི་དབང་ཕྱུག་མ། །མིག་གཉིས་ས་ཡི་
སྙིང་པོ་དང༌། །རྣ་བ་ཕྱག་ན་རྡོ་རྗེ་དང་། །སྣ་ནི་ནམ་མཁའི་སྙིང་པོ་དང༌། །ལྕེ་ནི་
འཇིག་རྟེན་མགོན་པོ་དང༌། །ལུས་ནི་སྒྲིབ་པ་རྣམ་སེལ་བརྗོད། །ཡིད་ནི་ཀུན་ཏུ་
བཟང་པོ་དང་། །རྩ་ནི་བྱམས་པ་རུ་ནི་བརྗོད། །ཡེ་ཤེས་མཆོག་ནི་འཇམ་དཔལ་
ཉིད། ཁྱབ་པ་རུ་ནི་ཡང་དག་བཤད། །དེ་བཞིན་ལུས་ཀྱི་ཆོས་རྣམས་ནི། ཁྲོ་བོ་
བཅུར་ནི་ཡང་དག་བཤད། །དེ་ལྟར་ལུས་ཀྱི་དཀྱིལ་འཁོར་གསུངས། །ཕུང་པོ་ལ་
སོགས་སྐྱེ་མཆེད་སོགས། །རྣལ་འབྱོར་གཉིས་མེད་མཆོག་གིས་ནི། །བླ་མ་བརྒྱུད་
པ་ ལས་ཤེས་བྱ། །ཞེས་ གསལ་བར་ གསུངས། དེ་ དག་ གིས་ མཚོན་ ནས་ སྒྲུབ་
ཐབས་ཀྱི་ཆ་ཕྲ་མོ་རེ་རེ་ནས་རྒྱུད་དང་གྲུབ་ཆེན་གྱི་གཞུང་རྣམས་ནས་བསྟན་པའི་
ཚུལ་རྣམས་ཤེས་པར་བྱས་ལ། གཞན་དུ་དྲང་བར་མི་ནུས་པའི་ཡིད་ཆེས་ཀྱི་དད་
གུས་ཆེན་པོ་བསྐྱེད་ནས་བསྒོམ་པར་བྱའོ། །སོ་སོའི་དམིགས་རྣམ་ཡིད་ལ་བྱེད་
ཚུལ་ཞིབ་པར་བླ་མའི་ཞལ་ལས་ཤེས་པར་བྱ་ཞིང་། གཙོ་བོར་ཆོས་མཐུན་སྦྱོར་
བའི་རྒྱུ་མཚན་དང་། དགོས་པ་དང་། སྦྱང་གཞི་དང་ཆོས་མཐུན་གྱི་ཁྱད་པར་དང་།
སྦྱང་གཞི་ཇི་ལྟར་སྦྱོང་བ་དང་། ཡེ་ཤེས་ ཀྱི་ས་དང་། རྡོ་རྗེའི་ས་སོགས་ཀྱི་ངེས་
དོན་ཁྱད་པར་ཅན་རྣམས་དྲན་པར་བྱས་ལ། རྫོགས་རིམ་ཟབ་མོའི་སྨིན་བྱེད་དུ་
འགྱུར་ངེས་བྱ་བ་དང༌། སངས་རྒྱས་ཀྱི་ཞིང་སྦྱོང་ཁྱད་པར་ཅན་དུ་འགྱུར་བ་དང་།
སྔོན་བྱུང་སྟོན་པའི་རྣམ་ཐར་རྗེས་འཇུག་གི་ཉམས་ལེན་དུ་འཁྱེར་བ་དང༌། བྱང་
ཆུབ་ཀྱི་སེམས་རིན་པོ་ཆེ་ཤུགས་དྲག་ཏུ་བསྐྱེད་ནས་ལྷག་མོས་ཀྱི་མཛད་པ་སྒོམ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པ་སེམས་ཅན་ཡོངས་སུ་སྨིན་པར་བྱེད་པའི་ཐབས་མཁས་ཁྱད་པར་ཅན་དུ་འགྱུར་
བ་སོགས་ལམ་གྱི་གནད་ཐུན་མོང་མིན་པ་རྣམས་མ་ཆད་པ་དང༌། མ་ནོར་བ་དང་།
གོ་རིམ་མ་འཁྲུགས་པ་ཤིན་ཏུ་གལ་ཆེའོ། །
གསུམ་པ་ཇི་ལྟར་འཚང་རྒྱ་བའི་ཚུལ་ལ་བཞི། འཆི་བ་ཆོས་སྐུར་འཁྱེར་
བའི་རྣལ་འབྱོར། བར་དོ་ལོངས་སྐུར་འཁྱེར་བའི་རྣལ་འབྱོར། སྐྱེ་བ་སྤྲུལ་སྐུར་
འཁྱེར་བའི་རྣལ་འབྱོར། དེ་ལྟ་བུའི་སྐུ་གསུམ་གྱི་གོ་འཕང་དེ་ཡང་འདོད་དོན་ལ་
ཆགས་པ་ལམ་དུ་བྱེད་པའི་ཆོས་སྔགས་ཀྱི་སྤྱོད་པ་ཁྱད་པར་ཅན་ལ་བརྟེན་ནས་
ཐོབ་པར་བསྟན་པའི་ཕྱིར་རིག་མ་འདུ་བྱ་བའོ། །དང་པོ་ལ་གཉིས། ཆོས་མཐུན་
དང་སྦྱང་གཞི་ངེས་པར་བྱ་བ་དང༌། དེ་དང་ཆོས་མཐུན་པར་དོན་དམ་པའི་དཀྱིལ་
འཁོར་ལ་འཇུག་པའི་དེ་ཉིད་འཆི་བ་ཆོས་སྐུར་འཁྱེར་བའི་རྣལ་འབྱོར་སྒོམ་ཚུལ་
ལོ། །དང་པོ་ཆོས་མཐུན་དང་སྦྱང་གཞི་ངེས་པར་བྱ་བ་ནི་སྒྲུབ་ཐབས་ལས། འདི་
ནི་བསྐལ་པ་དང་པོའི་མི་རིམ་གྱིས་ཐ་མལ་པར་གྱུར་ཏེ། ཕུང་སོགས་རིམ་གྱིས་
ཐིམ་ནས་འཆི་བའི་འོད་གསལ་མངོན་དུ་བྱས་པ་དང་རྗེས་སུ་མཐུན་པར་སྒོམ་པ།
ཞེས་གསུངས། འདིའི་ སྦྱང་གཞི་ཞིབ་པར་རྣམ་གཞག་རིམ་པ་རྩ་འགྲེལ་ལས་
གསུངས་སོ། །གཉིས་པ་དེ་དང་ཆོས་མཐུན་པར་དོན་དམ་པའི་དཀྱིལ་འཁོར་ལ་
འཇུག་པའི་དེ་ཉིད་འཆི་བ་ཆོས་སྐུར་འཁྱེར་བའི་རྣལ་འབྱོར་སྒོམ་ཚུལ་ནི། བདག་
ཉིད་ཀྱི་ལུས་ཀྱི་ལྷ་རྣམ་སྣང་། སྤྱན་མ། སའི་སྙིང་པོ། གཟུགས་རྡོ་རྗེ་མ། བྱམས་
པ། གཤིན་རྗེ་གཤེད། མི་གཡོ་བ་རྣམས་ རིམ་གྱིས་འོད་གསལ་དུ་ ཐིམ། ཞེས་
སོགས་སོ། །སྡུད་རིམ་འདི་ལྟར་བྱེད་པ་ནི་རྩ་རྒྱུད་ལེའུ་བདུན་པ་ལས། དམ་ཚིག་
ཁུ་ཕྱུང་ཆོ་ག་བཞིན། །འབྲས་བུ་འདོད་པས་བཏུང་བར་བྱ། །དེ་བཞིན་གཤེགས་
-236 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
པའི་ཚགས་བསད་ན། །དངོས་གྲུབ་རབ་ཏུ་འཐོབ་པར་འགྱུར། །ཞེས་པས་བསྟན་
པར་གསུངས་ཤིང་། །ཕུང་སོགས་འོད་གསལ་དུ་སྡུད་པ་རྩ་རྒྱུད་ཀྱི་སྐབས་གཞན་
དུའང་མང་དུ་གསུངས། རྩ་རྒྱུད་ཀྱི་རྡོ་རྗེའི་ཚིག་དེ་དག་བཤད་རྒྱུད་ཀྱིས་བཀྲལ་
བའི་མན་ངག་མེད་པར་ཕྱོགས་ཙམ་ཡང་གོ་བར་མི་ནུས་པས། འདིའི་མན་ངག་
ཆེས་ཞིབ་པར་བཤད་རྒྱུད་རྡོ་རྗེ་ཕྲེང་བ་ལས་རགས་པ་ཉེར་ལྔའི་ཐིམ་རིམ་དང་
སྦྱར་ནས་ གསུངས་ཏེ། རྒྱུད་དེ་ཉིད་ལས། གཟུགས་ཕུང་གཏོགས་དང་མེ་ལོང་
དང་། །ས་ཁམས་མིག་གི་དབང་པོ་དང་། །གཟུགས་དང་རྣམ་ལྔར་གྱུར་པ་སྟེ། ཁྲོ་
བོ་གཉིས་དང་ཡང་དག་ལྡན། །ཚོར་བའི་ཕུང་པོ་མཉམ་ཉིད་དང༌། །ཆུ་ཁམས་རྣ་
བའི་དབང་པོ་དང་། །སྒྲ་དང་རྣམ་ལྔར་གྱུར་པ་སྟེ། ཁྲོ་བོ་གཉིས་དང་ཡང་དག་
ལྡན། །འདུ་ཤེས་སོ་སོར་རྟོག་ པ་དང༌། །བྱིན་ཟ་སྣ་ཡི་དབང་པོ་དང༌། །དྲི་དང་
རྣམ་ལྔར་གྱུར་པ་སྟེ། ཁྲོ་བོ་གཉིས་དང་ཡང་དག་ལྡན། །འདུ་བྱེད་བྱ་བ་སྒྲུབ་པ་
དང༌། །རླུང་ཁམས་ལྕེ་ཡི་དབང་པོ་དང༌། །རོ་དང་རྣམ་ལྔར་གྱུར་ པ་ སྟེ། ཁྲོ་བོ་
གཉིས་དང་ཡང་དག་ལྡན། །སྟེང་འོག་ཁྲོ་བོར་ཤིན་ཏུ་བཅས། །རང་བཞིན་གྱི་ནི་
སྣང་བ་ཉིད། །རྣམ་ཤེས་ཕུང་པོར་ཞུགས་པ་སྟེ། །རྣམ་ཤེས་ཀྱང་ནི་འོད་གསལ་
བར། །མྱ་ངན་འདས་བཅས་ཀུན་སྟོང་དང་། །ཆོས་ཀྱི་སྐུར་ཡང་བཤད་པ་ཡིན། །
ཞེས་གསལ་བར་གསུངས། རིམ་པ་དང་པོར་སྡུད་རིམ་གྱི་དམིགས་པ་འདི་ལྟར་
བྱས་པས་རྫོགས་རིམ་གྱི་སྐབས་སུ་རྟོགས་པ་ཁྱད་པར་ཅན་ཅི་འདྲ་ཞིག་བསྐྱེད་
པའི་མན་ངག་གི་གནད་རྣམས་ཀྱང་རྡོ་རྗེ་ཕྲེང་བ་སོགས་བཤད་རྒྱུད་རྣམས་ལས་
ཞིབ་ཏུ་གསུངས་ཤིང༌། འཕགས་པ་ཀླུ་སྒྲུབ་ཡབ་སྲས་དང་། རྒྱལ་བ་ཙོང་ཁ་པ་
ཆེན་པོས་བསྐྱེད་རྫོགས་གཉིས་ཀའི་སྐབས་སུ་ཆེས་ཆེར་གསལ་བར་མཛད་དོ། །
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འཆི་བ་ཆོས་སྐུར་འཁྱེར་བའི་རྣལ་འབྱོར་སྒོམ་པའི་སྐབས་ ཀྱི་ ཨོ་ཤཱནྱ་ཏཱ་ཞེས་
སོགས་ ཀྱི་སྔགས་འདི་རྩ་རྒྱུད་ལེའུ་གསུམ་པར་གསུངས་ཤིང༌། སྔགས་འདི་ལ་
དྲང་ངེས་ཀྱི་དོན་གཉིས་ཡོད་པ་ལས། སྐབས་འདིར་དྲང་དོན་གྱི་དམིགས་རིམ་
བསྒོམ་ཞིང་། ངེས་དོན་ལ་རྡོ་རྗེ་བཟླས་པ་དང་། དེ་ལ་བརྟེན་ནས་འོད་གསལ་དུ་
འཇུག་ཚུལ་གྱི་གནད་ཁྱད་པར་ཅན་ཡོད་པ་བཤད་རྒྱུད་དགོངས་པ་ལུང་སྟོན་ལས་
གསུངས་པས། ངེས་དོན་ཁྱད་པར་ཅན་དེ་དག་ལ་སྨོན་པ་དང་འདུན་པ་བྱས་ནས་
རིམ་པ་དང་པོར་འདི་ལྟར་སྒོམ་པ་རྫོགས་རིམ་ཟབ་མོའི་ལམ་མྱུར་དུ་རྒྱུད་ལ་སྐྱེ་
བའི་སྨིན་བྱེད་དུ་འགྲོ་བར་བྱའོ། །
གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་སྒོམ་ཚུལ་ལ་བཞི།
ཟླ་བ་ལས་བྱང་ཆུབ་པ། ས་བོན་ལས་བྱང་ཆུབ་པའི་དེ་ཉིད། ཕྱག་མཚན་ལས་
བྱང་ཆུབ་པའི་དེ་ཉིད། སྐུ་རྫོགས་པ་ལས་བྱང་ཆུབ་པའི་དེ་ཉིད་དོ། །དང་པོ་ཟླ་བ་
ལས་བྱང་ཆུབ་པ་སྒོམ་ཚུལ་ལ་གསུམ། ཉི་མ་སོགས་ལ་དམིགས་པ་ལྡང་བའི་དེ་
ཉིད། མཐར་ཟླ་བ་ལ་དམིགས་པའི་དེ་ཉིད། ཡེ་ཤེས་ཙམ་ལ་སྙོམས་པར་འཇུག་
པའི་དེ་ཉིད་དོ། །དང་པོ་ཉི་མ་སོགས་ལ་དམིགས་པ་ལྡང་བའི་དེ་ཉིད་སྒོམ་ཚུལ་
ནི། གདན་དབུས་མའི་སྟེང་དུ་ཧཱུྃ་ ལས་བྱུང་ བའི་ ཉི་མའི་དཀྱིལ་འཁོར། ཞེས་
སོགས་སོ། །གཉིས་པ་མཐར་ ཟླ་བ་ལ་དམིགས་པའི་དེ་ཉིད་སྒོམ་ཚུལ་ནི། དེ་
ཐམས་ཅད་གཅིག་ཏུ་འདྲེས་པ་ལས་ཟླ་བའི་དཀྱིལ་འཁོར། ཞེས་སོགས་སོ། །
གསུམ་པ་ཡེ་ཤེས་ཙམ་ལ་སྙོམས་པར་འཇུག་པའི་དེ་ཉིད་སྒོམ་ཚུལ་ནི། དེ་ལས་
འོད་ཟེར་འཕྲོས་པས་སྣོད་བཅུད་ཐམས་ཅད། ཅེས་སོགས་སོ། །གཉིས་པ་ས་བོན་
ལས་བྱང་ཆུབ་པའི་དེ་ཉིད་སྒོམ་ཚུལ་ནི། ཟླ་བའི་སྟེང་དུ་ཆུ་ལས་ཆུ་བུར། ཞེས་
- 238 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
སོགས་སོ། །གསུམ་པ་ཕྱག་མཚན་ལས་བྱང་ཆུབ་པའི་དེ་ཉིད་སྒོམ་ཚུལ་ནི། དེ་
ལས་འོད་ཟེར་འཕྲོས། ཕྱོགས་བཅུ་ནས་རིགས་ལྔ་འཁོར་དང་བཅས་པ། ཞེས་
སོགས་སོ། །བཞི་པ་སྐུ་རྫོགས་པ་ལས་བྱང་ཆུབ་པའི་དེ་ཉིད་སྒོམ་ཚུལ་ནི། རྡོ་རྗེ་
ཡི་གེ་དང་བཅས་པ་ཡོངས་སུ་གྱུར་པ་ལས། ཞེས་སོགས་སོ། །དང་པོའི་མགོན་པོ་
མངོན་བྱང་ལྔ་ལས་བསྐྱེད་ཚུལ་ནི་འཆི་བ་ཆོས་སྐུའི་ལམ་འཁྱེར་སྒོམ་པའི་སྐབས་
སུ་འོད་གསལ་སྒོམ་པ་དེ་བཞིན་ཉིད་ལས་བྱང་ཆུབ་པ་དང་། དེའི་ངང་ནས་གདན་
དབུས་མའི་སྟེང་དུ་ཞེས་སོགས་ཟླ་བ་ལས་བྱང་ཆུབ་པ་དང་། ས་བོན་ལས་བྱང་
ཆུབ་པ་དང༌། ཕྱག་མཚན་ལས་བྱང་ཆུབ་པ་དང་། སྐུ་རྫོགས་པ་ལས་བྱང་ཆུབ་པ་
རྣམས་ནི་བརྗོད་མ་ཐག་པ་ལྟར་རོ། །དང་པོའི་མགོན་པོ་སྐྱེད་པ་འདི་སྦྱང་གཞི་
བར་དོ་འགྲུབ་པ་དང་ཆོས་མཐུན་པ་དང༌། དེ་སྦྱོང་བྱེད་ཡིན་ པ་དང༌། དེའི་རྒྱུ་
མཚན་གྱིས་དང་པོའི་མགོན་པོ་སྐྱེད་པ་འདི་ལ་བར་དོ་ལོངས་སྐུར་འཁྱེར་བའི་
རྣལ་ འབྱོར་ ཞེས་བརྗོད་ པ་ནི། སྒྲུབ་ཐབས་ ཉིད་ལས། འདི་ནི་འཆི་བའི་འོད་
གསལ་ལས་ཡིད་ཀྱི་ལུས་ཅན་གྱི་བར་དོ་གྲུབ་པ་དང་རྗེས་སུ་མཐུན་པར་སྒོམ་པ་
བར་དོ་ལོངས་སྐུར་འཁྱེར་བའི་རྣལ་འབྱོར་རོ། །ཞེས་གསུངས། སྦྱང་གཞི་བར་
དོའི་རྣམ་གཞག་ཞིབ་པར་མདོ་སྡེ་ནས་གསུངས་ཤིང་། བཤད་རྒྱུད་རྡོ་རྗེ་ཕྲེང་བ་
ནས་ཀྱང་གསུངས་ལ། འདུས་པ་རྩ་བཤད་ཀྱི་མན་ངག་སྦྱང་གཞི་དང་སྦྱོར་ཚུལ་
ཆེས་ཞིབ་པར་རྣམ་གཞག་རིམ་པ་རྩ་འགྲེལ་ལས་གསུངས། དང་པོའི་མགོན་པོ་
བསྐྱེད་ པ་ནི། །རྩ་རྒྱུད་ལེའུ་དང་པོ་ལས། །དམ་ཚིག་འབྱུང་བའི་ཏིང་ངེ་འཛིན་
དང་། རིག་པ་ཆེན་པོའི་སྐྱེས་བུའི་གཟུགས་ཞེས་པས་བསྟན་པར་མདོ་བསྲེ་དང་།
རྣམ་གཞག་ རིམ་ པ་ དང༌། རྡོ་ རྗེ་ སེམས་ དཔའི་སྒྲུབ་ཐབས་ དང་། སྒྲོན་ གསལ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རྣམས་ལས་གསུངས་ཤིང་། དང་པོའི་མགོན་པོ་སྐུ་མདོག་དཀར་པོར་བྱེད་པ་རྩ་
རྒྱུད་ ལེའུ་ བཅོ་ ལྔ་ པའི་ དོན་ ཡིན་ པར་ རྡོ་ རྗེ་ སེམས་ དཔའི་ སྒྲུབ་ ཐབས་ ལས་
གསུངས། དང་ པོའི་ མགོན་ པོ་ བསྐྱེད་ པའི་ ཚེ། ཧཱུྃ་ ལས་ ཉི་ མའི་ དཀྱིལ་ འཁོར་
བསམ་པ་སོགས་རིམ་གྱིས་བསྐྱེད་པ་ནི། རྩ་རྒྱུད་ལེའུ་བཅུ་གཅིག་པ་ལས། རྡོ་རྗེ་
གསུམ་ཡིག་སྔགས་ཀྱི་མཆོག །ཕྱག་རྒྱ་ཆེན་པོ་རྣམ་བསྒོམ་པ། །བྱང་ཆུབ་ཐམས་
ཅད་ཐོབ་བྱའི་ཕྱིར། །ཡེ་ཤེས་རྡོ་ རྗེ་ དག་ གིས་ བྱ། །ཞེས་དང༌། ཡི་གེ་ཧཱུྃ་ གྱིས་
གནས་བསྒོམས་ཏེ། །རྡོ་ རྗེ་ གསུམ་འབྱུང་བསྒོམ་པར་བྱ། །སྙིང་པོ་དུས་གསུམ་
སངས་རྒྱས་ཀྱི། །སྐུ་གསུང་ཐུགས་ནི་མཉེས་སྐྱེད་པ། །ཞེས་སོགས་ཀྱིས་བསྟན་
པར་གསུངས། ཨོཾ་དྷརྨཱ་དྷ་ཏུ། ཞེས་སོགས་བརྟན་བྱེད་ཀྱི་སྔགས་ནི། རྩ་རྒྱུད་ལེའུ་
གསུམ་པར་གསུངས་ཤིང་། སྔགས་དེའི་ངེས་དོན་ཁྱད་པར་ཅན་རྣམས་ནི་བཤད་
རྒྱུད་དགོངས་པ་ལུང་སྟོན་ལས་གསུངས། བཤད་རྒྱུད་རྡོ་རྗེ་ཕྲེང་བ་ལས་ཀྱང་སྣོད་
བཅུད་ཐམས་ཅད་ཀྱི་རྩ་བ་རླུང་སེམས་ཙམ་ཡིན་པར་གསུངས་ཏེ། རྒྱུད་དེ་ཉིད་
ལས། སྐྱེ་དང་ གནས་དང་འཇིག་པ་དང་། །སྲིད་པ་བར་མར་གནས་པ་སྟེ། །ཇི་
སྙེད་ འཇིག་ རྟེན་ གྱིས་བརྟགས་ པ། །སེམས་ ཀྱི་ རླུང་ གི་ རྣམ་ འཕྲུལ་ ལ། །ཞེས་
གསུངས་ཤིང་། གཞན་ཡང་བཤད་རྒྱུད་དེར་འཁོར་འདས་ཐམས་ཅད་ཀྱི་རྩ་བ་
མཐར་གཏུགས་ན་ཤིན་ཏུ་ཕྲ་བའི་རླུང་སེམས་ལ་ཐུག་པ་དང༌། དེའི་རྒྱུ་མཚན་
གྱིས་ལུས་ཀྱི་གནད་ཐམས་ཅད་ཀྱི་ནང་ནས་སྙིང་ག་གཙོ་བོ་ཡིན་པ་དང་། རྒྱུད་
ལས་རྡོ་རྗེའི་ལུས་ལ་གནད་དུ་བསྣུན་པའི་སྒོ་མི་འདྲ་བ་ཇི་སྙེད་གསུངས་པ་ཐམས་
ཅད་མཐར་སྙིང་གར་གཞོལ་བ་སོགས་ཤིན་ཏུ་གསང་བའི་གནད་མཐར་ཐུག་པ་
འདི་ཡང་དང་ཡང་དུ་གསུངས། ཕྱག་མཚན་ལས་བྱང་ཆུབ་པའི་བརྟན་བྱེད་ཀྱི་
- 240 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན། །
སྔགས་ནི་འཕགས་པ་ཡབ་སྲས་ཀྱི་མན་ངག་ལས་བྱུང་བར་མདོར་བྱས་ཀྱི་འགྲེལ་
པར་གསུངས། དང་པོའི་མགོན་པོ་བསྐྱེད་ཚུལ་འདི་ལྟར་བྱེད་པ་ནི་གཞི་ལམ་
འབྲས་གསུམ་ག་དང་རྣམ་པ་མཐུན་ཞིང་། དེ་གསུམ་ག་ལ་ལྟོས་ཏེ་མཚོན་དོན་
ཁྱད་པར་ཅན་དང་ལྡན་པ་དང་། རྣམ་པ་དང་མཚོན་དོན་དེ་ལྟར་དུ་བསྒོམས་པས་
སྙིགས་དུས་ཀྱི་ཚེ་ཐུང་གཅིག་ལ་མཆོག་འགྲུབ་པའི་མན་ངག་གི་གནད་ཁྱད་པར་
ཅན་ཞིག་སྟེ། དེ་ཡང་གཞི་ལ་འཆི་བའི་འོད་གསལ་ལས་ལུགས་ལྡོག་ཏུ་ཤར་བའི་
སྣང་མཆེད་ཐོབ་གསུམ་བཞོན་བཅས་རང་རང་གི་སྐྱེད་བྱེད་དང་བཅས་པ་དང་།
སེམས་ཕྲ་བ་བཞོན་བཅས་དེ་ཉིད་འཁོར་འདས་ཐམས་ཅད་ཀྱི་རྩ་བ་ཡིན་པ་དང་།
དེ་ལས་བར་དོ་འགྲུབ་པ་དང་། བར་དོ་བ་དེའི་ལུས་ངག་ཡིད་གསུམ་བྱ་བ་དང་
བཅས་པ་རྣམས་མཚོན་ཞིང་། དེ་དང་རྣམ་པ་མཐུན་པ་དང་། སྦྱང་གཞི་དེ་སྦྱོང་བ་
དང༌། ལམ་ལ་ཤིན་ཏུ་ཕྲ་བའི་སེམས་བཞོན་བཅས་དེ་ལས་སྒྱུ་མའི་སྐུ་འགྲུབ་པ་
དང་། སྒྱུ་ལུས་པ་དེའི་སྐུ་གསུང་ཐུགས་མཛད་པ་དང་བཅས་པ་མཚོན་ཞིང་། དེ་
དང་རྣམ་པ་མཐུན་པ་དང༌། ལམ་དུས་ཀྱི་ལོངས་སྐུ་དེ་མྱུར་དུ་འགྲུབ་པའི་དགེ་རྩ་
སྨིན་པར་བྱེད་པ་དང་། འབྲས་བུ་ལ་ཟུང་འཇུག་རྡོ་རྗེ་འཆང་ཆེན་པོའི་སྐུ་ཇི་ལྟར་
འགྲུབ་པ་དང༌། རྡོ་རྗེ་འཆང་གི་སྐུ་གསུང་ཐུགས་མཛད་པ་དང་བཅས་པ་མཚོན་
ཞིང་། འབྲས་བུ་མཆོག་དེ་མྱུར་དུ་འགྲུབ་པའི་རྒྱུར་འགྱུར་བ་སྟེ། འདི་ནི་གསང་བ་
ལས་ཀྱང་ཆེས་གསང་བ་གསང་ཆེན་རྒྱུད་སྡེ་རྒྱ་མཚོའི་སྙིང་པོའི་དོན་སྙིགས་དུས་
ཀྱི་ཚེ་ཐུང་གཅིག་ལ་ཟུང་འཇུག་གི་གོ་འཕང་སྒྲུབ་པའི་ཐབས་དམ་པ་དཔལ་
འདུས་པ་རྩ་བཤད་ཀྱི་རྒྱུད་རྣམས་ཀྱིས་རྩལ་དུ་བཏོན་ནས་འཆད་པར་བྱེད་པ་
འཕགས་པ་ཀླུ་སྒྲུབ་ཡབ་སྲས་ཀྱི་མན་ངག་ཟླ་མེད་པའོ། ། །
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་སྒོམ་ཚུལ་ལ་ལྔ། བར་
དོས་མངལ་དུ་སྐྱེ་བ་བཟུང་བ་དང་ཆོས་མཐུན་པར་དང་པོའི་མགོན་པོ་སྤྲུལ་སྐུར་
བསྒྱུར་བའི་དེ་ཉིད། ལུས་དཀྱིལ་སྒོམ་པ། མངལ་དུ་ལུས་ངག་ཡིད་གསུམ་གྲུབ་
པ་དང་ཆོས་མཐུན་པར་སྒོ་གསུམ་བྱིན་གྱིས་བརླབ་པ། ལུས་སེམས་ཕྲ་རགས་
དང་ཆོས་མཐུན་པར་སེམས་དཔའ་སུམ་བརྩེགས་ སུ་ བྱ་བ། །མངལ་ནས་ཕྱིར་
བཙས་ཏེ་གཞན་གྱིས་མཐོང་བ་དང་ཆོས་མཐུན་པར་ རིགས་བདག་གིས་རྒྱས་
གདབ་པའོ། །དང་པོར་བར་དོས་མངལ་དུ་སྐྱེ་བ་བཟུང་བ་དང་ཆོས་མཐུན་པར་
དང་པོའི་མགོན་པོ་སྤྲུལ་སྐུར་བསྒྱུར་བའི་དེ་ཉིད་སྒོམ་ཚུལ་ནི། རང་བཞིན་གྱི་
གནས་ནས་དེ་བཞིན་གཤེགས་པ་ཡབ་ཡུམ། ཞེས་སོགས་སོ། །གཉིས་པ་ལུས་
དཀྱིལ་སྒོམ་ཚུལ་ལ་གཉིས། ལུས་རྟེན་གྱི་དཀྱིལ་འཁོར་དུ་སྒོམ་པའི་དེ་ཉིད་དང༌།
ལུས་བརྟེན་པའི་དཀྱིལ་ འཁོར་ དུ་ སྒོམ་ཚུལ་ལོ། །དང་པོ་ལུས་རྟེན་གྱི་དཀྱིལ་
འཁོར་དུ་སྒོམ་པའི་དེ་ཉིད་སྒོམ་ཚུལ་ནི། རང་གི་ལུས་ཀྱི་མདུན་རྒྱབ་དང་གཡས་
གཡོན་ བཞི་ ནི་ དཀྱིལ་ འཁོར་ གྱི་ཟུར་ བཞི། ཞེས་ སོགས་ སོ། །གཉིས་ པ་ ལུས་
བརྟེན་པའི་དཀྱིལ་འཁོར་དུ་སྒོམ་ཚུལ་ལ་ལྔ། ཕུང་པོ་གཤེགས་པར་སྒོམ་པའི་དེ་
ཉིད། ཁམས་ གཤེགས་མར་ སྒོམ་པའི་དེ་ཉིད། མིག་སོགས་སེམས་དཔར་སྒོམ་
པའི་དེ་ཉིད། གཟུགས་སོགས་སེམས་མར་སྒོམ་པའི་དེ་ཉིད། ཡན་ལག་ཁྲོ་བོར་
སྒོམ་པའི་དེ་ཉིད་དོ། །དང་པོ་ཕུང་པོ་གཤེགས་པར་སྒོམ་པའི་དེ་ཉིད་སྒོམ་ཚུལ་ནི།
རང་གི་ལུས་ཀྱི་སྤྱི་གཙུག་ནས་སྐྲ་མཚམས་ཀྱི་བར་དུ་གཟུགས་ཀྱི་ཕུང་པོའི་ངོ་བོ་
ཨོ་དཀར་པོ་ཡོངས་སུ་གྱུར་པ་ལས་རྣམ་སྣང་དཀར་པོ། ཞེས་སོགས་སོ། །གཉིས་
པ་ ཁམས་གཤེགས་མར་སྒོམ་པའི་དེ་ཉིད་སྒོམ་ཚུལ་ནི། ལྟེ་བར་ལུས་ཀྱི་སའི་
- 242 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཁམས་ཐམས་ཅད་ཀྱི་ངོ་བོ་ལམ་ཡོངས་སུ་གྱུར་པ་ལས་སྤྱན་མ་དཀར་མོ། ཞེས་
སོགས་སོ། །གསུམ་པ་མིག་སོགས་སེམས་དཔར་སྒོམ་པའི་དེ་ཉིད་སྒོམ་ཚུལ་ནི།
མིག་ཏུ་མིག་དབང་གི་ངོ་བོ་ཐལཱི་ཡོངས་སུ་གྱུར་པ་ལས་ས་སྙིང་དཀར་པོ། ཞེས་
སོགས་སོ། །བཞི་པ་གཟུགས་སོགས་སེམས་མར་སྒོམ་པའི་དེ་ཉིད་སྒོམ་ཚུལ་ནི།
མིག་གི་སྒོར་ལུས་ཀྱི་གཟུགས་ཀྱི་རང་བཞིན་ཛཡོངས་སུ་གྱུར་པ་ལས་གཟུགས་
རྡོ་ རྗེ་མ་དཀར་མོ། ཞེས་སོགས་སོ། །ལྔ་པ་ཡན་ལག་ཁྲོ་བོར་སྒོམ་པའི་དེ་ཉིད་
སྒོམ་ཚུལ་ནི། ལག་པ་གཡས་ལ་དེའི་ངོ་བོ་ཧཱུྃ་ཡོངས་སུ་གྱུར་པ་ལས་གཤིན་རྗེ་
གཤེད་ནག་པོ། ཞེས་སོགས་སོ། །གསུམ་པ་མངལ་དུ་ལུས་ངག་ཡིད་གསུམ་གྲུབ་
པ་དང་ཆོས་མཐུན་པར་སྒོ་གསུམ་བྱིན་གྱིས་རློབ་ཚུལ་ལ་བཞི། སྐུ་བྱིན་གྱིས་
བརླབ་ པའི་ དེ་ ཉིད། གསུང་ བྱིན་ གྱིས་ བརླབ་ པའི་ དེ་ ཉིད། ཐུགས་ བྱིན་གྱིས་
བརླབ་པའི་དེ་ཉིད། དམ་ཚིག་སེམས་དཔའི་སྐུ་གསུང་ཐུགས་ཐུན་མོང་དུ་བྱིན་
གྱིས་བརླབ་པའི་དེ་ཉིད་དོ། །དང་པོ་སྐུ་བྱིན་གྱིས་བརླབ་པའི་དེ་ཉིད་སྒོམ་ཚུལ་ནི།
རང་གི་སྤྱི་བོར་ཨོཾ་ལས་བྱུང་བའི་ཟླ་བའི་དཀྱིལ་འཁོར་ཡོངས་སུ་རྫོགས་པའི་ལྟེ་
བར་ ཨོ་དཀར་པོ། ཞེས་སོགས་སོ། །གཉིས་པ་གསུང་བྱིན་གྱིས་བརླབ་པའི་དེ་
ཉིད་སྒོམ་ཚུལ་ནི། རང་གི་ལྕེའི་དབུས་སུ་ཨཱ༔ལས་བྱུང་བའི་པདྨ་དམར་པོ། ཞེས་
སོགས་སོ། །གསུམ་པ་ཐུགས་བྱིན་གྱིས་བརླབ་པའི་དེ་ཉིད་སྒོམ་ཚུལ་ནི། རང་གི་
སྙིང་གའི་དབུས་སུ་ཧཱུཾ་ལས་བྱུང་བའི་ཉི་མའི་དཀྱིལ་འཁོར། ཞེས་སོགས་སོ། །
བཞི་པ་དམ་ཚིག་སེམས་དཔའི་སྐུ་གསུང་ཐུགས་ཐུན་མོང་དུ་བྱིན་གྱིས་བརླབ་པའི་
དེ་ཉིད་སྒོམ་ཚུལ་ནི། རང་ཉིད་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས། ཞེས་སོགས་སོ། །བཞི་པ་ལུས་སེམས་ཕྲ་རགས་དང་ཆོས་མཐུན་པར་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སེམས་དཔའ་སུམ་བརྩེགས་སུ་བྱ་བ་ལ་གཉིས། རང་ཉིད་དམ་ཚིག་སེམས་དཔར་
གསལ་བའི་ཐུགས་ཀར་ཡེ་ཤེས་སེམས་དཔའི་དེ་ཉིད། དེའི་ཐུགས་ཀར་ཏིང་ངེ་
འཛིན་སེམས་དཔའི་དེ་ཉིད་དོ། །དང་པོ་རང་ཉིད་དམ་ཚིག་སེམས་དཔར་གསལ་
བའི་ཐུགས་ཀར་ཡེ་ཤེས་སེམས་དཔའི་དེ་ཉིད་སྒོམ་ཚུལ་ནི། རང་ཉིད་དམ་ཚིག་
སེམས་དཔའ་རྡོ་རྗེ་འཆང་སྔོན་པོར་གསལ་བའི་ཐུགས་ཀར་སྣ་ཚོགས་པདྨ་དང་ཟླ་
བའི་གདན་ལ་ཡེ་ཤེས་སེམས་དཔའ། ཞེས་ སོགས་སོ། །གཉིས་པ་དེའི་ཐུགས་
ཀར་ཏིང་ངེ་འཛིན་སེམས་དཔའི་དེ་ཉིད་སྒོམ་ཚུལ་ནི། དེའི་ཐུགས་ཀར་ཟླ་བའི་
གདན་ལ་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་ནང་དུ་ཏིང་ངེ་འཛིན་སེམས་དཔའ་ཧཱུྃ་
ཡིག་ སྔོན་པོ། ཞེས་ སོགས་ སོ། །ལྔ་ པ་ མངལ་ནས་ཕྱིར་བཙས་ཏེ་ གཞན་ གྱིས་
མཐོང་བ་དང་ཆོས་མཐུན་པར་རིགས་བདག་གིས་རྒྱས་འདེབས་ཚུལ་ནི། དམ་
ཚིག་སེམས་དཔའི་རལ་པའི་ཅོད་པན་ལ་རྡོ་རྗེ་འཆང་ཆེན་པོ་སྐུ་མདོག་དཀར་པོ།
ཞེས་སོགས་སོ། །དེ་ལྟར་དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བ།
ལུས་ དཀྱིལ། སྒོ་ གསུམ་ བྱིན་ རླབས། སེམས་ དཔའ་ སུམ་ བརྩེགས། རིགས་
བདག་གིས་རྒྱས་གདབ་པ་རྣམས་སྦྱང་གཞི་དང་ཆོས་མཐུན་སྦྱོར་བ་ནི། སྒྲུབ་
ཐབས་ཉིད་ལས། རྣལ་འབྱོར་ཕྱི་མ་གཉིས་པོ་ནི་ཤའི་མིག་གིས་མི་མཐོང་བའི་
བར་དོས་མངལ་དུ་སྐྱེ་བ་བཟུང་ནས་ཕུང་པོ་ལ་སོགས་པ་རྫོགས་པའི་ཚེ། མངལ་
གྱི་སྒོར་འཐོན་པ་ན་ཤའི་མིག་གིས་མཐོང་བ་དང༌། ལོངས་སྐུ་སོ་སོ་སྐྱེ་བོ་ལ་
སོགས་པས་མི་མཐོང་བས། དེ་དག་གི་དོན་བྱ་བའི་ཕྱིར་ཡུམ་གྱི་ལྷུམས་སུ་སྤྲུལ་
སྐུའི་སྐྱེ་བ་བཟུང་ནས་བཙས་པའི་ཚུལ་བསྟན་པའི་ཚེ། གདུལ་བྱ་དེ་དག་གིས་
མཐོང་བ་བཞིན་དུ། བར་དོ་དང་ལོངས་སྐུ་དང་འདྲ་བའི་དང་པོའི་མགོན་པོས་
- 244 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཀྱང་མངལ་དུ་སྐྱེ་བ་བཟུང་བ་དང་འདྲ་བའི་མི་བསྐྱོད་པ་ལ་ཞུགས་པས། སྤྲུལ་སྐུ་
རྡོར་སེམས་སུ་བསྒྱུར་བ་ལ་མངལ་གྱི་སྐབས་ཡོངས་སུ་རྫོགས་པ་དང་འདྲ་བར་ཨོ་
ཡིག་ནས་ཏིང་ངེ་འཛིན་སེམས་དཔའ་ཧཱུཾ་ཡིག་གི་བར་གྱི་སྔགས་ཐམས་ཅད་ཀྱིས་
བྱིན་ གྱིས་ བརླབས་ པས། ཕུང་ པོ། ཁམས། སྐྱེ་ མཆེད། ཡན་ ལག །སྐུ་ གསུང་
ཐུགས་ལ་སོགས་པའི་གནས་སྐབས་རྣམས་ཡོངས་སུ་རྫོགས་པའི་ཚེ། སྤྲུལ་སྐུ་
ཞལ་གསུམ་ཕྱག་དྲུག་པ་ཡོངས་སུ་རྫོགས་པར་མཐོང་བ་ནི་སྐྱེ་བ་བཟུང་བའི་
གནས་སྐབས་དང་མཐུན་པར་སྒོམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་
རོ། །ཞེས་གསུངས། དེ་ཡང་བར་དོས་མངལ་དུ་སྐྱེ་བ་བཟུང་བ་དང་ཆོས་མཐུན་
པར་དང་པོའི་མགོན་པོ་སྤྲུལ་སྐུར་བསྒྱུར་བ་ནི། རྩ་རྒྱུད་ལེའུ་དང་པོ་ལས། དེ་
ནས་བཅོམ་ལྡན་འདས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེ། དེ་བཞིན་
གཤེགས་པ་ཐམས་ཅད་ཟིལ་གྱིས་གནོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
བདག་པོ་སྙོམས་པར་ཞུགས་མ་ཐག་ཏུ། དེ་ནས་ནམ་མཁའི་དབྱིངས་འདི་ཐམས་
ཅད་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ངོ་བོར་གནས་པར་གྱུར་ཏོ། །
ཞེས་པས་བསྟན་པར་གསུངས། ཟིལ་གནོན་རྡོ་རྗེའི་ཏིང་ངེ་འཛིན་འདི་ལ་ཚུལ་
བཞིའི་བཤད་པ་ཡོད་པས། སྤྱི་དོན་དུ་བཤད་པས་ལྷག་མོས་ཀྱི་མཛད་པ་བསྟན།
སྦས་དོན་དུ་བཤད་པའི་ཆ་གཅིག་གིས་འདིའི་སྦྱང་གཞི་བར་དོས་མངལ་དུ་འཇུག་
ཚུལ་བསྟན། ཡིག་དོན་དུ་བཤད་པས་དང་པོའི་མགོན་པོ་སྤྲུལ་སྐུར་སྒྱུར་ཚུལ་
བསྟན་པར་གསུངས་སོ། །ལུས་རྟེན་གྱི་དཀྱིལ་འཁོར་དུ་སྒོམ་པ་སྦྱང་གཞི་དང་མི་
སྦྱོར་ཞིང་ལམ་དང་འབྲས་བུའི་སྐབས་གཉིས་དང་ཆོས་མཐུན་ནོ། །ལུས་གཞལ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཡས་ཁང་དུ་སྒོམ་ཚུལ་ནི། རྩ་རྒྱུད་ལེའུ་བརྒྱད་པ་ལས། རིན་ཆེན་སྣ་བཞིའི་མཆོད་
རྟེན་ལ། །འོད་ཟེར་ཕྲེང་ བས་ རྣམ་ པར་ བརྒྱན། །ཡེ་ཤེས་རྒྱ་མཚོ་དུས་ གསུམ་
གྱི། །གནས་ དེ་ ཡིན་ པར་རྣམ་ པར་ བསམ། །ཞེས་ པས་ བསྟན་ཅིང་། དེའི་ སྒོམ་
ཚུལ་ཞིབ་པར་བཤད་རྒྱུད་རྡོ་རྗེ་ཕྲེང་བ་ལས། ལུས་ནི་གཞལ་ཡས་ཁང་དུ་གྱུར། །
སངས་རྒྱས་ཀུན་གྱི་ཡང་དག་རྟེན། །ཟུར་བཞི་པ་ནི་མདུན་རྒྱབ་དང༌། །གཡས་
དང་ གཡོན་གྱི་དབྱེ་བས་སོ། །སྟེང་འོག་ སྒོ་ཡི་དབྱེ་བ་ཡིས། །སྒོ་བཞི་ཞེས་ནི་
བཤད་པ་ཡིན། །སྣ་རྩེ་བཞི་ཡི་དབྱིབས་ཀྱིས་ནི། །རྟ་བབས་བཞིར་ནི་བརྗོད་པར་
བྱ། །དྲ་བ་རྒྱུ་མར་ཡང་དག་བཤད། །རྒྱུས་པར་གྱུར་པ་དྲ་བ་ཕྱེད། །ཆ་ནི་ཟླ་བ་
ཕྱེད་པ་དང༌། །བུམ་པ་ལྟོ་བར་ཡང་དག་བཤད། །རྗེ་ངར་བརླ་དཔུང་ལག་ངར་
ནི། །ཀ་བ་བརྒྱད་དུ་རྣམ་པར་བཤད། །མིག་གི་རྣམ་ཤེས་མེ་ལོང་སོགས། །སྒྲ་ཡི་
རྣམ་ཤེས་བ་དན་དང༌། །སྣ་ཡི་རྣམ་ཤེས་མེ་ཏོག་ཕྲེང་། །རིན་ཆེན་ཕ་གུ་ལྕེ་རྣམ་
ཤེས། །ལུས་ཀྱི་རྣམ་ཤེས་དར་འཕན་དང༌། །ཡིད་ ཀྱི་རྣམ་ཤེས་ རི་དྭགས་སོ། །
མིག་ནི་འཁོར་ལོའི་མཚན་མེད་དང༌། །རྣ་བ་ཀུན་ནས་རྡོ་རྗེ་རྣམས། །སྣ་ནི་བ་དན་
དུ་ནི་བཤད། །ལྕེ་ནི་དྲིལ་བུ་རུ་ནི་གསུངས། །རྔ་ཡབ་ལ་སོགས་རྣམ་དག་པ། །
ལུས་ ཀྱི་ཚོགས་ཞེས་ བྱ་བར་བཤད། །ཡིད་ནི་དབུས་ཀྱི་པདྨར་གསུངས། །རྣམ་
རྟོག་རླུང་ནི་ཡང་དག་རྟེན། །ཡེ་ཤེས་ལྔ་ནི་རྣམ་དག་པ། །རེ་ཁཱ་ལྔར་ནི་ཡང་དག་
བརྗོད། །ཕུང་པོ་ལྔ་ནི་ཡང་དག་ལྔ། །རྣམ་དག་ ཁ་དོག་ལྔར་ནི་བྱེད། །དེ་དག་
གཞལ་ཡས་ཁང་དུ་བསྒོམ། །ཞེས་ཤིན་ཏུ་གསལ་བར་གསུངས་སོ། །ལུས་བརྟེན་
པ་ལྷའི་དཀྱིལ་འཁོར་དུ་སྒོམ་པ་ནི། རྩ་རྒྱུད་ལེའུ་བདུན་པ་ལས། གཟུགས་སྒྲ་དྲི་
སོགས་སྔགས་པ་ཡིས། །ལྷ་ཉིད་དུ་ནི་རྟག་ཏུ་བསྒོམ། །ཞེས་སོགས་དང་། ལེའུ་
- 246 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བརྒྱད་པ་ལས། ནུ་མའི་དབུས་བར་སྤྱི་གཙུག་མཐའ་ཡི་བར། །ཆོ་ག་ཤེས་པས་
ཡང་ན་རྐང་པའི་བར། །ལྟེ་བ་རྐེད་པ་གསང་བར་རྒྱལ་བའི་སྲས། །རིགས་ལྔ་
རྣམས་ནི་དགོད་པར་རབ་ཏུ་བྱ། །ཞེས་དང་། ལེའུ་བཅུ་བདུན་པ་ལས། མདོར་ན་
ཕུང་པོ་ལྔ་རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས། །རྡོ་རྗེའི་སྐྱེ་མཆེད་
ཉིད་དག་ཀྱང་། །བྱང་ཆུབ་སེམས་དཔའི་དཀྱིལ་འཁོར་མཆོག །ཅེས་དང༌། ས་ནི་
སྤྱན་ཞེས་བྱ་བ་ཡིན། །ཆུ་ཡི་ཁམས་ནི་མཱ་མ་ཀཱི །དཀར་དང་སྒྲོལ་མ་ཞེས་བྱ་བ། །
མེ་དང་རླུང་དུ་རབ་ཏུ་བསྒྲགས། །མཁའ་དབྱིངས་རྡོ་ རྗེའི་དམ་ཚིག་ནི། །རྡོ་རྗེ་
འཛིན་པ་དེ་ཉིད་ཡིན། །ཞེས་སོགས་དང་། དེ་དག་གི་དགོངས་པ་ཆེས་གསལ་
བར་བཤད་རྒྱུད་རྡོ་རྗེ་ཕྲེང་བ་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་
ནི་རིམ་བཞིན་གནས། །དང་པོ་སྐུ་ཡི་རྡོ་ རྗེ་ནི། །གཟུགས་ཕུང་ལ་ནི་ཡང་དག་
བཞུགས། །དེ་ རྗེས་ ནམ་ མཁའ་ རྡོ་ རྗེ་ནི། །ཚོར་བ་ཡི་ནི་ཕུང་པོར་བཞུགས། །
བཅོམ་ལྡན་གསུང་གི་རྡོ་རྗེ་ནི། །འདུ་ཤེས་ཀྱི་ནི་ཕུང་པོར་བཞུགས། །ལས་རྣམས་
ཀྱི་ནི་རྡོ་རྗེ་ནི། །འདུ་བྱེད་ཀྱི་ནི་ཕུང་པོར་བཞུགས། །བཅོམ་ལྡན་ཐུགས་ཀྱི་རྡོ་རྗེ་
ནི། །རྣམ་ཤེས་ཕུང་པོར་ཡང་དག་བཞུགས། །ཡང་འདིའི་ཤ་སོགས་ ས་ ཁམས་
ལ། །བཅོམ་ལྡན་འདས་ཡུམ་སྤྱན་བཞུགས་སོ། ཁྲག་སོགས་ཆུ་ཡི་ཁམས་ལ་ནི། །
བཅོམ་ལྡན་འདས་ཡུམ་མཱ་མ་བཞུགས། །དྲོ་བ་ལ་སོགས་མེ་ཁམས་ལ། །བཅོམ་
ལྡན་འདས་ཡུམ་གོས་དཀར་བཞུགས། །མི་བསྐྱོད་ལ་སོགས་རླུང་ཁམས་ལ། །
བཅོམ་ལྡན་འདས་ཡུམ་སྒྲོལ་མ་བཞུགས། །དེ་མིག་དབང་པོ་གཉིས་ལ་ནི། །དེ་
བཞིན་གཤེགས་པ་ས་སྙིང་པོ། །དེ་ཡི་རྣ་བའི་དབང་གཉིས་ལ། །བདེ་གཤེགས་
ཕྱག་ན་རྡོ་རྗེའོ། །དེ་ཡི་སྣ་བུག་གཉིས་ལ་ནི། །དེ་བཞིན་གཤེགས་པ་ནམ་མཁའི་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཛོད། །དེ་ཡི་ལྕེ་ ཡི་ དབང་ ལ་བཞུགས། །དེ་བཞིན་ གཤེགས་ པ་ འཇིག་རྟེན་
དབང་། །དེ་ ཡི་ ཡིད་ ཀྱི་ དབང་ པོ་ ལ། །དེ་ བཞིན་ གཤེགས་ པ་ འཇམ་ དབྱངས་
བཞུགས། ཁམས་བཞིའི་རང་བཞིན་གོང་བུ་ནི། །ལུས་ཞེས་བྱ་བར་བཏགས་པ་
ལ། །སྒྲིབ་པ་ཐམས་ཅད་རྣམ་སེལ་བ། །དེ་བཞིན་གཤེགས་པ་དེ་བཞུགས་སོ། །
ལུས་ཀྱི་ཚིགས་ནི་ཐམས་ཅད་ལ། །དེ་བཞིན་གཤེགས་པ་ཀུན་ཏུ་བཟང་། །ལུས་
ཀྱི་རྩ་རྒྱུས་ཐམས་ཅད་ལ། །དེ་བཞིན་གཤེགས་པ་བྱམས་པའོ། །ལག་པ་གཡས་
པའི་རྩ་བར་ནི། །དེ་བཞིན་གཤེགས་པ་གཤིན་རྗེ་གཤེད། །ལག་པ་གཡོན་པའི་
རྩ་བར་ནི། །དེ་བཞིན་གཤེགས་པ་གཞན་མི་ཐུབ། ཁ་ཡི་པདྨར་བཞུགས་པ་ནི། །
དེ་བཞིན་གཤེགས་པ་རྟ་མགྲིན་ནོ། །གསང་བའི་གནས་སུ་བཞུགས་པ་ནི། །དེ་
བཞིན་གཤེགས་པ་བདུད་རྩི་འཁྱིལ། །དཔུང་པ་གཡས་པར་བཞུགས་པ་ནི། །དེ་
བཞིན་གཤེགས་པ་མི་གཡོ་བ། །དཔུང་པ་གཡོན་པར་བཞུགས་པ་ནི། །དེ་བཞིན་
གཤེགས་པ་འདོད་པའི་རྒྱལ། །པུས་མོ་གཡས་པར་བཞུགས་པ་ནི། །དེ་བཞིན་
གཤེགས་ པ་ དབྱུག་ པ་ སྔོ། །པུས་ མོ་ གཡོན་ པར་ བཞུགས་ པ་ ནི། །དེ་ བཞིན་
གཤེགས་པ་སྟོབས་པོ་ཆེ། །དེ་ཡི་མགོ་སྟེང་བཞུགས་པ་ནི། །དེ་བཞིན་གཤེགས་
པ་འཁོར་ལོས་བསྒྱུར། །རྐང་པའི་འོག་ཏུ་བཞུགས་པ་ནི། །དེ་བཞིན་གཤེགས་པ་
གནོད་མཛེས་ཏེ། །ཞེས་ལུས་དཀྱིལ་གྱི་ལྷ་རྣམས་གནས་གང་དང་གང་དུ་སྒོམ་པ་
དང༌། ཕུང་ ཁམས་ སྐྱེ་ མཆེད་ གང་ དང་ གང་ གི་ ངོ་བོར་ བལྟ་ ཚུལ་ གསལ་ བར་
གསུངས། སྒོ་གསུམ་བྱིན་གྱིས་རློབ་ཚུལ་སྒྲུབ་ཐབས་སུ་གསུངས་པ་སྔར་དྲངས་པ་
འདི་དག་ནི་རྩ་རྒྱུད་ཉིད་ལས་གོང་འོག་དཀྲུགས་ནས་གསུངས་ཏེ། རྩ་རྒྱུད་ལེའུ་
བཅུ་གཅིག་པ་ལས། རྡོ་ རྗེའི་དཀྱིལ་འཁོར་དབུས་གནས་པར། །ཧཱུྃ་ཞེས་བྱ་བ་
- 248 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
རབ་ཏུ་བསྒོམ། །གསལ་བའི་དཀྱིལ་འཁོར་དབུས་གནས་པར། །ཡི་གེ་ཨོཾ་ནི་རྣམ་
པར་བསམ། །ཆོས་ ཀྱི་དཀྱིལ་འཁོར་དབུས་གནས་པར། །ཡི་གེ་ ཨཱནི་ རབ་ཏུ་
བསྒོམ། །ཞེས་སོགས་ཀྱིས་ས་བོན་སོ་སོ་ལས་སྤྱན་འདྲེན་ཚུལ་དང་། ལེའུ་བཅུ་
གཉིས་ པ་ ལས། དཔལ་ ལྡན་ སངས་ རྒྱས་ སྐུ་ འཆང་ བ། །ཞེས་ སོགས་ ཚིགས་
བཅད་གཉིས་གཉིས་ཀྱིས་གསོལ་བ་འདེབས་ ཚུལ་དང༌། ལེའུ་བདུན་པ་ལས།
སངས་རྒྱས་ཀུན་གྱི་སྐུ་གང་ཡིན། །ཞེས་སོགས་ཚིགས་བཅད་རེ་རེས་བྱིན་རླབས་
རྣམས་བརྟན་པར་བྱ་བ་དང་། ལེའུ་དྲུག་པར་གསུངས་པའི་ཨོཾ་སརྦ་ཏ་ཐཱ་ག་ཏ་ཀ་
ཡ་ཞེས་སོགས་སྔགས་གསུམ་གྱིས་དེ་དང་དེའི་ང་རྒྱལ་གཟུང་བར་གསུངས། སྒོ་
གསུམ་ཐུན་མོང་དུ་བྱིན་གྱིས་བརླབ་པ་ནི། རྩ་རྒྱུད་ལེའུ་གཉིས་པ་ལས། ཁྱེད་
ཀྱིས་སེམས་ལུས་ལྟ་བུ་དང༌། ལུས་སེམས་ལྟ་བུ་དང་། སེམས་ཚིག་ཏུ་བརྗོད་པ་
ལྟ་བུར་སྐྱེད་ཅིག །ཅེས་པས་བསྟན་པར་གསུངས་ཤིང་། དེའི་ཚེ་ཨོཾ་སརྦ་ཏ་ཐཱ་ག་
ཏ་ཀཱ་ཡ་ཝ་ཀ་ཙིཏྟ། ཞེས་སོགས་ཀྱི་སྔགས་བརྗོད་པ་མདོར་བྱས་སུ་གསུངས།
སེམས་དཔའ་སུམ་བརྩེགས་སུ་བྱ་བ་ནི། །རྩ་རྒྱུད་ལེའུ་བཅུ་གཉིས་པ་ལས། རྣམ་
པའི་མཆོག་རྣམས་ཀུན་ལྡན་པ། །སྐུ་གསུང་ཐུགས་ནི་རྡོ་རྗེ་ཅན། །སྙིང་གར་ཡེ་
ཤེས་དམ་ཚིག་དང་། ཞེས་དང་། ལེའུ་བཅུ་པ་ལས། སྙིང་གའི་དབུས་སུ་ཕྲ་མོ་
ཡི། །དཀྱིལ་འཁོར་རྣམས་ནི་བསམ་པར་བྱ། །ཞེས་པས་ཡེ་ཤེས་སེམས་དཔའ་
དང༌། །ཡི་གེ་མཆོག་ཏུ་ གྱུར་ པའི་ ཚིག །དེ་ཡི་དབུས་སུ་བསམ་པར་བྱ། །ཞེས་
པས་ཏིང་ངེ་འཛིན་སེམས་དཔའ་བསྟན་པར་གསུངས། རིགས་བདག་གིས་རྒྱས་
གདབ་པ་ནི། རྩ་རྒྱུད་ལེའུ་བཅུ་གཉིས་པ་ལས། དབུ་རྒྱན་རྡོ་ རྗེ་ མཆོག་འཛིན་
པ། །ཞེས་པས་བསྟན་པར་གསུངས། གཞན་ཡང་མངལ་དུ་ལུས་གྲུབ་ནས་ཕྱིར་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཙས་ཏེ། སྐྱེ་བོ་གཞན་གྱིས་མཐོང་བ་དང་ཆོས་མཐུན་པར་དང་པོའི་མགོན་པོ་
སྤྲུལ་སྐུར་བསྒྱུར་བའི་ལུས་རྟེན་དང་བརྟེན་པའི་དཀྱིལ་འཁོར་དུ་བསྒོམ་ཞིང་།
དམ་ཚིག་སེམས་དཔའི་སྒོ་གསུམ་བྱིན་གྱིས་བརླབ་པ་དང་། སེམས་དཔའ་སུམ་
བརྩེགས་སུ་བྱ་བ་དང་། རིགས་བདག་གིས་རྒྱས་གདབ་པ་རྣམས་ཀྱི་སྒོ་ནས་གཙོ་
བོའི་སྐུའི་བསྐྱེད་ཆོག་ཡོངས་སུ་རྫོགས་པར་གྲུབ་པ་ནི། རྩ་རྒྱུད་ལེའུ་དང་པོ་ལས།
དེ་ནས་བཅོམ་ལྡན་འདས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེ། དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་དམ་ཚིག་འབྱུང་
བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རིག་པ་ཆེན་པོའི་
སྐྱེས་བུའི་གཟུགས་འདི་དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་བྱིན་གྱི་
རླབས་ཀྱིས་བྱིན་གྱིས་བརླབས་སོ། །བྱིན་གྱིས་བརླབས་མ་ཐག་ཏུ། བཅོམ་ལྡན་
འདས་བྱང་ཆུབ་ཀྱི་སེམས་རྡོ་རྗེ་དེ་བཞིན་གཤེགས་པ་དེ་ཉིད་ཞལ་གསུམ་པ་ལྟ་
བུར་དེ་བཞིན་གཤེགས་པ་ཐམས་ཅད་ཀྱིས་གཟིགས་པར་གྱུར་ཏོ། །ཞེས་པས་
བསྟན་པར་རྣམ་གཞག་རིམ་པར་གསུངས། དེ་ཡང་དང་པོའི་མགོན་པོ་མི་བསྐྱོད་
པ་ལ་ཞུགས་ནས་སྤྲུལ་སྐུར་སྒྱུར་བའི་ཚུལ་འདི་ནི་གཞི་ལ་བར་དོས་མངལ་དུ་སྐྱེ་
བ་འཛིན་པ་དང་ཆོས་མཐུན་ཞིང་། རང་ཉིད་ལས་དབང་གིས་དེ་ལྟ་བུར་མངལ་དུ་
སྐྱེ་བའི་སྦྱང་གཞི་སྦྱོང་བ་དང༌། ལམ་རིམ་པ་གཉིས་པའི་སྐབས་སུ་སྒྱུ་ལུས་པས་
སེམས་ཅན་ གྱི་དོན་དུ་ རགས་ པའི་ལུས་རྟེན་འཛིན་ པ་དང་ཆོས་མཐུན་ཞིང་།
རྫོགས་རིམ་ཟབ་མོ་དེ་ལྟ་བུ་མྱུར་དུ་འགྲུབ་པའི་དགེ་རྩ་སྨིན་པར་བྱེད་པ་དང༌།
འབྲས་བུ་སངས་རྒྱས་ཀྱི་སའི་སྐབས་སུ་གདུལ་བྱའི་དོན་དུ་གང་ལ་གང་འདུལ་གྱི་
སྤྲུལ་པའི་སྐུ་སྟོན་པ་དང་ཆོས་མཐུན་ལ། ལྷག་པར་མཆོག་གི་སྤྲུལ་སྐུས་ལྷུམས་སུ་
- 250 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཞུགས་པའི་མཛད་པ་སྟོན་པ་དང་ཆོས་མཐུན་ཞིང་། དེ་ལྟ་བུའི་སངས་རྒྱས་ཀྱི་
མཛད་པ་ཁྱད་པར་ཅན་དེ་རྣམས་མྱུར་དུ་འགྲུབ་པའི་ཐབས་མཁས་ཀྱི་རྒྱུར་འགྱུར་
བར་གསུངས། ལུས་གཞལ་ཡས་ཁང་དུ་སྒོམ་པ་ནི་སྦྱང་གཞི་དང་མི་སྦྱོར་ཡང་།
འབྲས་བུའི་སྐབས་རྡོ་རྗེ་འཆང་གི་སྐུའི་ཆ་ཤས་རྣམས་གཞལ་ཡས་ཁང་དུ་སྟོན་པ་
དང་རྣམ་པ་མཐུན་ཞིང་། འབྲས་བུ་དེ་མྱུར་དུ་འགྲུབ་པའི་ཐབས་མཁས་ཀྱི་རྒྱུར་
འགྱུར་བ་དང་། རང་གི་ལུས་ལ་ཐ་མལ་གྱི་སྣང་ཞེན་སྦྱོང་བ་དང་། ལམ་རྫོགས་
རིམ་གྱི་སྐབས་སུ་དེ་ལྟ་བུའི་གཞལ་ཡས་ཁང་དངོས་སུ་སྤྲུལ་ནུས་པའི་དགེ་རྩ་
སྨིན་བྱེད་ཁྱད་པར་ཅན་དུ་འགྱུར་བར་གསུངས། ལུས་ཀྱི་ཕུང་སོགས་རྣམས་ལྷར་
སྒོམ་པ་ནི་གཞི་ལ་མངལ་དུ་གནས་པའི་སེམས་ཅན་དེའི་ལུས་མེར་མེར་པོ་ནས་
བཟུང་ཕུང་ཁམས་སྐྱེ་མཆེད་རྣམས་རིམ་གྱིས་གྲུབ་པ་དང་ཆོས་མཐུན་ཞིང་། རང་
ཉིད་ལས་དབང་གིས་མངལ་དུ་སྐྱེ་བ་བླངས་ནས་མེར་མེར་པོའི་གནས་སྐབས་
སོགས་ཟག་བཅས་ཀྱི་ཕུང་པོའི་སྡུག་བསྔལ་དེ་ལྟ་བུ་མྱོང་དགོས་པའི་ནུས་པ་
བཅོམ་སྟེ་སྦྱང་གཞི་དེ་སྦྱོང་བ་དང་། ལམ་ལ་རིམ་པ་གཉིས་ལས་རིམ་པ་དང་པོར་
ལུས་དཀྱིལ་སྒོམ་ལུགས་འདི་ལྟར་བྱས་པས་རང་གི་ཕུང་ཁམས་སྐྱེ་མཆེད་དང་རྩ་
རླུང་ཐིག་ལེ་རྣམས་བྱིན་གྱིས་བརླབས་པས་ནུས་ལྡན་དུ་གྱུར་ཏེ། རིམ་པ་གཉིས་
པའི་སྐབས་སུ་རྡོ་རྗེའི་ལུས་ལ་གནད་དུ་བསྣུན་པ་ལས་བྱུང་བའི་རྟོགས་པ་མཆོག་
རྣམས་མྱུར་དུ་འགྲུབ་པའི་དགེ་རྩ་སྨིན་པར་བྱེད་པ་དང་། འབྲས་བུའི་སྐབས་སུ་དེ་
ལྟར་དུ་དངོས་གནས་ལ་སྤྲུལ་ནུས་པ་དང་རྣམ་པ་མཐུན་ཞིང་། དེ་ལྟ་བུ་མྱུར་དུ་
འགྲུབ་པའི་ཐབས་མཁས་ཁྱད་པར་ཅན་དུ་འགྱུར་བར་གསུངས། སྒོ་གསུམ་བྱིན་
རླབས་དང་སེམས་དཔའ་སུམ་བརྩེགས་སུ་བྱ་བ་ན་གཞི་ལ་རགས་པ་དང་ཕྲ་བའི་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལུས་སེམས་གཉིས་ཡོད་པ་དང་ཆོས་མཐུན་ཞིང་། དེའི་དྲི་མ་སྦྱངས་ནས་ཐབས་
མཁས་ཀྱི་ལམ་དུ་བསྒྱུར་བ་དང་། ལམ་ལ་རིམ་པ་གཉིས་པའི་སྐབས་སུ་དག་མ་
དག་གི་སྒྱུ་ལུས་འགྲུབ་པ་དང་རྣམ་པ་མཐུན་ཞིང་། རྫོགས་རིམ་ཟབ་མོ་དེ་ལྟ་བུ་
མྱུར་དུ་འགྲུབ་པའི་དགེ་རྩ་སྨིན་པར་བྱེད་པ་དང་། འབྲས་བུའི་སྐབས་ཀྱི་སེམས་
དཔའ་གསུམ་དང་རྣམ་པ་མཐུན་ཞིང་། འབྲས་བུ་དེ་ལྟ་བུ་མྱུར་དུ་འགྲུབ་པའི་
ཐབས་མཁས་མཆོག་ཏུ་འགྱུར་བར་གསུངས་སོ། །དེ་ལྟར་འཆི་བ་ཆོས་སྐུ་བར་དོ་
ལོངས་སྐུ། སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་སྒོམ་ཚུལ་འདི་དག་ནི་སྤྱིར་བླ་
མེད་ཀྱི་རྒྱུད་སྡེ་མཐའ་དག་གི་སྙིང་པོའི་དོན་ཡིན་ཞིང་། ཁྱད་པར་དཔལ་གསང་
བ་འདུས་པ་རྩ་བཤད་ཀྱི་རྒྱུད་ཀྱིས་རྩལ་དུ་བཏོན་ནས་བཤད་པར་བྱ་བ་གསང་བ་
ལས་ཀྱང་ཆེས་གསང་བ་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་སྒྲུབ་པའི་
ཐབས་དམ་པ། འཕགས་པ་ཀླུ་སྒྲུབ་ཡབ་སྲས་དང་རྒྱལ་བ་ཙོང་ཁ་པ་ཆེན་པོའི་
མན་ངག་གི་སྙིང་པོ་དམ་པ་སྟེ། འདི་དག་ལ་གོ་བ་གཏིང་ཕྱིན་པར་མ་ཆགས་ན་
ཟབ་ ལམ་ རིམ་ པ་ལྔའི་ གནད་རྣམས་གོ་བའི་ཐབས་མེད་ཅིང་། བསྲེ་བ་ སྐོར་
གསུམ་ལ་སོགས་པའི་སྙན་བརྒྱུད་ཀྱི་མན་ངག་ཟབ་མོ་རྣམས་ཀྱི་གནད་མི་རྙེད་
པས། དམ་པའི་བཤེས་ལ་བརྟེན་ཅིང་རྩ་བཤད་སྦྱར་བའི་མན་ངག་ལ་བརྟེན་ནས་
ལམ་གྱི་སྲོག་དམ་པ་འདི་དག་ལ་གོ་བ་གཏིང་ཚུགས་པར་བྱའོ། །བཞི་པ་དེ་ལྟ་
བུའི་སྐུ་གསུམ་གྱི་གོ་འཕང་དེ་ཡང་འདོད་ཡོན་ལ་ཆགས་པ་ལམ་དུ་བྱེད་པའི་ཆོས་
སྔགས་ཀྱི་སྤྱོད་པ་ཁྱད་པར་ཅན་ལ་བརྟེན་ནས་ཐོབ་པར་བསྟན་པའི་ཕྱིར་རིག་མ་
འདུ་བྱ་བ་ལ་གསུམ། རིག་མ་འདུ་བྱ་བ་སོགས་ཀྱི་དེ་ཉིད། རྗེས་སུ་ཆགས་པའི་དེ་
ཉིད། མཆོད་པའི་དེ་ཉིད་དོ། །དང་པོ་རིག་མ་འདུ་བྱ་བ་སོགས་ཀྱི་དེ་ཉིད་སྒོམ་
- 252 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཚུལ་ནི། རང་ གི་ སྙིང་ག་ནས་ རང་ རིགས་ ཀྱི་ རིག་མ་ཕྱུང༌། ཞེས་ སོགས་སོ། །
གཉིས་པ་རྗེས་སུ་ཆགས་པའི་དེ་ཉིད་སྒོམ་ཚུལ་ནི། རང་ཉིད་རིན་འབྱུང་དུ་གྱུར།
ཅེས་སོགས་སོ། །གསུམ་པ་མཆོད་པའི་དེ་ཉིད་སྒོམ་ཚུལ་ནི། རང་ཉིད་དོན་གྲུབ་
ཏུ་གྱུར། ཅེས་ སོགས་ སོ། །རིག་ མ་ འདུ་ བྱ་བ་ ནི་ སྦྱང་ གཞི་ དང་ མི་སྦྱོར་ཞིང་།
འབྲས་བུའི་སྐབས་དང་ཆོས་མཐུན་སྦྱོར་བ་ནི། སྒྲུབ་ཐབས་ཉིད་ལས། དེ་ལྟར་
གང་དུ་འཚང་རྒྱ་བའི་གནས་སྣོད་ཡོངས་སུ་དག་པར། གང་གིས་འཚང་རྒྱ་བའི་
རྟེན་ལྷ་ཐམས་ཅད་འདུས་པའི་བདག་ཉིད་རྡོ་རྗེ་འཆང་གི་རྣལ་འབྱོར་དང་ལྡན་
པས། ཇི་ལྟར་འཚང་རྒྱ་བའི་རིམ་པ་ཕུང་སོགས་རིམ་གྱིས་འོད་གསལ་དུ་ཞུགས་
པའི་ཆོས་སྐུའི་ངང་ནས་ལོངས་སྐུ་དང་པོའི་མགོན་པོར་བཞེངས་ཏེ། སྤྲུལ་སྐུ་རྡོ་རྗེ་
འཆང་དུ་སྤྲུལ་ནས་ཉིད་ཀྱི་སྐུ་རྟེན་དང་བརྟེན་པའི་དཀྱིལ་འཁོར་པར་སྤྲུལ་པའི་སྐུ་
གསུམ་གྱི་གོ་འཕང་ནི་འདོད་ཆགས་ཀྱི་ཆོས་སྔགས་ཀྱི་སྤྱོད་པས་ཐོབ་པར་བསྟན་
པའི་ཕྱིར། སྤྲུལ་སྐུ་རྡོ་རྗེ་འཆང་གིས་འདོད་ཆགས་ཆེན་པོའི་ཚུལ་གྱི་ཏིང་ངེ་འཛིན་
ལ་སྙོམས་པར་ཞུགས་ནས། མཆོག་ཏུ་དགའ་བའི་བདེ་བས་ཚིམ་པར་བྱེད་པའི་
ལྷ་མོ་དགུ་སྤྲུལ་པ་དེ་བཞིན་དུ། སློབ་བཞིན་པའི་རྣལ་འབྱོར་པ་འདོད་ཆགས་ཀྱི་
ཀུན་སྤྱོད་ལ་དགའ་བས་ཀྱང་། སྐུ་གསུམ་གྱི་གོ་འཕང་བསྒྲུབ་པའི་ཕྱིར་འདོད་པ་
ཀུན་ལ་ལོངས་སྤྱོད་པའི་ཏིང་ངེ་འཛིན་བསྟེན་པར་བྱའོ། །ཞེས་གསུངས། དེ་ལྟར་
རིག་མ་འདུ་བྱ་བ་ནི་སྟོན་པས་རྩ་རྒྱུད་གསུང་བའི་ཚེ་འཁོར་ལོས་སྒྱུར་བའི་ཆ་བྱད་
དུ་སྤྲུལ་ནས། སྐལ་བ་དང་ལྡན་པ་རྣམས་དཔལ་གསང་བ་འདུས་པའི་དཀྱིལ་
འཁོར་དུ་བཅུག་སྟེ་དབང་བསྐུར་ ནས་ སྨིན་ གྲོལ་ ལ་ འགོད་ པའི་ ཕྱིར། འདོད་
ཆགས་ཆེན་པོའི་ཚུལ་གྱི་ཏིང་ངེ་འཛིན་ལ་སྙོམས་པར་ཞུགས་ནས་གཟུངས་དཀྱིལ་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གྱི་ལྷ་མོ་དགུ་སྤྲུལ་ཏེ་བདེ་ཆེན་འདྲེན་པའི་བཀོད་པ་མཛད་པ་ལྟར། སྔོན་བྱུང་
སྟོན་པའི་རྣམ་ཐར་ཉམས་ལེན་དུ་འཁྱེར་བ་དང་། རང་ཉིད་ཀྱང་མ་འོངས་པ་ན་
སངས་རྒྱས་ནས་སྔགས་ཀྱི་ཆོས་འཁོར་བསྐོར་བ་ན་ཐབས་མཁས་ཁྱད་པར་ཅན་
གྱི་མཛད་པ་དེ་ལྟ་བུ་སྟོན་པའི་འབྲས་བུ་ལམ་བྱེད་ཀྱི་ཐབས་མཁས་ཁྱད་པར་ཅན་
སྒྲུབ་པ་དང་། གཞན་ཡང་གང་སྣང་ཐམས་ཅད་བདེ་སྟོང་གི་རྣམ་རོལ་དུ་འཆར་བ་
དང་། འཁོར་བའི་རྩ་བ་བདག་འཛིན་གྱི་འཆིང་བ་མྱུར་དུ་གཅོད་པ་དང་། རིམ་པ་
གཉིས་པའི་སྐབས་སུ་ཕྱི་ནང་གི་རྐྱེན་གཉིས་ལ་བརྟེན་ནས་བདེ་ཆེན་ལྷན་ཅིག་
སྐྱེས་པའི་ཡེ་ཤེས་མྱུར་དུ་འགྲུབ་པའི་དགེ་རྩ་སྨིན་པར་བྱེད་པར་གསུངས། རིག་
མ་འདུ་བྱ་བ་འདི་ནི་སྤྱིར་བླ་མེད་ཀྱི་རྒྱུད་སྡེ་མཐའ་དག་དང་། ཁྱད་པར་དཔལ་
གསང་བ་འདུས་པ་རྩ་བཤད་ཀྱི་རྒྱུད་རྣམས་ཀྱིས་ཡང་དང་ཡང་དུ་གསུངས་ཤིང་།
རྩ་རྒྱུད་ལེའུ་གསུམ་པ་དང་བཞི་པ་སོགས་ལས་ཆེས་གསལ་བར་གསུངས། རྡོ་རྗེ་
དང་པདྨ་འདུ་བྱ་བ་ནི། རྩ་རྒྱུད་ལེའུ་བདུན་པ་ལས། དབང་པོ་གཉིས་ནི་མཉམ་
སྦྱར་བས། །སངས་རྒྱས་དངོས་གྲུབ་འཐོབ་པར་འགྱུར། །ཡི་གེ་ཧཱུྃ་དང་ ཨོ་དག་
དང༌། །ཨཱདང་ ཕཊཀྱང་ རབ་བརྟག་བྱ། །འོད་ཟེར་རྣམ་ལྔས་ཁྱབ་པ་ཡི། །པདྨོ་
རྡོ་རྗེ་བསྒོམ་པར་བྱ། །ཞེས་ཤིན་ཏུ་གསལ་བར་གསུངས། རྗེས་ཆགས་དང་མཆོད་
པའི་ང་རྒྱལ་ནི་རྩ་རྒྱུད་ལེའུ་དྲུག་པ་ལས་གསུངས་ པ་ ལྟར། སྔོན་བྱུང་གི་རྣམ་
འཕྲུལ་ཉམས་ལེན་དུ་འཁྱེར་བ་དང་། མ་འོངས་པ་ན་རང་ཉིད་ཀྱང་སངས་རྒྱས་
ཀྱི་མཛད་པ་དེ་ལྟ་བུ་བྱེད་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་བར་
གསུངས། ཚུལ་འདི་ནི་ཤིན་ཏུ་རྟོགས་པར་དཀའ་ཞིང་འཁྲུལ་ས་ཆེ་བ་དང་། ལོག་
པར་ཞུགས་ན་རྣམ་པ་ཀུན་ཏུ་ཕུང་བ་དང༌། མ་རྟོགས་ན་བླ་མེད་ཀྱི་ལམ་གྱི་སྲོག་
- 254 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མི་རྙེད་ཅིང་སྔགས་ལམ་བགྲོད་པའི་ཐབས་མེད་པ་དང༌། འདིའི་གནད་མཐར་
ཐུག་པར་རྟོགས་པ་ལ་འཁོར་བའི་རྩ་བ་མཐར་ཐུག་པ་བདག་འཛིན་ཡིན་པ་དང་།
དེ་མ་སྤངས་པར་ཐར་པ་ཐོབ་པའི་ཐབས་མེད་པ་དང༌། བདག་འཛིན་སྤོང་བ་ལ་
བདག་མེད་པའི་གནས་ལུགས་མཐར་ཐུག་པ་འཕགས་པ་ཡབ་སྲས་ཀྱིས་རྒྱལ་
བའི་དགོངས་པ་བཀྲལ་བའི་དོན་ལྷག་མ་མེད་པར་ཕུ་ཐག་ཆོད་པ་ཞིག་རྟོགས་
དགོས་ཤིང་། ཉན་ རང་ དང༌། ཕར་ ཕྱིན་ ཐེག་ པ་ དང༌། སྐབས་ འདི་ རྣམས་ ཀྱི་
བསྒོམ་བྱ་ཡུལ་གྱི་གནས་ལུགས་ལ་ཁྱད་པར་གང་ཡང་མེད་ཀྱང་བླ་མེད་ཀྱི་ལམ་
རིམ་གཉིས་སྒོམ་པ་པོ་རྣམས་ཀྱིས་ཡུལ་ཅན་ལྷན་ཅིག་སྐྱེས་པའི་ཡེ་ཤེས་བསྐྱེད་
ནུས་ན་དེའི་མཐུས་བདག་འཛིན་བག་ཆགས་དང་བཅས་པ་མྱུར་བ་མྱུར་བར་སྤོང་
ནུས་པ་དང། བདེ་ཆེན་ལྷན་ཅིག་སྐྱེས་པའི་ཡེ་ཤེས་དེ་ཉིད་ལ་གཟུགས་སྐུ་དང་
ཆོས་སྐུ་གཉིས་ཀ་བསྒྲུབ་པའི་ནུས་པ་ཡོད་པ་དང་། སྔགས་ལམ་མཐོན་པོར་སོང་
བའི་མཚམས་ཤིག་ནས་ལྷན་སྐྱེས་ཀྱི་ཡེ་ཤེས་དེ་ཉིད་ལ་ཆིག་སྒྲིལ་དུ་བསྐྱངས་
ཀྱང་དམན་ལམ་དུ་མི་ལྟུང་བར་ངེས་པར་སངས་རྒྱས་ཀྱི་གོ་འཕང་བསྒྲུབ་ནུས་པ་
རྣམས་ཚང་བ་ནི་བླ་མེད་ཀྱི་ཐབས་མཁས་ཀྱི་སྤྱོད་པ་འདི་ལ་རག་ལས་པའི་ཚུལ་
རྣམས་གཞན་གྱི་ཟེར་ཟློས་ཙམ་མིན་པར་རྩ་བཤད་སྦྱར་བའི་སྙན་བརྒྱུད་ཀྱི་མན་
ངག་དང༌། དྲི་མ་མེད་པའི་རིགས་པས་ངེས་པ་གཏིང་ཚུགས་པ་ཞིག་རྙེད་དགོས་
པར་འཕགས་པ་ཡབ་སྲས་དང་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གསུང་ངོ༌། །
གཉིས་པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལ་གཉིས།
ཡུམ་གྱི་མངལ་དུ་རྟེན་དང་བརྟེན་པའི་དཀྱིལ་འཁོར་བསྐྱེད་པ་དང་། མངལ་ནས་
ཕྱིར་སྤྲོས་ཏེ་སྣོད་བཅུད་སྦྱོང་ཚུལ་ལོ། །དང་པོ་ཡུམ་གྱི་མངལ་ཏུ་རྟེན་དང་བརྟེན་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པའི་དཀྱིལ་འཁོར་བསྐྱེད་ཚུལ་ནི། ལུས་དཀྱིལ་གྱི་ལྷ་ཐམས་ཅད་ཚིམ་ནས་ཞུ་
བའི་ཐིག་ལེ་ཡུམ་གྱི་པདྨར་ཕབ་པ་དེ་ཉིད། ཅེས་སོགས་སོ། །གཉིས་པ་མངལ་
ནས་ཕྱིར་སྤྲོས་ཏེ་སྣོད་བཅུད་སྦྱོང་ཚུལ་ལ་གཉིས། བརྟེན་པ་ལྷ་རྣམས་སྤྲོས་ཏེ་
སེམས་ཅན་རྣམས་ཀྱི་སྡིག་སྒྲིབ་སྦྱོང་ཚུལ་དང་། རྟེན་གཞལ་ཡས་ཁང་སྤྲོས་ཏེ་
སྣོད་ཀྱི་ཉེས་སྐྱོན་སྦྱོང་ཚུལ་ལོ། །དང་པོ་བརྟེན་པ་ལྷ་རྣམས་སྤྲོས་ཏེ་སེམས་ཅན་
རྣམས་ཀྱི་སྡིག་སྒྲིབ་སྦྱོང་ཚུལ་ལ་ལྔ། གཤེགས་པ་དབྱུང་བའི་དེ་ཉིད། གཤེགས་
མ་དབྱུང་བའི་དེ་ཉིད། སེམས་མ་དབྱུང་བའི་དེ་ཉིད། སེམས་དཔའ་དབྱུང་བའི་དེ་
ཉིད། ཁྲོ་བོ་དབྱུང་བའི་དེ་ཉིད་དོ། །དང་པོ་གཤེགས་པ་དབྱུང་བའི་དེ་ཉིད་སྒོམ་
ཚུལ་ནི། མི་བསྐྱོད་པ་རང་གི་ཐུགས་ཀར་དྲངས། བཛྲ་དྷཱིཀ་ཐུགས་ཀ་ནས་ཕྱིར་
ཕྱུང་། ཞེས་སོགས་སོ། །གཉིས་པ་གཤེགས་མ་དབྱུང་བའི་དེ་ཉིད་སྒོམ་ཚུལ་ནི།
སྤྱན་མ་རང་གི་ཐུགས་ཀར་དྲངས། མོ་ཧ་ར་ཏི་ཐུགས་ཀ་ནས་ཕྱིར་ཕྱུང་། ཞེས་
སོགས་སོ། །གསུམ་པ་སེམས་མ་དབྱུང་བའི་དེ་ཉིད་སྒོམ་ཚུལ་ནི། གཟུགས་རྡོ་རྗེ་
མ་རང་གི་ཐུགས་ཀར་དྲངས། རཱུ་པ་བཛྲ་ཐུགས་ཀ་ནས་ཕྱིར་ཕྱུང་། ཞེས་སོགས་
སོ། །བཞི་པ་སེམས་དཔའ་དབྱུང་པའི་དེ་ཉིད་སྒོམ་ཚུལ་ནི། བྱམས་པ་རང་གི་
ཐུགས་ཀར་དྲངས། མེ་ཏྲི་ཐུགས་ཀ་ནས་ཕྱིར་ཕྱུང་། ཞེས་སོགས་སོ། །ལྔ་པ་ཁྲོ་བོ་
དབྱུང་བའི་དེ་ཉིད་སྒོམ་ཚུལ་ནི། གཤིན་རྗེ་གཤེད་རང་གི་ཐུགས་ཀར་དྲངས། ཡ་
མཱནྟ་ཀྲྀཏ་ཐུགས་ཀ་ནས་ཕྱིར་ཕྱུང་། ཞེས་སོགས་སོ། །གཉིས་པ་རྟེན་གཞལ་ཡས་
ཁང་སྤྲོས་ཏེ་སྣོད་ཀྱི་ཉེས་སྐྱོན་སྦྱོང་ཚུལ་ནི། གཞལ་ཡས་ཁང་རང་གི་ཐུགས་ཀར་
དྲངས། ཨོཾ་ ཨཱཧཱུྃ། ཐུགས་ ཀ་ ནས་ ཕྱིར་ ཕྱུང་། ཞེས་ སོགས་ སོ། །དེ་ ལྟར་ དཀྱིལ་
འཁོར་རྒྱལ་མཆོག་གི་ལྷ་རྣམས་ནི་སྒོ་བདུན་གྱི་སྒོ་ནས་བསྐྱེད་ཅིང་རྫོགས་པར་བྱ་
-256 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བ་ཡིན་ལ། དེ་ ལ་ ཕྱག་རྒྱ་བཞིའི་རྒྱས་འདེབས་ཀྱང་ཚང་བར་མདོ་བསྲེ་ལས་
གསུངས། སྒོ་བདུན་ནི། སྐྱེད་པའི་སྒོ། སྤྲོ་བའི་སྒོ། མཛད་པའི་སྒོ། བསྡུ་བའི་སྒོ།
འདྲེས་པའི་སྒོ། དབང་བསྐུར་བའི་སྒོ། གནས་པའི་སྒོ་རྣམས་སོ། །སྐྱེད་པའི་སྒོ་ནི།
ཐིག་ལེ་ལས་རང་རང་གི་ས་བོན་རྡོ་རྗེ་གསུམ་གྱི་ཡི་གེ་དང་བཅས་པ་བསྐྱེད་ཅིང་།
དེ་ལས་ཕྱག་མཚན་དུ་བསྐྱེད། དེ་ལས་ལྷ་རང་རང་གི་སྐུར་བསྐྱེད་པའོ། །སྤྲོ་བའི་
སྒོ་ནི། ཡུམ་གྱི་པདྨ་ནས་ཡབ་ཀྱི་ཐུགས་ཀར་དྲངས་ཏེ་ཕྱིར་ཕྱུང་། ཕྱོགས་བཅུར་
སྤྲུལ་ པ་ གྲངས་ མེད་ སྤྲོ་བའོ། །མཛད་ པའི་ སྒོ་ནི། ཕྱོགས་ བཅུར་ འཕྲོས་ ནས་
སེམས་ཅན་རྣམས་འདུལ་བའི་ཕྱིར་རང་རང་གི་འཕྲིན་ལས་མཛད་པའོ། །བསྡུ་
བའི་སྒོ་ནི། སྤྲུལ་པ་རྣམས་གཅིག་ཏུ་འདུས་པའོ། །འདྲེས་པའི་སྒོ་ནི། སྤྱན་དྲངས་
པའི་ཡེ་ཤེས་པ་དང་གཅིག་ཏུ་འདྲེས་པའོ། །དབང་བསྐུར་བའི་སྒོ་ནི། རང་རང་གི་
སྤྱི་བོར་བཞུགས་པའི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་དབང་
བསྐུར་བའོ། །གནས་པའི་སྒོ་ནི། གཞལ་ཡས་ཁང་གི་ནང་དུ་བྱོན་ཏེ་རང་རང་གི་
གནས་སུ་བཞུགས་པའོ། །ཕྱག་རྒྱ་བཞི་ནི། གསུང་ཆོས་ཀྱི་ཕྱག་རྒྱ། ཐུགས་དམ་
ཚིག་གི་ཕྱག་རྒྱ། སྐུ་ཕྱག་རྒྱ་ཆེན་པོ། མཛད་པ་ལས་ཀྱི་ཕྱག་རྒྱ་རྣམས་སོ། །གསུང་
ཆོས་ཀྱི་ཕྱག་རྒྱ་ནི། ས་བོན་ལས་བྱང་ཆུབ་པའོ། །ཐུགས་དམ་ཚིག་གི་ཕྱག་རྒྱ་ནི།
ཕྱག་མཚན་ལས་བྱང་ཆུབ་པའོ། །སྐུ་ཕྱག་རྒྱ་ཆེན་པོ་ནི། སྐུ་ཡོངས་སུ་རྫོགས་པ་
ལས་བྱང་ཆུབ་པའོ། །མཛད་པ་ལས་ཀྱི་ཕྱག་རྒྱ་ནི། འོད་ཟེར་གྱི་སྤྲོ་བསྡུས་གདུལ་
བྱ་ རྣམས་ འདུལ་བར་མཛད་པའོ། །དེ་ ལྟར་ དཀྱིལ་འཁོར་རྒྱལ་མཆོག་གི་ ལྷ་
རྣམས་ཡུམ་གྱི་མངལ་དུ་ཐིག་ལེ་ལས་རང་རང་གི་ས་བོན་རྡོ་རྗེ་གསུམ་གྱི་ཡི་གེ་
དང་བཅས་པ་དང་། དེ་ལས་ཕྱག་མཚན་དང༌། དེ་ལས་ལྷར་བསྐྱེད་པ་ནི། འདུས་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པའི་བཤད་རྒྱུད་ལྷའི་དབང་པོས་ཞུས་པ་ལས། འཁོར་ལོ་སྤྲུལ་པའི་ངོ་བོ་ལ། །
བདག་གིས་ཐོས་པ་ཞེས་གསུངས་ཏེ། ས་བོན་ངོ་བོས་གང་སྤྲུལ་པ། །ལྷ་རྣམས་ཀྱི་
ནི་འཁོར་ལོ་མཆོག །མཆོག་ཏུ་དགའ་བའི་དུས་གང་ཡིན། །དུས་གཅིག་ན་ཞེས་
བཤད་པ་ཡིན། །དབང་ཕྱུག་བརྒྱད་ཀྱིས་བཅོམ་ལྡན་འདས། །བདེ་བ་ཆེན་པོའི་
གནས་ལ་བཞུགས། །འདི་ཡི་ཕུང་པོ་ལྔ་རྒྱལ་བ། །དེ་བཞིན་གཤེགས་པ་ཐམས་
ཅད་ཡིན། །དེ་ཡི་བདག་ཉིད་སྐུ་གསུང་ཐུགས། །རྡོ་ རྗེ་ ཐུགས་འདིར་བདེ་ཆེན་
པོ། །བཙུན་ མོ་ ལེགས་ སྦྱངས་ ཕྱག་ རྒྱ་ སྟེ། །ལེགས་ སྦྱངས་ པདྨ་ བྷ་ ག་ ཡིན། །
བཞུགས་ པ་རྡོ་རྗེ་འཛིན་པ་དེར། །ཐིག་ལེའི་གཟུགས་ཀྱིས་གནས་པའོ། །ཞེས་
དང༌། འདུས་པའི་བཤད་རྒྱུད་ལྷ་མོ་བཞི་ཞུས་ལས། ཆ་གཉིས་པ་ནི་དགུ་པ་ཉིད་
ཀྱིས་བཤད། །སུམ་ཅུ་བཅུ་པ་ལྔ་པའི་ས་བོན་ཉིད། །ཆ་གཉིས་ལྔ་པ་དྲུག་པས་ཕྱེ་
བ་ལས། །བྱུང་བ་འདི་ནི་ཐིག་ལེ་ཡིན་ཞེས་བཤད། །ཅེས་པས་བསྟན་པར་སྒྲོན་
གསལ་ལས་གསུངས། ལྷ་རྣམས་ཕྱིར་སྤྲོ་བའི་ཚེ་རང་རང་གི་མཚན་སྔགས་ཀྱིས་
སྤོ་བ་དང༌། སྤོས་ནས་སེམས་ཅན་གྱི་དོན་མཛད་དེ་སླར་བྱོན་ནས་གཞལ་ཡས་
ཁང་གི་ནང་དུ་རང་རང་གི་གདན་ལ་བཞུགས་པ་ནི། རྩ་རྒྱུད་ལེའུ་དང་པོ་ལས།
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་
ཐུགས་ རྡོ་ རྗེ་ དེ་ བཞིན་ གཤེགས་ པ། དེ་ བཞིན་ གཤེགས་ པ་ ཐམས་ ཅད་ ཀྱིས་
གསོལ་བ་བཏབ་པ་དེ་མཁྱེན་ནས། ཡེ་ཤེས་ཀྱི་སྒྲོན་མ་རྡོ་རྗེ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ཏེ། ཞེ་སྡང་གི་རིགས་ཀྱི་སྔགས་མཆོག་གི་སྙིང་པོའི་
སྙིང་པོ་འདི། ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །བཛྲ་དྷཱིཀ །
ཅེས་པ་ནས་དཀྱིལ་འཁོར་གྱི་དམ་ཚིག་སེམས་དཔའ་རྣམས་སོ། །ཞེས་པའི་བར་
- 258 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གྱིས་ བསྟན་ པར་ སྒྲོན་ གསལ་ ལས་ གསུངས་ཤིང་། སྐབས་ དེར་ དངོས་ སུ་ མི་
གསལ་བའི་སེམས་དཔའ་བརྒྱད་དང་། རྡོ་རྗེ་མ་བཞི་ནི་གླེང་གཞིར་བསྟན་ཏེ།
གླེང་གཞིའི་འཁོར་སྟོན་པའི་སྐབས་བྱང་ཆུབ་སེམས་དཔའ་སེམས་དཔའ་ཆེན་པོ་
དམ་ཚིག་རྡོ་རྗེ་ཞེས་སོགས་སེམས་དཔའ་རྣམས་དང༌། བྱང་ཆུབ་སེམས་དཔའ་
སེམས་དཔའ་ཆེན་པོ་གཟུགས་རྡོ་རྗེ་ཞེས་སོགས་རྡོ་རྗེ་མ་རྣམས་གསལ་བར་
གསུངས། མི་གཡོ་བ་ལ་སོགས་པའི་ཁྲོ་བོ་ལྷག་མ་རྣམས་ནི་རྩ་རྒྱུད་ལེའུ་བཅུ་
གསུམ་པར་ གསུངས་ཤིང་། དཀྱིལ་འཁོར་ལ་ དགོད་ བྱའི་ལྷ་རྣམས་ཚང་བར་
བཤད་རྒྱུད་རྡོ་རྗེ་ཕྲེང་བ་ལས་གསུངས་པ་ནི་སྔར་ལུས་དཀྱིལ་གྱི་སྐབས་སུ་དྲངས་
ཟིན་ལ། འདུས་པ་རྩ་བཤད་ཀྱི་དགོངས་པ་ལྟར་ལྷ་སོ་གཉིས་ཀྱི་མངོན་རྟོགས་
དང༌། ཕྱོགས་གང་དང་གང་དུ་ཇི་ལྟར་བཞུགས་པ་སོགས་དཀྱིལ་འཁོར་རྒྱལ་
མཆོག་གི་ ལྷ་རྣམས་ཚང་ བར་ སྒྲུབ་ཐབས་མདོར་ བྱས་ སུ་གསུངས། མངལ་དུ་
བསྐྱེད་པའི་ལྷ་རྣམས་ལ་རང་ཉིད་ལྷ་དེ་དང་དེར་གྱུར་པའི་ང་རྒྱལ་བསྐྱེད་པ་ནི།
རྩ་རྒྱུད་ལེའུ་དང་པོ་ལས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
སྐུ་དང་གསུང་དང་ཐུགས་ཀྱི་རིག་པའི་སྐྱེས་བུ་དེ་ཉིད། བུད་མེད་ཀྱི་གཟུགས་
འཛིན་པར་གྱུར་ཏེ་ཤར་ཕྱོགས་ཀྱི་གྲྭར་བཞུགས་སོ། །ཞེས་སོགས་ཀྱིས་བསྟན་
པར་སྒྲོན་གསལ་ལས་གསུངས་ཏེ། སྔོན་བྱུང་ལ་རྡོ་རྗེ་འཆང་རང་ཉིད་རིགས་ལྔ་
དང་ཡུམ་བཞི་ལ་སོགས་པའི་དཀྱིལ་འཁོར་གྱི་ལྷ་རྣམས་སུ་སྤྲུལ་པ་དེ་བཞིན་དུ་
རྗེས་འཇུག་གདུལ་བྱས་ཀྱང་སྔོན་བྱུང་གི་རྣམ་འཕྲུལ་ཉམས་ལེན་དུ་ཁྱེར་ཏེ། རང་
ཉིད་ དཀྱིལ་ འཁོར་ གྱི་ ལྷ་ དེ་ དང༌ དེར་ གྱུར་ པའི་ ང་ རྒྱལ་ བསྐྱེད་ དགོས་ པར་
གསུངས། ལྷ་རྣམས་སྤྲོ་བའི་ཚེ་སེམས་ཅན་རྣམས་སྡུག་བསྔལ་གྱིས་མནར་བའི་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽ །
ཚུལ་ལ་བལྟས་ཏེ་སྙིང་རྗེ་ཆེན་པོ་བསྐྱེད་ལ། བདག་གིས་སེམས་ཅན་འདི་རྣམས་
སྡུག་བསྔལ་རྒྱུ་བཅས་ལས་བསྒྲལ་ཏེ་སངས་རྒྱས་ཀྱི་ས་ལ་དགོད་པར་བྱའོ་སྙམ་
དུ་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་ནས་སྤྲོ་ཞིང་། སངས་རྒྱས་ཀྱི་མཛད་
པ་མཛད་པར་སྒོམ་པར་སྒྲོན་གསལ་ལས་གསུངས་ཏེ། སྔགས་ལམ་ལ་སློབ་པའི་
ཚེ་བྱང་ཆུབ་ལམ་གྱི་རིམ་པའི་ཉམས་ལེན་རྣམས་དོར་དུ་མེད་པར་ལྷག་པར་དུ་
གལ་ཆེ་བ་དང་། ཡར་ལྡན་དུ་བསྐྱེད་ དགོས་ པའི་ཚུལ་འདི་ནི་ཤིན་ཏུ་རྟོགས་
དཀའ་བར་སྣང་བས། བློ་གྲོས་ཅན་རྣམས་ཀྱིས་རྒྱུད་འགྲེལ་ནས་གསུངས་པའི་
མན་ངག་ཁྱད་པར་ཅན་འདི་དག་ལ་ངེས་པ་རྙེད་པར་བྱའོ། །དཀྱིལ་འཁོར་རྒྱལ་
མཆོག་གི་ལྷ་རྣམས་ལ་རིགས་བདག་རང་ཆས་སུ་ཡོད་པ་དང་། སོ་སོའི་རིགས་
བདག་གིས་དབང་སྐུར་བར་བྱེད་པ་ནི། རྩ་རྒྱུད་ལེའུ་བཅོ་ལྔ་པ་ལས། སེམས་
དཔའ་རྡོ་ རྗེའི་ སྦྱོར་བ་ཡིས། །རྡོ་རྗེ་འཛིན་རྣམས་མཉེས་པར་འགྱུར། །ཞེས་པ་
ནས། སྔགས་ རྣམས་ ཐམས་ ཅད་ ཉིད་ ལ་ ནི། །རྡོ་ རྗེ་ སེམས་ དཔའ་ རྣམ་ པར་
བསྒོམ། །ཞེས་ པའི་ བར་ གྱིས་ བསྟན་ པར་ སྒྲོན་ གསལ་ ལས་ གསུངས་ ཏེ། ཚིག་
རྣམས་ཐམས་ཅད་དྲངས་ན་མངས་སུ་དོགས་པས། བློ་གྲོས་ཅན་རྣམས་ཀྱིས་རྒྱུད་
འགྲེལ་པ་དང་བཅས་པ་བལྟས་ནས་ཤེས་པར་བྱའོ། །རྩ་རྒྱུད་ལེའུ་བཅུ་གསུམ་པ་
དང་། བཅུ་བཞི་པར་ཡང་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་ཡང་ཡང་
གསུངས་ཤིང་། ཇི་ལྟར་སྒོམ་པའི་གོ་རིམ་མན་ངག་དང་བཅས་པ་རྡོ་རྗེ་ཕྲེང་བ་
སོགས་བཤད་རྒྱུད་རྣམས་དང༌། སྒྲུབ་ཐབས་མདོར་བྱས་དང་མདོ་བསྲེས། རྣམ་
གཞག་རིམ་པ། རྡོ་རྗེ་སེམས་དཔའི་སྒྲུབ་ཐབས་རྣམས་ལས་གསུངས་པ་ལྟར་རྗེ་
ཐམས་ཅད་མཁྱེན་པས་གསལ་བར་མཛད་པའོ། །དཀྱིལ་འཁོར་རྒྱལ་མཆོག་ནི་
- 260 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
སྦྱང་གཞི་དང་མི་སྦྱོར་ཞིང་། འབྲས་བུའི་སྐབས་དང་ཆོས་མཐུན་པ་སྟེ། སྟོན་པས་
དཔལ་གསང་བ་འདུས་པའི་རྒྱུད་གསུངས་པའི་ཚེ་རྡོ་རྗེ་འཆང་ཡུམ་དང་བཅས་
པའི་སྐུར་བསྟན་ཏེ། གསང་བ་འདུས་པའི་དཀྱིལ་འཁོར་སྤྲུལ་ནས་སྔགས་ཀྱི་ཆོས་
འཁོར་བསྐོར་ཞིང་། སྐལ་བ་དང་ལྡན་པ་གྲངས་མེད་པ་ཞིག་སྨིན་གྲོལ་ལ་འགོད་
པར་མཛད་པ་ལྟར། སྔོན་བྱུང་གི་རྣམ་འཕྲུལ་དེ་ལྟར་ཉམས་ལེན་དུ་འཁྱེར་བ་
དང༌། མ་འོངས་པ་ན་རང་ཉིད་ཀྱང་མངོན་པར་སངས་རྒྱས་ཏེ། དམན་པ་ལ་མོས་
པ་རྣམས་ལ་ཆགས་བྲལ་གྱི་སྤྱོད་པ་དང༌། རྒྱ་ཆེན་པོ་ལ་མོས་པ་རྣམས་ལ་ས་དང་
ཕ་རོལ་ཏུ་ཕྱིན་པའི་སྤྱོད་པ་དང་། ཟབ་མོ་ལ་ལྷག་པར་མོས་པ་རྣམས་ལ་རྟེན་དང་
བརྟེན་པར་བཅས་པའི་དཀྱིལ་འཁོར་སྤྲུལ་ནས་དབང་བསྐུར་ཏེ། སྔགས་ཀྱི་ཆོས་
འཁོར་བསྐོར་བའི་སངས་རྒྱས་ཀྱི་མཛད་པ་དེ་ལྟ་བུ་མྱུར་དུ་འགྲུབ་པའི་ཕྱིར། ད་
ལྟ་ནས་འབྲས་བུའི་རྣམ་པ་ལམ་དུ་བྱེད་པ་ཐབས་མཁས་ཀྱི་ལམ་ལ་སློབ་པ་དང༌།
ལྷ་རྣམས་ཕྱིར་སྤྲོ་བའི་ཚེ། མཁའ་ཁྱབ་ཀྱི་མ་རྒན་སེམས་ཅན་རྣམས་རང་དབང་
མེད་པར་འཁོར་བར་འཁྱམས་ཤིང་། སྡུག་བསྔལ་གསུམ་གྱིས་མནར་བའི་ཚུལ་
ལ་ཤས་མི་བཟོད་པའི་བྱམས་སྙིང་རྗེ་དང་། དེས་དྲངས་པའི་བྱང་ཆུབ་ཀྱི་སེམས་
ཤུགས་དྲག་ཏུ་བསྐྱེད་ནས་སེམས་ཅན་རྣམས་མྱུར་བ་མྱུར་བར་སྔགས་ཀྱི་སྤྱོད་
པས་སྨིན་གྲོལ་ལ་འགོད་པ་དང་འོད་ཟེར་སྤྲོ་བསྡུས་སྣོད་བཅུད་སྦྱོང་བ་ཡིན་ལ།
དེ་ནི་སེམས་ཅན་ཡོངས་སུ་སྨིན་པར་བྱ་བ་དང་། སངས་རྒྱས་ཀྱི་ཞིང་ཡོངས་སུ་
དག་ པར་ བྱ་བ་ དང༌། སྨོན་ལམ་ཡོངས་སུ་རྫོགས་པར་ བྱ་བ་སྟེ། རྫོགས་ སྨིན་
སྦྱངས་གསུམ་སྔགས་ཀྱི་ཐབས་མཁས་ལ་བརྟེན་ནས་མྱུར་བ་མྱུར་བར་རྫོགས་
པར་བྱེད་པའོ། །གཞན་ཡང་འདུས་པའི་ལྷ་སོ་གཉིས་སུ་ངེས་པ་དང་། ལྷ་རྣམས་
-261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཞལ་གསུམ་ཕྱག་དྲུག་པ་ཁོ་ནར་ངེས་པ་སོགས་ལ་རྩ་བཤད་སྦྱར་བའི་སྙན་བརྒྱུད་
ཀྱི་མན་ངག་དང་དྲི་མ་མེད་པའི་རིགས་པའི་ལམ་ནས་དྲངས་ཏེ་ངེས་པ་བསྐྱེད་པ་
དང་། ངེས་དོན་ཁྱད་པར་ཅན་དུ་མ་ ཞིག་ཡོད་པ་རྣམས་ཤེས་པར་བྱ་བ་དང་།།
རིམ་པ་དང་པོར་དེ་ལྟར་བསྒོམས་པས་རིམ་པ་གཉིས་པའི་སྐབས་སུ་རྟོགས་པ་
ཁྱད་པར་ཅན་ཅི་འདྲ་ཞིག་སྐྱེ་བའི་དགེ་རྩ་སྨིན་བྱེད་དུ་འགྱུར་བ་སོགས་ཤིན་ཏུ་
གནད་ཆེ་བའི་དོན་མང་དུ་ཡོད་དོ། །རིམ་པ་དང་པོར་ལྷའི་རྣལ་འབྱོར་ལ་མྱོང་བ་
འདོན་ ཚུལ་ནི། སྒྲུབ་ ཐབས་ ཉིད་ ལས། དེ་ ལྟར་ ལྷ་ དང་ གཅིག་ཏུ་དྲན་ པའམ།
གཅིག་ཏུ་ལྷ་དྲན་པས་དྲན་པ་གཅིག་པའི་རྣལ་འབྱོར་ལ་སློབ་པའི་གནད་བསྡུ་ན།
ཐ་མལ་གྱི་སྣང་བ་རྣམས་འོད་གསལ་དུ་བསྡུས་པའི་འོག་ཏུ་ལྷག་པར་མོས་པ་དང་
ས་བོན་ལ་སོགས་པ་ལས་ལྷའི་གནས་ལུས་ལོངས་སྤྱོད་མཛད་པ་རྣམས་སུ་བསྐྱེད་
པ་ན། རྒྱུ་དེ་དག་ལས་རྡོ་རྗེ་འཆང་ལ་སོགས་པ་དེ་རྣམས་སུ་དངོས་སུ་སྐྱེས་པར་
མོས་པའི་ངེས་ཤེས་ཀྱི་འཛིན་སྟངས་རེ་བསྐྱེད་པ་དང་། བསྒོམ་རྒྱུ་གང་ཡིན་པ་
དེའི་ཁ་དོག་དང་དབྱིབས་ཀྱི་རྣམ་པ་རྣམས་ཡིད་ཀྱིས་ཇི་ལྟར་གསལ་བཏབ་པ་དེ་
བཞིན་དུ་འཆར་བའི་རྣམ་པ་ལ་བསླབ་པ་དང། དེ་གཉིས་ལ་སེམས་མི་གཡོ་བར་
གནས་པའི་ཏིང་ངེ་འཛིན་བརྟན་པོ་སྐྱེད་པ་ཡིན་ཏེ། འདིའི་མན་ངག་རྒྱས་པར་
གཞན་དུ་བསྟན་པ་ལས་ཤེས་པར་བྱའོ། །ཞེས་གང་གསུངས་པ་ལྟར་རོ། །
གསུམ་པ་ལས་རྒྱལ་མཆོག་གི་ཏིང་ངེ་འཛིན་ཉམས་སུ་ལེན་ཚུལ་ལ་བཞི།
ཕྲ་ མོའི་ རྣལ་ འབྱོར། བཟླས་ པའི་ རྣལ་ འབྱོར། ཞུ་ བ་ གླུས་ བསྐུལ་ བའི་ ངོར་
བཞེངས་པ། མཆོད་བསྟོད་བདུད་རྩི་མྱང་བའོ། །དང་པོ་ཕྲ་མོའི་རྣལ་འབྱོར་ལ་
གཉིས། ཕྱག་མཚན་ཕྲ་མོ་ལ་སློབ་པའི་དེ་ཉིད་དང༌། ཐིག་ལེ་ཕྲ་མོའི་དེ་ཉིད་དོ། །
-262 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཕྲ་མོ་དེ་གཉིས་སྒོམ་ཚུལ་ནི། སྒྲུབ་ཐབས་ཉིད་ལས། དེ་ལྟར་བསླབས་པས་ཐ་
མལ་པའི་སྣང་ཞེན་གཉིས་རགས་པའི་ལྷའི་རྣལ་འབྱོར་གྱིས་གཅོད་པར་ནུས་པའི་
ཚེ། རྟོག་པའི་རྣལ་འབྱོར་ ཕྲ་མོ་ལ་བསླབ་པར་གསུངས་པ་ནི། ཐིག་ལེ་ཕྲ་མོའི་
ནང་དུ་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་སྒོམ་པ་ལ་དགོངས་
པ་ ཡིན་ གྱི། ཕྲ་མོ་ ཙམ་ ལ་ སེམས་ འཛིན་ པ་ ལ་ གསུངས་ པ་ མིན་ནོ། །དེས་ན་
དཀྱིལ་འཁོར་རྒྱལ་མཆོག་གི་རྣལ་འབྱོར་ཟིན་པའི་འོག་ཏུ་རང་གི་སེམས་བརྟན་
པར་བྱ་བའི་ཕྱིར། མི་བསྐྱོད་པ་གཙོ་བོ་ཡིན་ན་དེའི་སྟེང་གི་སྣ་རྩེའམ། རྡོ་ རྗེའི་
ཁར་ཉི་མའི་གདན་ལ་རྡོ་རྗེ་སྔོན་པོ་རྩེ་ལྔ་པ་ཡུངས་ཀར་རམ་འབྲུའི་ཚད་ཙམ་ཞིག་
མི་བསྐྱོད་པའི་ངོ་བོར་བལྟས་ལ་བསྒོམ། དེ་ཡང་མཐོང་བའི་མཚན་མ་སྐྱེས་ཏེ་མི་
འགྱུར་བར་བརྟན་པ་མ་ཐོབ་ཀྱི་བར་དུའོ། །སྐབས་འདིར་ནི་དྲན་པ་གཅིག་པའི་
མཇུག་ཐོགས་སུ་ཇི་ཙམ་འཚམ་པ་ཞིག་སྒོམ་པ་ཡིན་ལ། དྲན་པ་གཅིག་པ་ལ་
ལོབས་ནས་ནི་འདི་ལ་གཙོ་བོར་བསྒོམ་མོ། །དེ་ལ་བརྟན་པ་ན་སྒོམ་པ་ལ་དབང་
དུ་གྱུར་པ་བསྐྱེད་པའི་ཕྱིར་གཉིས་དང་གསུམ་ལ་སོགས་པ་ནམ་མཁའ་ཁྱབ་པར་
སྤྲོ་ཞིང་བསྡུ་བ་ལ་བསླབ། དེ་ལ་བརྟན་པ་ན་ཕྱག་མཚན་ལྷ་སྐུར་བསྒྱུར་ནས་སྤོ་
བསྡུ་སྔར་བཞིན་དུ་བྱའོ། །མཐར་འཇོག་པའི་ཚེ་རྩ་བའི་མཚན་མ་ལ་བསྡུ་ཞིང་།
སྣ་སྒོ་གཉིས་གང་རུང་ནས་དྲངས་ལ་སྙིང་གར་བསྡུ་སྟེ། ཕྱག་མཚན་ཕྲ་མོ་ལ་སློབ་
པའི་དེ་ཉིད་དོ། །རྣམ་སྣང་ལ་སོགས་པ་གཙོ་བོ་ཡིན་ནའང་། འཁོར་ལོ་ཕྲ་མོ་ལ་
སོགས་པ་ལ་འདོན་པ་བསྒྱུར་རོ། །དེ་ནས་རང་གི་རྡོ་རྗེའི་ཁར་ཉི་གདན་ལ་ཐིག་
ལེ་སྔོན་པོ་ཡུངས་ཀར་ཙམ་ཞིག་མི་བསྐྱོད་པའི་ངོ་བོར་བལྟས་ལ་མ་བརྟན་གྱི་བར་
དུ་བསྒོམ། བརྟན་པ་ན་རྡོ་རྗེ་དང་པདྨ་འདུ་བྱ་བ་སྔོན་དུ་འགྲོ་བས་ཡུམ་གྱི་པདྨར་
63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
དབྱུང་ལ་ཡུངས་འབྲུ་ཙམ་གྱི་ཐིག་ལེའི་ནང་དུ་བྱང་ཆུབ་ཀྱི་སེམས་ལས་ཕྱུང་བ་
ལས་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་རིམ་གྱིས་བསྒོམས་
ལ་བརྟན་པར་བྱ་བ་ནི་བུའི་ཚུལ་དུ་སྤྲོ་བའོ། །དེས་ཀྱང་སྙོམས་པར་འཇུག་པ་སྔོན་
དུ་འགྲོ་བས་ ལྷ་ སྤྲོ་བ་ནི་ཚ་བོའི་ཚུལ་དུ་སྤྲོ་བའོ། །རིགས་གཞན་ལའང་དེའི་
རིགས་པ་སྦྱར་ཏེ། ཐིག་ལེ་ཕྲ་མོའི་དེ་ཉིད་དོ། །སྤྲུལ་པའི་སྐུས་ནང་དུ་ཡང་དག་
འཇོག་ ལ་ སོགས་ པ་ ཐུགས་ ཀྱི་འཕྲིན་ལས་མཛད་ པ་ དང༌ མཐུན་ པར་ བསྒོམ་
པའོ། །ཞེས་ གསུངས། ཕྱག་ མཚན་ ཕྲ་མོའི་ རྣལ་ འབྱོར་ འདི་ ནི། རྩ་ རྒྱུད་ ལེའུ་
གསུམ་པ་ལས། རིན་ཆེན་ཆེན་པོ་ཁ་དོག་ལྔ། །ཡུངས་ཀར་གྱི་ནི་འབྲུ་ཚད་ཙམ། །
སྣ་ཡི་རྩེ་མོར་ནན་ཏན་དུ། །རྣལ་འབྱོར་གྱིས་ནི་རྟག་ཏུ་བསྒོམ། །རིན་ཆེན་བརྟན་
པར་ གྱུར་ནས་ སྤོ། །བརྟན་པར་མ་ གྱུར་ཡོང་མི་སྤྲོ། །ཞེས་གསལ་ བར་ བསྟན་
ཅིང་། ཕྲ་མོའི་རྣལ་འབྱོར་སྟོན་པའི་རྡོ་རྗེའི་ཚིག་འདི་དག་ལ་དོན་མང་དུ་ཡོད་པ་
ལས། སྟེང་སྒོའི་ཕྲ་མོ་སྒོམ་ཚུལ་སྔར་བཤད་པ་དེ་ལྟར་དུ་སྟོན་པ་ནི་སྤྱི་དོན་དང་།
སྦས་དོན་གྱིས་བླ་མེད་ཀྱི་ཐུན་མོང་མིན་པའི་འོག་སྒོའི་ཕྲ་མོ་སྒོམ་ཚུལ་སྟོན་པ་
དང༌། མཐར་ཐུག་ཏུ་བཤད་པས་རྡོ་རྗེས་དཀྱིལ་འཁོར་རྒྱན་གྱི་རྒྱུད་ལས་འབྱུང་བ་
ལྟར། རྫོགས་རིམ་མཐོན་པོའི་ཉམས་ལེན་སྟོན་པར་སྒྲོན་གསལ་ལས་གསུངས།
དེ་ཡང་སྟེང་སྒོར་ཕྱག་མཚན་ཕྲ་མོ་སྒོམ་པ་ནི་ཡོ་ག་དང་བླ་མེད་ཀྱི་ཉམས་ལེན་
ཐུན་མོང་བ་ཡིན་པས་སྤྱི་དོན་ཞེས་གསུངས་ཤིང༌། ཕྲ་མོའི་རྣལ་འབྱོར་དེ་ཉིད་ཡོ་
གའི་གཞུང་དེ་ཉིད་བསྡུས་པ་དང་། དེའི་འགྲེལ་ཆེན་དེ་ཉིད་སྣང་བ་དང་། ཀོ་ས་
ལའི་རྒྱན་དང༌། ཨ་བ་ཏ་ར་སོགས་ཡོ་གའི་རྒྱུད་དང༌། དགོངས་འགྲེལ་གྱི་གཞུང་
ཆེན་མོ་རྣམས་ནས་ཤིན་ཏུ་རྒྱས་པར་འབྱུང་ལ་ཕྲ་མོ་སྒོམ་པའི་ཚེ་དམིགས་རྟེན་ལ་
264 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དྲན་པ་བསྟེན་ལུགས་དང་། ཤེས་བཞིན་གྱིས་བྱ་ར་བྱེད་ལུགས་དང་། བྱིང་རྒོད་
གཅོད་ལུགས་དང་། སེམས་གནས་དགུ་རིམ་གྱིས་བསྒྲུབས་ཏེ་མཐར་ལུས་སེམས་
ཤིན་སྦྱངས་དང་བཅས་པའི་ཞི་གནས་འགྲུབ་ལུགས་རྣམས་ནི་བྱམས་ཆོས་དང་ས་
སྡེ་ནས་ གསུངས་པ་རྣམས་དང་ཡང་འདྲ་ལ། འོན་ཀྱང་ ལྷའི་རྣལ་འབྱོར་དང་།
དམིགས་རྟེན་དང་། གང་དུ་དམིགས་པ་གཏོད་སའི་ལུས་ཀྱི་གནས་སོགས་ཀྱི་ཁྱད་
པར་གྱིས་བྱེད་ལས་མི་འདྲ་བའི་ཁྱད་པར་སོགས་ཞིབ་པར་བླ་མའི་ཞལ་ལས་
ཤེས་པར་བྱའོ། །ཐིག་ལེ་ཕྲ་མོའི་དེ་ཉིད་སྒོམ་ཚུལ་ནི། རྩ་རྒྱུད་ལེའུ་དྲུག་པ་ལས།
སྣ་ཡི་རྩེ་མོར་ཡུངས་ཀར་བསམ། །འགྲོ་དང་མི་འགྲོ་ཡུངས་ཀར་ལ། །ཡེ་ཤེས་
གནས་ནི་ཉམས་དགའ་བ། །གསང་བའི་ཡེ་ཤེས་ཀྱིས་བརྟགས་བསྒོམ། །ཞེས་
པས་བསྟན་པར་སྒྲོན་གསལ་ལས་གསུངས། ཐིག་ལེ་ཕྲ་མོའི་རྣལ་འབྱོར་སྟོན་
པའི་རྡོ་རྗེའི་ཚིག་འདི་དག་ལ་དྲང་ངེས་ཀྱི་དོན་གཉིས་ཡོད་པ་ལས། རིམ་པ་དང་
པོའི་སྐབས་འདིར་དྲང་དོན་གྱི་དམིགས་རིམ་སྔར་བཤད་པ་ལྟར་བསྐྱངས་པས།
བཤད་རྒྱུད་རྡོ་རྗེ་ཕྲེང་བ་ལས་འདིའི་ངེས་དོན་རྫོགས་རིམ་གྱི་རྡོར་བཟླས་ལ་སྦྱར་
ཏེ་གསུངས་པས་ངེས་དོན་ཟབ་མོ་དེ་དག་གི་སྨིན་བྱེད་དུ་འགྱུར་བར་བྱའོ། །ཕྲ་
མོའི་རྣལ་འབྱོར་ནི་སྦྱང་གཞི་དང་མི་སྦྱོར་ཞིང་། འབྲས་བུའི་སྐབས་དང་མཐུན་པ་
སྟེ། སངས་རྒྱས་ནང་དུ་ཡང་དག་འཇོག །མཛད་པ་དང་ཆོས་མཐུན་པར་གསུངས་
ཤིང༌། རིམ་པ་དང་པོར་འདི་ལྟར་བསྒོམས་པས་རྫོགས་རིམ་གྱི་རྟོགས་པ་ཇི་ལྟ་བུ་
ཞིག་སྐྱེ་བའི་དགེ་རྩ་སྨིན་པ་དང༌། ཕྲ་མོའི་སྟེང་ནས་ལུས་དབེན་ལ་འཇུག་ཚུལ་
སོགས་ཞིབ་པར་བླ་མའི་ཞལ་ལས་ཤེས་པར་བྱའོ། །གཉིས་པ་བཟླས་པའི་རྣལ་
འབྱོར་ལ་གཉིས། རྡོ་རྗེའི་བཟླས་པའི་དེ་ཉིད་དང་། ངག་གི་བཟླས་པའི་དེ་ཉིད་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དོ། །དང་པོ་རྡོ་ རྗེའི་བཟླས་པའི་དེ་ཉིད་ནི། སྒྲུབ་ཐབས་ཉིད་ལས། དེ་ནས་སློང་
དུ་འགྲོ་བ་དང་ཡོངས་སུ་འཚོལ་བ་ལ་སོགས་པ་དམན་པ་ལ་འཇུག་པ་དང༌།
ལོངས་སྤྱོད་གང་ལ་ཡང་མ་ཆགས་ཤིང་། ལུས་གནས་པར་འགྱུར་བ་དེ་ཙམ་གྱིས་
ཆོག་ཤེས་པས་ལྷའི་རྣལ་འབྱོར་དང་མི་ཕྱེད་ཅིང་འདོད་པ་ཀུན་ལ་ལོངས་སྤྱོད་
པའི་སྔགས་པས། ལྕེ་དང་མཆུ་མི་འགུལ་ཞིང་སྒྲ་སྤངས་པའི་ཡིད་ཀྱི་བཟླས་པ་ནི་
བསྐྱེད་ རིམ་ པའི་ རྡོ་ རྗེའི་བཟླས་ པ་ སྟེ། རྡོ་ རྗེའི་བཟླས་ པའི་ དེ་ ཉིད་དོ། །ཞེས་
གསུངས་སོ། །གཉིས་པ་ངག་གི་བཟླས་པའི་དེ་ཉིད་ལ། དམ་ཚིག་གི་བཟླས་པ།
ཁྱོགས་ཀྱི་བཟླས་པ། ཁྲོས་པའི་བཟླས་པ། ཁྲོ་བོའི་བཟླས་པ་རྣམས་སུ་ཡོད་ཅིང་།
དེ་རྣམས་ཇི་ལྟར་བྱ་བའི་ཚུལ་ནི་སྒྲུབ་ཐབས་ཉིད་ལས། ཚིག་ཏུ་བཟླས་པ་ལ་ནི་
རྣམ་པ་བཞི་ལས། དམ་ཚིག་གི་བཟླས་པ་ནི་ཐུགས་ཀའི་ས་བོན་ལ་སྙིང་པོ་དང་ཉེ་
སྙིང་གིས་བསྐོར་བར་བསམས་ལ། ཟླ་བའི་ཚེ་ས་བོན་ལས་དཀྱིལ་འཁོར་གྱི་ལྷའི་
ཚོགས་སྤྲོས་ཏེ་འགྲོ་བའི་དོན་བྱས་ནས་སྔགས་དང་ལྷན་ཅིག་ཏུ་ཕྲེང་བའི་སྐུད་པ་
འདྲེན་པའི་ཚུལ་གྱིས་འཇུག་པའི་རླུང་གིས་སྙིང་གའི་ས་བོན་ལ་གཞུག་ཅིང་། ལྷ་
སོ་སོའི་སྔགས་བརྗོད་པ་རྫོགས་པ་ནས་སོ་སོར་སྤྲོ་བ་དང་སྡོད་པ་སྟེ་སྙིང་པོ་དང་
ཉེ་སྙིང་གི་བཟླས་པའོ། ཁྱོགས་ཀྱི་བཟླས་པ་ནི། ཆོས་ཐམས་ཅད་མཉམ་པ་ཉིད་
ཀྱི་ང་རྒྱལ་གྱིས་སྔགས་ཕྲེང་རང་གི་ཞལ་དུ་ཞུགས་པ་རྡོ་རྗེ་ནས་འཐོན་ཏེ་པདྨར་
སོང་ཞིང་རྩ་དབུ་མ་ལས་གྱེན་དུ་བྱུང་སྟེ། ཡུམ་གྱི་ཞལ་ནས་བྱུང་བ་རང་གི་ཞལ་དུ་
ཞུགས་ནས་འཁོར་བར་བསྒོམ་ཞིང་ཡི་གེ་ལྷོད་ཅིང་ཞི་བའི་ཕྲེང་སྔགས་ཟློས་པ་སྟེ།
རྩ་ སྔགས་ སམ་ ཕྲེང་ སྔགས་ ཀྱི་བཟླས་པའོ། ཁྲོས་པའི་བཟླས་པ་ནི། དང་པོར་
ཡུམ་གྱི་ཞལ་དུ་ཞུགས་ནས་སྔར་བཞིན་འཁོར་བ་སྟུག་ཅིང་རྩུབ་པའི་ཡི་གེ་ཅན་ཏེ།
- 266 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
འདི་ཡང་ཕྲེང་སྔགས་ཀྱི་བཟླས་པའོ། ཁྲོ་བོའི་བཟླས་པ་ནི། སྙིང་པོ་ལ་སོགས་པ་
དྲག་ཏུ་བརྗོད་པ་སྟེ། འདི་ནི་གསུམ་གའི་བཟླས་པའོ། །ས་བོན་ལ་སྔགས་རྣམས་
མགོ་གྱེན་བསྟན་ཟླུམ་པོར་བསྐོར་བ་མར་མེའི་ཕྲེང་བ་བཞིན་འབར་བར་བསམས་
ནས། སེམས་ཀྱིས་བྲིས་པ་བཞིན་ཟློ་བ་ནི་གོང་བུའི་བཟླས་པ་ཡིན་ལ། ཞལ་དུ་
འོད་དང་ལྷ་ཐམས་ཅད་ཀྱིས་བཏོན་པར་དམིགས་ནས་ཟློ་བ་ཡང་དམ་ཚིག་གི་
བཟླས་པའོ། །བཟླས་པའི་ གྲངས་སུ་གཞུག་པ་ནི་ཐུན་གྱི་ངོ་བོ་ལ་ཧ་ཅང་མྱུར་
བུལ་ལ་སོགས་པའི་སྐྱོན་དང་བྲལ་ཞིང་། སེམས་རྩེ་གཅིག་པས་མ་ཡེངས་པར་
བཟླས་པ་རྣམས་ཡིན་གྱི། ཐུན་བཏང་བའི་སྐབས་སུ་གང་བྱུང་བཟླས་པ་རྣམས་
གྲངས་ ལ་ ཕན་ མི་ འདོགས་ ཀྱང་ བཟླས་ པར་ནི་ བཤད་དོ། །ཞེས་ གསལ་བར་
གསུངས་ པ་ལྟར་ རོ། །བཟླ་བྱའི་སྔགས་ལ། སྙིང་པོ། ཉེ་སྙིང་། དེ་ཁོ་ན་ཉིད་ཀྱི་
སྙིང་ པོ། རྩ་ སྔགས་ སམ་ ཕྲེང་ སྔགས་ རྣམས་ སུ་ ཡོད་ ཅིང་། སྙིང་ པོ་ ནི་ མཚན་
སྔགས་ས་བོན་དང་བཅས་པ་འབྲུ་གསུམ་དང་སྤེལ་བ་སྟེ། ཨོཾ་ཨཱཿབཛྲ་དྷིཀ་ཧཱུཾ་ཧཱུཾ།
ཞེས་སོགས། ཉེ་ སྙིང་ནི་མཚན་སྔགས་རྐྱང་པ་སྟེ། བཛྲ་དྷིཀ །ཛི་ན་ཛིཀ །ཅེས་
སོགས་སོ། །དེ་ཁོ་ན་ཉིད་ཀྱི་སྙིང་པོ་ནི་བཟླས་བྱའི་སྔགས་ཐམས་ཅད་ཀྱི་མཐར་
ཐུག་པ། ཨོཾ་ཨཱཿཧཱུྃ་གསུམ་མོ། །རྩ་སྔགས་སམ་ཕྲེང་སྔགས་ནི། རྩ་རྒྱུད་ལེའུ་བཅུ་
བཞི་པ་ལས་གསུངས་པའི་ཡུམ་བཞི་དང་། ཁྲོ་བོ་དགུའི་ཕྲེང་སྔགས་རྣམས་དང་།
ལྷ་ལྷག་མའི་ཕྲེང་སྔགས་རྒྱུད་གཞན་ནས་གསུངས་པ་རྣམས་སོ། །བཟླས་པ་བྱེད་
པའི་ཚེ་ལྷ་སོ་སོའི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་དཀྱིལ་
འཁོར་ པའི་ ལྷའི་ ཚོགས་ སྤྲོས་ ཏེ་ འགྲོ་ བའི་ དོན་ བྱེད་ པ་ དང་། ཚུར་བསྡུ་བའི་
དམིགས་པ་བྱེད་པ་ནི། རྩ་རྒྱུད་ལེའུ་བཅུ་གསུམ་པ་ལས། བརྗོད་ནས་རྡོ་རྗེ་སྤྲོ་བ་
67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ནི། །རྫོགས་ ནས་ རབ་ ཏུ་ བསྡུ་ བར་ བྱ། །ཞེས་པས་ བསྟན་ པར་ མདོ་ བསྲེར་
གསུངས། བཟླས་པ་བྱ་ཚུལ་དེ་དག་ནི། རྩ་རྒྱུད་ལེའུ་བདུན་པ་ལས། སློང་མོ་ཟ་
ཞིང་མི་བཟླ་སྟེ། །སློང་ལའང་དགའ་བར་མི་བྱའོ། །འདོད་པ་ཀུན་ལ་ལོངས་སྤྱོད་
ཅིང་། །སྔགས་ཀྱི་ཡན་ལག་མ་ཉམས་བཟླས། །ཞེས་པ་དང༌། ལེའུ་བཅུ་གསུམ་
པ་ལས་བཟླས་པའི་དབྱེ་བ་དང་བཅས་རྒྱས་པར་གསུངས། སློང་མོ་ཟ་ཞིང་མི་
བཟླ་སྟེ། །ཞེས་སོགས་རྡོ་རྗེའི་ཚིག་འདི་དག་ལ་དྲང་ངེས་ཀྱི་དོན་གཉིས་གསུངས་
པའི་དྲང་དོན་གྱི་དམིགས་རིམ་རྣམས་རིམ་པ་དང་པོའི་སྐབས་འདིར་སྐྱོང་བ་
སྐབས་ སུ་ བབ་ ཅིང་། དེ་ དག་ གི་ ངེས་ དོན་ ཁྱད་ པར་ ཅན་ རྣམས་ བཤད་ རྒྱུད་
དགོངས་ པ་ ལུང་ སྟོན་ ལས་གསུངས་ཏེ། རིམ་ པ་ དང་ པོའི་ སྐབས་ འདིར་ ཡིད་
བཟླས་ དང༌། ངག་ བཟླས་ སྔར་ བཤད་ པ་ བཞིན་ བྱས་ པས་ བཤད་ རྒྱུད་ ནས་
གསུངས་པའི་ངེས་དོན་དེ་དག་གི་སྨིན་བྱེད་དུ་འགྱུར་རོ། །འདིའི་རྡོར་བཟླས་ནི་
བསྐྱེད་རིམ་པའི་ཡིད་བཟླས་ཡིན་གྱི། རིམ་ལྔར་གསུངས་པའི་རྡོར་བཟླས་དང་མི་
གཅིག་ གོ །བཟླས་པའི་རྣལ་ འབྱོར་ནི་ སྦྱང་ གཞི་དང་ མི་ སྦྱོར་ གྱི། འབྲས་ བུའི་
སྐབས་དང་ཆོས་མཐུན་ཏེ། སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་བའི་གསུང་
གི་འཕྲིན་ལས་དང་ཆོས་མཐུན་ཞིང་། འབྲས་བུ་དེ་འགྲུབ་པའི་ཐབས་མཁས་ཀྱི་
རྒྱུར་འགྱུར་བ་དང༌། རྫོགས་རིམ་གྱི་རྡོར་བཟླས་དང་རྣམ་པ་མཐུན་ཞིང་། རྫོགས་
རིམ་གྱི་རྟོགས་པ་མྱུར་དུ་འགྲུབ་པའི་དགེ་རྩ་སྨིན་བྱེད་དུ་འགྱུར་བ་དང་། ལྷག་
པའི་ལྷས་མྱུར་དུ་རྒྱུད་བྱིན་གྱིས་རློབ་པ་དང༌། སྡིག་སྒྲིབ་སྦྱོང་བ་དང་། ཞི་རྒྱས་
དབང་དྲག་གི་ལས་སྣ་ཚོགས་བསྒྲུབ་ནུས་པ་ལ་སོགས་པ་ཕན་ཡོན་ཚད་མེད་པ་
གསུངས་ པ་ རྣམས་ ཤེས་ པར་ བྱའོ། །གསུམ་ པ་ཞུ་བ་ གླུས་ བསྐུལ་ བའི་ ངོར་
- 268 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བཞེངས་ པ་ལ་གཉིས། གཙོ་བོ་དོན་དམ་ལ་ཞུགས་ པའི་དེ་ཉིད་དང་། བསྐུལ་
བས་བསླང་བའི་དེ་ཉིད་སྒོམ་ཚུལ་ལོ། །དང་པོ་གཙོ་བོ་དོན་དམ་ལ་ཞུགས་པའི་དེ་
ཉིད་སྒོམ་ཚུལ་ནི། ཡབ་ཡུམ་སྙོམས་པར་ཞུགས་པའི་རྐྱེན་གྱིས་ཡུམ་ཡབ་ལ་ཐིམ།
ཞེས་སོགས་སོ། །གཉིས་པ་བསྐུལ་བས་བསླང་བའི་དེ་ཉིད་སྒོམ་ཚུལ་ནི། དེ་ནས་
ཚད་མེད་པ་བཞིའི་ངོ་བོར་གྱུར་པའི་ལྷ་མོ་བཞིས་གཙོ་བོ་མ་མཐོང་བས་གདུང་
བའི་ ཡིད་ ཀྱིས་ བལྟ་བར་ འདོད་ དེ་ སྙན་ པའི་ གླུ་ དབྱངས་ ཀྱིས་ བསྐུལ་བ་ནི།
སེམས་ ཅན་ ཁམས་ ན་ གནས་ ཀྱི་ དབང་ ཕྱུག །ཅེས་ སོགས་ སོ། །གཙོ་བོ་འོད་
གསལ་དུ་ཞུགས་པ་འདི་ནི། རྩ་རྒྱུད་ལེའུ་བཅུ་བདུན་པ་ལས། དེ་ནས་བཅོམ་ལྡན་
འདས་དེ་བཞིན་གཤེགས་པ་ཐམས་ཅད། དེ་བཞིན་གཤེགས་པ་ཐམས་ཅད་ཀྱི་སྐུ་
དང་གསུང་དང་ཐུགས་རྡོ་རྗེ་བཙུན་མོའི་བྷ་ག་ལ་ཞུགས་སོ། །ཞེས་པས་བསྟན་
པར་གསུངས། ལྷ་མོ་བཞིའི་གླུས་བསྐུལ་བ་ནི་དྲངས་མ་ཐག་པའི་རྡོ་རྗེའི་ཚིག་
དེའི་དེ་མ་ཐག་ཏུ། དེ་ནས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་
ཐུགས་ཀྱི་བཙུན་མོས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
བདག་པོ་རྡོ་རྗེ་འཛིན་ཆེན་པོ་ལ་དགའ་བས་བསྟོད་པ། སེམས་ཅན་ཁམས་ན་
གནས་ཀྱི་དབང་ཕྱུག་ ཁྱོད་ནི་ རྡོ་ རྗེའི་ཐུགས། །ཞེས་སོགས་ལྷ་མོ་བཞིའི་གླུས་
བསྐུལ་བར་གསུངས། གཙོ་བོ་འོད་གསལ་དུ་ཞུགས་པ་དང་། ལྷ་མོ་བཞིའི་གླུས་
བསྐུལ་ཏེ་འོད་གསལ་ལས་བཞེངས་པའི་ཚུལ་འདི་དག་ནི་སྦྱང་གཞི་དང་མི་སྦྱོར་
གྱི། སྔོན་བྱུང་སྟོན་པའི་རྣམ་འཕྲུལ་དང་ཆོས་མཐུན་པ་དང་། འབྲས་བུ་ལམ་བྱེད་
ཁྱད་ པར་ ཅན་ ཞིག་ སྟེ། སྟོན་པས་རྩ་རྒྱུད་གསུངས་པའི་ཚེ། རྩ་རྒྱུད་ཕལ་ཆེར་
རྫོགས་པའི་ཚེ་འོད་གསལ་ལ་ཞུགས་པ་གོང་དུ་དྲངས་པ་ལྟར་དང་། དེ་ནས་ལྷ་མོ་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཞིས་འོད་གསལ་ལས་བཞེངས་ཏེ་སྐུའི་སྣང་བ་སྟོན་དགོས་པར་གླུའི་དབྱངས་
ཀྱིས་གསོལ་བ་བཏབ་པ་ལྟར། སྔོན་བྱུང་སྟོན་པའི་རྣམ་ཐར་ཉམས་ལེན་དུ་འཁྱེར་
བར་བྱེད་པ་དང་། མཆོག་གི་སྤྲུལ་སྐུས་གདུལ་བྱ་རིགས་ཅན་གསུམ་ལ་ཐེག་པ་
གསུམ་གྱི་ཆོས་ཀྱི་འཁོར་ལོ་རྒྱ་ཆེར་བསྐོར་ནས་སྐལ་བ་དང་ལྡན་པ་རྣམས་སྨིན་
གྲོལ་ལ་བཀོད། ཞིང་དེར་དངོས་ཀྱི་གདུལ་བྱ་རྫོགས་པ་ན་མྱ་ངན་ལས་འདའ་
བའི་ཚུལ་སྟོན་པ་དང་། རྣམ་པ་མཐུན་པར་འདིར་ཡང་སྐུའི་སྣང་བ་བསྡུས་ཏེ་འོད་
གསལ་དུ་འཇུག་པ་དང༌། ཞིང་དེར་དངོས་ཀྱི་གདུལ་བྱ་རྫོགས་ནས་སྐུའི་སྣང་བ་
བསྡུས་ཀྱང་། སངས་རྒྱས་ ཀྱི་འཕྲིན་ལས་ནམ་ཡང་རྒྱུན་མི་ཆད་པས་ཚད་མེད་
པའི་ཐུགས་རྗེ་ཆེན་པོས་བསྐུལ་ཏེ། སྐལ་ལྡན་གྱི་གདུལ་བྱ་གང་ན་ཡོད་པའི་ཞིང་
གཞན་དུ་སྤྲུལ་པའི་སྐུ་སྟོན་པ་དང་རྣམ་པ་མཐུན་པར་འདིར་ཡང་གཙོ་བོ་འོད་
གསལ་དུ་ཞུགས་པ་དེ་ལ། ལྷ་མོ་བཞིའི་གླུ་དབྱངས་ ཀྱིས་བསྐུལ་བས་སེམས་
དཔའ་སུམ་བརྩེགས་ཀྱི་སྐུར་བཞེངས་ཏེ་དཀྱིལ་འཁོར་པ་ཐམས་ཅད་ཀྱིས་མངོན་
སུམ་དུ་མཐོང་བར་སྒོམ་པ་སྟེ། འབྲས་བུའི་རྣམ་པ་ལམ་དུ་བྱེད་པའོ། །གཞན་
ཡང་རིམ་པ་དང་པོར་འདི་ལྟར་བསྒོམས་པས་རིམ་པ་གཉིས་པའི་སྐབས་སུ་ཕྱི་
ནང་གི་རྐྱེན་གཉིས་ལས་འོད་གསལ་དུ་འཇུག་པ་དང༌། འོད་གསལ་ལས་ལྷའི་
སྐུར་ལྡང་བ་ཐམས་ཅད་དང་། ཁྱད་པར་དཔེ་དང་དོན་གྱི་འོད་གསལ་ལས་དག་
མ་དག་གི་སྒྱུ་མའི་སྐུ་གཉིས་སུ་ལྡང་བའི་སྨིན་བྱིན་ཁྱད་པར་ཅན་དུ་འགྱུར་ཞིང་།
ཚུལ་འདི་ནི་དཔལ་གསང་བ་འདུས་པ་རྩ་བཤད་ཀྱིས་རྩལ་དུ་བཏོན་ནས་འཆད་
པར་བྱེད་པའི་སྙིང་པོའི་དོན་ནོ། །བཞི་པ་མཆོད་བསྟོད་ཀྱི་དེ་ཉིད་སྒོམ་ཚུལ་ལ་
གཉིས། བསྟོད་པ་བྱ་བ་དང༌། མཆོད་པ་བྱ་ཚུལ་ལོ། །དང་པོ་བསྟོད་པ་བྱ་ཚུལ་ནི།
-270 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མི་བསྐྱོད་རྡོ་རྗེ་ཡེ་ཤེས་ཆེ། །ཞེས་སོགས་སོ། །བསྟོད་པའི་ཚིག་འདི་དག་ནི་རྩ་
རྒྱུད་ལེའུ་བཅུ་བདུན་པ་ལས་གསུངས་ཤིང་། དཀྱིལ་འཁོར་པའི་ལྷ་ཐམས་ཅད་
ཀྱིས་གཙོ་བོ་ལ་རིགས་ལྔའི་ཡོན་ཏན་གྱི་སྒོ་ནས་བསྟོད་ཅིང་། ཆོས་འཁོར་བསྐོར་
བར་བསྐུལ་བ་ཡིན་པར་རྒྱུད་འགྲེལ་ལས་གསུངས། རྡོ་རྗེའི་ཚིག་གི་བསྟོད་པ་དེ་
དག་ལན་རེ་བརྗོད་ནའང་ཕན་ཡོན་མཐའ་ཡས་པ་ནི། རྩ་རྒྱུད་ཉིད་ལས་སངས་
རྒྱས་ཀུན་གྱིས་བསྐུལ་བ་ཡི། །བསྟོད་ཚིག་ཞི་བ་འདི་རྣམས་ཀྱིས། །རྡོ་རྗེ་ལོངས་
སྤྱོད་བསྟོད་ན་ནི། །དེ་ ཡང་ སངས་ རྒྱས་ འདྲ་བར་འགྱུར། །ཞེས་ གསུངས་སོ། །
གཉིས་པ་མཆོད་པ་བྱ་ཚུལ་ལ་གསུམ། ཕྱིའི་མཆོད་པ། ནང་གི་མཆོད་པ། གསང་
བ་དང་དེ་ཁོ་ན་ཉིད་ཀྱི་མཆོད་པ་འབུལ་ཚུལ་ལོ། །དང་པོ་ཕྱིའི་མཆོད་པ་འབུལ་
ཚུལ་ནི། ཨོཾ་སརྦ་ཏ་ཐཱ་ག་ཏ་ཨབྷཾ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ།
ཞེས་སོགས་ཉེར་སྤྱོད་དང་འདོད་ཡོན་འབུལ་བའོ། །གཉིས་པ་ནང་མཆོད་འབུལ་
ཚུལ་ནི། བདག་ཉིད་ཀྱི་ལག་པ་གཡོན་པའི་མཐེ་བོང་ཀྵ་ལས་ས་གཞི། མིང་མེད་
སུ་ལས་རི་རབ་ཏུ་གྱུར་པས་ས་ལ་གནས་པའི་རྒྱ་མཚོ་ཆེན་པོའི་དབུས་ནས་བདུད་
རྩིའི་སྙིང་པོ་བླངས་ཏེ། མགྲོན་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་
པ་ དམར་ པོ་ འོད་ ཀྱི་ སྦུ་ གུ་ཅན་རྣམས་ སུ་ གྱུར། མཆོད་དོ། །ཕྱོགས་བཅུ་དུས་
གསུམ། ཞེས་ སོགས་ སོ། །གསུམ་པ་ གསང་བ་དང་དེ་ཁོ་ན་ཉིད་ ཀྱི་མཆོད་པ་
འབུལ་ཚུལ་ནི། རང་གི་གསང་གནས་མི་དམིགས་པའི་ངང་ལས་ཧཱུྃ་ལས་བྱུང་བའི་
རྡོ་རྗེ་སྔོན་པོ་རྩེ་ལྔ་པ། ཞེས་སོགས་སོ། །དེ་ལྟར་ཕྱིའི་མཆོད་པ་འབུལ་ཚུལ་ནི།
རྩ་རྒྱུད་ཀྱི་དབུ་ཞབས་དུ་མར་མེ་ཏོག་ལ་སོགས་པའི་ཉེར་སྤྱོད་དང་། འདོད་ཡོན་
ལྔའི་མཆོད་པ་ཚད་མེད་པ་བློས་སྤྲུལ་ཏེ། ནམ་མཁའི་ཁམས་ཡོངས་སུ་གང་བ་ཐ་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མལ་པ་མིན་པར་དག་པའི་བདག་ཉིད་དུ་བལྟས་ཏེ་འབུལ་བར་ཡང་དང་ཡང་དུ་
གསུངས་ཤིང་། བླ་མེད་ཀྱི་སྒོར་ཞུགས་ནས་ལམ་བགྲོད་པ་ལ་ཕྱི་ནང་གསང་བ་དེ་
ཁོ་ན་ཉིད་ཀྱི་མཆོད་པ་རྣམས་འབུལ་བ་དམ་ཚིག་ཡིན་པར་གསུངས། མཆོད་པ་དེ་
ལྟར་ཕུལ་ན་ཚོགས་མྱུར་དུ་རྫོགས་ཏེ་འབྲས་བུ་མཆོག་ཐོབ་པར་འགྱུར་བ་ནི། རྩ་
རྒྱུད་ ལེའུ་དྲུག་ པ་ ལས། རྟག་ཏུ་འདོད་ པའི་ཡོན་ཏན་ལྔས། །སངས་རྒྱས་ཚུལ་
བཞིན་མཆོད་པར་བྱ། །མཆོད་པ་རྣམ་པ་ལྔ་རྣམས་ ཀྱིས། །མྱུར་དུ་སངས་རྒྱས་
ཉིད་ཐོབ་འགྱུར། །ཞེས་གསུངས་ཤིང་། གཞན་ཡང་དབུ་ཞབས་དུ་མར་མཆོད་
པའི་ཕན་ཡོན་མང་དུ་གསུངས་སོ། །མཆོད་པ་འབུལ་བའི་སྔགས། ཨོཾ་སརྦ་ཏ་ཐཱ་
ག་ཏ་ཨབྷཾ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ། ཞེས་སོགས་འདི་ནི་
བཤད་ རྒྱུད་རྡོ་ རྗེ་ ཕྲེང་ བ་ ལས་གསུངས་ཏེ། རྒྱུད་དེ་ཉིད་ ལས། དེ་ནས་ ཆོ་ ག་
བཞིན་ལེགས་མཆོད། །སིལ་སྙན་གླུ་ལ་སོགས་པ་དང་། །བཅོམ་ལྡན་འདས་ལ་
དབུལ་བར་བྱ། །རང་རང་སྔགས་དང་གོ་རིམ་བཞིན། །ཨོཾ་སརྦ་ཏ་ཐཱ་ག་ཏ། །པུཀླུ་
པཱུ་ཛ་མེ་གྷ་དང༌། །ས་མུ་དྲ་དང་སྤ་ར་ཎ། །ས་མ་ཡ་དང་ཤྲཱི་ཡེ་ཨཱ། །ཧཱུྃ་གི་སྔགས་
ནི་རྗེས་སུ་བརྗོད། །རྫས་རྣམས་ཀུན་ལ་རང་མིང་ནི། །གཟུགས་ལ་སོགས་པ་སྔ་
མ་བཞིན། །ཆོ་ག་བཞིན་དུ་ཡང་དག་བརྗོད། །ཅེས་གསལ་བར་གསུངས་སོ། །
བདག་བསྐྱེད་རྐྱང་པའི་སྐབས་འདིར་མཆོད་པ་རྣམས་སྔགས་ཙམ་གྱིས་འབུལ་བ་
ཕྱག་ལེན་དུ་སྣང་ཞིང་། མདུན་བསྐྱེད་ སྒྲུབ་མཆོད་ཀྱི་ཚེ། དག་ཅིང་དྲི་མེད་ཡིད་
འོང་བའི། །ཞེས་སོགས་དང་། ལྷ་ཡི་མེ་ཏོག་དམ་པ་འདི། །ཞེས་སོགས་མཆོད་
ཕྲེང་དང་བཅས་མཛད་དེ། དག་ཅིང་དྲི་མེད་ཅེས་སོགས་མཆོད་ཡོན་འབུལ་བ་རྡོ་
རྗེ་ཕྲེང་བ་ལས་གསུངས་ཤིང་། ལྷ་ཡི་མེ་ཏོག་ཅེས་སོགས་ཀྱི་མཆོད་ཕྲེང་འདི་དག་
- 272 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཀྱང་ཚིག་ཟུར་ཅུང་ཟད་བཅོས་པ་མ་གཏོགས་བཤད་རྒྱུད་རྡོ་རྗེ་ཕྲེང་བའི་ལེའུ་བཞི་
པ་ ལས། རང༌ རང་ སྔགས་ དང༌ རིམ་ ཇི་ བཞིན། །ལྷ་ ཡི་ མེ་ ཏོག་ སོགས་ ཀྱིས་
མཆོད། །ཅེས་སོགས་ཀྱིས་གསལ་བར་བསྟན། འདོད་ཡོན་ལྔ་འབུལ་བའི་ཚིགས་
བཅད། རིན་ཆེན་དབང་གི་རྒྱལ་པོ་ཞེས་སོགས་འདི་རྣམས་ཀྱང་། རྩ་རྒྱུད་ལེའུ་
བདུན་པ་ལས། གཟུགས་ལ་རྣམ་གསུམ་ཤེས་བྱས་ནས། །མཆོད་པར་བྱེད་པས་
མཆོད་ པར་ བྱ། །ཞེས་ སོགས་ ཀྱིས་ བསྟན། བཤད་ རྒྱུད་ རྡོ་ རྗེ་ ཕྲེང་ བར་ ཡང་
གཟུགས་རྣམ་པ་གསུམ་གཟུགས་རྡོ་རྗེ་མར་མོས་ནས་འབུལ་ཚུལ། ཕྱག་རྒྱའི་རྣམ་
པ་སྔོན་པོ་དང༌། །ཞེས་སོགས་དང་། དེ་བཞིན་ཕྱི་དང་ནང་དང་ནི། །གཉིས་ཀ་
ཡང་ནི་མི་དམིགས་པ། །གཟུགས་ལ་གསུམ་དུ་བྱས་ནས་ནི། །ལྷ་རྣམས་ལ་ནི་
དབུལ་བར་བྱ། །ཞེས་སོགས་གསུངས་སོ། །གསང་བའི་འཁོར་ ལོ་ ཨིནྡྲ་ནཱི་ལ་
ལྟར། །ཞེས་ སོགས་ དང༌། འདོད་ པའི་ སྒྱུ་ རྩལ་ དྲུག་ཅུ་ བཞི་ ལ་ མཁས། །ཞེས་
སོགས་ནང་གི་ཉེར་སྤྱོད་དང་། ནང་གི་འདོད་ཡོན་འབུལ་ཚུལ་འདི་དག་ནི་བཤད་
རྒྱུད་རྡོ་རྗེ་ཕྲེང་བའི་ལེའུ་ལྔ་བཅུ་རྩ་དྲུག་པ་ལས། ཡང་དག་དགའ་བའི་མེ་ཏོག་
གིས། །རྡོ་རྗེ་ཉི་མ་པདྨ་འབྱུང་། །མེ་ཏོག་བདག་ཉིད་ལ་མཆོད་པ། །རྡོ་རྗེ་གསུམ་
གྱི་དམ་ཚིག་མཆོག །རྣམ་རྟོག་ཚུལ་ཡུལ་མ་ཡིན་ཞིང་། །དེ་ལྟར་གཏུམ་མོའི་མེ་
ཡིས་ནི། །ངེས་པར་བསྲེགས་པ་དེ་ནི་སྤོས། །ཐུགས་ཀྱི་རྡོ་རྗེ་ལ་ནི་དབུལ། །རྡོ་རྗེ་
པདྨ་ཡང་དག་པར། །ཞུགས་པ་ལ་སོགས་རིམ་ལས་བྱུང་། །རྣལ་འབྱོར་པ་ཡི་མི་
ཤིགས་སྒྲ། །ཐུགས་རྡོ་ རྗེ་ ལ་དབུལ་བར་བྱ། །ཡི་གེ་ཧཱུྃ་ལས་ཡང་དག་བྱུང་། །
སྔགས་ཀྱི་འོད་ཟེར་ཤིན་ཏུ་གསལ། །མར་མེ་འབར་བའི་ཡང་དག་འོད། །ཐུགས་
ཀྱི་རྡོ་རྗེ་ལ་དབུལ་བྱ། །བདེ་བ་ཆེན་པོ་ནམ་མཁར་གནས། །བྱང་ཆུབ་སེམས་ནི་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སད་པ་དང༌། །དེ་ཉིད་ཀྱིས་ཀྱང་བྱུགས་པ་ནི། །ཐུགས་ཀྱི་རྡོ་རྗེ་ལ་དབུལ་བྱ། །
འདིར་ནི་གང་དང་གང་ལོངས་སྤྱོད། །དབང་པོ་ཐམས་ཅད་ཡང་དག་བརྟེན། །དེ་
དག་ཐམས་ཅད་ཐུགས་རྡོ་རྗེ། །བཟའ་བའི་སྣོད་དུ་མཆོད་པར་བྱ། །དགོད་དང་
སྒེག་དང་རྩེ་འཇོ་ནི། །སྣ་ཚོགས་ཀྱིས་ནི་སེམས་དགའ་བྱེད། །རྣམ་པར་ཐར་པའི་
སྒོ་དག་ དང་། །ཐུགས་ ཀྱི་ རྡོ་ རྗེ་ ལ་ནི་དབུལ། །ཞེས་ སོགས་ ཀྱིས་ གསལ་བར་
གསུངས། རྒྱུད་དེའི་ལེའུ་ང་དགུ་པར་འདུས་པའི་རྩ་རྒྱུད་ཀྱི་གླེང་གཞི་སྦས་བཤད་
བྱེད་པའི་སྐབས་སུ་ཡང་ནང་གི་ཉེར་སྤྱོད་དང༌། འདོད་ཡོན་གྱི་མཆོད་པ་འདི་དག་
གི་གནད་རྣམས་གསལ་བར་གསུངས་ཏེ། འདུས་པ་རྩ་བཤད་ཀྱི་རྡོ་རྗེའི་ཚིག་དེ་
དག་གི་དོན་རྗེ་ཐམས་ཅད་མཁྱེན་པས། གསང་བའི་འཁོར་ལོ་ཞེས་སོགས་དེང་
སང་གི་གདུལ་བྱ་རྣམས་ཀྱིས་གོ་བདེ་བར་ཚིག་སྦྱོར་ཕུན་སུམ་ཚོགས་པའི་སྒོ་ནས་
རྡོ་ རྗེའི་དབྱངས་སུ་མཛད་པའོ། །ནང་མཆོད་འབུལ་བ་ནི། རྩ་རྒྱུད་ལེའུ་བཞི་པ་
ལས། བཤང་གཅི་ཁུ་བ་ཁྲག་ལ་སོགས། །ལྷ་རྣམས་ལ་ནི་དབུལ་བར་བྱ། །དེ་
ལྟར་བྱས་ནས་སངས་རྒྱས་དང༌། །བྱང་ཆུབ་སེམས་དཔའ་གྲགས་ཆེན་མཉེས། །
ཞེས་པ་དང༌། བཤད་རྒྱུད་རྡོ་རྗེ་ཕྲེང་བ་ལས། །བདུད་རྩི་ལྔ་ཡི་བཟའ་བ་ནི། །
དངོས་གྲུབ་ཀུན་བྱེད་དེ་ཉིད་མཆོག །ཅེས་སོགས་འདུས་པ་རྩ་བཤད་ཀྱི་རྒྱུད་
རྣམས་སུ་ནང་མཆོད་འབུལ་བ་ཡང་དང་ཡང་དུ་གསུངས་ཤིང་བསྔགས་པ་ཤིན་ཏུ་
ཆེ་བ་དང་། བླ་མེད་ཀྱི་ཐེག་པ་འདིར་ཞུགས་པ་རྣམས་ཀྱི་མེད་དུ་མི་རུང་བའི་
མཆོད་རྫས་མཆོག་ཏུ་གསུངས་སོ། །ནང་མཆོད་འབུལ་བའི་ཚེ་མཐེ་བོང་དང་སྲིན་
ལག་བྱིན་གྱིས་བརླབ་པ་ནི། བདེ་མཆོག་རྩ་རྒྱུད་ལས། སྦོམ་པོ་མཐའ་ ལྟག་རྩེ་
སྦྱར་བས། །རྣལ་འབྱོར་རིག་པས་རྟག་ཏུ་སྤྱད། །ཞི་བའི་བཏུང་བ་བཞིན་མྱངས་
- 274 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ན། །དངོས་གྲུབ་རྟག་པར་འཐོབ་པར་འགྱུར། །ཞེས་དང༌། བཤད་རྒྱུད་རྡོ་རྗེ་ཕྲེང་
བའི་ལེའུ་གཉིས་པ་ལས། སྦོམ་པོ་མཐའ་ལྟག་སྦྱོར་བ་ཡིས། །ཡང་དག་པར་ནི་
ལོངས་ སྤྱོད་བྱ། །ཞེས་དང༌། ཡང་དེའི་ལེའུ་དྲུག་ཅུ་རེ་གཉིས་ པ་ལས། སྦོམ་པོ་
མིང་མེད་སྦྱོར་བ་ཡིས། །དཔའ་བོ་རྣལ་འབྱོར་མ་རིམ་བཞིན། །གང་གིས་ལྕེ་རྩེས་
མྱང་བར་བྱ། །ཞེས་གསུངས་ཤིང་། ནང་མཆོད་འབུལ་བའི་ཚེ་མཐེབ་སྲིན་སྦྱར་ཏེ་
འབུལ་བ་འདིའི་ངེས་དོན་ཁྱད་པར་ཅན་རྣམས་བཤད་རྒྱུད་རྡོ་རྗེ་ཕྲེང་བ་དང་།
སྡོམ་འབྱུང་སོགས་ལས་གསུངས། གསང་མཆོད་འབུལ་བ་ནི། རྩ་རྒྱུད་ལེའུ་བཞི་
པ་ལས། བུད་མེད་རབ་ཏུ་མདངས་བཟང་བ། །ལོ་གྲངས་བཅུ་དྲུག་ལོན་པ་ནི། །
དྲི་དང་མེ་ཏོག་ཕྲེང་བརྒྱན་ཏེ། །ཡོན་ཏན་སྐ་རགས་མཱ་མ་ཀཱིར། །ཤེས་རབ་ཅན་
གྱིས་བྱིན་བརླབས་ལ། །དེ་ཡི་དབུས་སུ་མཉེས་པར་བྱ། །ཞེས་པས་བསྟན་ཅིང་།
གཞན་ཡང་དབུ་ཞབས་ཀུན་ཏུ་ཡང་དང་ཡང་དུ་གསུངས་ཏེ། བདེ་ཆེན་ལྷན་ཅིག་
སྐྱེས་པའི་ཡེ་ཤེས་ནི་བླ་མེད་ཀྱི་ལམ་གྱི་སྲོག་དམ་པ་ཡིན་པར་བླ་མེད་ཀྱི་རྒྱུད་སྡེ་
མཐའ་དག་ནས་ལན་ཅིག་མིན་པར་གསུངས་སོ། །དེ་ལྟར་བསྟོད་པ་དང་མཆོད་
པ་བྱ་ཚུལ་དེ་དག་ནི་སྦྱང་གཞི་དང་མི་སྦྱོར་གྱི། །འབྲས་བུའི་སྐབས་དང་ཆོས་
མཐུན་པ་སྟེ། སངས་རྒྱས་འཇིག་རྟེན་དུ་བྱོན་པ་ན་སྔོན་མེད་པའི་སངས་རྒྱས་ཞེས་
བྱ་བ་འགྲོ་བ་ལྷ་དང་བཅས་པའི་མགོན་སྐྱབས་དམ་པ་འཇིག་རྟེན་ན་བྱོན་ནོ། །
ཞེས་སྐྱེ་བོ་རྣམས་ཀྱིས་བསྔགས་པ་བྱེད་པ་དང་རྣམ་པ་མཐུན་པར་དཀྱིལ་འཁོར་
པའི་ལྷ་ཐམས་ཅད་ཀྱིས་གཙོ་བོ་ལ་བསྟོད་པ་བྱེད་པ་དང་། སངས་རྒྱས་འཇིག་
རྟེན་དུ་བྱོན་པ་དེ་ལ་ལྷ་དང་བཅས་པའི་འགྲོ་བ་རྣམས་ཀྱིས་མཆོད་པ་འབུལ་བ་
དང་རྣམ་པ་མཐུན་པར་མཆོད་པ་འབུལ་བའོ། །གཞན་ཡང་ཕྱི་ནང་གསང་བ་དེ་ཁོ་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ན་ཉིད་ཀྱི་མཆོད་པ་འདི་དག་ལ་ལམ་རིམ་པ་གཉིས་ཀྱི་ཉམས་ལེན་གྱི་གནད་
དང༌། རིམ་པ་དང་པོར་འདི་ལྟར་བྱས་པས་རྫོགས་རིམ་གྱི་རྟོགས་པ་ཁྱད་པར་
ཅན་སྐྱེ་བའི་སྨིན་བྱེད་དུ་འགྱུར་བ་སོགས་དགོས་པ་ཁྱད་པར་ཅན་མང་དུ་ཡོད་པ་
རྣམས་ཤེས་པར་བྱའོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ལ་གཉིས། ཉེ་བར་བསྡུ་བའི་དེ་
ཉིད་དང༌། ཐུན་གཤམ་དུ་གཏོར་མ་འབུལ་བའི་ཚུལ་ལོ། །དང་པོ་ཉེར་བསྡུ་བྱ་
ཚུལ་ནི་མདོར་བྱས་ལས། མཆོག་ཏུ་གསང་བ་ཇི་བཞིན་དོན་སྤྱད་ནས། །རང་གི་
འཁོར་ལོ་ལ་ནི་འཁོར་ལོ་གཞུག །མགོན་པོ་བདེ་བ་ཆེན་པོ་གཅིག་པུ་བཞུགས། །
དེ་ལྟར་རྣལ་འབྱོར་བཞི་བྱེད་རྣལ་འབྱོར་པ། །ཧཱུྃ་གི་སྙིང་པོས་འཇིག་རྟེན་རབ་ཏུ་
བསྒོམ། །དེ་བྱུང་འགྲོ་ཀུན་རྡོ་ རྗེ་ སེམས་དཔར་བསམ། །ཞེས་པས་བསྟན་ཅིང་།
རྡོ་རྗེ་སེམས་དཔའི་སྒྲུབ་ཐབས་ལས་ཀྱང་། དེའི་རྗེས་ལ་སངས་རྒྱས་ཀྱི་ཡེ་ཤེས་
ཡང་དག་པར་གསལ་བར་བྱས་ནས་དཀྱིལ་འཁོར་ལ་རྗེས་སུ་ཆགས་པར་བྱས་ལ་
སྔར་བཞིན་དུ་རང་གི་ལུས་ཀྱི་དཀྱིལ་འཁོར་ལ་བཅུག་ནས་རིམ་པ་འདིས་ཉེ་བར་
བསྡུ་བར་བྱའོ། །རང་གི་སྙིང་གར་གནས་པའི་ཧཱུྃ་བརྗོད་ནས་དེས་སེམས་ཅན་གྱི་
ཁམས་ ཐམས་ཅད་ རྡོ་ རྗེ་ འཆང་ ཆེན་ པོའི་ གཟུགས་ ཀྱིས་ ཡོངས་ སུ་ གྱུར་ པའི་
གཟུགས་བཟུང་ནས་དེ་ཡིད་ལ་བྱེད་པར་གནས་པར་བྱའོ། །ཞེས་གསུངས་ཤིང་།
དེ་དག་གི་དོན་ཉམས་སུ་ལེན་ཚུལ་ནི། སྒྲུབ་ཐབས་ཉིད་ལས། དེ་ནས་ཐུགས་
ཀའི་ས་བོན་གྱི་འོད་ཟེར་གྱིས་འཁོར་གྱི་ལྷ་རྣམས་སྤྱན་དྲངས་ཏེ། རང་གི་ལུས་ཀྱི་
དཀྱིལ་ འཁོར་ ལ་ གཞུག་ཅིང་། གཞལ་ ཡས་ ཁང་ ཡང་ བསྡུ་ ལ་ རང་ ཡབ་ ཡུམ་
གཅིག་པུ་གནས་པར་བསམ་མོ། །ཡབ་ཡུམ་གཉིས་སྙོམས་པར་ཞུགས་པའི་སྦྱོར་
- 276 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མཚམས་ནས། བྱང་ཆུབ་ཀྱི་སེམས་ཀྱི་འོད་ཟེར་འཕྲོས་པས། སེམས་ཅན་ཐམས་
ཅད་ལ་དབང་བསྐུར་སྒྲིབ་པ་སྦྱངས་ནས་ཧཱུྃ་ཡིག་ཏུ་གྱུར། དེས་ནམ་མཁའི་ཁམས་
གང་བ་ཡོངས་སུ་གྱུར་པ་ལས་རྡོ་རྗེ་འཆང་དུ་བསམས་ཏེ། རང་གི་འོད་ཟེར་གྱིས་
དྲངས་ནས་རང་ལ་གཞུག་སྟེ་ཉེ་བར་བསྡུ་བའི་དེ་ཉིད་དོ། །ཞེས་གསུངས། དེ་
ལྟར་ཐུན་མཐར་རྟེན་དང་བརྟེན་པར་བཅས་པའི་དཀྱིལ་འཁོར་རང་གི་ལུས་ལ་
བསྡུ་བ་ནི། རྩ་ རྒྱུད་ལེའུ་བཅུ་ པ་ ལས། ནམ་མཁའི་དབྱིངས་ ཀྱི་དབུས་གནས་
པར། །བཀོད་པའི་དཀྱིལ་འཁོར་བསྒོམ་པར་བྱ། །དེ་ཡི་དབུས་གནས་ཡི་གེ་ཧཱུྃ། །
རང་གི་གཟུགས་སུ་རབ་ཏུ་བརྟག །རྡོ་རྗེའི་འོད་ཟེར་ཆེར་འབར་བ། །རྣམ་པར་
འཕྲོ་བ་བསམ་པར་བྱ། །སངས་རྒྱས་ཀྱི་ནི་སྐུ་གསུང་ཐུགས། །དྲངས་པར་དེ་ཡིས་
རྣམ་བསྒོམས་ནས། །དེ་མ་ཐག་ཏུ་དེར་འགྱུར་བར། །སྐུ་གསུང་ཐུགས་ཀྱི་རྡོ་རྗེ་
འཛིན། །ཅེས་པས་བསྟན་པར་ མདོ་བསྲེར་གསུངས། རྩ་རྒྱུད་ལེའུ་བཅུ་གསུམ་
པའི། རྫོགས་ནས་རབ་ཏུ་བསྡུ་བར་བྱ། །ཞེས་པའི་རྡོ་རྗེའི་ཚིག་འདིས་ཐུན་མཐར་
ཉེར་བསྡུ་བྱ་བར་བསྟན་པར་སྒྲོན་གསལ་ལས་གསུངས། རྟེན་དང་བརྟེན་པར་
བཅས་པའི་དཀྱིལ་འཁོར་རང་ལ་བསྡུས་ནས་རང་རྡོ་རྗེ་འཆང་དུ་གསལ་བའི་བྱང་
ཆུབ་ཀྱི་སེམས་ཀྱི་འོད་ཟེར་ གྱིས་སེམས་ཅན་ཐམས་ཅད་ལ་དབང་བསྐུར་ཏེ།
སྣོད་བཅུད་དག་པ་རབ་འབྱམས་སུ་བསྒྱུར་བ་ནི། རྩ་རྒྱུད་ལེའུ་བཅུ་བདུན་པ་ལས་
རྡོ་རྗེ་འཆང་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་འོད་ཟེར་གྱིས་སེམས་ཅན་ཐམས་
ཅད་ལ་དབང་བསྐུར་ཏེ་དག་པའི་འཁོར་ལོར་སྒྱུར་བར་མཛད་པར་གསུངས་པ་
ལྟར། སྔོན་བྱུང་གི་རྣམ་འཕྲུལ་ཉམས་ལེན་དུ་འཁྱེར་བ་དང༌། རང་ཉིད་ཀྱང་མ་
འོངས་པ་ན་རྡོ་རྗེ་འཆང་གི་གོ་འཕང་མངོན་དུ་བྱས་ཏེ། སེམས་ཅན་རྣམས་ལ་བྱང་
-277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཆུབ་ཀྱི་སེམས་ཀྱིས་དབང་བསྐུར་ཏེ། དག་པའི་འཁོར་ལོར་བསྒྱུར་བའི་འབྲས་བུ་
ལམ་བྱེད་ཁྱད་པར་ཅན་ནོ། །གཞན་ཡང་རིམ་པ་དང་པོར་སྡུད་རིམ་གྱི་དམིགས་
པ་འདི་ལྟར་བྱས་པས། རིམ་པ་གཉིས་པར་སྣོད་བཅུད་ཀྱི་སྣང་བ་ཐམས་ཅད་འོད་
གསལ་དུ་སྡུད་པ་དང༌། དེ་ལས་སྒྱུ་མའི་སྐུར་ལྡང་བའི་དགེ་རྩ་སྨིན་བྱེད་ཁྱད་པར་
ཅན་དུ་འགྱུར་རོ། །གཉིས་པ་ཐུན་གྱི་གཤམ་དུ་གཏོར་མ་འབུལ་བའི་ཚུལ་ནི།
སྒྲུབ་ཐབས་ ཉིད་ ལས། ཐུན་གཤམ་དུ་གཏོར་མའི་ཆོ་ག་ནི། གཏོར་མ་གཉིས་
བགེགས་མཐར་བྱེད་ཀྱིས་བསང་། ཞེས་པ་ནས། ཨོ་ཡོ་ག་ཤུདྡྷསརྦ་དྷརྨཱཡོ་ག་
ཤུདྡྷོཉཧཾ། ཞེས་བརྗོད་དེ་པད་ཀོར་དང་འཁྱུད་པའི་ཕྱག་རྒྱ་བྱས་ནས་རང་གི་ལྷའི་
འཁོར་ལོ་བདག་ཉིད་ལ་གཞུག་ཅིང་། དབང་པོ་ལ་སོགས་པ་ལ་སེ་གོལ་གསུམ་
གཏོགས་ ཤིང་། ཨོཾ་ ཨཱཧཱུྃ། བཛྲ་ མུཞེས་ བརྗོད་ དེ་ རང་ གནས་ སུ་ གཤེགས་ སུ་
གསོལ་ལོ། །ཞེས་པའི་བར་གྱིས་གཏོར་མ་བྱིན་གྱིས་བརླབ་ཚུལ་དང༌། གཏོར་
མགྲོན་རྣམས་སྤྱན་དྲངས་ཏེ་གཏོར་མ་འབུལ་ཚུལ་དང་། གཏོར་མ་ཕུལ་ནས་ལྷའི་
འཁོར་ ལོ་བདག་ཉིད་ལ་བསྡུ་ཞིང་། ཕྱོགས་སྐྱོང་རྣམས་ གཤེགས་གསོལ་ བྱེད་
ཚུལ་དང་བཅས་ཤིན་ཏུ་གསལ་བར་གསུངས། གཏོར་མ་འབུལ་ཚུལ་འདི་དག་ནི་
དཀྱིལ་མཆོག་རྡོ་རྗེ་ཕྲེང་བར་འབྱུང་བ་བཞིན་འདིར་མཛད་པ་ཡིན་ལ། ཕྲེང་བར་
ཕྱོགས་སྐྱོང་གི་གཏོར་སྔགས་རྣམས་རྒྱ་སྐད་དུ་ཡོད་པ་དེང་སང་གི་གདུལ་བྱས་གོ་
བདེ་བའི་ཕྱིར་བོད་སྐད་དུ་མཛད་པ་ཡིན་ནོ། །ཕྱི་ནང་གི་བགེགས་ཉེ་བར་ཞི་བ་
དང་། དངོས་གྲུབ་སྒྲུབ་པ་ལ་གཏོར་མ་གལ་ཆེ་བར་རྒྱུད་སྡེ་བཞི་ག་ནས་བསྔགས་
ཤིང་། ཁྱད་པར་འདུས་པའི་རྩ་རྒྱུད་ལེའུ་དྲུག་པ་ལས། གླང་པོའི་ཤ་དང་རྟ་ཡི་
ཤ །དེ་བཞིན་དམ་པ་ཁྱི་ཡི་ཤ །ཟས་ཀྱི་ཕྱིར་ནི་བཟའ་བར་བྱ། །ཟས་གཞན་དག་
- 278 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ནི་མ་ཟོས་ན། །བྱང་ ཆུབ་ སེམས་ དཔའ་ བློ་ཅན་དང༌། །སངས་རྒྱས་རྣམས་ནི་
མཉེས་ པར་ འགྱུར། །ཞེས་ པས་ གཏོར་མའི་ ཕན་ ཡོན་ བསྟན་ཏེ། དེའི་ཐད་ ཀྱི་
འགྲེལ་པ་སྒྲོན་གསལ་མཆན་བུ་དང་བཅས་པ་ལས། དྲག་ལས་སོགས་སོ་སོ་ལ་
རིགས་དང་མཐུན་པའི་གཏོར་མ་ལ་སོགས་པ་བྱས་པ་དེའི་འབྲས་བུ་སྟེ་ཕན་ཡོན་
བསྟན་པར་བྱ་བའི་ཕྱིར། བྱང་ཆུབ་ཅེས་བྱ་བ་ལ་སོགས་པ་གསུངས་ཏེ། རིགས་དེ་
དག་དང་འབྲེལ་བའི་བྱང་ཆུབ་སེམས་དཔའ་རྣམས་དང༌། བློ་ཅན་ཏེ་རང་གི་ཕྱག་
རྒྱ་དང་བཅས་པ་རྣམས་དང༌། སངས་རྒྱས་ཏེ་མི་བསྐྱོད་པ་ལ་སོགས་པ་རྣམས་
རིགས་སོ་སོ་བདེ་དང་འབྲེལ་བའི་རང་གི་རིགས་ཀྱི་མཆོད་པ་སྟེ། གཏོར་མ་ལ་
སོགས་པ་བྱས་པས་མཉེས་པར་འགྱུར་རོ། །ཡང་འདི་ཉིད་ཀྱི་ཕན་ཡོན་བསྟན་
པར་ བྱ་བའི་ ཕྱིར། འདི་ ལྟ་ བུ་ ཡི་ སྦྱོར་བ་ཡིས། །མྱུར་དུ་སངས་རྒྱས་ཉིད་ཐོབ་
འགྱུར། །ཞེས་བྱ་བ་གསུངས་ཏེ། གཏོར་མའི་སྦྱོར་བ་འདི་ཡིས་ནི་མྱུར་ཞིང་རིངས་
པར་སངས་རྒྱས་ཉིད་དེ་བྱང་ཆུབ་པ་ཉིད་ཐོབ་པར་འགྱུར་བའོ། །ཞེས་གསུངས།
རྩ་རྒྱུད་ལེའུ་བཅུ་དྲུག་པ་ལས། གླང་པོའི་ཤ་དང་རྟ་ཡི་ཤ །ཤ་ཆེན་དག་ཀྱང་
བཟའ་ བྱ་ ཞིང་། །སྔགས་རྣམས་ ཀུན་ ལའང་ དབུལ་ བར་ བྱ། །དེ་ ལྟར་ བྱས་ ན་
མགོན་པོ་མཉེས། །ཞེས་དང་། དེའི་ཐད་ཀྱི་འགྲེལ་པ་སྒྲོན་གསལ་མཆན་བུ་དང་
བཅས་པ་ལས། གླང་པོའི་ཤ་དང་ཞེས་བྱ་བ་ལ་སོགས་པ་སྟེ། ཆོ་ག་འདི་དག་ནི་
བདག་ཉིད་ཀྱིས་བརླབ་ཅིང་། སྔགས་རྣམས་ཞེས་བྱ་བ་ལྷ་རྣམས་ལ་ཕྱི་ནང་གི་
སྦྱིན་སྲེག་དང་གཏོར་མའི་ཚུལ་གྱིས་དབུལ་བར་བྱའོ། །དེ་ལྟར་བྱས་ན་མགོན་པོ་
མཉེས། །ཞེས་བྱ་བ་ནི། མངོན་པར་འདོད་པའི་འབྲས་བུ་སྩོལ་ཞིང་མཉེས་པར་
འགྱུར་རོ། །ཞེས་གསལ་བར་གསུངས་པ་ལྟར་རོ། །དེ་ལྟར་ཐུན་གཤམ་དུ་གཏོར་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མ་ཕུལ་ནས་བསྔོ་སྨོན་བྱ་བ་ནི་སྒྲུབ་ཐབས་ཉིད་ལས། དེ་ནས། དགེ་བ་འདི་ཡིས་
མྱུར་དུ་བདག །སངས་རྒྱས་ཀུན་གྱི་ཀུན་བདག་ཉིད། །རྡོ་རྗེ་འཆང་དབང་ཐོབ་
གྱུར་ཅིག །འགྲོ་བས་ཀྱང་ནི་དེ་ཐོབ་ཤོག །བྱང་ཆུབ་ཕྱིར་ནི་སྤྱོད་གང་དང༌། །
རྫོགས་སངས་རྒྱས་ཀྱི་གང་ཡིན་པ། །བྱང་ཆུབ་རྡོ་རྗེས་གང་གསུངས་པའི། །སྤྱོད་
དེ་ གཉིས་ ཀའང་ བདག་ སྤྱོད་ཤོག །ཅེས་ སྨོན་ ལམ་ གདབ། ཅེས་ གསུངས། དེ་
ཡང་སྒྲུབ་ཐབས་བསྒོམས་པས་མཚོན་དགེ་བ་ཅི་བྱས་རྣམས་མཐར་ཐུག་གི་སྨོན་
གནས་རྣམས་སུ་འདུན་པ་དྲག་པོས་བསྔོ་ཞིང་། ལྷག་པར་དཔལ་གསང་བ་འདུས་
པའི་ལམ་རིམ་པ་གཉིས་མྱུར་དུ་བགྲོད་ནས་སེམས་ཅན་ཐམས་ཅད་ཀྱི་དོན་དུ་
ཟུང་འཇུག་རྡོ་རྗེ་འཆང་གི་གོ་འཕང་མྱུར་བ་མྱུར་བར་ཐོབ་པའི་སྨོན་ལམ་ཤུགས་
དྲག་ཏུ་གདབ་བོ། །དེ་ཡང་དགེ་བ་ཅི་བྱེད་ཀྱི་སྔོན་དུ་བྱང་ཆུབ་ཀྱི་སེམས་ཤུགས་
དྲག་ཏུ་བསྐྱེད་པ་དང་། དགེ་སྦྱོར་དངོས་གཞི་ཐམས་ཅད་ཀྱང་བསམ་པ་དེས་ཟིན་
པར་བྱེད་ཅིང་། མཇུག་ཏུ་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་
ནས་བསྔོ་བས་རྒྱས་འདེབས་པ་འདི་ནི་ཐེག་ཆེན་པ་སྤྱིའི་ཉམས་ལེན་ཡིན་ཞིང་།
གསང་སྔགས་བླ་མེད་ཀྱི་ལམ་དུ་ཞུགས་པ་རྣམས་ནི་ཐེག་པ་ཆེན་པོའི་ཡང་ཆེན་པོ་
པ་ ཡིན་ པས། དགེ་སྦྱོར་ཅི་བྱེད་བྱང་ཆུབ་ཀྱི་སེམས་ཀྱིས་ཟིན་པ་དང་། སེམས་
ཅན་ཐམས་ཅད་མྱུར་བ་མྱུར་བར་སྒྲོལ་བའི་ཕྱིར་བསྔོ་བས་རྒྱས་འདེབས་པ་ཤིན་
ཏུ་གལ་ཆེའོ། །སྒྲུབ་ཐབས་ཀུན་བཟང་ལས་ཀྱང་། དེ་ལྟར་དེ་ཉིད་མཐོང་བས་
རྣམ་གྲོལ་བ། །སེམས་ཅན་ཁམས་རྣམས་ཀུན་ཏུ་དམིགས་ནས་ནི། །སྙིང་རྗེ་འགྲོ་
བ་རྣམས་ ལ་ ཕན་དོན་དུ། །སྨོན་ལམ་རྣམས་ནི་མངོན་སུམ་ཉིད་དུ་བྱ། །ཞེས་
གསུངས་སོ། །གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ལ་ལྔ། སྤྱོད་ལམ་
- 280 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གྱི་རྣལ་འབྱོར། ཁ་ཟས་ཀྱི་བསམ་གཏན་གྱི་དེ་ཉིད། ལུས་བརྟས་པར་བྱེད་པའི་དེ་
ཉིད། ཉལ་བ་དང་ལྡང་བའི་རྣལ་འབྱོར། བསྐྱེད་རིམ་ཕྲ་རགས་མཐར་ཕྱིན་ནས་
དངོས་གྲུབ་སྒྲུབ་པའི་ཚུལ་ལོ། །དང་པོ་སྤྱོད་ལམ་གྱི་རྣལ་འབྱོར་ནི། མདོར་བྱས་
ལས། ལངས་ནས་འགྲོ་ ལ་ བལྟས་ཏེ་ ཇི་ བཞིན་སྤྱད། །ཅེས་ པས་ བསྟན་ཅིང་།
དེའི་དོན་སྒྲུབ་ཐབས་ཉིད་ལས། ལངས་ནས་སྤྱོད་ལམ་ལ་འཇུག་པའི་ཚེ་སྣོད་
ཐམས་ ཅད་ གཞལ་ ཡས་ ཁང་ དང༌། བཅུད་ ཐམས་ ཅད་ རྡོ་ རྗེ་ སེམས་ དཔར་
བལྟའོ། །ཞེས་ གསུངས། སྒྲུབ་ ཐབས་ ཀུན་ བཟང་ ལས་ ཀྱང་། ལངས་ནས་ དག་
པའི་སེམས་དཔའ་རང་ལྷ་ཡི། །རྣམ་པའི་ང་རྒྱལ་ཡིད་ལ་བྱས་ནས་ནི། །ཀུན་ཏུ་
སྣང་བར་གནས་པའི་ཡུལ་རྣམས་ནི། །སྔ་མ་བཞིན་དུ་ཡུལ་དུ་ཡོངས་སུ་བསྒོམ། །
རང་རང་གི་ནི་ངོ་བོ་རྣམ་དག་པ། །རིམ་བཞིན་སྐུ་ལ་སོགས་པའི་རྡོ་རྗེར་གྱུར། །
དཔལ་ལྡན་རྡོ་རྗེ་འཛིན་པ་ལྟ་བུར་ནི། །ཆོས་ཉིད་ཀྱིས་ནི་ཕན་ཚུན་ཁྱད་པར་
མེད། །ཕྱིན་ཅི་ལོག་གི་རྟོག་པ་སྤངས་པ་ཡིས། །བྱ་བ་མ་ལུས་པ་ནི་རྫོགས་པར་
བྱ། །དེ་ཡིས་ཐུབ་པའི་འཁོར་ལོ་མ་ལུས་པ། །མཆོད་པ་འདི་ནི་ཀུན་ཏུ་མཆོག་
ཡིན་ནོ། །ཞེས་གསུངས། ཐུན་མཚམས་སུ་ཐ་མལ་པའི་སྣང་ཞེན་གྱི་དབང་དུ་མི་
གཏང་བར་སྣོད་བཅུད་དག་པའི་འཁོར་ལོར་བལྟ་བ་འདི་ནི་རྒྱུད་སྡེ་བཞི་ག་ནས་
གསུངས་ཤིང་། འབྲས་བུའི་རྣམ་པ་ལམ་དུ་བྱེད་པའི་སྔགས་ཀྱི་ཐབས་མཁས་ཀྱི་
ལམ་ཐུན་མོང་མིན་པ་ཡིན་པས་ཤིན་ཏུ་གནད་ཆེ་ཞིང་། ལྷག་པར་རྩ་རྒྱུད་ལེའུ་
བདུན་པ་ལས། གཟུགས་སྒྲ་རོ་ལ་སོགས་པ་ལ། །རྟག་ཏུ་སེམས་ནི་སྦྱར་བར་
བྱ། །འདི་ དེ་ སངས་ རྒྱས་ ཐམས་ ཅད་ ཀྱི། །གསང་ བའི་ སྙིང་ པོ་ བཏུས་ པའོ། །
གཟུགས་སྒྲ་དྲི་སོགས་སྔགས་པ་ཡིས། །ལྷ་ཉིད་དུ་ནི་རྟག་ཏུ་བསྒོམ། །ཞེས་དང་།
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རྩ་རྒྱུད་ལེའུ་བཅུ་བདུན་པ་ལས་ཀྱང་། །མཆོད་པའི་ཡོ་བྱད་མཆོག་ལྔ་ཡི། །མཆོད་
པས་དེ་དག་མཆོད་པར་བྱ། །འདི་ནི་རྡོ་ རྗེ་ ཐམས་ཅད་ ཀྱི། །དམ་ཚིག་ཤིན་ཏུ་
འདའ་དཀའ་བའོ། །ཞེས་དང་། དེའི་ཐད་ཀྱི་འགྲེལ་པ་སྒྲོན་གསལ་མཆན་བུ་དང་
བཅས་པ་ལས། དེ་ནས་ཞེས་བྱ་བ་ལ་སོགས་པ་ལ། དེ་བཞིན་གཤེགས་པ་ཐམས་
ཅད་ནི་རྣམ་པར་སྣང་མཛད་ལ་སོགས་པའི་ངོ་བོ་ཉིད་ཀྱི་སེམས་ཅན་ཐམས་ཅད་
དེ། ཀུན་ སྤྱོད་ ལས། འགྲོ་ བ་ འདི་ ཀུན་ སངས་ རྒྱས་ ལྔའི་ བདག་ ཉིད། །ཅེས་
གསུངས་པའི་ ཕྱིར་རོ། །དེ་རྣམས་ཀྱི་སྐུ་དང་གསུང་དང་ཐུགས་ཀྱི་མཆོད་པའི་
མཆོག་ནི་མཆོད་པའི་ཁྱད་པར་ཏེ། དེ་ཉིད་ཀྱི་སྐུ་ལ་སོགས་པ་ལས་ཕྱུང་ངོ༌། །
མཆོད་པའི་ཡོ་བྱད་ལྔ་ནི་ཡུལ་རྣམ་པ་ལྔའོ། །དེ་རྣམས་ཀྱི་མཆོད་པའི་མཆོག་ནི་
ཡིད་དུ་འོང་བའི་ཡུལ་རྣམས་ཏེ། དེས་བདག་དང་གཞན་རྣམས་ལྷར་བསྐྱེད་པ་ལ་
མཆོད་པར་བྱ་བའི་ཆོ་ག་འདི་ནི་རྡོ་རྗེ་ཐམས་ཅད་ཀྱིས་ཞེས་བྱ་བ་རྣལ་འབྱོར་པ་
ཐམས་ཅད་ཀྱིས་སོ། །དམ་ཚིག་ཤིན་ཏུ་འདའ་དཀའ་བའོ། །ཞེས་བྱ་བ་ནི་འདའ་
བར་མི་བྱ་བའི་དམ་ཚིག་གོ །ཞེས་ཉམས་ལེན་འདི་ལྟར་དུ་བྱ་དགོས་པ་དམ་ཚིག་
ཡིན་པར་གསུངས་སོ། །གཉིས་པ་ཁ་ཟས་ཀྱི་བསམ་གཏན་གྱི་དེ་ཉིད་ཉམས་སུ་
ལེན་ཚུལ་ནི། རྩ་རྒྱུད་ལེའུ་བཅུ་བདུན་པ་ལས། སྐུ་ཡི་རྡོ་རྗེ་ཁ་ཟས་ལ། །ཕྱི་རོལ་
རྡོ་རྗེ་འཛིན་པ་དང་། །མདོ་གདོན་ཆོ་གའི་བྱ་བ་ལ། །རྟག་པར་རྡོ་རྗེ་ཆོས་སུ་བྱ། །
ཞེས་ པས་ བསྟན་ པར་ མདོ་ བསྲེར་ གསུངས། ཡང་ ལེའུ་ དེ་ ཉིད་ ལས། བཟའ་
བའམ་བཏུང་བ་གང་ཅུང་ཟད། །བརྟུལ་ཞུགས་ཅན་གྱིས་གང་བཟའ་བ། །བཤང་
གཅི་ཤ་ཡི་སྦྱོར་བ་ཡིས། །ཆོ་ག་བཞིན་དུ་ཡོངས་སུ་བརྟག །ཅེས་དང༌། དེའི་ཐད་
ཀྱི་འགྲེལ་པ་སྒྲོན་གསལ་མཆན་བུ་དང་བཅས་པ་ལས། བཟའ་བ་ནི་འབྲས་ཆན་
- 282 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དང་ཟན་དྲོན་ལ་སོགས་པའོ། །བཏུང་བ་ནི་འོ་མ་ལ་སོགས་པའོ། །བརྟུལ་ཞུགས་
ཅན་ནི་སྒྲུབ་པ་པོ་དབང་པོ་རབ་འབྲིང་ཐ་མ་རྣམ་པ་གསུམ་གྱིས་བཟའ་བའམ་
འཐུང་བ་ན། དེ་ཐམས་ཅད་བཤང་གཅིས་མཚོན་པའི་བདུད་རྩི་ལྔ་དང༌། ཤ་ལྔའི་
སྦྱོར་བ་སྟེ་དེར་བསྐྱེད་པའི་རྣལ་འབྱོར་གྱིས་ཆོ་ག་བཞིན་དུ་བཟའ་བ་སྟེ། སྙིང་ག་
དང་ལྐོག་མ་ཡོངས་སུ་སྦྱང་བ་སྒྲུབ་ཐབས་ལྟར་བྱེད་པ་སྔོན་དུ་འགྲོ་བས། བཟའ་
བ་དང་བཏུང་བ་ཅི་འབྱོར་པ་ཤ་དང་ཁུ་བ་ལ་སོགས་པར་ཡོངས་སུ་གྱུར་པར་
བསམས་ལ། དེའི་ལྷག་མ་སྟེ་ སྙིགས་མ་རྣམས་བཤང་བ་དང་གཅི་བའི་དངོས་
པོར་ཡོངས་སུ་བརྟག་པར་བྱ་སྟེ། འདི་ནི་ནང་གི་སྦྱིན་སྲེག་གོ །ནང་གི་སྦྱིན་སྲེག་
གི་ཚུལ་གྱིས་ཟོས་ན། སྦྱིན་བདག་གིས་བྱིན་པའི་བཟའ་བཏུང་རྣམས་བུ་ལོན་དུ་
མི་འགྱུར་ཏེ། གདན་བཞི་ལས། གང་ཞིག་ཅུང་ཟད་བཟའ་བཏུང་རྣམས། །བསྔོ་
བ་བྱས་ནས་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། །བུ་ལོན་དུ་ཡང་
མི་འགྱུར་རོ། །ཞེས་གསུངས་ཏེ་ཤིན་ཏུ་གལ་ཆེའོ། །བསྔོ་བ་བྱས་ནས་ཞེས་པ་ནི།
ནང་དུ་ལྷ་ལ་བསྔོས་པ་ནང་གི་སྦྱིན་སྲེག་གོ །ཞེས་དང་། མདོར་བྱས་ལས་ཀྱང་།
དེ་ལྟར་སློབ་པའི་སྔགས་པ་ཡིས། །སྦྱང་དང་དེ་བཞིན་རྟོགས་སྦར་བྱ། །ལྐོག་མ་
སྙིང་ག་ལེགས་སྦྱངས་ཞིང་། །དེ་བཞིན་གཤེགས་རྣམས་ཚིམ་པར་བྱ། །ཧཱུྃ་གིས་
ལེགས་པར་སྦྱངས་བྱས་ལ། །ཡི་གེ་ཨཱཡིས་རྟོགས་བྱས་ཏེ། །ཨོཾ་གྱིས་བསྣན་ནས་
སྦྱར་བར་བྱ། །འདི་ནི་ཁ་ཟས་སྦྱང་བའོ། །དང་པོ་མགྲིན་པའི་མཚམས་བསམ་
པ། །དེར་ནི་ཧཱི༔ལས་བྱུང་བ་ཡི། །པདྨ་འདབ་མ་བརྒྱད་པ་བསྒོམ། །ལྟེ་བའི་སྟེང་
དུ་ཡི་གེ་ཧཱུཾ། །ཧཱུྃ་ལས་སྐྱེས་པའི་རྡོ་ རྗེ་ཆེ། །རྩེ་མོ་ལྔ་པ་རྣམ་པར་བསམ། །རྩེ་མོ་
དབུས་མའི་སྟེང་དུ་ནི། །ཨོ་བསམ་ལྐོག་མ་སྦྱང་བའོ། །སྤྲིན་གྱི་སྒྲ་ནི་སྙིང་གར་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསམ། །རྩེ་གསུམ་མེ་ནི་དེ་ལས་སྤྲོ། །དེར་ནི་བཟའ་བ་བསྲེག་པ་དག །འདི་ནི་
ནང་གི་སྦྱིན་སྲེག་ཡིན། །རླུང་གིས་མེ་ནི་སྦར་བྱེད་པ། །དེར་ནི་ཆུ་གང་འཚེད་པར་
བྱེད། །དབང་ཆེན་དཀྱིལ་འཁོར་གནས་སུ་ནི། །གང་དུ་མེ་ནི་རྒྱུ་བ་དག །བཟའ་
བ་དང་ནི་བཏུང་བ་རྣམས། །གང་ཅིའང་རུང་བ་ཆུའི་དཀྱིལ་འཁོར། །བཟའ་བ་ཁ་
ཡི་པདྨ་ལས། །སྙིང་གའི་པདྨར་ཡང་དག་གཞུག །ལྟེ་བའི་དཀྱིལ་འཁོར་ཕྱིན་འོག་
ཏུ། ཁ་སྦྱར་བ་ཡི་སྦྱོར་བ་ཡིས། །གསང་བའི་པདྨ་ལས་བྱུང་བ། །ཐལ་བའི་མཐར་
ནི་རྣམ་པར་བརྟག །རིམས་ནད་མེད་ཅིང་ནད་ཀྱང་མེད། །དུག་ལ་སོགས་པས་མི་
འཆི་ལ། །དེ་ནི་དུས་མིན་འཆི་མི་འགྱུར། །འཚེ་བ་ཐམས་ཅད་རྣམས་འཇོམས་
པའོ། །ཞེས་གསུངས། ཟས་ཀྱི་ཚེ་ལྕེ་དང་ལྐོག་མ་སོགས་བྱིན་གྱིས་བརླབས་ཏེ་
ལོངས་སྤྱོད་ཚུལ་ཕན་ཡོན་དང་བཅས་པ། རྩ་རྒྱུད་ལེའུ་བཅུ་གཉིས་པ་ལས། ལྕེ་
ཡི་དམ་ཚིག་རྡོ་རྗེ་མཆོག །རྡོ་རྗེ་ཅན་གྱིས་ཧཱུྃ་བསྒོམས་ཏེ། །བདུད་རྩི་ལྔ་ཡི་སྦྱོར་
བ་ཡིས། །ཟོས་ན་རྡོ་རྗེ་གསུམ་འཐོབ་འགྱུར། །ཨཱདང་ཨོ་གྱི་དམ་ཚིག་ ཀྱང་། །
འདི་ནི་རྡོ་རྗེའི་ཚུལ་མཆོག་སྟེ། །འདི་ལྟ་བུ་ཡི་སྦྱོར་བ་ཡིས། །རྡོ་རྗེ་མི་ཕྱེད་འདྲ་
བར་འགྱུར། །ཞེས་དང་། དེའི་ཐད་ཀྱི་འགྲེལ་པ་སྒྲོན་གསལ་མཆན་བུ་དང་བཅས་
པ་ལས། རིགས་ཀྱི་དབྱེ་བས་ལྕེའི་བསྐྱེད་ཆོག་སོ་སོར་བསྟན་པར་བྱ་བའི་ཕྱིར།
ལྕེ་ཡི་དམ་ཚིག་རྡོ་རྗེ་མཆོག །ཅེས་བྱ་བ་ལ་སོགས་པ་གསུངས་ཏེ། དམ་ཚིག་རྡོ་རྗེ་
ནི་རིགས་ལྔའི་རྣལ་འབྱོར་པ་རྣམས་སོ། །དེ་རྣམས་ཀྱི་མཆོག་ནི་མི་བསྐྱོད་པའི་
རིགས་ཏེ། མི་བསྐྱོད་པའི་སྐུ་དེར་གནས་ནས། །ལྕེ་ལ་ཧཱུྃ་ཡིག་རྡོ་རྗེ་ཅན་ཏེ། ཧཱུྃ་
ཡོངས་སུ་གྱུར་པ་ལས་ལྕེ་རྡོ་ རྗེར་བསྒོམས་ཏེ། ཟས་ལ་སོགས་པ་བཟའ་བཏུང་
གང་ཅི་ཡང་རུང་བ་ལ་སྤྱོད་པ་དེ་དག་བདུད་རྩི་ལྔ་ཡི་སྦྱོར་བས་ཏེ། བདུད་རྩི་ལྔར་
- 284 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བསྐྱེད་པར་བྱས་ནས་ཉེ་བར་སྤྱོད་ཅིང་ཟོས་ན་རྡོ་རྗེ་གསུམ་སྟེ། སྐུ་དང་གསུང་དང་
ཐུགས་ཤིན་ཏུ་སྦྱངས་པ་འཐོབ་པར་འགྱུར་རོ། །བཤད་མ་ཐག་པའི་ཟས་སུ་བྱ་
བའི་མཚན་ཉིད་འདི་ནི་རྡོ་རྗེའི་ཚུལ་མཆོག་སྟེ། རྡོ་རྗེའི་རིགས་ཀྱི་བྱེད་ཚུལ་ཡིན་
ཏེ། དེ་བཞིན་དུ་ཡི་གེ་ཨཱདང་ཡི་གེ་ཨོཾ་གྱི་དམ་ཚིག་དག་གིས་ཀྱང་བྱ་སྟེ། འོད་
དཔག་ཏུ་མེད་པའི་རྣལ་འབྱོར་པས་ལྕེ་ལ་ཨཱཡོངས་སུ་གྱུར་པའི་མཚན་ཉིད་ཅན་
པདྨ་བསམ་པར་ བྱ་ལ། རྣམ་པར་སྣང་མཛད་ཀྱི་རྣལ་འབྱོར་ པས་ནི་ཡི་གེ་ཨོཾ་
ཡོངས་སུ་གྱུར་པ་ལས་ལྕེ་འཁོར་ལོར་བསམ་པར་བྱའོ། །ཞེས་བྱ་བའི་བར་དུའོ། །
དེ་གསུམ་གྱིས་ནི་རིན་འབྱུང་དང་དོན་གྲུབ་ཀྱི་རྣལ་འབྱོར་པས་ལྕེ་སྭཱ་དང་ཧྭ་ལས་
རིན་པོ་ཆེ་དང་རལ་གྲིར་བསྐྱེད་པ་དང་། བཟའ་བཏུང་བདུད་རྩི་ལྔར་བསྐྱེད་ནས་
ལོངས་ སྤྱོད་ པ་ ཡང་ཤེས་ པར་ བྱ་ལ། རིགས་ལྔའི་རྣལ་འབྱོར་ པས་ནི་དེ་ལྔའི་
རིགས་ཀྱི་ལྷའི་རྣལ་འབྱོར་པ་ཡང་སྟོན་པར་གཟུང་ངོ༌། །སྔ་མ་ཁ་ཅིག་འདི་བསྙེན་
པའི་དུས་ཡིན་གྱི། ལས་སྒྲུབ་པའི་དུས་མིན་ཞེས་ཟེར་བ་ལྟར་མི་བྱ་བར་བསྙེན་
སྒྲུབ་གཉིས་ཀ་ལ་ཤེས་པར་བྱའོ། །འདི་ལྟ་བུ་ཡི་ཟས་སུ་བྱས་པའི་སྦྱོར་བས་ནི་སྐུ་
ལ་སོགས་པ་ལས་སུ་རུང་བ་ཐོབ་ནས། རྡོ་རྗེ་འཆང་ཆེན་པོ་དང་འདྲ་བར་འགྱུར་
བའོ། །ཞེས་གསུངས། གསང་གནས་དང་། ལྟེ་བ་དང་། སྙིང་ག་དང་། མགྲིན་པ་
རྣམས་སུ་འབྱུང་བཞིའི་ས་བོན་ལས་འབྱུང་བཞིའི་དཀྱིལ་འཁོར་བསྐྱེད་པ་སོགས་
ཟས་ཀྱི་རྣལ་འབྱོར་ཕན་ཡོན་དང་བཅས་པ་འདི་དག་ནི། འདུས་པའི་བཤད་རྒྱུད་
ལྷ་མོ་བཞི་ཞུས་ལས་གསལ་བར་གསུངས་ཤིང་། སྒྲུབ་ཐབས་ཀུན་བཟང་ལས་
ཀྱང་། །ཟན་ཟའི་ཚེ་ན་སྙིང་གའི་ཟླ་བ་ལ། །འཁོར་ལོའི་གཙོ་བོ་རང་གི་གསང་
སྔགས་ཀྱིས། །ཀུན་ཏུ་དམིགས་ཏེ་བྱང་ཆུབ་སེམས་ཀྱིས་ནི། །ངོ་བོ་ཉིད་གྱུར་འོད་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དང་ལྡན་པར་བསམ། །རང་གི་ཟས་ལ་དེ་ཉིད་གསུམ་བཟླས་ཏེ། །ཐམས་ཅད་
མཉམ་པ་ཉིད་ཀྱིས་རྣམ་དག་པ། །དེ་ཡིས་སྐུ་ཡི་རྡོ་རྗེ་ལ་སོགས་པ། །ལྷ་རྣམས་
ཀུན་ཏུ་ཚིམ་པ་ཉིད་དུ་བྱ། །ཕྱི་ཡི་སྦྱིན་སྲེག་ཆོ་གས་བསྒྲེ་བྱ་ཞིང་། །ཡིད་ཀྱིའང་
ཡིད་ཉིད་ཀྱིས་ནི་བྱ་བ་སྟེ། །ཕུང་པོ་བུད་ཤིང་རྣམ་པར་བསྲེག་པ་ཡིན། །ཡེ་ཤེས་
འབར་བ་བླ་ན་མེད་པར་བཤད། །དེ་ལྟར་མ་ལུས་པ་ཡི་འདོད་པ་ཡིས། །བདག་
ཉིད་ དམ་ ནི་ གཞན་ དག་ རང་ རང་ གི །ལྷ་ ཡི་ གཟུགས་ གྱུར་ པ་ ལ་ ཡང་ དག་
མཆོད། །དམ་ ཚིག་ འདི་ནི་བདེ་གཤེགས་རྣམས་ ཀྱིས་ གནང་། །རྗེས་ སུ་མཐུན་
པའི་འགྲོ་བའི་དོན་རྣམས་དང་། །མ་ལུས་བདེ་གཤེགས་མཆོད་པར་ཡོངས་སུ་
བརྟག །ཅེས་གསུངས། རྒྱུད་དང་གྲུབ་ཆེན་གྱི་གཞུང་དེ་དག་གི་དོན་ཉམས་སུ་
ལེན་ཚུལ་ཤིན་ཏུ་གསལ་བ་སྒྲུབ་ཐབས་ཉིད་ལས། ཟས་ཀྱི་བྱ་བ་བྱེད་པའི་ཚེ་ཁ་
ཟས་སྦྱང་བ་ནི་གཏོར་མ་བྱིན་གྱིས་བརླབ་པ་ལྟར་བྱ། ལྐོག་མ་སྦྱང་བ་ནི། དུང་
དམར་པོའི་རྣམ་པ་ཅན་གྱི་མགྲིན་པར་རཿལས་བྱུང་བའི་པདྨ་དམར་པོ་འདབ་མ་
བརྒྱད་པའི་ལྟེ་བར། ཧཱུཾ་སྔོན་པོ་ལས་རྡོ་རྗེ་རྩེ་ལྔ་པ་རྭ་དབུས་མ་སྦུ་གུ་ཅན་གྱི་རྩེ་
མོར་ཨོཾ་འོད་ཟེར་ཟས་ལ་འཕྲོ་བ་བསམ་པའོ། །སྙིང་ག་སྦྱང་བ་ནི་སྣ་ཚོགས་པདྨ་
དང་ཉི་མའི་སྟེང་དུ་ཧཱུཾ་སྔོན་པོ་ལས་རྩེ་གསུམ་གྱི་མེ་འཕྲོ་བ་བསམ་པའོ། །དེ་ནས་
ལག་པ་དགང་བླུགས་སུ་མོས་པས། ཨོཾ་གྱི་འོད་ཟེར་གྱིས་དྲངས་ཏེ་ལྕེ་ཧཱུྃ་ལས་བྱུང་
བའི་རྡོ་རྗེ་རྩེ་ལྔ་པའི་སྦྲ་གུ་ནས་ཞུགས་ནས། ལྷ་ཐམས་ཅད་འདུས་པའི་བདག་
ཉིད་སྙིང་གའི་ཧཱུྃ་ལ་འབུལ་བའི་ཚུལ་གྱིས་ཟ་བ་ནི་ནང་གི་སྦྱིན་སྲེག་གོ །དེ་ཡང་
གསང་གནས་སུ་ཡཾ་ལས་རླུང༌། ལྟེ་བར་རཾ་ལས་མེ། སྙིང་གར་ལཾ་ལས་ས། མགྲིན་
པར་ཁཾ་ལས་ཆུའི་དཀྱིལ་འཁོར་རེ་བསམ། རླུང་གིས་མེ་སྦར་བས་ས་བསྲེགས།
- 286 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དེས་ཆུ་སྐོལ་བས་ཁ་ཟས་རྣམས་ཞུ་ནས་མགྲིན་པའི་པདྨ་ནས་ཞུགས། སྙིང་གར་
སླེབ་ པ་ ན་ དྭངས་ མས་ ལྷ་རྣམས་ཚིམ། ལྟེ་ བར་ སླེབ་ པ་ ན་ གཏུམ་མོའི་མེས་
བསྲེགས། སྙིགས་མ་རྣམས་ཐལ་བར་གྱུར་ཏེ་གསང་བའི་པདྨ་ནས་རྒྱུད་ནས་འོག་
སྒོར་འཐོན་པར་བསམས་ལ། ཅུང་ཟད་ཞུ་བའི་འོག་ཏུ་སྟེང་འོག་གི་རླུང་ཁ་སྦྱར་
བྱས་ལ་གཟུང་ངོ༌། །དེ་རྒྱུན་པར་བྱས་ན་ནད་དང་དུག་ལ་སོགས་པས་མི་ཚུགས་
ཤིང་། རྒས་དཀའ་ལ་དུས་མིན་དུ་འཆི་བ་ཟློག་སྟེ། ཁ་ཟས་ཀྱི་བསམ་གཏན་གྱི་དེ་
ཉིད་དོ། །ཞེས་གསུངས་པ་ལྟར་ཉམས་སུ་བླང་ངོ༌། །གསུམ་པ་ལུས་བརྟས་པར་
བྱེད་པའི་དེ་ཉིད་ཉམས་སུ་ལེན་ཚུལ་ནི། རྩ་རྒྱུད་ལེའུ་བཅུ་བདུན་པ་ལས། མཐོ་
གང་ཙམ་གྱིས་དཔགས་པར་ནི། །སྤྱི་བོར་དཀྱིལ་འཁོར་བརྟག་པར་བྱ། །ཨོ་ནི་
དབུས་སུ་གནས་བསམས་ནས། །བདུད་རྩི་ལྔ་པོ་དབབ་པར་བྱ། །རྡོ་རྗེའི་སྦྱོར་བ་
འདི་ཡིས་ནི། །སྐད་ཅིག་གིས་ནི་གཟི་ཅན་འགྱུར། །ལུས་དང་ངག་སེམས་བདེར་
གནས་པར། །འགྱུར་བ་འདི་ལ་དོགས་པ་མེད། །ཅེས་གསུངས། དེའི་དོན་མདོར་
བྱས་ ལས། སྔགས་ པས་ཏིང་འཛིན་དམིགས་པའི་ཚེ། །གང་ ཚེ་ ལུས་ནི་སྐམས་
གྱུར་ན། །ལུས་ངག་ཡིད་ནི་ཚིམ་བྱེད་པའི། །སྦྱོར་བ་འདི་ནི་བསྒོམ་པར་བྱ། །མཐོ་
གང་ཙམ་གྱིས་དཔགས་པ་རུ། །སྤྱི་བོར་དཀྱིལ་འཁོར་བསྒོམ་པར་བྱ། །བདུད་རྩི་
ལྔ་ནི་ངེས་འབེབས་པའི། །ཨོ་ནི་དེ་རུ་བསམ་པར་བྱ། །རྡོ་རྗེའི་སྦྱོར་བ་འདི་ཡིས་
ནི། །སྐད་ཅིག་གིས་ནི་གཟི་ཅན་འགྱུར། །ལུས་ངག་ཡིད་ནི་བདེ་བ་དག །ཐོབ་
འགྱུར་འདི་ལ་ཐེ་ཚོམ་མེད། །ཅེས་གསུངས། རྒྱུད་དང་འཕགས་པའི་གཞུང་དེ་
དག་གི་དོན་ཉམས་སུ་ལེན་ཚུལ་ཤིན་ཏུ་གསལ་བ་སྒྲུབ་ཐབས་ཉིད་ལས། ཐུན་
བཞིའི་རྣལ་འབྱོར་ལ་རྩེ་གཅིག་ཏུ་དྲིལ་བའི་དབང་གིས་ལུས་སྟོབས་ཆུང་བར་སོང་
-287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ན། རང་གི་སྤྱི་བོ་ནས་མཐོ་གང་ཙམ་གྱི་བར་སྣང་ལ། ཝ་ཡིག་ཡོངས་སུ་གྱུར་པ་
ལས་ཟླ་བའི་དཀྱིལ་འཁོར་ཡོངས་སུ་རྫོགས་པ། འོག་གི་དབུས་སུ་ཨོཾ་དཀར་པོ་
མགོ་ཐུར་དུ་ལྟ་བ། ཟླ་བ་དང་བཅས་པ་ལས་དེ་བཞིན་གཤེགས་པ་ལྔའི་ངོ་བོའི་
བདུད་རྩི་ཁ་དོག་ལྔ་དང་ལྡན་པ་བབས་པས། སྤྱི་བོ་ནས་རྐང་མཐིལ་གྱི་བར་དུ་
དབང་བསྐུར་བར་བསམས་ན། རིང་པོར་མི་ཐོགས་པར་ལུས་གཟི་བརྗིད་དང་
ལྡན་པར་འགྱུར་ཏེ། ལུས་བརྟས་པར་བྱེད་པའི་དེ་ཉིད་དོ། །འདི་ཉིན་རེ་བཞིན་ཡི་
དམ་དུ་བྱས་ནས་གོམས་ན་ཚེ་རིང་ཞིང་གཉེར་མ་དང་སྐྲ་དཀར་མེད་པར་འགྱུར་
རོ། །ཞེས་ གསུངས་ པ་ལྟར་ ཉམས་ སུ་ བླང་ངོ༌། །བཞི་པ་ཉལ་བ་དང་ལྡང་བའི་
རྣལ་འབྱོར་ཉམས་སུ་ལེན་ཚུལ་ནི། སྒྲུབ་ཐབས་ཉིད་ལས། ཐུན་ཐ་མའི་མཐར་
ཉལ་བ་ན། ལུས་དཀྱིལ་གྱི་ལྷ་རྣམས་ལྷག་མོས་འོད་གསལ་དུ་སྡུད་པ་བཞིན་
བསྡུས་ པའི་ མཐར་ སེམས་ གཞན་ དུ་ མི་ གཏང་ བར་ དེ་ ཉིད་ ལ་ རྩེ་ གཅིག་ཏུ་
དམིགས་ཏེ་གཉིད་ ཀྱི་འོད་ གསལ་གཟུང་ནང་ པར་ལྡང་བའི་ཚེ་ ལྷ་མོའི་གླུས་
བསྐུལ་ནས་འོད་གསལ་ལས་ལྷའི་སྐུར་ལངས་པ་ལ་བསླབ་ལ། ལྷག་མ་རྣམས་སྔ་
མ་བཞིན་བྱའོ། །ཞེས་གསུངས། ཉལ་བའི་ཚེ་གཉིད་དུས་ཀྱི་བསྲེ་བའི་གདམས་
ངག་ཁྱད་པར་ཅན་ནི། རྩ་རྒྱུད་ལེའུ་བཅོ་ལྔ་པའི་རྨི་ལམ་བསྟན་པའི་སྐབས་ལས་
གསུངས་ཀྱང་ཤིན་ཏུ་རྟོགས་དཀའ་བས། དེའི་གནད་རྣམས་རིམ་ལྔ་དང༌། སྤྱོད་
བསྡུས་ སྒྲོན་ མ་ དང་། འགྲེལ་ པ་ སྒྲོན་ གསལ་ མཆན་ བུ་ དང༌ བཅས་ པ་ ལས་
གསུངས་པ་དང༌། སྒྲུབ་ཐབས་ཀུན་བཟང་ལས་ཀྱང་། ཐུན་མཚམས་སུ་ཡང་དེ་
བཞིན་མཆོད་ལ་སོགས། །སྔོན་དུ་འགྲོ་བའི་བཟླས་བརྗོད་བྱས་ནས་ནི། །སྙིང་
གའི་ནང་དུ་འཁོར་ལོ་ཆུད་བྱས་ལ། །སྙིང་རྗེ་དང་ནི་ཤེས་རབ་ལྡན་པར་ཉལ། །
288-



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ལྡང་བའི་དུས་སུ་དམ་ཚིག་ལྷ་མོ་ཡི། །ཡང་དག་གླུ་ཡིས་དཔལ་ལྡན་བསྐུལ་ནས་
ནི། །ལངས་ནས་ཐུབ་པས་བཟླས་བརྗོད་ལ་སོགས་པ། །ཆོ་ག་སྔ་མ་བཞིན་དུ་བྱ་
བ་ཡིན། །ཞེས་གསུངས་པ་རྣམས་ཀྱི་དོན་བླ་མ་དམ་པའི་མན་ངག་ལ་བརྟེན་ནས་
ཤེས་པར་བྱས་ལ་རྫོགས་རིམ་ཟབ་མོ་དེ་དག་གི་སྨིན་བྱེད་དུ་རིམ་པ་དང་པོའི་
སྐབས་འདིར་གསུངས་པའི་ཉལ་བ་དང་ལྡང་བའི་རྣལ་འབྱོར་རྣམས་མན་ངག་
བཞིན་ཅི་ནུས་སུ་ཉམས་སུ་བླང་ངོ༌། །ཐུན་དངོས་གཞི་དང་ཐུན་མཚམས་ཐམས་
ཅད་དུ་བྱང་ཆུབ་ཀྱི་སེམས་རིན་པོ་ཆེ་དང༌། ཆོས་ཐམས་ཅད་ཀྱི་གནས་ལུགས་
རྟོགས་པའི་ཤེས་རབ་གཉིས་ཡང་ཡང་གསལ་བཏབ་ནས་དགེ་སྦྱོར་ཐམས་ཅད་དེ་
གཉིས་ཀྱིས་ཟིན་པ་ཞིག་དགོས་པ་དང། ཐ་མལ་གྱི་སྣང་ཞེན་བཀག་སྟེ་གང་སྣང་
ཐམས་ཅད་ལྷའི་འཁོར་ལོར་འཆར་བ་ཞིག་དང་། སྣང་ཡང་རང་བཞིན་མེད་པར་
ངེས་པ་སྒྱུ་མ་ལྟ་བུར་འཆར་བ་གཉིས་ཚོགས་ཤིག་དགོས་པ་ནི་རྩ་བཤད་ཀྱི་རྒྱུད་
རྣམས་ནས་ ལན་ཅིག་ མིན་ པར་ གསུངས་ཤིང་། སྒྲུབ་ཐབས་ཀུན་བཟང་ལས་
ཀྱང་། ཐ་མལ་རྣམ་རྟོག་རྒྱུན་ལས་གཞན་པ་ཡི། །སྲིད་པའི་སྡུག་བསྔལ་གཞན་
ཅིའང་ཡོད་མ་ཡིན། །དེ་དང་རྣམ་པ་འགལ་བར་གྱུར་པའི་སེམས། །འདི་ནི་མངོན་
སུམ་དུ་ནི་རྟོགས་པར་འགྱུར། །ཟབ་ཅིང་རྒྱ་ཆེ་བ་ཡི་བདག་ཉིད་ཅན། །གང་ཡིན་
དེར་ནི་ཀུན་རྟོག་སྣང་མི་འགྱུར། །ཞེས་དང་། ལུས་ལ་སོགས་པའི་རྣམ་པ་དེ་དང་
དེ། །རྟག་ཏུ་ལེགས་པར་མཉམ་པར་བཞག་སྟེ་བྱ། །རྣམ་པ་དེ་འདྲའི་སེམས་ལྡན་
ལུས་དང་ནི། །ངག་གི་ལས་རྣམས་ཅི་ཡང་རུང་བ་དག །ཕྱག་རྒྱ་དང་ནི་སྔགས་ཀྱི་
རྣམ་པ་རུ། །རྫོགས་པའི་སངས་རྒྱས་ཀུན་གྱིས་དེ་གསུངས་སོ། །གང་ཕྱིར་དངོས་
པོ་གཅིག་ལའང་སྣ་ཚོགས་པའི། །ཀུན་ཏུ་རྟོག་པས་བསགས་པའི་རྣམ་པ་ལས། །
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྡུག་བསྔལ་བདེ་དང་གྲོལ་བ་སྐྱེད་བྱེད་པའི། །ལས་ཀྱི་ཁྱད་པར་མང་པོ་འབྱུང་
བར་འགྱུར། །དེ་བས་ལུས་སོགས་དགེ་དང་མི་དགེ་བའི། །རྣམ་པའི་ལས་རྣམས་
སེམས་ཀྱི་དབང་ལས་གསུངས། །དེ་ལྟར་རྟོག་པ་མ་ལུས་སྤངས་པ་ཡི། །སེམས་
ནི་ནག་པོའི་ལས་སུ་ག་ལ་འགྱུར། །ཞེས་གསུངས། རྒྱུད་དང་གྲུབ་ཆེན་གྱི་གཞུང་
རྣམས་ ཀྱི་ དགོངས་ པ་ ལྟར། སྒྲུབ་ ཐབས་ ཉིད་ ལས། ཐུན་ གྱི་ ངོ་ བོ་ དང༌ ཐུན་
མཚམས་ཀྱི་རྣལ་འབྱོར་ཐམས་ཅད་ལ་རང་བཞིན་མེད་པར་རྟོགས་པའི་ལྟ་བས་
དྲངས་པའི་སྒྱུ་མ་ལྟ་བུའི་རྩི་དང་མ་བྲལ་བ་དང༌། ཁྱད་པར་དུ་ཡབ་ཡུམ་སྙོམས་
པར་ཞུགས་པའི་བདེ་བ་བསྐྱེད་པའི་ཚེ་སྟོང་པའི་ལྟ་བ་དང་དབྱེར་མེད་དུ་སྦྱར་
ནས་བསྐྱངས་ལ། གཞན་ཡང་དམིགས་པ་ལྷ་ལ་སོགས་པ་ལ་དམིགས་ནས་རྣམ་
པ་རང་བཞིན་མེད་པར་ངེས་པའི་གཉིས་ཚོགས་སྦྱོང་བ་ནི་ཤིན་ཏུ་གལ་ཆེའོ། །
ཞེས་གསུངས། གཞན་ཡང་ཐུན་མཚམས་སུ་སྡོམ་པ་གསུམ་གྱི་བཅས་མཚམས་
མཐའ་དག་མིག་གི་འབྲས་བུ་ལྟར་བསྲུང་བ་ཤིན་ཏུ་གལ་ཆེ་ཞིང་། རྡོ་རྗེའི་ཚིག་གི་
དངོས་ཟིན་ལ་སྙད་ནས་བསླབ་ཁྲིམས་ཡལ་བར་འདོར་བ་ནི་ངན་འགྲོ་མི་བཟད་
པའི་རྒྱུ་སྒྲུབ་པ་ཡིན་པར་བཤད་རྒྱུད་དགོངས་པ་ལུང་སྟོན་དང་། གསང་བ་གྲུབ་
པ་སོགས་རྒྱུད་དང་གྲུབ་ཆེན་གྱི་གཞུང་མང་པོ་ནས་ནན་ཏན་དུ་གསུངས། དཔལ་
གསང་བ་འདུས་པའི་ལམ་རིམ་གཉིས་ཉམས་སུ་ལེན་པའི་ཚེ། བསྟན་པའི་རྩ་བ་
སོ་སོར་ཐར་པ་ལ་གཅེས་སྤྲས་ཤིན་ཏུ་ཆེ་བར་བྱ་དགོས་པ་ནི་བཤད་རྒྱུད་རྡོ་རྗེ་
ཕྲེང་བའི་ལེའུ་ང་བཞི་པ་ལས། དེ་ལྟར་ཆོ་ག་ཉི་ཤུའི་ལས། གང་གིས་དེ་ཤེས་འགྲོ་
བའི་བླ། །དགེ་སློང་རྡོ་རྗེ་འཛིན་པས་བྱ། །ཞེས་དང་། ལེའུ་དྲུག་ཅུ་རྩ་ལྔ་པ་ལས་
ཀྱང་། ཚུལ་ཁྲིམས་དག་ཅིང་སྦྱིན་པ་གཏོང་། །བཟོད་དང་བརྩོན་འགྲུས་མཆོག་ཏུ་
- 290 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ལྡན། །ཉིན་དང་མཚན་དུ་སྒོམ་ལ་ཞེན། །ཤེས་རབ་ལྡན་ཞིང་བཟོ་ལ་མཁས། །
བླ་མའི་ཕྱིར་ནི་ཡོན་ཏན་ཚོགས། །དཔལ་ལྡན་སློབ་དཔོན་ཞེས་ནི་བརྗོད། །ནང་
ནི་གསང་འདུས་ལ་རབ་དགའ། །ཕྱི་རོལ་ཉན་ཐོས་ཀྱི་སྤྱོད་པ། །དེ་ལྟའི་མན་ངག་
རིམ་ པ་ ཡིས། །སློབ་མ་རྣམས་ལ་ རྗེས་ སུ་བསླབ། །དེ་ནི་སྟོན་པར་ཡོངས་ སུ་
གཟུང་། །ཞེས་སོགས་རྒྱ་ཆེར་གསུངས་པ་ལྟར་རོ། །ལྔ་པ་བསྐྱེད་རིམ་ཕྲ་རགས་
མཐར་ཕྱིན་ནས་དངོས་གྲུབ་སྒྲུབ་པའི་ཚུལ་ལ་གསུམ། དངོས་གྲུབ་ཆུང་ངུ་སྒྲུབ་
པའི་དེ་ཉིད། དངོས་གྲུབ་འབྲིང་སྒྲུབ་པའི་དེ་ཉིད། གཙོ་བོར་རྫོགས་རིམ་ཟབ་
མོའི་སྨིན་བྱེད་དུ་འགྱུར་བར་བྱས་ཏེ་དེ་ལ་སློབ་པའོ། །དང་པོ་དངོས་གྲུབ་ཆུང་ངུ་
སྒྲུབ་པའི་དེ་ཉིད་ནི། རྩ་རྒྱུད་ལེའུ་བཅུ་གསུམ་པ་དང་བཅུ་བཞི་པ་སོགས་སུ་ཞི་
རྒྱས་དབང་དྲག་གི་ལས་སྒྲུབ་ཚུལ་མང་དུ་གསུངས་ཤིང་། རྒྱུད་ཀྱི་དགོངས་པ་
ལྟར་མདོ་བསྲེ་ལས། ཞི་བ་ལ་སོགས་པའི་ལས་ཐམས་ཅད་རབ་ཏུ་སྒྲུབ་པའི་ཡི་
གེ་གསུམ་གྱི་སྔགས་དང༌། ཕྲེང་བའི་སྔགས་དང་། གསང་སྔགས་དང༌། སྨན་དང་།
ནང་གི་སྦྱིན་སྲེག་གིས་ཀྱང་ལས་ཐམས་ཅད་རབ་ཏུ་བསྒྲུབ་པར་བྱ་སྟེ། ཞེས་དང༌།
རྡོ་རྗེ་སེམས་དཔའི་སྒྲུབ་ཐབས་ལས་ཀྱང་། ཕྱི་ནང་གི་བདག་ཉིད་ཅན་གྱིས་སྦྱིན་
སྲེག་གམ། ཡི་གེ་གསུམ་མམ། ཕྲེང་བའི་སྔགས་སམ། སྔགས་དང་སྨན་གྱི་སྦྱོར་
བས་ཀྱང་རྡོ་རྗེ་དང་པདྨ་མཉམ་པར་སྦྱར་བ་བྱས་ནས་ལས་ཐམས་ཅད་བསྒྲུབ་
པར་བྱའོ། །ཞེས་གསུངས། རྒྱུད་དང་འཕགས་པ་ཡབ་སྲས་ཀྱི་གཞུང་དེ་དག་གི་
དགོངས་པ་ལྟར་སྒྲུབ་ཐབས་ཉིད་ལས། དེ་ལྟར་ལས་དང་པོ་པས་དབང་ཐོབ་ཅིང་
དམ་ཚིག་དང་སྡོམ་པ་སྲུང་བ་ལ་ཤིན་ཏུ་བརྩོན་པས་ཐུན་བཞིར་གོམས་པར་བྱས་
པས། ལྷའི་རྣལ་ འབྱོར་ ཕྲ་ རགས་ གཉིས་མཐར་ ཕྱིན་ པའི་ སྔགས་ དང་ནང་ ལ་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཆོག་ཏུ་གཞོལ་པས་ཞི་བ་ལ་སོགས་པའི་ལས་རྣམས་སྒྲུབ་པ་ནི་དངོས་གྲུབ་ཆུང་
ངུ་སྒྲུབ་པའི་དེ་ཉིད་དོ། །ཞེས་གསུངས། གཉིས་པ་དངོས་གྲུབ་འབྲིང་སྒྲུབ་པའི་དེ་
ཉིད་ནི། སྒྲུབ་ཐབས་ཉིད་ལས། ཡང་དེས་གྲུབ་པ་བརྒྱད་ལ་སོགས་པ་སྒྲུབ་པ་ནི་
དངོས་ གྲུབ་ འབྲིང་ སྒྲུབ་ པའི་ དེ་ ཉིད་ དེ་ ལས་ རྒྱལ་ མཆོག་ གོ །ཞེས་ གསུངས།
དངོས་གྲུབ་ཆུང་འབྲིང་དེ་དག་སྒྲུབ་ཚུལ་ནི་སྒྲོན་གསལ་སོགས་རྒྱུད་འགྲེལ་རྣམས་
ལས་རྒྱས་པར་འབྱུང་ངོ༌། །གསུམ་པ་གཙོ་བོར་རྫོགས་རིམ་ཟབ་མོའི་སྨིན་བྱེད་དུ་
འགྱུར་བར་བྱས་ཏེ་དེ་ལ་སློབ་པ་ནི། སྒྲུབ་ཐབས་ཉིད་ལས། ཐུན་བཞིར་གོམས་
པས་རྫོགས་རིམ་གྱི་རྟོགས་པ་ཡོངས་སུ་རྫོགས་པ་སྐྱེ་བའི་རྒྱུད་ལེགས་པར་སྨིན་
པ་ནི་གཙོ་བོའི་དོན་ནོ། །ཞེས་གསུངས། དེ་ལྟར་རིམ་པ་དང་པོའི་རྣལ་འབྱོར་ལ་
སློབ་ པའི་ ཚེ་ ལྷ་ ཞལ་ གཅིག་ ཕྱག་གཉིས་ པའི་ མངོན་རྟོགས་རེ་ཙམ་དང་། སྐུ་
གསུམ་ལམ་འཁྱེར་གྱི་གནད་མ་ཚང་བའི་སྒྲུབ་ཐབས་མདོར་བསྡུས་རེ་ཙམ་གྱིས་
ཆོག་པར་མི་བྱ་བར་རྫོགས་རིམ་ཡོངས་རྫོགས་སྐྱེ་བའི་སྨིན་བྱེད་དུ་འགྱུར་བ་ཞིག་
དགོས་པས་སྒྲུབ་ཐབས་ཆ་ཚང་ཞིག་ལ་བསླབ་དགོས་ལ། དེའི་གནད་རྣམས་ཚང་
མ་ཚང་ཤེས་པ་ལ་སྒྲུབ་ཐབས་ཀྱི་ཆིངས་ཤེས་དགོས་སོ། །སྒྲུབ་ཐབས་ཀྱི་ཆིངས་
ལ། ཏིང་ངེ་འཛིན་གསུམ། བསྙེན་སྒྲུབ་བཞི། རྣལ་འབྱོར་བཞི། རྡོ་རྗེ་བཞི་བསྐྱེད།
དེ་ཉིད་ཞེ་དགུའི་ཆིངས་རྣམས་གསུངས་པ་ལས། ཏིང་ངེ་འཛིན་གསུམ་གྱི་ཆིངས་
ནི། བཤད་རྒྱུད་རྡོ་རྗེ་ཕྲེང་བ་ལས་གསུངས་ཏེ། ཏིང་ངེ་འཛིན་གསུམ་ནི། དང་པོ་
སྦྱོར་བའི་ཏིང་ངེ་འཛིན། དཀྱིལ་འཁོར་རྒྱལ་མཆོག་གི་ཏིང་ངེ་འཛིན། ལས་རྒྱལ་
མཆོག་གི་ཏིང་ངེ་འཛིན་གསུམ་མོ། །དེ་གསུམ་གྱི་ཆིངས་བྱ་ཚུལ་ནི་སྔར་ཞིབ་ཏུ་
བཤད་ ཟིན་ཅིང་། དེ་ ལའང་ ལས་ རྒྱལ་ མཆོག་ ལ་ ཐུན་ དངོས་ གཞི་ དང་ ཐུན་
- 292 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མཚམས་གཉིས་སུ་ཡོད་པ་མདོར་བྱས་སུ་གསུངས་ཤིང་། སྒྲུབ་ཐབས་ཉིད་དུའང་
དེ་བཞིན་དུ་གསུངས་ལ། འདིར་སྔར་བཀོད་པ་དེ་ནི་ཐུན་དངོས་གཞི་དང་འབྲེལ་
བ་རྣམས་བཀོད་པ་ཡིན་གྱི། ཐུན་མཚམས་རྣམས་ཀྱང་དེར་བསྡུས་པའི་དབང་དུ་
བྱས་ན་ཕྲ་ཐིག་ནས་དངོས་གྲུབ་སྒྲུབ་པའི་བར་ཐམས་ཅད་ལས་རྒྱལ་མཆོག་ཏུ་
བསྡུའོ། །བསྙེན་སྒྲུབ་བཞིའི་ཆིངས་ནི། རྩ་རྒྱུད་ལེའུ་བཅུ་གཉིས་པ་ལས་གསུངས་
ཤིང༌། དེའི་དོན་རྒྱུད་ཕྱི་མ་ལས། བསྙེན་པའི་ཆོ་ག་དང་པོ་སྟེ། །ཉེ་བར་སྒྲུབ་པ་
གཉིས་པ་ཡིན། །སྒྲུབ་པ་ཡང་ནི་གསུམ་པ་ཡིན། །སྒྲུབ་པ་ཆེན་པོ་བཞི་པའོ། །
ཞེས་གསུངས་པ་ལྟར་བསྙེན་པ་དང་། ཉེར་སྒྲུབ་དང་། སྒྲུབ་པ་དང༌། སྒྲུབ་པ་ཆེན་
པོ་བཞིའོ། །བསྙེན་པ་ནི། ཡེ་ཤེས་ ཀྱིས་སྒོམ་པ་ནས་ལྷག་མོས་འོད་གསལ་དུ་
སྡུད་ པའི་ བར་ རོ། །ཉེར་སྒྲུབ་ནི། འོད་ གསལ་ ལས་ ཉི་མའི་དཀྱིལ་འཁོར་དུ་
ལངས་པ་ནས་ལུས་དཀྱིལ་སྒོམ་པའི་བར་རོ། །སྒྲུབ་པ་ནི། སྒོ་གསུམ་བྱིན་རླབས་
ནས་ རིགས་བདག་གིས་རྒྱས་གདབ་པའི་བར་རོ། །སྒྲུབ་པ་ཆེན་པོ་ནི། དཀྱིལ་
འཁོར་རྒྱལ་མཆོག་མན་ཆད་དོ། །རྣལ་འབྱོར་བཞིའི་ཆིངས་ནི་བཤད་རྒྱུད་རྡོ་རྗེ་
ཕྲེང་བ་ལས་གསུངས་ལ། རྣལ་འབྱོར་བཞི་ནི། རྣལ་འབྱོར་དང༌། རྗེས་སུ་རྣལ་
འབྱོར་དང་། ཤིན་ཏུ་རྣལ་འབྱོར་དང་། རྣལ་འབྱོར་ཆེན་པོ་བཞིའོ། །དེ་ལ་ཡེ་ཤེས་
ཀྱི་ས་སྒོམ་པ་ནས། ཟླ་བ་ལས་བྱང་ཆུབ་པའི་བར་ནི་རྣལ་འབྱོར་རོ། །མངོན་བྱང་
ལྷག་མ་གསུམ་ནི་རྗེས་སུ་རྣལ་འབྱོར་རོ། །ལུས་དཀྱིལ་སྒོམ་པ་ནི་ཤིན་ཏུ་རྣལ་
འབྱོར་རོ། །སྒོ་གསུམ་བྱིན་རླབས་ནས་རིག་མ་འདུ་བྱ་བའི་བར་ནི་རྣལ་འབྱོར་
ཆེན་པོའོ། །རྣལ་འབྱོར་བཞི་པོ་དེའི་སྟེང་དུ་དཀྱིལ་འཁོར་རྒྱལ་མཆོག་དང་། ལས་
རྒྱལ་མཆོག་གཉིས་བསྣན་ནས་རྣལ་འབྱོར་དྲུག་ཏུ་ཡང་རྡོ་རྗེ་ཕྲེང་བར་གསུངས།
2.
293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རྣལ་འབྱོར་བཞི་དང་དྲུག་ཏུ་བྱེད་པའི་ཁྱད་པར་ནི་སྒྲུབ་ཐབས་རྒྱས་བསྡུས་སོ། །
རྡོ་རྗེ་བཞི་བསྐྱེད་ཀྱི་ཆིངས་ནི། རྩ་རྒྱུད་ལེའུ་བཅུ་གཉིས་པ་ལས། ཡང་ན་རྡོ་རྗེ་
བཞི་ དག་ གིས། །བརྟུལ་ཞུགས་བརྟན་པས་བསྙེན་ པ་ བྱ། །ཞེས་གསུངས་ པའི་
དོན་ཏེ། དེ་ཡང་ རྒྱུད་ཕྱི་མ་ལས། དང་པོ་སྟོང་ཉིད་བྱང་ཆུབ་སྟེ། །གཉིས་པ་ས་
བོན་བསྡུས་པ་ཡིན། །གསུམ་པ་གཟུགས་ནི་རྫོགས་པ་སྟེ། །བཞི་པ་ཡི་གེ་དགོད་
པའོ། །ཞེས་ གསུངས་ པ་ ལྟར། སྟོང་ པ་ཉིད་ ལས་ བྱང་ ཆུབ་ པའི་ རྡོ་ རྗེ་ དང༌། ས་
བོན་བསྡུས་པའི་རྡོ་རྗེ་དང༌། གཟུགས་ཉིད་རྫོགས་པའི་རྡོ་རྗེ་དང་། ཡི་གེ་དགོད་
པའི་རྡོ་རྗེ་བཞིའོ། །དེའི་དང་པོ་ནི། ཡེ་ཤེས་ཀྱིས་སྒོམ་པ་ནས་དེ་བཞིན་ཉིད་ལས་
བྱང་ཆུབ་པའི་བར་རོ། །གཉིས་པ་ནི། ཉི་མ་སོགས་ལ་དམིགས་ཏེ་ལྡང་བ་ནས་
ཕྱག་མཚན་ལས་བྱང་ཆུབ་པའི་བར་རོ། །གསུམ་པ་ནི། དང་པོའི་མགོན་པོ་བསྐྱེད་
པ་ནས་ལུས་དཀྱིལ་རྫོགས་པའི་བར་རོ། །བཞི་པ་ནི་སྐུ་བྱིན་གྱིས་བརླབ་པ་ནས་
མཆོད་པའི་བར་རོ། །རྡོ་རྗེ་བཞི་བསྐྱེད་འདི་ལའང་སྒྲུབ་ཐབས་རྒྱས་བསྡུས་གཉིས་
གསུངས་ཏེ། འདིར་བཀོད་པ་ནི་སྒྲུབ་ཐབས་བསྡུས་པའི་ལུགས་ཡིན་ནོ། །དེ་ཉིད་
ཞེ་དགུའི་ཆིངས་ནི། དཔལ་མགོན་འཕགས་པ་ཀླུ་སྒྲུབ་ཀྱིས་སྒྲུབ་ཐབས་མདོར་
བྱས་སུ་གསུངས་ལ། སྒྲུབ་ཐབས་ཀྱི་ཆིངས་མཛད་པ་ཐམས་ཅད་ཀྱི་ནང་ནས་དེ་
ཉིད་ཞེ་དགུའི་ཆིངས་འདི་ཤིན་ཏུ་རྒྱས་ཤིང་ཆིངས་འདིའི་སྒོ་ནས་དཔྱད་ན་སྒྲུབ་
ཐབས་ཀྱི་ཡན་ལག་རྣམས་ཚང་མ་ཚང་ཤེས་པར་འགྱུར་བས་དོན་ཆེ་བར་དགོངས་
ནས་རྗེ་ཐམས་ཅད་མཁྱེན་པས་སྒྲུབ་ཐབས་རྣལ་འབྱོར་དག་རིམ་དུ་དེ་ཉིད་ཞེ་
དགུའི་ཆིངས་འདི་མཛད་དོ། །དེ་ལ་དེ་ཉིད་ཞེ་དགུ་ནི། གནས་ཀྱི་དེ་ཉིད་༡།སྙིང་
རྗེ་ཆེན་པོ་ལ་དམིགས་པའི་དེ་ཉིད་༢། བསྲུང་འཁོར་གྱི་གཙོ་བོ་བསྐྱེད་པའི་དེ་
- 294 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཉིད་༣། འཁོར་ཁྲོ་བོ་བསྐྱེད་པའི་དེ་ཉིད་༤ ། བགེགས་ལ་ཕུར་བུས་གདབ་པའི་དེ་
ཉིད་ར་གུར་སོགས་སྒོམ་པ་བསྲུང་བའི་དེ་ཉིད་༦། ཡེ་ཤེས་ཀྱི་ས་བསྐྱེད་པའི་
དེ་ཉིད་༧། རྡོ་རྗེའི་ས་བསྐྱེད་པའི་དེ་ཉིད་༨། ལྷག་མོས་ཀྱི་རྟེན་གྱི་དཀྱིལ་འཁོར་
བསྐྱེད་པའི་དེ་ཉིད་༩། ལྷག་མོས་ཀྱི་ལྷའི་འཁོར་ལོ་དགོད་པའི་དེ་ཉིད་༡༠། ལྷག་
མོས་ཀྱི་དཀྱིལ་འཁོར་ལུས་ལ་བསྡུ་བའི་དེ་ཉིད་༡༡། དོན་དམ་པའི་དཀྱིལ་འཁོར་
ལ་འཇུག་པ་ཞེས་བྱ་བ་དེ་བཞིན་ཉིད་ལས་བྱང་ཆུབ་པའི་དེ་ཉིད་༡༢། ཉི་མ་ལ་
སོགས་པ་ལ་དམིགས་པ་ལྡང་བའི་དེ་ཉིད་༡༣། མཐར་ཟླ་བ་ལ་དམིགས་པའི་དེ་
ཉིད་༡༤་། ཡེ་ཤེས་ཙམ་ལ་སྙོམས་པར་འཇུག་པའི་དེ་ཉིད་༡༥། ས་བོན་ལས་བྱང་
ཆུབ་པའི་དེ་ཉིད་དང༌། ཕྱག་མཚན་ལས་བྱང་ཆུབ་པའི་དེ་ཉིད་དང༌། སྐུ་རྫོགས་པ་
ལས་བྱང་ཆུབ་པའི་དེ་ཉིད་གསུམ་གཅིག་ཏུ་བསྡུས་ནས་རྡོ་རྗེ་འཆང་ཆེན་པོ་བསྐྱེད་
པའི་དེ་ཉིད་༡༦། དང་པོའི་མགོན་པོ་སྤྲུལ་སྐུར་བསྒྱུར་བའི་དེ་ཉིད་༡༧། ལུས་རྟེན་
གྱི་དཀྱིལ་འཁོར་དུ་སྒོམ་པའི་དེ་ཉིད་༡༨། ཕུང་པོ་གཤེགས་པར་སྒོམ་པའི་དེ་ཉིད་
༡༩། ཁམས་ གཤེགས་ མར་ སྒོམ་ པའི་ དེ་ ཉིད་༢༠ ། མིག་ སོགས་ སེམས་ དཔར་
སྒོམ་པའི་དེ་ཉིད་༢༡ ། གཟུགས་སོགས་སེམས་མར་སྒོམ་པའི་དེ་ཉིད་༢༢། ཡན་
ལག་ཁྲོ་བོར་སྒོམ་པའི་དེ་ཉིད་༢༣། སྐུ་བྱིན་གྱིས་བརླབ་པའི་དེ་ཉིད་ ༢༤ ། གསུང་
བྱིན་གྱིས་བརླབ་པའི་དེ་ཉིད་ ༢༥། ཐུགས་བྱིན་གྱིས་བརླབ་པའི་དེ་ཉིད་ ༢༦ །དམ་
ཚིག་སེམས་དཔའི་སྐུ་གསུང་ཐུགས་ཐུན་མོང་དུ་བྱིན་གྱིས་བརླབ་པའི་དེ་ཉིད་ ༢༧།
ཡེ་ཤེས་སེམས་དཔའི་དེ་ཉིད་ ༢༨། ཏིང་ངེ་འཛིན་སེམས་དཔའི་དེ་ཉིད་ ༢༩། རིག་
མ་ འདུ་ བྱའི་ དེ་ ཉིད་༣༠ ། རྗེས་ ཆགས་ ཀྱི་ དེ་ ཉིད་༣༡། མཆོད་ པའི་ དེ་ ཉིད་
༣༢། གཤེགས་པ་དབྱུང་བའི་དེ་ཉིད་༣༣། གཤེགས་མ་དབྱུང་བའི་དེ་ཉིད་ ༣༤ །
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སེམས་མ་དབྱུང་བའི་དེ་ཉིད་༣༥། སེམས་དཔའ་དབྱུང་བའི་དེ་ཉིད་ ༣༦། ཁྲོ་བོ་
དབྱུང་བའི་དེ་ཉིད་༣༧། ཕྱག་མཚན་ཕྲ་མོ་སྒོམ་པའི་དེ་ཉིད་ ༣༨། ཐིག་ལེ་ཕྲ་མོ་
སྒོམ་པའི་དེ་ཉིད་ ༣༩། རྡོ་ རྗེའི་བཟླས་པའི་དེ་ཉིད་༤༠། ངག་གི་བཟླས་པའི་དེ་
ཉིད་ ༤༡། གཙོ་བོ་ འོད་ གསལ་ དུ་ ཞུགས་ པའི་ དེ་ ཉིད་༤ ༢། གླུས་བསྐུལ་བས་
བསླང་བའི་དེ་ཉིད་༤ ༣། མཆོད་བསྟོད་ཀྱི་དེ་ཉིད་༤༤། ཉེ་བར་བསྡུ་བའི་དེ་ཉིད་
༤༥། ཁ་ཟས་ཀྱི་བསམ་གཏན་གྱི་དེ་ཉིད་༤༦། ལུས་བརྟས་པར་བྱེད་པའི་དེ་ཉིད་
ང ༧། དངོས་གྲུབ་ཆུང་ངུ་སྒྲུབ་པའི་དེ་ཉིད་༤༨། དངོས་གྲུབ་འབྲིང་སྒྲུབ་པའི་དེ་
ཉིད་༤༩རྣམས་སོ། །དེ་ལྟར་སྒྲུབ་ཐབས་ཀྱི་ཆིངས་མང་དུ་གསུངས་པ་ལས་དེ་
ཉིད་ཞེ་དགུའི་ཆིངས་འདི་ནི་ཤིན་ཏུ་རྒྱས་ཤིང་། སྒྲུབ་ཐབས་ཀྱི་སྔོན་འགྲོ་དངོས་
གཞི་ཐུན་མཚམས་དང་བཅས་པ་ཐམས་ཅད་ཚང་བས། འདིའི་སྟེང་ནས་དཔྱད་ན་
སྒྲུབ་ ཐབས་ ཀྱི་ ཡན་ ལག་ཚང་བ་ ལ་ངེས་པ་བརྟན་པོ་རྙེད་ པར་འགྱུར་ཞིང་།
འཕགས་པ་ཀླུ་སྒྲུབ་ཀྱིས་བཤད་རྒྱུད་རྡོ་རྗེ་ཕྲེང་བ་ལ་བརྟེན་ནས་དེ་ཉིད་ཞེ་དགུའི་
ཆིངས་འདིའི་སྒོ་ནས་སྒྲུབ་ཐབས་མདོར་བྱས་མཛད་པར་གསུངས་ཏེ། མདོར་བྱས་
ལས། རྡོ་རྗེ་ཕྲེང་བ་དཔལ་མཆོག་སྲུབ་ཤིང་གིས། །གསང་འདུས་སྦས་ཆུའི་རྒྱ་
མཚོ་བསྲུབས་པ་ལས། །སྒྲུབ་པའི་ཡན་ལག་བདུད་རྩི་གང་ཐོབ་དེས། །འཇིག་
རྟེན་མ་ལུས་འཆི་མེད་མྱུར་ཐོབ་ཤོག །ཅེས་དང་
། མདོ་བསྲེ་ལས། ད་ནི་མདོར་
བསྡུས་ནས་བཤད་པར་བྱ་སྟེ། ཐོག་མར་གནས་ཀྱི་ངེས་པ་དང༌། སྙིང་རྗེ་ཆེན་པོ་
ལ་ དམིགས་ པ་ དང་། བསྲུང་ བའི་ འཁོར་ ལོ་ སྒོམ་ པ་ དང༌། སྟོང་ པ་ ཉིད་ ལ་
དམིགས་པ་དང་། སའི་ཆ་བསྐྱེད་པ་དང༌། གཞལ་ཡས་ཁང་དང་། དཀྱིལ་འཁོར་
དགོད་པ་དང༌། དོན་དམ་པའི་དཀྱིལ་འཁོར་ལ་འཇུག་པ་དང་། ལྡང་བ་དང་ཉི་
- 296 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
མའི་དཀྱིལ་འཁོར་ལ་དམིགས་པ་དང་། མཐར་ཟླ་བའི་དཀྱིལ་འཁོར་དང་། རྡོ་རྗེ་
འཆང་ཆེན་པོ་བསྐྱེད་པ་དང༌། སྔགས་ཀྱིས་བྱིན་གྱིས་བརླབས་པས་ཕུང་པོ་ལ་
སོགས་པ་དགང་བ་དང༌། སྐུ་གསུང་ཐུགས་བྱིན་གྱིས་བརླབ་པ་དང་། ལྷ་མོ་འདུ་
བྱ་བ་དང་། རྡོ་རྗེ་དང་པདྨ་འདུ་བྱ་བ་དང་། རྗེས་སུ་ཆགས་པས་རྡོ་རྗེ་བྱིན་གྱིས་
བརླབ་པ་དང་། དཀྱིལ་འཁོར་ཕྱུང་བ་དང་། ཕྲ་མོའི་སྦྱོར་བ་དང་། རྡོ་རྗེའི་བཟླས་
པ་དང་། ངག་གི་བཟླས་པ་དང༌། དོན་དམ་པ་ལ་ཞུགས་པ་དང་། རབ་ཏུ་བསྐུལ་
བས་བསླང་བ་དང་། བསྟོད་པ་བྱེད་པ་དང་། ཉེ་བར་བསྡུ་བ་དང་། ལས་ཀྱི་རབ་
ཏུ་དབྱེ་བ་རྣམས་སུ་ཤེས་པར་བྱའོ། །ཞེས་གསུངས་སོ། །རྒྱུད་དང་འཕགས་པའི་
དགོངས་པ་ལྟར་རྗེ་ཐམས་ཅད་མཁྱེན་པས་སྒྲུབ་ཐབས་རྣལ་འབྱོར་དག་རིམ་དེ་
ཉིད་ཞེ་དགུའི་ཆིངས་དང་སྦྱར་ཏེ་མཛད་པ་ཡིན་པས་རྒྱུད་དང་ འཕགས་ པའི་
དགོངས་པ་དཔྱིས་ཕྱིན་པ་ལམ་གྱི་གནད་མཐའ་དག་ཚང་བའི་མན་ངག་གི་མཐར་
ཐུག་འདི་ལ་བློ་གྲོས་དང་ལྡན་པ་རྣམས་ཀྱིས་ལེགས་པར་དཔྱད་ནས་ཡིད་ཆེས་ཀྱི་
ངེས་པ་གཏིང་ཚུགས་པར་བྱའོ། །དེ་ལྟར་ལམ་ཐུན་མོང་བས་རྒྱུད་སྦྱངས། དཔལ་
གསང་ བ་ འདུས་ པའི་ དཀྱིལ་ འཁོར་ དུ་ དབང་ བཞི་ཡོངས་སུ་རྫོགས་པ་ཐོབ།
དབང་དུས་ སུ་ཁས་བླངས་པའི་དམ་ཚིག་དང་སྡོམ་པ་མིག་གི་འབྲས་བུ་ལྟར་
བསྲུང་བ་གཞིར་བྱས་ལ། རྡོ་རྗེ་སློབ་དཔོན་བསམ་སྦྱོར་གཉིས་ཀྱི་སྒོ་ནས་ཚུལ་
བཞིན་དུ་བསྟེན་ཅིང་མཉེས་པར་བྱས་ལ། རྩ་བཤད་སྦྱར་བའི་གདམ་ངག་མཉན་
ཏེ་ཟབ་ལམ་རིམ་པ་གཉིས་ལ་འཁྲུལ་མེད་ཀྱི་ངེས་པ་བརྟན་པོ་རྙེད་པ་ན་ཚེ་འདིའི་
བུན་ལོང་དོར་ཏེ། དབེན་པའི་གནས་སུ་ཐུན་བཞིའི་རྣལ་འབྱོར་ལ་འབད་པ་ནི་
དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་གོང་ན་མེད་པའོ། །
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྨྲས་ པ། རྒྱལ་བ་ ཀུན་ གྱི་ ཐུགས་ ཀྱི་གསང་ བ་ མཆོག །གྲུབ་མཆོག་དཔའ་བོ་
རྣམས་ ཀྱི་ ཐུགས་ དམ་ མཐིལ། །ཀླུ་ སྒྲུབ་ འཇམ་ མགོན་ གཉིས་ ཀྱི་ ཐུགས་ ཀྱི་
བཅུད། །རྒྱུད་རྒྱལ་འདི་འདྲ་མཇལ་བ་སྐལ་བ་བཟང་། །ལོང་བས་ཕྱག་དར་ཁྲོད་
ལས་ཡིད་བཞིན་ནོར། །རྙེད་པས་ཀྱང་ནི་དཔེར་ཡང་བསྐྲུན་མེད་པ། །ཟུང་འཇུག་
དབང་གི་རྒྱལ་པོའི་གཏེར་མཛོད་ལ། །འདོད་དགུར་སྤྱོད་པ་འདི་འདྲ་ བླ་མའི་
དྲིན། །འདི་ལྟའི་གདམས་ངག་བདུད་རྩི་ཐོབ་གྱུར་ཀྱང་། །དེ་དོན་རྩེ་གཅིག་མི་
སྒྲུབ་ཆེ་འདི་ལ། །ཞེན་ནས་དོན་མེད་བྱ་བས་གཡེང་བྱེད་པ། །ཀྱེ་མ་བདག་གི་
སྙིང་ ལ་ཅི་ཞིག་ཞུགས། །བསམས་ཤིང་བསམས་ཤིང་ རྗེ་ བཙུན་བླ་མ་དྲན། །
ཐུགས་རྗེས་གཟིགས་ཤིག་བྱམས་མགོན་བླ་མ་རྗེ། །སྙིང་གི་གདོན་འདི་རྩད་ནས་
ཐོན་པ་དང༌། །ཕ་རྗེས་བུ་ཡིས་ཟིན་པར་བྱིན་གྱིས་རློབས། །ཤེད་མ་བྱེ་བའི་བྱིས་
པ་ཆུང་ངུ་ཡིས། །ནམ་མཁའི་ཕ་མཐའ་མཐོ་ཡིས་འཇལ་བྱེད་ཅིང་། །ཚི་གུའི་ཁོག་
པས་ཆུ་གཏེར་ཚད་འཇལ་ཞེས། །སྨྲས་ན་དེ་ལས་བཞད་གད་ཆེ་བ་ཅི། །དེ་བཞིན་
བླུན་པོ་ཉམ་ཆུང་བདག་འདྲས་ཀྱང་། །སར་གནས་དཔའ་བོའི་སྤྱོད་ཡུལ་རྡོ་རྗེའི་
ཚིག །འབྱེད་ཅེས་སྨྲ་བ་མཁས་རྣམས་ཐུགས་ཁྲེལ་དང་། །ངོ་མཚར་བཞད་གད་
སྐྱེད་ པ་ཉིད་དུ་ཟད། །དེ་ ལྟ་ནའང་རྡོ་ རྗེ་ འཆང་ཉིད་ཀྱིས། །རྒྱུད་རྒྱལ་འདི་ཡི་
ཕྱོགས་གཅིག་འཛིན་པ་དང་། །མཚན་ཙམ་འཛིན་པའང་དོན་དང་ལྡན་ནོ་ཞེས། །
རྒྱ་ཆེར་བསྔགས་པ་མཐོང་བས་སྤོབས་པ་སྐྱེས། ཁྱུང་ཆེན་མཁའ་དབྱིངས་བགྲོད་
པའི་ཤུལ་ ལམ་ དུ། །ཉམ་ཆུང་ སྦྱང་ བུའང་ གཤོག་རྩལ་ འདེགས་ པ་ ལྟར། །བློ་
བཟང་རྒྱལ་བ་གཉིས་པའི་རྗེས་ཞུགས་ཏེ། །གྲུབ་མཆོག་བླ་མའི་གསུང་ལ་རྗེས་
ཟློས་བྱས། །མཐའ་དྲུག་ཚུལ་བཞིའི་རྒྱ་ནི་དབྱེ་དཀའ་ཞིང་
། །བདག་ནི་བློ་ གྲོས་
- 298 -



དཔལ་གསང་བ་འདུས་པའི་སྒྲུབ་ཐབས་རྣལ་འབྱོར་དག་རིམ་གྱི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཉམ་ཆུང་སྦྱངས་པ་དམན། །ཚུལ་བཞིན་སེམས་པའི་རྟོགས་པ་དང་བྲལ་བས། །
འདི་ལ་འཁྲུལ་པར་བརྗོད་པ་ཅི་མཆིས་པ། །རྗེ་བཙུན་བླ་མ་འཁོར་ལོའི་མགོན་པོ་
དང༌། །དེ་ཡིས་ལྷན་སྐྱེས་དགའ་བའི་གར་མཛད་པ། །དཀྱིལ་འཁོར་ལྷ་ཚོགས་
རྣམས་ལ་སྙིང་ནས་བཤགས། །བདག་གི་ནོངས་པ་རྒྱུ་བཅས་དག་པར་མཛོད། །
ཚུལ་འདིར་འབད་པས་ཐོབ་པའི་དགེ་བ་དེས། །ཇི་སྲིད་འཛིན་མ་གནས་པ་དེ་
སྲིད་དུ། །བསྟན་པའི་མཐར་ཐུག་འདི་ཉིད་གནས་གྱུར་ཏེ། །འགྲོ་ཀུན་ལམ་བཟང་
འདི་ཡིས་གྲོལ་གྱུར་ཅིག །ཅེས་དཔལ་གསང་བ་འདུས་པའི་སྒྲུབ་ཐབས་རྣལ་
འབྱོར་དག་རིམ་གྱི་སྟེང་ནས་རིམ་པ་དང་པོའི་ཁྲིད་དམིགས་ཀྱི་བསྡུས་དོན་ཞིབ་
ཏུ་ཕྱེ་བ་རྒྱུད་དོན་ལ་འཇུག་པ་ཞེས་བྱ་བ་འདི་ནི། མང་ཐོས་སྒྲུབ་ལ་བརྩོན་པ་
དཀའ་ཆེན་ཡེ་ཤེས་ཚེ་རིང་དང་དགེ་སློང་བློ་བཟང་དགའ་བ་གཉིས་ཀྱིས་ཡང་དང་
ཡང་དུ་ནན་ཆེན་པོས་བསྐུལ་བ་ལ་བརྟེན་ནས། ཁྱབ་བདག་རྡོ་རྗེ་སེམས་དཔའི་ངོ་
བོ་རྗེ་བཙུན་བླ་མ་བཀའ་དྲིན་མཚུངས་མེད་ངག་དབང་བྱམས་པའི་བཀའ་དྲིན་
ལས་དཔལ་གསང་བ་འདུས་པའི་དབང་ལུང་མན་ངག་ཐོབ་པ་དགེ་སློང་ཡེ་ཤེས་
རྒྱལ་མཚན་གྱིས། རང་ཉིད་རྒྱུད་རྒྱལ་འདི་ལ་བག་ཆགས་འཇོག་ཕྱིར་དྲན་པ་གསོ་
བ་དང་། རང་དང་སྐལ་བ་མཉམ་པ་དག་ལའང་མན་ངག་ལྟར་སྣང་གང་བྱུང་གིས་
ཆོག་པར་མི་བྱ་བར་རྩ་བཤད་སྦྱར་བའི་མན་ངག་ལ་བརྟེན་ནས་རྒྱལ་བ་དགྱེས་
པའི་ལམ་ལ་འཇུག་དགོས་སོ་ཞེས་རྣམ་པར་དཔྱོད་པའི་སྒོ་ཙམ་བསྟན་པའི་ཕྱིར་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་རྒྱུད་ཀྱི་རྒྱལ་པོ་ཆེན་པོ་
འདིའི་བཤད་སྒྲུབ་ནམ་ཡང་མི་ནུབ་པའི་རྒྱལ་མཚན་དུ་གྱུར་ཅིག །
- 299 -



༄༅། །དཔལ་གསང་བ་འདུས་པའི་བསྙེན་ཡིག་འདུས་པའི་
རྒྱན་ཞེས་བྱ་བ་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་
དཔའ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་དཔལ་གསང་བ་འདུས་པའི་
བསྙེན་པ་ཇི་ལྟར་བྱ་བའི་ཚུལ་ལ། སྒྲུབ་པ་པོ་རྟེན་གྱི་གང་ཟག་ནི་ལམ་ཐུན་མོང་
བས་རྒྱུད་ལེགས་པར་སྦྱངས་པ། དཔལ་གསང་བ་འདུས་པའི་དཀྱིལ་འཁོར་དུ་
དབང་རྣམ་པར་དག་པ་ཐོབ་པ། དབང་དུས་སུ་ཁས་བླངས་པའི་དམ་ཚིག་དང་
སྡོམ་པ་སྲོག་དང་བསྡོས་ཏེ་ཚུལ་བཞིན་དུ་སྲུང་བ། བླ་མ་ལས་སྒྲུབ་ཐབས་སྒོམ་
པའི་གནང་བ་ཐོབ་པ། སྒྲུབ་ཐབས་ཀྱི་ཆོ་ག་བློ་ནས་ཐོན་ཞིང་ཕྱག་ལེན་མཐོང་བ་
བརྒྱུད་པ་ལྟར་ལེགས་པར་ཤེས་པ་ཞིག་དགོས་སོ། །གང་དུ་སྒོམ་པའི་གནས་ནི་
ཡང་དག་པར་རྫོགས་པའི་སངས་རྒྱས་ནས་བཟུང་དམ་པ་གོང་མ་རིམ་པར་བྱོན་
པ་རྣམས་ཀྱིས་བཞུགས་ཞིང་བྱིན་གྱིས་བརླབས་པའི་ས་ནི་མཆོག་ཏུ་བསྔགས་ལ།
དེ་ལྟ་མིན་ཡང་འདུས་པའི་རྩ་རྒྱུད་ལེའུ་བཅུ་གཉིས་པ་ལས་གསུངས་པ་ལྟར།
ལྗོན་ཤིང་མེ་ཏོག་གིས་བརྒྱན་པའི་ནགས་དང་ཆུ་དྭངས་ཤིང་བསིལ་བ་མེད་པ་
སོགས་གནས་ཀྱི་ཡོན་ཏན་དང་ལྡན་ལ་དབེན་ཞིང་ཡིད་དུ་འོང་བ། ནག་ཕྱོགས་
ཀྱི་རྒྱལ་འགོང་གདུག་པ་ཅན་མི་གནས་པ། ཆོས་ལྡན་གྱི་རྒྱལ་པོས་བསྲུངས་པས་
དགྲ་ཇག་ཆོམ་རྐུན་གྱི་འཇིགས་པ་དང་རྒྱལ་བའི་བསྟན་པ་ལ་ལོག་པར་འཁུ་བའི་
- 300 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན།
མི་བསྲུན་སྐྱེ་བོའི་གནོད་འཚེ་མེད་པ། ཉིན་མོ་སྐྱེ་བོའི་རྒྱུན་ལུགས་ཉུང་ཞིང་།
མཚན་མོ་ཀླག་ཅོར་གྱི་སྒྲ་ཆུང་བ་སོགས་བསམ་གཏན་དང་རྗེས་སུ་མཐུན་པའི་
གནས་ཤིག་དགོས་སོ། །དུས་གང་ལ་བྱ་བ་ནི་ཆོ་འཕྲུལ་གྱི་ཟླ་བ་ལྟ་བུ་དུས་ཁྱད་
པར་ཅན་ལ་བྱས་ན་ཕན་ཡོན་དང་འགྱུར་ཁྱད་ཆེ་ཞིང་། སྟོན་དུས་དང་དགུན་དུས་
ནི་རིག་པ་དྭངས་ཤིང་མཚན་རིང་བས་སྲོད་དང་ཐོ་རངས་གཉིས་ཀྱི་ཐུན་རྒྱུན་རིང་
པོར་སྐྱོང་ནུས་པ་དང་། ཀུན་སྤངས་ཀྱི་རྣལ་འབྱོར་པ་ཡིན་ན་ནི་དུས་དེ་གཉིས་ལ་
འཚོ་བའི་ཡོ་བྱད་ཀྱང་རྙེད་སླ་བ་བཅས་བླ་མ་གོང་མ་རྣམས་ཀྱི་ཕྱག་བཞེས་ལ་
བསྙེན་མཚམས་ཕལ་ཆེར་སྟོན་མཇུག་དང་དགུན་དུས་མཛད་དོ། །དུས་ཚེས་གང་
ལ་འགོ་འཛུགས་པ་ནི་རྡོ་རྗེ་འཇིགས་བྱེད་ལ་ནི་མར་ངོའི་བཅུ་བཞི་ལ་བྱ་བ་དང་།
དེའི་ཡང་མཚན་ཕྱེད་ནས་འགོ་འཛུགས་པར་བཤད་ལ། གསང་བ་འདུས་པ་འདི་
ལ་ནི་ཡར་ངོའི་ཚེས་བརྒྱད་དང་། བཅུ་དང་བཅོ་ལྔ་སོགས་དུས་བཟང་བ་དང་།
གཟའ་སྐར་འཕྲོད་སྦྱོར་ལེགས་པ་ཞིག་ལ་བྱ་ཞིང་། ཐུན་གྱི་འགོ་ནི་ཐོར་ཐུན་ནས་
འཛུགས་པར་བཤད་དོ། །ཇི་ ལྟར་ བྱ་བའི་ཚུལ་ལ་ཐུན་དངོས་ གཞི་དང་། ཐུན་
མཚམས། ཐུན་དངོས་གཞི་ལ། སྦྱོར་བ་དང། དངོས་གཞི་དང་། མཇུག་ཏུ་ཇི་ལྟར་
བྱ་བ། སྦྱོར་བ་ལ་ཡང་བཅའ་གཞི་བཤམ་པ་སོགས་ཀྱི་སྦྱོར་བ་དང༌། སྒྲུབ་ཐབས་
ཀྱི་སྔོན་འགྲོའི་སྦྱོར་བ་ཇི་ལྟར་བྱ་བའི་ཚུལ་རྣམས་ཤེས་དགོས་ལ། དེ་ལ་ཐོག་
མར་སྒྲུབ་ཁང་གི་ནང་དུ་གཞན་གྱིས་བཅོལ་བའི་ཆས་དངོས་དང་། འདྲེ་ཅན་དང་
དོགས་པ་ཅན་གྱི་དངོས་པོ་སོགས་མི་གཞག་ཅིང་། མཚམས་ཀྱི་རིང་སྒྲུབ་ཁང་
ནས་དངོས་པོ་ཕྱིར་འདོན་མི་དགོས་པ་དང༌། ཕྱི་ནས་ཆས་དངོས་གསར་པ་ལེན་
མི་དགོས་པའི་བཀོད་པ་ལེགས་པར་བྱ། གཞན་ཡང་དོན་མེད་པའི་བྱ་བྱེད་གང་
301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཡང་བྱ་མི་དགོས་པའི་བཀོད་པ་དང་དམ་བཅའ་བརྟན་པར་བྱས་ལ། མཚམས་ཀྱི་
རིང་ཕྱི་ནང་གི་གཡེང་བ་གང་ཡང་མེད་པར་སྒྲུབ་པ་ལ་རྩེ་གཅིག་ཏུ་གཞོལ་བས་
ཆོག་པའི་ཐག་ཆོད་བརྟན་པོ་བྱ། གཞན་ཡང་ཚེ་འདིའི་བྱ་བྱེད་རེ་དོགས་གང་གི་
ཡང་དབང་དུ་མི་འགྲོ་བ་ཞིག་བྱ་དགོས་པས་ཀུན་སློང་ལེགས་པར་བཅོས་ཏེ་ནང་
གི་ཁྲུས་དང་། བུམ་པ་བསྒྲུབས་པའི་ཆུའམ། དེ་མ་འབྱོར་ན་ཆུ་གཙང་མས་ཁྲུས་
ལེགས་པར་བྱ། དེ་ལྟར་ཕྱི་ནང་གི་ཁྲུས་ལེགས་པར་བྱས་ནས་བགེགས་གཏོར་
བཏང་ལ། གུ་གུལ་གྱིས་བདུག་ཅིང་ཡུངས་ཀར་གྱིས་བྲབ། བགེགས་མཐར་བྱེད་
ཀྱི་ཕྲེང་ སྔགས་ དང༌། སུཾ་ བྷ་ ནིའི་ སྔགས་ མང་ དུ་ བཟླས་ ལ་ བགེགས་ བསྐྲད།
སྔགས་དེ་དག་མང་དུ་བཟླས་ལ་གནས་ཁང་དང་ཡོ་བྱད་དང་། བདག་ཉིད་རྣམས་
བསྲུངས་ལ་ཕྱི་རོལ་དུ་རྡོ་རྗེའི་རྭ་གུར་བསྒོམ། བསྲུང་འཁོར་འདི་སྒྲུབ་ཁང་གི་ཕྱི་
རོལ་ རང་ཉིད་ཕྱི་ལ་འགྲོ་མི་དགོས་པའི་མཚམས་སུ་དམིགས་པ་བརྟན་པོས་
བསྐྱེད་ལ་བསྙེན་མཚམས་མ་གྲོལ་གྱི་བར་དུ་མི་བསྡུ་བར་ཡང་ཡང་གསལ་བཏབ་
ན་བགེགས་ཀྱི་འཚེ་བ་མི་འབྱུང་བ་ལ་ཁྱད་ཆེ་བར་བསྔགས་སོ། །དེ་ལྟར་བསྲུང་
འཁོར་སྒོམ་པ་དང་མཉམ་དུ་མཚམས་འོག་ཏུ་འཇོག་དགོས་རྣམས་སྒྲུབ་ཁང་དུ་
དངོས་སུ་ཡོད་པའམ། དངོས་སུ་མེད་ཀྱང་དེ་ན་ཡོད་པའི་དམིགས་པ་བྱས་ལ་
སྒྲུབ་ཁང་གི་སྒོའི་ཕྱི་རོལ་ཏུ་མཚམས་ཐོ་འཇོག །མཚམས་ཐོ་ནི་ལྷར་བསྐྱེད་ན་
རྒྱལ་པོ་ཆེན་པོ་བཞིར་བསྐྱེད་ལ། མཆོད་གཏོར་ཕུལ་ནས་བདག་གནས་འདིར་
དཔལ་གསང་བ་འདུས་པའི་བསྙེན་པ་བྱེད་པ་ལ་ཕྱི་ནང་གི་འགལ་རྐྱེན་བར་ཆད་
ཐམས་ཅད་ཞི་བ་དང་། མཐུན་རྐྱེན་ཐམས་ཅད་ཡིད་བཞིན་དུ་འགྲུབ་པའི་འཕྲིན་
ལས་དང་སྡོང་གྲོགས་མཛོད་ཅིག །ཅེས་འཕྲིན་ལས་འཆོལ་ལོ། །ལྷར་མ་བསྐྱེད་
- 302 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན།
པར་མཚམས་དམ་པོའི་མཚོན་བྱེད་དུ་འཇོག་པའང་སྣང་བས་གང་མོས་བྱ། ལྷར་
བསྐྱེད་པ་ཡིན་ན་ནི་མཚམས་ཀྱི་རིང་འགོམ་ཡུག་དང་། བསྒུལ་བསྐྱོད་སོགས་མ་
ཤོར་བར་བྱ་ཞིང་། སྐབས་སྐབས་སུ་མཆོད་གཏོར་འབུལ་བ་དང་། མཚམས་གྲོལ་
ནས་ ཀྱང་ གཤེགས་གསོལ་ བྱ་བའམ། སྒྲུབ་ ཁང་ གི་སྟེང་ སོགས་ སུ་བཞག་ སྟེ་
འཕྲིན་འཆོལ་རྒྱུན་དུ་བྱ་བ་སོགས་ཚུལ་དང་མཐུན་པར་བྱའོ། །མཚམས་གཡོག་
པ་ནི་ལས་འབྲས་ལ་འཛེམ་ཞིང་ཤེས་རྒྱུད་འཇམ་པ། རང་ལ་སེམས་ཉེ་ཞིང་བརྡ་
བསྟན་པ་ཙམ་གྱིས་དོན་གོ་བ། བླ་མ་ཡི་དམ་ཆོས་སྐྱོང་རྣམས་རང་དང་མཐུན་པ་
ཞིག་ཤིན་ཏུ་གལ་ཆེའོ། །མཚམས་རྒྱུན་རིང་པོར་བྱ་བ་ཡིན་ན་མཚམས་གཡོག་
གཅིག་པུ་དེ་ན་བའམ། གནས་གཞན་དུ་ཕྱིན་པ་སོགས་བྱུང་ན་མཚམས་གཡོག་
གཞན་ཞིག་གིས་བྱས་ཆོག་པའི་གཉིས་གསུམ་ཙམ་མཚམས་འོག་ཏུ་འཇོག་ཅིང་།
སྨན་པ་རེ་ཡང་མཚམས་འོག་ཏུ་འཇོག་པ་བླ་མ་རྣམས་ཀྱི་ཕྱག་བཞེས་སུ་མཛད་
དོ། །དེ་ལྟར་བསྲུང་འཁོར་སྒོམ་ཞིང་མཚམས་ཐོ་བཞག་ནས་གནས་ཁང་བྱི་དོར་
ལེགས་པར་བྱས་ལ་དྲི་བཟང་གི་ཆུ་དང་བ་བྱུང་ལྔ་ལེགས་པར་བྱུག །མེ་ཏོག་སིལ་
མ་གཅལ་དུ་དགྲམ། བདུད་རྩི་རིལ་བུའི་ཁུ་བ་ཡང་གནས་ཁང་གི་ཕྱོགས་ཐམས་
ཅད་དུ་འཐོར་རོ། །བདུད་རྩི་རིལ་བུ་མེད་ན་བྱིན་གྱིས་བརླབས་པའི་ནང་མཆོད་
འཐོར་བར་ བྱའོ། །དེ་ནས་ནང་མཆོད་སྣོད་ཀ་པཱ་ལ་དང་བཅས་པ། རྡོར་དྲིལ།
མཆོད་གཏོར། བགྲང་ཕྲེང་། བྲིས་སྐུ་སོགས་དམ་ཚིག་གི་རྫས་རྣམས་ཚང་བར་
བྱས་ལ། རང་གི་མདུན་ཐད་དྲང་གི་སྟེགས་མཐོ་སར་གསང་བ་འདུས་པའི་བྲིས་
འབུར་གྱི་སྐུ་རྟེན་དགྲམ། དེའི་མདུན་དུ་གཏོར་སྒམ་གཙང་ཞིང་བྱི་བ་སོགས་ཀྱི་
གནོད་པ་མི་འཇུག་པ་ཞིག་བཤམས་ལ། མཚམས་མ་གྲོལ་གྱི་བར་བསྒུལ་བསྐྱོད་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མི་དགོས་པའི་བརྟན་པོར་བྱ། དེའི་ནང་དུ་མཆོད་གཏོར་ཕྱག་ལེན་བཞིན་བཤམ་
མོ། །བགྲང་ཕྲེང་ནི་ཡུལ་སྲོལ་གྱིས་རྒྱུན་དུ་རང་གི་ལག་ཏུ་ཁྱེར་བའི་ཕྲེང་བ་དེས་
མི་ཡོང་བས། ལས་མཐུན་གྱི་ཕྲེང་བའམ། ལས་ཐམས་ཅད་ལ་ཤིས་པ་བོ་དེ་ཙེའི་
ཕྲེང་བ་ཞིག་བཅང་ངོ༌། །ཕྲེང་བ་དེ་ལ་བསྙེན་པའི་གྲངས་བཟུང་ནས་བསྙེན་པ་
གྲོལ་ནས་གཞན་གྱིས་མི་མཐོང་བར་བྱས་ལ་དམ་ཚིག་གི་རྫས་སུ་བཅང་ངོ༌། །
རང་གི་མལ་འོག་ཏུ་སྣ་ཚོགས་རྡོ་རྗེ་རི་མོས་སྤྲས་པའི་སྟན་བཤམ། དེ་ཡང་བསྙེན་
མཚམས་རྒྱུན་རིང་དུ་བྱེད་ན་སྟན་འོག་གཞིའི་ས་ལ་སྦྱར་ནས་སའི་རླངས་ཀྱིས་
སྟན་རུལ་ཏེ་ལུས་ལ་གྲང་ནད་སྐྱེད་པར་བྱེད་པས། འདུལ་བ་ནས་བཤད་པ་ལྟར་
སྟན་དང་འོག་གཞིའི་བར་དུ་ཤིང་ཁྲི་དྲ་བ་ཅན་ནམ། དེ་མ་འབྱོར་ན་ཤིང་ལེབ་
གང་ཡང་རུང་བས་སྟན་དང་འོག་གཞིའི་སའི་བར་ལ་རླུང་རྒྱུ་ཐུབ་ཙམ་གྱི་ངར་སྟོང་
ཅུང་ཟད་ཡོད་པ་ཞིག་བྱའོ། །དེ་ལྟར་སྟན་འདུལ་བ་དང་མཐུན་པར་བཤམས་ནས་
སྟན་དེ་ལ་སེམས་དཔའི་སྐྱིལ་ཀྲུང་གིས་ཁ་ཤར་དུ་ཕྱོགས་ཏེ་འདུག་པར་བྱའོ། །དེ་
ལྟར་བཅའ་གཞི་ལེགས་པར་བཤམས་ནས་ཆོ་ག་དངོས་གཞི་ལ་འཇུག་པ་ན།།
སྟན་ལ་འཁོད་ནས་ནང་མཆོད་ལྕེ་ཐོག་ཏུ་མྱངས་ནས་ངག་དག་པར་བྱ། དེ་ནས་
ནང་མཆོད་ ཀྱིས་བདག་དང་གནས་དང་ཡོ་བྱད་རྣམས་ལ་གཏོར་ལ་བགེགས་
མཐར་བྱེད་ཀྱི་སྔགས་བརྗོད་ཅིང་སླར་ཡང་བགེགས་བསྐྲད་ལ་བསྲུང་། དེ་ནས་
རང་གི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་
པར་ཨཱལས་པདྨ་དམར་པོའི་ལྟེ་བར་ཨཱས་མཚན་པ། སྙིང་གར་ཧཱུྃ་ལས་རྡོ་རྗེ་
སྔོན་པོའི་ལྟེ་བར་ཧཱུྃ་གིས་མཚན་པར་གྱུར། ཅེས་བརྗོད་ལ་ནང་མཆོད་ཀྱིས་གནས་
གསུམ་ལ་ཐིག་ལེ་རེ་བྱས་ཏེ་འབྲུ་གསུམ་ངག་ཏུ་ལན་གསུམ་བརྗོད་ལ་བདག་ཉིད་
- 304 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། །
དང་ སྟན་ལ་བསྲུང་བ་བྱའོ། །དེ་ནས་ཚོགས་ཞིང་གསལ་བཏབ་ལ་ཡན་ལག་
བདུན་པ་མཎྜལ་དང་བཅས་པ་ཕུལ་ཏེ་དོན་ཆེན་པོ་གསུམ་གྱི་སྒོ་ནས་གསོལ་བ་
འདེབས་པ་ལན་མང་དུ་བྱ་ཞིང་། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །
ཞེས་པ་ནས། རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པའི་བར་དལ་བུས་
འདོན་ཞིང་ཚིག་དང་མཐུན་པར་ལམ་གྱི་ལུས་ཡོངས་སུ་རྫོགས་པ་ལ་ཡིད་འགྱུར་
གྱི་མྱོང་བ་ཅི་ཐོན་བྱས་ལ་སེམས་བསྐྱེད་ཆོ་གས་བླང་བ་རྒྱས་སྡུས་གང་རུང་རེ་
བྱའོ། །དེ་ནས་རང་གི་སྤྱི་བོར་བླ་མ་རྡོ་རྗེ་འཆང་ཆེན་པོ་ལ་བརྒྱུད་པའི་བླ་མ་
རྣམས་ཀྱིས་བསྐོར་བ་གསལ་བཏབ་ལ། བླ་བརྒྱུད་གསོལ་འདེབས་བཏོན་ཏེ་རྩ་
བརྒྱུད་ཀྱི་བླ་མ་རྣམས་ལ་གསོལ་བ་ཤུགས་དྲག་ཏུ་གདབ་བོ། །དེ་ནས་དམ་ཚིག་
གསུམ་འཛིན་པ་ནས་བཟླས་པ་ལ་ཐུག་གི་བར་ཆོ་གའི་ཚིག་རྣམས་དལ་བུས་
འདོན་ཞིང་གཙོ་བོར་དམིགས་རྣམ་ཡིད་ལ་བྱས་ཏེ་གང་བསྒོམ་རྒྱུ་སྔ་མ་མ་ཤར་
བར་དུ་ཕྱི་མ་གསལ་མི་གདབ། ཕྱི་མ་གསལ་འདེབས་པའི་ཚེ་ཡང་སྔ་མ་རྒྱང་སྐྱུར་
མི་བྱ་བར་སྔ་མའི་སྟེང་དུ་དམིགས་པ་ཕྱི་མ་བསྣན་ཀྱིན་བྱ། དམིགས་པ་དེ་དང་
དེའི་རྣམ་པ་ཤར་བའི་ཚེ་དེ་དང་དེའོ་སྙམ་པའི་ང་རྒྱལ་རེ་བྱས་ན་ལྷས་བྱིན་གྱིས་
རློབ་པ་དང་བགེགས་བཟློག་སླ་བ་སོགས་ཀྱི་དོགས་པ་ཆེ་ཞིང་། སྦྱང་གཞི་འདི་
དང་འདི་སྦྱོང་བའི་ཕྱིར་དུ་དམིགས་པ་འདི་དང་འདི་སྒོམ་སྙམ་དུ་འཕེན་པ་བཏང་
ནས་འཆི་བ་ཆོས་སྐུར་ཁྱེར་བའི་རྣལ་འབྱོར། བར་དོ་ལོངས་སྐུར་འཁྱེར་བའི་རྣལ་
འབྱོར། སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་རྣམས་ཡུན་མི་ཐུང་ཙམ་རེ་ངེས་
པར་བསྒོམས་ནས་ཡིད་འགྱུར་གྱི་མྱོང་བ་ཅི་ཐོན་བྱས་ན་མར་གྱི་སྦྱང་གཞི་འཁོར་
བ་དང་ལས་ཉོན་སོགས་སྦྱོང་སླ་བ་དང༌། ཡར་གྱི་ས་ལམ་གོང་མ་དང་འབྲས་བུ་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སངས་རྒྱས་ཀྱི་རྟོགས་པ་རྣམས་སྐྱེ་སླ་བ་དང་། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་བྱིན་རླབས་དང་ལྷག་པར་ཡི་དམ་ལྷའི་བྱིན་རླབས་མྱུར་དུ་
འཇུག་པ་དང་། ལས་ཀྱི་སྒྲིབ་པ་ཆེན་པོ་རྣམས་མྱུར་དུ་སྦྱོང་ནུས་པ་དང་། གཙོ་
བོར་རྫོགས་རིམ་ཟབ་མོའི་རྟོགས་པ་ཁྱད་པར་ཅན་རྣམས་རྒྱུད་ལ་སྐྱེ་བའི་སྨིན་
བྱེད་དུ་སོང་ནས་རྟོགས་པ་ཁྱད་པར་ཅན་དེ་རྣམས་མྱུར་དུ་རྒྱུད་ལ་སྐྱེ་བར་འགྱུར་
བ་སོགས་དགོས་པ་མཐའ་ཡས་པ་གསུངས་པས་སྐུ་གསུམ་ལམ་འཁྱེར་གྱི་གནད་
ཚང་བའི་བསྐྱེད་རིམ་སྒོམ་པ་ནི་བསྙེན་པའི་སྐབས་སུ་ཡང་གཙོ་བོར་བྱའོ། །དེ་
ནས་བཟླས་པ་བྱ་བ་ལ་ཐོག་མར་ཡི་གེ་གསུམ་གྱི་རྡོར་བཟླས་བྱ་སྟེ། འདི་རྫོགས་
རིམ་གྱི་རྡོར་བཟླས་དངོས་མིན་ཡང་དེའི་སྨིན་བྱེད་ཁྱད་པར་ཅན་དུ་འགྱུར་ལ། ཡི་
གེ་གསུམ་པོ་འདི་སངས་རྒྱས་ཐམས་ཅད་ཀྱི་སྙིང་པོ་ཡིན་ཞིང་། གཟུངས་སྔགས་
ཇི་སྙེད་ཅིག་གསུངས་པ་ཐམས་ཅད་ཀྱི་ནུས་པ་གང་ཡོད་པ་ཐམས་ཅད་ཡི་གེ་
གསུམ་གྱི་སྔགས་འདི་ལ་ཡོད་པར་གསུངས་པས་དད་གུས་ཤུགས་དྲག་པོའི་སྒོ་
ནས་ཐུགས་ཀའི་ས་བོན་ལས་འོད་ཟེར་གྱི་སྤྲོ་བསྡུ་དང་བཅས་བཟླའོ། །ཡི་གེ་
གསུམ་པོ་འདི་བཟླ་བའི་ཚེ་ལྕེ་དང་མཆུ་མི་འགུལ་ཞིང་སྒྲ་མེད་པར་རླུང་ལྡང་
འཇུག་དང་བསྟུན་ནས་ཡིད་བཟླས་བྱའོ། །དེ་ནས་ངག་གི་བཟླས་པ་བྱ་བ་ནི།
ཐུགས་ ཀའི་ ས་ བོན་ གྱི་ མཐར་ ཉེ་ སྙིང་། དེའི་ མཐར་ སྙིང་ པོས་ བསྐོར་ བ་ ལ་
དམིགས་ནས་བཟླ་བར་བྱའོ། །ངག་བཟླས་འདི་བྱ་བའི་ཚེ་ལག་པ་གཡས་པས་
ཕྲེང་བ་སྙིང་གར་བཟུང་ནས་མཐེ་བོང་ལྕགས་ཀྱུ་ལྟ་བུས་ལྷ་དགུག་པའི་བསམ་
པས་ཕྲེང་བ་དབབ་ཅིང་བཟླའོ། །བཟླས་པའི་གྲངས་འཛིན་ལུགས་ནི་བསྙེན་པ་
ཡུན་རིང་དུ་བྱ་བའི་ལོང་ཡོད་པ་ཡིན་ན། ཐོག་མར་ཞག་བདུན་ཙམ་གྱི་རིང་ལ་
- 306 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། །
ཐུན་གྱི་འགོར་རྡོར་སེམས་སྒོམ་བཟླས་ནན་ཏན་དུ་བྱས་ཏེ་ཡིག་བརྒྱ་མང་དུ་
བཟླས་ལ་སྡིག་སྒྲིབ་དང་དམ་ཚིག་ཉམས་ཆགས་སྦྱོང་བ་གཙོ་བོར་བྱ། དེ་ནས་
ཚོགས་ཞིང་མཆོད་པ་ནས་བཟུང་ཆོ་གའི་ཚིག་རིས་ལྟར་དམིགས་རྣམ་དལ་བུས་
སྐྱོང་ཞིང་མཇུག་ཏུ་བཟླས་པ་ཅུང་ཟད་རེ་བྱ། དེ་ནས་ཐུན་ཇེ་རིང་ཇེ་རིང་ལ་བཏང་
ལ་གཙོ་འཁོར་རྣམས་ཀྱི་བཟླས་པའི་གྲངས་གསོག་བྱའོ། །གྲངས་འཛིན་ལུགས་
ལ་གཙོ་འཁོར་ཐམས་ཅད་ཀྱི་བཟླས་པ་དུས་གཅིག་ལ་རྫོགས་པར་བྱ་བ་དང༌། རེ་
རེ་ནས་གྲངས་རྫོགས་པར་བྱ་བའི་ལུགས་གཉིས་ཡོད་ལ། གཙོ་འཁོར་ཐམས་
ཅད་ཀྱི་བཟླས་པ་དུས་གཅིག་ལ་རྫོགས་པར་བྱེད་ན། ཐུན་གཅིག་ལ་གཙོ་བོའི་
སྙིང་པོ་ཇི་ཙམ་བཟླས་པ་དེའི་བཅུ་ཆ་རེ་འཁོར་རྣམས་ཀྱི་སྙིང་པོ་བཟླ་སྟེ། གཙོ་
བོའི་ སྙིང་པོ་སྟོང་ཕྲག་གཅིག་བཟླ་བའི་ཚེ་འཁོར་རྣམས་ཀྱི་སྔགས་བརྒྱ་རྩ་ རེ་
བཟླས་ན། གཙོ་བོའི་སྙིང་པོ་འབུམ་སོང་བའི་ཚེ་འཁོར་རྣམས་ཀྱི་སྔགས་ཁྲི་ཕྲག་
རེ་འགྲོ་བས་གཙོ་འཁོར་ཐམས་ཅད་ཀྱི་གྲངས་བསྙེན་དུས་གཅིག་ལ་རྫོགས་པ་
འོང་ངོ༌། །ལྷ་རེ་རེ་ནས་བཟླས་པའི་གྲངས་རྫོགས་པར་བྱེད་ན་ཐོག་མར་གཙོ་བོའི་
སྙིང་པོ་ཉིད་བཟླས་ལ་གྲངས་བཟུང་། མཇུག་ཏུ་འཁོར་རྣམས་ཀྱི་སྔགས་ཅུང་ཟད་
རེ་བཟླ་སྟེ། གཙོ་བོའི་སྙིང་པོ་འབུམ་སོང་བ་ན་རེག་བྱ་རྡོ་རྗེ་མའི་སྙིང་པོ་ལ་
གྲངས་བཟུང་སྟེ་ཁྲི་ཕྲག་གཅིག་བཟླ་བ་ནས་གནོད་མཛེས་ཀྱི་སྔགས་ཁྲི་ཕྲག་
གཅིག་བཟླ་ བའི་ བར་ རིམ་ གྱིས་ གྲངས་ བསྙེན་ རྫོགས་ པར་ བྱའོ། །ཐུན་ རྒྱས་
བསྡུས་ཇི་ལྟར་བྱ་བ་ནི་ཐུན་དང་པོ་ལ་ཆོ་ག་རྒྱས་པ་དང་ཐུན་ཕྱི་མ་གསུམ་ལ་ཆོ་ག་
བསྡུས་པ་བྱ་བ་དང་། ཡང་ཐུན་ཐོག་མཐའ་གཉིས་རྒྱས་ལ་བར་པ་གཉིས་བསྡུས་
པ་བྱ་སྟེ། དེ་ལྟར་ལུགས་གཉིས་གྲུབ་ཆེན་གྱི་གཞུང་ལས་འབྱུང་ངོ༌། །ཆོ་ག་རྒྱས་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པ་ནི་དམ་ཚིག་གསུམ་འཛིན་པ་ནས་ཉེར་བསྡུའི་བར་སྒྲུབ་ཐབས་སུ་གསལ་བ་
ལྟར་ཚང་མ་བྱ་བའོ། །ཆོ་ག་བསྡུས་པ་བྱ་བ་ནི་རྩ་རྒྱུད་ལེའུ་བཅུ་གཉིས་པ་དང༌།
རྒྱུད་ཕྱི་མ་ནས་གསུངས་པ་ལྟར་རྡོ་རྗེ་བཞི་བསྐྱེད་བསྡུས་པ་བྱ་བའོ། །དེ་ཡང་ཐུན་
དང་པོ་ལ་རྡོར་དྲིལ་བྱིན་རླབས་དང་སྔོན་འགྲོ་གཏོར་མ་ངེས་པར་བྱ་ཞིང་། ཐུན་ཕྱི་
མ་གསུམ་ལ་དེ་གཉིས་བྱ་མི་དགོས་ལ། རྡོར་སེམས་སྒོམ་བཟླས་ཀྱང་བྱས་ན་ཕུན་
སུམ་ཚོགས་པའི་ཡན་ལག་ཡིན་ཞིང་མ་བྱས་ཀྱང་ཆོ་ག་ཆད་པའི་སྐྱོན་མེད་དོ། །
རང་ཉིད་ལྷར་བསྐྱེད་ནས་ནང་མཆོད་བྱིན་རླབས་དང་མཆོད་པ་བྱིན་རླབས་བྱས་
ལ། ཚོགས་ཞིང་མཆོད་པ་ནས་བཟུང་མཆོད་པའི་ང་རྒྱལ་འཛིན་པའི་སྔགས། ཨོཾ་
སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཞེས་པའི་བར་བཏོན་ནས་བཟླས་
པ་བྱ། མཇུག་ཏུ་མཆོད་བསྟོད་བདུད་རྩི་མྱང་བ་ཉེར་བསྡུ་རྣམས་བྱ་བ་ནི་རྡོ་རྗེ་
བཞི་བསྐྱེད་བསྡུས་པ་བྱ་ཚུལ་ཡིན་ནོ། །ཐུན་དངོས་གཞི་ལ་མ་ཡེངས་པར་སྔགས་
བཟླས་པ་རྣམས་གྲངས་བསྙེན་གྱི་གྲངས་སུ་གཞུག་པ་ཡིན་གྱི། གཏམ་གཞན་
གྱིས་བར་ཆོད་པ་དང་། བཤང་གཅི་འདོར་བ་དང་། བཟའ་བཏུང་བྱས་པ་དང་།
སེམས་ཡེངས་ཏེ་ཆོ་ག་གཞན་བཏོན་པ་དང༌། ལྷ་གཞན་གྱི་སྔགས་བཟླ་བ་སོགས་
ཀྱི་བར་དུ་ཆོད་ན། དེ་ཕྱིན་བཟླས་པའི་གྲངས་སུ་མི་གཞུག་གོ །དེ་བཞིན་དུ་ཐུན་
མཚམས་སུ་བཟླས་པ་རྣམས་ཀྱང་གྲངས་སུ་མི་གཞུག་ལ། བཟླས་པའི་གྲངས་སུ་
མི་གཞུག་ཀྱང་ བྱིན་རླབས་འཇུག་ཕྱིར་ཐུན་མཚམས་སུ་ཡང་བཟླ་བར་བཤད་
དོ། །བཟླས་བྱའི་སྔགས་ནི། ཨོཾ་ཨཱབཛྲ་དྷཱཀ་ཧཱུྃ་ཧཱུྃ། ཞེས་པ་ནས། ཨོཾ་ ཨཱསུམྦྷ་རཱ་
ཛཱ་ཧཱུཾ་ཧཱུཾ། ཞེས་པའི་བར་གཙོ་འཁོར་རྣམས་ཀྱི་སྔགས་མངོན་རྟོགས་སུ་གསལ་བ་
རྣམས་ཏེ། གཙོ་བོ་ལ་འབུམ། འཁོར་རྣམས་ལ་ཁྲི་ཕྲག་རེ་བཟླ་བར་བཤད་དོ། །
- 308 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན།
དེ་ལྟར་གཙོ་འཁོར་ཚང་མའི་བཟླས་པའི་གྲངས་སོང་ནས་བགེགས་མཐར་བྱེད་ཀྱི་
ཕྲེང་སྔགས། ན་མས་མན་ཀཱ་ཡ་ཝཱ་ཀ་ཙིཏྟ་བཛྲ་ཧཱུྃ། ན་མོ་བཛྲ་ཀྲོ་དྷ་ཡ་མཧཱ་དིཀྐོཊ་
ཀ་ཊ་བྷེ་ར་བཱ་ཡ་ཨ་སི་མུ་ས་ལ་པ་ར་ཤུ་པཱ་ཤ་ཧས་ཡ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ་
ཁཱ་ཧི་ཁཱ་ཧི། ཏིཥྛ༌ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫ་གརྫ། བི་སྤོ་ཊ་ཡ་
བི་སྤོ་ཊ་ཡ། སརྦ་བིན་བིན་ཡ་ཀཱ་ན། མཧཱ་གཎ་པ་ཏི་ཛཱི་བི་ཏན་ཀ་ར་ཡ་སྭཱཧཱ།
ཞེས་པ་བཟླ་སྟེ། བགེགས་མཐར་བྱེད་ཀྱི་ཕྲེང་སྔགས་བཟླ་བའི་ཚེ་སྙིང་པོའི་ཕྱི་
རོལ་ཏུ་ ཕྲེང་སྔགས་ ཀྱིས་བསྐོར་བ་ལ་དམིགས་ནས། གོང་བུའི་བཟླས་པའམ་
ཁྲོས་པའི་བཟླས་པ་བྱེད་ཅིང་ཁྲི་ཕྲག་རེ་བཟླ་བར་བཤད་དོ། །དེ་ནས་ཨོཾ་ཨཱབཛྲ་
དྷཱིཀ་ཧཱུཾ་ཧཱུཾ། ཧཱུཾ་ཧཨཱཛཱི༔ ཞེས་པའི་ཡེ་ཤེས་འབེབས་ སྔགས་འབུམ་ཕྲག་གཅིག་
བཟླ་བར་བཤད་ལ། ཡེ་ཤེས་འབེབས་ སྔགས་བཟླ་བའི་ཚེ་ གཙོ་བོ་སྐུ་མདོག་
དམར་པོ་སྐུ་ལས་འོད་ཟེར་དམར་པོ་ལྕགས་ཀྱུ་ལྟ་བུ་ཕྱོགས་ཐམས་ཅད་དུ་འཕྲོ་བ་
བསྒོམས་ལ། འོད་ཟེར་གྱི་ལྕགས་ཀྱུས་ཕྱོགས་བཅུའི་རྒྱལ་བ་སྲས་བཅས་ཐམས་
ཅད་འདུས་པའི་ལྷ་སོ་གཉིས་རྟེན་དང་བརྟེན་པར་བཅས་པའི་དཀྱིལ་འཁོར་གྱི་
རྣམ་པར་སྤྱན་དྲངས་ཏེ། རང་ལ་བསྟིམས་ནས་རྒྱུད་བྱིན་གྱིས་བརླབས་པའི་མོས་
པ་ བྱའོ། །ཐུན་ ཐམས་ ཅད་ ཀྱི་མཇུག་ཏུ་ གཏོར་ མ་ འབུལ་ བ་གྲུབ་ན་ཤིན་ཏུ་
བསྔགས་ཤིང་། མ་གྲུབ་ན་ཐུན་ཐ་མའི་མཇུག་ཏུ་གཏོར་མ་ངེས་པར་དབུལ་བར་
བྱའོ། །ཐུན་མཚམས་སུ་ཡང་རིག་པ་རྒྱ་ཡན་དུ་མི་གཏང་བར་ཡི་དམ་ལྷའི་རྣལ་
འབྱོར་ དང་ མ་ བྲལ་ བར་ བྱེད་ པ་ དང་། འགྲོ་ འཆག་ ཉལ་ འདུག་ གི་ སྤྱོད་ ལམ་
ཐམས་ཅད་འདུལ་བའི་བསླབ་བྱ་དང་མི་འགལ་བར་བྱེད་པ་དང་། བྱང་ཆུབ་ལམ་
གྱི་རིམ་པའི་གླེགས་བམ་ཀློག་པ་དང་། དོན་ཡིད་ལ་སེམས་པ་དང༌། བླ་མ་རྣམས་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
ལ་གསོལ་བ་འདེབས་པ་དང་། གསང་བ་འདུས་པའི་རྒྱུད་འགྲེལ་པ་དང་བཅས་
པའི་གླེགས་བམ་ཀློག་པ་དང་། དོན་སེམས་པ་དང་། གཙོ་བོར་ཡི་དམ་གྱི་སྔགས་
བཟླ་བ་རྣམས་བྱ་སྟེ། དེ་དག་ལས་གཞན་དུ་ལྷ་གཞན་གྱི་སྔགས་བཟླ་བ་དང༌།
སྒྲུབ་ཐབས་ཀྱི་ཆོ་ག་གཞན་འདོན་པ་དང་། ལས་ཚོགས་སོགས་དཔེ་སྣ་ཚོགས་ལ་
བལྟ་བར་མི་བྱའོ། །ཉིན་ཞག་རེ་ལ་ཐུན་བཞིར་བྱ་ཚུལ་ནི། ནམ་གྱི་གསུམ་ཆ་
ལུས་པ་ན་སྤྱན་མ་ལ་སོགས་པའི་ལྷ་མོ་རྣམས་ཀྱིས་གླུ་དབྱངས་ཀྱིས་བསྐུལ་བར་
མོས་ནས་སྔར་བཤད་པ་ལྟར་ཀུན་སློང་བཅོས་པ་ནས་བཟུང་ཐུན་ལ་ཞུགས་ཏེ་ཉི་
མ་མ་ཤར་གྱི་བར་ལ་ཐོར་ཐུན་དང༌། ཉི་མ་རྫོགས་པར་ཤར་ཟིན་པ་ནས་གུང་མ་
ཟིན་གྱི་བར་ལ་སྔ་དྲོའི་ཐུན་དང་། ཉི་མ་གུང་ཡོལ་ངེས་ནས་ཉི་རྒས་ཀྱི་བར་ལ་ཕྱི་
དྲོའི་ཐུན་དང་། ཉི་མ་དམར་ཐག་ཆོད་དེ་རྒྱུ་སྐར་ཤར་བ་ནས་སྲོད་ཐུན་བྱ་སྟེ། ཐུན་
རིང་ཐུང་ནི་རང་གི་ཁམས་ལ་དཔགས་ནས་བྱ་ཡི། ཁམས་ཀྱིས་མི་ལྕོགས་བཞིན་
དུ་ཐུན་རིང་པོ་ནན་གྱིས་བྱར་མི་རུང་ངོ༌། །ཐུན་གཏོང་བའི་ཚེ་ཉེར་བསྡུ་བྱས་ལ་
སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་རྡོ་རྗེ་འཆང་གི་རྣམ་པར་
བལྟས་ལ་ཐུན་མཚམས་ལ་འཇུག་ཅིང་། བགྲང་ཕྲེང་མལ་དུ་བཞག་ལ་མལ་གྱི་
དྲོད་མ་ཡལ་བར་བྱའོ། །ཐུན་ཐ་མའི་མཇུག་ཏུ་གཏོར་འབུལ་དང་བསྔོ་སྨོན་ནན་
ཏན་དུ་བྱས་ལ། ལྷག་མོས་ལུས་ལ་བསྡུ་བའི་སྐབས་ལྟར་ཉེར་བསྡུ་བྱས་ཏེ་གཉིད་
ཀྱི་འོད་གསལ་ལ་འཇུག་གོ །དེ་ལྟར་གྲངས་བསྙེན་རྫོགས་པར་སོང་ནས་སྔགས་
ཀྱི་བྱིན་རླབས་བརྟན་པར་བྱ་བ་དང་། ལྷག་ཆད་ཀྱི་ཉེས་པ་ཞི་བའི་ཕྱིར་ཡིག་བརྒྱ་
མང་དུ་བཟླ་ཞིང་གཏང་རག་གི་མཆོད་པ་ཅི་འབྱོར་བཤམས་ལ། བླ་མ་ཡི་དམ་
ཆོས་སྐྱོང་སྲུང་མའི་ཚོགས་ལ་གཏང་རག་གི་མཆོད་པ་དང་། འབྱོར་ན་ཚོགས་
- 310 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། །
མཆོད་ཀྱང་བྱའོ། །དེ་ནས་ཁ་སྐོང་གི་སྦྱིན་སྲེག་མཚམས་ཁོངས་སུ་གྲུབ་ན་རབ་
དང༌། དེ་ལྟར་མ་གྲུབ་ན་ཕྱི་མཚམས་ཅུང་ཟད་གློད་ནས་ཀྱང་བྱར་རུང་ལ། ཡོ་བྱད་
ཀྱིས་ཕོངས་པ་སོགས་ཀྱིས་རྫས་ཀྱི་སྦྱིན་སྲེག་ཅིས་ཀྱང་མ་གྲུབ་ན། བསམ་གཏན་
གྱི་ཆོ་གའི་སྒོ་ནས་ཞི་བའི་སྦྱིན་སྲེག་བྱ་རུང་བར་གསུངས་སོ། །བསྙེན་མཚམས་
གྲོལ་ནས་མཆོད་གཏོར་རྣམས་བྱིན་རླབས་ཀྱི་ཚུལ་དུ་རང་གིས་ལོངས་སྤྱོད་པ་
དང༌། གྲོགས་དམ་ཚིག་ཅན་གཞན་ལ་སྦྱིན་དུ་རུང་གི ཁྱི་དང་སློང་མོ་བ་དང་དམ་
ཚིག་མི་གཙང་བའི་རིགས་ལ་གཏན་ནས་མི་སྦྱིན་ཞིང་། རང་ཉིད་ལོངས་མི་སྤྱོད་
ན་ས་གཙང་ངམ་ཆུ་གཙང་ལ་གཤེགས། ཡི་དམ་གྱི་བྲིས་སྐུ་དང་། ཀ་པཱ་ལ་དང༌།
རྡོར་དྲིལ་དང་། བགྲང་ཕྲེང་དང༌། སྣ་ཚོགས་རྡོ་རྗེའི་སྟན་སོགས་དམ་ཚིག་གི་རྫས་
རྣམས་དབང་མ་ཐོབ་པ་དང་། དམ་ཚིག་མི་གཙང་བའི་རིགས་ལ་མི་བསྟན་པར་
སྦ་བར་བྱའོ། །བསྙེན་མཚམས་ཀྱི་སྐབས་སུ་རང་གིས་ཕྱི་མི་མ་མཐོང་བ་དང་། ཕྱི་
མིས་རང་མ་མཐོང་བ་ཞིག་དགོས་ཤིང་། བསྙེན་མཚམས་གྲོལ་ནས་ཐོག་མར་
མཚམས་ གཡོག་ པ་ དང་ ཕྲད། དེ་ནས་ རིམ་ གྱིས་ གཞན་དང་ ཕྲད་དོ། །བསྙེན་
མཚམས་ཀྱི་སྐབས་སུ་ཡིད་དམ་ལྷའི་ཞལ་མཐོང་དུ་རེ་བ་དང་། རྨི་ལམ་བཟང་པོ་
རྨི་ བར་ རེ་ བ་ དང་། ངག་ནུས་ ཐོན་དུ་རེ་བ་དང༌། མཁའ་འགྲོ་ཆོས་སྐྱོང་ གིས་
འཕྲིན་ལས་བསྒྲུབས་ཏེ་ རྙེད་བཀུར་སྙན་ གྲགས་འོང་དུ་ རེ་བ་སོགས་བྱས་ན་
བདུད་འཇུག་པའི་རྒྱུ་ཡིན་པས་བསམ་པ་དེ་འདྲ་གཏན་ནས་མི་བྱ་ཞིང་། གཞན་
ཡང་གནས་གཞན་དུ་འགྲོ་འདོད་དང་། སྐྱེ་བོ་གཞན་དང་གཏམ་སྨྲ་འདོད་དང་།
སྔར་འདྲིས་པའི་ཡུལ་ཕྱོགས་དང་སྐྱེ་བོ་གཞན་དག་ལ་དགའ་ཞིང་དེ་དང་དེའི་
ལོངས་སྤྱོད་དྲན་པ་དང། བསྙེན་སྒྲུབ་ལ་མི་བརྩོན་པ་དང༌། དགོས་མེད་དུ་སེམས་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འཁྲུག་པ་སོགས་བྱས་ན། འབྱུང་པོ་སེམས་ལ་ཞུགས་ནས་བར་ཆད་དང་གནོད་
འཚེ་བྱེད་པར་བཤད་ པས། བསམ་པ་དེ་དག་སྐད་ཅིག་ཀྱང་མ་སྐྱེས་པར་བྱ།
བསམ་པ་དེ་དག་ནི་ཚེ་འདིའི་སྣང་ཤས་ཀྱི་དབང་གིས་བྱུང་བ་ཤ་སྟག་ཡིན་པས་དེ་
དག་གི་གཉེན་པོར་དལ་འབྱོར་རྙེད་དཀའ། ནམ་འཆི་ཆ་མེད། ལས་འབྲས་བསླུ་
མེད། འཁོར་བའི་སྡུག་བསྔལ་རྣམས་ཡང་ཡང་བསམ་ལ་ཚེ་འདིའི་སྣང་ཤས་ཟིལ་
གྱིས་མནན། བྱམས་སྙིང་རྗེ་བྱང་ཆུབ་ཀྱི་སེམས་ཡང་ཡང་གསལ་བཏབ་ལ་རང་
དོན་གྱི་འཁྲི་བ་མེད་པར་ཅི་བྱེད་སེམས་ཅན་གྱི་དོན་དུ་དམིགས་པའི་བསམ་པ་
བརྟན་པོ་བྱ། ཆོས་ཐམས་ཅད་སྣང་ཞིང་སྟོང་པ། སྟོང་ཞིང་སྣང་བ་སྒྱུ་མ་ལྟ་བུའི་
ཚུལ་ཡང་ཡང་བསམས་ལ་ཅི་བྱེད་ལྟ་བའི་ རྩིས་ཟིན་པར་བྱ། གདོན་བགེགས་
ཀྱིས་འཚེ་བ་སོགས་བར་ཆད་བྱུང་དོགས་བྱས་ན་བར་ཆད་འཇུག་པའི་རྒྱུ་ཡིན་
པས་དོགས་པ་དེ་ལྟ་བུ་མི་བྱ་བར་ཐེག་པ་ཆེན་པོའི་སྒོར་ཞུགས་པ་ཙམ་ལའང་
གནོད་སྦྱིན་ལག་ན་རྡོ་རྗེ་བརྒྱ་ཕྲག་དུ་མ་ཕྱི་བཞིན་འབྲངས་ནས་བར་ཆད་སྲུང་བ་
དང༌། རྒྱལ་པོ་ཆེན་པོ་བཞི་འཁོར་དང་བཅས་པ་རྒྱུན་དུ་ཕྱི་བཞིན་རྗེས་སུ་འབྲངས་
ནས་བར་ཆད་སྲུང་བར་མདོ་སྡེ་ལས་གསུངས་ན། གསུང་རབ་ཐམས་ཅད་ཀྱི་རྩེ་
མོར་གྱུར་པ་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རྣལ་འབྱོར་
སྒོམ་པ་དང་ཡིད་དམ་འདི་ལྟ་བུ་ལ་བརྟེན་པ་ལ་ནི་གསང་བའི་བདག་པོ་ཕྱག་ན་རྡོ་
རྗེ་འཁོར་ཁྲོ་བོ་འབུམ་ཕྲག་དུ་མ་དང་བཅས་པས་རྟག་ཏུ་གཡེལ་མེད་སྲུང་བ་དང༌།
དམ་ཅན་ཆོས་ཀྱི་རྒྱལ་པོ་དང་རྒྱལ་པོ་ཆེན་པོ་རྣམ་ཐོས་སྲས་སོགས་བཀའ་སྡོད་
སྲུང་མ་རྣམས་ཀྱིས་རྡོ་རྗེ་འཆང་གི་བཀའ་བཞིན་དུ་ཉིན་མཚན་ཀུན་ཏུ་ལུས་དང་
གྲིབ་མ་བཞིན་འགྲོགས་ནས་སྲུང་བར་ངེས་པས། སྔོན་གྱི་ལས་ཀྱི་རྣམ་པར་སྨིན་
- 312 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། །
པ་བཟློག་ཏུ་མེད་པ་ཞིག་ཡིན་ན་མ་གཏོགས་འཕྲལ་རྐྱེན་བར་ཆད་གང་གིས་ཀྱང་
ག་ལ་ཚུགས་སྙམ་དུ་གདེང་དང་ལྡན་པར་བྱ་བ་དང༌། འདུས་པའི་རྒྱུད་ཕྱི་མ་ལས།
གང་ཞིག་རབ་གསང་འདུས་པའི་རྒྱུད་འདི་ཉན་པ་དང་། །འདོན་པར་བྱེད་དང་
ཀློག་པ་དང་ནི་སེམས་པ་དང༌། །མཆོད་པར་བྱེད་པ་དང་ནི་འདྲིའམ་འདྲིར་འཇུག་
པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །ཞེས་སོགས་རྡོ་རྗེ་འཆང་
གིས་རྒྱ་ཆེར་བསྔགས་པའི་ཕན་ཡོན་རྣམས་དྲན་པར་བྱས་ལ་བསྐལ་པ་གངྒའི་
ཀླུང་གི་བྱེ་མ་སྙེད་དུ་མཚན་ཙམ་ཡང་ཐོས་པར་དཀའ་བའི་རྒྱུད་ཀྱི་རྒྱལ་པོ་འདི་ལ་
ཐོས་བསམ་སྒོམ་གསུམ་བྱར་ཡོད་པ་དང་། རིགས་ཐམས་ཅད་ཀྱི་བདག་པོ་ཡི་
དམ་མི་བསྐྱོད་རྡོ་རྗེ་འདི་ལྟ་བུ་ལ་བརྟེན་དུ་ཡོད་པ་ནི་བསོད་ནམས་ཤིན་ཏུ་ཆེའོ་
སྙམ་དུ་སྤྲོ་བ་ཆེན་པོ་བསྐྱེད་ལ་སེམས་རྩེ་གཅིག་པས་དམ་བཅའ་བརྟན་པར་བྱ་བ་
དང་། རྒྱུད་དང་གྲུབ་ཆེན་གྱི་མན་ངག་ལས་འབྱུང་བ་ལྟར་རང་གི་ལུས་སེམས་
སྲུང་བ་དང་། ཧ་ཅང་བརྟེན་ངས་པ་དང་། ཧ་ཅང་ལྷོད་པ་མིན་པར་སྐྱོང་ལུགས་ལ་
མཁས་པར་བྱ་བ་དང་། རང་གིས་རང་ལ་བསྐུལ་ཏེ་ལྕག་གདབ་པ་དང་། ལྷ་དང་
བླ་མ་ལ་གསོལ་བ་གདབ་པ་དང་། བཀའ་སྡོད་སྲུང་མ་རྣམས་ལ་འཕྲིན་ལས་
འཆོལ་བ་དང༌་། གྲོགས་ཆོས་མཛད་རྣམས་ལ་དག་སྣང་སྦྱོང་བ་སོགས་ཆ་མཐའ་
དག་ནས་ཕུན་སུམ་ཚོགས་པ་ཞིག་བྱའོ། །བསྙེན་སྒྲུབ་ལ་ཆིག་སྒྲིལ་དུ་གཞོལ་བའི་
ཚེ་ངལ་ཞིང་དུབ་པས་ལུས་ཉམ་ཆུང་བར་གྱུར་ན། འདུས་པའི་རྩ་རྒྱུད་དང་སྒྲུབ་
ཐབས་མདོར་བྱས་སུ་གསུངས་པ་ལྟར་ལུས་བརྟས་པར་བྱེད་པའི་རྣལ་འབྱོར་མན་
ངག་ཞལ་ཤེས་ བཞིན་དུ་ བསྒོམས་ ལ་ ལུས་ ཀྱི་ གཟི་བྱིན་བསྐྱེད་དོ། །དེ་ ལྟར་
བསྐྱངས་པས་བསྙེན་སྒྲུབ་ལ་སྤྲོ་ཤུགས་ཆེར་འགྲོ་བ་དང༌། ལྷ་དང་བླ་མ་ལ་དད་
-313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གུས་ཇེ་འཕེལ། ཚེ་འདིའི་སྣང་ཤས་ཆུང་དུ་འགྲོ་བ་དང༌། ལས་འབྲས་ལ་ཡིད་
ཆེས། འཁོར་བ་ལ་ངེས་འབྱུང་སྐྱོ་ཤས། སེམས་ཅན་ལ་བྱམས་སྙིང་རྗེ་བྱང་ཆུབ་
ཀྱི་སེམས་རྣམས་ཇེ་འཕེལ་དུ་འགྲོ་བ་དང་། ལུས་མདངས་བཟང་ཞིང་དྲི་ཞིམ་པ་
དང་། སེམས་གསལ་ཞིང་ཉོན་མོངས་ཀྱི་དབང་དུ་མི་འགྲོ་བར་དགེ་སྦྱོར་ལ་ཇེ་
བརྩོན་དུ་འགྲོ་བ་ཞིག་བྱུང་ན་བསྙེན་པ་གནད་དུ་སོང་བ་དང༌། ཡི་དམ་ལྷའི་བྱིན་
རླབས་འཇུག་པའི་རྟགས་ཡང་དག་ཏུ་གསུངས། རྟགས་དེ་དག་མེད་པར་རྒྱུད་
འཁྲུག་ཅིང་ཚེ་འདིའི་སྣང་ཤས་ཆེར་འགྲོ་བ་སོགས་བྱུང་ན་རྨི་ལམ་བཟང་བཟང་ཅི་
ཤར་ཡང་ཡིད་བརྟན་མེད་ཅིང་ཕལ་ཆེར་བགེགས་འཇུག་པའི་རྟགས་སུ་གསུངས་
སོ། །མཚམས་གྲོལ་ནས་ཀྱང་ཆོ་ག་རྒྱང་སྐྱུར་མི་བྱ་བར་ཡི་དམ་འདིའི་བསྙེན་སྒྲུབ་
ལ་རྒྱུན་དུ་བརྩོན་པ་ཆུ་བོའི་རྒྱུན་བཞིན་བྱའོ། །བརྒྱད་ཁྲི་བཞི་སྟོང་ཆོས་རྣམས་
ཐམས་ཅད་ཀྱི། །རབ་དང་ཕུལ་དང་རྩེ་མོར་གྱུར་པ་ནི། །དཔལ་ལྡན་རྒྱུད་རྒྱལ་
གསང་བ་འདུས་པ་ཞེས། །རྒྱལ་བ་སྲས་བཅས་ཀུན་གྱིས་རྒྱ་ཆེར་བསྔགས། །རྒྱུད་
རྒྱལ་འདི་ཡི་མཚན་ཙམ་ཐོས་པ་ཡང་། །རླབས་ཆེན་བསོད་ནམས་སྟོབས་ཀྱིས་
བསྒྲུབ་ དགོས་ ན། །རིམ་ གཉིས་ རྣལ་ འབྱོར་ ཟབ་ མོའི་ གདམས་ ངག་ དང༌། །
མཇལ་བ་འདི་འདྲ་ཨེ་མ་སྐལ་བ་བཟང་། །དེང་ནས་བཟུང་སྟེ་ཚེ་རབས་ཐམས་
ཅད་དུ། །ལམ་བཟང་འདི་དང་ནམ་ཡང་མི་འབྲལ་ཞིང་། །ཉམ་ཐག་མ་རྒན་འགྲོ་
བ་འདི་ཀུན་ཀྱང་། །རྒྱུད་རྒྱལ་འདི་ཡིས་སྨིན་ཅིང་གྲོལ་གྱུར་ཅིག། །། །
ཅེས་དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན་ཅེས་བྱ་བ་
འདི་ནི། དཔལ་གསང་བ་འདུས་པ་རྩ་བཤད་ཀྱི་རྒྱུད་དང་། དེ་དག་གི་དགོངས་པ་
འགྲེལ་པ་རྗེ་ཡབ་སྲས་ཀྱི་གསུང་དྲི་མ་མེད་པ་རྣམས་དང་། དེ་དག་ལས་བཏུས་ཏེ་
-314 -



དཔལ་གསང་བ་འདུས་པའི་བསྙེན་ཡིག་འདུས་པའི་རྒྱན། །
བླ་མ་གོང་མ་རྣམས་ཀྱིས་འདུས་པའི་བསྙེན་ཡིག་མཛད་པ་དག་མཐོང་ནས་ཤིན་
ཏུ་གཅེས་པའི་གནད་འགའ་ཞིག་རང་གི་དྲན་གསོར་བཀོད་པ་འདི་ནི། དགེ་སློང་
ཡེ་ཤེས་རྒྱལ་མཚན་གྱིས་དབེན་གནས་ཕུག་ཆེན་དུ་སུག་བྲིས་སུ་བྱས་པའོ། །
འདིས་ཀྱང་རྡོ་རྗེ་ཐེག་པ་ཕྱོགས་ཀུན་ཏུ་རྒྱས་པར་གྱུར་ཅིག །
- 315 -



༄༅། །བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་
ཆེའི་དཀར་ཆག་ཐུབ་བསྟན་གསལ་བྱེད་
ཅེས་བྱ་བ་བཞུགས་སོ། །
ཨོཾ་བདེ་ལེགས་སུ་གྱུར་ཅིག །རྨད་བྱུང་སྙིང་སྟོབས་ཐུགས་རྗེ་ཆེས་ལྷག་
པས། །བདེ་གཤེགས་གཞན་གྱིས་བསྒྲལ་བར་མ་ནུས་པའི། །རྩོད་དུས་འགྲོ་བའི་
མགོན་དུ་ལེགས་བྱོན་པ། །སྟོན་པ་མཉམ་མེད་ཤཱཀྱའི་རྒྱལ་པོར་འདུད། །ཆོས་ཀྱི་
རྒྱལ་ པོ་ཐམས་ཅད་མཁྱེན་པ་ཡི། །ལུང་རྟོགས་ཆོས་ ཀྱི་སྲིད་ལ་དབང་བསྒྱུར་
ཞིང་། །རྒྱལ་བའི་མཛད་པ་མ་ལུས་སྒྲུབ་བྱེད་པ། །མི་ཕམ་འཇམ་པའི་དབྱངས་ལ་
གུས་ཕྱག་འཚལ། །བསྐལ་བཟང་རྒྱལ་བ་སྟོང་གི་བསྟན་པ་ནི། གང་ལ་གཏད་
ཅིང་གསང་བའི་མཛོད་འཛིན་པ། །མཐུ་སྟོབས་མགོན་ལ་བདག་གིས་གུས་བཏུད་
ཀྱིས། །མི་བསྲུན་བདུད་སྡེའི་ཚོགས་རྣམས་བག་ཡོད་བྱོས། །རྒྱལ་བའི་བསྟན་པ་
རྒྱལ་བ་རང་ཉིད་ ཀྱིས། །དགོངས་པ་ཇི་བཞིན་སྲིད་འདིར་གསལ་མཛད་པ། །
བདག་ཉིད་ཆེན་པོ་ཀླུ་སྒྲུབ་ཐོགས་མེད་སོགས། །འཕགས་ཡུལ་ཤིང་རྟ་ཆེན་པོ་
རྣམས་ལ་འདུད། །རླབས་ཆེན་སྨོན་ལམ་མཐུ་ལྡན་སེམས་དཔའ་ཆེ། །མཁན་ཆེན་
ཞི་འཚོ་པདྨའི་ངང་ཚུལ་དང་། །ལྔ་བརྒྱའི་གཙུག་རྒྱན་པཎ་ཆེན་མར་མེ་མཛད། །
ལོ་ ཆེན་ རིན་ བཟང་ ནག་ ཚོ་ལོ་ཙཱ་ དང༌། །རྟ་ནག་ འགོས་ དང་ མར་ པ་ ལོ་ ཙཱ་
སོགས། །ལྗོངས་འདིར་རྒྱལ་བསྟན་གསལ་མཛད་བཀའ་དྲིན་ཅན། །བྱང་ཕྱོགས་
བསྟན་པའི་སྒྲོན་མེ་ཡོངས་ལ་འདུད། ཁྱད་པར་ཁ་བ་ཅན་གྱི་ཡུལ་ལྗོངས་འདིར། །
- 316 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ལུང་དང་རྟོགས་པའི་ཉིན་བྱེད་འོད་སྟོང་གིས། །མདོ་སྔགས་ལམ་བཟང་མ་ལུས་
གསལ་མཛད་པ། །ཆོས་ཀྱི་རྒྱལ་པོ་ཙོང་ཁ་པ་ལ་འདུད། །གངས་ཅན་མགོན་པོ་
རྒྱལ་བ་ཡབ་སྲས་དང༌། །མ་ནོར་ལམ་སྟོན་དྲིན་ཅན་བླ་མ་རྗེ། །རྩ་བརྒྱུད་བླ་མའི་
ཚོགས་ལ་གུས་འདུད་ཀྱི། །དེང་འདིར་བཀྲ་ཤིས་བདེ་ལེགས་སྩལ་དུ་གསོལ། །
དེ་ལྟར་རྩ་བརྒྱུད་ཀྱི་བླ་མ་རྣམས་ལ་གསོལ་བ་འདེབས་ཤིང་ཤིས་པ་
བརྗོད་པ་སྔོན་དུ་བཏང་ནས་སྐབས་དོན་གང་བརྗོད་པར་བྱ་བ་ནི། མདོ་སྔགས་
ཏིང་འཛིན་ལེགས་པར་འཕེལ་བའི་གནས་མཆོག་བཀྲ་ཤིས་བསམ་གཏན་གླིང་གི་
གཙུག་ལག་ཁང་དུ་རྒྱལ་བའི་བཀའ་དང་དགོངས་འགྲེལ་བསྟན་བཅོས་འགྱུར་རོ་
ཅོག་ཇི་ལྟར་བཞུགས་པའི་ཚུལ་བརྗོད་པར་བྱ་བ་ཡིན་ལ། དེ་ལ་རྒྱལ་བའི་བཀའ་
དང་དགོངས་འགྲེལ་བསྟན་བཅོས་རྣམས་སྤྱིར་འཇིག་རྟེན་འདིར་ཇི་ལྟར་བྱུང་བའི་
ཚུལ་དང༌། ལྷག་པར་བོད་ཡུལ་གངས་ཅན་གྱི་ལྗོངས་འདིར་ཇི་ལྟར་བྱོན་པའི་ཚུལ་
ཅུང་ཟད་བརྗོད་ན། དེ་ཡང་བདག་ཅག་གི་སྟོན་པ་ཤཱཀྱའི་རྒྱལ་པོ་ཐུགས་རྗེ་ཅན་
དེ་ཉིད་ཀྱིས་ཐོག་མར་ཇི་ལྟར་ཐུགས་བསྐྱེད་པའི་ཚུལ་ནི། མདོ་སྡེ་བསྐལ་བཟང་
ལས། ང་ནི་སྔོན་ཚེ་དམན་པར་གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་
ཆེན་ལ། །འཇམ་གང་ཞིག་ནི་དབུལ་བ་བྱས་ནས་ཀྱང་། །དང་པོར་བྱང་ཆུབ་ཏུ་ནི་
སེམས་བསྐྱེད་དོ། །ཞེས་གསུངས་པ་ལྟར། རྫ་མཁན་གྱི་བུ་ཁྱེའུ་སྣང་བྱེད་དུ་སྐུ་
འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་བྱ་བ་འཇིག་རྟེན་དུ་
བྱོན་པ་དང་མཇལ་ཏེ་རྫའི་བུམ་པ་འཇམ་གྱིས་བཀང་པ་མེ་ལོང་གིས་ཁ་བརྒྱན་པ་
སོགས་མཆོད་པའི་ཡོད་བྱད་ཅི་ཡོད་ཕུལ་ཏེ། དེ་བཞིན་གཤེགས་པ་ཁྱེད་སྐུ་ཅི་
འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། ཁྱེད་ཀྱི་མཚན་མཆོག་
-317-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་ཤོག །ཅེས་བརྗོད་
ནས་བྱང་ཆུབ་ཏུ་ཐུགས་བསྐྱེད་པར་མཛད་དོ། །གཞན་ཡང་དྲིན་ལན་བསབ་པའི་
མདོ་དང༌། གསང་བ་བསམ་གྱིས་མི་ཁྱབ་པའི་མདོ་དང༌། འལུལ་བ་ལུང་དང༌།
སྙིང་རྗེ་པདྨ་དཀར་པོ་སོགས་མདོ་དུ་མར་ཐུགས་བསྐྱེད་པའི་ཚུལ་མང་དུ་གསུངས་
ཀྱང་འགལ་བར་མི་བསམ་སྟེ། སྟོན་པ་ཐུགས་རྗེ་ཅན་འདི་ཉིད་ཀྱིས་རང་ཅག་
ཁམས་གསུམ་གྱི་འགྲོ་བ་འཁོར་བའི་གནས་ན་ཉོན་མོངས་ཤིང་སྡུག་བསྔལ་བརྒྱ་
ཕྲག་དུ་མས་མནར་བ་རྣམས་ཐུགས་ཀྱིས་མ་བཟོད་ནས་དེ་བཞིན་གཤེགས་པ་
བགྲང་བ་ལས་འདས་པ་དག་གི་སྤྱན་སྔར་ཐུགས་བསྐྱེད་ཅིང་སྨོན་ལམ་འདེབས་
པར་མཛད་པ་ཡིན་པས། སྟོན་པའི་ཡོན་ཏན་དང་བཀའ་དྲིན་རྗེས་སུ་དྲན་པའི་སྒོ་
ནས་ཆེས་ཆེར་གུས་ པར་ བྱའོ། །ལྷག་པར་སྟོན་པ་ཐུགས་རྗེ་ཅན་འདི་ཉིད་ཀྱི་
བདག་ཅག་སྙིགས་མ་ལྔ་བདོའི་སེམས་ཅན་སངས་རྒྱས་དང་ བྱང་ཆུབ་སེམས་
དཔའ་གཞན་ཐམས་ཅད་ཀྱིས་ཡལ་བར་བོར་བའི་མགོན་མེད་རྣམས་ཀྱི་དོན་དུ་
མི་མཇེད་འཇིག་རྟེན་གྱི་ཞིང་འདི་ཇི་ལྟར་བཟུང་བའི་ཚུལ་ནི། སྔོན་བསྐལ་པ་ཆེན་
པོ་འཛིན་པ་ཞེས་བྱ་བའི་དུས་སུ་བྲམ་ཟེ་རྒྱ་མཚོའི་རྡུལ་དུ་འཁྲུངས་པའི་ཚེ་རང་གི་
སྲས་བྲམ་ཟེ་རྒྱ་མཚོའི་སྙིང་པོ་ཞེས་བྱ་བ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་
མངོན་པར་རྫོགས་པར་སངས་རྒྱས་ཏེ། དེ་བཞིན་གཤེགས་པ་རིན་པོ་ཆེའི་སྙིང་པོ་
ཞེས་བྱ་བར་གྱུར་པ་དེའི་སྤྱན་སྔར་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་
ཁྱུད་ དང༌། རང་ གི་ སློབ་མ་ བྲམ་ཟེ་རིག་བྱེད་ ཀློག་ པ་ སྟོང་ལ་སོགས་པ་ སྲོག་
ཆགས་བྱེ་བ་ཕྲག་མང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སེམས་བསྐྱེད་དུ་བཅུག་ཅིང་། དེ་དག་ཕལ་ཆེར་གྱིས་རང་རང་གི་སངས་རྒྱས་ཀྱི་
- 318 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཞིང་ཡང་བཟུང་བ་ན། འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱིས་
བདེ་བ་ཅན་གྱི་ཞིང་གི་བཀོད་པ་བློ་ལ་བཟུང་ནས་དག་པའི་ཞིང་དེ་འགྲུབ་པའི་
ཕྱིར་དུ་ཐུགས་བསྐྱེད་ཅིང་དམ་བཅས། ཁྱབ་འཇུག་རླུང་ཞེས་བྱ་བ་བདག་ཉིད་
ཆེན་པོ་ཞིག་གིས་མ་དག་པའི་འཇིག་རྟེན་དུ་སེམས་ཅན་གྱི་དོན་བྱེད་པར་ཐུགས་
བསྐྱེད་ཅིང་མ་དག་པའི་ཞིང་བཟུང་། དེ་མ་གཏོགས་པ་རྒྱལ་སྲས་བདག་ཉིད་ཆེན་
པོ་དེ་དག་ཐམས་ཅད་ཀྱིས་གདུལ་བྱ་འདུལ་སླ་བ་དང་ཞིང་དག་པ་འབའ་ཞིག་
བཟུང་ནས་རྩོད་ལྡན་ཚེ་ལོ་བརྒྱ་པའི་དུས་འདི་ཐམས་ཅད་ཀྱིས་སྤངས་ཤིང་ཡལ་
བར་བོར་བ་ན། བྲམ་ཟེ་རྒྱ་མཚོའི་རྡུལ་གྱིས་སྙིང་རྗེ་ཆེན་པོ་བསྐྱེད་ནས་དེ་བཞིན་
གཤེགས་པ་རིན་ཆེན་སྙིང་པོའི་སྤྱན་སྔར་བླ་གོས་ཕྲག་པ་གཅིག་ཏུ་གཟར་ནས་
པུས་མོ་གཡས་པའི་ལྷ་ང་ས་ལ་བཙུགས་ཏེ་ཡོན་ཏན་དུ་མས་བསྟོད་ཅིང་མཆོད་
ནས། བདག་ཅག་སྙིགས་མའི་འགྲོ་བ་རྣམས་ ཀྱི་མགོན་སྐྱབས་ སུ་ འབྱོན་པའི་
ཐུགས་བསྐྱེད་དང་དམ་བཅའ་འདི་ལྟར་མཛད་དེ། བཅོམ་ལྡན་འདས་བདག་གིས་
སྲོག་ཆགས་བྱེ་བ་ཕྲག་མང་པོ་དག་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཡང་དག་པར་འཛིན་དུ་སྩལ་ཏེ། དེ་དག་གིས་ཀྱང་རང་རང་གི་སངས་རྒྱས་ཀྱི་
ཞིང་རྒྱ་ཆེ་དགུ་དག་ཡོངས་སུ་བཟུང་ཞིང་འདུལ་བའི་སེམས་ཅན་ཡང་བསམ་པ་
ཡོངས་སུ་དག་པ་དང་། དགེ་བའི་རྩ་བ་བསྐྲུན་པ་དང༌། གདུལ་སླ་བ་དག་ཡོངས་
སུ་བཟུང་ལགས་སོ། །གང་དག་སྐར་མ་སྐྱོང་ལ་སོགས་པ་བྲམ་ཟེའི་ཁྱེའུ་རིག་བྱེད་
ཀློག་པ་སྟོང་རྩ་བཞི་པོ་འདི་དག་ནི་དེ་བཞིན་གཤེགས་པས་བསྐལ་པ་བཟང་པོར་
ལུང་བསྟན་ཏེ། སྐྱེས་བུ་དམ་པ་དེ་དག་གིས་ཀྱང་འདོད་ཆགས་དང་། ཞེ་སྡང་དང་།
ང་རྒྱལ་ལ་སྤྱོད་པ་དག་ཐེག་པ་གསུམ་པོ་དག་གིས་འདུལ་བར་བགྱིད་ལགས་མོད་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཀྱི། འོན་ཀྱང་དེ་དག་གིས་ཉོན་མོངས་པའི་སྒྲུབ་པ་ཤས་ཆེ་བ་དང༌། རྩོད་པའི་
དུས་ཀྱི་སྙིགས་མ་དག་ཡོངས་སུ་སྤངས་པས། བཙུན་པ་བཅོམ་ལྡན་འདས་དེ་དག་
གིས་ ཀྱང་མཚམས་མ་མཆིས་པ་བགྱིད་པ་རྣམས་དང་། དམ་པའི་ཆོས་སྤོང་བ་
རྣམས་དང་། འཕགས་པ་ལ་སྐུར་པ་འདེབས་པ་རྣམས་དང་། ལོག་པར་ལྟ་བ་
རྣམས་དང་། འཕགས་པའི་ནོར་བདུན་དང་བྲལ་བ་རྣམས་དང༌། ཕར་མི་འཛིན་པ་
རྣམས་དང་། མར་མི་འཛིན་པ་རྣམས་དང་། དགེ་སྦྱོང་དུ་མི་འཛིན་པ་རྣམས་དང་།
བྲམ་ཟེར་མི་འཛིན་པ་རྣམས་དང༌། བགྱི་བ་མ་ལགས་པ་བགྱེད་པ་རྣམས་དང་།
བསོད་ ནམས་ མ་ ལགས་ པ་ བགྱིད་ པ་ རྣམས་ དང་། འཇིག་ རྟེན་ ཕ་ རོལ་ ལ་
འཇིགས་པར་མི་ལྟ་བ་རྣམས་དང་། ལེགས་པར་སྤྱོད་པ་གསུམ་པོ་དག་དོན་དུ་མི་
གཉེར་བ་རྣམས་དང་། དེ་བཞིན་དུ་ལྷ་དང་མི་རྣམས་ཀྱི་དཔལ་དང་འབྱོར་པ་དག་
ལ་བརྩོན་པ་རྣམས་དང༌། ཉེས་པར་སྤྱོད་པ་གསུམ་པོ་དག་ལ་ཡང་དག་ པར་
ཞུགས་པ་རྣམས་དང་། དགེ་བ་བཅུའི་ལས་ཀྱི་ལམ་དང་ བྲལ་བ་རྣམས་དང་།
དགེ་བའི་བཤེས་གཉེན་ཐམས་ཅད་ཀྱིས་སྤངས་པ་རྣམས་དང་། མཁས་པ་ཐམས་
ཅད་ ཀྱིས་བོར་བ་རྣམས་དང་། སྲིད་པའི་བཙོན་རར་ཆུད་པ་རྣམས་དང༌། རྒྱུན་
ཕྱོགས་སུ་བདས་པ་རྣམས་དང་། འགྱུར་བྱེད་ཀྱི་ཆུ་ཀླུང་དུ་ནུབ་པ་རྣམས་དང་།
འཁོར་བའི་འདམ་དུ་བྱིང་བ་རྣམས་དང༌། གཏི་མུག་གི་མུན་པ་དང་མ་བྲལ་བ་
རྣམས་དང་། མི་དགེ་བའི་བགྱི་བ་ཐམས་ཅད་མ་བཏང་བ་རྣམས་དང་། སངས་
རྒྱས་ཀྱི་ཞིང་སྟོང་པ་ཐམས་ཅད་དུ་བོར་བ་རྣམས་དང་། མི་དགེ་བའི་རྩ་བ་ཐམས་
ཅད་དང་འགྲོགས་པར་གྱུར་པ་རྣམས་དང་། ལམ་ངན་པས་བཅོམ་པར་གྱུར་པ་
རྣམས་དང་། ཉམ་ང་བ་ཆེན་པོ་ཐོབ་པར་གྱུར་པ་རྣམས་སྤངས་ལགས་ཏེ། དེའི་ཚེ་
- 320 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ན་བསྐལ་བ་བཟང་པོ་ལ་སངས་རྒྱས་ཀྱི་ཞིང་མི་མཇེད་ན་མིའི་ཚེ་ལོ་བརྒྱད་ཅུ་ཐུབ་
པར་འགྱུར་བ་ཐམས་ཅད་སྐྱེས་བུ་དམ་པ་མཁས་པ་འདི་དག་གིས་སྤངས་ཤིང་
བོར་བས་དེའི་ཚེ་སྲེད་པའི་རྦ་ཀློང་དང་འཁོར་བའི་འཁྲུལ་འཁོར་ན་སྐྱོབ་པ་མ་
མཆིས་པ་དང༌། སྐྱབས་མ་མཆིས་པ་དང་། དཔུང་གཉེན་མ་མཆིས་པ་དང༌། སྡུག་
བསྔལ་གྱི་སྣོད་དུ་གྱུར་པའི་སེམས་ཅན་དེ་དག་སྤངས་ནས་རང་རང་གི་སངས་
རྒྱས་ཀྱི་ཞིང་བཟང་དགུ་ཡོངས་སུ་བཟུང་ཞིང་ཤིན་ཏུ་དུལ་བ་དང་། བསམ་པ་
ཡོངས་སུ་དག་པ་དང་། དགེ་བའི་རྩ་བ་བསྐྲུན་པ་དང་། བརྩོན་འགྲུས་བརྩམས་པ་
དང་། སངས་ རྒྱས་མང་ པོ་ ལ་ ལྷག་པར་བགྱི་བ་བགྱིས་ པའི་ འདུལ་བ་རྣམས་
ཡོངས་སུ་བཟུང་བ་དེ་ལྟ་བུ་མ་ལགས་སམ། དེ་བཞིན་གཤེགས་པ་རིན་པོ་ཆེའི་
སྙིང་པོས་བཀའ་སྩལ་པ། བྲམ་ཟེ་དེ་བཞིན་ཏེ། སེམས་ཅན་བསམ་པ་ཇི་ལྟ་བ་
བཞིན་དུ་སྨོན་ལམ་འདེབས་པར་བྱེད་ཅིང་། སངས་རྒྱས་ཀྱི་ཞིང་གི་ཡོན་ཏན་
བཀོད་པ་ཡང་ཡོངས་སུ་བཟུང་བ་རྣམས་ངས་ཀྱང་དེ་ཉིད་དུ་ལུང་བསྟན་ཏོ། །བྲམ་
ཟེས་གསོལ་བ། བཙུན་པ་བཅོམ་ལྡན་འདས་བདག་ནི་དཔེར་བགྱི་ན་ཤིང་ཀེང་ཤུ་
ཀའི་འདབ་མ་བཞིན་དུ་སྙིང་འདར་ཞིང་བདག་གི་ཡིད་ནི་ཤིན་ཏུ་སྐྱོ་ལ། བདག་
གིས་ལུས་ཐམས་ཅད་ནི་ཤ་ཐང་བར་གྱུར་ཅིང་མཆིས་ན་བཙུན་པ་བཅོམ་ལྡན་
འདས་གལ་ཏེ་དེའི་ཚེ་བྱང་ཆུབ་སེམས་དཔའ་རྣམས་ཀྱིས་སྤངས་ཤིང་རྩོད་པ་ཆེན་
པོའི་དུས་ཀྱི་མུན་པར་འཕངས་ཏེ་ཐམས་ཅད་ཀྱིས་ཡོངས་སུ་སྤངས་པའི་སེམས་
ཅན་རྣམས་བདག་ གི་ སྙིང་ རྗེའི་གནས་སུ་འགྱུར་བ་ལ། བཙུན་པ་བཅོམ་ལྡན་
འདས་བདག་ཀྱང་མ་འོངས་པའི་དུས་བསྐལ་པ་གྲངས་མེད་པ་གངྒཱའི་ཀླུང་གཅིག་
གི་བྱེ་མ་སྙེད་འདས་ནས་བསྐལ་པ་གྲངས་མ་མཆིས་པ་གངྒའི་ཀླུང་གི་བྱེ་མ་སྙེད་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གཉིས་པ་ལ་བབ་པ་ན་བསྐལ་པ་བཟང་པོ་དེ་ལ་སྐྱེ་དགུའི་ཚེ་ལོ་སྟོང་ཐུབ་པ་ན་
སྡོད་ཅིང་། བདག་ཡུན་རིང་པོ་དེ་སྲིད་དུ་བྱང་ཆུབ་ཀྱི་སྤྱད་པ་སྤྱོད་པ་ན་འཁོར་
བས་ཡོངས་སུ་མི་སྐྱོ་བར་གྱུར་ཅིག །ཅེས་སོགས་དང་། གང་དག་བསྐལ་པ་བྱེ་བ་
ཁྲག་ཁྲིག་དཔག་ཏུ་མ་མཆིས་གྲངས་མ་མཆིས་པ་དག་ཏུ་སྤྲོ་བ་བརྟན་པོའི་སྟོབས་
ཀྱི་ཤུགས་ཀྱིས་སྤྱོད་པ་ལ་ཇི་ལྟར་སྔོན་ཆད་བྱང་ཆུབ་སེམས་དཔའ་བ་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཀྱི་སླད་དུ་སྤྱད་པ་སྤྱོད་པ་འགས་ཀྱང་དེ་
ལྟར་སྤྲོ་བ་བརྟན་པོའི་སྟོབས་ཀྱི་ཤུགས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་
སྤྱད་ཅིང་། སླད་ཀྱིས་བྱང་ཆུབ་སེམས་དཔའ་གང་དག་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཀྱི་སླད་དུ་སྤྱད་པ་སྤྱོད་པར་འགྱུར་བ་དག་ཀྱང་དེ་ལྟར་སྤྲོ་བ་
བརྟན་པོའི་སྟོབས་ཀྱི་ཤུགས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་མི་
འགྱུར་བ་དེ་ལྟ་བུ་ལ་བདག་སྤྱོད་པར་གྱུར་ཅིག །སླད་མའི་བྱང་ཆུབ་སེམས་དཔའ་
སྙིང་རྗེ་ཆེན་པོ་དང་ལྡན་པ་གང་ལགས་པ་རྣམས་ཀྱང་ཚུལ་ཁྲིམས་ཀྱི་ཡོན་ཏན་ལ་
འགོད་པར་གྱུར་ཅིག །བདག་གིས་སེམས་དང་པོ་བསྐྱེད་པས་ཀྱང་སླད་མའི་བྱང་
ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་འགྲུབ་པར་གྱུར་ཅིག །ཅེས་སོགས་
སྨོན་ལམ་ཆེན་པོ་ལྔ་བརྒྱ་བཏབ་ནས་མི་མཇེད་འཇིག་རྟེན་གྱི་ཞིང་འདི་བཟུང་
ཞིང་། སྙིགས་མའི་འགྲོ་བ་རྣམས་ཀྱི་མགོན་སྐྱབས་དང་དཔུང་གཉེན་དུ་འབྱོན་
པར་ཐུགས་དམ་བཅས་པ་ན། དེ་བཞིན་གཤེགས་པ་རིན་ཆེན་སྙིང་པོ་ལ་སོགས་
པའི་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་ལེགས་སོ་ཞེས་རྒྱ་ཆེར་
བ་ཞིག་ཡོད་པ་ལྟར་རྒྱལ་སྲས་བདག་ཉིད་ཆེན་པོ་ཐམས་ཅད་ཀྱི་ནང་ནས་ཁྱོད་ནི་
- 322 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
སྙིང་རྗེ་ཆེན་པོ་དང་ལྡན་པ་སྙིང་སྟོབས་ཕུལ་དུ་བྱུང་བའོ་ཞེས་བསྔགས་པ་བླ་ན་
མེད་པ་མཛད་ཅིང་། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་མེ་ཏོག་
གི་སྐྱེས་བསྐུར་ཞིང་། བྲམ་ཟེ་རྒྱ་མཚོའི་རྡུལ་གྱི་ཐུགས་བསྐྱེད་དང་དམ་བཅའ་ཇི་
ལྟར་མཛད་པ་དེ་ལྟར་དུ་འགྲུབ་པའི་ཐུགས་སྨིན་དགོངས་པ་གཅིག་དང་དབྱངས་
གཅིག་ཏུ་མཛད་དོ། །དེ་ལྟར་ཐུགས་བསྐྱེད་ནས་བར་དུ་ཚོགས་བསགས་ཚུལ་ནི།
མཛོད་ལས། རྣམ་གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་
མར་ བྱུང༌། །དང་ པོ་ ཤཱཀྱ་ ཐུབ་ པ་ ཡིན། །ཞེས་ གསུངས་ པ་ ལྟར། དེ་ བཞིན་
གཤེགས་པ་ཤཱཀྱ་ཐུབ་ཆེན་ནས་བཟུང་དེ་བཞིན་གཤེགས་པ་གཙུག་ཏོར་ཅན་
འཇིག་རྟེན་དུ་ བྱོན་ པའི་ བར་ ལ་ གྲངས་མེད་ དང་པོ་ དང༌། དེ་ ནས་ དེ་ བཞིན་
གཤེགས་པ་མར་མེ་མཛད་འཇིག་རྟེན་དུ་བྱོན་པའི་བར་ལ་གྲངས་མེད་གཉིས་པ་
དང༌། དེ་ནས་དེ་བཞིན་གཤེགས་པ་རྣམ་གཟིགས་འཇིག་རྟེན་དུ་བྱོན་པའི་བར་ལ་
གྲངས་མེད་གསུམ་པ་སྟེ། བསྐལ་ཆེན་གྲངས་མེད་གསུམ་དུ་ཚོགས་བསགས། དེ་
ཡང་འདུལ་བ་ལུང་ལས། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་
སྐྱོང་གི་བར། །བདུན་ཁྲི་ལྔ་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་
དོ། །སངས་རྒྱས་ལེགས་མཛད་ནས་བཟུང་སྟེ། །དབང་པོ་རྒྱལ་མཚན་ཐུབ་པའི་
བར། །བདུན་ ཁྲི་དྲུག་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །
སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུང་བར་དག་ཏུ། །བདུན་
ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །ཞེས་འབྱུང་བ་
ལྟར གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་ནས་བཟུང་དེ་
བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་ལྔ་སྟོང་དང་།
323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གྲངས་མེད་གཉིས་པ་ལ་དེ་བཞིན་གཤེགས་པ་ལེགས་མཛད་ནས་བཟུང་སྟེ་དེ་
བཞིན་གཤེགས་པ་དབང་པོ་རྒྱལ་མཚན་གྱི་བར་སངས་རྒྱས་བདུན་ཁྲི་དྲུག་སྟོང་
དང་། གྲངས་མེད་གསུམ་པ་ལ་དེ་བཞིན་གཤེགས་པ་མར་མེ་མཛད་ནས་བཟུང་
དེ་བཞིན་གཤེགས་པ་འོད་སྲུང་གི་བར་སངས་རྒྱས་བདུན་ཁྲི་བདུན་སྟོང་ལ་བསྙེན་
བསྐུར་ ཞིང་མཆོད་པས་མཉེས་པར་མཛད་ཅིང་ཚོགས་གཉིས་བར་མ་ཆད་དུ་
བསགས་སོ། །དེ་ཡང་ཟླ་བ་སྒྲོན་མའི་མདོ་ལས། སངས་རྒྱས་དག་ནི་བྱེ་བ་ཁྲག་
ཁྲིག་དང༌། །དེ་ལས་ལྷག་པ་གངྒའི་བྱེ་མ་སྙེད། །ཀུན་ཀྱང་བྱ་རྒོད་ཕུང་པོ་འདིར་
བཞུགས་ཏེ། །མི་ དབང་ དེ་ ཀུན་ ང་ཡིས་བཀུར་སྟི་ བྱས། །ཞེས་ སོགས་ རྒྱ་ཆེར་
གསུངས་པ་ལྟར། སྟོན་པས་སྔོན་སློབ་པ་ལམ་གྱི་གནས་སྐབས་སུ་སངས་རྒྱས་
གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་དག་ལ་བསྙེར་བསྐུར་ཞིང་།
མཆོད་པར་མཛད་ནས་རྫོགས་སྨིན་སྦྱངས་གསུམ་གྱི་སྤྱོད་པ་མཐར་ཕྱིན་པར་
མཛད་དེ། གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བའི་འོག་མིན་གྱི་ཞིང་
དུ་ངེས་པ་ལྔ་ལྡན་ལོངས་སྤྱོད་རྫོགས་པའི་སྐུར་མངོན་པར་རྫོགས་པར་སངས་
རྒྱས་ཏེ་ནམ་མཁའ་མ་ཟད་ཀྱི་བར་དུ་གཡོ་བ་མེད་ཅིང་ས་བཅུའི་བྱང་ཆུབ་སེམས་
དཔའ་རྣམས་ལ་ཆོས་ཀྱི་ལོངས་སྤྱོད་རྒྱུན་མི་འཆད་དུ་རྩོམ་ཞིང་བཞུགས་སོ། །དེ་
ནས་སྔོན་གྱི་ཐུགས་བསྐྱེད་དང་དམ་བཅའ་ལྟར་མི་མཇེད་འཇིག་རྟེན་གྱི་ཞིང་
འདིར་ཇི་ལྟར་བྱོན་པའི་ཚུལ་ནི། འོག་མིན་དུ་ལོངས་སྤྱོད་རྫོགས་པའི་སྐུ་བརྙེས་
པ་དང་མཉམ་དུ་སྤྲུལ་པའི་བཀོད་པ་བསམ་གྱིས་མི་ཁྱབ་པ་ནམ་མཁའི་མཐའ་
ཀླས་པའི་འཇིག་རྟེན་ཁམས་ཐམས་ཅད་དུ་དུས་ཅིག་ཅར་སྟོན་ཏེ། ཇི་ལྟར་ནམ་
མཁའི་ཟླ་བ་གཅིག་ཉིད་འཛམ་བུའི་གླིང་གི་ཆུ་ཀླུང་ཐམས་ཅད་དུ་གཟུགས་བརྙན་
- 324 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཅིག་ཅར་དུ་འཆར་བ་བཞིན་ནོ། །ལྷག་པར་ཞིང་འདིར་མཆོག་གི་སྤྲུལ་སྐུ་འབྱོན་
ཕྱིར་སྐྱེ་དགུའི་ཚེ་ལོ་ཉི་ཁྲི་པའི་དུས་སུ་རྒྱལ་བ་འོད་སྲུང་འཇིག་རྟེན་འདིར་བྱོན་པ་
ན། བྲམ་ཟེའི་ཁྱེའུ་བླ་མ་ཞེས་བྱ་བར་སྐུ་འཁྲུངས་ནས་དེ་བཞིན་གཤེགས་པ་འོད་
སྲུང་ལ་མཆོད་པ་དང་བསྙེན་བསྐུར་ཚད་མེད་པས་མཆོད་པ་ན་རྒྱལ་བ་འོད་སྲུང་
ཀྱིས་ཀྱང་རང་ཉིད་མྱ་ངན་ལས་འདས་ནས་རིམ་གྱིས་སྐྱེ་དགུ་རྣམས་ཀྱི་ཚེ་ལོ་བརྒྱ་
པ་ལ་ཐུག་པ་ན་མི་མཇེད་ཀྱི་ཞིང་འདིར་བསྐལ་བཟང་རྣམ་འདྲེན་བཞི་པ་ཤཱཀྱའི་
རྒྱལ་པོར་འགྱུར་བའི་ལུང་བསྟན་རྒྱ་ཆེར་མཛད། དེ་ནས་དགའ་ལྡན་དུ་ལྷའི་བུ་
དམ་པ་ཏོག་དཀར་པོ་ཞེས་བྱ་བ་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའི་
ཚུལ་བཟུང་སྟེ་རྩོད་ལྡན་ཚེ་ལོ་བརྒྱ་པ་ལ་ཐུག་གི་བར་དགའ་ལྡན་གྱི་ལྷ་རྣམས་ལ་
ཆོས་ སྟོན་ཅིང་བཞུགས། དེ་ནས་ལོ་བཅུ་གཉིས་ཙམ་ནས་འཛམ་བུའི་གླིང་དུ་
འབྱོན་པའི་དུས་ལ་བབ་པ་ན་འཛམ་བུའི་གླིང་དུ་བྲམ་ཟེ་རིག་བྱེད་དང་ལྡན་པ་
མཁས་ཤིང་གསལ་བ་ཡིད་གཞུངས་པ་ཀུན་གྱིས་ཚད་མར་བྱེད་པ་མང་དུ་སྤྲུལ་ཏེ་
ཡི་གེ་དང་རྩིས་དང་སྡེབ་སྦྱོར་དང་བཟོའི་གནས་རྣམ་པ་དུ་མ་དང༌། འཇིག་རྟེན་
གྱི་བདེ་སྐྱིད་འཕེལ་བའི་ཐབས་ཐམས་ཅད་བསྟན་ཏེ་འཇིག་རྟེན་འདིར་རྒྱལ་བ་
རང་ཉིད་བྱོན་པའི་ཚེ་ཆོས་སྟོན་པའི་སྣོད་རུང་དུ་འགྱུར་བའི་རྟེན་འབྲེལ་སྒོ་མཐའ་
དག་ནས་བསྒྲིགས། ལྷག་པར་བྲམ་ཟེའི་རིག་བྱེད་དག་ལས་ལུས་ལ་སྐྱེས་བུ་ཆེན་
པོའི་མཚན་སོ་གཉིས་ཀྱིས་བརྒྱན་པའི་ཁྱེའུ་འདི་ལྟ་བུ་བྱུང་ན་ཁྱིམ་དུ་གནས་ན་
འཁོར་ལོས་བསྒྱུར་རྒྱལ་དང༌། རབ་ཏུ་བྱུང་ན་འགྲོ་བ་ལྷ་དང་བཅས་པའི་སྟོན་པ་
སངས་རྒྱས་ཞེས་བྱ་བར་འགྱུར་རོ་ཞེས་བྲམ་ཟེའི་རིག་བྱེད་དག་ལས་བསྒྲགས་ཏེ་
སྐྱེ་བོ་ཀུན་ཡིད་ཆེས་པའི་གནས་སུ་རུང་བར་བྱས། དེ་ནས་འཛམ་བུའི་གླིང་དུ་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མྱུར་དུ་འབྱོན་པའི་དུས་ལ་བབ་པ་ན་དགའ་ལྡན་གྱི་གཞལ་མེད་ཁང་ཆེན་པོར་ལྷ་
རྣམས་ལ་ཆོས་སྟོན་ཅིང་བཞུགས་པའི་ཚེ་སིལ་སྙན་དང་གླུ་དབྱངས་ཀྱི་སྒྲ་དག་
ལས། བསོད་ནམས་རྒྱ་ཆེན་ཚོགས་མངའ་དྲན་རྟོགས་དང༌། །བློ་གྲོས་མཐའ་ཡས་
ཤེས་རབ་འོད་མཛད་པ། །མཚུངས་མེད་སྟོབས་མངའ་སྒྱུ་རྩལ་རྒྱ་ཆེ་བ། །མར་མེ་
མཛད་ ཀྱིས་ ལུང་བསྟན་དགོངས་པར་མཛོད། །རྒྱ་ཆེན་དྲི་མ་མེད་ པའི་ཐུགས་
མངའ་བ། །དྲི་མ་གསུམ་སྤངས་རྒྱགས་དང་སྐྱོན་ཞི་བ། །དགེ་བ་དྲི་མེད་རྣམ་པར་
དག་ པའི་ཐུགས། །སྔོན་ཚེ་ ཇི་ ལྟར་ སྦྱིན་ སྤྱད་ དགོངས་ པར་མཛོད། །ཞི་ གནས་
ཚུལ་ཁྲིམས་བརྟུལ་ཞུགས་བཟོད་པ་དང་། །དུལ་དང་བརྩོན་འགྲུས་བསམ་གཏན་
ཤེས་རབ་སྟོབས། །བསྐལ་པ་བྱེ་བ་ཁྲག་ཁྲིག་རྣམས་སྤྱད་པ། །སྤྱོད་རིགས་ཆེར་
བྱུང་ དགོངས་མཛོད་ དགོངས་ པར་མཛོད། །སེམས་ཅན་རྣམས་ལ་ཐུགས་བརྩེ་
མཛད་ གྱུར་ ཅིང་། །སངས་ རྒྱས་ བྱེ་ བ་ ཁྲག་ ཁྲིག་ ཁྱོད་ ཀྱིས་ མཆོད། །
དགོངས་མཛོད་དགོངས་པར་མཛོད་ཅིག་གྲགས་མཐའ་ཡས། །དེའི་དུས་ལགས་
ཀྱིས་བཏང་སྙོམས་མ་མཛད་ཅིག །ཅེས་སོགས་འཛམ་བུའི་གླིང་དུ་མྱུར་དུ་འབྱོན་
པར་བསྐུལ་བའི་དབྱངས་རྒྱ་ཆེར་བསྒྲགས་པ་ན། ཆོས་ཀྱིས་མཐོ་བ་ཞེས་བྱ་བའི་
ཁང་བཟང་ཆེན་པོར་སེང་གེའི་ཁྲིའི་སྟེང་དུ་བཞུགས་ནས་དགའ་ལྡན་གྱི་ལྷ་རྣམས་
ལ་ཁོ་བོ་འཛམ་བུའི་གླིང་དུ་འགྲོ་བས་རིགས་དང་རུས་དང་ཡུམ་ཇི་ལྟ་བུ་ཞིག་ལ་
བལྟ་བར་བྱ་ཞེས་དྲི་བ་མཛད། དེ་ནས་དགའ་ལྡན་གྱི་གཞལ་མེད་ཁང་ཆེན་པོ་
རྒྱལ་མཚན་མཐོན་པོ་ཞེས་བྱ་བ་དེར་བཞུགས་ནས། དགའ་ལྡན་གྱི་ལྷ་རྣམས་ལ་
བོས་ནས་ཁོ་བོ་འཛམ་བུའི་གླིང་དུ་མངོན་པར་རྫོགས་པར་འཚང་རྒྱ་བའི་ཕྱིར་
འགྲོ་བས་ཆོས་སྣང་བའི་སྒོ་འདི་དག་ཉོན་ཅིག་ཅེས་བསྐུལ་ནས། གྲོགས་པོ་དག་
- 326 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཆོས་སྣང་བའི་སྒོ་བརྒྱ་རྩ་བརྒྱད་པོ་འདི་དག་ནི་བྱང་ཆུབ་སེམས་དཔའ་འཕོ་བའི་
དུས་ལ་བབ་པའི་ཚེ་ལྷའི་འཁོར་ལ་གདོན་མི་ཟ་བར་ཡང་དག་པར་བསྟན་པར་བྱ་
བ་སྟེ། བརྒྱ་རྩ་བརྒྱད་གང་ཞེ་ན། འདི་ལྟ་སྟེ། གྲོགས་པོ་དག་དད་པ་ནི་ཆོས་སྣང་
བའི་སྒོ་སྟེ། བསམ་པ་མི་ཕྱེད་པར་འགྱུར་རོ། །དང་བ་ནི་ཆོས་སྣང་བའི་སྒོ་སྟེ།
སེམས་རྙོག་པ་ཅན་དང་བར་འགྱུར་རོ། །མཆོག་ཏུ་དགའ་བ་ནི་ཆོས་སྣང་བའི་སྒོ་
སྟེ། ལུས་ཤིན་ཏུ་སྦྱང་བར་འགྱུར་རོ། །དགའ་བ་ནི་ཆོས་སྣང་བའི་སྒོ་སྟེ། སེམས་
རྣམ་པར་དག་པར་འགྱུར་རོ། །ལུས་ཀྱི་སྡོམ་པ་ནི་ཆོས་སྣང་བའི་སྒོ་སྟེ། ལུས་ཀྱི་
ཉེས་པ་རྣམ་པ་གསུམ་ཡོངས་སུ་དག་པར་འགྱུར་རོ། །ངག་གི་སྡོམ་པ་ནི་ཆོས་སྣང་
བའི་སྒོ་སྟེ། ངག་གི་ཉེས་པ་བཞི་ཡོངས་སུ་སྤོང་བར་འགྱུར་རོ། །ཡིད་ཀྱི་སྡོམ་པ་
ནི་ཆོས་སྣང་བའི་སྒོ་སྟེ། བརྣབ་སེམས་དང༌། གནོད་སེམས་དང་། ལོག་པར་ལྟ་བ་
སྤོང་བར་འགྱུར་རོ་ཞེས་སོགས་ཆོས་སྣང་བའི་སྒོ་བརྒྱ་རྩ་བརྒྱད་རྒྱ་ཆེར་བསྟན་
ཅིང་སླར་ཡང་དེ་དག་ཚིགས་སུ་བཅད་ནས། གང་གི་ཚེ་ན་དགའ་ལྡན་གནས་
མཆོག་ནས། །འདྲེན་པ་སྐྱེས་བུ་སེང་གེ་འཆི་འཕོའི་ཚེ། །ལྷ་རྣམས་དག་ལ་ཚིག་ཏུ་
སྨྲ་བ་ནི། །བག་མེད་མཐའ་དག་རྣམ་པར་སྤོངས་ཞེས་སྨྲ། །ལྷ་ཡི་དགའ་བ་རྣམ་
མང་ཇི་སྙེད་པ། །ཡིད་ཀྱིས་བསམས་པས་འབྱུང་བ་དཔལ་ལྡན་པ། །ཐམས་ཅད་
ལས་དགེའི་རྒྱུ་ལས་བྱུང་བ་སྟེ། །དེ་ནི་དགེ་བའི་ལས་ཀྱི་འབྲས་བུ་ཡིན། །དེ་ལྟ་
བས་ན་བྱས་པ་གཟོ་བར་གྱིས། །སྔོན་གྱི་དགེ་བསགས་འདི་ནི་ཟད་གྱུར་ཏེ། །
གང་དུ་མི་བདེ་སྡུག་བསྔལ་མྱོང་འགྱུར་བ། །ངན་སོང་དག་ཏུ་སོང་བར་གྱུར་ཏ་
རེ། །ང་ལ་གུས་པར་བྱ་བ་བསྐྱེད་ནས་ནི། །ཆོས་གང་ཐོས་པར་གྱུར་པ་དེ་དག་
ལ། །ནན་ཏན་གྱིས་ནི་རབ་ཏུ་སྒྲུབས་ཤིག་དང༌། །བདེ་བ་མཐའ་ཡས་ངེས་པར་
- 327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཐོབ་ པར་ འགྱུར། །འདོད་པ་ཐམས་ཅད་མི་རྟག་བརྟན་པ་མིན། །ཐེར་ཟུག་མ་
ཡིན་རྨི་ལམ་འདྲ་བ་སྟེ། །སྨིག་རྒྱུ་དང་ནི་སྒྱུ་མ་རྣམས་དང་འདྲ། །གློག་དང་དབུ་བ་
འདྲ་ཞིང་འགྱུར་བ་ཡིན། །འདོད་པའི་ཡོན་ཏན་དག་གི་དགའ་བས་ནི། །ལན་ཚྭའི་
ཆུ་འཐུངས་བཞིན་དུ་ངོམས་མི་འགྱུར། །གང་དག་རྡུལ་མེད་འཇིག་རྟེན་འདས་པ་
ཡི། །ཤེས་རབ་ལྡན་པ་དེ་དག་ངོམས་པར་འགྱུར། །ཞེས་སོགས་རྒྱ་ཆེར་གདམས།
དེ་ནས་དགའ་ལྡན་གྱི་ལྷ་རྣམས་ཀྱིས་ཐལ་མོ་སྦྱར་ཏེ་མགྲིན་གཅིག་ཏུ་སྐྱེས་བུ་དམ་
པ་ཁྱོད་མ་བཞུགས་ན་དགའ་ལྡན་གྱི་ལྷ་རྣམས་མགོན་མེད་པར་འགྱུར་རོ། །ཞེས་
སོགས་སྨྲེ་སྔགས་ཀྱི་སྒོ་ནས་གསོལ་བ་བཏབ་པ་ན། རང་གི་ཅོད་པན་རྗེ་བཙུན་
བྱམས་པ་མགོན་པོའི་དབུ་ལ་བསྐོན་ཏེ། དགའ་ལྡན་གྱི་ལྷ་རྣམས་ལ་ཁྱེད་ཅག་མྱ་
ངན་མ་བྱེད་ཅིག །བྱང་ཆུབ་སེམས་དཔའ་ཆེན་པོ་བྱམས་པ་འདིས་ཁྱེད་ཅག་ལ་
ཆོས་སྟོན་པར་འགྱུར་རོ། །སྐྱེས་བུ་དམ་པ་བྱམས་པ་ཁྱོད་ངའི་འོག་ཏུ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་
རོ། །ཞེས་ལུང་བསྟན། དེ་ནས་འཛམ་བུའི་གླིང་དུ་འབྱོན་པའི་དུས་ལ་བབ་པ་ན།
སྐྱེ་བ་སྤྲུལ་སྐུ་ལྷའི་བུ་དམ་པ་ཏོག་དཀར་པོར་བསྟན་པ་དེའི་སྐུའི་བཀོད་པ་བསྡུས་
ཏེ་གཟིགས་པ་ལྔ་ལ་གཟིགས་ནས་གླང་ཆེན་ཐལ་ཀར་མཆེ་བ་དྲུག་དང་ལྡན་པ་
འཇིག་རྟེན་ཐམས་ཅད་འོད་ཀྱིས་འགེངས་པར་བྱེད་པ་ཞིག་གི་རྣམ་པར་དགའ་
ལྡན་ནས་བབས་ཏེ། ལེགས་སྦྱར་གྱི་སྐད་དུ། ཨརྦ་སིདྡྷི། བོད་ཀྱི་སྐད་དུ་དོན་གྲུབ་
ཅེས་པ་ས་མོ་ལུག་ལོ་དཔྱིད་ཟླ་ཐ་ཆུང་ས་ག་ཟླ་བའི་ཚེས་བཅོ་ལྔའི་ཉིན་ཡུམ་སྒྱུ་
འཕྲུལ་མ་སྐྱེད་མོས་ཚལ་གྱི་གཞལ་མེད་ཁང་ཆེན་པོར་གསོ་སྦྱོང་མཛད་ པའི་
ལྷུམས་སུ་ཞུགས་སོ། །དེ་ཡང་སེམས་ཅན་ཐ་མལ་པ་མངལ་དུ་གནས་པ་ལྟར་
- 328 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཡུམ་གྱི་མངལ་མི་གཙང་བའི་ཁྲོད་དུ་བཞུགས་པ་མིན་གྱི། སྐུའི་སྟོད་ཀྱི་ཆ་གཡས་
ཕྱོགས་སུ་བརྟེན་ཅིང་། བྱང་ཆུབ་སེམས་དཔའི་ཡོངས་སུ་སྤྱད་པར་བྱ་བ་རིན་པོ་
ཆེའི་བཀོད་པ་ཞེས་བྱ་བའི་གཞལ་མེད་ཁང་གི་ནང་དུ་མི་གཙང་བའི་དྲི་ཙམ་ཡང་
མེད་པར་མཆོད་པའི་ཚོགས་ཚད་མེད་པ་དང་བཅས་རིན་པོ་ཆེའི་སྙིང་པོ་ཅན་གྱི་
ཁྲིའི་སྟེང་དུ་ཞབས་སྐྱིལ་ཀྲུང་བཅས་ཤིང་ཕྱག་གཡས་པ་ས་གནོན་མཛད་དེ། སྐུ་
ལས་སྐྱེས་པའི་འོད་ཀྱིས་འཇིག་རྟེན་མཐའ་དག་འགེངས་བཞིན་དུ་བཞུགས་སོ། །
དེ་ལྟར་ཡུམ་གྱི་ལྷུམས་སུ་བཞུགས་པའི་གཞལ་མེད་ཁང་དེ་ཇི་ལྟར་ཡོད་པ་ནི། རྒྱ་
ཆེར་རོལ་པའི་མདོ་ལས། བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་
བཀོད་པ་དེ་ནི། གཟུགས་བཟང་བ། མཛེས་པ། བལྟ་ན་སྡུག་པ། གྲུ་བཞི་ལྷམ་པ།
ཀ་བ་བཞི་ཟུག་པ། སྟེང་ཁང་པ་བརྩེགས་པས་ལེགས་པར་བརྒྱན་པ་སྟེ། དེའི་
ཚད་ནི་འཕང་དུ་འདི་ལྟ་སྟེ་དཔེར་ན། བྱིས་པ་བཙས་ནས་ཟླ་བ་དྲུག་ལོན་པ་ཙམ་
མོ། ཁང་པ་བརྩེགས་པ་དེའི་ནང་དུ་ཁྲི་བཤམས་པ་ནི། འདི་ལྟ་སྟེ་དཔེར་ན། བྱིས་
པ་བཙས་ནས་ཟླ་བ་དྲུག་ལོན་པ་འདུག་པའི་སྟེགས་བུ་ཙམ་མོ། །བྱང་ཆུབ་སེམས་
དཔའི་ཡོངས་སུ་སྤྱད་པར་བྱ་བ་རིན་པོ་ཆེ་བཀོད་པ་དེའི་ཁ་དོག་དང་དབྱིབས་ནི་
འདི་ལྟ་བུ་སྟེ། ལྷ་དང་བཅས་པའི་འཇིག་རྟེན་ན་དེའི་དབྱིབས་དང་ཁ་དོག་འདྲ་བ་
གང་ཡང་མེད་དོ། །ལྷ་རྣམས་ཀྱིས་དེ་མཐོང་ན་ཡང་མིག་འཁྲུགས་ཤིང་ངོ་མཚར་
དུ་འགྱུར་རོ། །དེ་དེ་བཞིན་གཤེགས་པའི་སྤྱན་སྔར་བཞག་ན་ལྷམ་མེ། ལྷན་ནེ།
ལྷང་ངེ་སྟེ། དཔེར་ན་མགར་བ་མཁས་པས་ཤིན་ཏུ་བཞུ་སྟེ་ལེགས་པར་སྦྱང་ནས་
དྲི་མའི་སྐྱོན་མེད་པར་བྱས་པའི་གསེར་བཞིན་དུ་ཁང་པ་བརྩེགས་པ་དེ་རྣམ་པར་
མཛེས་སོ། །བྱང་ཆུབ་སེམས་དཔའི་ཡོངས་སུ་སྤྱད་པ་དེའི་ནང་དུ་ཁྲི་བཤམས་པ་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ནི་བྱང་ཆུབ་སེམས་དཔའི་དུང་མགྲིན་མ་གཏོགས་པར་ལྷ་དང་བཅས་པའི་འཇིག་
རྟེན་ན་དེའི་དབྱིབས་དང་། ཁ་དོག་འདྲ་བ་གང་ཡང་མེད་དོ། །ཚངས་པ་ཆེན་པོས་
གོས་བགོས་པ་དེ་ཡང་བྱང་ཆུབ་སེམས་དཔའི་ཁྲི་དེའི་དྲུང་ན་མཛེས་པར་མི་སྣང་
བ། འདི་ལྟ་སྟེ་དཔེར་ན། རླུང་དང་ཆར་གྱིས་བཏབ་པའི་ལྭ་བ་ནག་པོ་བཞིན་ནོ།
ཁང་པ་བརྩེགས་པ་དེ་ནི་ཙན་དན་སྦྲུལ་གྱི་སྙིང་པོ་ལས་བྱས་པ་སྟེ། དེའི་ཕྱེ་མ་ཞོ་
གཅིག་ལའང་ སྟོང་ གི་ འཇིག་རྟེན་ གྱི་ ཁམས་ ཀྱིས་རིན་དུ་ མི་ཆོག་གོ ཁང་ པ་
བརྩེགས་པ་དེ་ནི་ཙན་དན་སྦྲུལ་གྱི་སྙིང་པོ་དེ་ལྟ་བུས་ཀུན་ནས་བསྐོར་བ་སྟེ། ཁང་
པ་བརྩེགས་པ་དེ་དང་འདྲ་བ་གཉིས་པ་ཞིག་ཀྱང་ཁང་པ་བརྩེགས་པ་དང་པོ་དེའི་
ནང་ན་མ་ཆགས་མ་རེག་པར་འདུག་གོ ཁང་པ་བརྩེགས་པ་དེ་ཁོ་ན་དང་འདྲ་བ་
གསུམ་པ་ཞིག་ཀྱང་ཁང་པ་བརྩེགས་པ་གཉིས་པ་དེའི་ནང་ན་མ་རེག་མ་ཆགས་
པར་འདུག་གོ །སྤོས་ཀྱི་ཁང་པ་བརྩེགས་པ་གསུམ་པ་དེའི་ནང་དུ་ཁྲི་དེ་བཞག་སྟེ་
གདན་བཏིང་ངོ༌། །ཙན་དན་སྦྲུལ་གྱི་སྙིང་པོ་དེའི་ཁ་དོག་ནི་རྣམ་པ་འདི་ལྟ་བུ་སྟེ་
དཔེར་ན། བེ་ཌཱུརྱ་སྔོན་པོ་རིགས་དམ་པ་དང་ལྡན་པ་བཞིན་ནོ། །སྤོས་ཀྱི་ཁང་པ་
བརྩེགས་པ་དེའི་འཁོར་ན་མེ་ཏོག་ལྷའི་ལས་འདས་པ་གང་ཇི་སྙེད་ཅིག་ཡོད་པ་དེ་
དག་ཐམས་ཅད་ཀྱང་མ་བསྐྱེད་པར་བྱང་ཆུབ་སེམས་དཔའི་སྔོན་གྱི་དགེ་བའི་རྩ་
བའི་རྣམ་པར་སྨིན་པས་ཁང་པ་བརྩེགས་པ་དེར་སྐྱེའོ། །བྱང་ཆུབ་སེམས་དཔའི་
ཡོངས་སུ་སྤྱད་པ་རིན་པོ་ཆེ་བཀོད་པ་དེ་ནི་རྡོ་རྗེའི་རང་བཞིན་ཏེ། སྲ་ཞིང་བརྟན་
ལ་མི་ཤིགས་པ་སྟེ། ཀ་ཙ་ལིན་དའི་གོས་ལྟར་རེག་ན་བདེ་བའོ། །འདོད་པ་ན་
སྤྱོད་པའི་ལྷ་རྣམས་ཀྱི་གནས་བཀོད་པ་གང་ཇི་སྙེད་པ་དེ་དག་ཐམས་ཅད་ཀྱང་།
བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེར་ཀུན་ཏུ་སྣང་
330 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ངོ༌། །ཞེས་གང་གསུངས་པ་ལྟར་རོ། །ཡུམ་གྱི་ལྷུམས་སུ་ཞུགས་པའི་ཚེ་ཐ་མལ་པ་
རྣམས་མའི་ལུས་ཟུངས་ཀྱིས་གསོ་བ་ལྟར་ཡུམ་གྱི་སྐུ་ལུས་ཀྱི་བཅུད་ཀྱིས་གསོ་བ་
མིན་གྱི། བྱང་ཆུབ་སེམས་དཔའ་ཡུམ་གྱི་ལྷུམས་སུ་ཞུགས་པ་དང་དུས་མཉམ་དུ་
འཇིག་རྟེན་འདིའི་འོག་གཞི་ཆུའི་དཀྱིལ་འཁོར་ཆེན་པོ་ནས་པདྨའི་སྡོང་པོ་ཆེན་པོ་
འཐོན་ཏེ་རྩེ་མོ་ཚངས་པའི་འཇིག་རྟེན་དུ་སླེབ་པ། མེ་ཏོག་ཁ་བྱེ་བའི་ཟེའུ་འབྲུ་ལ་
བདུད་རྩིའི་སྙིང་པོ་ཆགས་པ་སྟོང་གསུམ་མི་མཇེད་ཀྱི་བདག་པོ་ཚངས་པ་ཆེན་
པོས་བྱང་ཆུབ་སེམས་དཔའ་ཡུམ་གྱི་ལྷུམས་སུ་བཞུགས་པ་ལ་ཕུལ་ཏེ། དེ་བཞེས་
ནས་སྐུ་ལུས་ཀྱི་སྟོབས་བསྐྱེད་པར་གསུངས་ཏེ། རྒྱ་ཆེར་རོལ་པ་ལས། གང་གི་
ནུབ་མོ་བྱང་ཆུབ་སེམས་དཔའ་མའི་རུམ་དུ་འཇུག་པ་དེའི་ནུབ་མོ་འོག་གི་ཆུའི་
ཕུང་པོ་ནས་བཟུང་སྟེ། ས་ཆེན་པོའི་རྔམས་དཔག་ཚད་འབུམ་ཕྲག་དྲུག་ཅུ་རྩ་
བརྒྱད་བརྟོལ་ཏེ། པདྨ་བྱུང་བས་ཚངས་པའི་འཇིག་རྟེན་གྱི་བར་དུ་མངོན་པར་
འཕགས་སོ། །པདྨ་དེ་ནི་ཁ་ལོ་སྒྱུར་བ་སྐྱེས་བུ་དམ་པ་དང་། ཚངས་པ་ཆེན་པོ་
བརྒྱ་ཕྲག་བཅུའི་སྟོབས་ལ་དབང་བས་མཐོང་དུ་ཟད་ཀྱི། གཞན་སུས་ཀྱང་མཐོང་
བ་མེད་དོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་ཉིང་ཁུ་
དང༌། སྙིང་པོ་དང་། བཅུད་ཇི་སྙེད་ཡོད་པ་དེ་དག་ཐམས་ཅད་པདྨ་ཆེན་པོ་དེ་ལ་
ཟིལ་མངར་གྱི་ཐིགས་པར་ཆགས་ཏེ་འདུག་ནས། དེ་ཚངས་པ་ཆེན་པོས་བཻ་ཌཱུརྱ་
སྣོད་བཟང་པོས་བླངས་ཤིང་། བྱང་ཆུབ་སེམས་དཔའ་ལ་ཕུལ་ནས། བྱང་ཆུབ་
སེམས་དཔས་ཀྱང་དེ་བླངས་ཏེ་ཚངས་པ་ཆེན་པོ་ལ་སྙིང་བརྩེ་བའི་ཕྱིར་འཐུངས་
པར་གྱུར་ཏོ། །ཉིང་ཁུའི་ཐིགས་པ་དེ་འཐུངས་ན་བྱང་ཆུབ་སེམས་དཔའ་སྲིད་པ་ཐ་
མལ་པ་བྱང་ཆུབ་སེམས་དཔའི་ས་ཐམས་ཅད་ཡོངས་སུ་རྫོགས་པ་མ་གཏོགས་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པར་དེ་ཡང་དག་པར་བདེ་བར་ཞུ་བར་ནུས་པ་སེམས་ཅན་གྱི་ཁམས་ན་སེམས་
ཅན་དེ་ལྟ་བུ་དེ་གང་ཡང་མེད་དོ། །ཞེས་གསུངས་པ་ལྟར་རོ། །ལྷུམས་ན་བཞུགས་
པའི་ཚེ་ནུབ་རེ་བཞིན་ཚངས་པ་དང་། བརྒྱ་བྱིན་དང་། རྒྱལ་པོ་ཆེན་པོ་བཞི་དང་
གནོད་སྦྱིན་གྱི་སྡེ་དཔོན་ཆེན་པོ་རྣམས་ལ་སོགས་པ་ལྷ་དང་ཀླུ་དང་གནོད་སྦྱིན་ལ་
སོགས་པ་གྲངས་མེད་པ་ཞིག་གིས་མཆོད་ཅིང་། དེ་དག་ལ་ཆོས་བསྟན་ཏེ་སྨིན་
གྲོལ་ལ་འགོད་པར་མཛད་དོ། །དེ་ལྟར་ཟླ་བ་བཅུའི་རིང་ལ་ལྷ་ལ་སོགས་ པ་
སེམས་ཅན་མང་པོའི་དོན་མཛད་ཅིང་། ཟླ་བ་བཅུ་ སོང་བ་ན་དྲག་པོ་ཞེས་པ་
ལྕགས་ཕོ་སྤྲེའུའི་ལོ་སྤྱིར་བཏང་དུ་དབོ་ཟླ་བའི་ཚེས་བཅོ་ལྔ་ལ་བབ་ཀྱང་། བསྟན་
རྩིས་འགའ་ཞིག་ལས་ཤོལ་གྱི་དབང་གིས་མཆུ་ཟླ་བའི་ཚེས་བཅོ་ལྔ་ལ་བལྟམས་
ཞེས་འབྱུང་། ཇི་ལྟར་ཡང་ཟླ་བ་བཅུ་སོང་བའི་ཚེས་བཅོ་ལྔའི་ཉིན་ཡུམ་སྒྱུ་འཕྲུལ་
མ་གསོ་སྦྱོང་མཛད་ཅིང་ལུམ་བི་ཞེས་བྱ་བའི་སྐྱེད་མོས་ཚལ་ཆེན་པོར་འཁོར་ཁྲི་
ཕྲག་མང་ པོ་དང༌། ལྷ་དང་མིའི་མཆོད་ པའི་རྫས་བསམ་གྱིས་མི་ ཁྱབ་པ་དང་
བཅས་སྐུ་འཆག་ཅིང་བཞུགས་པ་ན་བླག་ཤ་ཞེས་བྱ་བའི་རིན་པོ་ཆེའི་ཤིང་གི་ཡལ་
ག་ལ་ ཕྱག་ གཡས་ འཇུས་ཏེ་ བྱ་ རྨང་ བྱེད་ ཅིང་ གནམ་དུ་གཟིགས་ པ་ན། རྩིབ་
ལོགས་གཡས་ནས་གསེར་གྱི་མཆོད་སྡོང་ཉི་མ་བྱེ་བའི་མདངས་དང་ལྡན་པ་གློ་
བུར་དུ་འཐོན་པ་ལྟར་དུ་སྐུ་བལྟམས། དེའི་ཚེ་ནམ་མཁའ་ཐམས་ཅད་ལྷའི་མཆོད་
རྫས་ཀྱིས་གང་ཞིང་། ཚངས་པ་དང་བརྒྱ་བྱིན་གཉིས་ཀྱིས་ལྷའི་གོས་ཀ་ཤི་ཀས་
ལྕིབས་ཏེ་བྱང་ཆུབ་སེམས་དཔའི་སྐུ་ལུས་ནམ་མཁའ་ལ་བླངས་པ་ན། ད་ཐོངས་
གསུངས་ཏེ་ས་ལ་ཞབས་བཞག་ནས་ཕྱོགས་བཞིར་གོམ་པ་བདུན་བདུན་བོར་ཏེ།
འཇིག་རྟེན་འདི་ན་ང་ཉིད་མཆོག་གོ་ཞེས་སོགས་སེང་གེའི་སྒྲ་དབྱངས་ཆེན་པོ་
- 332 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
བསྒྲགས། དེ་ལྟར་སྐུ་བལྟམས་ནས་དགུང་ལོ་ཉི་ཤུ་རྩ་དགུའི་བར་ཤཱཀྱའི་ཕོ་བྲང་
ཆེན་པོར་བཞུགས་ནས་གཞོན་ནུ་རོལ་རྩེད་ལ་སོགས་པ་ཐབས་མཁས་ཀྱི་སྤྱོད་
པའི་སྒོ་ནས་ལྷ་མི་བགྲང་བ་ལས་འདས་པ་ཐེག་པ་གསུམ་གྱི་ལམ་ལ་བཀོད་ཅིང་
སྨིན་པར་མཛད། དེ་ནས་དགུང་ལོ་ཉི་ཤུ་རྩ་དགུ་ལ་བབ་པ་ན་ཕྱོགས་བཅུའི་
སངས་རྒྱས་ཐམས་ཅད་ཀྱིས་སིལ་སྙན་དང་གླུ་དབྱངས་རྣམས་ཀྱི་སྒྲ་ལས། ཆེས་
ཀྱི་མཚན་ཉིད་འདི་འདྲ་འདི་དག་ནི། །མར་མེ་མཛད་པ་མཐོང་ནས་ཁྱོད་ཀྱིས་
རྟོགས། །ཇི་ལྟར་ཉིད་ཀྱིས་རྗེས་སུ་རྟོགས་པ་ལྟར། །དེ་བཞིན་ལྷ་མིར་བཅས་པ་
རྟོགས་པར་གྱིས། །གནོད་པ་ཡང་དག་མ་ཡིན་བརྟགས་པ་ཡི། །འདོད་ཆགས་ཞེ་
སྡང་དག་གིས་འགྲོ་བ་གདུངས། །སྙིང་ རྗེའི་ སྤྲིན་ལས་ཞི་བ་བསིལ་བའི་ཆུ། །
འདྲེན་པ་བདུད་རྩིའི་རྒྱུན་ནི་རབ་ཏུ་ཕོབ། །ཅེས་སོགས་དང༌། སྐྱོན་བརྒྱ་མང་པོ་
འདི་འདྲ་འདི་དག་ལས། །འགྲོ་བ་སྒྲོལ་ཞེས་ཁྱོད་ཀྱིས་སྨོན་ལམ་བཏབ། །སྔོན་
གྱི་སྨོན་ལམ་སྤྱོད་པ་དེ་དྲན་སོས། ཁྱོད་ནི་མངོན་པར་འབྱུང་བའི་དུས་ལ་བབ། །
ཅེས་སོགས་ཀྱིས་མྱུར་དུ་འཚང་རྒྱ་ཕྱིར་ཁབ་ནས་འབྱུང་དགོས་པར་ཡང་དང་ཡང་
དུ་བསྐུལ་བ་ན། སྔོན་གྱི་ཐུགས་བསྐྱེད་དང་སྨོན་ལམ་གྱི་མཐུ་སྨིན་པའི་དུས་སུ་
བབ་པས་གྲགས་འཛིན་མ་དང་ས་འཚོ་མ་ལ་སོགས་པའི་བཙུན་མོ་དྲུག་ཁྲི་དང༌།
འཁོར་ལོས་བསྒྱུར་བའི་རྒྱལ་པོའི་དཔལ་ཐམས་ཅད་མཆིལ་མའི་ཐལ་བ་བཞིན་
དུ་དོར་ནས་ཁང་བཟང་ཆེན་པོའི་སྟེང་དུ་ཕེབས་ནས་ཤར་ཕྱོགས་སུ་གཟིགས་ཏེ།
ཕྱོགས་བཅུའི་སངས་རྒྱས་ཐམས་ཅད་ལ་ཕྱག་བཙལ་ཏེ་ཐུགས་སྨོན་མཛད་པ་ན།
ནམ་མཁའི་ ཁམས་ཐམས་ཅད་ལྷའི་མཆོད་ རྫས་ ཀྱིས་གང་། ཤར་ཕྱོགས་ནས་
སྐར་མ་རྒྱལ་ཡང་ཤར། དེ་ནས་ཀུན་འཛིན་ཅེས་པ་ས་ཕོ་བྱི་བ་ལོའི་ས་ག་ཟླ་བའི་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཚེས་བརྒྱད་ཀྱི་ཐོ་རངས་ཀྱི་ཆ་ལ་རྟ་སྔགས་ལྡན་ལ་ཆིབས་ནས་འདུན་པས་སྣ་
འཁྲིད་དེ། སེར་སྐྱའི་གྲོང་ཁྱེར་ཆེན་པོ་ནས་ཤར་ཕྱོགས་སུ་རྒྱལ་པོ་ཆེན་པོ་བཞི་ལ་
སོགས་པའི་ལྷ་བྱེ་བ་ཕྲག་མང་པོའི་མཆོད་རྫས་དང་བཅས་དཔག་ཚད་བཅུ་གཉིས་
འདས་པ་ཡུལ་སྤོང་བྱེད་ཀྱི་ས་ཆུ་ཀླུང་ཡིད་འོང་ལྡན་གྱི་འགྲམ་དུ་ཕེབས་པ་ན་ནམ་
ལངས་ཤིང་། ཆིབས་པ་ལས་བབས་ཏེ་རིན་པོ་ཆེ་རིན་ཐང་མེད་པའི་རྒྱན་རྣམས་
འདུན་པ་ལ་བསྐུར་ཏེ་ཕྱིར་སློག །ཉིད་ཀྱི་དབུ་སྐྲ་ཉིད་ཀྱིས་གསིལ་ཞིང་བརྒྱ་བྱིན་
གྱིས་གོས་ངུར་སྨིག་ཕུལ། ཀ་ཤི་ཀའི་གོས་ཀྱི་ན་བཟའ་རིན་ཐང་མེད་པ་རྣམས་
བརྒྱ་བྱིན་ལ་གནང་བས་བརྒྱ་བྱིན་གྱིས་སྤྱི་བོའི་གཙུག་ཏུ་ཁྱེར་ཏེ་སུམ་ཅུ་རྩ་གསུམ་
ན་མཆོད་པའི་གནས་སུ་བཞུགས། དེ་ལྟར་རབ་ཏུ་བྱུང་བའི་གནས་དེར་འདུན་
པས་མཆོད་རྟེན་བརྩེགས་པ་ལ་མཆོད་རྟེན་རྣམ་དག་ཅེས་ཀྱང་བྱ། རབ་ཏུ་བྱུང་
བའི་མཆོད་རྟེན་ཞེས་ཀྱང་གྲགས་སོ། །བསྟན་རྩིས་འགའ་ཞིག་ལས་རབ་ཏུ་བྱུང་
བའི་དུས་སྨིན་དྲུག་ཟླ་བ་ལ་བཤད་པའང་ཡོད་དོ། །དེ་ནས་ནེ་རཉྫནའི་ཆུ་ཀླུང་གི་
འགྲམ་དུ་ལོ་དྲུག་ཏུ་དཀའ་བ་སྤྱད། དེ་ནས་འཚང་རྒྱ་བའི་དུས་ལ་བབ་པ་ན་
བསམ་གཏན་དེ་ལས་བཞེངས་ཏེ། བསྐལ་པ་མང་པོ་ནས་སྨོན་ལམ་བཏབ་པའི་
མཐུ་ཅན་ཞིང་པའི་བུ་མོ་ལེགས་སྐྱེས་མས་བ་མཆོག་སྟོང་གི་འོ་མ་ཉིང་ཁུར་བྱས་
པའི་ཞོ་ཕུལ་བ་གསོལ་ཏེ། མ་ག་དྷ་རྡོ་རྗེའི་གདན་དུ་ཕེབས་ནས་ལྷའི་དབང་པོ་
བརྒྱ་བྱིན་རྩྭ་འཚོང་གི་ཁྱེའུའི་གཟུགས་སུ་སྤྲུལ་པ་བཀྲ་ཤིས་ཞེས་བྱ་བ་ལས་རྩྭ་
དུར་བ་བཞེས་ཏེ། ཨ་ཤད་ཐ་ཞེས་བྱ་བའི་བྱང་ཆུབ་ཀྱི་ཤིང་དྲུང་དུ་གདུལ་བྱ་ཐུན་
མོང་བ་རྣམས་ཀྱི་སྣང་ངོར་རྩྭ་དུར་བའི་སྟན་དང་། ཐུན་མོང་མིན་པར་སེང་གེའི་ཁྲི་
ཆེན་པོའི་སྟེང་དུ་བཞུགས་ནས་སྲོད་ལ་བདུད་བྱེ་བ་ཁྲག་དུང་ཕྱུར་བྱམས་པའི་ཏིང་
- 334 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ངེ་འཛིན་གྱིས་བཏུལ་ནས་དགུང་ལོ་སོ་ལྔ་ལ་བབ་པ་རྒྱལ་བ་ཞེས་པ་ཤིང་ཕོ་རྟའི་
ལོ་ས་ག་ཟླ་བའི་ཚེས་བཅོ་ལྔའི་ཐོ་རངས་རྒྱལ་རྔ་བརྡུང་བའི་ཚོད་ཙམ་ན་ཕྱོགས་
བཅུའི་ཞིང་ནས་ལྷགས་པའི་བྱང་ཆུབ་སེམས་དཔའ་རྣམས་དང༌། ཚངས་པ་དང༌།
བརྒྱ་བྱིན་ལ་སོགས་པའི་ལྷ་དང༌། ཀླུ་དང་། གནོད་སྦྱིན་ལ་སོགས་པ་དབང་ཆེ་
བར་གྲགས་པའི་མཐུ་བོ་ཆེ་ནམ་མཁའི་དབྱིངས་ཐམས་ཅད་ཡོངས་སུ་གང་བ་
རྣམས་ ཀྱི་མཆོད་པའི་ཚོགས་ཚད་མེད་ པ་ དང་ བཅས་མངོན་པར་རྫོགས་པར་
སངས་རྒྱས་ པའི་ཚུལ་བསྟན་ཏོ། །དེ་ནས་དེ་བཞིན་གཤེགས་པ་སེང་གེའི་ཁྲིའི་
སྟེང་ནས་ཤིང་ཏ་ལ་བདུན་ཙམ་གྱི་ཚད་དུ་ནམ་མཁར་འཕགས་ནས་བཞུགས་
ཤིང་། བྱང་ཆུབ་སེམས་དཔའ་རྣམས་དང་། ལྷ་རྣམས་ཀྱིས་མེ་ཏོག་གི་ཆར་ཕབ་
པས་ས་གཞི་ཐམས་ཅད་ཡོངས་སུ་ཁྱབ། དེ་ནས་དེ་བཞིན་གཤེགས་པའི་སྐུ་ལས་
འོད་ཟེར་འཕྲོས་པས་འཇིག་རྟེན་ཐམས་ཅད་འོད་ཀྱིས་ཁྱབ་ཅིང་། ས་འོག་དང་
གླིང་བར་གྱི་མུན་པ་རྣམས་ཀྱང་སྣང་བ་ཆེན་པོས་ཁྱབ། སྐད་ཅིག་དེ་ལ་ངན་སོང་
ཐམས་ཅད་རྒྱུན་བཅད་དེ་སེམས་ཅན་ཐམས་ཅད་བདེ་བ་ལ་འགོད་པར་མཛད་
དོ། །དེ་ལྟར་མངོན་པར་རྫོགས་པར་སངས་རྒྱས་ནས་ཞག་བདུན་ཕྲག་བདུན་གྱི་
རིང་ལ་བྱང་ ཆུབ་ ཀྱི་ཤིང་ལ་གཟིགས་པ་དང་། སྟོང་ གསུམ་ གྱི་སྟོང་ཆེན་པོའི་
འཇིག་རྟེན་གྱི་ཁམས་ལ་རྒྱང་རིང་དུ་འཆག་པ་སོགས་མཛད་ཅིང་། ཟབ་ཞི་སྤྲོས་
བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཤིག་ཁོ་བོས་རྙེད། །སུ་
ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་པར་བྱ། །
ཞེས་གདུལ་བྱ་ཐུན་མོང་པའི་སྣང་ངོར་ཆོས་མི་གསུང་བའི་ཚུལ་མཛད་པ་ན། ལྷ་
ཚངས་པ་དང་བརྒྱ་བྱིན་ལྷའི་འཁོར་གྲངས་མེད་པ་དང་བཅས་ཏེ་ལྷགས་ནས་ཆོས་
-335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཀྱི་འཁོར་ལོ་བསྐོར་བར་གསོལ་བ་ལན་མང་དུ་བཏབ། ལྷག་པར་སྟོང་གསུམ་མི་
མཇེད་ཀྱི་བདག་པོ་ཚངས་པ་ཆེན་པོ་གཙུག་ཕུད་ཅན་ཚངས་པའི་འཁོར་འབུམ་
ཕྲག་དྲུག་ཅུ་རྩ་བརྒྱད་ཀྱིས་བསྐོར་ཏེ། དེ་བཞིན་གཤེགས་པའི་ཞབས་ལ་མགོ་
བོས་ཕྱག་འཚལ་ཏེ་ཐལ་མོ་སྦྱར་ནས། དེ་བཞིན་གཤེགས་པ་ལ་འདི་སྐད་ཅེས་
གསོལ་ཏོ། །འདི་ལྟར་དེ་བཞིན་གཤེགས་པས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མངོན་པར་སངས་རྒྱས་ནས་ཀྱང་ཆོས་མི་སྟོན་པར་ཐུགས་ལས་ཆུང་
ངུ་ལ་ཐུགས་བཏུད་པས། ཀྱེ་མའོ་བཅོམ་ལྡན་འདས་འཇིག་རྟེན་འདི་ནི་མ་རུང་
ངོ༌། །ཀྱེ་མའོ་བཅོམ་ལྡན་འདས་འཇིག་རྟེན་འདི་ནི་མ་རུང་བ། སེམས་ཅན་རྣམ་
པ་བཟང་པོ་གོ་སླ་བ། བཅོམ་ལྡན་འདས་ཀྱིས་གསུངས་པའི་དོན་འཚལ་བར་རྔོ་
ཐོག་པ། སྐལ་བ་དང་ལྡན་པ། ནུས་པ་དང་ལྡན་པ་དག་མཆིས་ཏེ། དེ་ལྟ་ལགས་
པས་བཅོམ་ལྡན་འདས་ཆོས་ལེག་པར་བསྟན་དུ་གསོལ། བདེ་བར་གཤེགས་པ་
ཆོས་བསྟན་དུ་གསོལ། །ཞེས་གསོལ་བ་བཏབ་ཅིང་། སླར་ཡང་ཚིགས་སུ་བཅད་
དེ་གསོལ་བ་བཏབ་པ། ཡེ་ཤེས་ཆེན་པོ་མཆོག་གིས་དཀྱིལ་འཁོར་བསྒྲུབས་ནས་
ནི། །ཕྱོགས་བཅུ་དག་ཏུ་འོད་ཟེར་རྣམ་པར་འགྱེད་མཛད་དེ། །ཡེ་ཤེས་ཟེར་གྱིས་
མི་ཡི་པདྨ་ཁ་འབྱེད་པ། །སྨྲ་བའི་ཉི་མ་དེ་རིང་ཅི་སླད་བཏང་སྙོམས་བཞུགས། །
འཕགས་པའི་ནོར་ལ་སེམས་ཅན་དག་ནི་མགྲོན་གཉེར་ཏེ། །སྲོག་ཆགས་བྱེ་བ་
མང་པོ་དབུགས་ཕྱུང་མཛད་ནས་ནི། །གང་སླད་མི་གསུང་འགྲོ་ལ་བཏང་སྙོམས་
མཛད་པ་འདི། །འཇིག་རྟེན་རྩ་ལག་ཁྱོད་ལ་རིགས་པ་མ་ལགས་སོ། །དམ་པའི་
ཆོས་ཀྱི་རྔ་བོ་ཆེ་ནི་བརྡུང་དུ་གསོལ། །དམ་པའི་ཆོས་ཀྱི་དུང་ནི་མྱུར་དུ་བུད་དུ་
གསོལ། །ཆོས་ཀྱི་མཆོད་སྡོང་ཆེན་པོ་བསྒྲེང་པར་མཛད་དུ་གསོལ། །ཆོས་ཀྱི་མར་
- 336 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
མེ་ཆེན་པོ་འབར་བར་མཛད་དུ་གསོལ། །ཆོས་ཆུ་མཆོག་གི་ཆར་པ་རབ་ཏུ་དབབ་
ཏུ་གསོལ། །སྲིད་པའི་རྒྱ་མཚོར་གནས་པ་འདི་དག་བསྒྲལ་དུ་གསོལ། །ནད་ཆེན་
ཉོན་མོངས་ འདི་ དག་ ཐར་ བར་མཛད་ དུ་ གསོལ། །ཞེས་ གསོལ་བ་བཏབ། དེ་
བཞིན་དུ་ཕྱོགས་བཅུ་ནས་ལྷགས་པའི་བྱང་ཆུབ་སེམས་དཔའ་རྣམས་དང་། བརྒྱ་
བྱིན་ལ་སོགས་པའི་འདོད་པའི་ལྷ་གྲངས་མེད་པ་རྣམས་ ཀྱིས་ ཀྱང་གསོལ་བ་
བཏབ་པ་ན། ཝཱ་ར་ཎཱ་སི་དྲང་སྲོང་ལྷུང་བ་རི་དྭགས་ཀྱི་ནགས་སུ་བྱོན་ནས་འདི་
སྙམ་དུ་དགོངས་ཏེ། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་གང་དུ་
བཞུགས་ནས་ཆོས་ཀྱི་འཁོར་ལོ་བསྐོར་སྙམ་པ་དང་། ས་ཕྱོགས་གང་དུ་སྔོན་གྱི་དེ་
བཞིན་གཤེགས་པ་རྣམས་ཀྱིས་ཆོས་ཀྱི་འཁོར་ལོ་བསྐོར་བའི་ས་ཕྱོགས་དེར་རིན་
པོ་ཆེ་སྣ་བདུན་གྱི་ཁྲི་སྟོང་བྱུང་བར་གྱུར་ཏོ། །དེ་ནས་དེ་བཞིན་གཤེགས་པས་སྔོན་
གྱི་དེ་བཞིན་གཤེགས་པ་རྣམས་ལ་གུས་པར་མཛད་པའི་ཕྱིར་ཁྲི་གསུམ་ལ་སྐོར་བ་
མཛད་ནས། སེང་གེ་ལྟར་བག་ཚ་བ་མི་མངའ་བར་ཁྲི་བཞི་པ་ལ་སྐྱིལ་མོ་ཀྲུང་
བཅས་ཏེ་བཞུགས་སོ། །དེ་ནས་ སྐུ་ལས་འོད་ཟེར་འཕྲོས་པས་འཇིག་རྟེན་གྱི་
ཁམས་ཐམས་ཅད་སྣང་བར་བྱས་ཤིང་། ཕྱོགས་བཅུའི་ཞིང་ནས་བྱང་ཆུབ་སེམས་
དཔའ་གྲངས་མེད་མུ་མེད་པ་དག་ཀྱང་ཆོས་ཉན་པའི་ཕྱིར་ཞིང་འདིར་ལྷགས།
ཚངས་པ་དང་བརྒྱ་བྱིན་ལ་སོགས་པ་ཞིང་འདི་ཉིད་ཀྱི་མཐུ་བོ་ཆེ་རྫུ་འཕྲུལ་ཅན་
དབང་ཆེ་བར་གྲགས་པ་ཐམས་ཅད་ཀྱང་འདུས་ཏེ་དེ་བཞིན་གཤེགས་པའི་ཞབས་
ལ་མགོ་བོས་ཕྱག་འཚལ་ནས་དེ་བཞིན་གཤེགས་པ་ལ་སྐྱེ་བོ་མང་པོ་ལ་སྨན་པ་
དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་ཐུགས་བརྩེ་བ་དང༌། སྐྱེ་བོ་
ཕལ་པོ་ཆེ་དང་། ལྷ་དང་མི་རྣམས་ཀྱི་དོན་དང༌། སྨན་པ་དང༌། བདེ་བའི་སླད་དུ།
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཅོམ་ལྡན་འདས་ཆོས་ཀྱི་འཁོར་ལོ་བསྐོར་དུ་གསོལ། བདེ་བར་གཤེགས་པ་
ཆོས་ཀྱི་འཁོར་ལོ་བསྐོར་དུ་གསོལ། བཅོམ་ལྡན་འདས་ཆོས་ཀྱི་མཆོད་སྦྱིན་མཛད་
དུ་གསོལ། ཆོས་ཀྱི་ཆར་ཆེན་པོ་དབབ་ཏུ་གསོལ། ཆོས་ཀྱི་རྒྱལ་མཚན་ཆེན་པོ་
བསྒྲེང་དུ་གསོལ། ཆོས་ཀྱི་དུང་ཆེན་པོ་བུད་དུ་གསོལ། ཆོས་ཀྱི་རྔ་ཆེན་པོ་བརྡུང་དུ་
གསོལ། ཞེས་ཆོས་ཀྱི་འཁོར་ལོ་བསྐོར་བར་བསྐྱལ་ཏོ། །དེ་ནས་ཅང་མི་གསུང་
པས་ཆོས་སྟོན་པར་ཞལ་གྱིས་བཞེས་པ་ན་ཚངས་པ་ཆེན་པོ་གཙུག་ཕུད་ཅན་གྱིས་
འཛམ་བུ་ཆུ་བོའི་གསེར་ལས་བྱས་པའི་ཆོས་ཀྱི་འཁོར་ལོ་རྩིབས་སྟོང་པ་རིན་པོ་ཆེ་
ཐམས་ཅད་ཀྱིས་སྤྲས་པ། ལྷའི་མེ་ཏོག་དང་ན་མཟའ་ལ་སོགས་པ་མཆོད་པའི་
ཚོགས་དཔག་ཏུ་མེད་པ་དང་བཅས་པ་ཕུལ་ཏེ། ཆོས་ཀྱི་འཁོར་ལོ་མྱུར་དུ་བསྐོར་
བར་གསོལ་བ་བཏབ་པ་ན། ཤིང་རྟ་ཟླ་བ་དྲུག་པའི་ཚེས་བཞིའི་ཐོ་རངས་ཀྱི་དུས་
སུ་ཀོའུ་དི་ནྱ་ལ་སོགས་པའི་ལྔ་སྡེ་རྣམས་དང་། ཕྱོགས་བཅུ་ནས་ལྷགས་པའི་བྱང་
ཆུབ་ སེམས་ དཔའ་ རྣམས་ དང་། ཚངས་ པ་ དང་། བརྒྱ་བྱིན་དང༌། ལྷའི་ སྲས་ པོ་
བརྒྱད་ཁྲིས་གཙོ་བྱས་པའི་ལྷའི་འཁོར་གྲངས་མེད་པ་དང་། གཞན་ཡང་གནོད་
སྦྱིན་དང་ཀླུ་ལ་སོགས་པ་ས་དང་ནམ་མཁའི་དབྱིངས་ཐམས་ཅད་ཡོངས་སུ་གང་
བའི་འཁོར་གྱི་དཀྱིལ་འཁོར་ཆེན་པོ་ལ་ཆོས་ཀྱི་འཁོར་ལོ་བསྐོར་ཏེ། དེ་ཡང་ལྔ་སྡེ་
གདུལ་བྱའི་གཙོ་བོར་བྱས་ནས། དགེ་སློང་དག་འདི་ནི་སྡུག་བསྔལ་འཕགས་པའི་
བདེན་པ་སྟེ་ཤེས་པར་བྱའོ། །འདི་ནི་ཀུན་འབྱུང་འཕགས་པའི་བདེན་པ་སྟེ་སྤང་
བར་བྱའོ། །འདི་ནི་འགོག་པ་འཕགས་པའི་བདེན་པ་སྟེ་མངོན་དུ་བྱའོ། །འདི་ནི་
ལམ་འཕགས་པའི་བདེན་པ་སྟེ་བསྒོམ་པར་བྱའོ། །ཞེས་སོགས་གསུངས་པས།
ཀུན་ཤེས་ཀོའུ་དི་རྒྱའི་རྒྱུད་ལ་མཐོང་ལམ་སྐྱེས་ཏེ། ལྷ་རྣམས་ཀྱིས་ཆེད་དུ་བརྗོད་
-338 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
པ་ཆེད་དུ་བརྗོད་ནས་མེ་ཏོག་གི་ཆར་པུས་མོ་ནུབ་ཙམ་ཕབ་སྟེ། ས་རྣམ་པ་དྲུག་ཏུ་
གཡོས་སོ། །དེ་ནས་སླར་ཡང་བདེན་པ་བཞི་ལན་གཉིས་སུ་བཟླས་ཏེ་གསུངས་
པས་ལྔ་སྡེ་ལྷག་མ་རྣམས་ཀྱི་རྒྱུད་ལ་མཐོང་ལམ་སྐྱེས་ཤིང་། ཀོའུ་དི་ནྱས་དགྲ་
བཅོམ་ཐོབ་སྟེ་སྣམ་སྦྱར་གྱི་རྒྱལ་མཚན་འཛིན་པའི་མཆོག་དུ་ལུང་བསྟན། དེ་ནས་
སླར་ཡང་བདེན་པ་བཞི་ལན་གསུམ་དུ་བཟླས་ཏེ་རྒྱ་ཆེར་གསུངས་པས་ལྔ་སྡེ་ལྷག་
མ་རྣམས་ཀྱིས་ཀྱང་དགྲ་བཅོམ་ཐོབ་སྟེ། སྟོན་པ་ཡང་དག་པར་རྫོགས་པའི་སངས་
རྒྱས། དེས་བསྟན་པའི་ལུང་གི་ཆོས། ཆོས་དེའི་དོན་ཉམས་སུ་བླངས་པས་འབྲས་
བུ་མངོན་དུ་གྱུར་པ་འཕགས་པ་དགྲ་བཅོམ་པའི་ཚོགས་ཏེ། དཀོན་མཆོག་གསུམ་
མངོན་དུ་གྱུར་ནས་འཇིག་རྟེན་འདིར་རྒྱལ་བའི་བསྟན་པ་ཐོག་མར་བྱོན་པ་ཡིན་
ཞིང་། དུས་དེ་ལ་ཆོས་འཁོར་བསྐོར་བའི་དུས་ཞེས་ཡོངས་སུ་གྲགས་སོ། །དེ་ནས་
རིམ་གྱིས་ཡུལ་གཞན་དང་དུས་གཞན་དག་ཏུ་འདུལ་བ་ལུང་དང་། མདོ་སྡེ་དྲན་པ་
ཉེར་བཞག་དང་། རྒྱ་ཆེར་རོལ་པའི་མདོ་དང༌། མདོ་སྡེ་ལས་བརྒྱ་པ་དང་། རྟོགས་
བརྗོད་བརྒྱ་པ་ལ་སོགས་པ་འཁོར་ལོ་དང་པོའི་སྡེར་གཏོགས་ཀྱི་མདོསྡེ་མཐའ་
ཡས་པ་ཞིག་བཀའ་སྩལ་ཏོ། །དེ་ནས་དགུང་ལོ་བཞི་བཅུ་ཞེ་གཅིག་ཏུ་ཕེབས་པ་
ལྕགས་ཕོ་བྱ་བའི་ལོ་སུམ་ཅུ་རྩ་གསུམ་དུ་དབྱར་གནས་མཛད་དེ། ཡུམ་སྒྱུ་འཕྲུལ་
སུམ་ཅུ་རྩ་གསུམ་དུ་སྐྱེ་བ་བཞེས་པ་དེས་གཙོ་བྱས་ལྷ་རྣམས་ལ་ཆོས་བསྟན་ནས་
དབྱར་ཟླ་བ་གསུམ་སོང་བ་ན། མོའུ་འགལ་གྱི་བུ་ཆེན་པོ་སུམ་ཅུ་རྩ་གསུམ་དུ་བྱོན་
ནས་སྟོན་པ་ལ་འཛམ་བུའི་གླིང་དུ་འབྱོན་པར་གསོལ་བ་བཏབ་པ་ན་ཞག་བདུན་
ནས་འོང་ཞེས་ཞལ་གྱིས་བཞེས། དེ་ལྟར་ཟླ་བ་དགུ་པའི་ཚེས་བཅོ་ལྔ་ལ་དབྱར་
གནས་རྫོགས་པ་ནས་ཞག་བདུན་སོང་བ་ཟླ་བ་དགུ་པའི་ཚེས་ཉེར་གཉིས་ལ་སུམ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅུ་རྩ་གསུམ་ནས་རིན་པོ་ཆེའི་ཐེམ་སྐས་ལ་འབབ་པ་དང་རྫུ་ འཕྲུལ་སྤེལ་མས་
ཕེབས། དེ་ལ་ལྷ་ལས་བབས་པའི་དུས་ཆེན་ཞེས་ཡོངས་སུ་གྲགས་སོ། །དེ་ནས་
རིམ་གྱིས་ཡུལ་སྣ་ཚོགས་སུ་ཆོས་ཀྱི་འཁོར་ལོ་བསྐོར་ཞིང་། དགུང་ལོ་ང་བདུན་ལ་
བབ་པ་མེ་ཕོ་འབྲུག་གི་ལོ་མཉན་ཡོད་དུ་ཆོ་འཕྲུལ་ཆེན་པོ་བསྟན་ཏེ། དེ་ཡང་རྒྱལ་
པོ་ གཟུགས་ཅན་སྙིང་པོ་འཁོར་ ཁྲི་ཕྲག་བཅུ། ལི་ཙཱ་ བྱི་འཁོར་ཁྲི་ཕྲག་བདུན།
རྒྱལ་པོ་ཨུཏྲ་ཡ་ན་འཁོར་སྟོང་ཕྲག་བརྒྱད། རྒྱལ་པོ་ཤུནྟི་ད་ལ་འཁོར་ཁྲི་ཕྲག་ལྔ།
རྒྱལ་པོ་ཨིནྡྲ་ཝརྨ་འཁོར་ཁྲི་ཕྲག་དྲུག །རྒྱལ་པོ་ཚངས་བྱིན་འཁོར་ཁྲི་ཕྲག་བརྒྱད་
ཅུ། ཤཱཀྱ་འཁོར་ཁྲི་ཕྲག་དགུ །རྒྱལ་པོ་གསལ་རྒྱལ་འཁོར་ཁྲི་ཕྲག་མང་པོ་དང་།
གཞན་ཡང་ཚངས་པ་དང་བརྒྱ་བྱིན་ལ་སོགས་པ་ལྷ་གྲངས་མེད་པ་དང༌། གསང་
བའི་བདག་པོ་ཕྱག་ན་རྡོ་རྗེ་གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་ལ་
སོགས་པ་གནོད་སྦྱིན་གྲངས་མེད་པ་དང༌། ཀླུ་གྲངས་མེད་པ་སོགས་ས་དང་ནམ་
མཁའི་དབྱིངས་ཐམས་ཅད་འཁོར་གྱིས་གང་བའི་དབུས་སུ་དཔྱིད་ཟླ་ར་བ་རྒྱུ་སྐར་
དབོས་ཉ་བའི་དཀར་ཕྱོགས་ཀྱི་ཚེས་གཅིག་གི་ཉིན་རྒྱལ་པོ་གསལ་རྒྱལ་གྱིས་
མཆོད་དེ་ཆོ་འཕྲུལ་ ཚད་མེད་པ་བསྟན་ཅིང་ཆོས་ཀྱི་འཁོར་ལོ་བསྐོར་བ་ནས་
བཟུང་ཚེས་བཅོ་ལྔ་ལ་རྒྱལ་པོ་གཟུགས་ཅན་སྙིང་པོས་མཆོད་དེ། ངན་སོང་ཐམས་
ཅད་ཡོངས་སུ་སྦྱོང་བ་ལ་སོགས་པ་ཆོ་འཕྲུལ་ཚད་མེད་པར་བསྟན་པའི་བར་ཆོ་
འཕྲུལ་གྱི་སྒོ་ནས་ལྷ་མི་བགྲང་བ་ལས་འདས་པ་ཐེག་པ་གསུམ་གྱི་ལམ་ལ་བཀོད་
ཅིང༌། རྫོགས་བྱེད་ལ་སོགས་པའི་མུ་སྟེགས་སྟོན་པ་དྲུག་འཁོར་ཁྲི་ཕྲག་དགུ་དང་
བཅས་པ་བཏུལ་ཏེ་ཐར་པའི་ལམ་ལ་བཀོད་ཅིང་རྒྱལ་བའི་བསྟན་པ་འབའ་ཞིག་
གིས་འཇིག་རྟེན་འདི་ཁྱབ་པར་མཛད་དོ། །དེ་ནས་བཅོམ་ལྡན་འདས་ཀྱི་བྱ་རྒོད་
- 340 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཕུང་པོའི་རིར་ཀོའུ་དི་ནྱ་ལ་སོགས་པའི་ལྔ་སྡེ་དང་ཤཱ་རིའི་བུ་དང་། མོའུ་འགལ་གྱི་
བུ་དང་། འཕགས་པ་རབ་འབྱོར་དང་། ཀུན་དགའ་བོ་ལ་སོགས་པའི་ཉན་ཐོས་ཀྱི་
ཚོགས་རྣམས་ དང་། རྗེ་ བཙུན་བྱམས་ པ་དང་། རྗེ་བཙུན་འཇམ་དབྱངས་དང་།
འཕགས་ པ་ སྤྱན་ རས་ གཟིགས་དབང་ ཕྱུག་ ལ་སོགས་ པ་ སྤྲུལ་པའི་ བྱང་ ཆུབ་
སེམས་དཔའ་མང་པོ་དང་། གཞན་ཡང་བྱང་ཆུབ་སེམས་དཔའ་བགྲང་བ་ལས་
འདས་པ་དང་བཅས་པ་ལ་བཀའ་བར་པ་མཚན་ཉིད་མེད་པའི་ཆོས་འཁོར་བསྐོར་
ཏེ། དེ་ཡང་ཤིན་ཏུ་རྒྱས་པ་སྟོང་ཕྲག་བརྒྱ་པ་དང༌། འབྲིང་ཉི་ཁྲི་ལྔ་སྟོང་པ་དང་ཁྲི་
བརྒྱད་སྟོང་པ་དང་ཤེས་རབ་ཁྲི་བ། བསྡུས་པ་བརྒྱད་སྟོང་པ་རྣམས་གསུངས།
གཞན་ཡང་ཡུལ་གཞན་དང་གཞན་དུ་ཏིང་ངེ་འཛིན་རྒྱལ་པོའི་མདོ་དང༌། རྡོ་རྗེ་
གཅོད་པ། སངས་རྒྱས་ཕལ་པོ་ཆེ། ལང་ཀར་གཤེགས་པ། འཕགས་ པ་ དཀོན་
མཆོག་བརྩེགས་པ་ཆེན་པོ་ལ་སོགས་པ་བཀའ་བར་པའི་སྡེར་གཏོགས་ཀྱི་ཆོས་
མཐའ་ཡས་པ་གསུངས། དེ་ནས་ཡངས་པ་ཅན་ལ་སོགས་པར་གདུལ་བྱ་གྲངས་
མེད་པ་དག་གི་དོན་དུ་མདོ་སྡེ་དགོངས་འགྲེལ་ལ་སོགས་པའི་བཀའ་ཐ་མའི་མདོ་
རྣམས་གསུངས་སོ། །གསང་སྔགས་ཀྱི་ཆོས་འཁོར་བསྐོར་ཚུལ་ནི། བྱ་རྒོད་ཕུང་
པོར་ཤེར་ཕྱིན་གྱི་མདོ་གསུངས་པ་དང་དུས་མཉམ་དུ་དཔལ་ལྡན་འབྲས་སྤུངས་
ཀྱི་མཆོད་རྟེན་དུ་དཔལ་དུས་ཀྱི་འཁོར་ལོ་སོགས་སྔགས་བླ་མེད་ཀྱི་ཆོས་མཐའ་
ཡས་པ་གསུངས། དེ་བཞིན་དུ་རི་རབ་ཀྱི་རྩེ་དང༌། སུམ་ཅུ་རྩ་གསུམ་གྱི་གནས་
དང༌། དགའ་ལྡན་གྱི་གནས་དང་། གནས་གཙང་མ་ལ་སོགས་པའི་ལྷ་གནས་མང་
པོ་དང༌། ཀླུའི་གནས་དང་། གནོད་སྦྱིན་གྱི་གནས་དང༌། ཨོ་ཌི་ཡ་ན་ལ་སོགས་
པའི་འཛམ་བུའི་གླིང་གི་གནས་ཁྱད་པར་ཅན་མང་པོར་གསང་སྔགས་རྒྱུད་སྡེ་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བཞིའི་ཆོས་མཐའ་ ཡས་ པ་ གསུངས་སོ། །དེ་ལྟར་སྡེ་སྣོད་གསུམ་དང་ རྒྱུད་སྡེ་
བཞིའི་ཆོས་མཐའ་ཡས་མུ་མེད་པ་ཞིག་བཀའ་སྩལ་པ་དེ་དག་ཀྱང་། ཇི་སྐད་དུ།
ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་
དང་། །འགྲོ་བ་ཀུན་གྱི་སྒྲ་རྣམས་ཇི་ཙམ་པ། །ཐམས་ཅད་སྐད་དུ་བདག་གིས་
ཆོས་བསྟན་ཏོ། །ཞེས་གང་གསུངས་པ་ལྟར། ལྷ་དང་ཀླུ་ལ་སོགས་པ་འགྲོ་བ་རང་
རང་གི་སྐད་དང་མཐུན་པར་སྟོན་ཅིང་གསུང་གཅིག་ཉིད་འགྲོ་བ་རང་རང་གི་སྐད་
དང་མཐུན་པར་གོ་བ་དང༌། རང་རང་གི་དབང་པོ་དང་བསམ་པ་དང་འཚམ་པའི་
ཆོས་མཐའ་ཡས་པ་འབྱུང་བ་དང་། སྐུའི་བ་སྤུའི་ཁུང་བུ་རེ་རེ་ནས་ཀྱང་ཆོས་ཀྱི་
རྣམ་གྲངས་མཐའ་ཡས་མུ་མེད་པ་རྒྱུན་དུ་འབྱུང་བས་རྒྱལ་བས་གསུངས་པའི་ཆོས་
ཐམས་ཅད་ནི་རྒྱལ་བ་རང་ཉིད་མ་གཏོགས་སུས་ཀྱང་བརྗོད་པར་མི་ནུས་ལ།
འོན་ཀྱང་གདུལ་བྱའི་ཉོན་མོངས་པའི་གཉེན་པོ་དང་མཐུན་པར་སྡོམ་གྱིས་བསྡུས་
པ་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བཀའ་སྩལ་ཅེས་འབྱུང་ངོ༌། །ཆོས་ཕུང་
བརྒྱད་ཁྲི་བཞི་སྟོང་པོ་དེ་ལས་ཆོས་ཕུང་རེ་རེའི་ཚད་ཀྱང་ཐ་མལ་པ་དག་གིས་
བཟུང་བར་མི་ནུས་པ་མཐའ་ཡས་མུ་མེད་པ་ཞིག་ཡོད་པར་ཐེག་པ་ཆེན་པོའི་མདོ་
དང་དགོངས་འགྲེལ་དག་ལས་འབྱུང་ངོ༌། །དེ་ལྟར་རྒྱལ་བས་གསུངས་པའི་ཆོས་
ཚད་མེད་པ་དེ་དག་ལས་གདུལ་བྱ་ཐུན་མོང་བ་རྣམས་ཀྱི་སྣང་ངོར་ཉུང་ཟད་ཅིག་
ལས་མི་སྣང་ན་ཆོས་རྒྱ་ཆེན་པོ་དེ་དག་གང་ན་བཞུགས་སྙམ་ན། སློབ་སྤྲིང་ལས།
བསྟན་པ་རིན་ཆེན་མཆོག་ལྟར་བཟང་ལ་འཕན་མེད་པ། །རྣམ་པར་དག་ཚུལ་གང་
ཡིན་ཀླུ་མགོའི་གདེངས་ཀ་ཅན། །ཆེན་པོ་རྣམས་ཀྱིས་གཙུག་གི་རྒྱན་བཞིན་གུས་
མནོས་ ནས། །ས་ ཡི་ གཏིང་ ན་ གནས་ པའི་ རབ་ རིབ་ སེལ་ བར་ བྱེད། །ཅེས་
གྱི
- 342 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
གསུངས་པ་ལྟར། རྒྱལ་བའི་བཀའ་ཕལ་མོ་ཆེ་ནི་ཀླུའི་ཡུལ་ན་བཞུགས་ཏེ། ཀླུ་
རྒྱལ་བྱང་ཆུབ་སེམས་དཔའ་རྣམས་ཀྱིས་རིན་པོ་ཆེའི་གཞལ་མེད་ཁང་དུ་མཆོད་
པའི་དངོས་པོ་བསམ་གྱིས་མི་ཁྱབ་པས་མཆོད་པར་བྱེད་ལ། གཞན་ཡང་སུམ་ཅུ་
རྩ་གསུམ་ལ་སོགས་པའི་ལྷ་གནས་དུ་མ་དང་། ལྕང་ལོ་ཅན་ལ་སོགས་པ་རྒྱལ་
ཆེན་བཞིའི་གནས་དང་། དྲི་ཟའི་རྒྱལ་པོ་རྣམ་པར་རྒྱལ་བའི་གནས་ལ་སོགས་པ་
དང་། འདར་བྱེད་ཀྱི་གླིང་དང་། ཤམྦྷ་ལ་དང་། ཨོ་ཌི་ཡ་ནའི་མཁའ་འགྲོའི་ ཕོ་
བྲང་ལ་སོགས་པའི་གནས་ཁྱད་པར་ཅན་རྣམས་ན་བཞུགས་པར་གསུངས་སོ། །
དེ་ལྟར་སྟོན་པ་ཐུགས་རྗེ་ཅན་དེ་ཉིད་ཀྱིས་ཐེག་པ་ཆེ་ཆུང་གི་ཆོས་ཀྱི་འཁོར་ལོ་
མཐའ་ཡས་པ་ཞིག་བསྐོར་ནས་ལྷ་མི་བགྲང་བ་ལས་འདས་པ་སྨིན་ཅིང་གྲོལ་བར་
མཛད་ནས། སྐུ་དངོས་ཀྱི་གདུལ་བྱ་ཀུན་ཏུ་རྒྱུ་རབ་བཟང་དང་། དྲི་ཟའི་རྒྱལ་པོ་
རབ་དགའ་གཉིས་འདུལ་བའི་དུས་ལ་བབ་པ་ན་གྲོང་ཁྱེར་རྩ་ཅན་དུ་ཕེབས་ཏེ།
རབ་དགའ་འདུས་ཕྱིར་དྲི་ཟར་སྤྲུལ་ནས་དྲི་ཟའི་གླུ་དབྱངས་ཀྱི་སྒོ་ནས་ང་རྒྱལ་
བཅག །དད་པར་བྱས་ནས་ཆོས་བསྟན་པས་བདེན་པ་མཐོང་བ་ལ་བཀོད། ཀུན་
ཏུ་རྒྱུ་རབ་བཟང་ལོ་བརྒྱ་ཉི་ཤུ་ལོན་པ་མི་རྣམས་ཀྱིས་ཐར་པ་ཐོབ་པར་གྲགས་པ་
ཆེ་བ་ཞིག་ཡོད་པ་དེ་རྫིང་བུ་དལ་གྱིས་འབབ་ན་གནས་པས་ཨུ་དུམྦ་རའི་མེ་ཏོག་
གི་ཚལ་རྙིང་པ་མཐོང་བ་དང་། དེ་སྟོན་པ་མྱ་ངན་ལས་འདའ་བའི་རྟགས་སུ་ཤེས་
ནས། ད་ནི་བདག་གིས་སྟོན་པ་མ་མཇལ་ན་སླར་མཇལ་བར་མི་འགྱུར་ཞིང་།།
སྟོན་པས་བདག་གི་ཐེ་ཚོམ་ཡང་སེལ་བར་འགྱུར་སྲིད་སྙམ་སྟེ་སོང་ནས་ཀུན་
དགའ་བོ་ལ་སྟོན་པ་མཇལ་བར་ཞུས་པས། ཀུན་དགའ་བོས་མུ་སྟེགས་ཅན་སྟོན་
པའི་དྲུང་དུ་གཏོང་བར་མ་འདོད་ནས་ལན་གསུམ་གྱི་བར་དུ་ཞུས་ཀྱང་མ་གནང་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བ་སྟོན་པས་མཁྱེན་ནས་ང་དང་མུ་སྟེགས་ཅན་གཏམ་གླེང་བའི་ཐ་མ་འདི་ཡིན་གྱི་
ཐོངས་གསུངས་ནས་ཀུན་ཏུ་རྒྱུ་རབ་བཟང་མཇལ་བར་གནང་། དེ་ལ་དགའ་བར་
བྱ་བའི་གཏམ་མང་པོ་མཛད་ནས་ཆོས་འདུལ་བ་འདི་ལ་དགེ་སྦྱོང་གི་འབྲས་བུ་
བཞི་ཡོད་ཚུལ་དང་། ཆོས་འདུལ་བ་ལས་ཕྱི་རོལ་ཏུ་གྱུར་པ་ལ་འབྲས་བུ་ཐོབ་པ་
མེད་ ཚུལ་ གསུངས་ པས་ ཀུན་ ཏུ་ རྒྱུ་ རབ་ བཟང་ ཡིད་ཆེས་རྙེད་ནས་ བདེན་ པ་
མཐོང་། ཚུར་ཤོག་གིས་བསྙེན་རྫོགས་མཛད་པས་དགྲ་བཅོམ་ཐོབ། དེ་ནས་རབ་
བཟང་གིས་སྟོན་པའི་བཀའ་དྲིན་དྲན་པའི་གུས་པས་ད་ནི་བདག་གིས་སྟོན་པ་མྱ་
ངན་ལས་འདའ་བ་བལྟ་བར་མི་བཟོད་དོ་སྙམ་ནས་དེ་མ་ཐག་མྱ་ངན་ལས་འདས་
སོ། །དེ་ནས་སྟོན་པས་འཁོར་རྣམས་ལ་བཀའ་སྩལ་བ། འཁོར་རྣམ་བཞིས་ཕན་
བདེར་འགྱུར་བའི་གསུང་རབ་བཅུ་གཉིས་བཀླག །སྟོན་པ་སོ་ཐར་ལ་གྱིས། རྒན་
པས་གཞོན་པ་རྣམས་ཡོ་བྱད་ཀྱིས་བསྡུ། གཞོན་པས་རྒན་པའི་མིང་འབོད་མི་བྱ།
དད་པ་ཅན་ལ་སྟོན་པ་འཁྲུངས་པ། སངས་རྒྱས་པ། ཆོས་གསུངས་པ། མྱ་ངན་
ལས་ འདས་ པའི་ ཕྱོགས་ བཞི་ བསྟན་ པར་ བྱའོ། །དགེ་སློང་ དག་ དཀོན་མཆོག་
གསུམ་དང་བདེན་པ་བཞི་ལ་ཐེ་ཚོམ་ཡོད་ན་ཞུས་ཤིག །ཅེས་གསུངས་ནས་སྐུའི་
སྟོད་གཡོག་བསལ་ཏེ། དགེ་སློང་དག་དེ་བཞིན་གཤེགས་པ་བལྟ་བ་ནི་རྙེད་པར་
དཀའ་ཡི། དེ་བཞིན་གཤེགས་པའི་སྐུ་ལ་ལྟོས་ཤིག །དགེ་སློང་དག་རེ་ཞིག་ཅང་
མ་སྨྲ་ཞིག་དང་། འདི་ལྟར་འདུས་བྱས་ཐམས་ཅད་ནི་འཇིག་པའི་ཆོས་ཅན་ཡིན་
ཏེ། དེ་ལ་འདི་ནི་དེ་བཞིན་གཤེགས་པའི་གསུང་གི་ཐ་མ་ཡིན་ནོ། །ཞེས་གསུངས་
ནས་ཤིང་སཱ་ལ་ཟུང་གི་འགྲམ་དུ་མ་འོངས་པ་ན་བྱང་ཕྱོགས་གངས་རིའི་ལྗོངས་
འདིར་རྒྱལ་བ་རང་ཉིད་ཀྱི་བསྟན་པ་ཡོངས་སུ་རྫོགས་པ་རྒྱ་ཆེར་དར་བར་འགྱུར་
- 344 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
རོ་ཞེས་སྟོན་ཕྱིར་དབུ་བྱང་ཕྱོགས་སུ་བསྟན་ནས། དགུང་ལོ་བརྒྱད་ཅུ་སོང་ནས་གྱ་
གཅིག་གི་ཐོག་ཏུ་ཕེབས་པ་རྣམ་གནོན་ཞེས་པ་ལྕགས་ཕོ་འབྲུག་གི་ལོ་ས་ག་ཟླ་
བའི་ཚེས་བཅོ་ལྔའི་ཉིན་དོན་དམ་པར་ནམ་མཁའ་མ་ཟད་ཀྱི་བར་དུ་གཟུགས་
སྐུའི་བཀོད་པ་དང་འཕྲིན་ལས་རྒྱུན་ཆད་པ་མེད་ཀྱང་། གདུལ་བྱ་རྟག་འཛིན་ཅན་
རྣམས་ཆོས་ལ་བསྐུལ་བ་དང་། དེ་བཞིན་གཤེགས་པ་འཇིག་རྟེན་དུ་འབྱུང་བ་ཤིན་
ཏུ་དཀོན་ཞིང་རྙེད་པར་དཀའོ་ཞེས་འདོམས་པ་དང༌། སྔོན་གྱི་ཐུགས་བསྐྱེད་དང་
སྨོན་ལམ་གྱི་དབང་སོགས་ཀྱིས་མྱ་ངན་ལས་འདའ་བའི་ཚུལ་བསྟན་ཏོ། །དེ་ནས་
རྒྱལ་བ་རང་ཉིད་མྱ་ངན་ལས་འདའ་བའི་ཚུལ་བསྟན་ཀྱང་སྔོན་གྱི་ཐུགས་བསྐྱེད་
དང༌ སྨོན་ལམ་ གྱི་དབང་ གིས་ བསྟན་ པ་ ལོ་ ལྔ་ སྟོང་དུ་ གནས་ པར་ བྱིན་གྱིས་
བརླབས་ ཤིང་། སྐུ་ གདུང་ དང་ རིང་ བསྲེལ་ མང་དུ་འཕེལ་ཏེ་ འཛམ་བུའི་གླིང་
ཐམས་ཅད་མཆོད་རྟེན་གྱིས་ཁྱབ་པར་བྱིན་གྱིས་བརླབས་སོ། །སྔོན་གྱི་རྒྱལ་བ་
འོད་སྲུང་ལ་སོགས་པ་རྣམས་ནི་རྒྱལ་བ་རང་ཉིད་མྱ་ངན་ལས་འདས་པའི་ནུབ་མོ་
བསྟན་པའང་ལྷག་མེད་དུ་ནུབ་པར་གསུངས་ན། སྟོན་པ་ཐུགས་རྗེ་ཅན་འདི་ཉིད་
ནི་སྙིགས་མའི་འགྲོ་བ་མགོན་མེད་རྣམས་ལ་ཐུགས་རྗེ་ཤིན་ཏུ་ཆེ་ཞིང་། སྔོན་གྱི་
ཐུགས་བསྐྱེད་དང་སྨོན་ལམ་གྱི་ནུས་པའང་རྒྱལ་བ་གཞན་ལས་ཆེས་ལྷག་པས་ད་
ལྟའི་བར་དུ་བསྟན་པ་ཡོངས་སུ་རྫོགས་པ་མ་ཉམས་པར་གནས་པ་འདི་བཞིན་
ཡིན་པས། བློ་གྲོས་དང་ལྡན་པ་དག་གིས་སྟོན་པ་ཐུགས་རྗེ་ཅན་འདི་ཉིད་ཀྱི་
བཀའ་དྲིན་དང་ཐུགས་རྗེ་དྲན་པའི་སྒོ་ནས་མཆོད་ཅིང་གསོལ་བ་འདེབས་པ་ལྷུར་
བྱའོ། །དེ་ལྟར་སྟོན་པ་མྱ་ངན་ལས་འདས་པའི་ཚུལ་བསྟན་པའི་དབྱར་དེ་རྒྱལ་པོ་
མ་སྐྱེས་དགྲས་སྦྱིན་བདག་བྱས་ནས། རྒྱལ་པོའི་ཁབ་ཀྱི་བདེ་ཆེན་མའི་ཕུག་ཏུ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འོད་སྲུང་ཆེན་པོ་ལ་སོགས་པའི་དགྲ་བཅོམ་པ་ལྔ་བརྒྱས་དབྱར་གནས་མཛད།
དེའི་ཚེ་ཀུན་དགའ་བོ་ལ་མདོ་སྡེ་བསྡུ་བར་གསོལ་བ་བཏབ་པ་ན། དགྲ་བཅོམ་པ་
ལྔ་བརྒྱའི་སྣམ་སྦྱར་རྣམས་བརྩེགས་པ་གདན་དུ་བཏིང་བའི་སྟེང་དུ་འཕགས་པ་
ཀུན་དགའ་བོས་ འཛེགས་ཏེ། ཞལ་ མཉན་ཡོད་དུ་ ཕྱོགས། ཕྱག་ཐལ་མོ་སྦྱར།
གདོང་མཆི་མ་དང་བཅས་བཞིན་དུ། འདི་སྐད་བདག་གིས་ཐོས་པ་དུས་གཅིག་ན་
ཞེས་བརྗོད་པ་ན། ལྷ་གྲངས་མེད་པ་ནམ་མཁའ་ལས་བབས་ཏེ་གུས་པར་ཉན་
ཅིང་མདོ་སྡེའི་སྡེ་སྣོད་བསྡུས་སོ། །དེ་ཡང་དང་པོ་བདེན་བཞིའི་ཆོས་འཁོར་ནས་
བཟུང་ཐ་མ་ཀུན་ཏུ་རྒྱུ་རབ་བཟང་ལ་གསུངས་པ་དང༌། འཁོར་རྣམས་ལ་གསུང་
གི་ཐ་མ་མི་རྟག་པ་བསྟན་པ་ཡན་ཆད་མདོ་སྡེ་ཇི་སྙེད་ཅིག་གསུངས་པ་ཐམས་ཅད་
ཚིག་གཅིག་ ཀྱང་མ་ལུས་ པར་ བློ་ལས་བཏོན་པའོ། །དེ་ལྟར་འཕགས་པ་ཀུན་
དགའ་བོས་མདོ་སྡེ་བསྡུས་ནས་ཁྲི་ལས་བབས་ཏེ་འཁོད། དེ་ནས་འཕགས་པ་ཉེ་
བར་འཁོར་ཁྲི་ལ་འཛེགས་ཏེ་འདུལ་བའི་སྡེ་སྣོད་རྣམས་བསྡུས། དེ་ནས་འོད་སྲུང་
ཆེན་པོ་ཁྲི་ལ་འཛེགས་ཏེ་མངོན་པའི་སྡེ་སྣོད་རྣམས་བསྡུས་སོ། །དེ་ནས་འོད་སྲུང་
ཆེན་པོ་འདི་སྙམ་དུ་བདག་གིས་བསྟན་པའི་བྱ་བ་བྱས་ཟིན་གྱི། ད་ནི་མྱ་ངན་ལས་
འདའོ་སྙམ་དུ་དགོངས་ནས་འཕགས་པ་ཀུན་དགའ་བོ་ལ་བསྟན་པ་གཏད་དེ།
ཁྱོད་ཀྱིས་ཀྱང་བསྟན་པ་ཤ་ནའི་གོས་ཅན་ལ་གཏོད་ཅིག་ཅེས་གསུངས་ནས་དེ་
བཞིན་གཤེགས་པའི་མཆོད་རྟེན་རྣམས་ལ་ཕྱག་བཙལ་ཏེ། ལྷོ་ཕྱོགས་ཀྱི་རི་བྱ་
རྐང་ཅན་ཞེས་བྱ་བའི་རི་བོ་གསུམ་འདུས་ཀྱི་དབུས་སུ་བྱོན་ནས་རྩྭའི་གདན་ལ་
སྐྱིལ་མོ་ཀྲུང་བཅས། བཅོམ་ལྡན་འདས་ཀྱིས་གནང་བའི་སྣམ་སྦྱར་སྐུ་ལུས་ལ་
བཀབ་སྟེ། ཇི་ སྲིད་ བྱམས་མགོན་མ་བྱོན་གྱི་བར་དུ་མི་ཉམས་པར་ བྱིན་གྱིས་
- 346 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བརླབས་ནས་མྱ་ངན་ལས་འདས་སོ། །དེ་ནས་འཕགས་པ་ཀུན་དགའ་བོས་འཁོར་
རྣམ་བཞི་ལ་རྗེས་སུ་གདམས་ཤིང་། བསྟན་པ་ལོ་བཞི་བཅུ་ཙམ་གྱི་རིང་བསྐྱངས་
ནས་ནམ་ཞིག་ན་བསྟན་པ་ཤ་ནའི་གོས་ཅན་ལ་གཏད་དེ། ཁྱོད་ཀྱིས་བསྟན་པ་
ཉེར་སྦས་ལ་གཏོད་ཅིག་ཅེས་ལུང་བསྟན་ནས་མྱ་ངན་ལས་འདས་སོ། །དེ་ནས་
འཕགས་པ་ཤ་ནའི་གོས་ཅན་གྱིས་བསྟན་པའི་བྱ་བ་རྒྱ་ཆེར་མཛད་དེ་མཐར་
བསྟན་ པ་ ཉེར་སྦས་ ལ་ གཏད། དེ་ནས་འཕགས་ པ་ཉེར་སྦས་ ཀྱི་སངས་རྒྱས་
གཉིས་པ་བཞིན་དུ་བསྟན་པའི་བྱ་བ་བསམ་གྱིས་མི་ཁྱབ་པ་མཛད་དེ། སློབ་མ་
དགྲ་བཅོམ་ཐོབ་པའང་གྲངས་མེད་པ་བྱུང་སྟེ། དགྲ་བཅོམ་རེ་རེ་བྱུང་བ་ན་སོ་ཤིང་
སོར་ལྔ་པ་རེ་རེ་དོར་བས་བྲག་ཕུག་འདོམ་ལྔ་བཅུ་ཡོད་པ་ཞིག་སོ་ཤིང་གིས་
ཡོངས་སུ་གང་བར་གྱུར་ཏོ། །འཕགས་པ་ཉེར་སྦས་ཀྱིས་བསྟན་པ་དྷི་དྷི་ཀ་ལ་
གཏད། འཕགས་ པ་དྷི་ དྷི་ ཀས་བསྟན་ པ་ འཕགས་པ་ནག་པོ་ལ་གཏད། དེས་
ལེགས་མཐོང་ཆེན་པོ་ལ་བསྟན་པ་གཏད་དེ། དེ་དག་ལ་བསྟན་པའི་གཏན་རབས་
བདུན་དུ་གྲགས་སོ། །ཚུལ་དེ་ནི་ལུང་ལས། ལེགས་པར་གསུང་མཛད་ཐུབ་པའི་
དབང་པོ་དང་། །འོད་སྲུང་ཀུན་དགའ་ཤ་ནའི་གོས་ཅན་དང་། །ཉེར་སྦས་དྷི་དྷི་ཀ་
དང་ནག་པོ་དང་། །ལེགས་མཐོང་ཆེན་པོ་བསྟན་པའི་གཏད་རབས་བདུན། །ཞེས་
གསུངས་པ་ལྟར་རོ། །དེ་ནས་བཅོམ་ལྡན་འདས་མྱ་ངན་ལས་འདས་ནས་ལོ་བརྒྱ་
དང་བཅུ་འདས་པ་ན་བསྡུ་བ་གཉིས་པ་ཞེས་བྱ་བ་བྱུང་སྟེ། དེ་ཡང་ཡངས་པ་ཅན་
དུ་དགེ་སློང་ལྷ་ཆེན་པོ་ཞེས་བྱ་བ་ལ་སོགས་པ་རྣམས་ཀྱིས་རུང་བ་མ་ཡིན་པའི་
གཞི་བཅུ་ སྤྱད་ པས་རྙེད་ པ་ ཆེན་པོ་དང་ ལྡན་ པར་ གྱུར་ པ་ན། དགྲ་བཅོམ་པ་
གྲགས་པ་ཞེས་བྱ་བ་འཁོར་ལྔ་བརྒྱ་དང་བཅས་པ་ཕྱོགས་དེར་གཤེགས་པས་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཁྱེན་ནས། ཐུབ་པའི་བསྟན་པ་ཉམས་པ་ཐུགས་ཀྱིས་མ་བཟོད་ནས་རྫུ་འཕྲུལ་
གྱིས་ཡུལ་སོ་སོར་བྱོན་ནས་དགྲ་བཅོམ་པ་རྣམས་བསྡུས་པ་ན། འཕགས་པ་ཀུན་
དགའ་བོས་མཁན་པོ་མཛད་པའི་དགེ་སློང་དགྲ་བཅོམ་པ་བདུན་བརྒྱ་ཡངས་པ་
ཅན་གྱི་གཙུག་ལག་ཁང་དུ་འདུས་ནས་རུང་བ་མ་ཡིན་པའི་གཞི་བཅུ་ སྤྱོད་པ་
རྣམས་སུན་ཕྱུང་ཞིང་གནས་དབྱུང་བྱས་ནས། དགྲ་བཅོམ་བདུན་བརྒྱ་པོས་བཀྲ་
ཤིས་ཀྱི་གསོ་སྦྱོང་མཛད་དོ། །དེ་ལྟར་མཛད་པ་ན་དཀར་ཕྱོགས་སྐྱོང་བའི་ལྷ་
རྣམས་ཀྱིས་ཆོས་མ་ཡིན་པའི་ཕྱོགས་ནི་ཕམ་མོ། །ཆོས་ཀྱི་ཕྱོགས་ནི་རྒྱལ་ལོ་ཞེས་
ཆེད་དུ་བརྗོད་པ་ཆེད་དུ་བརྗོད་དོ། །དེ་ལྟར་དགྲ་བཅོམ་བདུན་བརྒྱས་འདུལ་བའི་
བཅས་མཚམས་ལ་རང་བཟོའི་བསྲེ་སླད་བྱེད་པ་རྣམས་སུན་ཕྱུང་ནས། རྒྱལ་བ་
རང་ཉིད་ཀྱི་གསུང་ལྟར་དག་ཐེར་མཛད་པ་ལ་བསྡུ་བ་གཉིས་པ་ཞེས་བྱའོ། །དེ་
ནས་རེ་ཞིག་ན་བདུད་སྡིག་ཏོ་ཅན་གྱིས་དགྲ་བཅོམ་པའི་ཆ་བྱད་དུ་སྤྲུལ་ནས་དགེ་
འདུན་རྣམས་ལྟ་བ་ཐ་དད་དུ་ཕྱེ་བས་ལོ་མང་པོའི་བར་དུ་འཁྲུག་ལོང་དུ་གྱུར། དེ་
ནས་དགེ་སློང་གནས་མའི་བུ་ཞེས་བྱ་བས་དགེ་འདུན་རྣམས་བསྡུས་ཏེ་རྩོད་པ་
ཆོས་ཕྱོགས་སུ་ཞི་བར་བྱས། ཡང་གྲོང་ཁྱེར་མེ་ཏོག་གིས་བརྒྱན་པ་ཞེས་བྱ་བར་
དགེ་འདུན་གྱི་གནས་བརྟན་བཞི་སྐད་མ་མཐུན་པར་གཅིག་གིས་སཾ་སྐྲྀ་ཏའི་སྐད་
དུ་འདོན། གཅིག་གིས་ཟུར་ཆག་གི་སྐད་དུ་འདོན། གཅིག་གིས་ཐ་མལ་བའི་སྐད་
དུ་འདོན། གཅིག་གིས་ཤ་ཟའི་སྐད་དུ་འདོན་པས་སློབ་མ་རྣམས་ཀྱང་མི་མཐུན་
པར་གྱུར་ཏེ་རྩ་བའི་སྡེ་པ་བཞིར་གྱེས། བཞི་པོ་དེ་ལས་རིམ་གྱིས་གྱེས་པའི་སྡེ་པ་
བཅོ་བརྒྱད་དུ་གྱེས་སོ། །དེ་དག་ནང་ཕན་ཚུན་མི་མཐུན་པར་འདི་ཁོ་ན་སངས་
རྒྱས་ཀྱི་བསྟན་པ་ཡིན་གྱི། གཞན་བཅུ་བདུན་ནི་མིན་ནོ་ཞེས་སོ་སོ་ནས་བརྩོད་པ་
-348 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ལ། ནམ་ཞིག་ན་རྒྱལ་པོ་ཀྲི་ཀྲིའི་རྨི་ལྟས་ལུང་བསྟན་པའི་མདོ་རྙེད་ནས་བལྟས་
པས། རྒྱལ་བ་འོད་སྲུང་གིས་རྒྱལ་པོ་ཀྲི་ཀྲི་ལ་ཁྱོད་ཀྱི་རྨིས་ལྟས་དེ་རྣམས་བཅོམ་
ལྡན་འདས་ཤཱཀྱ་ཐུབ་པའི་བསྟན་པ་ལ་འདི་ལྟར་འབྱུང་བའི་སྔ་ལྟས་ཡིན་ཞེས་
གསུངས་ཤིང༌། ཐུབ་པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་ཚུལ་དང་། དེ་
ཐམས་ཅད་ཀྱང་རྣམ་པར་གྲོལ་བའི་འབྲས་བུ་ཐོབ་པ་ལ་མཚུངས་པར་མཐོང་བ་
ན་ཐམས་ཅད་ཀྱི་སེམས་ཞི་སྟེ། སྡེ་པ་བཅོ་བརྒྱད་པོ་ཐམས་ཅད་སངས་རྒྱས་ཀྱི་
བསྟན་པར་མཐུན་པར་བསྡུས་པ་ལ་བསྡུ་བ་གསུམ་པ་ཞེས་བྱའོ། །དེ་ལྟར་རྒྱལ་བ་
མྱ་ངན་ལས་འདས་པའི་ཚུལ་བསྟན་པའི་རྗེས་སུ་བསྡུ་བ་རིམ་པ་གསུམ་བྱུང་།
དགྲ་བཅོམ་བདག་ཉིད་ཆེན་པོ་རྣམས་ཀྱིས་ཐུབ་པའི་བསྟན་པ་མ་ཉམས་པར་
བཟུང་། དེ་ནས་ རིམ་ གྱིས་ སེམས་ཅན་རྣམས་བསོད་ནམས་ དམན་ པས་ཆོས་
མངོན་པ་ལ་དགྲ་ལན་གསུམ་བྱུང་བ་སོགས་ཐུབ་པའི་བསྟན་པ་ཉམས་དམས་
པར་གྱུར། དེའི་ནང་ནས་ཀྱང་ཐེག་པ་ཆེན་པོ་ཤིན་ཏུ་ཉམས་ཚབས་ཆེ་ཞིང་། ཉན་
ཐོས་བྱེ་བྲག་ཏུ་སྨྲ་བ་མང་པོས་ཀྱང་ཐེག་ཆེན་བཀའ་མིན་པར་སྨྲ་བ་སོགས་ཕྱི་ནང་
ཀུན་ནས་ཐེག་པ་ཆེན་པོའི་ཚུལ་ལ་སྡང་བར་གྱུར་པས་ཐེག་ཆེན་གྱི་ལམ་སྲོལ་མིང་
ཙམ་ཡང་ནུབ་ཏུ་ཉེ་བ་ན། ལང་ཀར་གཤེགས་པ་ལས། ལྷོ་ཕྱོགས་བེ་ཏའི་ཡུལ་དུ་
ནི། །དགེ་སློང་དཔལ་ལྡན་ཆེར་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་
དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་ཆེན་
རབ་ བཤད་ ནས། །རབ་ ཏུ་ དགའ་ བའི་ ས་ བསྒྲུབས་ ཏེ། །བདེ་ བ་ ཅན་ དུ་ དེ་
འགྲོའོ། །ཞེས་དང་། འཇམ་དཔལ་རྩ་རྒྱུད་ལས། དེ་བཞིན་གཤེགས་པ་ང་འདས་
ནས། །ལོ་ན་བཞི་བརྒྱ་ལོན་པ་ན། །དགེ་སློང་ཀླུ་ཞེས་དེ་འབོད་འབྱུང་། །བསྟན་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པ་ལ་ནི་དད་ཅིང་ཕན། །རབ་ཏུ་དགའ་བའི་ས་ཐོབ་པ། །ལོ་ནི་དྲུག་བརྒྱ་དག་ཏུ་
འཚོ། །རིག་པ་རྨ་བྱ་ཆེན་མོ་ནི། །བདག་ ཉིད་ཆེན་ པོ་དེས་ ཀྱང་ གྲུབ། །བསྟན་
བཅོས་སྣ་ཚོགས་དོན་དང་ནི། །དངོས་པོ་མེད་པའི་དོན་དེ་རིག །གང་ཚེ་ལུས་དེ་
བོར་བ་ན། །བདེ་བ་ཅན་དུ་སྐྱེ་བར་འགྱུར། །དེ་ནི་མཐར་གྱིས་སངས་རྒྱས་ཉིད། །
ངེས་པ་ཁོ་ནར་ཡང་དག་འཐོབ། །ཅེས་སོགས་མདོ་རྒྱུད་དུ་མ་ནས་ལུང་བསྟན་
པའི་བདག་ཉིད་ཆེན་པོ་མགོན་པོ་ཀླུ་སྒྲུབ་དང༌། ཡང་འཇམ་དཔལ་རྩ་རྒྱུད་ལས།
ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་
ངེས་དོན་དྲང་བའི་དོན། །རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་
བདག་ཉིད། །གཞུང་བྱེད་ངང་ཚུལ་ཅན་དུ་འགྱུར། །དེ་ཡིས་རིག་པ་གྲུབ་པ་ནི། །
ས་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་པོ་སྐྱེ་
བར་ འགྱུར། །བསྟན་ པ་ ཡུན་ རིང་ གནས་ བྱའི་ ཕྱིར། །མདོ་ ཡི་ དེ་ཉིད་དོན་ སྡད་
བྱེད། །ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་ནས་ལྷ་ཡུལ་འགྲོ །འཁོར་བ་
རྣམས་སུ་འཁོར་བ་ན། །ཡུན་རིང་བདེ་བ་ རྗེས་མྱོང་ནས། །བདག་ཉིད་ཆེན་པོ་
མཐར་ གྱིས་ དེ། །བྱང་ ཆུབ་ ཐོབ་ པར་ འགྱུར་ བ་ ཡིན། །ཞེས་ ལུང་ བསྟན་ པ་
འཕགས་པ་ཐོགས་མེད་གཉིས་ཀྱིས་གཙོས་རྒྱལ་བ་རང་ཉིད་ཀྱིས་ལུང་བསྟན་
པའི་མཁས་གྲུབ་ཆེན་པོ་རྣམས་ཀྱིས་ཐེག་པ་ཆེན་པོའི་མདོ་སྔགས་ཀྱི་ལམ་རྣམས་
གསལ་བར་མཛད་ཅིང་། དེའི་ནང་ནས་ཀྱང་མགོན་པོ་ཀླུ་སྒྲུབ་ནི་གནས་བརྟན་སྒྲ་
གཅན་ཟིན་གྱི་སློབ་མ་བྲམ་ཟེ་སྒྲ་གཅན་ཟིན་བཟང་པོ་ལས་བསྙེན་པར་རྫོགས་ཏེ་
འདུལ་བའི་བཅས་མཚམས་རྣམས་ཤིན་ཏུ་དག་པར་མཛད་ཅིང་། བསླབ་པ་ལ་
གཡེལ་བའི་དགེ་སློང་གི་གཟུགས་བརྙན་མང་པོ་གནས་དབྱུང་མཛད། བསླབ་པ་
- 350 -



0
བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཚུལ་བཞིན་དུ་སྲུང་བ་རྣམས་ཆོས་དང་ཟང་ཟིང་གཉིས་ཀའི་སྒོ་ནས་བསྐྱངས་ཏེ་
ཐུབ་པའི་བསྟན་པ་ཆེས་ཆེར་འཕེལ་བར་མཛད། ཡུམ་རྒྱས་པ་ཀླུའི་ཡུལ་ནས་
གདན་དྲངས་ཏེ་འཛམ་བུའི་གླིང་དུ་དར་བར་མཛད། བྲམ་ཟེ་ཆེན་པོ་ས་ར་ཧ་ལ་
དཔལ་ གསང་ བ་ འདུས་ པ་ དང་ འཁོར་ ལོ་ སྡོམ་ པ་ ལ་སོགས་ པའི་ རྒྱུད་ དང་
གདམས་ངག་མང་དུ་གསན་ཞིང་། །གཙོ་བོར་རྗེ་བཙུན་འཇམ་པའི་དབྱངས་ལྷའི་
བུའི་རྣམ་པར་བསྟན་པ་བྱང་ཆུབ་སེམས་དཔའ་བློ་གྲོས་རིན་ཆེན་ལ་མདོ་སྔགས་
ཀྱི་ཆོས་རྒྱལ་བས་ཇི་ལྟར་གསུངས་པ་རྣམས་ཡོངས་སུ་རྫོགས་པར་གསན་ནས་
འཕགས་ ཡུལ་དུ་ཐེག་པ་ཆེན་པོ་ཉིན་མོ་ལྟར་གསལ་བར་མཛད་དེ། སྡེ་སྣོད་
གསུམ་གྱི་བརྗོད་བྱའི་དོན་ཐམས་ཅད་གང་ཟག་ཐེག་པ་ཆེན་པོའི་རིགས་ཅན་
གཅིག་གི་ཉམས་ལེན་གྱི་རིམ་པར་བསྡུས་པ་ལམ་གྱི་ལུས་ཡོངས་སུ་རྫོགས་པ་
རིགས་པའི་ལམ་ནས་སྟོན་པ་རིན་ཆེན་ཕྲེང་བ་དང་། ལུང་གིས་བསྒྲུབ་པ་མདོ་སྡེ་
ཀུན་ལས་བཏུས། ཤེར་ཕྱིན་གྱི་དོན་ཟབ་མོ་རྟེན་འབྱུང་གི་དེ་ཁོ་ན་ཉིད་རིགས་
པའི་ཚོགས་མཐའ་ཡས་པས་གཏན་ལ་འབེབས་པ་དབུ་མ་རྩ་བ་ཤེས་རབ་སོགས་
རིགས་ཚོགས་རྣམས་དང་། བླ་མེད་རྡོ་རྗེ་ཐེག་པའི་ལམ་གྱི་གནད་མཐར་ཐུག་པ་
དཔལ་གསང་བ་འདུས་པའི་སྒྲུབ་ཐབས་མདོར་བྱས་དང་མདོ་བསྲེ། རྫོགས་རིམ་
རིམ་ལྔ་ལ་སོགས་པ་མདོ་སྔགས་ཀྱི་བསྟན་བཅོས་མཐའ་ཡས་པ་མཛད་པས།
སློབ་དཔོན་འདི་ནི་རྒྱལ་བའི་བསྟན་པ་ལ་རྒྱལ་བ་རང་ཉིད་དང་མཚུངས་པ་ལྟ་
བུར་འཕགས་ཡུལ་གྱི་མཁས་གྲུབ་ཐམས་ཅད་མཐུན་པར་གླེང་ངོ༌། །འཕགས་པ་
ཐོགས་ མེད་ ཀྱིས་ རྗེ་ བཙུན་བྱམས་ པ་ ལོ་བཅུ་ གཉིས་ སུ་ བསྒྲུབས་ནས་ ཞལ་
གཟིགས་པ་ན་ཐེག་པ་ཆེན་པོ་དར་བར་ཞུས་པས། བྱམས་མགོན་གྱིས་དགའ་
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལྡན་དུ་འཁྲིད་ནས་ལྷའི་དྲོ་སྐད་ཅིག་གམ། མི་ལོ་བཅུ་གཉིས་ཀྱི་བར་དུ་ཐེག་པ་
ཆེན་པོའི་ཆོས་ཚུལ་མཐའ་ཡས་པ་གསན་ནས། སླར་ཡང་འཛམ་བུའི་གླིང་དུ་
བྱམས་ཆོས་སྡེ་ལྔའི་སྐྱེས་དང་བཅས་ཕེབས་ཏེ། བྱམས་མགོན་གྱི་གཞུང་ལ་བརྟེན་
ནས་རྒྱལ་བའི་དགོངས་པ་བཀྲལ་ཏེ་ཐེག་པ་ཆེན་པོའི་བསྟན་པ་རྒྱ་ཆེར་སྤེལ་ཏེ།
མདོ་སྡེ་རྒྱན་གྱི་དོན་འགྲེལ་བྱང་ས་ལ་སོགས་པ་ས་སྡེ་ལྔ་དང༌། སྡོམ་རྣམ་པ་
གཉིས་ལ་སོགས་པ་རྒྱལ་བའི་བཀའི་དགོངས་འགྲེལ་གྱི་བསྟན་བཅོས་མང་དུ་
མཛད། ཤིང་རྟ་ཆེན་པོ་ཐོགས་མེད་ཀྱི་རྗེས་སུ་འབྲངས་ནས་སློབ་དཔོན་དབྱིག་
གཉེན་ གྱིས་ རབ་ཏུ་བྱེད་པ་སྡེ་བརྒྱད་ ལ་ སོགས་ པ་ རྒྱལ་བའི་གསུང་ རབ་ཀྱི་
དགོངས་འགྲེལ་མང་དུ་མཛད་དེ། བསྟན་པ་ལ་བྱ་བ་རྒྱ་ཆེན་པོ་མཛད་པས་ཀུན་
མཁྱེན་གཉིས་པ་ཞེས་འཕགས་ཡུལ་མཁས་པ་རྣམས་ལ་ཡོངས་སུ་གྲགས་སོ། །
བདག་ཉིད་ཆེན་པོ་ཀླུ་སྒྲུབ་ཀྱི་ལུགས་སྲོལ་ཡོངས་སུ་རྫོགས་པ་འཛིན་པ་སློབ་
དཔོན་ཆེན་པོ་ཨཱརྱ་དེ་བས་བྱང་ཆུབ་སེམས་དཔའི་ལམ་གྱི་ལུས་ཚང་བར་སྟོན་པ་
དབུ་མ་བཞི་བརྒྱ་པ་དང༌། བླ་མེད་ཀྱི་ལམ་གྱི་གནད་མཐར་ཐུག་རྣམས་གསལ་
བར་སྟོན་པ་རིམ་ལྔའི་དོན་འགྲེལ་སྤྱོད་བསྡུས་སྒྲོན་མ་སོགས་བསྟན་བཅོས་མང་
དུ་མཛད། ཀླུ་སྒྲུབ་ཡབ་སྲས་ཀྱི་ལུགས་ཐུན་མོང་མིན་པ་གསལ་བར་བྱེད་པ་སློབ་
དཔོན་སངས་རྒྱས་བསྐྱངས་ཀྱིས་རྩ་ཤེའི་འགྲེལ་པ་རྨད་དུ་བྱུང་བ་མཛད་པ་ལ་
འགྲེལ་པ་བུདྡྷ་པཱ་ལི་ཏར་གྲགས། སློབ་དཔོན་དཔའ་བོས་བྱང་ཆུབ་སེམས་དཔའི་
སྤྱོད་པ་རྒྱ་ཆེར་སྟོན་པ་སྐྱེས་རབས་སོ་བཞི་པ་དང་། བསྟོད་པ་བརྒྱ་ལྔ་བཅུ་པ་ལ་
སོགས་པ་དང་། སྔགས་ལ་འཇུག་པའི་ལམ་གྱི་རིམ་པ་སྟོན་པ་རྒྱུད་དོན་བསྡུས་པ་
ལྔ་བཅུ་པ་དང་། རྩ་ལྟུང་བཅུ་བཞི་པ་ལ་སོགས་པ་མདོ་སྔགས་ཀྱི་བསྟན་བཅོས་
- 352 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
མཐའ་ཡས་པ་ཞིག་མཛད། སློབ་དཔོན་ལེགས་ལྡན་འབྱེད་ཀྱིས་རྩ་ཤེའི་འགྲེལ་
པ་ཤེས་རབ་སྒྲོན་མེ་དང༌། དབུ་མ་སྣང་བ་དང་། རྟོག་གེ་འབར་བ་སོགས་བསྟན་
བཅོས་མང་དུ་མཛད། སློབ་དཔོན་ཆེན་པོ་ཟླ་བ་གྲགས་པས་མགོན་པོ་ཀླུ་སྒྲུབ་ཀྱི་
ལུགས་བཟང་ཆེས་ཆེར་གསལ་བར་བྱ་ཕྱིར་ལམ་གྱི་ལུས་ཚང་བར་སྟོན་པའི་
བསྟན་བཅོས་དབུ་མ་ལ་འཇུག་པ་དང་། བཞི་བརྒྱ་པའི་འགྲེལ་པ་དང་། རིགས་
པ་དྲུག་ཅུ་པའི་འགྲེལ་པ་སོགས་མང་དུ་མཛད་ཅིང་། ལྷག་པར་རྩ་ཤེའི་འགྲེལ་པ་
ཚིག་གསལ་དང་། གསང་བ་འདུས་པའི་རྒྱུད་འགྲེལ་སྒྲོལ་གསལ་གཉིས་མཛད་
དེ། དེ་ལ་ནི་མཁའ་ལ་ཉི་ཟླ་རྣམ་གཉིས་དང་། ས་ལ་གསལ་བ་རྣམ་གཉིས་ཞེས་
འགྲན་ཟླ་མེད་པའི་བསྟན་བཅོས་སུ་འཕགས་ཡུལ་མཁས་པ་རྣམས་ལ་གཏམ་དུ་
གྲགས་སོ། །རྒྱལ་སྲས་ཆེན་པོ་ཞི་བ་ལྷས་རྗེ་བཙུན་འཇམ་པའི་དབྱངས་ཀྱི་མན་
ངག་ལ་བརྟེན་ནས་རྒྱལ་བའི་བཀའི་དགོངས་པ་འཕགས་པ་ཀླུ་སྒྲུབ་ཀྱི་རྗེས་སུ་
འབྲངས་ཏེ་གསལ་བར་བྱེད་པ་བྱང་ཆུབ་སེམས་དཔའི་ལམ་གྱི་ལུས་ཡོངས་སུ་
རྫོགས་པར་སྟོན་པའི་བསྟན་བཅོས་རྨད་དུ་བྱུང་བ་སྤྱོད་འཇུག་དང་བསླབ་བཏུས་
གཉིས་མཛད། མདོ་བཏུས་ཤིག་ ཀྱང་ མཛད་ ཅེས་ འབྱུང་ངོ༌། །ཐོགས་མེད་ སྐུ་
མཆེད་ཀྱི་རྗེས་སུ་འབྲངས་ནས་སློབ་དཔོན་ཕྱོགས་ཀྱི་གླང་པོས་བསྟན་བཅོས་
བརྒྱ་རྩ་བརྒྱད་དང༌། དེ་ཐམས་ཅད་ཀྱི་དོན་གཅིག་ཏུ་བསྡུས་པ་གསུང་རབ་མ་
ལུས་བལྟ་བའི་མིག་ལྟ་བུ་ཚད་མ་ཀུན་ལས་བཏུས་པ་མཛད། གཞན་ཡང་དགོངས་
འགྲེལ་གྱི་བསྟན་བཅོས་མང་དུ་མཛད་དོ། །བདག་ཉིད་ཆེན་པོ་ཆོས་ཀྱི་གྲགས་
པས་ཐེག་པ་གསུམ་གྱི་ལམ་ཐམས་ཅད་དྲི་མ་མེད་པའི་རིགས་པའི་ལམ་ནས་
དྲངས་ཏེ་ཤིན་ཏུ་གསལ་བར་མཛད་པ་ཚད་མ་རྣམ་འགྲེལ་སོགས་ཚད་མ་སྡེ་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བདུན་དུ་གྲགས་པ་མཛད་དོ། །སློབ་དཔོན་ཡོན་ཏན་འོད་ཀྱིས་འདུལ་བ་ལུང་སྡེ་
བཞིའི་དོན་བསྡུས་པ་འདུལ་བ་མདོ་རྩ་བ་དང༌། འདུལ་བའི་ལས་བརྒྱ་རྩའི་ཆོ་ག་
མཛད་ཅིང་། གཞན་ཡང་དགོངས་འགྲེལ་གྱི་བསྟན་བཅོས་མང་དུ་མཛད། སློབ་
དཔོན་ཤཱཀྱ་འོད་ཀྱིས་འདུལ་བ་སུམ་བརྒྱ་པ་དང་འོད་ལྡན་སོགས་བསྟན་བཅོས་
མང་དུ་མཛད་དོ། །བདག་ཉིད་ཆེན་པོ་དེ་དག་ལ་ནི་འཛམ་གླིང་མཛེས་པར་བྱེད་
པའི་རྒྱན་ཅེས་མཁས་པ་རྣམས་ལ་ཡོངས་སུ་གྲགས་སོ། །གཞན་ཡང་གྲུབ་ཆེན་
དཔལ་ མགོན་པོ་བདེ་བ་ཆེན་པོ་དང༌། ས་ ར་ ཧ་ དང་། ལཱ་ ཧི་ པ་དང༌། དྲིལ་བུ་
ཞབས་ དང༌། ནག་ པོ་ སྤྱོད་ པ་ དང༌། ལཱ་ ལི་ ཏ་ དང༌། དཱ་ རི་ ཀ་ པ་ དང༌། འཇམ་
དཔལ་གྲགས་པ་དང༌། སངས་རྒྱས་ཡེ་ཤེས་ཞབས་དང་། མར་མེ་མཛད་བཟང་པོ་
དང༌། མཚོ་སྐྱེས་རྡོ་རྗེ་དང༌། སྨོན་པའི་ཞབས་དང་། ཐ་ག་ན་དང༌། ཏེ་ལོ་དང་། ནཱ་
རོ་དང་། ཨ་བྷ་ཡ་ཀ་ར་སོགས་གྲུབ་ཆེན་བགྲང་བ་ལས་འདས་པ་བྱོན་པ་རྣམས་
དང༌། སློབ་དཔོན་ཐོ་བཙུན་གྲུབ་རྗེ་སྐུ་མཆེད་དང༌། ཆོས་ལྡན་རབ་འབྱོར་དང༌།
དགའ་ བའི་ བཤེས་ གཉེན་དང༌། དགྲ་ བཅོམ་ ཆོས་ སྐྱབས་ ལ་ སོགས་ པ་ དང༌།
མཁས་པ་ཆེན་པོ་ཙནྡྲ་གོ་མི་དང༌། རྒྱ་མཚོ་སྤྲིན་དང་། ཛིན་སུ་ཏྲ་དང༌། སངས་
རྒྱས་གསང་བ་དང་། གྲོལ་སྡེ་རྣམ་གཉིས་དང༌། མཁན་ཆེན་ཞི་བ་འཚོ་དང་། སེང་
གེ་བཟང་པོ་དང་། ཀ་མ་ལ་ཤཱི་ལ་སོགས་པཎྜི་ཏ་ཆེན་པོ་བགྲང་བ་ལས་འདས་པ་
བྱོན་ཏེ། དེ་ཐམས་ཅད་ཀྱིས་དགོངས་འགྲེལ་གྱི་བསྟན་བཅོས་མཐའ་ཡས་མུ་མེད་
པ་ཞིག་མཛད་དེ། ཐམས་ཅད་ནི་བགྲང་བར་མི་ནུས་ཀྱི། དེ་དག་ལས་བོད་ཡུལ་
དུ་གང་འགྱུར་བའི་མཛད་པ་པོ་རྣམས་ནི་བསྟན་བཅོས་རང་རང་གི་གཤམ་དུ་
གསལ་ བ་ ལྟར་ རོ། །དེ་ ལྟར་ འཕགས་ ཡུལ་དུ་ རྒྱལ་ བའི་ བཀའ་ དང་ དགོངས་
- 354 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
འགྲེལ་གྱི་བསྟན་བཅོས་རྣམས་ ཇི་ ལྟར་བྱུང་བའི་ཚུལ་ བརྗོད་ནས། བོད་ཡུལ་
གངས་ཅན་གྱི་ལྗོངས་འདིར་རྒྱལ་བའི་བཀའ་དང་དགོངས་ འགྲེལ་གྱི་བསྟན་
བཅོས་རྣམས་ཇི་ལྟར་བྱོན་པའི་ཚུལ་ནི། སྙིགས་མའི་མགོན་པོ་བདག་ཅག་གི་
སྟོན་པ་ཤཱཀྱའི་རྒྱལ་པོ་དེ་ཉིད་ཀྱིས་དངོས་སུ་འདུལ་བའི་ཞིང་དུ་མ་གྱུར་པ་བྱང་
ཕྱོགས་ཁ་བ་ཅན་གྱི་ལྗོངས་འདིར་རྒྱལ་བ་རང་ཉིད་མྱ་ངན་ལས་འདས་པའི་འོག་
ཏུ་བསྟན་པ་དར་བར་བྱིན་གྱིས་བརླབས་ཤིང་། ལྷ་མོ་དྲི་མ་མེད་པའི་འོད་ལུང་
བསྟན་པའི་མདོ་དང༌། གླང་རུ་ལུང་བསྟན་པའི་མདོ་དང་། ཤེར་ཕྱིན་གྱི་མདོ་ལ་
སོགས་པ་མདོ་རྒྱུད་དུ་མར་བྱང་ཕྱོགས་འདིར་བསྟན་པ་དར་བར་ཡང་དང་ཡང་དུ་
ལུང་བསྟན་ཅིང་། ལྷག་པར་འཇམ་དཔལ་རྩ་རྒྱུད་ལས། དེ་བཞིན་གཤེགས་པའི་
བསྟན་འདི་ལ། །རྣམ་པ་སྣ་ཚོགས་བྱ་བ་བྱེད། །བྱང་གི་ཕྱོགས་ལ་བརྟེན་ནས་
ནི། །དེ་ཡི་ཚེ་ན་འབྱུང་བར་འགྱུར། །ལྷ་ལྡན་ཡུལ་ཞེས་བྱ་བ་ཡི། །གངས་ཅན་རི་
ཡི་ནང་ གནས་ པའི། །རྒྱལ་ པོ་ མི་ ཡི་ ལྷ་ ཞེས་ པ། །ལི་ ཙཱ་ བྱི་རྣམས་ རིགས་ སུ་
བྱུང་། །དེ་ཡང་སྔགས་ཀྱི་དོན་གྲུབ་སྟེ། །ལོངས་སྤྱོད་ཆེ་དང་ལྡན་པར་འགྱུར། །
རིག་པ་ལོངས་སྤྱོད་ལྡན་ཞེས་བྱ། །མི་ཡི་བདག་པོས་དེ་ཡང་གྲུབ། །ལོ་ནི་བརྒྱད་
ཅུར་རྒྱལ་སྲིད་བྱས། །དེས་ནི་རྐུན་མ་རྣམ་པར་སྤངས། །རྒྱལ་པོ་དེས་ནི་སྲོག་
གཅོད་སྤངས། །དེས་ནི་སྔགས་ཀྱང་མྱུར་གྲུབ་སྟེ། །ཞི་དང་རྒྱས་དང་བསིལ་བྱེད་
པའོ། །འཇིག་རྟེན་སྒྲོལ་མ་ཞེས་ གྲགས་དང༌། །ལྷ་མོ་ གོས་དཀར་མ་དང་ནི། །
དཀར་མོ་ཆེན་མོ་གཞན་ཕན་བརྩོན། །རྟག་ཏུ་ཡིད་ནི་མི་སྐྱོ་བའོ། །དེ་ལ་སོགས་
པ་གསུངས་པ་ཡི། །དེ་བཞིན་རྒྱལ་པོ་མང་པོ་ནི། །རྣམ་པ་དུ་མ་མང་པོ་དག ཁ་
དོག་སྣ་ཚོགས་སྣ་ཚོགས་གཟུགས། ཁ་བ་ཅན་གནས་ཀླ་ཀློའི་རྒྱལ། །དེ་ཡང་སྟོན་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
པ་མཆོད་བྱེད་པའོ། ཁྱུ་མཆོག་ ཁྱུ་མཆོག་བཟང་པོ་དང༌། །ས་འོད་དེ་བཞིན་ས་
འོད་བཟང་། །དེ་བཞིན་ཕ་རོལ་གནོན་ཉིད་དང༌། །རྐང་པའི་འགྲོས་ཞེས་བསྟན་
པ་ཡིན། །ས་སྲུང་དང་ནི་བེའུ་དང༌། །འོད་ལྡན་ཉིད་ནི་ཕྱི་མ་ཡིན། །ཐ་མར་ཆར་
རྒྱལ་ངང་ཚུལ་ཏེ། །ཀླ་ཀློ་རྣམ་པ་སྣ་ཚོགས་ཡིན། །དེ་འོག་ལུགས་ནི་རྣམ་ཞིག་
ཅིང་། །ཕྱི་རོལ་སྐྱེ་དགུས་ཉེ་བར་སྤྱོད། །ཞེས་དང༌། བཀའ་གདམས་གླེགས་བམ་
ལས། སྤྱིར་སེམས་ཅན་རྣམས་ཀྱི་མགོན་པོ་ཡིན། སྒྲོས་གངས་རིའི་ཁྲོད་དུ་རྒྱལ་
སྲིད་སྐྱོང་། །ཞེས་ དང་། བོད་ནི་ རྒྱལ་ པོ་ དག་ ལ་ ཚད་ མར་ འཛིན། །མི་དབང་
མཛོད་ལ་བོད་ཁམས་བདེ་བར་སྐྱོངས། །ཞེས་སོགས་ཐུགས་རྗེ་ཆེན་པོའི་སྤྲུལ་པ་
རྒྱལ་པོ་ཇི་ལྟ་བུ་འབྱུང་བ་དང་། དུས་ཇི་ཙམ་ན་བསྟན་པ་དར་བ་དང༌། དེའི་ཚེ་
བསྟན་འཛིན་གྱི་སྐྱེས་བུ་ཇི་ལྟ་བུ་འབྱུང་བའི་མིང་དང༌། ཡུལ་ཕྱོགས་ལ་སོགས་པ་
ཆེས་གསལ་བར་ལུང་བསྟན་ཏོ། །ཇི་ལྟར་རྒྱལ་བས་ལུང་བསྟན་པ་ལྟར་འཕགས་
མཆོག་ཐུགས་རྗེ་ཆེན་པོའི་ཐུགས་བསྐྱེད་ཀྱི་མཐུས་ཤཱཀྱའི་བརྒྱུད་དུ་གཏོགས་པའི་
རྒྱལ་རིགས་ཤིག་རྒྱ་གར་ནས་རིམ་གྱིས་བོད་ཡུལ་དུ་སླེབ་སྟེ། ཡར་ལུང་ལྷ་རིའི་
རྩེར་སླེབ་པ་ན་བོད་ཀྱི་མི་རྣམས་ཀྱིས་གང་ནས་འོངས། རིགས་གང་ཡིན་དྲིས་
པས་སྐད་མ་ཤེས་པར་གནམ་ལ་མཛུབ་མོ་སྐེར་ཏེ་དེ་ནས་འོང་ཞེས་བརྡ་བྱས་པ་
ན། གནམ་ནས་ཡོངས་པའི་བཙན་པོ་ཞིག་འདུག་པས་རང་རེ་རྣམས་ཀྱི་རྗེ་བོ་ཞུ་
ཟེར་ནས། མི་བཞིས་གཉའ་བར་བཏེགས་ནས་རྒྱལ་པོར་བསྐུར་བས་རྒྱལ་པོ་
གཉའ་ཁྲི་བཙན་པོ་ཞེས་གྲགས་ཏེ། བོད་ཀྱི་རྒྱལ་རབས་སྔ་ཤོས་དེ་ཡིན་ནོ། །དེ་
ནས་རྒྱལ་རབས་ཉི་ཤུ་རྩ་དྲུག་སོང་བ་ན་འཕགས་པ་ཀུན་ཏུ་བཟང་པོའི་རྣམ་སྤྲུལ་
ལྷ་ཐོ་ཐོ་རི་གཉན་བཙན་བྱོན་ནས་ཕོ་བྲང་ཡུམ་བུ་བླ་སྒང་གི་རྩེར་བཞུགས་པ་ན།
- 356 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ནམ་མཁའ་ནས་ཟ་མ་ཏོག་འོད་ཟེར་འཕྲོ་བ་ཞིག་བབས་པ་ཁ་ཕྱེ་ནས་བལྟས་
པས། མདོ་སྡེ་ཟ་མ་ཏོག་བཀོད་པ་དང་། སྤང་ཀོང་ཕྱག་རྒྱ་བ་དང༌། དགེ་བ་བཅུའི་
མདོ་དང་། རྟེན་འབྲེལ་བཅུ་གཉིས་ཀྱི་མདོ་དང༌། གསེར་གྱི་མཆོད་རྟེན་གཅིག་
རྣམས་བྱུང་བ། དེའི་ཚེ་བོད་ན་ཡི་གེ་འབྲི་ཀློག་མེད་པས་གང་ཡིན་ངོ་མ་འཕྲོད་
ཀྱང་། རྒྱལ་ པོའི་ མནལ་ལམ་དུ་བྱིན་རླབས་ཤིན་ཏུ་ཆེ་བ་ཡིན་ཚུལ་དང་། མི་
རབས་ལྔ་ནས་འདིའི་དོན་ཤེས་པར་འགྱུར་རོ། །ཞེས་ལུང་བསྟན་བྱུང་བས་རྒྱལ་
པོ་ངོ་མཚར་ཏེ་རིན་པོ་ཆེའི་ཁྲི་ལ་བཞག་སྟེ། རྒྱལ་པོ་འཁོར་བཅས་ཕྱག་འཚལ།
མཚན་མོ་མར་མེ་འབུལ། ཉིན་རེ་བཞིན་མཆོད་པ་སྣ་ཚོགས་ཀྱིས་མཆོད། མིང་
གཉན་པོ་གསང་བ་ཞེས་བཏགས། བྱ་བ་ཐམས་ཅད་ལ་དེ་མཆོད་ནས་གསོལ་བ་
འདེབས། དེའི་མཐུས་རྒྱལ་པོའི་བསམ་པ་ཐམས་ཅད་གྲུབ་ཅིང་། དེའི་དུས་རྒྱལ་
པོས་ལོ་དྲུག་ཅུ་ལོན་པ་ལ་གཉན་པོ་གསང་བའི་བྱིན་རླབས་ཀྱིས་སླར་གཞོན་ཤ་
ཆགས། དགུང་ལོ་བརྒྱ་དང་ཉི་ཤུ་ཐུབ་ཅིང་བོད་ ཁམས་ཐམས་ཅད་ ཀྱིས་ ཀྱང་
གཉན་པོ་གསང་བ་ལ་གསོལ་བ་བཏབ་པས་བདེ་སྐྱིད་ཆེས་ཆེར་འཕེལ་ལོ། །དེ་
ལ་ནི་དམ་པའི་ཆོས་ཀྱི་དབུ་བརྙེས་པ་ཞེས་སྔོན་གྱི་མཁས་པ་རྣམས་ལ་གཏམ་དུ་
གྲགས་སོ། །དེ་ནས་རྒྱལ་རབས་ལྔ་སོང་བ་ན་འཕགས་པ་ཐུགས་རྗེ་ཆེན་པོ་ཉིད་
མིའི་རྣམ་པར་བསྟན་པ་ཆོས་རྒྱལ་སྲོང་བཙན་སྒམ་པོ་བྱོན་ཏེ། དེ་ཡང་ཕོ་བྲང་
བྱམས་པ་མི་འགྱུར་ཞེས་བྱ་བར་ཡབ་གནམ་རི་སྲོང་བཙན་དང་། ཡུམ་ཚེ་སྤོང་
བཟའ་འབྲི་ཟ་ཐོད་དཀར་གཉིས་ཀྱི་སྲས་སུ་ཡ་མཚན་པའི་ལྟས་བསམ་གྱིས་མི་
ཁྱབ་པ་དང་བཅས་དབང་ཕྱུག་ཅེས་པ་མེ་མོ་གླང་གི་ལོ་ལ་སྐུ་བལྟམས། མཚན་ཁྲི་
ལྡེ་སྲོང་བཙན་དུ་བཏགས། དབུའི་ཐོད་ན་འོད་དཔག་མེད་དངོས་སུ་བཞུགས་པ་
- 357-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དར་ལེ་བརྒན་གྱིས་དཀྲིས། རྒྱལ་བུ་དེ་དགུང་ལོ་བཅུ་གསུམ་ལ་བབ་པ་ན་ཡབ་
ཡུམ་གཉིས་ལ་བོད་ ཁམས་ཆོས་ཀྱིས་འདུལ་ཕྱིར་བདག་རྒྱལ་སྲིད་ལ་དབང་
བསྐུར་དུ་གསོལ་ཞེས་གསུངས་པ་ན། ཡབ་ཡུམ་གཉིས་ཀྱིས་ཀྱང་དགྱེས་བཞིན་
དུ་རྒྱལ་སྲིད་ལ་བསྐོས། དེའི་ཚེ་སངས་རྒྱས་དང་བྱང་ཆུབ་སེམས་དཔའ་གྲངས་
མེད་པ་མདུན་གྱི་ནམ་མཁར་བྱོན། ལྷ་རྣམས་ཀྱིས་རིན་པོ་ཆེའི་བུམ་པ་སྤོས་ཆུས་
གང་བས་དབང་བསྐུར། ཤིས་པ་བརྗོད་ཅིང་མེ་ཏོག་གི་ཆར་ཕབ་བོ། །དེའི་གནས་
ནི་ རི་བོ་དགེ་ལྡན་གྱི་རི་འདི་ཡིན་པར་གསུངས། དེ་མ་ཐག་མཐའི་རྒྱལ་ཕྲན་
ཐམས་ཅད་དབང་དུ་འདུས། འཕྲིན་ཡིག་དང་སྐྱེས་འབུལ། དེ་སྔོན་བོད་ལ་ཡི་གེ་
མེད་པས་ཐོན་མི་སམྦྷོ་ཊ་འཁོར་བཅུ་དྲུག་དང་བཅས་པ་ཁ་ཆེར་ཡི་གེ་སློབ་ཏུ་
བཏང་བས། པཎྜི་ཏ་ལྷའི་རིག་པ་སེངྒེ་ལ་ཡི་གེ་དང་སྒྲ་བསླབས་ཏེ། བོད་ཀྱི་སྐད་
དང་བསྟུན་ནས་གསལ་བྱེད་སུམ་ཅུ་དང་ཨཱ་ལི་བཞིར་བསྡུས་ཏེ་གཟུགས་ཁ་ཆེའི་
ཡི་གེ་དང་བསྟུན་ནས་ལྷ་སའི་སྐུ་མཁར་མ་རུར་བཅོས་ནས་ཡི་གེ་དང་སྒྲའི་བསྟན་
བཅོས་བརྒྱད་མཛད། མདོ་སྡེ་ཟ་མ་ཏོག་བཀོད་ པ་ དང་། སྤང་ཀོང་ཕྱག་རྒྱ་པ་
དང༌། མདོ་སྡེ་དཀོན་མཆོག་སྤྲིན་ལ་སོགས་པ་བསྒྱུར་རོ། །དེ་ནས་བོད་ཁམས་
ཆོས་ལ་འཛུད་ཕྱིར་དགེ་བ་བཅུའི་མདོ་ལ་བརྟེན་ནས་ཁྲིམས་བཅས་ཏེ། ང་ནི་ཆོས་
སྐྱོང་བའི་རྒྱལ་པོ་ཡིན་པས་བོད་ཁམས་ཐམས་ཅད་དགེ་བ་ལ་འགོད་པར་བྱའོ། །
ཆོས་ཁྲིམས་མེད་ན་མི་དགེ་བའི་དབང་དུ་གྱུར་ནས་སྡུག་བསྔལ་གྱི་རྒྱུ་འབའ་ཞིག་
ལ་སྤྱད་པས་འབྲས་བུ་ངན་སོང་གསུམ་དུ་སྐྱེ་བར་འགྱུར་རོ། །མི་དགེ་བ་བཅུ་
སྤོངས་ཤིག །གལ་ཏེ་མི་དགེ་བཅུ་སྤྱད་ན་ཆད་པས་གཅད་དོ། །བསད་ན་ནི་སྟོང་
བདས་སོ། །བརྐུས་ན་ནི་བརྒྱད་འཇལ་ངོ་དགུ་ འདེད་དོ། །ཞེས་སོགས་བཀའ་
-358 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཁྲིམས་དམ་དུ་བཅས་པ་ན་མཚན་སྲོང་བཙན་སྒམ་པོར་གྲགས་སོ། །དེ་ནས་ཆོས་
རྒྱལ་སྲོང་བཙན་སྒམ་པོའི་ཐུགས་དགོངས་ལ་བོད་འདིར་སངས་རྒྱས་ཀྱི་བསྟན་པ་
དར་ཞིང་རྒྱས་པར་བྱ་བ་དང་། བོད་ཀྱི་གདུལ་བྱ་རྣམས་གསོལ་བ་འདེབས་པའི་
རྟེན་དུ་སྐུ་རྟེན་བྱིན་རླབས་ཅན་འདྲ་དགོས་པར་དགོངས་ནས་སྤྲུལ་པའི་ཕོ་ཉ་བཀྱེ་
སྟེ། རྒྱ་གར་ལྷོ་ཕྱོགས་སིང་ག་ལའི་གླིང་ནས་ཙན་དན་སྦྲུལ་གྱི་སྙིང་པོ་ལས་རང་
བྱུང་དུ་གྲུབ་པའི་ཐུགས་རྗེ་ཆེན་པོའི་སྐུ་དང་། རྒྱ་ནག་ནས་ཇོ་བོ་ཤཱཀྱ་མུ་ནེ། བལ་
ཡུལ་ནས་ཇོ་བོ་མི་བསྐྱོད་རྡོ་རྗེ་དང་བྱམས་པ་ཆོས་འཁོར་མ་སོགས་རྟེན་ཁྱད་པར་
ཅན་མང་དུ་སྤྱན་དྲངས་ཏེ་བོད་ཡུལ་དབུས་སུ་ཕེབས། སྤྲུལ་པའི་བཟོ་བོ་མང་པོས་
འཕྲུལ་སྣང་གི་གཙུག་ལག་ཁང་བཞེངས། ཐུགས་རྗེ་ཆེན་པོའི་སྐུ་རང་བྱུང་ཐུགས་
ཀར་བཞུགས་པའི་ཐུགས་རྗེ་ཆེན་པོའི་ སྐུ་ཁྱད་པར་ཅན་ཞིག་ རྫུ་ འཕྲུལ་ གྱིས་
བཞེངས། རྟེན་བྱིན་རླབས་ཅན་དེ་དག་ར་ས་འཕྲུལ་སྣང་གི་གཙུག་ལག་ཁང་དུ་
བཞུགས་པས་དཔལ་གྱི་ཆོས་འཁོར་ལྷ་ས་ཞེས་ཕྱོགས་ཐམས་ཅད་དུ་སྙན་པར་
གྲགས། བོད་འབངས་ ཀྱི་གདུལ་ བྱ་ ཐམས་ཅད་ ཀྱིས་ལྷ་ཐུགས་རྗེ་ཆེན་པོ་ལ་
མཆོད་ཅིང་གསོལ་བ་འདེབས། བྱིས་པ་སྨྲ་ཤེས་པ་ཚུན་ཆད་ཀྱིས་ཐུགས་རྗེ་ཆེན་
པོའི་གཟུངས་ཡི་གེ་དྲུག་པ་དབྱངས་སུ་བསྒྲགས་པས་དབུས་གཙང་དག་པའི་ཞིང་
ཞེས་སྙན་པར་གྲགས། དེ་ནས་རྒྱལ་པོ་ཡབ་ཡུམ་གྱིས་སྦྱིན་བདག་མཛད་ནས་རྒྱ་
བལ་གྱི་པཎྜི་ཏ་ཁ་ཤས་སྤྱན་དྲངས་ཏེ་མདོ་རྒྱུད་མང་དུ་བསྒྱུར། རྒྱལ་པོ་ཉིད་ཀྱིས་
ཀྱང་ཐུགས་རྗེ་ཆེན་པོའི་ཆོས་སྐོར་མང་དུ་མཛད་ནས་སྐལ་པ་དང་ལྡན་པ་དག་ལ་
གནང་སྟེ། སྒོམ་དུ་བཅུག་པས་གྲུབ་པ་ཐོབ་པ་ཡང་མང་དུ་བྱུང་ངོ༌། །དེ་ལྟར་ཆོས་
རྒྱལ་སྲོང་བཙན་སྒམ་པོའི་སྐུ་རིང་ལ་ཇོ་བོ་ཤཱཀྱ་མུ་ནེ་དང་། ཇོ་བོ་མི་བསྐྱོད་རྡོ་རྗེ་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སོགས་སྤྲུལ་པའི་སྐུ་མང་པོ་བོད་དུ་གདན་དྲངས་ཤིང་། ཐུགས་རྗེ་ཆེན་པོ་རང་བྱུང་
ལྔ་ལྡན་སོགས་ཐུགས་རྗེ་ཆེན་པོའི་སྐུ་གསུང་ཐུགས་རྟེན་མང་དུ་བཞེངས། མཐའ་
འདུལ་ཡང་འདུལ་གྱི་གཙུག་ལག་ ཁང་རྣམས་བཏབ། རྒྱལ་བའི་བཀའ་མང་དུ་
བསྒྱུར། བོད་ཁམས་ཐམས་ཅད་དུ་དཀོན་མཆོག་གསུམ་གྱི་སྒྲ་གྲག་པར་མཛད་
པས། བོད་དུ་སངས་རྒྱས་ཀྱི་བསྟན་པའི་སྲོལ་བཏོད་པ་ཡིན་ཞེས་སྔོན་གྱི་མཁས་
པ་ཐམས་ཅད་མཐུན་པར་གཏམ་དུ་གླེང་ངོ༌། །དེ་ནས་ཆོས་རྒྱལ་སྲོང་བཙན་སྒམ་
པོ་ཞིང་གཤེགས་ཁར་བོད་ཁམས་ཀྱི་གདུལ་བྱ་ཡོངས་ལ་ཞལ་གདམས་མང་དུ་
མཛད་ཅིང༌། བོད་ཡུལ་ འདིར་ སངས་ རྒྱས་ ཀྱི་བསྟན་ པ་ ཇི་ ལྟར་ དར་བ་དང༌།
བསྟན་འཛིན་གྱི་སྐྱེས་བུ་ཇི་ལྟར་འབྱུང་བའི་ལུང་བསྟན་མང་དུ་མཛད། ལྷག་པར་
ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལྗོངས་འདིར་བྱོན་ནས་ལྷ་ལྡན་སྤྲུལ་པའི་གཙུག་
ལག་ཁང་གི་རྟེན་རྣམས་ལ་མཆོད་པ་རྒྱ་ཆེན་པོ་བྱེད་པ་དང་། དགེ་འདུན་ཁྲི་ཕྲག་
མང་པོ་གཙུག་ལག་ཁང་འདིར་ཚོགས་ནས་སྡེ་སྣོད་གསུམ་གྱི་ཆོས་ཀྱི་སྒྲ་དབྱངས་
སྒྲོག་ཅིང་སངས་རྒྱས་ཀྱི་བསྟན་པ་རྒྱ་ཆེར་སྤེལ་བར་འགྱུར་བས། དེའི་ཚེ་བོད་
ཁམས་ཀྱི་གདུལ་བྱ་ཐམས་ཅད་ཀྱིས་རྗེ་བླ་མ་དགེ་འདུན་གྱི་སྡེ་དང་བཅས་པ་ལ་
དད་གུས་ཆེན་པོས་བསྙེན་བཀུར་གྱིས་ཤིག །ཅེས་ རྗེས་སུ་བསྟན་པ་དང་ལུང་
བསྟན་མཛད་དེ་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་ཐུགས་ཀར་ཐིམ་མོ། །ཆོས་
རྒྱལ་སྲོང་བཙན་སྒམ་པོ་འདས་ནས་རྒྱལ་རབས་བཞི་པ་ཆོས་རྒྱལ་ཁྲི་ལྡེ་གཙུག་
བརྟན་གྱི་སྐུ་རིང་ལ་གཙུག་ལག་ཁང་མང་དུ་བཞེངས། མདོ་སྡེ་ལས་བརྒྱ་པ་དང་
གསེར་འོད་དམ་པ་སོགས་བསྒྱུར། ཆོས་རྒྱལ་སྲོང་བཙན་སྒམ་པོ་འདས་ནས་རྒྱལ་
རབས་ལྔ་པ་ཆོས་རྒྱལ་ཁྲི་སྲོང་ལྡེའུ་བཙན་དུས་ཀྱི་ཕོ་ཉ་ཞེས་པ་ས་ཕོ་རྟའི་ལོ་
- 360 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
འཁྲུངས། ཁྲི་སྲོང་ལྡེའུ་བཙན་དགུང་ལོ་བཅུ་གསུམ་ལ་བབ་པ་ན་རྒྱལ་སར་བཏོན།
ཆོས་འཚོལ་བར་བཞེད་ནས་པཎྜི་ཏ་ཨ་ནན་ལ་སོགས་པ་ཆོས་བསྒྱུར་དུ་བཅུག །
སྦ་གསལ་སྣང་གིས་བལ་ཡུལ་དུ་ཕྱིན་པ་ན་མཁན་པོ་བོ་དྷི་སཏྭ་དང་མཇལ། བོད་
དུ་འབྱོན་བར་གསོལ་བ་བཏབ་པ་ན་ཞལ་གྱིས་བཞེས་རིམ་གྱིས་ལྷ་སར་ཕེབས།
དེ་ནས་བསམ་ཡས་ སུ་ སྤྱན་དྲངས། ཆོས་ རྒྱལ་ ཁྲི་སྲོང་ལྡེའུ་བཙན་གྱིས་ ཕྱག་
བཙལ་ཏེ། དགེ་བ་བཅུ་དང༌། ཁམས་བཅོ་བརྒྱད་ལ་ སོགས་ པའི་ཆོས་ གསན།
དེའི་ཚེ་བོད་ཀྱི་ལྷ་སྲིན་གདུག་པ་ཅན་རྣམས་ཁྲོས་ཏེ་དམར་པོ་རི་ལ་ཐོག་ཕབ་པ་
སོགས་གནོད་པ་སྣ་ཚོགས་བྱས་པ་ན། སྡིག་བློན་རྣམས་ཀྱིས་ཆོས་བྱས་པས་ལན་
ཟེར་ནས་མཁན་ཆེན་རེ་ཞིག་བལ་ཡུལ་དུ་འབྱོན་དགོས་བྱུང་། དེའི་ཚེ་ཆོས་རྒྱལ་
ཁྲི་སྲོང་ལྡེའུ་བཙན་གྱིས་མཁན་པོའི་སྤྱན་སྔར་གསེར་མང་དུ་ཕུལ། ཞབས་སྤྱི་བོར་
བླངས་། གདོང་མཆི་མ་དང་བཅས་སྨྲ་མི་ཕོད་པ་ལྟ་བུར་གསོལ་བ་མང་དུ་བཏབ་
ཅིང་སླར་འབྱོན་པར་ཞུས། མཁན་པོའི་ཞལ་ནས་ཁོ་བོ་རེ་ཞིག་བལ་པོར་འགྲོ །
བོད་ཀྱི་མི་མ་ཡིན་རྣམས་འདུལ་བ་ལ་པདྨ་སཾ་བྷ་ཝ་གདན་དྲོངས་གསུངས་ནས་
བལ་པོར་ཕེབས། སློབ་དཔོན་རིན་པོ་ཆེས་ཀྱང་མཁྱེན་བཞིན་དུ་བལ་པོར་ཕེབས་
པ། རྒྱལ་པོས་སྤྱན་དྲངས་ནས་བོད་ཀྱི་ལྷ་སྲིན་གདུག་པ་ཅན་ཐམས་ཅད་དམ་ལ་
བཏགས། དེ་ནས་མཁན་ཆེན་ཡང་བལ་ཡུལ་ནས་སྤྱན་དྲངས། མཁན་ཆེན་གྱིས་
ཞལ་བཀོད་མཛད་དེ་ཨོ་ཏནྟ་པུ་རིའི་གཙུག་ལག་ཁང་ལ་དཔེ་བྱས་ཏེ་དགེ་བྱེད་
ཅེས་པ་ཆུ་ཕོ་སྟག་གི་ལོ་བསམ་ཡས་ཀྱི་གཙུག་ལག་ཁང་གི་རྨང་བཏིང་། དེ་ནས་
ལོ་བཅོ་ལྔའི་རིང་ལ་བསམ་ཡས་ཀྱི་གཙུག་ལག་ཁང་ལྕགས་རི་དང་བཅས་པ་
ལེགས་པར་གྲུབ་སྟེ། མཁན་པོ་བོདྷི་སཏྭ་དང་སློབ་དཔོན་པདྨ་སཾ་བྷ་ཝ་གཉིས་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཀྱིས་རབ་གནས་རྒྱས་པར་མཛད། ལུག་གི་ལོ་ལ་ཐམས་ཅད་ཡོད་པར་སྨྲ་བའི་སྡེ་
པའི་དགེ་སློང་བཅུ་གཉིས་སྤྱན་དྲངས་ཏེ། བོད་ལ་དམ་པའི་ཆོས་འདུལ་བ་ལ་རབ་
ཏུ་བྱུང་ནས་དགེ་ཚུལ་སློང་གི་དངོས་པོར་བསྒྲུབ་པ་བཏུབ་མི་བཏུབ་སད་པའི་ཕྱིར་
དུ་སད་མི་མི་བདུན་རབ་ཏུ་བྱུང་སྟེ་མཚན་ཡེ་ཤེས་དབང་པོ་སོགས་སུ་བཏགས།
རབ་ཏུ་བྱུང་མ་ཐག་མངོན་ཤེས་དང་རྫུ་འཕྲུལ་ལ་སོགས་པ་ཐོབ། འཕགས་པ་ཤཱ་
རིའི་བུ་ནས་མཁན་ཆེན་ཞི་བ་འཚོའི་བར་གྱི་མཁན་བརྒྱུད་རྣམས་བསམ་ཡས་ཀྱི་
གྱང་རིས་ལ་བྲིས། དེ་ནས་སློབ་དཔོན་བི་མ་ལ་མི་ཏྲ་སློབ་དཔོན་སངས་རྒྱས་
གསང་བ་སོགས་རྒྱ་གར་ནས་པཎ་གྲུབ་མང་དུ་གདན་དྲངས། སད་མི་མི་བདུན་
སོགས་བོད་ཀྱི་ལོ་ཙཱ་བ་རྣམས་དང་བཅས་མདོ་སྔགས་ཀྱི་ཆོས་བསམ་ལས་འདས་
པ་བསྒྱུར། བོད་ཁམས་སུ་བཀའ་འགྱུར་རོ་ཅོག་གི་མཚན་བྱང་དང་། བམ་པོ་དང་།
གློ་ཀའི་གྲངས་དང་བཅས་གཏན་ལ་ཕབ་ནས་དཀར་ཆག་ཏུ་བྲིས། རབ་ཏུ་བྱུང་
བའི་སྡེ་མང་དུ་གཙུགས། རབ་ཏུ་བྱུང་བ་རྣམས་ལ་གུས་པ་བླ་ལྷག་ཏུ་མཛད་དེ་
འཚོ་བ་བླ་ནས་སྦྱོར། ཞབས་སྤྱི་བོར་ལེན། བོད་འབངས་ཐམས་ཅད་དགེ་འདུན་
གྱི་སྡེ་ལ་གུས་པར་བཀོད་དེ། བོད་ཁམས་སུ་སངས་རྒྱས་ཀྱི་བསྟན་པ་ཉི་མ་ཤར་
བ་ལྟར་མཛད་དོ། །མཁན་ཆེན་བོ་དྷི་ས་ཏྭ་ཞིང་གཤེགས་ཁར་ཞལ་ནས་བོད་དུ་མུ་
སྟེགས་ནི་མི་འབྱུང་གི །སངས་རྒྱས་ཀྱི་བསྟན་པ་ཉིད་ཁག་གཉིས་སུ་གྱེས་ཏེ་རྩོད་
པར་འགྱུར་བས། དེའི་ཚེ་ངའི་སློབ་མ་ཀ་མ་ལ་ཤཱི་ལ་སྤྱན་དྲོངས་ལ་རྩོད་པ་བྱེད་དུ་
ཆུག་ཅིག །རྩོད་པ་བྱས་པས་རྩོད་པ་ཆོས་ཕྱོགས་སུ་ཞི་བར་འགྱུར་རོ། །ཞེས་ལུང་
བསྟན་ཏེ་གཤེགས་སོ། །དེ་ནས་ཇི་ལྟར་ལུང་བསྟན་པ་ལྟར། རྒྱ་ནག་ཧྭ་ཤང་སློབ་
མར་བཅས་པ་དར་ཏེ། ལུས་ངག་གི་ཆོས་སྤྱོད་དགེ་བ་བྱས་པས་འཚང་མི་བརྒྱ།
- 362 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བྱར་མེད་ལ་གནས་ན་འཚང་རྒྱ་ཟེར་ནས་ཆད་ལྟ་ལ་ཞེན་ནས་དགེ་སྦྱོར་མི་བྱེད།
བོད་ཕལ་ཆེར་དེ་ལ་དགའ་སྟེ་དེའི་ལུགས་སློབ། དཔལ་དབྱངས་དང་སྦ་རཏྣ་ལ་
སོགས་པ་ཉུང་ཤས་ཤིག་མཁན་ཆེན་བོ་དྷི་ས་ཏྭའི་ལུགས་བྱེད་པས་ལྟ་སྤྱོད་མ་
མཐུན་ཏེ་རྩོད་པ་ལ། ཆོས་རྒྱལ་གྱིས་མཁན་ཆེན་བོ་དྷི་སཏཱའི་ལུགས་བཞིན་དུ་ལྟ་
སྤྱོད་གྱིས་ཤིག་གསུངས་པས། ཧྭ་ཤང་ཅིག་ཅར་བ་རྣམས་ཁྲོས་ཏེ་ཆུ་གྲི་རྣོན་པོ་རེ་
བསྲེལ་ཞིང༌། ལམ་ལ་རིམ་གྱིས་སློབ་པ་མཁན་ཆེན་གྱི་ལུགས་འཛིན་པ་རྣམས་
རིལ་གསོད་ཟེར་བས་རྒྱལ་པོ་ཐུགས་མ་བདེ་ནས། ཡེ་ཤེས་དབང་པོ་འབོད་དུ་
བཏང་བས་ལན་གཉིས་སུ་མ་ཁུགས་ནས། གསུམ་པ་ལ་མ་ཁུགས་ན་གསོད་པར་
བྱས་ཏེ་བཏང་བས། བྲག་ཕུག་འདོམ་བཅུ་གཉིས་ལ་དཔྱང་ཐག་ལ་འགྲོ་དགོས་པ་
ཞིག་ཏུ་ཕྱིན་ཏེ་གཤེགས་པར་ཞུ། མི་གཤེགས་ན་བདག་རྒྱལ་པོས་གསོད་དུ་འོང་
བས་ལྕེབ་བྱས་ པས་ བྱོན་ཏེ། རྒྱལ་པོ་ལ་བདག་དགུག་ཅི་འཚལ། མཁན་པོའི་
ཞལ་ཆེམས་འདི་ལྟར་བདོག་ཞུས་པས། རྒྱལ་པོ་བསྙེལ་གསོས་ཏེ་སློབ་དཔོན་ཀ་
མ་ལ་ཤཱི་ལ་སྤྱན་འདྲེན་པའི་ཕོ་ཉ་བཏང་བས། དེ་ཧྭ་ཤང་གིས་ཚོར་ནས་ཡུམ་རྒྱས་
པ་ལ་སོགས་པ་མདོ་སྡེ་ཟབ་མོ་རྣམས་སྤྱན་དྲངས་ཏེ་བཤད་པ་བསླབས། བསྟན་
བཅོས་ལ་ཆོས་བྱ་མི་དགོས་ཉལ་བས་ཆོག་ཅེས་སྟོན་པ་བསམ་གཏན་ཉལ་བའི་
འཁོར་ལོ། །དེ་ལ་རྩོད་པ་སྤོང་བ་བསམ་གཏན་གྱི་ལོན། ཡང་ལོན་གཉིས། དེ་
རིགས་པས་བསྒྲུབ་པ་ལྟ་བའི་རྒྱབ་ཤ །ལུང་གིས་བསྒྲུབ་པ་མདོ་སྡེ་བརྒྱད་ཅུ་
ཁུངས་སུ་དྲངས་པ་ལ་སོགས་པ་བྱས། མདོ་སྡེ་དགོངས་པ་ངེས་འགྲེལ་རང་གི་ལྟ་
སྤྱོད་དང་འགལ་བར་མཐོང་ནས་རྡོག་པས་དྲིལ་ལོ། །དེའི་ཚེ་ཡེ་ཤེས་དབང་པོས་
མཁན་པོའི་དགོངས་པ་འདི་བཞིན་ཡིན་ཞེས་སྙན་དུ་གསོལ་བས་བཙན་པོ་དགྱེས་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཏེ། ཁྱོད་ངའི་ཨཱ་ཙརྱ་ཞེས་གསུང་ངོ༌། །དེ་ནས་ཀ་མ་ལ་ཤཱི་ལ་བྱོན་པ་དང་། ཆོས་
རྒྱལ་གུང་ལ་བཞུགས། ཧྭ་ཤང་འཁོར་བཅས་གཡས་གྲལ་དུ་བྱས། སློབ་དཔོན་ཀ་
མ་ལ་ཤཱི་ལ་འཁོར་བཅས་གཡོན་གྲལ་དུ་བྱས། ཆོས་རྒྱལ་གྱིས་གཉིས་ཀའི་ལག་
ཏུ་མེ་ཏོག་གི་ཕྲེང་བ་རེ་གཏད་དེ། ཁྱེད་གཉིས་རྩོད་པ་གྱིས་ལ་གང་རྒྱལ་བ་ལ་
ཕམ་པས་མེ་ཏོག་གི་ཕྲེང་བ་ཕུལ་ཅིག །ཕམ་པ་དེ་འདིར་མ་སྡོད་ཅིག་ཅེས་བཀའ་
སྩལ་པ་ན། ཧྭ་ཤང་གིས་རྟོག་པ་ཐམས་ཅད་འཁོར་བར་འཆིང་བྱེད་ཡིན་པས་
བཟང་རྟོག་དང་ངན་རྟོག་གང་ཡིན་ཡང་སྤང་བྱ་ཁོ་ན་ཡིན། ཅི་ཡང་ཡིད་ལ་མི་
བསམ། གང་ཡང་ཡིད་ལ་མི་བྱེད་པ་ཉིད་འཁོར་བ་ལས་གྲོལ་བའི་ཐབས་དམ་པ་
ཅིག་ཅར་དུ་འཇུག་པའི་ཆོས་ས་བཅུ་པ་དང་འདྲ། སྦྱིན་པ་དང་ཚུལ་ཁྲིམས་སོགས་
ལ་རིམ་གྱིས་སློབ་པ་ནི་ངེས་དོན་མ་གོ་བའི་སྐྱེ་བོ་བླུན་པོ་དག་ལ་དྲང་དོན་དུ་
གསུངས་པའི་ཆོས་ཡིན་པས། གང་ཡང་ཡིད་ལ་མི་བྱེད་པའི་མན་ངག་ཡོད་ན་
སྦྱིན་པ་དང་ ཚུལ་ ཁྲིམས་སོགས་སྤྱོད་ཕྱོགས་གང་ཡང་མི་དགོས་སོ་ཞེས་དམ་
བཅས་པ་ན། མཁས་མཆོག་ཀ་མ་ལ་ཤཱི་ལས་སོ་སོར་རྟོག་པའི་ཤེས་རབ་ཉིད་
ལམ་གྱི་རྩ་བ་དང་སྲོག་དམ་པ་ཡིན་པ་དང་། ཐབས་ཤེས་ཟུང་འབྲེལ་ཀྱིས་སངས་
རྒྱས་ཀྱི་སར་བགྲོད་དགོས་ཀྱི། ཡ་བྲལ་ གྱིས་ འཚང་རྒྱ་བ་མི་སྲིད་པ་དང༌། སོ་
སོར་རྟོག་པའི་ཤེས་རབ་དང་སྤྱོད་ཕྱོགས་རྣམས་སྤངས་ན་འཚང་རྒྱ་བ་ལྟ་ཞོག་
ཐར་པ་ཙམ་ཡང་ཐོབ་མི་སྲིད་པ་དང་། དེ་ཡང་ལྟ་ཞོག་གནས་སྐབས་ཀྱི་མངོན་
མཐོ་ཙམ་ཡང་ཐོབ་མི་ནུས་པ་སོགས་ཏིང་ངེ་འཛིན་རྒྱལ་པོའི་མདོ་དང་དགོངས་པ་
ངེས་འགྲེལ་གྱི་མདོ་ལ་སོགས་པ་རྒྱལ་བའི་བཀའ་དྲི་མ་མེད་པའི་ལུང་མང་པོ་
དང་། རིགས་པ་དྲི་མ་མེད་པ་མཐའ་ཡས་པའི་སྒོ་ནས་ཅི་ཡང་ཡིད་ལ་མི་བྱེད་པའི་
- 364 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ལུགས་དེ་སུན་ཕྱུང་བ་ན། ཧྭ་ཤང་སྤོབས་པ་ལན་མེད་དུ་གྱུར་ཏེ་མེ་ཏོག་གི་ཕྲེང་བ་
སློབ་དཔོན་ལ་ཕུལ་ཏེ་ཕམ་བླངས་པ་ན། ཆོས་རྒྱལ་ཁྲི་སྲོང་ལྡེའུ་བཙན་གྱི་ཞལ་
ནས། ད་ཕྱིན་ཆད་ལྟ་བ་ཀླུ་སྒྲུབ་ཀྱི་ལུགས་ཟུངས། སྤྱོད་པ་ཆོས་སྤྱོད་བཅུ་དང་ཕ་
རོལ་ཏུ་ཕྱིན་པ་ལ་སློབས། ཧྭ་ཤང་གི་ལུགས་སུས་ཀྱང་མི་བྱའོ་ཞེས་བཀའ་སྩལ་
ཏེ། ཧྭ་ཤང་འཁོར་བཅས་རྒྱ་ཡུལ་དུ་བརྫངས། ཧྭ་ཤང་གི་བརྩམ་ཆོས་ཐམས་ཅད་
ས་འོག་ཏུ་སྦས་སོ། །དེ་ནས་ཆོས་རྒྱལ་ཁྲི་སྲོང་ལྡེའུ་བཙན་དགུང་ལོ་དྲུག་ཅུ་རྩ་
དགུ་ ལ་ སྐུ་གཤེགས། ཆོས་རྒྱལ་དེ་ནི་རྗེ་བཙུན་ འཇམ་དབྱངས་ ཀྱི་ སྤྲུལ་ པར་
གྲགས་ཤིང༌། ཆོས་རྒྱལ་དེ་དང་གོང་གི་མཁན་སློབ་གཉིས་པོ་དེ་ནི་བོད་ཁམས་ལ་
བཀའ་དྲིན་མཚུངས་པ་མེད་པ་ཡིན་པས། སྔོན་གྱི་མཁས་པ་རྣམས་ཀྱིས་གཙུག་
ལག་ཁང་གི་སྒོ་ཁང་དུ་མཁན་སློབ་ཆོས་གསུམ་གྱི་མཚོན་བྱེད་སྡོམ་མཚོན་དམ་པ་
ཞེས་རི་མོར་འབྲི་བའི་སྲོལ་དར་ཞིང་། རི་མོའི་གཟུགས་ཙམ་གྱིས་ཀྱང་གཙུག་
ལག་ཁང་ལ་མེའི་གནོད་པ་སྲུང་བ་སོགས་པ་ན་བདེ་སྟེར་བར་གྲགས་སོ། །ཆོས་
རྒྱལ་དེའི་སྲས་མུ་ནི་བཙན་པོས་ནི་ཆབ་སྲིད་བཟུང་སྟེ་བསམ་ཡས་སུ་མཆོད་པ་རྒྱ་
ཆེན་པོ་གཙུགས། བོད་འབངས་ཀྱི་སྐྱིད་སྡུག་ལན་གསུམ་སྙོམས། ཆབ་སྲིད་ཆོས་
ཀྱིས་བསྐྱངས་ཀྱང་སྐུ་ཚེ་ཐུང་སྟེ་བཅུ་བདུན་པ་ལ་གཤེགས། དེ་ནས་གཅུང་ཁྲི་ལྡེ་
བཙན་སད་ན་ལེགས་ཀྱིས་ཀྱང་རྒྱལ་སྲིད་ཆོས་བཞིན་དུ་བསྐྱངས། དེ་ནས་དེའི་
སྲས་ཁྲི་ལྡེ་སྲོང་བཙན་རལ་པ་ཅན་དགུང་ལོ་བཅོ་བརྒྱད་ལོན་པ་ན་རྒྱལ་སྲིད་
བཟུང་སྟེ་བོད་འབངས་ཆོས་ཀྱིས་བསྐྱངས། དཔེ་མེད་བཀྲ་ཤིས་དགེ་འཕེལ་གྱི་ལྷ་
ཁང་ཞེས་པ་འོད་ལྗང་རྡོའི་ལྷ་ཁང་རྒྱ་ཕེབས་དང་བཅས་པ་བཞེངས། ཆོས་རྒྱལ་ཁྲི་
སྲོང་ལྡེའུ་བཙན་གྱི་མཛད་པ་བཟང་པོ་རྣམས་རྗེས་སུ་བསྐྱངས་ཏེ། བོད་ཁམས་སུ་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽ །
ཆོས་ཀྱི་སྲོལ་རྒྱ་ཆེར་སྤེལ་བར་བཞེད་པ་ན། ལོ་པཎ་སྣ་ཚོགས་པས་སྐད་དང་བརྡ་
མི་འདྲ་བ་སྣ་ཚོགས་ཀྱིས་བོད་ཀྱི་སེམས་ཅན་རྣམས་ཀྱིས་ཆོས་བསླབ་དཀའ་བར་
གཟིགས་ནས། པཎྜི་ཏ་ཛི་ན་མི་ཏྲ་ལ་སོགས་པའི་མཁས་པ་ཁུངས་ཐུབ་མང་པོ་
དང༌། ལོ་ཙཱ་བ་མཁས་པ་མང་བ་བསགས་ནས་ཐེག་པ་ཆེ་ཆུང་གི་ཆོས་མང་དུ་
བསྒྱུར་ཅིང་། ཆོས་རྣམས་ཀྱི་མིང་དཀར་ཆག་ཏུ་བྲིས་ནས། སླན་ཆད་དེ་ཁོ་ན་ལ་
ཐོས་བསམ་བྱ་དགོས་པ་དང་། སྡེ་པ་རྣམས་ཀྱི་ནང་ནས་ཐམས་ཅད་ཡོད་པ་སྨྲ་
བའི་ལུགས་ལས་གཞན་དུ་བྱ་ས་མེད་པས་མཁན་པོ་བོ་དྷི་སཏྲའི་རྗེས་སུ་འབྲང་
དགོས་པ་དང་། སྔགས་ལ་སྙད་བཏགས་པའི་རྩིང་སྤྱོད་རྣམས་དགག་ཕྱིར་གསང་
སྔགས་ཀྱི་ཆོས་གང་བྱུང་དུ་བསྒྱུར་མི་ཆོག་པའི་བཀས་བཅད་མཛད། སྔར་བསྒྱུར་
བའི་རྒྱལ་བའི་བཀའ་དྲི་མ་མེད་པ་རྣམས་སྐད་གསར་བཅད་ཀྱིས་གཏན་ལ་ཕབ་
སྟེ་བོད་ཁམས་རྣམས་ཀྱིས་གོ་བདེ་བར་བཅོས། དགེ་འདུན་གྱི་སྡེ་ལ་ཕུ་དུད་གཙོ་
བོར་མཛད་དེ། རབ་ཏུ་བྱུང་བ་རེ་རེ་ལ་འབངས་མི་ཁྱིམ་བདུན་བདུན་ཕུལ། དབུ་
ཐོད་གདན་དུ་འདིང༌། ཞབས་སྤྱི་བོར་ལེན་པ་སོགས་བསྟན་པའི་རྩ་བ་ཚངས་པར་
སྤྱོད་པ་ལ་གུས་པ་བླ་ལྷག་ཏུ་མཛད་དོ། །དེ་ལྟར་ཆོས་རྒྱལ་ཁྲི་ལྡེ་གཙུག་བརྟན་
རལ་པ་ཅན་བྱོན་པ་ཡན་ཆད་དེ་ལ་བསྟན་པ་སྔ་དར་ཞེས་མཁས་པ་རྣམས་ལ་
གཏམ་དུ་གྲགས་སོ། །དེ་ནས་བདུད་སྡིག་ཏོ་ཅན་གྱིས་བྱིན་གྱིས་བརླབས་པའི་
སྡིག་བློན་མང་པོ་དང༌། སྔོན་གྱི་སྨོན་ལམ་ལོག་པའི་མཐུ་དུས་སུ་སྨིན་པ་རྒྱལ་པོ་
གླང་དར་མས་སངས་རྒྱས་ཀྱི་བསྟན་པ་བསྣུབས་ཏེ། སྡིག་བློན་རྣམས་ཀྱིས་ཆོས་
རྒྱལ་བཀྲོངས། ལོ་པཎ་རྣམས་བཀའ་དང་བསྟན་བཅོས་མང་པོ་བསྒྱུར་འཕྲོར་
ལུས། པཎྜི་ཏ་རྣམས་ཡུལ་གཞན་དུ་སྤྲུགས། ལོ་ཙཱ་བ་ཕལ་ཆེར་བྲོས། འགའ་ཞིག་
- 366 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བཟུང་ནས་བསད། རབ་ཏུ་བྱུང་བ་ཕལ་ཆེར་ཁྱིམ་དུ་ཕབ་སྟེ་ཞིང་ལས་དང་སྲོག་
གཅོད་པའི་ལས་ལ་བསྐོས། འགའ་ཞིག་བཟུང་ནས་བསད། ཇོ་བོ་རིན་པོ་ཆེའི་སྐུ་
ཡང་མི་མངོན་པར་སྦས་ཏེ་བོད་ཁམས་སུ་རབ་ཏུ་བྱུང་བ་གཅིག་ཀྱང་མེད་པར་
བསྟན་པ་རྟགས་ཙམ་ཡང་མ་ལུས་པར་བསྣུབས་ཏེ། ལོ་བདུན་ཅུའི་བར་བོད་
ཁམས་མུན་པའི་གླིང་དུ་གྱུར་ཅེས་སྔོན་གྱི་ཆོས་འབྱུང་དག་ལས་འབྱུང་ངོ༌། །དེ་
ནས་བསྟན་པ་ཕྱི་དར་བྱུང་ཚུལ་ནི། གླང་དར་གྱིས་བསྟན་པ་བསྣུབས་པའི་ཚེ་ལྷ་
ལུང་དཔལ་གྱི་རྡོ་རྗེས་ཐུགས་ཀྱིས་མ་བཟོད་པར་བོད་ཁམས་ཀྱི་སྐྱེ་འགྲོ་སྤྱི་དང་
གླང་དར་སྡིག་ཅན་ལ་སྙིང་རྗེ་ཆེན་པོ་སྐྱེས་ཏེ། རྒྱལ་པོ་གླང་དར་ལྷ་སའི་རྡོ་རིང་གི་
མདུན་ན་གནས་པ་ལ་ཕྱག་བྱེད་པ་ལྟར་བཅོས་ཏེ་གཞུ་བཀང་ནས་ལྕགས་མདའ་
སྙིང་ལ་བསྣུན་ཏེ་བསད་ནས། འདུལ་བ་འོད་ལྡན་དང་། ཀརྨ་ཤ་ཏཾ་སོགས་ཁྱེར་
ཏེ་ཁམས་སུ་བྲོས། གཙང་རབ་གསལ་དང་། གཡོ་དགེ་འབྱུང་། སྨར་ཤཱཀྱ་མུ་ནེ་
གསུམ་ཡང་འདུལ་བའི་གླེགས་བམ་གང་ལྕོགས་ཁྱེར་ཏེ་བྲོས་ནས་རིམ་གྱིས་མདོ་
ཁམས་སྨད་དུ་ཕེབས་ཏེ། རྨ་ལུང་རྡོ་རྗེའི་བྲག་ལ་སྒོམ་ཞིང་བཞུགས་པ་ན། རྒྱལ་
བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་བྱང་ཆུབ་སེམས་
དཔའ་མུ་གཟུ་གསལ་འབར་གྱིས་མཐོང་ནས་དད་ཏེ་རབ་ཏུ་འབྱུང་བར་ཞུས་པ་ན།
གཙང་གིས་མཁན་པོ་དང་། གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས།
མཚན་དགེ་བ་རབ་གསལ་དུ་བཏགས་ནས་འདུལ་བ་འོད་ལྡན་དང་ཀཱ་རི་ཀ་ལྔ་
བཅུ་ པ་ སོགས་ དགེ་ ཚུལ་ གྱི་བསླབ་ བྱ་རྣམས་ ལེགས་ པར་ བསླབས། དེ་ནས་
བསྙེན་རྫོགས་ཞུས་པ་ན་རྒྱ་ནག་ནས་ཁ་སྐོང་བཙལ་ཏེ་ལྔའི་ཚོགས་ཀྱིས་བསྙེན་
རྫོགས་བྱས། འདུལ་བ་ལུང་སྡེ་བཞིའི་དགོངས་པ་ཐམས་ཅད་ཐུགས་སུ་ཆུད་དེ་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མཁས་པ་ཆེན་པོར་གྱུར་པ་ན་བླ་ཆེན་དགོངས་ པ་ རབ་གསལ་ཞེས་མཚན་དུ་
གྲགས་ཤིང་། མདོ་སྨད་དུ་དགེ་འདུན་གྱི་སྡེ་མང་དུ་སྤེལ། དེ་ལ་བསྟན་པའི་མེ་རོ་
སྨད་ནས་གསོས་པ་དང་། དེ་ནས་དར་བའི་འདུལ་བ་ལ་སྨད་འདུལ་བ་ཞེས་
གྲགས་སོ། །ཆོས་རྒྱལ་རྣམས་མངའ་རིས་སྟོད་དུ་ཆགས་ནས་མངའ་རིས་ཆོས་
རྒྱལ་ཡེ་ཤེས་འོད་ཀྱིས་མངའ་རིས་སྟོད་ཀྱི་ཁྱེའུ་བློ་གསལ་ཞིང་ཡིད་གཞུངས་པ་
མང་པོ་བསྟན་པ་ལ་བཙུད་ཅིང་ཆོས་སློབ་པར་བསྐུལ་བ་ན། སྔོན་གྱི་སྨོན་ལམ་
རླབས་པོ་ཆེའི་མཐུ་གྲུབ་ པ་སྐྱེས་མཆོག་ རིན་ཆེན་བཟང་པོའི་དགུང་ལོ་བཅུ་
གསུམ་པའི་ཚེ་མཁན་པོ་ཡེ་ཤེས་བཟང་པོ་ལས་རབ་ཏུ་བྱུང་སྟེ། མངའ་རིས་སྟོད་
དུ་དགེ་འདུན་གྱི་སྡེ་ཆགས་ནས་སངས་རྒྱས་ཀྱི་བསྟན་པ་ཚུགས། དེ་ནས་བརྒྱུད་
པ་ལ་སྟོད་འདུལ་བའི་བརྒྱུད་པ་ཞེས་གྲགས། དེ་ལྟར་བསྟན་པའི་མེ་རོ་སྨད་ནས་
གསོས། སླར་མངའ་རིས་སྟོད་ནས་དར་ཞིང་རྒྱས་པར་མཛད་དེ། དེ་ཡང་ཆོས་
རྒྱལ་ཡེ་ཤེས་འོད་ཀྱི་སྐུ་རིང་ལ་ལོ་ཙཱ་བ་རིན་ཆེན་བཟང་པོ་འཁོར་མང་པོ་དང་
བཅས་རྒྱ་གར་དུ་ཆོས་སློབ་ཏུ་བརྫངས། པཎྜི་ཏ་ཤྲདྡྷ་ཀ་ར་ཝརྨ་དང་། ཀ་མ་ལ་
གུཔྟ་སོགས་པཎྜི་ཏ་མཁས་པ་མང་པོ་བོད་དུ་སྤྱན་དྲངས། ལོ་ཆེན་རིན་ཆེན་བཟང་
པོས་སྡེ་སྣོད་གསུམ་དང་རྒྱུད་སྡེ་བཞིའི་ཆོས་བཀའ་མཐའ་ཡས་པ་བསྒྱུར། མཐོ་
ལྡིང་ གསེར་ གྱི་ ལྷ་ ཁང་ གཞེངས། ཆོས་ལོག་རྣམས་སུན་ཕྱུང་། མདོ་ སྔགས་ ཀྱི་
བཤད་པ་རྒྱ་ཆེར་གནང་ནས་སངས་རྒྱས་ཀྱི་བསྟན་པ་ཕྱོགས་ཐམས་ཅད་དུ་ཆེས་
ཆེར་འཕེལ་བར་མཛད་དོ། །དེའི་ཚེ་བོད་དུ་དགེ་འདུན་གྱི་སྡེ་རྒྱ་ཆེར་འཕེལ་ཏེ་
མཚན་ཉིད་ཀྱི་ཐེག་པ་ཤིན་ཏུ་དར་ཡང་། རྒྱལ་བའི་བཀའ་སྡེ་སྣོད་མན་ངག་ཏུ་གོ་
ནས་སྟན་ཐོག་གཅིག་ཏུ་ཉམས་ལེན་དུ་ཁྱེར་ཤེས་པ་ཤིན་ཏུ་དཀོན་པར་གྱུར་ལ།
- 368 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ལྷག་པར་ ཨཱ་ཙརྱ་ཤམ་ཐབས་སྔོན་པོ་ཅན་ཞེས་བྱ་བ་ལ་སོགས་པས་གསེར་
འཚོལ་ཕྱིར་ཟོག་གིས་ཆོས་ལོག་བསྟན་ནས་བོད་རྣམས་བསླུ་བར་བྱེད་པ་མང་པོ་
དང༌། སྔགས་ལ་འཇུག་པ་ཡིན་ཟེར་ནས་རབ་ཏུ་བྱུང་བ་རྣམས་བསླབ་པ་འབེབས་
པར་བྱེད་པ་སོགས་ཆོས་ལོག་མང་དུ་དར་བ་ན། མངའ་རིས་ཆོས་རྒྱལ་ཡེ་ཤེས་
འོད་དང་། བྱང་ཆུབ་འོད་ཁུ་དབོན་རྣམས་ཐུགས་མ་བདེ་ནས། བོད་འབངས་ཀྱི་
སེམས་ཅན་འདི་རྣམས་བསོད་ནམས་རེ་ཆུང་། སྔོན་གྱི་ཆོས་རྒྱལ་གོང་མ་དེ་རྣམས་
ཀྱིས་དཀའ་བ་དུ་མས་སངས་རྒྱས་ཀྱི་བསྟན་པའི་སྲོལ་བཙུགས་ཀྱང་གླང་དར་
མས་བསྟན་པ་བསྣུབས། དེང་སང་སངས་རྒྱས་ཀྱི་བསྟན་པ་ཅུང་ཟད་འཕེལ་ཡང་
རྩིང་སྤྱོད་ཅན་མང་པོས་བསྟན་པའི་རྩ་བ་ཚངས་པར་སྤྱོད་པ་ལ་གནོད་པ་ཆེན་པོ་
བྱས་པས་མདོ་སྔགས་གཉིས་ ཚ་ གྲང་ལྟར་སོང་ནས་འདུག་པས། མདོ་སྔགས་
གཉིས་གཅིག་གྲོགས་སུ་གཅིག་འགྲོ་བ་བསྟན་པ་ཡོངས་སུ་རྫོགས་པ་བོད་ཁམས་
འདིར་སྤེལ་ནུས་པ་ཞིག་བྱུང་ན་ཅི་མ་རུང་སྙམ་དུ་ཐུགས་ལ་བརྣགས་ནས། རྒྱ་
བརྩོན་ སེང་ དང་། ནག་ཚོ་ཚུལ་ ཁྲིམས་ རྒྱལ་བ་གཉིས་ རིམ་བཞིན་རྒྱ་གར་དུ་
བརྫངས་ཏེ། རྒྱ་གར་འཕགས་པའི་ཡུལ་གྱི་པཎྜི་ཏ་ཐམས་ཅད་ཀྱི་གཙུག་གི་ནོར་
བུ་དཔལ་ལྷ་ཅིག་རཱི་པཾ་ཀ་ར་དཀའ་བ་བརྒྱ་ཕྲག་དུ་མའི་སྒོ་ནས་བོད་ཡུལ་དུ་སྤྱན་
འདྲེན་པར་མཛད་ཅིང་། བླ་མ་རཱ་ཧུ་ལ་གུཔྟ་སོགས་རྒྱ་གར་གྲུབ་ཆེན་དུ་མས་ཀྱང་
བོད་དུ་འབྱོན་དགོས་པར་བསྐུལ་ཞིང་། ལྷག་པར་གངས་རིའི་མགོན་པོ་རྗེ་བཙུན་
སྤྱན་རས་གཟིགས་དང་རྗེ་བཙུན་སྒྲོལ་མ་གཉིས་ཀྱིས་ཡང་དང་ཡང་དུ་བོད་དུ་
འབྱོན་པར་བསྐུལ་བ་ལ་བརྟེན་ནས་རྒྱ་གར་ནས་ཕྱོགས་བཏེག་སྟེ་བལ་ཡུལ་དུ་
ཕེབས། དེར་ལོ་གཅིག་བཞུགས་ནས་ཐང་ བྷི་ཧ་རའི་གཙུག་ལག་ཁང་བཞེངས་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽ །
ནས་དེར་དགེ་འདུན་གྱི་སྡེ་གཙུགས། དེ་ནས་མངའ་རིས་སྟོད་དུ་ཕེབས་པ་ན་ལྷ་
བླ་མ་བྱང་ཆུབ་འོད་ཀྱིས་སྔོན་གྱི་ཆོས་རྒྱལ་རྣམས་ཀྱིས་བོད་འདིར་སངས་རྒྱས་ཀྱི་
བསྟན་ པ་ གཙུགས་ ཚུལ་ དང༌། བར་ སྐབས་ སུ་ནུབ་ ཚུལ། དེང༌ སང་ ཅུང་ ཟད་
འཕེལ་ཡང་རྩིང་སྤྱོད་སྣ་ཚོགས་དར་ཚུལ་རྣམས་སྤྱན་ཆབ་དང་བཅས་ཤུགས་དྲག་
པོས་བཞུས་ནས། ད་བོད་འདིར་སངས་རྒྱས་ཀྱི་བསྟན་པ་ཡོངས་རྫོགས་ཚུགས་པ་
ཞིག་དགོས་ཚུལ་དང་། མདོ་སྔགས་གཉིས་གཅིག་གྲོགས་སུ་གཅིག་འགྲོ་བ་དང་།
ཐབས་ཤེས་ཡ་བྲལ་དུ་མ་སོང་བར་ཟུང་དུ་འབྲེལ་བ་དང་། མདོར་ན་བོད་སྤྱི་ལ་
ཕན་པའི་ཆོས་ཤིག་དགོས་ཞེས་གསོལ་བ་བཏབ་པ་ན། ཇོ་བོ་རྗེས་ཀྱང་གསུང་
རབ་ཐམས་ཅད་གཅིག་ཏུ་བསྡུས་པའི་ཉིང་ཁུ་སྐྱེས་བུ་གསུམ་གྱི་ཉམས་སུ་བླང་
བའི་རིམ་པ་མ་ཚང་བ་མེད་པར་སྟོན་པ་བྱང་ཆུབ་ལམ་གྱི་སྒྲོན་མ་མཛད་ཅིང་།
དེའི་མན་ངག་རྣམས་སྐལ་བ་དང་ལྡན་པ་དག་ལ་རྒྱ་ཆེར་སྩལ་ཏེ། བོད་ཁམས་སུ་
སངས་རྒྱས་ཀྱི་བསྟན་པ་དར་བར་མཛད་དོ། །དེ་ཡང་སྙིང་རྗེ་པདྨ་དཀར་པོ་ལས་
བྱང་ཕྱོགས་སུ་དགེ་བསྙེན་ཆོས་འཕེལ་ཞེས་བྱ་བ་རྫུ་འཕྲུལ་དང་ལྡན་པ་ཞིག་གིས་
སངས་ རྒྱས་ ཀྱི་ བསྟན་ པ་ ལ་ བྱ་ བ་ རྒྱ་ ཆེར་ བྱེད་ པར་ ལུང་ བསྟན་ པ་ བཞིན།
འཕགས་མཆོག་ཐུགས་རྗེ་ཆེན་པོ་དགེ་བསྙེན་གྱི་རྣམ་པར་བསྟན་པ་འབྲོམ་སྟོན་
རྒྱལ་བའི་འབྱུང་གནས་ཀྱིས་ཇོ་བོ་རྗེ་མངའ་རིས་སྟོད་ནས་དབུས་གཙང་གི་ལྗོངས་
སུ་གདན་དྲངས། དེ་ནས་རིམ་གྱིས་ཕེབས་ཏེ་ཡེར་པ་ལྷ་རི་སྙིང་པོ་ལ་སོགས་པར་
བཞུགས་སུ་གསོལ། ཡབ་སྲས་གཉིས་ཀྱིས་རྫུ་འཕྲུལ་གྱི་བཀོད་པ་བསམ་གྱིས་
མི་ ཁྱབ་ པ་ བསྟན། སྡེ་སྣོད་ གསུམ་ དང་ རྒྱུད་ སྡེ་བཞིས་བསྡུས་ པའི་ རྒྱལ་ བའི་
བཀའ་ དང༌། དེའི་ དགོངས་ འགྲེལ་ གྱི་ གཞུང་ མན་ ངག་ ཐམས་ ཅད་ གང་ ཟག་
- 370 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
གཅིག་གི་ཉམས་ལེན་གྱི་རིམ་པར་བསྡུས་ཏེ་གཏན་ལ་ཕབ། དེའི་ནང་ནས་ཀྱང་
བསྟན་པའི་རྩ་བ་སོ་སོར་ཐར་པ་ལ་གཅེས་སྤྲས་ཆེར་མཛད་པས་ཚུལ་ཁྲིམས་རྣམ་
པར་དག་པའི་དྲི་བསུང་ཕྱོགས་བརྒྱར་འཕྲོ་བ་ཇོ་བོ་བཀའ་གདམས་པའི་རིང་
ལུགས་དྲི་མ་མེད་པ་འཛིན་པས་བྱང་ཕྱོགས་ནོར་འཛིན་གྱི་ཁྱོན་འདི་ཡོངས་སུ་
གང་བར་མཛད་ནས། མཐར་བསྟན་པ་འབྲོམ་རིན་པོ་ཆེ་ལ་གཏད་དེ། དགུང་ལོ་
དོན་གསུམ་དུ་ཕེབས་པ་ཤིང་ཕོ་རྟའི་ལོ་སྙེ་ཐང་དུ་སྟོན་ཟླ་འབྲིང་པོ་རྒྱུ་སྐར་དབྱུག་
པས་ཉ་བའི་ཚེས་བཅོ་བརྒྱད་ལ་རྫུ་འཕྲུལ་གྱི་བཀོད་པ་བསམ་གྱིས་མི་ཁྱབ་པ་
དང་བཅས་མྱ་ངན་ལས་འདའ་བའི་ཚུལ་བསྟན་ཏོ། །དེ་ནས་འབྲོམ་རིན་པོ་ཆེས་
ཇོ་ བོའི་ ཞལ་ཆེམས་ལྟར། རྭ་ སྦེང་ རྒྱལ་ བའི་ དབེན་ གནས་ བཏབ་ སྟེ། བཀའ་
གདམས་སྐུ་མཆེད་གསུམ་ལ་སོགས་པ་རྣམས་ལ་སྐྱེས་བུ་གསུམ་གྱི་ལམ་གྱི་རིམ་
པའི་མན་ངག་རྣམས་ལེགས་པར་བསྟན། སྐུ་མཆེད་གསུམ་ལ་སོགས་པས་ཀྱང་
བསྟན་པ་རྒྱ་ཆེར་སྤེལ་ལོ། །དེ་ནས་རིང་ཞིག་ལོན་པ་ན་བཀའ་གདམས་ཀྱི་ཀུན་
སྤྱོད་གཙང་མ་འཛིན་པའི་བཤེས་གཉེན་ཆེན་པོ་ཕལ་ཆེར་འདས་ཤིང༌། གངས་
ཅན་གྱི་ལྗོངས་འདིར་བསྟན་པ་འགྲིབ་ཏུ་ཉེ་བ་ན། འཇམ་དཔལ་རྩ་རྒྱུད་ལས་བློ་
ལྡན་དང་པོར་ཡི་གེ་མ། །དེ་བཞིན་སྡོམ་བརྩོན་དང་བ་འབྱུང༌། །རྣམ་པ་དུ་མར་
སྡོམ་བརྩོན་གསུངས། །དེ་ཚེ་མཐའ་ཡས་འབྱུང་བར་འགྱུར། །སྡོམ་བརྩོན་ཐམས་
ཅད་བསྒྲགས་པ་ཡང་། །སྟོན་པའི་བསྟན་པ་གསལ་བར་བྱེད། །བསྟན་པ་དེ་ཚེ་ས་
སྟེང་དུ། །རྣམ་པར་ཉམས་ཤིང་སྣང་མེད་ལ། །སྟོན་པའི་གཟུགས་བརྙན་ཡིད་དུ་
འོང་། །བྱེད་ པར་ འགྱུར་ བར་ ཐེ་ཚོམ་མེད། །ཐམས་ཅད་ བྱང་ ཆུབ་ ལུང་ བསྟན་
ཏེ། །ང༌ ཡི་ བྱང་ ཆུབ་ མཆོག་ འཐོབ་ འགྱུར། །དེ་ ནི་ འཇིག་ རྟེན་ སྦྱིན་ གནས་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འགྱུར། །སྲིད་པ་གསུམ་གྱི་མཐར་ཡང་བྱེད། །སྔགས་དང་རྒྱུད་ལ་མངོན་བརྩོན་
པའི། །གྲགས་ པ་ འཛིན་པར་ཤེས་ པར་ བྱ། །ཞེས་དང་། མདོ་ སྡེ་ གདམས་ངག་
འབོགས་ པའི་ རྒྱལ་ པོའི་ བསྟན་ པ་དྭངས་ སྙིགས་འབྱེད་ པའི་ ལེའུ་ ལས། ཀུན་
དགའ་བོ། ད་ལྟ་ང་ལ་ཤེལ་དཀར་གྱི། །ཕྲེང་བ་སྟེར་བའི་ཁྱེའུ་འདི། །ང་ཡི་བསྟན་
པའི་ གསོ་ བྱེད་ ལ། །མ་འོངས་ སྙིགས་མའི་དུས་སུ་ནི། །འབྲི་དང་ ལྡན་ གྱི་ ས་
མཚམས་སུ། །དགེ་ཞེས་བྱ་བའི་དགོན་པ་འདེབས། །བློ་བཟང་ཞེས་བྱའི་མིང་
ཅན་འབྱུང་། །འཁོར་ནི་རྣམ་མང་སྡུད་པར་བྱེད། །ཆོས་སྤྱོད་བཅུ་ཡི་རྒྱུན་འཛུགས་
ཤིང་། །ལྷ་ཁང་ཀ་བ་ཤིང་ལོ་ཅན། །ང་ཡི་གཟུགས་སྐུ་རྣམ་གཉིས་ལ། །དབུ་རྒྱན་
འབུལ་ཞིང་མཆོད་པ་བྱེད། །སྟོན་པའི་མདོ་བཞིན་གསུང་སྒྲོག་ཅིང་། །སྙན་པའི་
དབྱངས་ཀྱིས་གསོལ་བ་འདེབས། །ང་ལ་གསོལ་བ་རབ་འདེབས་ན། །བསྟན་པ་
ལོ་ སྟོང་བར་དུ་གནས། །དེ་ནས་འཕོས་ནས་ཤར་ཕྱོགས་ཀྱི། །རྨད་བྱུང་བཀོད་
པའི་འཇིག་རྟེན་དུ། །སེང་གེའི་ང་རོ་ཞེས་བྱར་འགྱུར། །དེ་ལ་དད་བྱེད་ཞིང་དེར་
སྐྱེ། །ཞིང་མཆོག་དེ་ནི་ཁྱད་པར་འཕགས། །ཞེས་དང་། ལང་ཀར་གཤེགས་པའི་
མདོ་རྒྱ་ནག་འགྱུར་ལས། བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་པས་དུང་
དཀར་པོ་ཞིག་ཕུལ་བ་མོའུ་འགལ་གྱི་བུ་ལ་གནང་ནས་འདི་ཁྱོད་ཀྱིས་འགོག་པ་
རིར་ སྤོས་ ཤིག །མ་འོངས་པ་ན་ དགེ་སློང་པདྨའི་ངང་ལྡན་འདིས་གཏེར་ནས་
འདོན་པས་དེའི་ཚོགས་དུང་དུ་འགྱུར། ཞེས་སོགས་རྒྱལ་བས་མདོ་རྒྱུད་དུ་མ་ནས་
ལུང་བསྟན་པ་ལྟར། སྟོན་པ་མཉམ་མེད་ཤཱཀྱའི་རྒྱལ་པོ་སྐུ་བལྟམས་ནས་ལོ་ཉིས་
སྟོང་ཉིས་བརྒྱ་བདུན་ཅུ་དོན་དགུ་སོང་ཞིང་། གངས་ཅན་གྱི་ལྗོངས་འདིར་བོད་ཀྱི་
ལྷ་ཅིག་ཐུགས་རྗེ་ཆེན་པོ་མིའི་རྣམ་པར་བྱོན་པ་ཆོས་རྒྱལ་སྲོང་བཙན་སྒམ་པོ་
- 372 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
འཁྲུངས་ནས་ལོ་བདུན་བརྒྱ་སོ་གཉིས། ཇོ་བོ་རྗེ་དཔལ་ལྡན་ཨ་ཏི་ཤ་བོད་དུ་
ཕེབས་པ་ནས་ལོ་སུམ་བརྒྱ་བཅུ་དགུ །ཇོ་བོ་མྱ་ངན་ལས་འདས་པ་ནས་ལོ་སུམ་
བརྒྱ་དང་གཉིས་སོང་བ་ན། བསྐལ་པ་དཔག་ཏུ་མེད་པའི་སྔ་རོལ་ནས་སྙིགས་
མའི་དུས་སུ་འགྲོ་བ་མགོན་མེད་པ་རྣམས་ཀྱི་མགོན་སྐྱབས་མཛད་པ་དང་། ཐུབ་
བསྟན་ཡོངས་རྫོགས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པ་ཁམས་
གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གསེར་འཕྱང་ཞེས་པ་མེ་མོ་བྱའི་ལོ་མདོ་
ཁམས་སྨད་དུ་སྐུ་འཁྲུངས་ནས་རིམ་གྱིས་དབུས་གཙང་གི་ལྗོངས་འདིར་བྱོན་ཏེ།
རང་ཉིད་གོ་འཕང་མཐོན་པོར་གཤེགས་ཟིན་ཀྱང་ཕྱི་རབས་ཀྱི་གདུལ་བྱ་རྣམས་
ལ་བསླབ་པའི་ཕྱིར་རྒྱལ་བའི་བཀའ་དང་དེའི་དགོངས་འགྲེལ་ཚད་ལྡན་ཐམས་
ཅད་ལ་ཉིད་ཀྱི་སྐུ་དང་སྲོག་ལའང་མི་བལྟ་བར་ཐོས་བསམ་སྒོམ་པའི་ཚུལ་གྱིས་
ལེགས་པར་སྦྱངས། བོད་ཡུལ་འདིར་སྔོན་ཆད་རྒྱལ་བའི་བཀའ་དང་མི་མཐུན་
ཡང་ རང་ རང་གི་ལུགས་རྣམ་པར་བཟུང་སྟེ། ཁོ་བོ་ཅག་གི་ལུགས་འདི་ཁོ་ན་
བདེན་གྱི། གཞན་ནི་གཏི་མུག་གོ་ཞེས་སྨྲ་བ་མང་དུ་སྣང་བ་ལ། རྗེ་བླ་མ་འདིས་ནི་
དེ་འདྲ་བའི་རྗེས་སུ་མ་ཞུགས་པར་གདུལ་བྱ་རྣམས་སངས་རྒྱས་ཀྱི་སར་འཁྲིད་པ་
ལ་ནམ་ཡང་འཁྲུལ་པ་མེད་པ་ནི་རྒྱལ་བའི་བཀའ་ཉིད་ཡིན་པར་གཟིགས་ནས་
བཀའི་དགོངས་པ་འཚོལ་བ་ཁོ་ན་ལྷུར་མཛད་དོ། །དེ་ཡང་ཤིང་རྟ་ཆེན་པོ་རྣམས་
ཀྱི་དྲི་མ་མེད་ པའི་ རིགས་པའི་ལམ་སྲོལ་ལ་བརྟེན་ནས་མདོ་སྔགས་ཀྱི་ལམ་
རྣམས་ལ་དཔྱད་པ་ཞིབ་ཏུ་མཛད་ཅིང་། མགོན་པོ་འཇམ་པའི་དབྱངས་ལ་མདོ་
སྔགས་ཀྱི་ལམ་གྱི་གནད་ཡོངས་སུ་རྫོགས་པར་གསན་ནས་དཔྱད་པ་ཡོངས་སུ་
རྫོགས་ པ་ ན། ཆོས་ རྒྱལ་ སྲོང་ བཙན་ སྒམ་ པོའི་ བཀའ་ ཆེམས་ དང་། བཀའ་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གདམས་གླེགས་བམ་སོགས་ནས་ལུང་བསྟན་པ་ལྟར། ཕྱོགས་མཐའ་དག་ནས་
ལས་དང་སྐལ་བར་ལྡན་པའི་གདུལ་བྱ་བགྲང་བ་ལས་འདས་པ་འདུས་པ་ལ་མདོ་
སྔགས་ཡོངས་སུ་རྫོགས་པའི་ཆོས་ཀྱི་འཁོར་ལོ་བསྐོར་བར་མཛད་པས་སྐད་ཅིག་
ལ་ནུབ་ཛ་ལནྡྷ་ར་ནས་ཤར་ཕྱོགས་རྒྱ་མཚོའི་མཐའ་ལ་ཐུག་གི་བར་རྗེ་བླ་མའི་
ལུགས་བཟང་དྲི་མ་མེད་པ་འཛིན་པའི་དགེ་བའི་བཤེས་གཉེན་དང་། དགེ་འདུན་
གྱི་སྡེས་ཡོངས་སུ་ཁྱབ་པར་གྱུར་ཏེ་སྟོན་པ་འཁོར་བཅས་སླར་ཡང་བྱོན་པ་ལྟ་བུར་
མཛད་པ་ན། རྗེ་བཙུན་བྱམས་པ་མགོན་པོས་རྗེ་བླ་མ་ལ་ཞལ་དངོས་སུ་བསྟན་ཏེ།
རིགས་ཀྱི་བུ་ཁྱོད་ནི་རྒྱལ་བའི་བསྟན་པ་ལ་རྒྱལ་བ་རང་ཉིད་དང་མཚུངས་པར་
ཤེས་པར་གྱིས་ཤིག་ཅེས་ལུང་བསྟན་དབུགས་དབྱུང་མཛད། དོན་འདི་དག་ལས་
ན་སྔོན་དུས་གངས་རིའི་ཁྲོད་འདིར་རང་ཅག་ཁ་བ་ཅན་པ་རྣམས་ཀྱི་རྗེ་བོ་ཆོས་
རྒྱལ་མེས་དབོན་རྣམས་དང་། མཁན་ཆེན་བོ་དྷི་སཏྭ་དཔོན་སློབ་རྣམས་ཀྱིས་
དཀའ་བ་བརྒྱ་ཕྲག་དུ་མའི་སྒོ་ནས་བསྟན་པ་བཙུགས་པས་བཀའ་དྲིན་མཚུངས་པ་
མེད་པ་བཞིན་དུ། བསྟན་པ་ཕྱི་དར་ལ་དཔལ་ལྷ་ཅིག་དཱི་པཾ་ཀ་ར་ཡབ་སྲས་དང༌།
ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་རྣམས་ཀྱིས་མདོ་སྔགས་ཡོངས་སུ་
རྫོགས་པའི་བསྟན་པ་གཞི་ནས་བཙུགས་ཤིང་ཆོས་ཆེར་འཕེལ་བར་མཛད་པས།
གངས་ཅན་པ་ཡོངས་ལ་བཀའ་དྲིན་གྱིས་ཁྱབ་པར་མཛད་ཅེས་གཟུ་བོར་གནས་
ཤིང་རྣམ་དཔྱོད་ཀྱི་མིག་དང་ལྡན་པའི་མཁས་པ་ཐམས་ཅན་མཐུན་པར་གླེང་
ངོ༌། །རྒྱལ་བའི་བཀའ་དང་བསྟན་བཅོས་བོད་ཡུལ་དུ་འགྱུར་རོ་ཅོག་རྣམས་ཐོག་
མར་ཇི་ལྟར་བསྡུས་པ་དང་གནས་གང་དུ་ཇི་ལྟར་བཞུགས་པའི་ཚུལ་ནི། ཆོས་
རྒྱལ་སྲོང་བཙན་སྒམ་པོའི་སྐུ་རིང་ལ་ཐོན་མི་སམྦྷོ་ཊས་མདོ་སྡེ་དཀོན་མཆོག་སྤྲིན་
- 374 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ལ་སོགས་པ་བསྒྱུར་བ་ནས་བཟུང༌། ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་ལ་
ལོ་པཎ་མང་པོས་མདོ་རྒྱུད་མང་དུ་བསྒྱུར་བ་རྣམས་ཆོས་རྒྱལ་དེ་ཉིད་ཀྱིས་བམ་
གྲངས་དང་གཞུང་ཚད་འགྱུར་བྱང་སོགས་དཀར་ཆག་ཏུ་བྲིས། དེ་ནས་ཆོས་རྒྱལ་
ཁྲི་ལྡེ་སྲོང་བཙན་རལ་པ་ཅན་གྱི་སྐུ་རིང་ལ་ལོ་པཎ་མང་པོས་མདོ་རྒྱུད་བསྟན་
བཅོས་མང་དུ་བསྒྱུར་བ་ཐམས་ཅད་སྐད་གསར་བཅད་ཀྱིས་གཏན་ལ་ཕབ། དེ་སྔ་
ཡན་ཆོད་བོད་ཡུལ་དུ་བྱོན་པའི་རྒྱལ་བའི་བཀའ་རྣམས་ལ་བམ་གྲངས་དང་གཞུང་
ཚད་འགྱུར་བྱང་བཅས་པའི་དཀར་ཆག་རྒྱས་པར་མཛད། བསྟན་པ་ཕྱི་དར་ལ་ལོ་
ཆེན་རིན་ཆེན་བཟང་པོ། ལོ་ཙཱ་བ་རྒྱ་བརྩོན་སེང་། ནག་ཚོ་ལོ་ཙཱ་ལ། འགོས་ལོ་
ཆེན་པོ། འབྲོག་མི་ལོ་ཙཱ་བ། མར་པ་ལོ་ཙཱ་བ། ལོ་ཙཱ་བ་ཆེན་པོ་བློ་ལྡན་ཤེས་རབ་
སོགས་ལོ་ཆེན་བཀའ་དྲིན་ཅན་མང་དུ་བྱོན་པ་རྣམས་ཀྱིས་རྒྱལ་བའི་བཀའ་དང་
དགོངས་ འགྲེལ་ གྱི་ བསྟན་ བཅོས་ མང་ དུ་ བསྒྱུར་ བ་ རྣམས་ ཕྱོགས་ ཕྱོགས་ སུ་
བཞུགས་པ་ལས་ཐམས་ཅད་ཚང་བར་ཕྱོགས་གཅིག་ཏུ་བཞུགས་པ་མ་བྱུང་ལ།
དགེ་བའི་བཤེས་གཉེན་ཤ་ར་བ་ཆེན་པོ་ནས་བརྒྱུད་པའི་བཀའ་གདམས་ཀྱི་ཆོས་
རྒྱུན་གཙང་དུ་འཕེལ་བ་དཔལ་སྣར་ཐང་གི་ཆོས་གྲྭ་ཆེན་པོར་ལྷ་ཆོས་བདུན་ལྡན་
བཀའ་གདམས་ཀྱི་ཆོས་ལུགས་རྒྱ་ཆེར་དར་ཞིང་། སྣར་ཐང་གདན་ས་བཅུ་གསུམ་
པ་མཁན་ཆེན་མཆིམས་བློ་བཟང་གྲགས་པའི་སྐུ་རིང་ལ་རྒྱལ་བའི་བཀའ་དང་
བསྟན་བཅོས་བོད་ཡུལ་དུ་འགྱུར་རོ་ཅོག་རྣམས་ཀྱང་སྣར་ཐང་དུ་ཕེབས་ཏེ་སྣར་
ཐང་གི་མཁས་པ་ཆེན་པོ་བཅོམ་ལྡན་འདས་རིག་རལ་གྱིས་ རྒྱལ་བའི་བཀའ་
རྣམས་ཀྱི་གྲངས་དང་བམ་ཚད་འགྱུར་བྱང་། བསྟན་བཅོས་རྣམས་ཀྱང་སོ་སོར་ཕྱེ་
ནས་སྡེ་ཚན་སྡེ་ཚན་དུ་བསྡུས་པའི་དཀར་ཆག་བསྟན་པ་རྒྱས་པ་ཞེས་བྱ་བ་མཛད།
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དེ་དུས་བོད་ཡུལ་དུ་རྒྱལ་བའི་བཀའ་འགྱུར་རོ་ཅོག་ཕལ་ཆེར་ཕྱོགས་གཅིག་ཏུ་
བཞུགས་པ་ཡོད་ཀྱང་འདུལ་བ་ཕྲན་ཚེགས་སོགས་འགའ་ཞིག་ཚང་བར་བཞུགས་
པ་རྙེད་དཀའ་བ་ལ། སྣར་ཐང་མཁན་ཆེན་མཆིམས་བློ་བཟང་གྲགས་པས་རྩོལ་
བ་ཆེན་པོས་ ཕྱོགས་ ཀུན་ཏུ་བཙལ་བ་ན། ཕྲན་ཚེགས་ སྒོ་བརྒྱད་ཀ་ཚང་བའི་
འདུལ་བ་ལུང་སྟེ་བཞི་ཚང་ཞིང་དག་པ་ལ་སྟོད་འོལ་རྒོད་ཀྱི་གཙུག་ལག་ཁང་ན་
བཞུགས་པ་རྙེད་ནས། དེ་ནས་མ་ཕྱི་སྤྱན་དྲངས་ཏེ་དཔལ་སྣར་ཐང་གི་གཙུག་ལག་
ཁང་དུ་གསར་དུ་བཞེངས་ནས་རྒྱལ་བའི་བཀའ་འགྱུར་རོ་ཅོག་ཚང་བར་བཞུགས།
བཅོམ་ལྡན་རིག་རལ་གྱི་སློབ་མ་བཙུན་པ་འཇམ་དབྱངས་ཞེས་བྱ་བ་རིག་གནས་
དུ་མ་དང་། ལྷག་པར་ཚད་མ་ལ་ཤིན་ཏུ་མཁས་པ་ཞིག་བྱུང་བ་རྒྱ་ནག་ཏུ་ཕེབས་
ནས་རྒྱལ་པོའི་མཆོད་གནས་མཛད། འཕྲིན་ལས་ཆེན་པོ་བྱུང་སྟེ་ཁོང་གིས་གསེར་
ཡིག་པ་རྣམས་ལ་ཡོ་བྱད་མང་པོ་དང༌། ལྷག་པར་རྒྱའི་སྣག་ཚ་དང་སྨྱུ་གུ་སྨྱུག་གྲི་
དང་བཅས་པ་སྒམ་གང་བསྐུར་ནས་བཅོམ་ལྡན་རིག་རལ་ལ་ཕུལ་བས། འདི་ལ་
ཤེས་རབ་ཡོད་གསུངས་ནས་ཤིན་ཏུ་མཉེས། སླར་ཡང་བཙུན་པ་འཇམ་དབྱངས་
ཀྱིས་རྒྱ་ནག་ནས་ཡོ་བྱད་མང་པོ་བརྫངས་ཏེ། དབུས་པ་བློ་གསལ་སོགས་ལ་
བཀའ་དང་བསྟན་བཅོས་འགྱུར་རོ་ཅོག་བཞེངས་པ་དཔལ་སྣར་ཐང་གི་གཙུག་
ལག་ ཁང་ དུ་ བཞུགས་ཤིག་ཅེས་བསྐུལ་ནས། དབུས་ པ་ བློ་གསལ། ལོ་ཙཱ་བ་
བསོད་ནམས་འོད་ཟེར། རྒྱང་རོ་བྱང་འབུམ་གསུམ་གྱིས་བཀའ་འགྱུར་དང་བསྟན་
འགྱུར་གྱི་ཕྱི་མོ་ཕྱོགས་གང་ན་ཡོད་པ་མཐའ་དག་བཙལ་ཏེ། བཀའ་དང་བསྟན་
བཅོས་འགྱུར་རོ་ཅོག་ཚང་མ་ལེགས་པར་བཞེངས་ཏེ་སྣར་ཐང་གི་གཙུག་ལག་
ཁང་དུ་བཞུགས་པར་མཛད་དེ། བཀའ་འགྱུར་དང་བསྟན་འགྱུར་ཡོངས་རྫོགས་
- 376 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ཐོག་མར་ཕྱོགས་གཅིག་ཏུ་བསྡུས་པ་ནི་འདི་ཉིད་ཡིན་པར་གྲགས་སོ། །སྣར་ཐང་
དུ་བསྡུས་པའི་བཀའ་འགྱུར་དང་བསྟན་འགྱུར་གཉིས་ལ་མ་ཕྱི་བྱས་ནས་སྟོད་སྨད་
དུ་མང་དུ་འཕེལ་ཞིང་། ཁྱད་པར་བུ་སྟོན་རིན་པོ་ཆེས་སྣར་ཐང་ནས་བསྟན་འགྱུར་
སྤྱན་དྲངས་ཏེ་ཞུས་དག་ལེགས་པར་མཛད་ནས། ཟློས་པ་རྣམས་དོར། གོ་རིམ་
བསྒྲིགས། ཆོས་ཀྱི་རྣམ་གྲངས་སྟོང་ལྷག་ཙམ་གསར་དུ་བསྣན་ནས་ཞྭ་ལུའི་གཙུག་
ལག་ཁང་ན་བཞུགས་སོ། །དེ་ནས་ཚལ་གུང་ཐང་གི་གཙུག་ལག་ཁང་དུ་བཀའ་
འགྱུར་རིན་པོ་ཆེ་ཡོངས་རྫོགས་བཞུགས་པ་མཁས་པ་མང་པོས་ཞུས་དག་མཛད་
ཅིང་། ཁྱད་པར་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་གཟིགས་ཤིང་
དག་པར་མཛད་པ་དེ་ལས་མ་ཕྱི་བརྒྱུད་དེ་འཇམ་དབྱངས་གོང་མ་ཆེན་པོའི་རྒྱལ་
ཁབ་ཏུ་པར་དུ་བསྒྲུབས་ཤིང་། དེ་ལས་ཕྱོགས་ཐམས་ཅད་དུ་མང་དུ་འཕེལ་ལོ། །
དེ་ནས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དང་ཀུན་
མཁྱེན་ལྔ་པ་ཆེན་པོ་གཉིས་ཀྱི་སྐུ་རིང་ལ་བཀའ་འགྱུར་རིན་པོ་ཆེ་མཐིང་ཤོག་ལ་
གསེར་ཞུན་མས་བྲིས་པ་དང་། སྐྱ་པོད་སོགས་ཕྱོགས་ཕྱོགས་སུ་མང་དུ་འཕེལ།
དེ་ནས་གོང་ས་རིན་པོ་ཆེ་རིན་ཆེན་ཚངས་དབྱངས་རྒྱ་ཚོས་བཀའ་འགྱུར་རིན་པོ་ཆེ་
པར་དུ་བརྐོ་བའི་དབུ་བརྩམས། དེ་ནས་རྒྱལ་པོ་ན་རིམ་གྱིས་འཕྲོ་འཐུད་པ་རྒྱལ་
བ་ཐམས་ཅད་མཁྱེན་པ་རྗེ་བཙུན་བློ་བཟང་བསྐལ་བཟང་རྒྱ་མཚོའི་སྐུ་རིང་ལ་
སྲིད་སྐྱོང་མི་དབང་བསོད་ནམས་སྟོབས་རྒྱས་ཀྱིས་རྩོལ་བ་ཆེན་པོས་ཡོངས་སུ་
རྫོགས་པར་གྲུབ་སྟེ། པར་རྣམས་པཎ་ཆེན་ཐམས་ཅད་མཁྱེན་པ་ཆེན་པོ་རྗེ་བཙུན་
བློ་བཟང་ཡེ་ཤེས་དཔལ་བཟང་པོ་ལ་ཕུལ་བ་དཔལ་སྣར་ཐང་གི་གཙུག་ལག་ཁང་
ཆེན་པོར་བཞུགས་སོ། །སླར་ཡང་མི་དབང་བསོད་ནམས་སྟོབས་རྒྱས་ཀྱིས་སྙིང་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
སྟོབས་དང་རྩོལ་བ་ཆེན་པོས་བསྟན་འགྱུར་རིན་པོ་ཆེ་ཡོངས་རྫོགས་ པར་དུ་
བསྒྲུབས་པ་ལོ་གསུམ་ཙམ་ལ་ཡོངས་སུ་རྫོགས་པར་གྲུབ་སྟེ། པར་རྣམས་པཎ་
ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་ལ་ཕུལ་བ་
དཔལ་སྣར་ཐང་གི་གཙུག་ལང་ཁང་ཆེན་པོར་བཞུགས་སོ། །དེ་ལྟར་གངས་ཅན་
གྱི་ལྗོངས་འདིར་རྒྱལ་བའི་ལུང་གི་བསྟན་པ་བཀའ་དང་བསྟན་བཅོས་རྣམས་ཇི་
ལྟར་ འཕེལ་ བའི་ ཚུལ་ དང་། བཀའ་ དང༌ བསྟན་ བཅོས་ འགྱུར་ རོ་ ཅོག་ ཕྱོགས་
གཅིག་ཏུ་སྡེབ་མཚུངས་སུ་ཇི་ལྟར་བཞུགས་པའི་ཚུལ་ལ་སོགས་པ་བརྗོད་ནས།
ལྷག་པར་བལ་བོད་མཚམས་ཀྱི་ཡུལ་སྐྱིད་གྲོང་གི་ནགས་ཁྲོད་བཀྲ་ཤིས་བསམ་
གཏན་གླིང་དུ་རྒྱལ་བའི་བཀའ་དང་བསྟན་བཅོས་འགྱུར་རོ་ཅོག་འདི་དག་ཇི་ལྟར་
བྱོན་པའི་ཚུལ་ནི། སྔོན་དུས་ཆོས་རྒྱལ་སྲོང་བཙན་སྒམ་པོས་གངས་ཅན་དུ་སངས་
རྒྱས་ཀྱི་བསྟན་པ་འཛུགས་ཕྱིར་སྨིན་མཚམས་ཀྱི་མཛོད་སྤུ་ནས་འོད་ཟེར་འཕྲོས་
པའི་སྣེ་ལ་སྤྲུལ་པའི་དགེ་སློང་མང་དུ་བཏང་སྟེ། རྒྱ་གར་ལྷོ་ཕྱོགས་སིངྒ་ལའི་གླིང་
ནས་ཙན་དན་སྦྲུལ་གྱི་སྙིང་པོ་ལས་གྲུབ་པའི་ཐུགས་རྗེ་ཆེན་པོའི་སྐུ་མང་དུ་གདན་
དྲངས་པའི་ནང་ནས། ཐུགས་རྗེ་ཆེན་པོ་ཞལ་གཅིག་ཕྱག་གཉིས་པ། ཕྱག་གཡས་
མཆོག་སྦྱིན་མཛད་ཅིང་ ཕྱག་གཡོན་སྟ་ཟུར་ངོས་ལ་བརྟེན་པ། ཞབས་ གཉིས་
མཉམ་པའི་སྟོབས་ཀྱིས་བཞེངས་པ་རང་བྱུང་ཝ་ཏི་བཟང་པོ་ཞེས་བྱ་བ་སྤྲུལ་པའི་
དགེ་སློང་མང་པོས་སྤྱན་དྲངས་ཏེ་བལ་ཡུལ་ནས་སྐྱིད་གྲོང་གི་བར་བཅའ་འཕྲང་
ཤིན་ཏུ་འགྲོད་དཀའ་བ་རྣམས་ལ་རྫུ་འཕྲུལ་གྱི་སྒོ་ནས་ཞབས་ཀྱིས་བྱོན་ཏེ་སྐྱིད་
གྲོང་གི་སར་ཕེབས་པ་ན་རྡོ་ལེབ་ཅིག་གི་སྟེང་དུ་ཞབས་བཞག་ནས་ང་འདིར་སྡོད་
པ་ཡིན་ཞེས་གསུང་བྱོན། བོད་ཡུལ་དབུས་སུ་གདན་འདྲེན་རྩིས་བྱས་ཀྱང་སྐུ་ཉིད་
- 378 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཀྱིས་འབྱོན་དུ་མ་བཞེད་ཅིང་། གནས་འདིར་བསྡད་ན་འགྲོ་དོན་ཆེ་ཞེས་གསུང་
བྱོན་པ་ལ་བརྟེན་ནས་ས་དེར་བཞུགས་གནས་གཙུག་ལག་ཁང་བརྩེགས། དགེ་
འདུན་མང་པོས་ཡུན་རིང་དུ་མཆོད་ཅིང་གསོལ་བ་བཏབ་པ་ན་གནས་དེར་ཆུ་གློ་
བུར་དུ་ འཐོན་ པ་ སོགས་ ལྟས་ངོ་མཚར་ཆེ་བ་བྱུང་ ཞིང་། བཞུགས་ གནས་ ལ་
འཕགས་པ་ལྷ་ཁང་ཞེས་གྲགས། འཕགས་མཆོག་རང་བྱུང་རིན་པོ་ཆེའི་བྱང་ངོས་
ཀྱི་རི་ལ་སྒྲུབ་གནས་འདི་དང་། དགའ་ལྡན་ཕུག་པོ་ཆེ་དང་། བྲག་ཁ་ཐེག་ཆེན་
གླིང༌། དེའི་ཉེ་འདབས་སུ་ཆོས་སྡིངས་ ཁྲིམས་ལྡན་གླིང་རྣམས་ཡོད་ཅིང་། ཆོས་
རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་ལ་མཁན་ཆེན་བོ་དྷི་སཏྭ་དང་། སློབ་དཔོན་
པདྨ་སཾ་བྷ་ཝ་དང༌། མཁས་མཆོག་ཀ་མ་ལ་ཤཱི་ལ་སོགས་པཎ་གྲུབ་བཀའ་དྲིན་
ཅན་མང་དུ་བྱོན་པ་དག་གིས་ཡུལ་ཕྱོགས་འདིར་སངས་རྒྱས་ཀྱི་བསྟན་པ་དར་
བར་ བྱིན་གྱིས་བརླབས་ཤིང༌། སྒྲུབ་གནས་འདི་ དག་ གཟིགས་ཤིང་བྱིན་གྱིས་
བརླབས། དེ་ནས་ཇོ་བོ་རྗེ་དཔལ་ལྡན་ཨ་ཏི་ཤ་བྱོན་པའི་ཚེ་ཡུལ་ཕྱོགས་འདིར་
བཀའ་གདམས་ཀྱི་བསྟན་པ་དར་བར་བྱིན་གྱིས་བརླབས་ཤིང་། སྒྲུབ་གནས་འདི་
དག་གཟིགས་ཤིང་བྱིན་གྱིས་བརླབས། དེ་ནས་ཇོ་བོ་རྗེ་དཔལ་ལྡན་ཨ་ཏི་ཤ་བྱོན་
པའི་ཚེ་ཡུལ་ ཕྱོགས་ འདིར་ བཀའ་ གདམས་ ཀྱི་བསྟན་ པ་ དར་ བར་ བྱིན་གྱིས་
བརླབས་ཏེ། དེ་ཡང་ལམ་ཡིག་འགའ་ཞིག་ཏུ་ཇོ་བོ་མངའ་རིས་སུ་བཞུགས་པའི་
ཚེ་བལ་པོའི་རྒྱལ་པོས་ཐང་ བྷི་རའི་གཙུག་ལག་ཁང་གི་ རབ་གནས་ལ་ཇོ་བོ་
གསང་སྟབས་ཀྱིས་སྤྱན་དྲངས་ཞེས་འབྱུང་བ་ལྟར་ན། ཇོ་བོས་ཡུལ་ཕྱོགས་འདིར་
ལན་གསུམ་ཙམ་བྱོན་པར་མངོན་ཞིང་། དེ་ཇི་ལྟར་ཡང་ཇོ་བོ་རྒྱ་གར་ནས་བོད་དུ་
བྱོན་པའི་ཚེ་མངའ་རིས་ཆོས་ཀྱི་རྒྱལ་པོའི་བློན་པོ་རྟ་པ་དར་མདུད་ཅན་མང་པོས་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བསུ་བ་དང་བཅས་ཡུལ་འདི་ནས་གདན་དྲངས་ཤིང་། དེའི་ཚེ་ཇོ་བོས་ས་གཞི་
འདི་དག་བྱིན་གྱིས་བརླབས། མངའ་རིས་སུ་ལོ་གསུམ་གྱི་རིང་བསྟན་པ་ལ་བྱ་བ་
རྒྱ་ཆེར་མཛད་ནས། ནག་ཚོ་ལོ་ཙཱ་བས་ཇོ་བོ་རྒྱ་གར་ནས་གདན་འདྲེན་པའི་ཚེ་བྲི་
ཀ་མ་ལ་ཤི་ལའི་གནས་བརྟན་ལ་ལོ་གསུམ་ནས་ཇོ་བོ་རྒྱ་གར་དུ་གདན་འདྲེན་
པའི་ཆད་དོན་བྱས་པ་ལྟར། ནག་ཚོས་བསྐུལ་ནས་རྒྱ་གར་དུ་འབྱོན་པར་ཆས་ནས་
ཡུལ་འདིར་ཕེབས་པ་ན། རོང་ཤར་ནུབ་གཉིས་དང༌། བལ་པོ་རྫོང་སྟེ་སྡེ་གསུམ་
གྱི་དམག་འཁྲུག་ལངས་ནས་ལམ་འགགས་ཏེ་ཡུལ་ཕྱོགས་འདིར་ལོ་གཅིག་ཙམ་
བཞུགས། དེའི་ཚེ་འབྲོམ་རིན་པོ་ཆེས་བོད་ཡུལ་དབུས་སུ་འབྱོན་པར་གསོལ་བ་
བཏབ་ཅིང་། བོད་ཀྱི་བླ་ཆེན་རྣམས་ལ་ཇོ་བོ་གདན་འདྲེན་དུ་མྱུར་བར་འབྱོན་
དགོས་པའི་འཕྲིན་ཡིག་བསྐུར་བ་ན། ཁུ་སྟོན་བརྩོན་འགྲུས་གཡུང་དྲུང་ལ་སོགས་
པའི་བོད་ཀྱི་བླ་ཆེན་རྣམས་ཀྱིས་རྩོལ་བ་ཆེན་པོས་ཡུལ་འདིར་ལྷགས་ཏེ། ཡུལ་
འདི་ནས་དཔལ་ཐང་བརྒྱུད་དེ་ཇོ་བོ་རྗེ་བོད་དུ་གདན་དྲངས་པར་སྔོན་གྱི་ཆོས་
འབྱུང་དག་ལས་འབྱུང་ངོ༌། །ཇོ་བོས་ཡུལ་འདིར་བཞུགས་རིང་གསོ་སྦྱོང་དང་།
དབྱར་གནས་དང༌། དགག་དབྱེ་མཛད་པ་དང༌། ཆོས་འཁོར་བསྐོར་བ་སོགས་དེ་
དང་དེའི་གནས་རྣམས་དེང་སང་ཡང་བ་ལྟར་ཡོད་ཅིང་། ལྷག་པར་ཇོ་བོ་རྗེ་སྒྲུབ་
གནས་འདིར་ཕེབས་ཏེ། རྡོ་ལ་མ་ཎི་ཕྱག་བྲིས་སུ་མཛད་པས་གནས་འདི་ལ་མ་ཎི་
ལ་ཁ་ཞེས་གྲགས་པར་ཡུལ་ཕྱོགས་འདིའི་རྒན་པོ་དག་གི་ངག་རྒྱུན་ལས་འབྱུང་
ཞིང་། ཇོ་བོས་ཕྱག་བྲིས་མཛད་པའི་མ་ཎི་བྱིན་རླབས་ཅན་དེ་ཡང་སྒྲུབ་གནས་
འདི་ཉིད་ན་ད་ལྟ་ཡང་བཞུགས་སོ། །དེ་ནས་ཕ་དམ་པ་དང༌། རྗེ་བཙུན་མི་ལ་
སོགས་ སྔོན་ གྱི་ དམ་ པ་ མང་ པོས་ བྱིན་ གྱིས་ བརླབས་ཤིང་། ལྷག་ པར་ རྗེ་
- 380 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བཙུན་རེད་མདའ་པ་ཆེན་པོ་དང་། རྗེ་ཆོས་ལྡན་རབ་འབྱོར་སོགས་ཀྱིས་སྒྲུབ་
གནས་འདི་དག་ བྱིན་གྱིས་བརླབས་ཏེ། རྗེ་བཙུན་རེད་མདའ་པའི་རྗེས་འཇུག་
རྣམས་ཀྱིས་སྒྲུབ་གནས་འདི་དག་བཟུང་། བར་སྐབས་སུ་སྟོངས་ཏེ་ཚོང་དུས་པ་
དང་སྐྱིད་གྲོང་པ་རྣམས་ཀྱིས་ཕྱུགས་ལྷས་སུ་བྱེད་པ་བྱུང་། དེ་ནས་བདག་ཅག་གི་
དཔལ་ལྡན་བླ་མ་དམ་པ་གྲུབ་པའི་དབང་ཕྱུག་ཆེན་པོ་དཀའ་ཆེན་རིན་པོ་ཆེ་བློ་
བཟང་རྣམ་རྒྱལ་དེ་ཉིད་ཡུལ་ཕྱོགས་འདིར་བྱོན་ནས་གྱང་ཁང་གི་ལྟག་རི་དང་།
གནས་ཀྱི་ཨུ་རྒྱན་ཕུག་དང་། མེ་ཏོག་མདངས་ཅན་དང༌། ལྷ་ལྔ་ཕུག་རྣམས་སུ་ལོ་
ཁ་ཤས་བཞུགས། དགུང་ལོ་རེ་ གཅིག་པ་ལྕགས་ཕོ་ ཁྱིའི་ལོ་དབུས་གཙང་དུ་
ཕེབས་ཏེ། པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་
བཟང་པོ་ཞལ་མཇལ་ཞིང་གསུང་གི་བདུད་རྩི་མང་དུ་བཞེས་ཏེ། སླར་ཡང་ཡུལ་
ཕྱོགས་འདིར་ཕེབས་པ་ན་སྐྱིད་གྲོང་ཞོལ་གྱི་འགོ་ཡོད་ལས་བྱེད་རྣམས་ཀྱིས་སྐྱིད་
གྲོང་གི་ཕུ་འདི་རང་དུ་བཞུགས་དགོས་པར་གསོལ་བ་བཏབ། དགེ་སློང་དགེ་
འདུན་གྲོགས་མཆེད་རྣམས་ཀྱིས་ཀྱང་སྐྱིད་གྲོང་གི་ཕུ་ན་ཕུག་པོ་ཆེ་ཞེས་བྱ་བ་
དབྱར་བསིལ་ཞིང་དགུན་དྲོ་བ་ནགས་ཚལ་གྱིས་ཁོར་ཡུག་ཏུ་བསྐོར་བའི་སྒྲུབ་
གནས་ཁྱད་པར་ཅན་ཞིག་མཆིས་པས་དེར་ཕེབས་པར་གསོལ་བ་བཏབ་པ་ན།
མ་འོངས་པ་ན་སྒྲུབ་གནས་འདི་དག་ཏུ་རྗེ་བླ་མའི་སྙན་བརྒྱུད་ཀྱི་བསྟན་པ་འཕེལ་
བར་མཁྱེན་ནས་ཞལ་གྱིས་བཞེས་ཏེ། དགུང་ལོ་རེ་གཉིས་སུ་ཕེབས་པ་རབ་བྱུང་
བཅུ་གཉིས་པའི་འགལ་བྱེད་ཅེས་པ་ལྕགས་མོ་ཕག་གི་ལོར་གྲུབ་པའི་གནས་
མཆོག་ དགའ་ ལྡན་ ཕུག་པོ་ཆེར་ ཕེབས་ན། ཕུག་པོ་ཆེ་དང་ བཀྲ་ཤིས་བསམ་
གཏན་གླིང་གི་གནས་འདི་དག་སྒྲུབ་གནས་སུ་བཟུང་ཞིང་བྱིན་གྱིས་བརླབས།
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བར་སྐབས་སུ་ཆགས་པའི་ནག་ཕྱོགས་ཀྱི་འགོང་པོ་རྣམས་ཟིལ་གནོན་དམིགས་
པ་སྐོར་ གསུམ་ གྱི་སྒོ་ནས་བཏུལ། དཀར་ ཕྱོགས་ སྐྱོང་བའི་སྲུང་མ་རྣམས་ལ་
འཕྲིན་ལས་བཅོལ་ཏེ། བླ་མ་ཉིད་ཀྱི་སྒྲུབ་ཕུག་འདོམ་གང་གྲུ་བཞི་པ་ཞིག་ཐོག་
མར་བཏབ། དེ་ནས་རྫོང་དཀར་མཁན་པོ་ཕོ་ལྷ་བ་དཀར་ཆེན་ཆོས་མཛད་ཀྱིས་
སྒྲུབ་གནས་འདིར་དགེ་འདུན་གྱི་སྡེ་ཚུགས་པ་ཞིག་དགོས་ཞེས་གསོལ་བ་བཏབ་
པ་ལྟར། སྤྱིལ་པོ་ཁ་ཤས་དང་། དགེ་སློང་བཅུ་དྲུག་ཙམ་ཤོང་བའི་ཚོགས་ཁང་
གསར་བཟོ་གནང་། དེའི་ཚེ་འདུ་ཁང་གི་འོག་གཞིའི་ས་འོག་ནས་དཔལ་ལྡན་ལྷ་
མོའི་རྟེན་གཏོར་ཇི་མ་ཇི་བཞིན་པའི་རྡོ་ཟུར་གསུམ་པ་ངོ་མཚར་བའི་རི་མོས་སྤྲས་
པ་ཞིག་འཐོན་པས་ཀུན་ངོ་མཚར་དུ་གྱུར་ཅིང་། བླ་མ་གྲུབ་པའི་དབང་ཕྱུག་ཆེན་
པོ་ཉིད་དཔལ་ལྡན་ལྷ་མོ་སྲུང་མར་བསྟེན་པ་དང་མཐུན་པས་རྟེན་འབྲེལ་ལེགས་
པར་བྱུང་ཞིང་། རྟེན་རྡོ་དེ་ནི་ཚོགས་ ཁང་གི་སྦུག་ན་བཞུགས་སོ། །དེ་ནས་ལོ་
བཅུའི་བར་ཕུག་པོ་ཆེར་དགེ་སློང་གཉུག་མར་གནས་པ་དང་ཕྱོགས་ནས་ལྷགས་
པའི་དོན་གཉེར་ཅན་རྣམས་ལ་སྙན་བརྒྱུད་ཀྱི་མན་ངག་མང་དུ་འདོམས་པར་
མཛད་ནས། དགུང་ལོ་དོན་གཉིས་སུ་ཕེབས་པ་བློ་ངན་ཞེས་པ་ལྕགས་མོ་བྱའི་
ལོའི་ཟླ་གསུམ་པའི་ཚེས་བཅུའི་ནམ་ལངས་ཙམ་ལ་ལྷ་དང་ལྷ་མོ་རྣམས་ཀྱིས་
གདུགས་དང༌། རྒྱལ་ མཚན་དང༌། བ་དན་དང་། རོལ་མོ་སོགས་མཆོད་པའི་བྱེ་
བྲག་བསམ་གྱིས་མི་ཁྱབ་པ་ཐོགས་པའི་བསུ་བ་དང་བཅས་ཏེ་དགའ་ལྡན་ཡིད་
དགའ་ ཆོས་ འཛིན་ དུ་ གཤེགས་ སོ། །བཀྲ་ ཤིས་ བསམ་ གཏན་ གླིང་ གི་ གནས་
འདིར་རྗེ་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ཀྱིས་ཡང་དང་ཡང་དུ་ཕེབས་
ཤིང་ བྱིན་གྱིས་བརླབས། དཔལ་ལྡན་སྟོད་རྒྱུད་གྲྭ་ཚང་ནས་ སྒྲུབ་པ་སྙིང་ པོར་
- 382 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
མཛད་བཞེད་པའི་སྔགས་རིམ་པ་གསུམ་འདིར་ཕེབས་ཏེ་བླ་མ་གྲུབ་པའི་དབང་
ཕྱུག་གི་ཞབས་ལ་གཏུགས་ཏེ་གདམས་པ་རྫོགས་པར་གསན་ནས་གནས་འདིར་
བཞུགས་ནས་སྒྲུབ་པ་མཛད། ལྷག་པར་བླ་མ་སྔགས་རིམ་པ་ཡེ་ཤེས་སྐལ་ལྡན་
ཞེས་བྱ་བ་དམ་པ་མང་པོས་རྗེས་སུ་བཟུང་བ་མདོ་སྔགས་ཡོངས་སུ་རྫོགས་པའི་
ལམ་གྱི་གནད་མཁྱེན་པ་སྙིང་སྟོབས་ཕུལ་དུ་ཕྱིན་པའི་སྦས་པའི་རྣལ་འབྱོར་པ་
ཞིག་གིས་སྒྲུབ་གནས་འདིར་ལོ་མང་པོའི་བར་བཞུགས་ནས་སྒྲུབ་པ་རྩེ་གཅིག་ཏུ་
མཛད་ དེ་ གནས་ འདིར་ སྒྲུབ་ པའི་ སྡེ་ ཆགས་ པའི་ རྟེན་ འབྲེལ་ སྒོ་ དུ་ མ་ ནས་
བསྒྲིགས་ཤིང་བྱིན་གྱིས་བརླབས་ཏེ་ཆུ་མོ་བྱའི་ལོ་ཟླ་བ་གསུམ་པའི་ཚེས་ཉེར་
གསུམ་ལ་ཞིང་གཤེགས། དེ་ནས་བླ་མ་སྔགས་རིམ་པ་རིན་པོ་ཆེ་དེ་ཉིད་ཀྱི་སྦྱིན་
བདག་རྣམས་དང། ཆོས་མཛད་གནས་བརྟན་ཞང་ཚན་གཉིས་སོགས་དད་ལྡན་
མང་པོས་ཁོ་བོ་ཅག་སྒྲུབ་གནས་འདིར་ཡོང་དགོས་པར་ཡང་ཡང་བསྐུལ་ཞིང་།
ཁོ་བོ་ཅག་ཆུང་ངུའི་དུས་ནས་རྗེ་བླ་མ་གྲུབ་པའི་དབང་ཕྱུག་དེ་ཉིད་ཀྱི་ཞབས་ལ་
གཏུགས་ཤིང་། ཕུང་པོ་ཆེར་ལོ་སྐོར་གཅིག་ཙམ་ཞིག་གནས། དེ་ནས་ལ་ལྡེབས་
ཞེས་བྱ་བའི་ཡུལ་གྱི་ཕུ་ན་ཕ་དམ་པ་སངས་རྒྱས་ཀྱི་སྒྲུབ་གནས་དབེན་གནས་
དཀར་ཞེས་བྱ་བ་བྲག་རི་མཐོན་པོའི་ངོས་ལ་རང་ཤོང་གི་ཕུག་པ་མང་དུ་ཡོད་པ་
ཤིན་ཏུ་བགྲོད་དཀའ་བ། གནས་ཟིལ་ཆེ་ཞིང་བྱིན་རླབས་ཆེ་བ་ཞིག་ཡོད་པ་དེར་
ཕལ་ཆེར་གཅིག་པུ་དང། རྗེས་སུ་ཟླ་གྲོགས་དགེ་སློང་བཞི་ཙམ་དང་བཅས་ཤིན་
ཏུ་སྤྲོ་བར་གནས་པ་ལས། སྔོན་གྱི་ལས་དང་རྟེན་འབྲེལ་མང་པོས་བསྐུལ་བ་དང༌།
ལྷག་པར་པད་ཚལ་དགེ་སློང་རིན་པོ་ཆེ་བསྐལ་བཟང་འཕྲིན་ལས་རྣམ་རྒྱལ་རྣམ་
ཐོས་ཀྱི་བུའི་དཔལ་ལ་འགྲན་པའི་སྟོབས་འབྱོར་མངའ་ཐང་ཐམས་ཅད་དོར་ཏེ།
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
རྒྱལ་དབང་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་བསྐལ་བཟང་རྒྱ་མཚོ་
དཔལ་བཟང་པོའི་ཞབས་དྲུང་དུ་རབ་ཏུ་བྱུང་ཞིང་བསྙེན་པར་རྫོགས་། གདམས་
པ་མང་དུ་ཞུས། རྗེ་བཙུན་བླ་མ་བྱམས་པའི་མཚན་ཅན་ལའང་གདམས་པ་མང་དུ་
ཞུས་ཏེ། ཚེ་མཇུག་རང་ཡུལ་གྱི་འཆིང་བ་མེད་པར་ཐག་རིང་གི་དབེན་པའི་གནས་
ཤིག་ཏུ་སྒྲུབ་པ་སྙིང་པོར་མཛད་བཞེད་པ་དང་ཁོ་བོ་ཅག་ལ་སྔ་མོ་ནས་དད་འདུན་
ཆེན་བར་ཡོད་པའི་ཐོག །རྒྱལ་དབང་ཐམས་ཅད་མཁྱེན་པ་ཆེན་པོ་དང་རྗེ་བཙུན་
བླ་མ་ བྱམས་པའི་མཚན་ཅན་གཉིས་ཀས་ཁོ་བོ་ཅག་ལ་བརྟེན་ན་ལེགས་པའི་
བཀའ་ལུང་གནང་བར་བརྟེན་པད་ཚལ་དགེ་སློང་རིན་པོ་ཆེས་ཀྱང་བསྐུལ་བ་ལ་
བརྟེན་ནས་རབ་བྱུང་བཅུ་གསུམ་པའི་དཔལ་གདོང་ཞེས་པ་ཆུ་མོ་བྱ་ལོའི་ཟླ་བ་
བརྒྱད་པའི་ནང་དུ་སྒྲུབ་གནས་འདིར་སླེབས་ནས་གནས་འདིའི་ས་བཟུང་། དེ་
ནས་འདི་ཁའི་སྒྲུབ་ཁང་དུ་དགེ་སློང་ཞིག་བཞག་ནས། ཁོ་བོ་ཅག་རང་རེ་ཞིག་
དབེན་གནས་དཀར་རེང་དུ་གནས། སླར་ཡང་དད་ལྡན་མང་པོས་བསྐུལ་ཞིང་།
ལྷག་པར་པད་ཚལ་དགེ་སློང་རིན་པོ་ཆེ་འདི་ཕྱོགས་སུ་འབྱོན་ཉེ་བར་སླེབ་པ་དང་།
དབུས་གཙང་ནས་དགེ་སློང་གཞན་མང་པོ་ཡང་བྱོན་པ་བཅས་དུས་ལ་བབ་པ་ན།
ན་ཚོད་ལྡན་ཞེས་པ་ཤིང་མོ་ཕག་གི་ལོ་ཟླ་བ་བརྒྱད་པའི་ཡར་ཚེས་ལ་དབེན་
གནས་དཀར་ནས་བཏེག་སྟེ་བཀྲ་ཤིས་བསམ་གཏན་གླིང་དུ་སླེབ། པད་ཚལ་དགེ་
སློང་རིན་པོ་ཆེ་ཡང་ལོ་དེའི་ཟླ་བ་བཅུ་པའི་ནང་དུ་འདིར་ཕེབས་ཏེ། བདག་ཅག་
དགེ་ཚུལ་སློང་ཉི་ཤུ་སྐོར་ཚོགས་ཏེ་གསོ་སྦྱོང་བྱས་ཤིང་། བྱང་ཆུབ་ལམ་རིམ་ཆེན་
མོའི་བཤད་ལུང་དང་། སེམས་བསྐྱེད་མཆོད་པ་རྒྱས་པའི་སྒོ་ནས་ས་གཞི་བྱིན་
གྱིས་བརླབས། འཛིན་བྱེད་ཅེས་པ་མེ་ཕོ་བྱི་བའི་ལོ་བཀྲ་ཤིས་བསམ་གཏན་གླིང་
- 384 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
གི་གཙུག་ལག་ཁང་འདི་གསར་དུ་བསྐྲུན། དགེ་སློང་རིན་པོ་ཆེས་སྦྱིན་བདག་
མཛད་ནས་བསྟན་པའི་བདག་པོ་ཐུབ་དབང་གི་སྐུ་མི་ཚད་ལྷག་ཙམ་དང་བྱམས་
འཇམ་དབྱངས་ གཉིས། བླ་ མ་གྲུབ་ པའི་ དབང་ ཕྱུག་ཆེན་པོ། རྗེ་ བཙུན་ བླ་ མ་
བྱམས་པའི་མཚན་ཅན་རྣམས་ཀྱི་སྐུ། ངེད་ཅག་གི་འདྲ་སྐུ་བཅས་མི་ཚད་ཙམ་
དང༌། བླ་མ་སྔགས་རམ་པ་རིན་པོ་ཆེས་གནས་འདིར་རྗེ་བླ་མའི་བསྟན་པ་སྤེལ་
བའི་རྟེན་འབྲེལ་དུ་རྗེ་བཙུན་ཙོང་ཁ་པ་ཆེན་པོའི་སྐུ་མི་ཚད་ཙམ་ཞིག་བཞེངས་པ་
དེ་དང༌། བླ་མ་སྔགས་རམ་པ་རིན་པོ་ཆེ་ཞིང་གཤེགས་པའི་ཐུགས་མེས་མ་གནོད་
པར་ཕེབས་པ་དང་སྐུ་གདུང་སྣམ་སྦྱར་སོགས་བྱིན་རྟེན་མང་དུ་བཞུགས་པའི་
གསེར་གདུང་ཁྲུ་དོ་ལྷག་ཙམ་ཡོད་པ། རྟེན་གཞན་རྣམས་ཀྱི་ནང་བཞུགས་སུ་ཡང་
དེ་བཞིན་གཤེགས་པའི་འཕེལ་གདུང་ཡུངས་འབྲུ་ལྟ་བུས་གཙོས་རིང་བསྲེལ་རྣམ་
བཞི་སོགས་བྱིན་རྟེན་མང་པོ་བཞུགས་པའི་རྟེན་བྱིན་རླབས་ཅན་དེ་རྣམས་གཙུག་
ལག་ཁང་གི་སྦུག་ཏུ་བཞུགས། དཔལ་ཡེ་ཤེས་ཀྱི་མགོན་པོ་ཕྱག་དྲུག་པའི་ སྐུ་
བརྙན་ཙན་དན་དམར་པོ་ལས་གྲུབ་པ་སྤྱན་གཟིགས་དུ་མ་དང་བཅས་པ་གཉའ་
ནང་ནས་པད་ཚལ་ཤོ་དཔོན་རིན་པོ་ཆེས་ཕུལ་བ་འདུ་ཁང་གསར་བསྐྲུན་དང་དུས་
མཚུངས་བྱུང་བས་རྟེན་འབྲེལ་ལེགས་ཤིང་། འདུ་ཁང་གི་སྦུག་ཏུ་བཞུགས་སུ་
གསོལ། མགོན་པོའི་སྐུ་འདི་ནི་གཟི་བྱིན་ཆེ་ཞིང་འཚུབ་འགྱུར་ཤིན་ཏུ་ཆེ་བ། དམ་
ཚིག་དང་མི་ལྡན་པ་རྣམས་ཀྱིས་འདིའི་ཉེ་འཁོར་དུ་རེག་ཀྱང་འཚུབ་ལྷོངས་གློ་
བུར་དུ་སྟོན་པ་ཤིན་ཏུ་གཉན་པ་ཞིག་བཞུགས་སོ། །དེ་ལྟར་གཙུག་ལག་ཁང་རྟེན་
དང་བཅས་པ་ལ་བདག་ཅག་ དགེ་འདུན་ ཀྱི་སྡེ་དང་བཅས་པས་དཔལ་རྡོ་ རྗེ་
འཇིགས་བྱེད་ཆེན་པོའི་དཀྱིལ་འཁོར་ཞལ་ཕྱེ་ནས་རབ་ཏུ་གནས་པ་རྒྱས་པར་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
བྱས། བྲག་ཁ་ཐེག་ཆེན་གླིང་གི་སྒྲུབ་སྡེ་འདི་སྔོན་དུས་རྗེ་བཙུན་རེད་མདའ་པ་
ཡབ་སྲས་ཀྱིས་བྱིན་གྱིས་བརླབས་ཤིང་། རྗེས་འཇུག་རྣམས་ཀྱིས་སྒྲུབ་གནས་སུ་
བཟུང་། དཔང་ལོ་ཆེན་པོ་ཡང་སྒྲུབ་གནས་འདིར་བྱོན་ཏེ་ཡུན་རིང་དུ་བཞུགས་
ཤིང་གནས་འདིར་དག་པའི་མཚན་མ་ངོ་མཚར་ཅན་མང་དུ་བྱུང་བའི་ལོ་རྒྱུས་ཀྱང་
སྣང་ཞིང་། དཔང་ལོ་བཞུགས་པའི་ཤུལ་ནི་དཔང་ལོ་ཕུག་ཅེས་དེང་སང་ཡང་
བལྟར་ཡོད་དོ། །དེ་ནས་ཀུན་མཁྱེན་ལྔ་པ་ཆེན་པོའི་སྐུ་རིང་ལ་སྒྲ་རམ་པ་བཤེས་
གཉེན་རྣམ་རྒྱལ་གྱིས་བཞུགས་ཤིང་བསྟན་པའི་བྱ་བ་རྒྱ་ཆེན་པོ་མཛད་དེ། སྒྲ་
རམ་པས་བཤད་སྒྲུབ་རྒྱ་ཆེར་སྤེལ་བས་ཀུན་མཁྱེན་ལྔ་པ་ཆེན་པོས་ལེགས་སོའི་
བཀའ་གནང་ཞིང་། འོར་མ་གཞིས་ཀ་ནས་ཕོགས་ཀྱང་སྩལ། དེ་ནས་དུས་ཕྱིས་
རྗེས་གྲུབ་པའི་དབང་ཕྱུག་དགེ་ལེགས་རྒྱ་མཚོ་བའི་ཐུགས་སྲས་ སེ་རའི་དགེ་
བཤེས་བླ་མ་རབ་འབྱམས་པ་བློ་བཟང་ཆོས་འཁོར་བྱོན་ནས་སྒྲུབ་གནས་འདི་
བཟུང་ནས་འཕྲིན་ལས་ཤིན་ཏུ་ཆེ་བ་བྱུང་སྟེ། རྗེ་བླ་མའི་བསྟན་པ་ལ་ཕན་པ་ཆེན་
པོ་མཛད། བླ་མ་རབ་འབྱམས་པ་ཞིང་གཤེགས་ནས་ལོ་སྐོར་གཉིས་ལྷག་ཙམ་
སོང་བ་ན། པད་ཚལ་དགེ་སློང་རིན་པོ་ཆེ་སྐུ་ན་མཐོ་བས་ས་དམའ་བར་བཞུགས་
བཞེད་པ་དང༌། རྒྱལ་དབང་ཐམས་ཅད་མཁྱེན་པ་ཆེན་པོས་ཀྱང་ས་གང་འོས་སུ་
གྲོགས་དགེ་འདུན་གྱི་སྡེ་དང་བཅས་གནས་ན་ལེགས་པས་དེ་ལྟར་བྱས་ཆོག་པའི་
བཀའ་ལུང་ཕེབས་པའི་ཐོག་བླ་མ་རབ་འབྱམས་པ་དེ་ཉིད་ཀྱི་སྦྱིན་བདག་སྐྱིད་
ཞོལ་འགོ་ཡོད་རྣམས་ཀྱིས་བྲག་ཁའི་སྒྲུབ་གནས་འདི་ཕུལ་ཏེ། དབང་ཕྱུག་ཅེས་
པ་མེ་མོ་གླང་གི་ལོ་གྲོགས་དགེ་སློང་བཞི་སྡེ་དང་བཅས་བྲག་ཁ་ཐེག་ཆེན་གླིང་དུ་
ཕེབས་ཏེ་ས་བཟུང་། ཁོ་བོ་ཅག་དགེ་སློང་ཚང་མ་དང་བཅས་གདན་དྲངས་ཏེ་ཟླ་
- 386 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བ་བཅུ་པའི་ཚེས་བཅུ་དུས་ཚེས་ཤིན་ཏུ་ལེགས་པའི་ཉིན་བཀྲ་ཤིས་ཀྱི་གསོ་སྦྱོང་
དང་། རབ་གནས་མདོར་བསྡུས་བྱས་ཏེ། དགའ་ལྡན་སྙན་བརྒྱུད་ཀྱི་སྒྲུབ་པའི་སྡེ་
འཕེལ་བའི་རྟེན་འབྲེལ་བསྒྲིགས་སོ། །དགའ་ལྡན་ཕུག་པོ་ཆེ་ནི་བླ་མ་གྲུབ་པའི་
དབང་ཕྱུག་ཆེན་པོས་ཇི་ལྟར་བཏབ་པའི་ཚུལ་གོང་དུ་བརྗོད་པ་ལྟར་དང་བླ་མ་
གྲུབ་པའི་དབང་ཕྱུག་ཞིང་གཤེགས་ནས་དགེ་བའི་བཤེས་གཉེན་ཡེ་ཤེས་བཀྲ་
ཤིས་ཀྱིས་དབུ་མཛད་དགེ་སློང་བཅུ་སྐོར་གྱིས་སྒྲུབ་གནས་བཟུང་ཞིང་གཞི་གསུམ་
གྱི་ཕྱག་ལེན་མ་ཉམས་པར་བསྐྱངས། དེ་ནས་དུས་ཀྱི་དབང་གིས་དགེ་སློང་རྣམས་
རིམ་གྱིས་ཟད་དེ་སྒྲུབ་གནས་སྟོངས་སུ་ཉེ་བར་གྱུར་པ་ན། སྒྲུབ་གནས་འདི་ལ་
དད་འདུན་རྩེ་གཅིག་པ་སྐྱིད་གྲོང་རྫོང་བཞུགས་སྡེ་པ་མཐོང་སྨོན་དང་། གཅེན་
ལུང་སྡེ་པ་རྗེ་དྲུང་ལྷུན་གླིང་ནས་སོགས་དང་འདུན་ཅན་ཆེ་ཕྲ་མང་པོས་སྒྲུབ་
གནས་འདི་སྐྱོང་བ་ཁྱོད་ཉིད་ལ་བབ་བོ་ཞེས་ཁོ་བོ་ཅག་ལ་སྐུལ་མ་ཡང་ཡང་བྱུང་
བ་དང༌། པད་ཚལ་དགེ་སློང་རིན་པོ་ཆེས་ཀྱང་ཕྱོགས་འདིར་འཇམ་མགོན་བླ་མའི་
བསྟན་པ་ཐོག་མར་ཚུགས་པའི་རྩ་བའི་གནས་སུ་འདུག་པས་སྒྲུབ་གནས་ཕུག་
ཆེན་འདི་ཁྱོད་ཉིད་ཀྱིས་ཅི་ནས་ཀྱང་སྐྱོང་དགོས་སོ་ཞེས་བསྐུལ་བ་དང་། བདག་
ཉིད་ཀྱང་བླ་མ་གྲུབ་པའི་དབང་ཕྱུག་ཆེན་པོ་དེ་ཉིད་ཀྱི་བཀའ་དྲིན་རྗེས་སུ་དྲན་
པའི་དད་གུས་ཆེན་པོས་བློས་མ་བཟོད་པར་ཁས་བླངས་ཏེ། མྱོས་ལྡན་ཞེས་པ་ས་
མོ་ཡོས་ལོའི་ཟླ་བ་གསུམ་པའི་ཚེས་བཅུའི་ཉིན་སྐྱིད་གྲོང་རྫོང་བཞུགས་སོགས་
དད་ལྡན་སེར་སྐྱ་མང་པོས་མཆོད་པའི་བྱེ་བྲག་སྣ་ཚོགས་ཐོགས་པས་བསུས་ནས་
ཕུག་ཆེན་དུ་ཕྱིན་ཏེ་འདུ་ཁང་གི་ཁྲི་ལ་བསྡད་ནས་བཀྲ་ཤིས་ཀྱི་གསོ་སྦྱོང་དང་།
སེམས་བསྐྱེད་མཆོད་ པ་ བྱས་ཏེ་ སྒྲུབ་ གནས་ ཉམས་ པ་གསོས་ཤིང་ བྱིན་གྱིས་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
བརླབས། འདོད་ཁམས་དབང་ཕྱུག་དམག་ཟོར་རྒྱལ་མོར་འཕྲིན་ལས་གཉེར་དུ་
གཏད། རེ་ཞིག་དགེ་སློང་ལྔ་ཙམ་བཞུགས་སུ་བཅུག་སྟེ་རྒྱུན་ཇ་བཙུགས། དེ་ནས་
རིམ་གྱིས་ཇེ་མང་དུ་བཏང་སྟེ་དགེ་སློང་བཅུ་སྐོར་བཞུགས་ཤིང་ཆོས་དང་ཟང་ཟིང་
གཉིས་ཀའི་སྒོ་ནས་བསྐྱངས་ཏེ། རྗེ་གྲུབ་པའི་དབང་ཕྱུག་གི་སྐུ་དུས་ལས་ཀྱང་
དར་རྒྱས་ཆེར་སོང་བ་ཀུན་གྱིས་མཐུན་སྣང་དུ་གྲུབ་པ་འདི་ཡིན་ནོ། །ས་ཡོས་དེའི་
སྟོན་བྲག་ཁར་པད་ཚལ་ནས་སྦྱིན་བདག་མཛད་དེ། དགེ་སློང་བརྒྱད་དང་དགེ་
ཚུལ་གཉིས་བཅོས་པའི་སྒྲུབ་སྡེ་བཙུགས་ཏེ། དགེ་སློང་སོ་སོའི་ སྤྱིལ་པོ་དང༌།
ཚོགས་ཁང་ཀ་གཉིས་མ་སྒོ་མཆོར་དང་བཅས་པ་བལ་པོའི་བཟོ་བོ་མཁས་པས་
བྱས་ཏེ་བཟོ་བཀོད་ཕུན་སུམ་ཚོགས་པ་གསར་དུ་བསྐྲུན། འདུ་ཁང་གི་བྱང་ངོས་
ལ་རྗེ་བཙུན་ཙོང་ཁ་པ་ཆེན་པོ་ལ་དགའ་ལྡན་སྙན་བརྒྱུད་ཀྱི་བླ་མ་རྣམས་ཀྱིས་
བསྐོར་བ་དང་། ཤར་ངོས་ལ་སྟོན་པ་ཐུབ་པའི་དབང་པོ་ལ་བྱང་ཆུབ་ལམ་གྱི་རིམ་
པའི་བླ་མ་བརྒྱུད་པ་རྣམས་ཀྱིས་བསྐོར་བ་དང་། དཔལ་ཡེ་ཤེས་ཀྱི་མགོན་པོ་ཕྱག་
དྲུག་པ་འཁོར་བཞི་དང་བཅས་པ། ནུབ་ངོས་ལ་ཐུབ་དབང་གནས་བརྟན་བཅུ་
དྲུག་དང་བཅས་པ། ནུབ་ཀྱི་སྦུག་ཏུ་བྱམས་མགོན་བཟང་པོའི་བཞུགས་སྟངས་
ཅན་སྨན་བླ་བདེ་གཤེགས་བརྒྱད་དང་བཅས་པ། ཤར་ནུབ་ཀྱི་གྲྭ་གཉིས་སུ་དམ་
ཅན་ཆོས་རྒྱལ་དང་དཔལ་ལྡན་ལྷ་མོ། སྒོ་མཆོར་དུ་རྒྱལ་ཆེན་བཞི། ཆ་ལྔ་པའི་
འཁོར་ལོ་བཅས་པར་ཐོགས་དབང་པོ་སྣར་ཐང་པ་བློ་བཟང་འབྱུང་གནས་ཀྱིས་
དབུ་བྱས། རི་མོ་བ་མཁས་པ་མང་དུ་བསགས་ཏེ་ཕྱག་ཚད་དང་ལྡན་ཞིང་ཚོན་
བཟང་པོ་གསེར་དང་བཅས་པས་བལྟ་བས་ཆོག་མི་ཤེས་པ་ཀུན་གྱི་མིག་གི་བདུད་
རྩིར་གྱུར་པ་ཞིག་བསྒྲུབས། ཁོ་བོ་ཅག་དགེ་སློང་གི་སྡེ་དང་བཅས་པས་རབ་ཏུ་
- 388 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
གནས་པ་ཡང་དང་ཡང་དུ་བྱས་ཤིང་། རབ་གནས་དགེ་ལེགས་ཆར་འབབས་ཀྱི་
ཆོ་གའི་སྒོ་ནས་རབ་ཏུ་གནས་པ་རྒྱས་པ་ཉིན་གསུམ་པ་ཞིག་བྱས་པར་སྤྱན་དབྱེའི་
ཆོ་ག་གྲུབ་ནས་དགའ་སྟོན་གྱི་ཚེ་སྐྱིད་གྲོང་རྫོང་བཞུགས་གཉིས་དང་། སྐྱིད་གྲོང་
ཁུལ་གྱི་འགོ་ཡོད་རྣམས་ཀྱིས་གཙོས་སེར་སྐྱ་ཕོན་ཆེ་བ་ཚོགས་ཏེ། འདུ་ཁང་དུ་
ཐམས་ཅད་མ་ཤོང་བར་ཕྱིའི་ཁྱམས་སུའང་གནས་པ་ལ། ཡོན་མཆོད་ཐམས་ཅད་
ཚེ་རིང་ཞིང་ལོངས་སྤྱོད་འཕེལ་བ་སོགས་རྟེན་འབྲེལ་ཁྱད་པར་ཅན་དུ་མ་འགྲིག་
ཕྱིར་བཀྲ་ཤིས་རྫས་བརྒྱད་ཚང་མའི་ཕྱག་ཏུ་བྲིམས་ནས་རྟེན་ལ་འབུལ་བ་དང་།
ཤིས་པ་བརྗོད་ཅིང་མེ་ཏོག་གི་ཆར་ཕབ། དེའི་ཚེ་གང་གི་ལྟས་དང་རྒྱུ་མཚན་དང་
རྐྱེན་གང་གིས་ཡིན་ནི་མ་ཤེས་ཤིང་། ཇི་ལྟར་ཡིན་ཡང་ཤར་ངོས་ཀྱི་ཐུབ་པའི་
དབང་པོ་ལམ་རིམ་བླ་མ་བརྒྱུད་པ་དང་བཅས་པ་རྣམས་དང་། དཔལ་ཡེ་ཤེས་ཀྱི་
མགོན་པོའི་སྐུ་རྣམས་ལས་མི་རྔུལ་བ་ལྟ་བུར་ཟིལ་པ་ཁྲོམ་ཁྲོམ་ཐོན་ཏེ་ཆུ་རྒྱུན་
བབས་ཏེ་རྐེད་རིས་དང་བཙག་གཤམ་གྱི་ཡང་གཤམ་དུ་ཞལ་བའི་སྟེང་དུ་བབས་
པ་བྱུང་བས། ཚོགས་པ་བྱིང་གྱེས་ནས་ཡོན་མཆོད་དྲག་རིགས་རྣམས་ལ་མཛུབ་
མོས་བླངས་ཏེ་བཞེས་རྒྱུ་བྱུང་སོང་ཞིང་། བདུད་རྩི་བབས་སོ་ཞེས་ཀུན་ངོ་མཚར་
དང་ཡ་མཚན་དུ་བྱེད་པ་ཞིག་བྱུང་ངོ༌། །དེར་རྣམ་ཐར་དད་པའི་འཇུག་ངོགས་ནས་
དབུ་བཙུགས་ཆོས་མང་དུ་བཤད་ཅིང་། གཞི་གསུམ་གྱི་ཕྱག་ལེན་ནམ་ཡང་མི་
ཉམས་པའི་རྒྱུན་བཙུགས། དེ་ནས་བདག་ཅག་ལ་བློ་གཏད་དེ་དབུས་གཙང་གི་
ལྗོངས་ནས་སྒྲུབ་པ་སྙིང་པོར་མཛད་བཞེད་པའི་དགེ་སློང་མང་དུ་ཕེབས་ཏེ་སྒྲུབ་སྡེ་
སོ་སོར་བཞུགས་པ་རྣམས་རྒྱལ་བ་ཙོང་ཁ་པ་ཆེན་པོའི་བཀའ་སྲོལ་དྲི་མ་མེད་པ་
ལ་རྗེས་སུ་སློབ་པ་ཤ་སྟག་བཞུགས་པས། རྒྱལ་བའི་བཀའ་དང་དགོངས་འགྲེལ་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༢༽
གྱི་བསྟན་བཅོས་རྣམས་སྒྲུབ་གནས་འདིར་བྱུང་ན་ཕན་ཆེ་བ་དང་། སྤྱིར་སངས་
རྒྱས་ཀྱི་བསྟན་པ་ཕྱོགས་འདི་དག་ཏུ་དར་ཞིང་རྒྱས་པའི་རྟེན་འབྲེལ་དུ་ཆེ་བ་དང་།
ལྷག་པར་ཁོ་བོ་ཅག་ལ་བློ་གཏད་དེ་རེ་བ་ཆེན་པོས་བྱིན་པའི་ཤི་གསོན་གྱི་རྫས་
རྣམས་ཆུད་མི་ཟ་ཞིང་ནམ་ཡང་མི་མཛད་པའི་གཏེར་ཆེན་པོར་སྦ་བའི་ཕྱིར། རྒྱལ་
བའི་བཀའ་དང་བསྟན་བཅོས་གངས་ཅན་དུ་འགྱུར་རོ་ཅོག་ཚང་མ་བཞེངས་པར་
འདོད་ནས་པད་ཚལ་དགེ་སློང་རིན་པོ་ཆེ་དཔོན་གཡོག་རྣམས་ལ་དོ་དམ་ལས་
བྱེད་ཀྱི་གྲོགས་བཅོལ་ཏེ་འབྲུག་ལོ་ཟླ་བ་དང་པོའི་ནང་དུ་གཟའ་ཚེས་འཕྲོད་སྦྱོར་
ལེགས་པའི་ཉིན་གཏོང་བའི་སྒོ་འཕར་ཕྱེ་ནས། གསེར་དངུལ་གོས་དར་བྱུ་རུ་སྤོས་
ཤེལ་སོགས་རྒྱན་སྣ་ཚོགས་དང་། གྱོན་པ་སྣ་ཚོགས་སོགས་ཡོ་བྱད་གང་ཡོད་ནས་
བཏང་བར་རྒྱུ་དངོས་ཇི་ལྟར་སོང་བའི་ཐོ་ཞིབ་པར་ལོགས་སུ་གསལ་ཞིང་། ཁྱོན་
བསྡོམས་རིན་གོང་དངུལ་ཐོག་ཏུ་ཕབ་པར་དངུལ་སྲང་སྟོང་དང་བདུན་ཞོ་གསུམ་
རྣམས་སོང་ཞིང་རྒྱུ་སོང་དེ་དག་ལས་ཕག་རི་ནས་ཤོག་བུ་སྤུས་ལེགས་བཏོན་ཏེ་
སྦྱར་ཤོག་ཁྱད་ཐོན་བྱས་ཏེ་སྦྲུལ་ལོའི་དབྱར་པར་དུ་བཏབ། དེའི་ཚེ་བླ་མ་ཕྱག་
མཛོད་སྐུ་ཞབས་ནས་ཀྱང་ད་ལམ་བཀའ་བསྟན་རིན་པོ་ཆེ་རྣམ་པ་གཉིས་པོ་འདི་
ཡི་གེ་འབྲུ་གཅིག་ཀྱང་མ་ཉམས་པ་ཤིན་ཏུ་གསལ་བ་ཁྱད་ཐོན་དགོས་ཚུལ་སྣར་
ཐང་སྡེ་པར་བཀའ་འདོམས་ཡང་ཡང་གནང་བ་དང་། སྣར་ཐང་སྡེ་པས་གཙོས་
སྣར་ཐང་གི་དགེ་འདུན་ཚང་མ་ཁོ་བོ་ཅག་རང་ལ་དག་སྣང་ཆེ་བར་མཛད་པ་
བཅས་ལས་བྱེད་ཚང་མས་དོ་གལ་ཆེ་ངེས་མཛད་པས། སྔོན་ཆད་གངས་རིའི་ཁྲོད་
དུ་སྣར་ཐང་ནས་བཏབ་པའི་བཀའ་བསྟེན་པར་མ་ལ་འདི་ལས་གསལ་བ་མ་བྱུང་
འདྲ་ཞེས་གླེང་ཞིང་། ཤོག་བུ་སྤུས་ལེགས་ཤིང་པར་ཤིན་ཏུ་གསལ་བ་མིག་གི་
- 390 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
བདུད་རྩིར་གྱུར་པ་ཞིག་གྲུབ། དེ་ནས་རིམ་གྱིས་གདན་དྲངས་ཏེ་མང་ཡུལ་བྱམས་
སྤྲིན་དུ་ཕེབས་པའི་ཚེ་རང་བྱུང་ཝ་ཏི་བཟང་པོའི་ཐད་ནས་འཇའ་དཀར་པོ་ཞིག་
ཐོན་པ་བཀའ་བསྟན་རིན་པོ་ཆེའི་ངོས་སུ་སྣེ་ཟུག་པ་ཞིག་བྱུང་འདུག་པ་ཀུན་ངོ་
མཚར་ཡ་མཚན་ཆེར་བྱེད་པ་ཞིག་བྱུང་། དེའི་སང་ཉིན་བཀྲ་ཤིས་བསམ་གཏན་
གླིང་དུ་ཕེབས་རྒྱུའི་ཉིན་སྐྱིད་གྲོང་རྫོང་བཞུགས་གཉིས་ཀྱིས་གཙོས་སྐྱིད་གྲོང་
ཡུལ་གྱི་འགོ་ཡོད་ལས་བྱེད་རྣམས་ཀྱིས་བདུག་སྤོས་བཟང་པོས་སྣ་དྲངས་མཆོད་
པའི་བྱེ་བྲག་སྣ་ཚོགས་ཐོགས་ཏེ་རྒྱང་རིང་པོ་ནས་བསུས་ཤིང་། སྐྱིད་གྲོང་ཞོལ་གྱི་
གཞོན་ཤར་རྣམས་ཀྱིས་གོས་གཙང་མ་བགོས་ཏེ་དད་གུས་ཆེན་པོས་གདན་དྲངས།
ཁོ་བོ་ཅག་རང་དགེ་སློང་གི་སྡེ་དང་བཅས་པས་ཀྱང་རྒྱང་རིང་པོའི་བར་དུ་ཕྱིན་ཏེ།
ཁོ་བོ་ཅག་རང་གིས་བདུག་སྤོས་བཟང་པོ་ཐོགས་པའི་སྣ་དྲངས། དགེ་སློང་རྣམས་
ཀྱིས་གདུགས་དང་རྒྱལ་མཚན་དང་། བ་དན་དང༌། རོལ་མོའི་བྱེ་བྲག་སྣ་ཚོགས་
པ་ཐོགས་ཏེ། སེར་སྐྱ་ཕོན་ཆེ་བས་དད་གུས་ཆེན་པོས་སྤྱན་དྲངས་ཏེ། རབ་བྱུང་
བཅུ་གསུམ་པའི་ཁྱུ་མཆོག་ཅེས་པ་ལྕགས་མོ་སྦྲུལ་གྱི་ལོ་རྒྱུ་སྐར་དབྱུག་པས་ཉ་
བའི་དམར་ཕྱོགས་ཀྱི་རྒྱལ་བ་དང་པོ་དཔལ་ཨ་ཏི་ཤ་དགའ་ལྡན་དུ་ཕེབས་པའི་
དུས་ཆེན་ཧོར་ཟླ་དགུ་པའི་ཚེས་བཅོ་བརྒྱད་ ཀྱི་ཉིན་བཀའ་ འགྱུར་རིན་པོ་ཆེ་
གླེགས་བམ་བརྒྱ་དང་གཅིག །བསྟན་འགྱུར་རིན་པོ་ཆེ་གླེགས་བམ་ཉིས་བརྒྱ་དང་
ཉི་ཤུ་རྩ་ལྔ་སྟེ། ཁྱོན་གླེགས་བམ་སུམ་བརྒྱ་དང་ཉི་ཤུ་རྩ་དྲུག་མདོ་སྔགས་ཏིང་
འཛིན་ལེགས་པར་འཕེལ་བའི་གནས་མཆོག་བཀྲ་ཤིས་བསམ་གཏན་གླིང་གི་
གཙུག་ལག་ཁང་དུ་ཕེབས་ཏེ། ཆོས་ཁྲི་བཟོ་བཀོད་ཕུན་སུམ་ཚོགས་པ་ལ་ཤར་
ངོས་སུ་བཀའ་འགྱུར་རིན་པོ་ཆེའི་དབུ་ཤོག་རྣམས་མཐིལ་ཤོག་ལ་གསེར་ཤ་སྟག་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
གིས་བྲིས་པ། དབུ་ལྷ་རྣམས་སྐུ་ཤ་གསེར་དང༌། ན་བཟའ་དང་ཡུལ་ལྗོངས་རྣམས་
ཚོན་བཟང་པོ་སྣ་ཚོགས་ལ་གསེར་གྱི་རི་མོས་སྤྲས་པ། མཐའ་སྐོར་གྱི་ཞིང་ཁམས་
ལ་པ་ཏྲ་རིས་དང༌། གཡུང་དྲུང་ལ་སོགས་པ་བཀྲ་ཤིས་པའི་གསེར་གྱི་རི་མོས་
བརྒྱན་ པ། ཞལ་ ཁེབས་ མཛོད་ གོས་ ལུ་ ཧང་ དང་ གོས་ དམར་མེ་ཏོག་མ་ ཉིས་
བརྩེགས་བལྟ་བས་ཆོག་མི་ཤེས་པ་མིག་གི་བདུད་རྩི་ལྟ་བུ་ན་བཟའ་མཛོད་གོས་
དམར་ སེར་ དང༌། མཛོད་ བཏགས། ལོང་ ཀི །ལ་ དམར་ སོགས་ ཀྱིས་ བྱས་ པ།
གདོང་དར་བཅད་ལྡན་སྔོན་པོ་གོས་དམར་སེར་བཅས་སུམ་བརྩེགས། གླེགས་
ཤིང་རྒྱ་ཕིབས་གཟུགས་ལ་མཚལ་བཟང་པོ་དང་གསེར་ཤོག་གིས་བརྒྱན་པ།
གླེགས་ཐག་སེ་ཏ་ཧོ་སྤུས་ལེགས་གྲས་མཚུངས་དང་རག་གི་གླེགས་ཆབ་སྤུས་
ལེགས་དང་བཅས་པའི་སྐུ་རགས་ལེགས་པར་གསོལ་བ། ནུབ་ངོས་ལ་བསྟན་
འགྱུར་རིན་པོ་ཆེ་ཚང་མ་ན་བཟའ་གླེགས་ཤིང་གདོང་དར་སྐུ་རགས་གླེགས་ཆབ་
རྣམས་བཀའ་འགྱུར་རིན་པོ་ཆེ་དང་མཚུངས་པ་སྲི་ཞུ་ཕུན་སུམ་ཚོགས་པར་བྱས་ཏེ་
དཀར་ཆག་གི་གོ་རིམ་ལྟར་ལྷ་དང་བཅས་པའི་འགྲོ་བ་ཡོངས་ཀྱི་མགོན་སྐྱབས་
དང་དཔུང་གཉེན་དང་བསོད་ནམས་ཀྱི་ཞིང་དམ་པར་བཞུགས་སོ། །དེ་ནས་རྟ་ལོ་
ཟླ་བ་དང་པོའི་ཚེས་བརྒྱད་ལ་བདག་ཅག་དགེ་སློང་ཉི་ཤུ་རྩ་བདུན་དང་། དགེ་
ཚུལ་བརྒྱད་བཅས་དཔོན་སློབ་སུམ་ཅུ་སོ་ལྔས་རབ་ཏུ་གནས་པ་རྒྱས་པར་བྱས་ཏེ་
ཤིས་པ་བརྗོད་པའི་མེ་ཏོག་གི་ཆར་ཕབ། དད་ལྡན་གཞན་ཡང་མང་དུ་ཚོགས་ཏེ་
རབ་གནས་ཀྱི་དགའ་སྟོན་བྱས་ཤིང་སྨོན་ལམ་བཏབ་བོ། །དེ་ནས་བཀའ་བསྟན་
རིན་པོ་ཆེའི་དབུ་ཐོག་ཏུ་གཡའ་ཕུབ་ཁང་བུ་བརྩེགས་པ་དང་བཅས་པ། ཁང་བུ་
བརྩེགས་པའི་སྟེང་དུ་གསེང་ཟངས་ཀྱི་གཉྫིར་བཟོ་བཀོད་ཕུན་སུམ་ཚོགས་པ་
བ 392 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ཞིག་ བསྒྲུབས་ པ་ དེའི་རྒྱུར་ ལྗོན་ དམར་འདེགས་ ཁལ་ ལྔ་ ཉག་ གང་ སྤོར་དོ། །
གསེར་སྲང་དྲུག་དང་ཞོ་ཕྱེད་དྲུག །དངུལ་ཆུ་བཟོ་བོའི་གླ་ལྟོ་སོགས་ཞིབ་པ་ཐོ་
ལོགས་སུ་གསལ། ཁྱོན་བསྡོམས་དངུལ་ཐོག་ཏུ་ཕབ་པར་དངུལ་སྲང་ཉིས་བརྒྱ་ཉི་
ཤུ་རྩ་ གཅིག་སྐར་ཕྱེད་གསུམ་རྣམས་སོང་ཞིང་། དུས་ ཆོས་ ཁྱད་ པར་ཅན་དང་
བསྟུན་བཀའ་བསྟན་རིན་པོ་ཆེའི་དབུ་ཐོག་ཏུ་བཙུགས་ཤིང་། གསེར་ཏོག་འདིའི་
གཟུངས་ལ་དེ་བཞིན་གཤེགས་པའི་རིང་བསྲེལ་ཡུངས་འབྲུ་ལྟ་བུ་གཅིག །
བཅོམ་ལྡན་འདས་འཕགས་མ་གདུགས་དཀར་ཅན་གྱི་བསྲུང་བའི་འཁོར་ལོ།
བདེ་གསང་འཇིགས་གསུམ་གྱི་རྩ་རྒྱུད། རྗེ་ཐམས་ཅད་མཁྱེན་པའི་ཕྱག་ཚ་འཇམ་
དབྱངས་ཀྱི་སྐུ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཕྱག་ཚ་རྡོ་རྗེ་འཇིགས་
བྱེད་རྭ་དམ་མ་སོགས་བྱིན་རྟེན་མཐའ་ཡས་པ་བཞུགས་པའི་གསེར་ཏོག་འདི་
མཐོང་བ་དང་། འདིའི་འོད་གང་ལ་རེག་པ་ཙམ་གྱིས་ཀྱང་གནས་སྐབས་དང་
མཐར་ཐུག་ཏུ་ཕན་པ་ཆེན་པོ་བྱེད་པར་ངེས་སོ། །གཉྫི་ར་འདི་གྲུབ་ནས་བདག་
ཅག་དགེ་འདུན་གྱི་སྡེ་དང་བཅས་པས་རབ་ཏུ་གནས་པ་ཞག་བདུན་ཙམ་གྱི་རིང་
རྒྱས་པར་བྱས་ཤིང་། རབ་གནས་དགའ་སྟོན་ཉིན་སྐྱིད་གྲོང་རྫོང་བཞུགས་གཉིས་
ཀྱིས་གཙོས་དད་ལྡན་བརྒྱ་ཕྲག་མང་པོ་ཚོགས་པ་གཙུག་ལག་ཁང་ཁྱམས་དང་
བཅས་པར་མ་ཤོང་བར་གཙུག་ལག་ཁང་གི་ཤར་ཕྱོགས་ཀྱི་ཐང་གཤོང་ཞིག་ཏུ་
སེམས་བསྐྱེད་དང་ཤིས་པ་བརྗོད་ཅིང་མེ་ཏོག་གི་ཆར་ཕབ་བོ། །སྐབས་འདིར་
བསྟན་པའི་གནས་ཚད་དང་འདས་ལོའི་ཚུལ་ཅུང་ཟད་བརྗོད་ན། མདོ་སྡེ་བསྐལ་
བཟང་གི་གླེགས་བམ་ཕལ་ཆེ་བ་ནས་བསྟན་པ་ལོ་སྟོང་གནས་པར་བཤད། བློ་
གྲོས་མི་ཟད་པའི་མདོ་འགྲེལ་དུ་ཡང་ལོ་སྟོང་གནས་པར་བཤད། སྙིང་རྗེ་པད་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དཀར་དུ་ ལོ་ ཕྱེད་ དང་ ཉིས་སྟོང་དང་། ཟླ་བའི་ སྙིང་ པོའི་ མདོ་ལས་ ཉིས་སྟོང་
གནས་ པར་ གསུངས། རྡོ་ རྗེ་ གཅོད་ པའི་ འགྲེལ་ པ་ དང་ ཐུབ་ པ་ དགོངས་རྒྱན་
སོགས་སུ་བསྟན་པ་ལོ་ཕྱེད་དང་སུམ་སྟོང་དུ་གནས་པར་བཤད། མདོ་སྡེ་བསྐལ་
བཟང་གི་གླེགས་བམ་འགའ་ཞིག་དང་ཡུམ་གསུམ་གནོད་འཇོམས་སུ་བསྟན་པ་
ལོ་ལྔ་སྟོང་གནས་པར་བཤད། སློབ་དཔོན་འཇམ་དཔལ་གྲགས་པས་ཀྱང་ལོ་ལྔ་
སྟོང་གནས་པར་བཤད་དེ། ལོ་གྲངས་ལ་མང་ཉུང་སྣ་ཚོགས་བྱུང་བ་ལ། བསྟན་པ་
ལོ་སྟོང་ལ་སོགས་པར་གནས་པར་གསུངས་པ་ནི་གདུལ་བྱ་རྣམས་སྐྱོ་བ་བསྐྱེད་
བར་བྱ་བ་དང་། དོན་དམ་པའི་ཆོས་མྱང་འདས་མངོན་དུ་བྱེད་པ་སྒྲུབ་པའི་བྱ་བ་
ཅུང་ཟད་ཉམས་པ་སོགས་ལ་དགོངས་ནས་གདུལ་བྱའི་ཁམས་དང་བསམ་པ་ལ་
བལྟོས་ཏེ་གསུངས་པའི་དྲང་དོན་དགོངས་པ་ཅན་ཡིན་པ་དང་། ལོ་ལྔ་སྟོང་དུ་
གནས་པར་གསུངས་པ་ནི་རྒྱལ་བ་རང་ཉིད་ཀྱི་དགོངས་པ་ངེས་པའི་དོན་ཡིན་
པར་མཁས་གྲུབ་དམ་པ་མང་པོས་གསུངས་སོ། །ལྔ་སྟོང་པོ་དེ་ཉིད་ལྔ་བརྒྱ་པ་
ཕྲག་བཅུར་བཅད་པའི་ལྔ་བརྒྱ་པ་དང་པོ་དང་། གཉིས་པ་དང་། གསུམ་པ་རྣམས་
ལ་རིམ་པ་བཞིན། དགྲ་བཅོམ་པ་དང་། ཕྱིར་མི་འོང་དང་། རྒྱུན་ཞུགས་ཐོབ་པ་
མང་དུ་འབྱུང་བས། དགྲ་བཅོམ་ པའི་ ལེའུ་དང༌། ཕྱིར་མི་འོང་ བའི་ལེའུ་དང་།
རྒྱུན་དུ་ཞུགས་པའི་ལེའུ་ཞེས་བྱ་སྟེ། ཁོང་དུ་ཆུད་པའི་ལེའུ་གསུམ་དང་། དེ་ནས་
ལྔ་བརྒྱ་པ་ཕྲག་གསུམ་ལ་རིམ་པ་བཞིན། ལྷག་མཐོང་དང་། ཏིང་ངེ་འཛིན་དང་།
ཚུལ་ཁྲིམས་དང་ལྡན་པ་མང་དུ་འབྱུང་བས། ལྷག་མཐོང་གི་ལེའུ་ལ་སོགས་པ་
སྒྲུབ་པའི་ལེའུ་གསུམ་དང་། དེ་ནས་ལྔ་བརྒྱ་པ་ཕྲག་གསུམ་ལ་རིམ་པ་བཞིན།
མངོན་པ་མདོ་སྡེ་འདུལ་བ་སྟོན་པ་མང་དུ་འབྱུང་བས། མངོན་པའི་ལེའུ་ལ་སོགས་
- 394 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
པ་ལུང་གི་ལེའུ་གསུམ་དང་། ལྔ་བརྒྱ་པ་ཐ་མ་ལ་ནི་རབ་ཏུ་བྱུང་བའི་རྟགས་ཙམ་
ལས་ལྟ་སྤྱོད་རྣལ་མ་མི་ལྡན་པས་རྟགས་ཙམ་འཛིན་པའི་ལེའུ་ཞེས་ཟེར་ལ། སློབ་
དཔོན་འཇམ་དཔལ་གྲགས་པས་ལྔ་བརྒྱ་པ་ཕྲག་བཅུ་པོ་ལ་རིམ་པ་བཞིན་མངོན་
པར་ རྟོགས་ པའི་ དུས་ གསུམ། སྒྲུབ་ པའི་ དུས་ གསུམ། ལུང་ གི་ དུས་ གསུམ།
རྟགས་ཙམ་འཛིན་པའི་དུས་ཞེས་བཤད་དོ། །དེ་ལ་སྔར་ལོ་གྲངས་ཇི་ཙམ་ཞིག་
སོང་སྙམ་ན་འདས་ལོ་ལ་མང་ཉུང་གཉིས་སྣང་ཏེ། མང་བ་ནི་བོད་ཡུལ་དུ་སྔ་
རབས་བྱོན་པའི་དམ་པ་རྣམས་ཀྱིས་བསྟན་རྩིས་མཛད་པ་དང༌། རྒྱ་གར་དང་བལ་
པོའི་རྒྱལ་རབས་བོད་ཀྱི་རྒྱལ་རབས་གོང་མ་རྣམས་ཀྱི་བསྟན་རྩིས་ལས་འབྱུང་བ་
ལྟར་ཏེ། དེ་ཡང་བདག་ཅག་གི་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་དེ་ཉིད་མྱ་
ངན་ལས་འདས་པའི་ཚུལ་བསྟན་ནས་ལོ་བརྒྱ་དང་སུམ་ཅུ་རྩ་བདུན་ན་རྒྱལ་པོ་
དགའ་བྱེད་བྱུང་། དེ་ནས་ལོ་བརྒྱད་བརྒྱ་ན་རྒྱལ་པོ་ཟླ་སྲུང་བྱུང་། དེ་ནས་ལོ་ཉིས་
བརྒྱ་སུམ་ཅུ་སོ་བརྒྱད་ན་རྒྱལ་པོ་མཛོད་མངས་བྱུང་། དེ་ནས་ལོ་བདུན་བརྒྱ་ཉི་ཤུ་
རྩ་བཞི་ནས་འཕྲོ་བཟུང་ནས་ལོ་བརྒྱད་བརྒྱ་བཅུ་བཞི་ན་བལ་པོར་རྒྱལ་པོ་འོད་
ཟེར་གོ་ཆ་བྱུང་། དེ་ནས་ལོ་ཉིས་བརྒྱ་བཞི་བཅུ་རྩ་གཉིས་ན་བོད་ཀྱི་རྒྱལ་པོ་ཁྲི་
གཙུག་ལྡེ་བཙན་རལ་པ་ཅན་བྱུང་སྟེ། དེ་ཡན་ཆད་ལ་ལོ་ཉིས་སྟོང་དགུ་བརྒྱ་ལྔ་
བཅུ་རྩ་ལྔ་སོང་ཞེས་རྒྱ་གར་དང་བལ་པོའི་ལོ་བཅོས་པ་དང་བོད་ཀྱི་རྒྱལ་པོ་རྣམས་
ཀྱིས་ལེགས་པར་བརྩིས་པ་ལས་འབྱུང་ཞེས་བུ་སྟོན་ཆོས་འབྱུང་ལས་གསུངས།
མེ་ཕོ་འབྲུག་ལ་ལྷ་བླ་མ་ཡབ་སྲས་ཀྱིས་བརྩིས་པས་སུམ་སྟོང་དང་བརྒྱ་ལྔ་བཅུ་རྩ་
གཉིས་སོང་། ལྕགས་མོ་ཡོས་ལ་ཇོ་བོ་རྗེས་བརྩིས་དུས་སུ་སུམ་སྟོང་དང་བརྒྱ་གྱ་
བདུན་སོང་། ས་མོ་གླང་ལ་ལོ་ཙཱ་བ་ཆེན་པོ་བློ་ལྡན་ཤེས་རབ་འདས་པའི་ཕྱི་ལོ་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
འདུ་བ་ཆེན་པོའི་དུས་བརྩིས་པས་སུམ་སྟོང་དང་ཉིས་བརྒྱ་ཞེ་དྲུག་སོང་། ཞེས་
ཆོས་འབྱུང་སྔ་མ་དག་ལས་འབྱུང་། གོང་དུ་སྟོན་པ་ལྷུམས་སུ་ཞུགས་པ་དང་།
བལྟམས་པ་དང་། ཁབ་ནས་འབྱུང་བ་དང་། སངས་རྒྱས་པ་དང་། མྱ་ངན་ལས་
འདས་པའི་མཛད་པ་བསྟན་པའི་ལོ་ཁམས་བརྗོད་པ་དེ་དག་ནི། མཁས་གྲུབ་ནོར་
བཟང་རྒྱ་མཚོས་མཛད་པའི་དྲི་མེད་འོད་རྒྱན་དུ་གསུངས་པ་ལྟར་བཀོད་པ་ཡིན་
ལ། རྗེ་བཙུན་ས་པཎ་ནི་སྟོན་པ་མེ་མོ་ཡོས་ལ་ལྷུམས་སུ་ཞུགས། ས་ཕོ་འབྲུག་ལ་
བལྟམས། ཆུ་ཕོ་སྟག་ ལ་ སངས་ རྒྱས། མེ་མོ་ཕག་ ལ་ མྱ་ ངན་ ལས་ འདས་ པར་
བཞེད་ཅིང་། དེའི་དབང་དུ་བྱས་ནས་རྗེ་བཙུན་གྲགས་པ་རྒྱལ་མཚན་ཞི་བར་
གཤེགས་པའི་ཆོས་འཁོར་མེ་ཕོ་བྱི་བའི་ལོ་མཛད་པའི་ཚེ་བརྩིས་པས་སུམ་སྟོང་
སུམ་བརྒྱ་བཞི་བཅུ་ཞེ་དགུ་སོང་། དེ་གཞིར་བཞག་ནས་ཆོས་རྗེ་བུ་སྟོན་རིན་པོ་
ཆེས་དགུང་ལོ་སུམ་ཅུ་རྩ་གསུམ་པ་ཆུ་ཕོ་ཁྱིའི་ལོ་བཀའ་འགྱུར་དང་བསྟན་འགྱུར་
གྱི་དཀར་ཆག་ཆེན་མོ་མཛད་པའི་ཚེ་བརྩིས་པས་ལོ་སུམ་སྟོང་བཞི་བརྒྱ་ལྔ་བཅུ་རྩ་
ལྔ་སོང་། དེ་ནས་མཁས་འགྲུབ་ཐམས་ཅད་མཁྱེན་པ་དགུང་ལོ་ལྔ་བཅུར་ཕེབས་
པ་ཤིང་ཕོ་སྟག་གི་ལོ་བརྩིས་པས་སུམ་སྟོང་ལྔ་བརྒྱ་རེ་བདུན་སོང་། དེ་ནས་རྗེ་
བཙུན་བློ་བཟང་ཆོས་ཀྱི་རྒྱལ་མཚན་དགུང་ལོ་ཞེ་བཞི་པ་ཆུ་མོ་གླང་གི་ལོ་བརྩིས་
པས་སུམ་སྟོང་བརྒྱད་བརྒྱ་ལྔ་སོང་། དེ་ནས་པཎ་ཆེན་ཐམས་ཅད་མཁྱེན་པ་རྗེ་
བཙུན་བློ་བཟང་ཡེ་ཤེས་དཔལ་བཟང་པོ་དགུང་ལོ་ཉེར་གསུམ་ལ་བསྙེན་རྫོགས་
མཛད་པའི་དུས་རྗེ་དགེ་ལེགས་རབ་རྒྱས་ཀྱིས་བརྩིས་པས་སུམ་སྟོང་བརྒྱད་བརྒྱ་
བདུན་ཅུ་དོན་བདུན་སོང་བར་གསུངས། སྔོན་གྱི་ཆོས་འབྱུང་རྣམས་ནས་གསུངས་
པའི་འདས་ལོ་དེ་དག་ལ་སྟོན་པའི་འཁྲུངས་ལོ་ངོས་འཛིན་མི་འདྲ་བ་སྣ་ཚོགས་
- 396 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བྱུང་བའི་དབང་གིས་མང་ཉུང་ཅི་རིགས་འབྱུང་ཡང་ཞིབ་པར་མ་བཀོད་དོ། །རྗེ་
བཙུན་བློ་བཟང་ཡེ་ཤེས་དགུང་ལོ་ཉེར་གསུམ་པ་ཁྲོ་བོ་ཞེས་པ་ཤིང་མོ་གླང་གི་ལོ་
བསྙེན་རྫོགས་བཞེས་ནས་བཀྲ་ཤིས་བསམ་གཏན་གླིང་དུ་བཀའ་བསྟན་རིན་པོ་
ཆེ་ཕེབས་པའི་རབ་བྱུང་བཅུ་གསུམ་པའི་ཁྱུ་མཆོག་ལྕགས་སྦྲུལ་གྱི་བར་ལ་ལོ་
བདུན་ཅུ་ དོན་ ལྔ་ སོང་། སྔོན་གྱི་ དམ་ པ་རྣམས་ ཀྱིས་ བསྟན་ རྩིས་ མཛད་ པའི་
ལུགས་དེ་ལྟར་ན་ཐུབ་པའི་བསྟན་པ་ལོ་སུམ་སྟོང་དང་དགུ་བརྒྱ་ལྔ་བཅུ་རྩ་གཉིས་
སོང་བར་བྱ་དགོས་ལ། དེ་ལྟར་ན་ལྔ་བརྒྱ་པ་ཕྲག་བཅུའི་ནང་ནས་འབྲས་བུའི་
དུས་དང་སྒྲུབ་པའི་དུས་ཀྱི་ལྔ་བརྒྱ་པ་ཕྲག་དྲུག་དང་། ལུང་མངོན་པའི་དུས་ཀྱི་ལྔ་
བརྒྱ་པ་ཕྲག་གཅིག་འདས། ལུང་མདོ་སྡེའི་དུས་ཀྱིའང་ལོ་བཞི་བརྒྱ་དང་ལྔ་བཅུ་
རྩ་གཉིས་འདས་ནས་རྩ་གསུམ་པའི་སྟེང་དུ་བཀའ་བསྟན་རིན་པོ་ཆེ་འདི་གཉིས་
ཕེབས་པ་ཡིན་ནོ། །འདས་ལོ་ཉུང་བའི་ཕྱོགས་ནི་དུས་འཁོར་གྱི་རྒྱུད་འགྲེལ་པ་
དང་བཅས་པ་ནས་ཤམྦྷ་ལར་ཆོས་རྒྱལ་བདུན་དང་། རིགས་ལྡན་ཉེར་ལྔས་རིམ་
བཞིན་ཤམྦྷ་ལའི་ཁྲི་ལ་བཞུགས་ནས་དུས་འཁོར་གྱི་རྒྱུད་གསུངས་ཤིང་བསྟན་པ་
འཛིན་པར་ལུང་བསྟན་པ་ལྟར་ཏེ། དེ་ལ་བདག་ཅག་གི་སྟོན་པ་ཤཱཀྱའི་རྒྱལ་པོས་
དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་དུས་འཁོར་རྩ་རྒྱུད་གསུངས་
ནས་ཆོས་རྒྱལ་ཟླ་བ་བཟང་པོ་ནས་རིགས་ལྡན་དྲག་པོ་འཁོར་ལོ་ཅན་གྱི་བར་ལུང་
བསྟན་པ་ནི། དུས་འཁོར་རྩ་རྒྱུད་ལས། སངས་རྒྱས་ལམ་ནི་གསལ་བྱེད་པ། །ཟླ་
བ་ ལྷ་ དབང་ གཟི་བརྗིད་ ཅན། །ཟླ་བས་ བྱིན་ དང་ ལྷ་ དབང་ ཕྱུག །སྣ་ ཚོགས་
གཟུགས་དང་ལྷ་དབང་ལྡན། །ཞེས་དང་། ལོ་འདི་ནས་ནི་དྲུག་བརྒྱའི་ལོར། །དྲང་
སྲོང་རྣམས་ནི་སྨིན་དོན་དུ། །འཇམ་དབྱངས་མི་བདག་གྲགས་པ་ནི། །ཤམྦྷ་ལ་
- 397.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཞེས་བྱ་བར་འབྱུང་། །ཞེས་དང་། གྲགས་པ་རིགས་ལྡན་རིགས་ཀྱང་སྟེ། །དེ་ནས་
རིགས་ལྡན་པདྨ་དཀར། །བཟང་པོ་རིགས་ལྡན་གསུམ་པ་སྟེ། །དེ་བཞིན་བཞི་པ་
རྣམ་རྒྱལ་ལོ། །བཤེས་གཉེན་བཟང་པོ་ཕྱག་དམར་དང་། །བདུན་པ་ཁྱབ་འཇུག་
སྦས་པའོ། །ཉི་མ་ གྲགས་དང་ཤིན་ཏུ་བཟང་། །རྒྱ་མཚོ་རྣམ་ རྒྱལ་ རྒྱལ་ དཀའ་
དང༌། །རིགས་ལྡན་ཉི་མ་བཅུ་གཉིས་པ། །སྣ་ཚོགས་གཟུགས་དང་ཟླ་བའི་འོད། །
མཐའ་ཡས་དང་ནི་ས་སྐྱོང་དང་། །དཔལ་སྐྱོང་སེང་གེ་རྣམ་པར་གནོན། །སྟོབས་
པོ་ཆེ་དང་མ་འགགས་པ། །མི་ཡི་སེང་གེ་དབང་ཕྱུག་ཆེ། །མཐའ་ཡས་རྣམ་རྒྱལ་
རིགས་ལྡན་དང་། །གྲགས་པ་རིགས་ལྡན་དེ་ནས་སླར། །དེ་སྲས་འཁོར་ལོ་ཆེན་
པོ་ཅན། །རིགས་ལྡན་དྲག་པོ་འབྱུང་ འགྱུར་ཏེ། །ཞེས་དང༌། དུས་འཁོར་བསྡུས་
རྒྱུད་ལས། ལོ་འདི་ནས་ནི་དྲུག་བརྒྱའི་ལོ་ཡིས་གསལ་བར་མི་བདག་གྲགས་པ་
ཤམྦྷ་ལ་ཞེས་བྱ་བར་འགྱུར། དེ་ནས་ཀླུ་ཡི་ལོ་བརྒྱ་རྣམས་ཀྱིས་ངེས་པར་མ་ཁའི་
ཡུལ་དུ་ཀླ་ཀློའི་ཆོས་དག་རབ་ཏུ་འཇུག །ཅེས་གསུངས་སོ། །དེ་ལ་སྟོན་པས་དུས་
འཁོར་གསུངས་ནས་ཆོས་རྒྱལ་ཟླ་བ་བཟང་པོས་ལོ་གཅིག་གི་རིང་ཤམྦྷ་ལར་དུས་
འཁོར་གྱི་རྒྱུད་བསྟན་ཅིང་བློས་བསླངས་ཆེན་མོ་བཞེངས། རྒྱུད་འགྲེལ་ཆེན་མོ་
མཛད་དེ་མྱ་ངན་ལས་འདས། དེ་ནས་ཆོས་རྒྱལ་ལྷའི་དབང་པོ་ནས་ཆོས་རྒྱལ་ལྷ་
དབང་ལྡན་གྱི་བར་ཆོས་རྒྱལ་དྲུག་གིས་ལོ་བརྒྱ་བརྒྱར་ཤམྦྷ་ལའི་ཁྲི་ལ་བཞུགས་
ནས་དུས་འཁོར་གྱི་རྒྱུད་གསུངས་པས་ལོ་དྲུག་བརྒྱ། དེ་ནས་རིགས་ལྡན་འཇམ་
དཔལ་གྲགས་པས་སྐུ་ཚེའི་སྟོད་ལ་དུས་འཁོར་རྩ་རྒྱུད་དང༌། སྐུ་ཚེའི་སྨད་ལ་དུས་
འཁོར་བསྡུས་རྒྱུད་བསྡུས་ནས་བསྟན་པ་སྤེལ་ཞིང་ལོ་བརྒྱར་བཞུགས་པས། དེ་
ཡན་ལ་ལོ་བདུན་བརྒྱ། དེ་ནས་རིགས་ལྡན་པདྨ་དཀར་པོ་ནས་རིགས་ལྡན་ཤིན་
- 398 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
བཟང་གི་བར་རིགས་ལྡན་བརྒྱད་ཀྱིས་ལོ་བརྒྱ་བརྒྱར་ཤམྦྷ་ལའི་ཁྲི་ལ་བཞུགས་
ནས་ཆོས་བསྟན་པས་ལོ་བརྒྱད་བརྒྱ་སྟེ། དེ་ཡན་ལ་ལོ་སྟོང་དང་ལྔ་བརྒྱ་སོང་། དེ་
ནས་རིགས་ལྡན་རྒྱ་མཚོ་རྣམ་རྒྱལ་གྱིས་ལོ་བརྒྱ་དང་བརྒྱད་ཅུ་རྩ་གཉིས། རིགས་
ལྡན་རྒྱལ་དཀས་ ལོ་ ཉིས་བརྒྱ་དང་ཉི་ཤུ་རྩ་ གཅིག་ གི་རིང་ཤམྦྷ་ལའི་ ཁྲི་ ལ་
བཞུགས་ནས་ཆོས་བསྟན་པས། རིགས་ལྡན་དེ་གཉིས་ཀྱི་རིང་ལ་ལོ་བཞི་བརྒྱ་
དང་གསུམ་སྟེ། དེ་ཡན་ཆད་བསྡོམས་པས་ལོ་སྟོང་དང་དགུ་བརྒྱ་ཉག་མ་གསུམ་
སོང་། དེ་ནས་རིགས་ལྡན་ཉི་མ་ནས་རིགས་ལྡན་མཐའ་ཡས་ཀྱི་བར་རིགས་ལྡན་
བཞིས་ལོ་བརྒྱ་བརྒྱར་ཤམྦྷ་ལའི་ཁྲི་ལ་བཞུགས་ནས་ཆོས་བསྟན་པས་ལོ་བཞི་
བརྒྱ། རིགས་ལྡན་མཐའ་ཡས་འདས་ནས་རིགས་ལྡན་ས་སྐྱོང་ཤམྦྷ་ལའི་ཁྲི་ལ་
གཞུགས་ཏེ་ཆོས་བསྟན་ནས་ལོ་བརྒྱད་སོང་བ་ཀུན་དགའ་ཞེས་པ་ཤིང་ཕོ་སྟག་གི་
ལོ་མཁས་གྲུབ་ཆེན་པོ་ཆེས་དུས་འཁོར་ཊིཀ་ཆེན་མཛད་ པར་ གསུངས་པས།
བརྗོད་མ་ཐག་ པའི་ རིགས་ལྡན་བཞི་དང༌། རིགས་ལྡན་ ས་སྐྱོང་གི་ལོ་བརྒྱད་
བསྡོམས་པས་བཞི་བརྒྱ་དང་བརྒྱད། ཐོག་མར་སྟོན་པས་རྩ་རྒྱུད་གསུངས་པའི་ལོ་
གཅིག་སྟེ། དེ་ཡན་ཁྱོན་བསྡོམས་པས་ལོ་ཉིས་སྟོང་སུམ་བརྒྱ་བཅུ་གཉིས་སོང་།
དེ་ནས་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་དགུང་ལོ་ཞེ་བཞི་པ་ཆུ་མོ་
གླང་གི་ལོ་བཀྲ་ཤིས་ལྷུན་པོའི་ སྔགས་པ་གྲྭ་ཚང་དུ་དུས་ཀྱི་འཁོར་ལོའི་རྒྱུད་
འགྲེལ་གྱི་འཆད་ཉན་བཙུགས་ཤིང་། ཊིཀ་ཆེན་དེ་ཉིད་སྣང་བའི་སྙིང་པོ་བསྡུས་པ་
ཡིད་བཞིན་གྱི་ནོར་བུ་མཛད་པའི་བར་ལ་ལོ་ཉིས་བརྒྱ་སོ་བརྒྱད་སོང་། བག་ཡོད་
ཆུ་གླང་དེ་ནས་རབ་བྱུང་བཅུ་གསུམ་པའི་ཁྱུ་མཆོག་ལྕགས་སྦྲུལ་གྱི་བར་ལ་ལོ་
བརྒྱ་དང་ཞེ་གཉིས་སོང་། དུས་འཁོར་རྒྱུད་འགྲེལ་ནས་བསྟན་པའི་གནས་ཚད་ལ་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
དུས་བཞི་གསུངས་པའི་དབང་དུ་བྱས་ན། ཐུབ་པའི་བསྟན་པ་རྫོགས་ལྡན་དང་།
གསུམ་ལྡན་དང༌། གཉིས་ལྡན་གྱི་དུས་རྣམས་འདས་ཤིང་། རྩོད་ལྡན་གྱི་དུས་ཀྱི་
སྟེང་ནས་ཀྱང་ལོ་ཉིས་བརྒྱ་དང་ཉི་ཤུ་རྩ་གཅིག་ལྷག་ཙམ་སོང་། འདས་ལོ་ཉུང་
བའི་ཕྱོགས་འདི་ལ་ཡང་སྟོན་པས་རྩ་རྒྱུད་གསུངས་པའི་ལོ་དུས་ལ་ངོས་འཛིན་མི་
འདྲ་བ་སྣ་ཚོགས་བྱུང་བའི་དབང་གིས་མང་ཉུང་ཅི་རིགས་འདུག་ཀྱང་། འདིར་ནི་
ཆོས་ཀྱི་རྒྱལ་པོ་མཁས་གྲུབ་དགེ་ལེགས་དཔལ་བཟང་པོས་དུས་འཁོར་ཊིཀ་ཆེན་
དུ་ཇི་ལྟར་གསུངས་པ་དང་མཐུན་པར་བཀོད་པ་ཡིན་ནོ། །དེ་ལྟར་འདས་ལོ་ལ་
མང་ཉུང་སྣ་ཚོགས་བྱུང་ཡང་། ཐུབ་པའི་བསྟན་པ་སྐད་ཅིག་རེ་རེར་ཡང་མི་ནུབ་
ཅིང་ཡུན་རིང་དུ་གནས་ན་ཅི་མ་རུང་སྙམ་དུ་སྨོན་པས་འདིར་འདས་ལོ་ཉུང་བའི་
དབང་དུ་བྱས་ཏེ་བརྗོད་ན། བདག་ཅག་གི་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་
དེ་ཉིད་ཀྱིས་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་དུས་འཁོར་རྩ་རྒྱུད་
སོགས་རྡོ་རྗེ་ཐེག་པའི་ཆོས་ཀྱི་འཁོར་ལོ་རྒྱ་ཆེར་བསྐོར་བར་མཛད་པ་ནས་ལོ་
ཉིས་སྟོང་དྲུག་བརྒྱ་གོ་གཉིས་འདས་ཤིང་། གོ་གསུམ་པ་ཁྱུ་མཆོག་ལྕགས་མོ་སྦྲུལ་
གྱི་ལོ་བཀྲ་ཤིས་བསམ་གཏན་གླིང་དུ་བཀའ་བསྟན་རིན་པོ་ཆེ་འདི་གཉིས་ཕེབས་
པ་ཡིན་ནོ། །དེ་ལྟར་གཙུག་ལག་ཁང་རྟེན་གསུམ་དང་བཅས་པ་བཞེངས་ཤིང་།
དེ་དག་ལ་མཆོད་པ་དང་། གུས་པས་གསོལ་བ་འདེབས་པ་དང་། ཐ་ན་རྗེས་སུ་ཡི་
རང་བར་བྱེད་པ་ཙམ་ལ་ཡང་གནས་སྐབས་དང་མཐར་ཐུག་གི་ཕན་ཡོན་མཐའ་
ཡས་མུ་མེད་པ་ཞིག་རྒྱལ་བས་གསུངས་པས། དེ་དག་ལ་ཡིད་ཆེས་རྙེད་པ་ཤིན་ཏུ་
གལ་ཆེ་བས་འདིར་ཕན་ཡོན་ཅུང་ཟད་བརྗོད་ན། ལྷ་དང་བཅས་པའི་འགྲོ་བ་
ཐམས་ཅད་ལ་གནས་སྐབས་དང་མཐར་ཐུག་ཏུ་ཕན་བདེ་གང་འབྱུང་བ་ཐམས་
- 400 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ཅད་ནི་རྒྱལ་བའི་བསྟན་པ་ཁོ་ན་ལ་རག་ལས་ལ། རྒྱལ་བའི་བསྟན་པ་དར་ཞིང་
རྒྱས་ལ་ཡུན་རིང་དུ་གནས་པ་དགེ་འདུན་གྱི་སྡེ་ལ་རག་ལས། དགེ་འདུན་གྱི་སྡེ་
གང་དུ་འདུ་བའི་གནས་ནི་གཙུག་ལག་ཁང་ཡིན་པས་གཙུག་ལག་ཁང་གསར་དུ་
བསྐྲུན་པ་དང་། དེར་དགེ་འདུན་གྱི་སྡེ་ཆགས་པའི་མཐུན་རྐྱེན་སྦྱོར་བ་ནི་འགྲོ་བ་
ཐམས་ཅད་ཀྱི་ཕན་བདེའི་གཞི་ཡིན་པས་ཕན་ཡོན་མཐའ་ཡས་མུ་མེད་པར་མདོ་
སྡེ་དུ་མར་གསུངས་ཤིང་། རྫས་ལས་བྱུང་བའི་བསོད་ནམས་ཆེན་པོ་བདུན་གྱི་ནང་
ཚན་གཅིག་ཏུ་འདུལ་བ་ལུང་ལས་གསུངས། གཙུག་ལག་ཁང་གསར་དུ་བརྩིགས་
ནས་དེར་དགེ་འདུན་འདུ་བ་མ་བྱུང་ཡང་གཙུག་ལག་ཁང་བརྩེགས་པ་ཙམ་གྱིས་
ཕན་ཡོན་མཐའ་ཡས་པར་རྒྱལ་བས་གསུངས་ཏེ། སྔོན་འཕགས་པ་དྲུག་སྡེས་གླ་
མི་མང་པོ་དུས་གཅིག་ཏུ་བསགས་ཏེ། གཙུག་ལག་ཁང་རྫོང་ལྟ་བུ་ཞིག་ཉི་མ་
གཅིག་ལ་གྲུབ་པར་བྱས་ཏེ། དེའི་ སང་ཉིན་དགེ་འདུན་གྱི་སྡེ་ཚོགས་ཏེ་སྦྱིན་
བདག་གིས་མཆོད་པ་བྱ་རྩིས་ལ། དེའི་ནུབ་མོ་ནམ་གྱི་ཆ་སྨད་ལ་ཆར་དྲག་པོ་
བབས་ཏེ་གཙུག་ལག་ཁང་དེ་ཆུས་འཇིག་པར་འགྱུར་བ་སྟོན་པས་མཁྱེན་ནས།
ནམ་གྱི་ཐུན་དང་པོ་ལ་རྫུ་འཕྲུལ་ཐོབ་པ་རྣམས་བསམ་གཏན་བྱེད་དུ་བཅུག །
ནམ་གྱི་ཐུན་བར་པ་ལ་སྟོན་པས་གཙུག་ལག་ཁང་དེར་གཤེགས་ནས་ཚངས་པ་
དང་བརྒྱ་བྱིན་སོགས་ལྷ་མང་པོ་ལ་ཆོས་བསྟན། ནམ་གྱི་ཐུན་ཐ་མ་ལ་གཙུག་ལག་
ཁང་དེ་ཞིག །སང་ཉིན་གཙུག་ལག་ཁང་དེའི་སྦྱིན་བདག་བྲམ་ཟེ་དེ་ནོར་རྫས་དེ་
སྙེད་ཅིག་ཆུད་ཟོས་ནས་གཙུག་ལག་ཁང་དེ་ལོངས་མ་སྤྱད་པར་ཞིག་གོ་ཞེས་དུ་
ཞིང་སྨྲེ་སྔགས་འདོན་པ་ན། སྟོན་པས་བྲམ་ཟེ་དེ་ལ་ཁྱོད་ཀྱི་གཙུག་ལག་ཁང་དེ་
མདངས་མཚན་ལ་འདི་ལྟར་ལོངས་སྤྱད་དོ་ཞེས་དབུགས་ཕྱུང་པར་འདུལ་བ་ལུང་
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ལས་གསུངས། ཐ་ན་གཙུག་ལག་ཁང་གི་ས་རྡོ་ཇི་སྲིད་གནས་ཀྱི་བར་དུ་ཕན་ཡོན་
རྒྱུན་མི་འཆད་པར་གསུངས་སོ། །སངས་རྒྱས་ཀྱི་སྐུ་གཟུགས་བཞེངས་པའི་ཕན་
ཡོན་ནི། དམ་པའི་ཆོས་པདྨ་དཀར་པོ་ལས། ལ་ལས་འདི་ན་རིན་ཆེན་སྣ་བདུན་
དང༌། །ལ་ལས་ དེ་ བཞིན་ ཟངས་ དང་ འཁར་བ་ལས། །བདེ་ བར་ གཤེགས་ པ་
རྣམས་ཀྱི་གཟུགས་བྱས་པ། །དེ་དག་ཐམས་ཅད་བྱང་ཆུབ་འཐོབ་པར་འགྱུར། །
རོ་ཉེ་དང་ནི་ལྕགས་སམ་ས་ཡང་རུང་། །བདེ་བར་གཤེགས་པ་རྣམས་ཀྱི་གཟུགས་
བྱས་ཏེ། །བལྟ་ན་སྡུག་པ་འཇིམ་པའི་ལས་བྱེད་བཅུགས། །དེ་དག་ཐམས་ཅད་
བྱང་ཆུབ་འཐོབ་པར་འགྱུར། །གང་གིས་རྩིག་ངོས་གཟུགས་ཀྱི་རི་མོ་དག །བསོད་
ནམས་བརྒྱས་མཚན་ཡོངས་ སུ་ རྫོགས་ པའི་སྐུ། །གང་ གིས་ བྲིས་ སམ་འདྲི་རུ་
བཅུག་ཀྱང་རུང་། །དེ་དག་ཐམས་ཅད་བྱང་ཆུབ་འཐོབ་པར་འགྱུར། །ཞེས་དང་།
གསལ་རྒྱལ་གྱིས་ཞུས་པའི་མདོ་ལས། འདི་ན་རྒྱལ་བའི་སྐུ་གཟུགས་བྱེད་པ་ནི། །
གཟུགས་དང་སྐལ་བཟང་ཡོན་ཏན་ཉེ་བར་ལྡན། །དེ་ནི་དབང་པོ་སྦས་དང་ཉི་
མའི་ འོད། །འཇིག་ རྟེན་ ཀུན་ གྱིས་ མཐོང་ ན་ དགའ་ བར་ འགྱུར། །བདེ་ བར་
གཤེགས་པའི་སྐུ་གཟུགས་བཞེངས་པ་དང་། །དེ་ཡི་ལུས་ནི་དྲི་མ་མེད་པ་དང་། །
ནད་དང་འཇིགས་དང་མྱ་ངན་སྡུག་བསྔལ་བྲལ། །པདྨའི་ནང་བཞིན་འཇམ་དང་
ཡངས་པར་འགྱུར། །འདི་ན་རྒྱལ་བའི་སྐུ་གཟུགས་བྱེད་པ་ཡང་། །བྲན་དུ་མི་
འགྱུར་དབུལ་པོའི་རང་བཞིན་མིན། །ལས་བྱེད་མ་ཡིན་སྐྱེ་བ་དམན་པར་མིན། །
དབང་པོ་མ་ཚང་མིན་ཏེ་སྐྱེས་མཆོག་འགྱུར། །ཞེས་དང༌། ཐུགས་ཀྱི་རྟེན་བཞེངས་
པའི་ ཕན་ཡོན་ནི། །དམ་པའི་ཆོས་པདྨ་དཀར་པོ་ལས། རྒྱལ་བའི་རིང་བསྲེལ་
དག་ལ་སུས་མཆོད་ཅིང་། །རིན་ཆེན་མཆོད་རྟེན་སྟོང་ཕྲག་དུ་མ་དག །གསེར་དང་
- 402 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
དངུལ་དང་འོན་ཏེ་ཤེལ་གྱིའམ། །རྡོ་ཡི་སྙིང་པོའི་མཆོད་རྟེན་གང་གིས་བྱས། །བེ་
ཌཱུརྱ་མཆོག་དེ་བཞིན་ཨནྡ་རྙིལ། །ལ་ལས་མུ་ཏིག་ཀེ་ཀེ་རུ་ལས་བྱས། །དེ་དག་
གིས་ཀྱང་བྱང་ཆུབ་འཐོབ་པར་འགྱུར། །གང་གིས་མཆོད་རྟེན་རྡོ་ལས་བྱས་པ་
དང་། །གང་གིས་ ཨ་ཀ་རུ་དང་ཙན་དན་ནམ། །གང་གིས་ཐང་ཤིང་མཆོད་རྟེན་
བྱས་པ་དང༌། །ལ་ལས་ཤིང་མང་གཞན་ལས་བྱས་པ་དང་། །ས་དང་སོ་ཕག་ལས་
ནི་བརྩེགས་པ་ཡི། །རྒྱལ་བའི་མཆོད་རྟེན་དགའ་བཞིན་བྱས་པ་དང་། །དེ་བཞིན་
ས་རྡུལ་ཕུང་པོ་དག་ལས་ཀྱང་། །མྱ་ངམ་དགོན་པ་དག་ཏུ་བྱས་པ་དང༌། །བྱིས་
པའི་རྩེད་མོར་དེ་དང་དེ་དག་ཏུ། །གང་གིས་རྒྱལ་བ་དེ་ཕྱིར་མཆོད་རྟེན་དག །བྱེ་
མ་ ལས་ ནི་ཕུང་ པོ་ བྱས་པ་ཡང་། །དེ་རྣམས་ ཀྱིས་ ཀྱང་ བྱང་ ཆུབ་ འཐོབ་བར་
འགྱུར། །ཞེས་དང༌། སྙིང་རྗེ་ཆེན་པོ་པདྨ་དཀར་པོའི་མདོ་ལས་ཀྱང་། ཀུན་དགའ་
བོ་གང་ང་འདུག་པ་ལ་མངོན་སུམ་དུ་བསྟི་སྟང་བྱེད་པ་དང་བླ་མར་བྱེད་པ་ནས་
མཆོད་པར་བྱེད་པའི་བར་ལྟ་ཞོག །གང་ང་ཡོངས་སུ་མྱ་ངན་ལས་འདས་ནས་རིང་
བསྲེལ་ཡུངས་འབྲུ་ཙམ་ལ་བསྟི་སྟང་བྱེད་པ་ལྟའང་ཞོག །ངའི་ཕྱིར་མཆོད་རྟེན་
བྱས་པ་ལ་གང་བསྟི་སྟང་བྱེད་པ་ལྟའང་ཞོག་སྟེ། ཀུན་དགའ་བོ་གང་དག་ཁ་ཅིག་
སངས་རྒྱས་ལ་དམིགས་ནས་ཐ་ན་མེ་ཏོག་གཅིག་ནམ་མཁའ་ལ་འཐོར་ན། ཀུན་
དགའ་བོ་དགེ་བའི་རྩ་བ་དེ་དག་ཐམས་ཅད་ཀྱི་འབྲས་བུ་མྱ་ངན་ལས་འདས་པ་
ཡིན་ཏེ། ཐ་མ་མྱ་ངན་ལས་འདའ་བར་ང་སྨྲའོ། །ཞེས་དང་། ཀུན་དགའ་བོ་གང་
དག་ཁ་ཅིག་ཐ་ན་སངས་རྒྱས་ལ་དམིགས་པའི་སེམས་ཀྱིས་མེ་ཏོག་གཅིག་ནམ་
མཁའ་ལ་འདོར་ན། དེའི་རྣམ་པར་སྨིན་པ་གང་ཡིན་པ་དེ་ནི། ཀུན་དགའ་བོ་གལ་
ཏེ་སེམས་ཅན་འགའ་ཞིག་བསྐལ་པ་གཅིག་ཏུ་འཁོར་བ་ཇི་སྲིད་པར་ཀུན་ཏུ་རྒྱུག་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅིང་འཁོར་ཡང་། འཁོར་བའི་སྔོན་གྱི་མཐའ་མི་ཤེས་པ་བཞིན་དུ་བསོད་ནམས་
མངོན་པར་འདུ་བྱ་བའི་དགེ་བའི་རྩ་བ་མངོན་པར་འདུས་བྱས་པ་དེའི་མཐའ་དེ་ནི་
བརྒྱ་བྱིན་ཉིད་རྣམས་ཀྱིས་རྙེད་པར་སླ་བ་མ་ཡིན་ནོ། །དེ་ཅིའི་ཕྱིར་ཞེ་ན། ཀུན་
དགའ་བོ་འདི་ལྟར་སངས་རྒྱས་ལ་ཕུལ་བའི་ཡོན་ཏན་ནི་འཁོར་བ་ན་སྤྱོད་པའི་
བདེ་བ་ཐམས་ཅད་ཀྱིས་མཐར་གཏུགས་པར་སླ་བ་མ་ཡིན་ཏེ། གཞན་དུ་ན་དགེ་
བའི་རྩ་བ་དེའི་འབྲས་བུ་མྱ་ངན་ལས་འདས་པ་ཉིད་འབྲས་བུ་ཡིན་པས་ཐ་མ་མྱ་
ངན་ལས་འདའ་བར་ང་སྨྲའོ། །ཀུན་དགའ་བོ་གང་དག་ཁ་ཅིག་ང་ལ་མངོན་སུམ་
དུ་བསྟི་སྟང་བྱེད་པ་ལྟའང་ཞོག །གང་ངའི་སྐུ་གདུང་དང་རིང་བསྲེལ་ཡུངས་འབྲུ་
ཙམ་ལ་སྐུ་གདུང་གི་མཆོད་པ་བྱེད་པ་ལྟའང་ཞོག །གང་ངའི་ཕྱིར་མཆོད་རྟེན་བྱས་
པ་རྣམས་ལ་བསྟི་སྟང་བྱེད་པ་ལྟའང་ཞོག །གང་སངས་རྒྱས་ལ་དམིགས་ནས་ཐ་
ན་མེ་ཏོག་གཅིག་ནམ་མཁའ་ལ་འདོར་བ་ལྟའང་ཞོག་སྟེ། ཀུན་དགའ་བོ་གལ་ཏེ་
སེམས་ཅན་མྱ་ངན་ལས་འདའ་བའི་བསྐལ་བ་མེད་པ་ཞིག་གིས་སངས་རྒྱས་ལ་
དམིགས་ནས་ཐ་ན་མེ་ཏོག་གཅིག་ནམ་མཁའ་ལ་འདོར་ནའང་ཀུན་དགའ་བོ་དགེ་
བའི་རྩ་བ་དེའི་འབྲས་བུ་དེའང་མྱ་ངན་ལས་འདས་པ་ཡིན་ཏེ། མྱ་ངན་ལས་འདས་
པས་ཀླས་པ་དང་། མྱ་ངན་ལས་འདས་པའི་མཐས་གཏུགས་པར་ང་སྨྲའོ། །ཞེས་
དང༌། དད་ པའི་ སྟོབས་ བསྐྱེད་ པ་ ལ་ འཇུག་ པའི་ ཕྱག་ རྒྱའི་ མདོ་ ལས། འཇམ་
དཔལ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་བསྐལ་པ་གངྒཱའི་
ཀླུང་གི་བྱེ་མ་སྙེད་དུ་འཇིག་རྟེན་གྱི་ཁམས་ཐམས་ཅད་ཀྱི་རྡུལ་སྙེད་ཀྱི་རང་སངས་
རྒྱས་དག་ལ་ཉིན་གཅིག་བཞིན་དུ་ལྷའི་ཟས་རོ་བརྒྱ་དང་ལྡན་པ་བྱིན་པ་དང་། དེ་
བཞིན་དུ་ལྷའི་གོས་རྣམས་སྦྱིན་པ་བྱིན་པ་བས། འཇམ་དཔལ་རིགས་ཀྱི་བུའམ་
- 404 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
རིགས་ཀྱི་བུ་མོ་གཞན་གང་ཞིག་གིས་སངས་རྒྱས་རི་མོར་བྲིས་པའམ། གཟུགས་
སུ་བྱས་པ་མཐོང་ན། འདི་ནི་དེ་བས་བསོད་ནམས་ཆེས་གྲངས་མེད་པར་བསྐྱེད་
ན། ཐལ་ མོ་ སྦྱར་ བའམ། མེ་ ཏོག་ གམ། བདུག་ པའམ། སྤོས་ སམ། མར་ མེ་
འབུལ་བ་ ལྟ་ཅི་སྨོས་ཏེ། འདི་ནི་དེ་བས་ཆེས་བསོད་ནམས་ གྲངས་མེད་པར་
བསྐྱེད་དོ། །ཞེས་སོགས་མདོ་སྡེ་དུ་མར་སྐུ་གཟུགས་དང་མཆོད་རྟེན་བཞེངས་པ་
དང༌། དེ་ དག་ ལ་ མཆོད་ པ་ དང་། དེ་ དག་ མིག་ གིས་མཐོང་བ་ཙམ་གྱིས་ཀྱང་
གནས་སྐབས་དང་མཐར་ཐུག་གི་ཕན་ཡོན་མཐའ་ཡས་པ་ཞིག་ཐོབ་པའི་རྒྱལ་
བའི་བཀའ་མི་འགྱུར་བའི་ཞལ་གྱིས་བཞེས་སོ། །གསུང་གི་རྟེན་རྒྱལ་བའི་བཀའ་
དང་དགོངས་འགྲེལ་གྱི་བསྟན་བཅོས་དྲི་མ་མེད་པ་འདི་ལྟ་བུ་བཞེངས་པ་དང༌།
འདི་དག་ལ་ ཕྱག་འཚལ་བ་དང༌། མེ་ཏོག་དང༌། བདུག་སྤོས་དང་། མར་མེ་ལ་
སོགས་ པས་ མཆོད་ པ་ དང་། གཟུང་བ་དང་། བཅང་བ་དང་། ཀློག་ པ་དང་། ཁ་
ཏོན་བྱེད་པ་དང་། འདི་དག་གི་དོན་ལ་ཚུལ་བཞིན་དུ་དཔྱད་དེ་སེམས་པ་དང་སྒོམ་
པར་བྱེད་པ་ནི་གནས་སྐབས་ངན་འགྲོའི་གཡང་ས་ལས་འདས་ཏེ། བདེ་འགྲོ་ལྷ་
མིའི་རྟེན་ཁྱད་པར་ཅན་ཐོབ་པ་དང་། མཐར་ཐུག་ཐར་པ་དང་ཐམས་ཅད་མཁྱེན་
པ་ཐོབ་པའི་རྒྱུ་དམ་པ་ཡིན་པས། རྒྱལ་བས་དགེ་རྩ་ ཇི་སྙེད་ཅིག་གསུངས་པ་
ཐམས་ཅད་ཀྱི་ནང་ནས་རབ་དང་། ཕུལ་དང་། རྩེ་མོར་གྱུར་པ་ཡིན་ཞིང་། སྨོན་
ལམ་ཆེན་པོ་འབུམ་ཕྲག་བཅུ་ལ་སོགས་པ་རྒྱལ་སྲས་ཀྱི་སྨོན་ལམ་གངྒཱའི་ཀླུང་གི་
བྱེ་མ་སྙེད་ཀྱི་གྲངས་དང་མཉམ་པ་དག་བྱར་རྒྱལ་བའི་དམ་ཆོས་འཛིན་པ་འདིའི་
ནང་དུ་འདུ་བར་གསུངས་སོ། །མདོར་ན་རྒྱལ་བའི་བཀའ་དྲི་མ་མེད་པ་འདི་དག་
བཞེངས་ཏེ་གཙུག་ལག་ཁང་དུ་བཞུགས་པ་ཙམ་གྱིས་ལྷ་དང་བཅས་པའི་འགྲོ་བ་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཐམས་ཅད་ལ་ཕན་པ་བླ་ན་མེད་པ་བྱེད་པར་གསུངས་ཏེ། བརྒྱད་སྟོང་པ་ལས།
ཀོའུ་ཤི་ཀ་ཡང་རིགས་ཀྱི་བུའམ་རིགས་ཀྱི་བུ་མོ་དེས་ཕྱོགས་གང་དུ་ཤེས་རབ་ཀྱི་
ཕ་རོལ་ཏུ་ཕྱིན་པ་འདི་བྲིས་ནས་གླེགས་བམ་དུ་ཆུད་པར་བྱས་ཏེ། མཆོད་པ་སྔོན་
དུ་འགྲོ་བས་བཞག་པར་གྱུར་པ་དེར། ཀོའུ་ཤི་ཀ་རྒྱལ་ཆེན་བཞིའི་རིས་ཀྱི་ལྷ་དག་
གི་ནང་ན་ལྷའི་བུ་གང་སུ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡང་དག་པར་ཞུགས་པ་དེ་དག་ཀྱང་དེར་འོང་བར་སེམས་ཏེ། དེ་དག་ཀྱང་དེར་
འོངས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གླེགས་བམ་དུ་ཆུད་པ་ལ་ལྟ་བར་
འགྱུར། འདུད་པ་བྱེད་པར་འགྱུར། འཛིན་པར་འགྱུར། འཆང་བར་འགྱུར། ཀློག་
པར་ འགྱུར། ཀུན་ ཆུབ་ པར་ བྱེད་ པར་ འགྱུར། རབ་ཏུ་འདོན་པར་འགྱུར། སྟོན་
པར་ འགྱུར། ཉེ་བར་སྟོན་པར་འགྱུར། ལུང་འབོགས་པར་འགྱུར། ཁ་ཏོན་བྱེད་
པར་འགྱུར་ཏེ། བལྟས་ཤིང་ཕྱག་བྱས་ནས་འདུད་པ་བྱས། གཟུང་བ་བྱས། བཅང་
བ་ བྱས། བཀླག་ པ་ བྱས། ཀུན་ཆུབ་ པར་ བྱས། རབ་ཏུ་ འདོན་ པར་ བྱས། སྟོན་
པར་བྱས། ཉེ་བར་སྟོན་པར་བྱས། ལུང་ཕོག་ཅིང་ཁ་ཏོན་བྱས་ཏེ་ཡང་ཕྱིར་འགྲོ་
བར་སེམས་སོ། །དེ་བཞིན་དུ་སུམ་ཅུ་རྩ་གསུམ་དང་། འཐབ་བྲལ་དང༌། དགའ་
ལྡན་དང་། འཕྲུལ་དགའ་དང༌། གཞན་འཕྲུལ་དབང་བྱེད་དང༌། གཟུགས་ཁམས་
ཀྱི་གནས་ཚངས་རིས་དང་། ཚངས་པ་ཆེན་པོ་དང་། འོད་ཆུང་དང་། ཚད་མེད་འོད་
དང༌། འོད་ གསལ་ དང༌། དགེ་ཆུང་ དང༌། ཚད་མེད་ དགེ་ དང༌། དགེ་རྒྱས་དང་།
སྤྲིན་མེད་དང༌། བསོད་ནམས་འཕེལ་དང་
། འབྲས་བུ་ཆེ་བ་དང༌། འདུ་ཤེས་མེད་
པའི་སེམས་ཅན་དང༌། མི་ཆེ་བ་དང་། མི་གདུང་བ་དང་། གྱ་ནོམ་སྣང་དང་། ཤིན་
ཏུ་མཐོང་དང་། ཀོའུ་ཤི་ཀ་འོག་མིན་གྱི་ལྷ་དག་གི་ནང་ན་ལྷའི་བུ་གང་སུ་དག་བླ་
- 406 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པ་དེ་དག་
ཀྱང་དེར་འོང་བར་སེམས་ཏེ། དེ་དག་ཀྱང་དེར་འོངས་ནས་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་གླེགས་བམ་དུ་ཆུད་པ་ལ་ལྟ་བར་འགྱུར། ཕྱག་འཚལ་བར་འགྱུར།
འདུད་ པ་ བྱེད་ པར་ འགྱུར། འཛིན་ པར་ འགྱུར། འཆང་ བར་ འགྱུར། ཀློག་ པར་
འགྱུར། ཀུན་ཆུབ་པར་ བྱེད་བར་ འགྱུར། རབ་ཏུ་འདོན་པར་འགྱུར། སྟོན་ པར་
འགྱུར། ཉེ་བར་ སྟོན་ པར་འགྱུར། ལུང་འབོགས་པར་འགྱུར། ཁ་ དོན་བྱེད་པར་
འགྱུར་ཏེ། བལྟས་ཤིང་ཕྱག་བྱས་ནས་འདུད་པ་བྱས། གཟུང་བ་བྱས། བཅང་བ་
བྱས། བཀླག་པ་བྱས། ཀུན་ཆུབ་པར་བྱས། རབ་ཏུ་འདོན་པར་བྱས། སྟོན་པར་
བྱས། ཉེ་བར་སྟོན་པར་བྱས། ལུང་ཕོག་ཅིང་ཁ་ཏོན་བྱས་ཏེ་ཡང་ཕྱིར་འགྲོ་བར་
སེམས་སོ། །ཀོའུ་ཤི་ཀ་ རིགས་ཀྱི་བུའམ་རིགས་ཀྱི་བུ་མོ་དེས་སེམས་འདི་ལྟར་
བསྐྱེད་པར་བྱ་སྟེ། གང་སུ་དག་ཕྱོགས་བཅུའི་འཇིག་རྟེན་གྱི་ཁམས་གཞལ་དུ་མེད་
གྲངས་མེད་པ་དག་ན་ཡོད་པའི་ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་
ཡིན་དང་ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་དང་མི་དང་མི་མ་ཡིན་
པ་དེ་དག་ལ། གླེགས་བམ་འདི་ལས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ལྟོས་ཤིག་
ཕྱག་འཚོལ་ཅིག་འདུད་པ་གྱིས་ཤིག་ཟུངས་ཤིག་ཆོངས་ཤིག་ལྷོགས་ཤིག་ཀུན་
ཆུབ་པར་གྱིས་ཤིག་རབ་ཏུ་ཐོན་ཅིག་སྟོན་ཅིག་ཉེ་བར་སྟོན་ཅིག་ལུང་ཕོག་ཅིག་ཁ་
ཏོན་གྱིས་ཤིག །བལྟས་ཤིང་ཕྱག་བྱས་ཏེ་འདུད་པ་བྱས། གཟུང་བ་བྱས། བཅང་
བ་བྱས། བཀླག་པ་བྱས། ཀུན་ཆུབ་པར་བྱས། འདོན་པར་བྱས། སྟོན་པར་བྱས།
ཉེ་བར་སྟོན་པར་བྱས། ལུང་ཕོག་ཅིང་ཁ་ཏོན་བྱས་ནས་ཡང་ཕྱིར་བདག་ཉིད་ཀྱི་
གནས་སུ་དེངས་ཤིག །དེ་དག་ལ་ཆོས་ཀྱི་སྦྱིན་པ་འདི་ཉིད་སྦྱིན་པར་གྱུར་ཅིག་
- 407-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅེས་བསམ་པར་བྱའོ། །ཀོའུ་ཤི་ཀ་འདི་ལ་ཁྱོད་འདི་སྙམ་དུ་གླིང་ཆེན་པོ་བཞི་པའི་
འཇིག་རྟེན་གྱི་ཁམས་འདི་ཉིད་ཀྱི་འདོད་པ་ན་སྤྱོད་པ་དང་གཟུགས་ན་སྤྱོད་པའི་
ལྷའི་བུ་གང་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་
པར་ཞུགས་པ་དེ་དག་ཉིད་འབའ་ཞིག་དེར་འོང་བ་སྙམ་དུ་སེམས་པར་གྱུར་ན་མི་
རུང་སྟེ་ཀོའུ་ཤི་ཀ་དེ་ལྟར་མི་བལྟའོ། །ཀོའུ་ཤི་ཀ་འོན་ཀྱང་ཡང་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་ན་འདོད་པ་ན་སྤྱོད་པ་དང་གཟུགས་ན་སྤྱོད་
པའི་ལྷའི་བུ་གང་སུ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་
དག་པར་ཞུགས་པ་ཇི་སྙེད་ཡོད་པ་དེ་དག་ཀྱང་དེར་འོང་བར་སེམས་ཏེ། དེ་དག་
ཀྱང་དེར་འོངས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གླེགས་བམ་དུ་ཆུད་པ་ལ་
ལྟ་བར་འགྱུར། ཕྱག་འཚལ་བར་འགྱུར། འདུད་པ་བྱེད་པར་འགྱུར། འཛིན་པར་
འགྱུར། འཆང་བར་ འགྱུར། ཀློག་ པར་ འགྱུར། ཀུན་ ཆུབ་ པར་ བྱེད་ པར་ འགྱུར།
རབ་ ཏུ་ འདོན་ པར་ འགྱུར། སྟོན་ པར་ འགྱུར། ཉེ་ བར་ སྟོན་ པར་ འགྱུར། ལུང་
འབོགས་ པར་ འགྱུར། ཁ་ཏོན་བྱེད་པར་འགྱུར་ཏེ། བལྟས་ཤིང་ ཕྱག་ བྱས་ནས་
འདུད་ པ་ བྱས། གཟུང་ བ་ བྱས། བཅང་ བ་ བྱས། བཀླག་ པ་ བྱས། ཀུན་ ཆུབ་ པ་
བྱས། རབ་ཏུ་འདོན་པར་བྱས། སྟོན་པར་བྱས། ཉེ་བར་སྟོན་པར་བྱས། ལུང་ཕོག་
ཅིང་ཁ་ཏོན་བྱས་ཏེ་ཡང་ཕྱིར་འགྲོ་བར་སེམས་སོ། །ཞེས་སོགས་རྒྱལ་བའི་བཀའ་
འདི་དག་བཞུགས་པ་ཙམ་གྱིས་སྤྱིར་འགྲོ་བ་ཐམས་ཅད་ཀྱི་བསོད་ནམས་ཀྱི་ཞིང་
དང༌། ལྷག་པར་དཀར་ཕྱོགས་སྐྱོང་བའི་ལྷ་དང༌ཀླུ་ལ་སོགས་པ་མཐུ་བོ་ཆེ་རྫུ་
འཕྲུལ་དང་ལྡན་པ་རྣམས་དང༌། ཕྱོགས་བཅུའི་ཞིང་ན་བཞུགས་པའི་རྒྱལ་སྲས་
བདག་ཉིད་ཆེན་པོ་རྣམས་ཀྱིས་ཡང་དང་ཡང་དུ་ཕྱག་འཚལ་བ་དང༌། མཆོད་པ་
- 408 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
འབུལ་བ་དང་། གླེགས་བམ་བཀླགས་ཏེ་དོན་ཡིད་ལ་བྱ་བ་སོགས་ཕན་པ་བླ་ན་
མེད་པ་བྱེད་པར་གསུངས་སོ། །དོན་གྱི་དབང་དེ་ལ་དགོངས་ནས་ཡོན་ཏན་རིན་
པོ་ཆེ་སྡུད་པ་ལས། ལ་ལས་བདེ་གཤེགས་ཡོངས་སུ་མྱ་ངན་འདས་པ་ཡི། །མཆོད་
རྟེན་ རིན་ཆེན་བདུན་ལས་བྱས་ཤིང་མཆོད་བྱེད་ལ། །བདེ་བར་གཤེགས་པའི་
མཆོད་རྟེན་དེ་དག་གངྒཱ་ཡི། །བྱེ་མ་སྙེད་ཀྱིས་བྱེ་བ་ཕྲག་སྟོང་ཞིང་བཀང་སྟེ། །
ཡོངས་སུ་བརྟག་བཟུང་ཞིང་རྣམས་བྱེ་བ་མཐའ་ཡས་ན། །སེམས་ཅན་ཇི་སྙེད་
འཁོད་པ་དེ་དག་ཐམས་ཅད་ཀྱིས། །ལས་གཞན་མི་བྱེད་ལྷ་ཡི་མེ་ཏོག་སྤོས་རབ་
དང༌། །བྱུག་པས་དུས་གསུམ་བསྐལ་པའམ་དེ་བས་ལྷག་མཆོད་ལ། །གང་ཞིག་
གང་ལས་རྣམ་འདྲེན་སྟོབས་བཅུ་འབྱུང་འགྱུར་བ། །བདེ་བར་གཤེགས་པའི་ཡུམ་
འདི་གླེགས་བམ་ལ་བྲིས་ཏེ། །འཆང་ཞིང་མེ་ཏོག་བྱུག་པས་བསྟི་སྟང་བྱེད་གྱུར་
ན། །མཆོད་རྟེན་བྱས་མཆོད་བསོད་ནམས་དེས་ནི་ཆར་མི་ཕོད། །ཅེས་གསུངས་
ཤིང་། དེའི་དོན་བརྒྱད་ སྟོང་ པ་ ལས། གཞན་ ཡང་ བཅོམ་ ལྡན་ འདས་ ཀྱིས་ ལྷ་
རྣམས་ཀྱི་དབང་པོ་བརྒྱ་བྱིན་ལ་བཀའ་སྩལ་བ། ཀོའུ་ཤི་ཀ་གལ་ཏེ་ཁྱོད་ལ་འཛམ་
བུའི་གླིང་འདི་དེ་བཞིན་གཤེགས་པའི་སྐུས་བྱུར་བུར་ཡོངས་སུ་བཀང་སྟེ་བྱིན་ལ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡང་བྲིས་ཏེ་གཏད་ནས་དེ་ལས་ཆ་གང་རུང་
གཅིག་བསྟབས་ན། ཆ་བཞག་པ་དེ་གཉིས་ལས་ཀོའུ་ཤི་ཀ་ཁྱོད་ཆ་གང་ལེན།
བརྒྱ་བྱིན་གྱིས་གསོལ་བ། འཛམ་བུའི་གླིང་དེ་བཞིན་གཤེགས་པའི་སྐྱེས་བྱུར་བུར་
བལྟམས་ པ་ ལྟ་ ཞོག །གླིང་ ཆེན་ པོ་ བཞིའི་ འཇིག་ རྟེན་ གྱི་ ཁམས་ དེ་ བཞིན་
གཤེགས་པའི་སྐུས་བྱུར་བུར་བལྟམས་པ་ལྟ་ཞོག །སྟོང་གི་འཇིག་རྟེན་གྱི་ཁམས་
དེ་བཞིན་གཤེགས་པའི་སྐུས་བྱུར་བུར་བལྟམས་པ་ལྟ་ཞོག །སྟོང་གཉིས་པ་བར་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
མའི་འཇིག་རྟེན་གྱི་ཁམས་དེ་བཞིན་གཤེགས་པའི་སྐུས་བྱུར་བུར་བལྟམས་པ་ལྟ་
ཞོག །བཅོམ་ལྡན་འདས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
ཉིད་དེ་བཞིན་གཤེགས་པའི་སྐུས་བྱུར་བུར་བལྟམས་ཏེ་ཆ་གཅིག་ཏུ་བགྱིས་ཏེ་
བཞག་ལ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡང་བྲིས་ལ་ཆ་གཉིས་པར་བཞག་
སྟེ། ཆ་བཞག་པ་འདི་གཉིས་ལས་ཁྱོད་ཆ་གང་འདོད་པ་གཅིག་ཁྱེར་ཅིག་ཅེས་ཆ་
གཅིག་བསྟབས་ན། བཅོམ་ལྡན་འདས་དེ་ལ་བདག་ནི་ཤེས་རབ་ཀྱི་ཕ་རོལ་དུ་
ཕྱིན་པ་འདི་ཉིད་ལེན་ཏོ། །བཅོམ་ལྡན་འདས་བདག་དེ་བཞིན་གཤེགས་པའི་སྐུ་
དེ་རྣམས་ལ་མི་གུས་པ་ཡང་མ་ལགས་ཏེ། བཅོམ་ལྡན་འདས་དེ་བཞིན་གཤེགས་
པའི་སྐུ་དེ་དག་ལ་བདག་གུས་པ་ཉིད་ལགས་སོ། །འོན་ཀྱང་དེ་བཞིན་གཤེགས་
པའི་སྐུ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་བསྒོས་པས་མཆོད་པ་
བརྙེས་སོ། །དེ་བཞིན་གཤེགས་པའི་སྐུ་རྣམས་ནི་ཐམས་ཅད་མཁྱེན་པའི་ཡེ་ཤེས་
ཀྱི་གནས་སུ་གྱུར་པ་ལགས་ལ། ཐམས་ཅད་མཁྱེན་པའི་ཡེ་ཤེས་དེ་ཡང་ཤེས་རབ་
ཀྱི་ཕ་རོལ་ཏུ་ཕྱིན་པ་ལས་ངེས་པར་འབྱུང་བ་ལགས་སོ། །བཅོམ་ལྡན་འདས་དེ་
ལྟ་བས་ན་ཆ་བཞག་པ་དེ་གཉིས་ལས་བཅོམ་ལྡན་འདས་བདག་ནི་ཤེས་རབ་ཀྱི་
ཕ་ རོལ་ཏུ་ ཕྱིན་ པ་ འདི་ ཉིད་ ལེན་ ཏོ། །བཅོམ་ ལྡན་ འདས་ བདག་ དེ་ བཞིན་
གཤེགས་པའི་སྐུ་ལ་གུས་པར་མི་བགྱིད་པ་ཡང་མ་ལགས་ཏེ། བཅོམ་ལྡན་འདས་
བདག་དེ་བཞིན་གཤེགས་པའི་སྐུ་དེ་དག་ལ་གུས་པ་ཉིད་ལགས་སོ། །བཅོམ་ལྡན་
འདས་འོན་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་དེ་བཞིན་གཤེགས་པའི་
སྐུ་དེ་དག་ཀྱང་འཁྲུངས་ཏེ། དེ་བཞིན་གཤེགས་པའི་སྐུ་དེ་དག་མཆོད་པ་བརྙེས་པ་
ནི་འདི་ལྟ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་བསྒོས་པ་ལགས་པའི་
- 410 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད།
སླད་དུའོ། །ཞེས་སོགས་ཕན་ཡོན་མཐའ་ཡས་མུ་མེད་པ་ཞིག་གསུངས་ཏེ། རྒྱལ་
བས་མཁྱེན་ཅིང་གཟིགས་ནས་གསུངས་པ་ཡིན་པས་ནམ་ཡང་བསླུ་བ་མེད་ཅིང་
བཀའ་མི་འགྱུར་བས་ཞལ་གྱིས་བཞེས་པ་ཡིན་ནོ། །དེ་ལྟར་དགེ་རྩ་ཐམས་ཅད་
ཀྱི་ནང་ནས་གསུང་རབ་བཞེངས་ནས་དེ་ལ་མཆོད་པ་དང༌། དེ་ལ་བལྟས་ནས་
ཐོས་བསམ་སྒོམ་གསུམ་བྱེད་པ་ནི་དཔེ་དང་ཟླ་མེད་པར་མཆོག་ཏུ་གྱུར་པ་སྟེ། དེ་
ལ་བརྟེན་ནས་སངས་རྒྱས་ཀྱི་གོ་འཕང་མྱུར་དུ་ཐོབ་པའི་ཚུལ་མདོ་ལས་རྒྱ་ཆེར་
གསུངས་པ་འདི་དགོངས་ནས། རྗེ་ཐམས་ཅད་མཁྱེན་པས། རྒྱལ་སྲས་སྨོན་ལམ་
གངྒཱའི་ ཀླུང་ རྣམས་ ནི། །དམ་ ཆོས་ འཛིན་ པའི་ སྨོན་ ལམ་ ནང་ འདུས་ པར། །
གསུངས་ཕྱིར་དགེ་རྩ་ཇི་སྙེད་བསགས་པ་ནི། །ཀུན་ཀྱང་ཐུབ་བསྟན་རྒྱས་པའི་
ཕྱིར་དུ་བསྔོས། །ཚུལ་འདི་བསམ་ཤིང་མདུན་མ་ལེགས་ནས་གདའ། །བཀའ་
དྲིན་ཆེའོ་རྗེ་བཙུན་མཁྱེན་པའི་གཏེར། །ཞེས་གསུངས་སོ། །དེ་ལྟར་དགེ་བའི་རྩ་
བ་རྣམས་ཀྱི་ཕན་ཡོན་མདོ་ལས་གསུངས་པ་རྣམས་ཡང་ཡང་བསམས་ནས་སྔར་
བྱས་པའི་དགེ་བ་རྣམས་ལ་རྗེས་སུ་ཡི་རང་བྱས་ན་དགེ་བ་རྣམས་གོང་འཕེལ་དུ་
འགྲོ་བར་མདོ་ལས་གསུངས། དད་ལྡན་གཞན་དག་གིས་ཀྱང་ཕན་ཡོན་དེ་དག་
བསམས་ནས་རྟེན་གསུམ་ཁྱད་པར་ཅན་འདི་དག་ལ་མཆོད་པ་དང་། གུས་པས་
གསོལ་བ་འདེབས་པ་ལྷུར་བྱའོ། །གང་ལ་མཆོད་ཅིང་གུས་པས་གསོལ་བཏབ་
ན། །གནས་སྐབས་མཐར་ཐུག་འདོད་དོན་མ་ལུས་པ། །འབད་རྩོལ་མེད་པར་
ལྷུན་གྱིས་གྲུབ་མཛད་པ། །མཆོག་གསུམ་ཡིད་བཞིན་ནོར་བུ་སྤྱི་བོར་བཞུགས། །
བླ་མ་ཡི་དམ་མཆོག་གསུམ་ཐུགས་རྗེའི་མཐུས། །དལ་བའི་རྟེན་ཐོབ་རྒྱལ་བའི་
བསྟན་དང་མཇལ། །བཀའ་དང་དགོངས་འགྲེལ་ གཞུང་ལུགས་ཆེ་རྣམས་ལ། །
L-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཅུང་ཟད་མོས་པ་རྙེད་པའང་སྐལ་བ་བཟང་། །དད་དང་མོས་པའི་གསེར་འགྱུར་རྩི་
དག་གིས། །མི་གཙང་སྙིང་པོ་མེད་པའི་ཟང་ཟིང་ནོར། །ས་གསུམ་བླ་མའི་རྟེན་
གསུམ་རིན་ཆེན་དུ། །བསྒྱུར་བའི་ཐབས་མཁས་རྙེད་པ་བླ་མའི་དྲིན། །ཚུལ་འདིར་
འབད་ལས་དུང་དང་ ཀུན་ད་ལྟར། །རབ་དཀར་དགེ་བ་གང་ཞིག་བསགས་པ་
དེ། །མཁའ་མཉམ་ལུས་ཅན་ཀུན་གྱི་ཉེར་འཚོའི་གཞི། །ཐུབ་པའི་བསྟན་པ་དར་
ཞིང་རྒྱས་ཕྱིར་བསྔོ། །བཀའ་དང་དགོངས་འགྲེལ་གླེགས་བམ་མཆོག་འདི་དག །
ཇི་སྲིད་འཛིན་མ་གནས་པ་དེ་སྲིད་དུ། །བཀྲ་ཤིས་བསམ་གཏན་གླིང་གི་སྒྲུབ་
གནས་འདིར། །འགྲོ་བའི་བསོད་ནམས་ཞིང་དུ་གནས་གྱུར་ཅིག །མི་ཕམ་མདུན་
ས་ཆོས་ཀྱི་ཕོ་བྲང་ཆེ། །མདོ་སྔགས་ཏིང་འཛིན་ལེགས་པར་འཕེལ་བའི་གནས། །
བཀྲ་ཤིས་བསམ་ གཏན་གླིང་ གི་ སྒྲུབ་ གནས་འདིར། །དགའ་ལྡན་སྙན་བརྒྱུད་
བསྟན་པ་འཕེལ་གྱུར་ཅིག །བསླབ་པ་གསུམ་ལྡན་དགེ་འདུན་འདུས་པའི་སྡེས། །
གནས་འདི་རྟག་ཏུ་ཡོངས་སུ་གང་གྱུར་ཅིང་། །དེ་དག་རྣམས་ལ་མཐུན་པའི་རྐྱེན་
ཐམས་ཅད། །འབད་མེད་ལྷུན་གྱིས་གྲུབ་པ་ཉིད་གྱུར་ཅིག །སྒྲུབ་གནས་འདི་ལ་
འབྲེལ་ཐོགས་ཐམས་ཅད་ཀྱང་། །ངན་སོང་གནས་སུ་ནམ་ཡང་མི་ལྟུང་བར། །
དལ་བའི་རྟེན་ཐོབ་བཀའ་དང་བསྟན་བཅོས་ལ། །ཐོས་བསམ་སྒོམ་གསུམ་བྱེད་
པ་ཉིད་གྱུར་ཅིག །བཀའ་དང་བསྟན་བཅོས་གཙུག་ལག་ཁང་བཅས་པ། །འདི་
དག་མཐོང་ངམ་མཚན་ཙམ་ཐོས་པས་ཀྱང་། །དེ་ཡི་མོད་ལ་ཉོན་མོངས་ཀུན་ཞི་
ནས། །བྱང་ཆུབ་སེམས་ ཀྱིས་ཤེས་རྒྱུད་གང་བར་ཤོག །གནས་སྐབས་སུ་ཡང་
ཡུལ་ ཕྱོགས་འདི་དག་ཏུ། །མི་མཐུན་རྒུད་པའི་མིང་ཡང་མི་འབྱུང་ཞིང་། །བདེ་
སྐྱིད་དཔལ་འབྱོར་ལེགས་ཚོགས་མ་ལུས་པ། །ཡར་ངོའི་ཟླ་བ་ལྟར་དུ་འཕེལ་གྱུར་
- 412 -



བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་ཐུབ་བསྟན་གསལ་བྱེད། །
ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །འཇམ་མགོན་བླ་མ་མཉེས་
པ་ལྷུར་བྱེད་ཅིང་། །རྒྱལ་བའི་དམ་ཆོས་མ་ལུས་འཛིན་པ་ལ། །སྐད་ཅིག་ཙམ་
ཡང་ལྷོད་པ་མེད་གྱུར་ཅིག །རང་གི་དོན་དུ་མཐོ་རིས་དཔལ་དག་ཀྱང་། །རྩྭ་ལྟར་
འདོར་ཞིང་གཞན་གྱི་དོན་དག་ཏུ། །དམྱལ་བའི་མེ་ཡང་རབ་བསིལ་པད་མཚོ་
ལྟར། །མཐོང་ནས་སྤྲོ་དགས་འཇུག་པ་ཉིད་གྱུར་ཅིག །བྱང་ཆུབ་སེམས་གཉིས་
ཆེས་ཆེར་སྟོབས་རྒྱས་ཏེ། །ནམ་མཁའི་མཐས་གཏུགས་གྱུར་པའི་སེམས་ཅན་
རྣམས། །བདག་ཉིད་གཅིག་པུས་སྒྲོལ་བར་ བྱེད་པ་ལ། །སྙིང་སྟོབས་ནམ་ཡང་
ཞུམ་ པ་ མེད་ པར་ ཤོག །མདོ་ སྔགས་ གསུང་ རབ་ དགོངས་ འགྲེལ་ བཅས་ པ་
རྣམས། །གདམས་པའི་མཆོག་ཏུ་ཤར་བའི་མན་ངག་གིས། །འགྲོ་ཀུན་ཡང་དག་
ལམ་ལ་འཁྲིད་པ་ལ། །འཇམ་མགོན་བླ་མ་ལྟ་བུར་བདག་གྱུར་ཅིག །རྒྱལ་བ་
སྲས་བཅས་ཀུན་གྱི་མཛད་པའི་ཁུར། །བདག་གི་ལྷག་བསམ་ཕྲག་པར་རབ་ཁྱེར་
ནས། །འགྲོ་འདི་སྲིད་པའི་མཚོ་ལས་སྒྲོལ་བ་ལ། །མགོན་པོ་ཐུགས་རྗེ་ཅན་དང་
མཚུངས་པར་ཤོག །བདག་ལ་སྙིང་ནས་དད་ པར་ བྱེད་པའམ། ཁྲོ་བའི་སེམས་
ཀྱིས་མི་སྙན་བརྗོད་ཀྱང་རུང་། །བཟང་ངན་འབྲེལ་པ་ཐོགས་པ་མ་ལུས་པ། །
ཐམས་ཅད་བྱང་ཆུབ་ལམ་ལ་འགོད་པར་ཤོག །ཇི་ལྟར་འབྱུང་བ་ཆེན་པོ་བཞི་པོ་
ཡིས། །འགྲོ་ བའི་ ཉེར་ འཚོ་ བྱེད་ པ་ ཇི་ ལྟ་ བར། །བདག་ གི་སྒོ་གསུམ་ སྤྱོད་ པ་
ཐམས་ ཅད་ ཀྱང་། །ལུས་ཅན་ ཀུན་ གྱི་ ཉེར་ འཚོར་ འགྱུར་ བར་ ཤོག །རྩྭ་ ཤིང་
ནགས་ཚལ་ལོ་ཏོག་མ་ལུས་པ། །ས་ལ་བརྟེན་ནས་འབྱུང་ཞིང་འཕེལ་བ་ལྟར། །
ལུས་ཅན་ཀུན་གྱི་ཕན་བདེ་མ་ལུས་པ། །བདག་གི་ལྷག་བསམ་མཐུ་ལས་འབྱུང་
གྱུར་ཅིག །མྱུར་མཛད་མགོན་དང་དམ་ཅན་ཆོས་ཀྱི་རྒྱལ། །དམག་ཟོར་རྣམ་མང་
413.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༣༽
ཐོས་སྲས་འཁོར་བཅས་ལ། །སྒྲུབ་གནས་རྟེན་གསུམ་དགེ་འདུན་སྡེ་བཅོས་པ། །
གཉེར་དུ་གཏད་ཀྱིས་བྱ་ར་མ་གཡེལ་ཞིག །ཚངས་དབང་འཇིག་རྟེན་སྐྱོང་བ་བཞི་
ལ་སོགས། །དཀར་ཕྱོགས་སྐྱོང་བའི་སྲུང་མ་ཐམས་ཅད་ཀྱིས། །གཡེལ་བ་མེད་
པར་རྟག་ཏུ་ གྲོགས་མཛད་ཅིང་། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་
ཅིག །ཅེས་བཀྲ་ཤིས་བསམ་གཏན་གླིང་གི་བཀའ་བསྟན་རིན་པོ་ཆེའི་དཀར་ཆག་
ཐུབ་བསྟན་གསལ་བྱེད་ཅེས་བྱ་བ་འདི་ནི། དགེ་སློང་ཡེ་ཤེས་རྒྱལ་མཚན་གྱིས་
རབ་བྱུང་བཅུ་གསུམ་པའི་ཀུན་འཛིན་ཅེས་པ་ས་ཕོ་བྱི་བའི་ལོ་དབྱུག་པ་ཟླ་བའི་
དམར་ཕྱོགས་ཀྱི་བཟང་པོ་གཉིས་པ་དཔལ་ལྷ་ལས་བབས་པའི་དུས་ཆེན་གྱི་ཉིན་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག། །།
- 414-



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཐོར
# #
# %
% > # ︽ནི༔ +
@ གྷཾ , f ,
*# ཉི% ༔ ཚེ * རྒྱུ ཚུ
ཉྩནྟིམ 8 ཉི ཚུ * f



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས ་པོ འི་ ཤུ ལ དབ ན ག། །
དེབ་བརྒྱ་དང་དོན་དྲུག་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༡༣/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏ བ།།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7-80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253- 436-0
1.0雍… I.O雍… 2百….0喇嘛教
- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第176卷)
雍增·益西坚赞文集
第13/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海佳印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253-436 -0/B.123
本文集总定价(1-32册):1050.00元



ISBN 978-7-80253-436-0
978780253436oll
本文集总定价(1-32 卷): 1050.00 元
