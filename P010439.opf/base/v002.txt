༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
ImageGroup:
Work:
LCCN:
W1KG16655
n/a
ISBN:
14PD2635
9787802534360
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༦།
་བ
༄༅། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། ། བྱ་
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢/༣༢)
165
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་། །
ཀྲུང་གོའི་བོད་རིག་པ་དཔེ་སྐྲུན་ཁང་།



PRITAINETEENTUTIS MOTUN



s
2#
=e
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
ཧཱུཾ
(༢/༣༢)
PACZEKS 1
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
99
#e
ག09-



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས། །
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



ിം
5
ഉം



དཀར་ཆག་
•..，，，，，，
(1)
• •，，，，，，
，
(66)
，，，，
，，(142)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ། ལེའུ་བདུན་པ་ནས་བཅུ་བཞི་པའི་བར།
༧ ཨ་གསྟའི་སྐྱེས་པའི་རབས།
༨ རྒྱལ་པོ་བྱམས་པའི་སྟོབས་ཀྱི་སྐྱེས་པའི་རབས།
༩ ཐམས་ཅད་སྒྲོལ་གྱི་སྐྱེས་པའི་རབས། .
༡༠ མཆོད་སྦྱིན་བྱེད་ཀྱི་སྐྱེས་པའི་རབས། ………………
༡༡ བརྒྱ་བྱིན་གྱི་སྐྱེས་པའི་རབས། -
༡༢ བྲམ་ཟེའི་སྐྱེས་པའི་རབས། .
༡༣ མྱོས་བྱེད་མའི་སྐྱེས་པའི་རབས། …
༡༤ ལེགས་པར་ཕ་རོལ་ཏུ་ཕྱིན་པའི་སྐྱེས་པའི་རབས། .
，，，，
，，，，。。。。。、，(271)
，，，，，，，，(326)
，，，，，，(356)
• •.，，，，，，(405)
-
-



༄༅། །སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ཞེས་བྱ་བ་བཞུགས་སོ། །
ལེའུ་བདུན་པ་ནས་བཅུ་བཞི་པའི་བར།
༈ གཉིས་པ་དབེན་པའི་གནས་སུ་རང་རྒྱུད་འདུལ་བ་གཙོ་བོར་བྱེད་ཅིང་
ཆོས་ཀྱི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་པ་ལམ་གྱི་གནས་
སྐབས་སུ་ཆོས་ཀྱི་སྦྱིན་པ་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་པ་ལ་
བཞི། མཚམས་སྦྱར་བ། བྲམ་ཟེར་འཁྲུངས་པའི་རྟོགས་བརྗོད་རྒྱས་པར་བཤད་
པ། དོན་བསྡུས་ཏེ་ གདམས་པ། ལེའུའི་ མཚན་ བསྟན་ པའོ། །དང་པོ་ནི། དཀའ་
ཐུབ་ཀྱི་ནགས་ཚལ་ན་གནས་པ་རྣམས་ལ་ཡང་གཏོང་བ་དང་དཔའ་བ་གཉིས་
རྒྱན་དུ་འགྱུར་ན། ཁྱིམ་ན་གནས་པ་རྣམས་ལ་ལྟ་སྨོས་ཀྱང་ཅི་དགོས། ཞེས་པ་སྟེ།
དེ་ཡང་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པར་འདོད་པ་རྣམས་ཀྱིས་
སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབསས་སུ་ཉམས་ལེན་
ཇི་ལྟར་མཛད་པའི་རྗེས་སུ་ཞུགས་ཏེ་སློབ་པ་ཡིན་ལ། སྟོན་པས་ཐུགས་བསྐྱེད་
ནས་སྤྱོད་པ་ཕ་རོལ་ཏུ་ཕྱིན་པ་དྲུག་ལ་བསྐལ་བ་གྲངས་མེད་གསུམ་དུ་སློབ་པར་
མཛད་པ་ལས། སྦྱིན་པ་ལ་སློབ་པར་མཛད་ཚུལ་ལ་ལུས་ལོངས་སྤྱོད་གང་ལ་ཡང་
ཆགས་ པ་ མེད་ པར་གཏོང་བར་མཛད་ པ་དང་། རང་ གི་འཁོར་དུ་འདུས་ པའི་
གདུལ་བྱ་རྣམས་བསྡུ་བ་རྣམ་པ་བཞིས་བསྡུས་ནས་ཡོན་ཏན་ཐམས་ཅད་ཀྱི་རྩ་བ་
ཚུལ་ཁྲིམས་ལ་བཀོད་དེ་ལམ་ལ་ཁྲིད་པར་མཛད་ཚུལ་རྟོགས་བརྗོད་དང་པོ་དྲུག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གི་ བཤད་ ཟིན་ པ་ དེ་ ལྟར་ ཡིན་ལ། རྟོགས་བརྗོད་འདིར་ གདུལ་ བྱ་ རྣམས་ལ་
བསླབ་པའི་ཕྱིར་འདུ་འཛི་ཐམས་ཅད་སྤངས་ཏེ་དབེན་པའི་གནས་སུ་འདོད་ཆུང་
ཆོག་ཤེས་ལ་གནས་ནས་རེ་ཞིག་རང་རྒྱུད་འདུལ་བ་གཙོ་བོར་བྱས་ཏེ་གདུལ་བྱ་
འདུས་པ་རྣམས་ཀྱང་ཚུལ་དེ་ལ་འཁྲིད་ཚུལ་སྟོན་ཏེ། དེ་ཡང་ རང་མ་དུལ་བར་
གཞན་འདུལ་བ་གནས་མེད་ཅིང་། རང་གིས་མ་ཤེས་པར་གཞན་ལ་བསླབ་ཏུ་
མེད་པ་དང་། རང་གི་ལམ་མ་མཐོང་བར་གཞན་ལ་ལམ་བསྟན་དུ་མེད་པས་
གདུལ་བྱ་གཞན་ལ་ཆོས་བསྟན་ནས་འདུལ་བར་བྱེད་པ་ལ་ཐོག་མར་རང་གི་རྒྱུད་
འདུལ་དགོས་ཤིང་། འདུ་འཛི་ལང་ལོང་གི་གནས་སུ་ཉོན་མོངས་པའི་རྐྱེན་མང་
བས་རང་རྒྱུད་འདུལ་མི་ནུས་པས། དཀའ་ཐུབ་ཀྱི་ནགས་ཚལ་སོགས་དབེན་པའི་
གནས་སུ་གནས་ནས་ལམ་ཆ་ཚང་ལ་བསླབས་ཏེ་རང་རྒྱུད་འདུལ་དགོས་ལ།
དབེན་པའི་གནས་སུ་གནས་པ་རྣམས་ལའང་སྦྱིན་པ་ཅི་ནུས་སུ་གཏོང་བ་དང༌།
སྡུག་བསྔལ་དང་གནོད་བྱེད་ལ་ཇི་མི་སྙམ་པར་སྙིང་སྟོབས་བརྟན་པའི་དཔའ་བ་
གཉིས་རྒྱན་དུ་འགྱུར་ན་ཁྱིམ་ན་གནས་པ་རྣམས་ལ་ལྟ་སྨོས་ཀྱང་ཅི་དགོས། དེས་
ན་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་འདུ་འཛི་ལང་
ལོང་ སྤངས་ཏེ། དབེན་པར་འདོད་ཆུང་ཆོག་ཤེས་ལ་གནས་ནས་རང་གི་རྒྱུད་
བཏུལ་ཞིང་། གདུལ་ བྱ་ རྣམས་ ཀྱང་ རང་ རྒྱུད་ འདུལ་བའི་ ལམ་ལ་འཁྲིད་ པར་
མཛད་ པའི་རྣམ་ཐར་བཟང་པོ་དེའི་ རྗེས་སུ་བསླབ་པར་བྱའོ། །དཀའ་ཐུབ་ཀྱི་
ནགས་ཚལ་ཞེས་པ་ནི་གྲོང་ལས་རྒྱང་རིང་དུ་འཕགས་པའི་རི་བོ་དབེན་པ། ཆུ་
དྭངས་ཤིང་བསིལ་བ་འབབ་པ་དང༌། ནགས་ཚལ་མེ་ཏོག་དང་བཅས་པས་བརྒྱན་
པའི་གནས་ནི་བསམ་གཏན་དང༌ རྗེས་སུ་མཐུན་པ་དྲང་སྲོང་དཀའ་ཐུབ་ཅན་
-2-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྣམས་ཀྱི་བསྟི་གནས་སུ་འོས་པ་སྟེ། གནས་དེར་ནི་རྩ་བ་དང་། འབྲས་བུ་དང༌།
ལོ་མ་འཇམ་པོའི་ཚོད་མ་དང༌། ཆུ་དྭངས་ཤིང་བསིལ་བ་མེད་པས་དཀའ་ཐུབ་ཅན་
རྣམས་ཀྱིས་འཚོ་བའི་ཡོ་བྱད་རྙེད་སླ་ཞིང་། འདུ་འཛི་མེད་པར་གནས་དབེན་པས་
རིག་པ་དྭངས་ཤིང་གསལ་བ་འབྱུང་བའོ། ཁྱིམ་གྱི་གནས་ཞེས་པ་ནི་མི་ཕོ་མོ་ཁྱོ་
ཤུག་ཏུ་འདུས་པ་གནས་པའི་ནང་ལ་ཁྱིམ་ཞེས་བརྗོད་པར་འདུལ་བ་ལུང་ལས་
གསུངས་སོ། །ཚུལ་འདི་དག་ལ་ལེགས་པར་དཔྱོད་ཤེས་ན་ལས་དང་པོ་རྣམས་
ཀྱིས་ཁྱིམ་གྱི་གནས་སྤངས་ཏེ་དབེན་པའི་ནགས་ཁྲོད་དུ་གནས་དགོས་པའི་རྒྱུ་
མཚན་དང་དགོས་པ་ལེགས་པར་ཤེས་པར་འགྱུར་རོ། །
གཉིས་ པ་ བྲམ་ཟེར་ འཁྲུངས་ པའི་ རྟོགས་ བརྗོད་ རྒྱས་ པར་ བཤད་ པ་ལ་
གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་ཡོན་
ཏན་སྤྱིར་བསྟན་པ། ཁྱད་པར་དུ་དབེན་པར་འདོད་ཆུང་ཆོག་ཤེས་ལ་གནས་ནས་
ཆོས་ཀྱི་སྦྱིན་པ་ཇི་ལྟར་མཛད་ཚུལ་ལོ། །དང་པོ་ནི། དེ་ཡང་འདི་སྐད་ཐོས་ཏེ་ཞེས་
པ་ནས། སྐྱེས་པར་གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་པས་སྔོན་སློབ་
པ་ལམ་གྱི་གནས་སྐབས་སུ་འདུ་འཛི་སྤངས་ཏེ་དབེན་པར་འདོད་ཆུང་ཆོག་ཤེས་
ལ་གནས་ནས་སྒྲུབ་པ་སྙིང་པོར་མཛད་ཅིང་། གདུལ་བྱ་རྣམས་ཀྱང་ཚུལ་དེ་ལ་
འཁྲིད་ཅིང་ཆོས་ཀྱི་སྦྱིན་པ་མཛད་པའི་ཚུལ་དེ་ཡང་འོག་ནས་འབྱུང་བ་འདི་སྐད་དུ་
ཐོས་ཏེ། སྟོན་པ་བཅོམ་ལྡན་འདས་ཤཱཀྱ་ཐུབ་པ་ཐུགས་རྗེ་ཅན་འདི་སྔོན་བྱང་ཆུབ་
སེམས་དཔར་གྱུར་པའི་ཚེ་བསྐལ་བ་མང་པོར་ལམ་ལ་བསླབ་པས་བྱམས་སྙིང་རྗེ་
བྱང་ཆུབ་ཀྱི་སེམས་ཀྱི་སྟོབས་ཆེས་ཆེར་རྒྱས་ཤིང་། གཟུངས་དང་། ཏིང་ངེ་འཛིན་
དང༌། སྤོབས་པ་དང་། མངོན་པར་ཤེས་པ་དང་། རྫུ་འཕྲུལ་ལ་སོགས་པའི་ཡོན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏན་དཔག་ཏུ་མེད་པ་ཐོབ་ལ། དོན་དམ་པའི་བདེན་པ་མངོན་སུམ་དུ་གཟིགས་
ནས་འདོད་ན་སྡུག་བསྔལ་ཉེ་བར་ཞི་བའི་དབྱིངས་ འཁོར་བའི་མཚམས་སྦྱོར་
མཐའ་དག་རྒྱུན་ཆད་པ་ཡང་དག་པའི་མཐའ་མངོན་དུ་བྱེད་པ་ལ་རང་དབང་དུ་
གྱུར་ཀྱང་། འཁོར་བར་འཁྱམས་པའི་སེམས་ཅན་སྡུག་བསྔལ་གྱིས་ཉམ་ཐག་པ་
རྣམས་ཐུགས་རྗེས་མ་བཟོད་ནས་རང་ཉིད་ཞི་བའི་དབྱིངས་སུ་བདེ་བར་བཞུགས་
པ་དོར་ཏེ། ནམ་མཁའི་མཐས་གཏུགས་པའི་འཇིག་རྟེན་ན་གནས་པའི་སེམས་
ཅན་རྣམས་ལ་གཟིགས་ཏེ་གང་དང་གང་གི་དོན་དུ་འགྱུར་བ་དེ་དང་དེ་ལ་ཕན་
པའི་ཕྱིར་མ་ངེས་པའི་ཕུང་པོ་བཟུང་སྟེ་འཁོར་བ་ན་གནས་པའི་སྤྱོད་པ་སྟོན་པའི་
ཚེ་བྲམ་ཟེའི་རིགས་ཤིག་ཏུ་སྐྱེས་པར་གྱུར་ཏོ་ཞེས་གྲག་གོ །བྱང་སེམས་བདག་
ཉིད་ཆེན་པོ་བྲམ་ཟེའི་རིགས་སུ་འཁྲུངས་པ་དེ་ཡོན་ཏན་ཇི་ལྟ་བུ་དང་ལྡན་པ་ནི།
བདག་ཉིད་ཆེན་པོ་དེ་འཁྲུངས་ཙམ་ཉིད་ནས་བྱིས་པའི་རྒུད་པ་མཐའ་དག་ལས་
འདས་ཤིང་། སྒོ་གསུམ་གྱི་སྤྱོད་པ་མཐའ་དག་ཉེས་སྐྱོན་གང་གིས་ཀྱང་མ་གོས་
པའི་རྣམ་པར་དག་པ་དང་། ཤེས་བྱའི་གནས་མཐའ་དག་ལ་མཁས་པའི་ཡོན་ཏན་
ཆེན་པོས་མངོན་པར་མཚོན་པ་སྟེ་མཛེས་པས་སའི་སྟེང་ན་རྒྱན་དུ་གྱུར་པ་ནི་ཇི་
ལྟར་ཟླ་བའི་དཀྱིལ་འཁོར་ཡོངས་སུ་རྫོགས་པ་ནམ་མཁའ་དྭངས་པ་ལ་ཤར་བ་
བཞིན་དུ་གྱུར་ཏོ། །དེ་ཡང་སྒོ་གསུམ་གྱི་སྤྱོད་པ་མཐའ་དག་ཡ་རབས་ཀྱི་ངང་ཚུལ་
དང་མཐུན་པར་སྤྱོད་པས་སྐྱེ་བོ་གཞན་གྱིས་འཕྱས་གདགས་སུ་མེད་པའི་རྣམ་པར་
དག་ པ་ དང༌། ལུགས་ ཀྱི་བྱ་བ་མཐའ་དག་ལ་མཁས་པའི་ཡོན་ཏན་ཆེན་པོས་
མངོན་པར་མཛེས་པ་གཉིས་གཅིག་གྲོགས་སུ་གཅིག་སོང་བས་སའི་སྟེང་ན་རྒྱན་
དུ་ཆེ་བ་དང་། སྒོ་གསུམ་ལ་མི་དགེ་བ་ཕྲ་མོས་ཀྱང་མ་གོས་པའི་སྤྱོད་པ་རྣམ་པར་
- 4 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དག་པ་དང༌། དཀོན་མཆོག་གསུམ་ལ་སྐྱབས་སུ་འགྲོ་བ་དང་ལས་དང་འབྲས་
བུའི་ངང་ཚུལ་ཤེས་པ་སོགས་མཁས་པའི་ཡོན་ཏན་གྱིས་མངོན་པར་མཛེས་པ་
གཉིས་གཅིག་གྲོགས་སུ་གཅིག་སོང་བས་སའི་སྟེང་ན་རྒྱན་དུ་གྱུར་པ་དང་། སྒོ་
གསུམ་ལ་བཅས་རང་གི་ཉེས་པ་ཕྲ་མོས་ཀྱང་མ་གོས་པའི་སྤྱོད་པ་རྣམ་པར་དག་
པ་དང་། འཕགས་པའི་ནོར་བདུན་དང་བསླབ་པ་གསུམ་སོགས་ལ་མཁས་པའི་
ཡོན་ཏན་གྱིས་མངོན་པར་མཛེས་པ་གཉིས་གཅིག་གྲོགས་སུ་གཅིག་སོང་བས་
སའི་སྟེང་ན་རྒྱན་དུ་གྱུར་པ་དང༌། སྒོ་གསུམ་ལ་བྱང་ཆུབ་སེམས་དཔའི་བསླབ་པ་
དང་འགལ་བའི་ཉེས་པ་ཕྲ་མོས་ཀྱང་མ་གོས་པའི་སྤྱོད་པ་རྣམ་པར་དག་པ་དང་།
ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་མཁས་པའི་ཡོན་ཏན་ཆེན་
པོས་མངོན་པར་མཛེས་པ་གཉིས་གཅིག་གྲོགས་སུ་གཅིག་སོང་བས་སའི་སྟེང་ན་
རྒྱན་དུ་གྱུར་པ་སྟེ། མདོར་ན་མཁས་པ་དང་བཙུན་པ་གཉིས་གཅིག་གིས་གཅིག་
མ་བཅོམ་པར་གཅིག་གྲོགས་སུ་གཅིག་སོང་བ་རྒྱལ་བ་སྲས་བཅས་ཀུན་གྱིས་
བསྔགས་འོས་སུ་གྱུར་པའོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གཉིས། ཁྱིམ་
ན་གནས་པའི་ཡོན་ཏན་ལ་བསྔགས་པ་དང་། རབ་ཏུ་བྱུང་ནས་དབེན་པ་བསྟེན་
པའི་ཡོན་ཏན་ལ་བསྔགས་པའོ། །དང་པོ་ལ་གཉིས། མཁས་པ་དང་འབྱོར་པའི་
ཚུལ་ལ་བསྔགས་པ་དང་། སྦྱིན་པའི་ཡོན་ཏན་ལ་བསྔགས་པའོ། །དང་པོ་ནི། དེ་
རིམ་པ་བཞིན་དུ་ཞེས་པ་ནས། ཕུན་སུམ་ཚོགས་པར་གྱུར་ཏོ། །ཞེས་པའི་བར་ཏེ།
བྱང་སེམས་བདག་ཉིད་ཆེན་པོ་བསམ་བཞིན་དུ་བྲམ་ཟེའི་རིགས་སུ་འཁྲུངས་པ་དེ་
ཐོག་མར་བཙས་པའི་ཚེ་ཇི་ལྟར་བྱ་བ་ནས་བཟུང་རིམ་པ་བཞིན་དུ་རིག་བྱེད་བཞི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་མཁས་པའི་བྲམ་ཟེ་རྒན་པོ་དག་གིས་མཚན་བརྟག་པ་དང་། བདེ་ལེགས་སུ་བྱ་
བའི་རིག་སྔགས་བཏོན་ཏེ་བསྲུང་བ་བྱ་བ་ལ་སོགས་པ་འདི་དང་འདི་ལྟར་བྱའོ་
ཞེས་བརྗོད་པ་ཐོས་པ་དང༌། ཡབ་ཡུམ་སོགས་ནང་མི་རྣམས་ཀྱིས་སྔོན་རང་རང་
ལ་བཙས་པའི་ཚེ་ཇི་ལྟར་བྱ་བའི་རིམ་པ་བཞིན་དྲན་པ་ལས་བྱུང་བའི་ཆོ་ག་བཞིན་
དུ་བཙས་སྟོན་བྱ་བ་དང་། མ་མ་ལ་གཏད་དེ་སྐྱེད་བསྲིང་བ་སོགས་སྐྱེས་པའི་ལས་
དང་། ཁྲུས་ བྱ་ བ་ དང༌། སྐ་ མཚམས་ དབྱེ་ བ་ དང༌། གཙུག་ཕུད་བཞག་ པ་ དང་།
ཚངས་སྐུད་དང་མི་གདགས་པ་ལ་སོགས་པ་བྱ་བ་རྣམས་ནི་ལེགས་པར་བྱས།
སྔོན་ཡུན་རིང་པོ་ནས་གོམས་པའི་མཐུས་ཤེས་བྱའི་གནས་ཐམས་ཅད་ལ་མཁས་
པའི་ཕུལ་དུ་ཕྱིན་པའི་བློ་གྲོས་ལྷན་སྐྱེས་སུ་ཡོད་ཀྱང་། འཇིག་རྟེན་ཐམས་ཅད་
དང་མཐུན་པར་བྱ་བ་དང་། སྐྱེ་བོ་གཞན་དག་ཡིད་ཆེས་པར་བྱ་བའི་ཕྱིར་རིག་
བྱེད་བཞི་ཡན་ལག་དང་བཅས་པ་དང་། རིག་པའི་གནས་ལྔ་ཡན་ལག་དང་བཅས་
པ་དང་། རིག་པའི་གནས་བཅོ་བརྒྱད་ཡན་ལག་དང་བཅས་པ་རྣམས་དེ་དང་དེ་ལ་
སྦྱངས་ པའི་ མཁས་ པ་ དག་ ལས་མཉན་ཏེ་བསླབས་ པས་ ལྷག་དང་ བཅས་ པ་
ཐུགས་སུ་ཆུད་པར་བྱས་སོ། །བྲམ་ཟེ་ཡ་རབས་རྣམས་ལ་བུ་སྐྱེས་པའི་ཚེ་བཙས་
སྟོན་ལ་སོགས་པ་ཇི་ལྟར་བྱ་བ་དང་། བྲམ་ཟེའི་ལས་དྲུག་དང༌། རིག་བྱེད་བཞི་
ཡན་ལག་དང་བཅས་པ་ལ་མཁས་པར་བྱ་བ་སོགས་ནི་སྔར་རྟོགས་བརྗོད་དང་
པོར་རྒྱས་པར་བཤད་ཟིན་ཏོ། །དེ་ལྟར་འཇིག་རྟེན་དང་མཐུན་པར་ཡོན་ཏན་
ཐམས་ཅད་ལ་སྦྱངས་པས་མཁས་པའི་ཕུལ་དུ་ཕྱིན་པའི་གྲགས་པས་མིའི་འཇིག་
རྟེན་མ་ལུས་པར་ཁྱབ་པར་བྱས་སོ། །དེ་ལྟར་ཡོན་ཏན་ཐམས་ཅད་ཀྱི་གཏེར་དུ་
གྱུར་པ་ན་སའི་སྟེང་གི་སྐྱེ་བོ་ཡོན་ཏན་འདོད་པ་ཐམས་ཅད་བདག་ཉིད་ཆེན་པོ་
-
6 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་ལ་བརྟེན་ཏེ་རང་རང་གི་བསམས་པ་དང༌། དབང་པོ་དང་། རྩོལ་བ་དང་། བློ་
གྲོས་ཀྱི་ཇི་ཙམ་ལྕོགས་པ་དེ་ཙམ་གྱི་ཡོན་ཏན་སློབ་པར་བྱེད་དོ། །དེ་ལྟར་སྦྱིན་པ་
པོ་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ལ་དགའ་བ་རྣམས་ཀྱིས་
རང་རང་གི་འདོད་པ་ལྟར་གསོལ་བ་བཏབ་སྟེ། ཡོན་ཏན་དེ་དང་དེ་དག་ལེགས་
པར་བསླབས་ནས་བཀའ་དྲིན་དྲན་པའི་གུས་པ་ཆེན་པོས་གསེར་དང་དངུལ་ལ་
སོགས་པའི་རིན་པོ་ཆེ་སྣ་ཚོགས་པ་དང་། འབྲས་དང་ནས་ལ་སོགས་པའི་འབྲུའི་
ཁྱད་པར་སྣ་ཚོགས་དང༌། གོས་ཀྱིས་ཁྱད་པར་རྣམ་པ་མང་པོ་དང༌། བཟའ་བ་དང་
བཅའ་བ་ཡིད་དུ་འོང་བ་རྣམ་པ་མང་པོ་ཕུལ་བ་རྣམས་སེམས་ཅན་དེ་དག་གི་
བསོད་ནམས་སྤེལ་བའི་ཕྱིར་བླངས་པས། བང་མཛོད་རྣམས་འབྱོར་པས་ཡོངས་
སུ་གང་བའི་ཕྱིར་བདག་ཉིད་ཀྱིས་ནོར་བསྒྲུབ་པའི་རྩོལ་བ་གང་ཡང་མ་བྱས་པར་
ཡོན་ཏན་དང་བསོད་ནམས་ཀྱི་མཐུས་ནོར་རབ་ཏུ་ཕུན་སུམ་ཚོགས་པ་རྣམ་ཐོས་
ཀྱི་བུ་ལ་འགྲན་པ་ལྟ་བུར་གྱུར་ཏོ། ། །
གཉིས་པ་སྦྱིན་པའི་ཡོན་ཏན་ལ་བསྔགས་པ་ནི། གཉེན་དང་ཞེས་པ་ནས།
གསལ་བ་བཞིན། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེས་ནོར་
ཇི་སྙེད་ཅིག་ཡོད་པ་དེ་དག་བསོད་ནམས་ཀྱི་ཚོགས་ཡོངས་སུ་རྫོགས་པར་བྱ་བའི་
ཕྱིར་ སྦྱིན་ པའི་ ཞིང་ རྣམས་ ལ་ གཏོང་ བར་ མཛད་ དེ། སྦྱིན་ པའི་ ཞིང་ ལ་ ཕན་
འདོགས་ པའི་ ཞིང་ དང་། སྙིང་ རྗེའི་ ཞིང་ དང༌། ཡོན་ཏན་ གྱི་ ཞིང་ གསུམ་ ལས།
ཕན་འདོགས་པ་ལ་ཚེ་འདིར་ཕན་འདོགས་པ་དང་། ཚེ་རབས་ཐམས་ཅད་དུ་ཕན་
འདོགས་ པ་ གཉིས་ལས། ཚེ་ འདིར་ ཕན་ འདོགས་ པ་ནི་ ཕ་ མ་ ལ་ སོགས་ པའི་
གཉེན་རྣམས་དང་། ཕན་པ་བྱེད་ཅིང་ཡིད་གཅུགས་པའི་མཛའ་བཤེས་རང་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརྟེན་པ་རྣམས་སོ། །རྟེན་ཞེས་པ་བཤད་མ་ཐག་པ་ལྟར་རམ། ཡང་ན་རང་ཉིད་
སྐྱེ་བའི་ཚེ་ཕ་མ་ལ་བརྟེན་ཅིང་། སྐྱེས་ནས་ཁྱིམ་དུ་གནས་པའི་སྐབས་ཀྱང་ཕ་མ་
སོགས་གཉེན་དང་མཛའ་བཤེས་རྣམས་ལ་བརྟེན་པས་རང་གི་རྟེན་དུ་བྱའོ། །ཚེ་
རབས་ཐམས་ཅད་དུ་ཕན་འདོགས་པའི་ཞིང་ནི་བླ་མའོ། །སྙིང་རྗེའི་ཞིང་ནི་ཕོངས་
པ་རྣམས་དང་གློ་བུར་དུ་ལྷག་པའི་མགྲོན་ཉམ་ཐག་པ་རྣམས་སོ། །ཡོན་ཏན་གྱི་
ཞིང་ནི་དཀོན་མཆོག་རིན་པོ་ཆེ་རྣམ་པ་གསུམ་དང་། གཞན་ཡང་འཇིག་རྟེན་ན་
མཁས་པར་གྲགས་པ་རྣམས་སོ། །དེ་ལྟར་སྦྱིན་པའི་ཞིང་དེ་དག་ཐམས་ཅད་ལ་
ང་རྒྱལ་དང་། ཁྱད་གསོད་དང་། བརྙས་པ་མི་མཛད་པར་བསོད་ནམས་ཀྱི་ཞིང་དུ་
བཟུང་ནས་གུས་པ་དང་བཀུར་སྟི་བྱས་ཏེ་རང་རང་ཇི་ལྟར་འདོད་པའི་འབྱོར་པ་དེ་
དང་དེས་ཡུལ་དུ་སྤྲིན་གྱི་ཆར་ཆེན་ཕབ་པ་བཞིན་དུ་རབ་ཏུ་ཚིམ་པར་བྱས་སོ། །
སེམས་དཔའ་ཆེན་པོ་རྣམས་ཀྱིས་སྦྱིན་པའི་ཞིང་ཐམས་ཅད་ལ་གུས་པ་དང་རིམ་
གྲོ་མཛད་པ་དང་། དེ་ལྟར་མཛད་པའི་རྒྱུ་མཚན་ལ་སོགས་པ་ནི་རྟོགས་བརྗོད་སྔ་
མ་རྣམས་སུ་ཡང་ཡང་བཤད་ཟིན་ཏོ། །བྱང་སེམས་བདག་ཉིད་ཆེན་པོ་དེ་རིག་
གནས་ཐམས་ཅད་ལ་མཁས་པའི་ཕུལ་དུ་ཕྱིན་པའི་ཕྱིར་བདག་ཉིད་ཆེན་པོ་དེ་ཡི་
མཁས་པའི་གྲགས་པ་ས་སྟེང་ཐམས་ཅད་དུ་ཁྱབ་པ་དེ་ཡང་སྦྱིན་པའི་ཞིང་རྣམས་
ལ་ཡོ་བྱད་ཐམས་ཅད་གང་ལ་གང་འདོད་དུ་ཕངས་པ་མེད་པར་གཏོང་བ་དང༌།
སྙིང་སྟོབས་ཤིན་ཏུ་དཔའ་བས་ལྷག་པར་མཛེས་པར་གྱུར་ཏོ། །དེ་དཔེ་ཇི་ལྟ་བུ་
དང་འདྲ་བ་ནི་སྟོན་ཀའི་དུས་ཀྱི་ཟླ་བ་རྣམ་པར་དག་པ་རང་བཞིན་གྱིས་འོད་
གསལ་ཞིང་། ཤིན་ཏུ་དཀར་ལ་མཛེས་པ་དེ་ཡང་དཀྱིལ་འཁོར་ཡོངས་སུ་རྫོགས་
པས་ལྷག་པར་གསལ་ཞིང་མཛེས་པ་བཞིན་ནོ། །མཁས་པའི་གྲགས་པ་ཅན་མང་
8 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་ ཞིག་ནོར་ལ་ཆགས་པའི་སྤྱོད་པས་སྐྱོན་ཅན་དུ་གཏོང་བ་ལ། བྱང་ སེམས་
བདག་ཉིད་ཆེན་པོ་འདི་ནི་མཁས་པའི་གྲགས་པས་ས་སྟེང་ཁྱབ་པར་གྱུར་ཀྱང་།
རྙེད་བཀུར་སྙན་གྲགས་གང་ལའང་ཆགས་པ་མེད་ཅིང་ཡོ་བྱད་ཐམས་ཅད་གཞན་
ལ་གཏོང་བར་མཛད་པས་མཁས་པའི་ཡོན་ཏན་དེ་ཆགས་མེད་གཏོང་བའི་སྤྱོད་
པས་ལྷག་པར་མཛེས་ཤིང་འཇིག་རྟེན་ན་དགེ་ཟླ་མེད་པར་གྱུར་པའོ། །
གཉིས་པ་རབ་ཏུ་བྱུང་ནས་དབེན་པ་བསྟེན་པའི་ཡོན་ཏན་ལ་བསྔགས་པ་ལ་
གསུམ། ཁྱིམ་ན་གནས་པའི་ཉེས་དམིགས་གཟིགས་ནས་རབ་ཏུ་བྱུང་བ། དགོན་
པའི་གནས་སུ་སྐྱེ་བོ་མང་པོ་འདུས་པས་ཡིད་བྱུང་ནས་ཤིན་ཏུ་དབེན་པའི་གནས་
སུ་བྱོན་པ། དབེན་པའི་གནས་དེར་སྒྲུབ་པ་ལ་རྩེ་གཅིག་ཏུ་བཞུགས་པའི་ཚུལ་
ལོ། །དང་པོ་ནི། དེ་ནས་བདག་ཉིད་ཆེན་པོ་དེ་ཞེས་པ་ནས། རབ་ཏུ་འབད་པར་
གྱུར་ཏོ། །ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེ་སྔོན་ཡུན་
རིང་པོ་ནས་གོམས་པའི་མཐུས་འཁོར་བའི་ཕུན་ཚོགས་ཐམས་ཅད་ཡིད་བརྟན་མི་
རུང་བར་རིག་པས། རང་ཉིད་ལ་འཇིག་རྟེན་གྱི་སྐྱེ་བོ་ཐམས་ཅད་ཀྱིས་རྙེད་པ་དང་
བཀུར་སྟིས་མཆོད་པ་དང་། ཟང་ཟིང་གི་ལོངས་སྤྱོད་རྒྱ་ཆེན་པོ་འདུས་པ་དེ་དག་
ཀྱང་ཡིད་འབྱུང་སྐྱེ་བའི་གྲོགས་སུ་སོང་སྟེ། ཁྱིམ་ན་གནས་པའི་སྐྱོན་དང་རབ་ཏུ་
བྱུང་བའི་ཕན་ཡོན་སྒོ་དུ་མ་ནས་སེམས་པར་མཛད་པ་ལ་ཞུགས་སོ། ། དེ་ལྟར་
བསམ་པ་ན་ཁྱིམ་ན་གནས་པ་ནི་སྲོག་གཅོད་པ་དང་། མ་བྱིན་པར་ལེན་པ་དང།
འདོད་ལོག་སྤྱོད་པ་དང་། དེ་དག་དང་འབྲེལ་བའི་བྱ་བ་ངན་པ་མང་པོས་བྲེལ་
བའི་ཉེས་པས་གླགས་པ་སྟེ་བཅིངས་པ། བག་མེད་པའི་གནས་སུ་གྱུར་པ། ནོར་
སྒྲུབ་པའི་ཚེ་ཁ་གསག་དང་གཞོགས་སློང་ལ་སོགས་པ་ལོག་འཚོའི་བསམ་སྦྱོར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང་། རང་གཞན་ལ་གནོད་པའི་ལས་མང་པོས་བསྒྲུབས་ཤིང་། བསྲུང་བའི་ཚེ་
འཐབ་པ་དང་རྩོད་པ་ལ་སོགས་པ་ལས་ངན་པ་རྣམ་པ་སྣ་ཚོགས་ཀྱིས་བསྲུང་
དགོས་པས་ཉེས་པ་དེ་དག་གིས་ཞར་གྱིས་རྣམ་པར་དཀྲུགས་པ། རྣམ་པ་ཀུན་ཏུ་
གཡེངས་པ་དང་ལྡན་པས་ཉེ་བར་ཞི་བ་བསམ་གཏན་སྒོམ་པ་དང་འགལ་བ། །
སྡུག་བསྔལ་རྣམ་པ་མང་པོའི་མདའ་ཆར་བཞིན་དུ་འབབ་པའི་འབེན་དུ་གྱུར་པ།
ཚོང་དང་སོ་ནམ་ལ་སོགས་པ་སོ་ཚིས་ཀྱི་ལས་སྒྲུབ་པ་མཐའ་ཡས་པས་ལུས་
སེམས་གཉིས་ཀ་ངལ་ཞིང་དུབ་པར་གྱུར་པ། ནོར་ལོངས་སྤྱོད་ཇི་ཙམ་ཐོབ་ཀྱང་
ཆོག་མི་ཤེས་པར་སྤུ་གྲིའི་སོ་ལ་ཆགས་པའི་སྦྲང་རྩི་བལྡག་པ་ལྟར་བདེ་བ་མྱོང་བ་
ཆུང་ཞིང་། བདེ་བ་ཅུང་ཟད་རེ་མྱོང་བ་དེ་ལས་བརྒྱ་འགྱུར་གྱི་སྡུག་བསྔལ་འབྱུང་
བར་རིག་ནས་ཐབས་ཅི་ཞིག་བྱས་ན་ཉོན་མོངས་དང་སྡུག་བསྔལ་མང་པོའི་གནས་
ཁྱིམ་གྱི་བཙོན་ར་འདི་ལས་ནམ་ཞིག་ན་ཐོར་སྙམ་དུ་བསམ་པ་ན། རབ་ཏུ་བྱུང་བ་
ནི་བྱ་བ་ངན་པ་མང་པོས་བྲེལ་བའི་ཉེས་པ་མེད་པ། བག་མེད་པའི་གནས་མཐའ་
དག་ལས་ལོག་པ། བྱ་དང་རི་དྭགས་ལྟ་བུར་འཚོ་བ་འཕྲལ་དུ་རྙེད་པས་ཆོག་པར་
བྱེད་ པས་ནོར་སྒྲུབ་ པ་དང་ གསོག་བསྲུང་གི་སྡུག་བསྔལ་མེད་པ། དབེན་པའི་
གནས་སུ་རྩེ་གཅིག་ཏུ་བསམ་གཏན་བྱར་ཡོད་པས་ཉེ་བར་ཞི་བ་དང་མཐུན་པ།
ཚེ་འདིའི་བྱ་བ་མཐའ་དག་བློས་དོར་བས་རྙེད་བཀུར་སོགས་ཉམས་ཀྱི་དོགས་
པའི་སྡུག་བསྔལ་མེད་པ། བསོད་སྙོམས་ཀྱིས་འཚོ་བའམ། དཀའ་ཐུབ་ཀྱི་ཟས་
ཀྱིས་འཚོ་བར་བྱེད་པས་སོ་ཚིས་ཀྱིས་ལུས་སེམས་ངལ་བའི་སྡུག་བསྔལ་མེད་པ།
འདོད་ཆུང་ཆོག་ཤེས་ལ་གནས་པས་སྔར་བཤད་པའི་ཁྱིམ་གྱི་ཉེས་པ་དེ་དག་གང་
ཡང་མེད་ཅིང་བསམ་གཏན་གྱི་དགའ་བདེ་རྒྱ་ཆེན་པོ་དང་ལྡན་པར་གྱུར་ལ། དམ་
- 10 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ཆོས་སྒྲུབ་པ་དང་རྗེས་སུ་མཐུན་ལ། འཁོར་བ་མཐའ་དག་ལས་ཐར་པའི་
ཆོས་བརྩམ་པའི་གནས་སུ་གྱུར་པར་མཐོང་ནས་ཚེ་འདིར་ཉོན་མོངས་པ་དང་། །
ལུས་སེམས་ངལ་བཞིན་དུ་རྩོལ་བ་ཆེན་པོས་བསྒྲུབས་པ་མིན་པར་བསོད་ནམས་
ཀྱི་མཐུ་དང་ཡོན་ཏན་གྱི་མཐུས་རྙེད་པའི་ནོར་ཕུན་སུམ་ཚོགས་པ་འཇིག་རྟེན་གྱི་
སྐྱེ་བོ་ཐམས་ཅད་ཀྱིས་བཀུར་སྟི་བྱས་པ་ཡིད་དུ་འོང་བ་དེ་དག་ཐམས་ཅད་ཀྱང་རྩ་
བཞིན་དུ་སྤངས་ནས་རབ་ཏུ་བྱུང་བར་གྱུར་ཏོ། །རབ་ཏུ་བྱུང་ནས་ཀྱང་དབེན་པའི་
གནས་སུ་དཀའ་ཐུབ་ལ་གནས་ཏེ་དུལ་བ་དང་སྡོམ་པ་ལ་རབ་ཏུ་འབད་པར་གྱུར་
ཏོ། །གཞུང་འདིའི་དོན་བསྡུས་ན་བྱང་སེམས་བདག་ཉིད་ཆེན་པོ་དེས་ཁྱིམ་ན་
གནས་པ་ནི་ཉེས་པ་དང་སྡུག་བསྔལ་དུ་མའི་འབྱུང་གནས་དང་། རབ་ཏུ་བྱུང་བ་ནི་
ཡོན་ཏན་ཐམས་ཅད་ཀྱི་འབྱུང་གནས་སུ་མཐོང་ནས་རྣམ་ཐོས་ཀྱི་བུའི་ནོར་ལ་
འགྲན་པའི་ཟང་ཟིང་གི་ནོར་ ཇི་ སྙེད་ཅིག་ཡོད་པ་དེ་དག་ཐམས་ཅད་ རྩྭའམ།
མཆིལ་མའི་ཐལ་བའམ། ངན་སྐྱུགས་བཞིན་དུ་སྤངས་ནས་ཁྱིམ་ནས་ཁྱིམ་མེད་
པར་རབ་ཏུ་བྱུང་སྟེ། དབེན་པའི་གནས་སུ་འཚོ་བ་དཀའ་ཐུབ་ལ་གནས་ཏེ་སྒོ་
གསུམ་ལ་དྲན་པ་ཉེ་བར་བཞག་ནས་སྡོམ་པ་སྲུང་བ་ལ་འབད་པར་མཛད་ཅེས་
པའོ། །དགེ་བཤེས་པོ་ཏོ་བ་ཆེན་པོས། གཞུང་འདིས་ནི་ཁྱིམ་པ་རྣམས་ལོངས་
སྤྱོད་ཀྱིས་ཆོག་མི་ཤེས་པ་དང་། རབ་ཏུ་བྱུང་བ་རྣམས་ལོངས་སྤྱོད་གང་བྱུང་གིས་
ཆོག་ཤེས་པར་བསྟན་ལ། ད་ལྟ་ནི་ ཁྱིམ་པ་རྣམས་ཕྱེའི་ཐུག་པ་ཙམ་ཡང་རྙེད་
དཀའ་ཞིང་། དེ་ཙམ་རྙེད་ན་ཆོག་པར་བྱེད་པ་མང་ལ། རབ་ཏུ་བྱུང་བ་ཕལ་ཆེར་ནི་
ཐུག་པས་མི་ཆོག་ཇ་དང་། དེས་ཀྱང་མི་ཆོག་ཤ་དང་། དེས་ཀྱང་མི་ཆོག་ཐུད་ལ་
སོགས་པ་ཇི་སྙེད་ཅིག་དགོས་པར་སྣང་གསུངས། ཡང་གཞུང་འདིས་བྱང་སེམས་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བདག་ཉིད་ཆེན་པོ་དེས་ཟང་ཟིང་གི་ལོངས་སྤྱོད་རྣམ་ཐོས་ཀྱི་བུའི་ནོར་ལྟ་བུ་ཡོད་
པ་ཐམས་ཅད་རྩྭ་བཞིན་དུ་སྤངས་ནས་རབ་ཏུ་བྱུང་བར་གསུངས་པ་འདི་ལ་དགེ་
བཤེས་པོ་ཏོ་བ་ཆེན་པོས། སེམས་དཔའ་ཆེན་པོ་རྣམས་ཀྱི་སྤྱོད་པ་འདི་ལྟར་ཡིན་
པ་ལ། ད་ལྟ་ནི་རབ་ཏུ་བྱུང་བ་ཕལ་ཆེར་ཁྱིམ་གྱི་ལོངས་སྤྱོད་ཐམས་ཅད་ཁྱེར་ནས་
དགོན་པར་འཆང་བར་བྱེད། དྲག་ཤོས་འགའ་ཞིག་གཉེན་ཉེ་ཚན་སོ་སོ་ལ་བགོས་
ནས་གཏོད་ཅིང་ཚོགས་གསོག་ཕྲན་བུ་རེ་བྱེད། དགོན་པར་ཡང་ཁྱིམ་ལས་ཡོ་བྱད་
མང་བ་ཞིག་བཅངས་ཏེ་མཐུན་རྐྱེན་འཛོམ་པར་བྱེད་དེ། ཆོས་དང་བསྟུན་ན་ཇི་
ལྟར་དུ་སོང་འདུག་བསམ་དགོས་སོ་གསུངས་སོ། །
གཉིས་པ་དགོན་པའི་གནས་སུ་སྐྱེ་བོ་མང་པོ་འདུས་པས་ཡིད་བྱུང་ནས་
ཤིན་ཏུ་དབེན་པའི་གནས་སུ་བྱོན་པ་ནི། སེམས་དཔའ་ཆེན་པོ་དེ་ཞེས་པ་ནས།
དཀའ་ཐུབ་ཀྱི་གནས་དཔལ་དང་ལྡན་པར་བྱས་སོ། །ཞེས་པའི་བར་ཏེ། དེ་ལྟར་
སེམས་དཔའ་ཆེན་པོ་དེ་ཁྱིམ་གྱི་ལོངས་སྤྱོད་སྤངས་ཏེ་ཁྱིམ་ནས་ཁྱིམ་མེད་པར་
རབ་ཏུ་བྱུང་སྟེ་དབེན་པའི་གནས་སུ་གནས་པར་གྱུར་ཀྱང་། སེམས་དཔའ་ཆེན་པོ་
དེ་སྔོན་ཁྱིམ་ན་གནས་པའི་ཚེ་ཡོན་ཏན་གྱི་གྲགས་པ་ཆེ་བ་དང་། སྔོན་ཁྱིམ་ན་
གནས་པའི་ཚེ་འདྲིས་ཤིང་བཤེས་ པ་ རྗེས་སུ་དྲན་པ་དང་། ཚོང་དང་ཞིང་ལས་
སོགས་ཁྱིམ་གྱི་སོ་ཚིས་སྒྲུབ་པའི་ཐབས་དང་། རིག་བྱེད་བཞི་དང་རྒྱ་སྐར་རྩི་བ་
སོགས་འཇིག་རྟེན་པ་ལ་ཉེ་བར་མཁོ་བའི་སྲིད་པའི་ཡོན་ཏན་མང་པོ་དང༌། ཕྱི་
མར་མཐོ་རིས་ཐོབ་པའི་ཐབས་དུས་ཚིགས་ཀྱི་དགེ་བ་དང་། བསོད་ནམས་ཀྱི་
ལས་མང་པོ་དང༌། སྲིད་པ་མཐའ་དག་ལ་ཡིད་བྱུང་ནས་ཉོན་མོངས་པ་དང་སྡུག་
བསྔལ་མཐའ་དག་རབ་ཏུ་ཞི་བའི་ཐར་པ་ཐོབ་པའི་ཐབས་བསླབ་པ་གསུམ་ལ་
- 12 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་ པ་དང་། ཐམས་ཅད་མཁྱེན་པ་ཐོབ་ པའི་ཐབས་རྒྱལ་སྲས་ ཀྱི་སྤྱོད་པ་
རྣམས་སོ་སོའི་མན་ངག་རབ་ཏུ་བསྟན་པས་མཚོན་པར་མཛད་པའི་ཕྱིར་འདི་ཕྱི་
ཀུན་ཏུ་ལེགས་པར་འདོད་པའི་སྐྱེ་བོ་རྣམས་སེམས་དཔའ་ཆེན་པོ་དེའི་ཡོན་ཏན་
མང་པོ་དེ་དག་གིས་ཡིད་མགུ་བས་སྔར་ཁྱིམ་གྱི་གནས་སུ་བཞུགས་པའི་ཚེ་ཇི་
ལྟར་འདུ་བ་དེ་བཞིན་དུ་འདུ་ཞིང་འོང་བར་གྱུར་ཏོ། །དེ་ཡང་འགའ་ཞིག་ནི་
སེམས་དཔའ་ཆེན་པོ་དེའི་གྲགས་པ་ཐོས་པས་ལྟ་བའི་ཕྱིར་འོང་། འགའ་ཞིག་ནི་
སྔོན་འདྲིས་བཤེས་སུ་སོང་བས་རྗེས་སུ་དྲན་ནས་ལྟ་འདོད་པ་དང་ཁྲེལ་ཡོད་ཀྱི་
བསམ་པས་འོང་། འགའ་ཞིག་ནི་རིག་བྱེད་དང་སྐར་རྩིས་དང་ལོངས་སྤྱོད་སྒྲུབ་
པའི་ཐབས་སོགས་འཇིག་རྟེན་ལུགས་དང་མཐུན་པའི་ཡོན་ཏན་ཤེས་པར་འདོད་
ནས་འོང་། འགའ་ཞིག་ནི་ཐར་པ་ཐོབ་པའི་ཐབས་ཤེས་པར་འདོད་ནས་འོང་།
འགའ་ཞིག་ནི་སེམས་དཔའ་ཆེན་པོ་ཉིད་ཀྱི་སྤྱོད་པའི་རྗེས་སུ་སློབ་པར་འདོད་
ནས་འོང་ལ། དེ་དག་ཐམས་ཅད་ཀྱིས་རྙེད་པ་དང་བཀུར་སྟི་སྣ་ཚོགས་པས་མཆོད་
པས་ སྔར་ ཁྱིམ་ གྱི་གནས་ སྐབས་ལྟར་འདུ་ལོང་ དང་ ཟང་ཟིང་མང་བར་ གྱུར་
པའོ། །དེ་ལྟར་གྱུར་པ་ན་སེམས་དཔའ་ཆེན་པོ་དེ་སྔོན་བསྐལ་བ་དཔག་ཏུ་མེད་པ་
ནས་ འཁོར་ བའི་ ཉེན་སྐྱོན་མཐའ་ དག་ རིག་ནས་ ཡིད་བྱུང་ སྟེ། སྲིད་ པའི་ ཕུན་
ཚོགས་མཐའ་དག་དུག་གི་རོ་མངར་དང་། སྤུ་གྲིའི་སོ་ལ་ཆགས་པའི་སྤྲང་རྩི་དང་།
དུག་ སྦྲུལ་ནག་པོའི་ གདེངས་ ཀའི་ གྲིབ་བསིལ་ ལྟར་ འཇིགས་ པའི་ གནས་ སུ་
དགོངས་ནས་འདུ་འཛི་ལང་ལོང་དེ་དག་ལ་ཡིད་སྐྱོ་བར་གྱུར་ཏོ། །དེ་ཡང་སེམས་
དཔའ་ཆེན་པོ་དེ་སྐྱེ་བོ་ཁྱིམ་པ་མང་པོ་འདུས་པའི་འདུ་འཛིས་མཐོང་ཆོས་ལ་རབ་
ཏུ་དབེན་པའི་བདེ་བ་མེད་པར་བྱེད་པ་དང་། ཉོན་མོངས་པ་སྣ་ཚོགས་ཀྱི་རྒྱུད་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཁྲུག་པར་བྱེད་པ་དང་། དབེན་པར་སེམས་རྩེ་གཅིག་པའི་ཏིང་ངེ་འཛིན་སྒོམ་པ་
ལས་གཡེང་བར་བྱེད་པ་དང་། གནས་ལུགས་ཀྱི་དོན་བསྒོམས་ཏེ་ལམ་གོང་ནས་
གོང་དུ་བགྲོད་པ་ལ་བར་ཆད་དུ་འགྱུར་བ་དེ་ལ་མི་དགའ་ནས་རབ་ཏུ་དབེན་པ་ལ་
དགའ་བའི་ཕྱིར་སྐྱེ་བོ་མང་པོ་འདུས་པའི་འདུ་འཛི་ལང་ལོང་དེ་དང་ཟང་ཟིང་གི་
རྙེད་པ་མང་པོ་དེ་དག་ཐམས་ཅད་ངན་སྐྱུགས་བཞིན་དུ་དོར་ནས། དེ་དག་ལ་མིག་
ཙམ་ཡང་མི་ལྟ་བར་གཅིག་པུར་བྱོན་ཏེ་འཛམ་བུའི་གླིང་གི་ལྷོ་ཕྱོགས་རྒྱ་མཚོའི་
ནང་ན་ཀ་ར་ཞེས་བྱ་བའི་གླིང་ཞིག་ཡོད་པ་དེར་བྱོན་ཏེ་གཅིག་པུར་གནས་ནས་
དཀའ་ཐུབ་ཀྱི་གནས་དཔལ་ དང་ ལྡན་ པར་ བྱས་སོ། །དབེན་ པ་ འདི་ ལ་ ལུས་
དབེན་པ་དང་སེམས་དབེན་པ་གཉིས་བཤད་དེ། ལུས་དབེན་པ་ནི་འདུ་འཛི་ལང་
ལོང་ལས་རིང་དུ་བྱོལ་ཏེ་གཅིག་པུར་གནས་པའོ། །སེམས་དབེན་པ་ནི་སྲིད་པའི་
ཕུན་ཚོགས་ལ་ཞེན་པ་དོར་ཏེ་ཐར་པའི་ལམ་ལ་རྩེ་གཅིག་ཏུ་གཞོལ་བ་དང་། རང་
གཅིག་པུ་ཞི་བདེ་དོན་གཉེར་ལས་ཀྱང་ལྡོག་སྟེ་སེམས་ཅན་གྱི་དོན་དུ་རྫོགས་བྱང་
བསྒྲུབ་པའི་ ཕྱིར་ བྱང་ ཆུབ་ཀྱི་སེམས་རིན་པོ་ཆེ་རྩེ་གཅིག་ཏུ་ སྒོམ་ ཞིང་ཚོགས་
གསོག་པའོ། །རྒྱལ་སྲས་ཀྱི་སྤྱོད་པ་ལ་སློབ་པ་ལ་འདི་གཉིས་ཀ་ཚང་བ་དགོས་ཀྱི།
སེམས་དབེན་པའི་ཚུལ་འདི་མེད་པར་ལུས་དབེན་པ་གཅིག་པུ་ལ་འབད་པ་ནི་
རྒྱལ་སྲས་ཀྱི་སྤྱོད་པའི་མི་མཐུན་ཕྱོགས་སུ་བཤད་དེ། ཡོན་ཏན་རིན་པོ་ཆེ་སྡུད་པ་
ལས། རབ་ཏུ་དབེན་པའི་གྲོང་དང་གྲོང་ཁྱེར་རི་སུལ་དང་། །དགོན་པ་དབེན་པའི་
ནགས་ཁྲོད་རབ་ཏུ་སྟེན་བྱེད་ཅིང་། །བདག་བསྟོད་གཞན་ལ་སྨོད་པའི་བྱང་ཆུབ་
སེམས་དཔའ་ནི། །བདུད་ཀྱིས་ཡོངས་སུ་བསླང་ཞིང་བློ་ཆུང་རིག་པར་བྱ། །རྟག་
ཏུ་གྲོང་དང་ཡུལ་འཁོར་གྲོང་རྡལ་གནས་བྱེད་ཅིང་། །སེམས་ཅན་སྨིན་བྱེད་བྱང་
- 14 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཆུབ་བརྩོན་པ་མ་གཏོགས་པ། །དེ་ནི་དགྲ་བཅོམ་རང་རྒྱལ་འདོད་པ་གཞར་མི་
སྐྱེད། །འདི་ནི་བདེ་བར་གཤེགས་པའི་སྲས་ཀྱི་དབེན་པར་གསུངས། །གང་ཞིག་
དཔག་ཚད་ལྔ་བརྒྱ་ཡོད་པའི་རི་ཡི་སུལ། །སྦྲུལ་གྱིས་གང་བར་ལོ་མང་བྱེ་བར་
གནས་བྱེད་ཀྱང་། །དབེན་པ་འདི་མི་ཤེས་པའི་བྱང་ཆུབ་སེམས་དཔའ་དེ། །ལྷག་
པའི་ང་རྒྱལ་རྙེད་ནས་འདྲེ་བར་གནས་པ་ཡིན། །ཞེས་གསུངས། བསླབ་བཏུས་སུ་
འདི་ལ་བསྲིང་བ་གཉིས་ལྡན་ཞེས་ཀྱང་བཤད་དོ། །སྤྱོད་འཇུག་ལས་ཀྱང་། ལུས་
དང་སེམས་ནི་དབེན་པ་ཡིས། །རྣམ་པར་གཡེང་བ་མི་འབྱུང་ངོ༌། །དེ་བས་འཇིག་
རྟེན་ སྤང་ བྱ་ ཞིང་། །རྣམ་ པར་ རྟོག་ པ་ ཡོངས་ སུ་དོར། །ཞེས་ པ་ དང་། དེ་ ལྟར་
འདོད་ལ་སྐྱོ་བྱས་ཏེ། །དབེན་པ་ལ་ནི་དགའ་བ་བསྐྱེད། །རྩོད་དང་ཉོན་མོངས་
ཀྱིས་སྟོང་པ། །ཞི་བའི་ནགས་ཀྱི་ནང་དག་ཏུ། །སྐལ་ལྡན་ཟླ་འོད་ཙན་དན་ གྱི་
བསིལ་པའི། །ཡངས་པའི་རྡོ་ལེབ་ཁང་བཟང་ཉམས་དགའ་བར། །དགྲ་མེད་ཞི་
བའི་ནགས་ཀླུང་གཡོབ་པ་ཡིས། །གཞན་ལ་ཕན་དོན་སེམས་ཤིང་འཆག་ པར་
བྱེད། །ཅེས་དང༌། དེ་ལ་སོགས་པའི་རྣམ་པ་ཡིས། །དབེན་པའི་ཡོན་ཏན་བསམ་
བྱས་ནས། །རྣམ་རྟོག་ཉེ་བར་ཞི་བ་དང༌། །བྱང་ཆུབ་སེམས་ནི་བསྒོམ་པར་བྱ། །
ཞེས་གསུངས་སོ། །དེ་ལྟ་བུའི་དབེན་པའི་གནས་དེ་ཇི་ལྟ་བུ་ཞིག་ཡོད་པ་ནི་ལྷོ་
ཕྱོགས་ཀྱི་རྒྱ་མཚོ་ཆེན་པོའི་ནང་ན་གླིང་དུ་ཡོད་ཅིང་། དེ་ཡང་རྒྱ་མཚོའི་རླབས་
རླུང་གིས་བསྐྱོད་པ་ཨན་རྙིལ་གྱི་བཅག་འཕྲོ་ལྟར་སྔོ་བ་འཐོར་བའི་རླབས་དང་
བཅས་ པས་ཐ་མ་ ཐམས་ཅད་ཡོངས་ སུ་བསྐོར་བ་ཞིག་ སྟེ། སྐྱེ་བོ་གཞན་གྱིས་
བགྲོད་མི་ནུས་པ་ཞིག་གོ །རྒྱ་མཚོའི་མདོག་ཨནྡ་རྙིལ་ལྟར་སྔོ་བ་ནི་རི་རབ་ལྷུན་
པོའི་ལྷོ་ཕྱོགས་བཻཌཱུརྱའི་རང་བཞིན་ཡིན་པས་དེའི་མདངས་ནམ་མཁའ་ལ་ཤར།
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེའི་མདངས་རྒྱ་མཚོ་ལ་འབས་བས་ནམ་མཁའ་དང་རྒྱ་མཚོ་གཉིས་ཀ་ཨནྡ་རྙིལ་
ལྟར་ཤིན་ཏུ་སྔོ་བར་སྣང་བའོ། །དེ་ལྟར་མཚོས་མཐའ་མ་བསྐོར་བའི་གླིང་དེའི་ས་
གཞི་བྱེ་མ་སྐྱ་བོས་ཁེབས་པ། ཤིང་ལྗོན་པ་རྣམ་པ་སྣ་ཚོགས་མེ་ཏོག་དང་འབྲས་བུ་
དང་འདབ་མས་བརྒྱན་པ་རྣམས་ཀྱིས་མཛེས་པར་བྱས་པ། ཆུ་གཙང་མ་བཏུང་དུ་
རུང་བ་ཡོད་པ་ཞིག་གོ །དེ་དག་གིས་ནི་དཀའ་ཐུབ་ཅན་རྣམས་ཀྱིས་ཉེ་བར་འཚོ་
བའི་ལོངས་སྤྱོད་ཚང་བར་བསྟན་ཏེ། ཤིང་ལྗོན་པ་ཆེན་པོ་རྣམ་པ་སྣ་ཚོགས་ཡོད་
པས་ན་གནས་ཤིང་དྲུང་དུ་བྱར་རུང་བ་དང་། ཤིང་གི་ཤུན་ལྤགས་འཇམ་པོས་
གོས་དང་སྟན་བྱར་རུང་བ་དང་། མེ་ཏོག་དང་། འབྲས་བུ་དང་། འདབ་མ་འཇམ་
པོ་དང་། རྩ་བ་མང་པོ་ཡོད་པས་ཁ་ཟས་རྙེད་སླ་བ་དང་། ཆུ་གཙང་མ་ཡོད་པས་
ཁྲུས་ བྱ་བ་དང་ སྐོམ་པ་བསལ་བའི་ ཕྱིར་ བཏུང་བ་མོད་ པའོ། །མཚོས་མཐའ་
བསྐོར་བས་ནི་དགྲ་ཇག་ཆོམ་རྐུན་སོགས་ཀྱི་འཇིགས་པ་དང་འདུ་འཛིའི་གཡེང་
བ་གང་ཡང་མི་འབྱུང་བའོ། །གཞུང་འདིས་ནི་ བྱང་ སེམས་བདག་ཉིད་ཆེན་ པོ་
བསྐལ་བ་མང་པོ་ནས་གོམས་པས་བྱང་ཆུབ་ཀྱི་སེམས་རྣམ་པ་གཉིས་རྐྱེན་གང་
གིས་ཀྱང་བསྒྱུར་མི་ཐུབ་པའི་གདེང་ཐོབ་པ་ཡིན་ཡང་། ལས་དང་པོ་པ་རྣམས་
རྙེད་བཀུར་སྙན་གྲགས་དང་འདུ་འཛི་ལང་ལོང་གིས་ཉམས་པར་བྱེད་པས། སྲིད་
པའི་ཕུན་ཚོགས་གང་ལའང་མ་ཆགས་པར་དབེན་པའི་གནས་སུ་སེམས་ཅན་བློ་
ཕུགས་སུ་བཅུག་ནས་ཕྱི་ནང་གི་གཡེང་བ་གང་ཡང་མེད་པར་བྱང་ཆུབ་ཀྱི་སེམས་
རིན་པོ་ཆེ་རྣམ་པ་གཉིས་རྩེ་གཅིག་ཏུ་སྒོམ་པ་ལ་འབད་དགོས་སོ་ཞེས་འདོམས་
པའོ། །དགེ་བཤེས་པོ་ཏོ་བ་ཆེན་པོས། སེམས་དཔའ་ཆེན་པོ་འདིའི་མཛད་པ་དང་
བསྟུན་ན་རང་ཅག་ལ་མཐུན་པ་ཡེ་མི་སྣང་། ད་ལྟ་འདུ་འཛི་ལང་ལོང་གིས་ལེན་པ་
- 16 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང་གཏོང་བ་མང་བ་གཞན་དོན་ཆེ་བར་བྱེད་དེ། རང་གི་སེམས་སྣང་ཤས་ཀྱིས་
བཅོམ་པ་ ལ་ གཞན་དོན་དུ་ བྱས་ པ་ ཡིན། ངོ་བོ་ནི་བསྟན་པ་ལ་རྨ་ཕྱུང་བའོ་
གསུངས་སོ། །
གསུམ་པ་དབེན་པའི་གནས་དེར་སྒྲུབ་པ་ལ་རྩེ་གཅིག་ཏུ་བཞུགས་པ་ནི།
ལུས་བཟང་ཞེས་པ་ནས། དེ་ལ་འཁོར། །ཞེས་པའི་བར་ཏེ། བྱང་སེམས་བདག་
ཉིད་ཆེན་པོ་དེ་ལྷོ་ཕྱོགས་ཀྱི་རྒྱ་མཚོའི་ནང་གི་གླིང་ཕྲན་མི་གཞན་སུ་ཡང་མེད་པ་
ཤིན་ཏུ་དབེན་པའི་ནགས་ཚལ་དེར་རྩྭའི་ལོ་མ་དང་། ཤིང་གི་འབྲས་བུ་དང་། ཆུ་
ཙམ་ལ་འཚོ་བ་མཛད་དེ། ཁམ་ཟས་རགས་པ་གཞན་མ་གསོལ་བས་སྔར་གྱི་ལུས་
བཟང་པོ་སྟོབས་ཅན་དེ་དཀའ་ཐུབ་ཀྱིས་རྒུད་ནས་སྐྱ་བོ་སངས་སིང་པོ་དང་རིད་
རིད་པོར་གྱུར་ཅིང་། དབེན་པའི་གནས་དེ་ནམ་མཁའ་ལ་ཟླ་བ་མཛེས་པ་བཞིན་
དུ་མཛེས་པར་གནས་སོ། །ལུས་རིད་ཅིང་སྐྱ་བོ་སིང་སིང་པོར་གྱུར་ཀྱང་ཐུགས་
བསམ་གཏན་གྱི་དགའ་བས་ཚིམ་པས་དབང་པོ་རྣམས་ཤིན་ཏུ་དྭངས་ཤིང་གཟི་
གདངས་ཆེ་བ་མཚན་དཔེ་རྗེས་མཐུན་པས་བརྒྱན་པ་མཁའ་ལ་འོད་འཕྲོ་བར་སྣང་
ངོ༌། །ནང་དུ་གནས་ལུགས་ཀྱི་དོན་མངོན་སུམ་དུ་མཐོང་བའི་བསམ་གཏན་གྱི་
དགའ་བདེ་རྒྱས་པ་ན་ ཕྱིའི་ཤ་པགས་དཀར་ཞིང་མདངས་བཟང་བ་ཀུན་གྱིས་
མཐོང་ན་ཡིད་དུ་འོང་བ་ཞིག་འབྱུང་བ་ནི་མཆོག་ཟུང་གི་གླེང་གཞི་ལས་འབྱུང་བ་
ལྟར་རོ། །སེམས་དཔའ་ཆེན་པོ་དེ་སྒོ་གསུམ་གྱི་སྤྱོད་པ་དང་དབང་པོ་རབ་ཏུ་ཞི་
ཞིང་དུལ་བ། བརྟུལ་ཞུགས་ངེས་པ། ཚུལ་ ཁྲིམས་ཡང་དག་པར་བླངས་པ་ཕྲ་
མོའང་མ་ཉམས་པར་བསྡམས་ཏེ་བྱང་ཆུབ་ཀྱི་སེམས་རྣམ་པ་གཉིས་རྩེ་གཅིག་ཏུ་
བསྒོམ་ཞིང་ནགས་ཚལ་དེ་ན་གནས་སོ། །བརྟུལ་ཞུགས་ངེས་པ་ནི་ཁྱིམ་པའི་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྟགས་ཆ་ལུགས་རྣམས་བསྒྱུར་ཏེ། སངས་རྒྱས་རྣམས་ཀྱིས་ཇི་ལྟར་བཅས་པ་ལྟར་
རབ་ཏུ་བྱུང་བའི་རྟགས་ཆ་ལུགས་མ་ཉམས་པར་བྱེད་པའོ། །ཡང་དག་པར་བླངས་
པའི་ཚུལ་ཁྲིམས་ཀྱིས་བསྡམས་པ་ནི་མི་དགེ་བཅུ་སྤོང་གི་ཚུལ་ཁྲིམས་དང་། སྤོང་
བདུན་འཁོར་བཅས་ཀྱི་ཚུལ་ཁྲིམས་དང་། བྱང་ཆུབ་སེམས་དཔའི་ཚུལ་ཁྲིམས་
རྣམ་པ་གསུམ་གྱིས་རྒྱུད་རབ་ཏུ་བསྡམས་ཏེ་དེ་དག་ལས་ནམ་ཡང་མི་འདའ་བར་
བྱེད་པའོ། །ངེས་པར་བྱས་པ་ནི་བསམ་པ་གཞན་དུ་མ་ཡོ་བར་སྔོན་བྱོན་པའི་རྒྱལ་
བ་སྲས་བཅས་གང་ནས་གཤེགས་པའི་བཤུལ་ལམ་བཟང་པོ་དེར་རྩེ་གཅིག་ཏུ་
ཞུགས་པའོ། །འདི་ནི་སྔར་བཤད་ལྟར་དབེན་པ་གཉིས་དང་ལྡན་པའི་ཉམས་ལེན་
ཏེ། བསམ་པ་བྱང་ཆུབ་ཀྱི་སེམས་རང་དོན་ཡིད་བྱེད་ཕྲ་མོ་ལས་ཀྱང་དབེན་པར་
བྱས་ཏེ་སེམས་ཅན་རྣམས་སྒྲོལ་བའི་ཕྱིར་དུ་འཚང་རྒྱ་བའི་ལམ་ལ་གང་གིས་ཀྱང་
གཡེང་བ་མེད་པར་བཞུགས་པ་ཞིག་དགོས་པ་སྟེ། ཡོན་ཏན་རིན་པོ་ཆེ་སྡུད་པ་
ལས། གང་ཞིག་གྲོང་ངམ་འོན་ཏེ་དགོན་པར་གནས་ཀྱང་རུང༌། །ཐེག་པ་གཉིས་
ཀྱི་སེམས་བྲལ་བྱང་ཆུབ་མཆོག་ངེས་ན། །འདི་ནི་འགྲོ་དོན་ཞུགས་པ་རྣམས་ཀྱི་
དབེན་པ་སྟེ། །ཞེས་གསུངས་པ་ལྟར་རོ། །སེམས་དཔའ་ཆེན་པོ་དེ་ལ་བློ་ཡི་མཐུ་
ཆུང་བ་འཇིག་རྟེན་པ་རྣམས་ཀྱིས་ཐུབ་པ་དགྲ་བཅོམ་པའོ་ཞེས་བསྔགས་པ་བྱེད་
དོ། །སེམས་དཔའ་ཆེན་པོ་འདི་ལ་རང་གཅིག་པུ་འཁོར་བ་ལས་ཐར་པའི་དགྲ་
བཅོམ་པར་བསྔགས་པ་ལ་ངོ་མཚར་ཆེ་རྒྱ་མེད་པས་བློ་ཡི་མཐུ་ཆུང་རྣམས་ཀྱིས་
བསྔགས་ པ་ ཡིན་ ཞེས་ བརྗོད་ པའོ། །སེམས་ དཔའ་ ཆེན་ པོ་ འདི་ ལ་ དེ་ ལྟར་
བསྔགས་པ་ངོ་མཚར་མི་ཆེ་སྟེ། སེམས་ཅན་རྣམས་ཡལ་བར་དོར་ནས་རང་གཅིག་
པུ་འཁོར་བ་ལས་ཅི་ཐར་བྱེད་པ་ནི་སེམས་དཔའ་ཆེན་པོ་རྣམས་ཀྱི་སྤང་བྱའི་གཙོ་
- 18 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བོར་མཛད་པས་སོ། །འོ་ན་གང་ངོ་མཚར་ཆེ་ན། སེམས་དཔའ་ཆེན་པོ་འདིའི་
བྱམས་སྙིང་རྗེ་བྱང་ཆུབ་ཀྱི་སེམས་ཆེས་ཆེར་རྒྱས་པས་བྱམས་པའི་བརླན་གྱིས་
སེམས་ཅན་ཐམས་ཅད་བརླན་པར་བྱས་པས་བྱ་དང་རི་དྭགས་རྣམས་ཀྱང་རང་
རང་གི་ཕ་མ་ལ་ཇི་ལྟར་བྱ་བ་བཞིན་དུ་སེམས་དཔའ་ཆེན་པོ་དེ་ལ་འཛེམ་པ་མེད་
པར་འཁོར་ཏེ་འདུད་པར་བྱེད་པ་འདི་ངོ་མཚར་ཏོ། །གཞུང་འདིའི་བརྟུལ་ཞུགས་
ཞེས་པ་ལ་འགྲེལ་པར་མི་འཚེ་བ་དང་། བདེན་པའི་ཚིག་དང༌། མི་རྐུ་བ་དང་།
རྟོག་པ་མེད་པ་ཉིད་དང་། ཚངས་པར་སྤྱོད་པ་སྟེ་ལྔ་པོ་འདི་དག་བརྟུལ་ཞུགས་སོ་
ཞེས་བཤད་དེ་དཔྱད་དོ། །འདིའི་བསྡམས་པ་ཞེས་པ་ལ་དགེ་བཤེས་པོ་ཏོ་བས།
ཚེ་ འདིའི་ སྣང་ བ་ ནས་ རང་ དོན་ ཡིད་ བྱེད་ ཀྱི་ བར་ བསྡམས་ པ་ ཞིག་ དགོས་
གསུངས། འགྲེལ་པར་བསྡམས་པ་ལྔ་ཞེས་པ། འཚོ་བ་མ་དག་པ་དང༌། བླ་མ་ལ་
སྲི་ཞུ་ཆུང་བ་དང་། གཙང་སྦྲ་ཆུང་བ་དང་། ལུས་སེམས་ལྡང་བ་མི་ཡང་བ་དང་།
བག་མེད་པ་ལྔ་བསྡམས་ཏེ་འཚོ་བ་དག་པ་སོགས་ལ་བཤད་དོ། །
གསུམ་པ་ཁྱད་པར་དབེན་པར་འདོད་ཆུང་ཆོག་ཤེས་ལ་གནས་ནས་ཆོས་ཀྱི་
སྦྱིན་པ་ཇི་ལྟར་མཛད་ཚུལ་ལ་བདུན། སེམས་དཔའ་ཆེན་པོ་དེས་དབེན་པར་རང་
གཅིག་པུ་ཞི་བ་དོན་དུ་གཉེར་བ་མིན་པ་སྦྱིན་སོགས་རྒྱལ་སྲས་ཀྱི་སྤྱོད་པ་ལ་སློབ་
པ་གཙོ་བོར་མཛད་པ། བརྒྱ་བྱིན་གྱིས་སེམས་དཔའ་ཆེན་པོ་ཉམས་སད་པའི་ཕྱིར་
དཀའ་ཐུབ་ཀྱི་ཟས་རྣམས་རིམ་གྱིས་མི་སྣང་བར་བྱས་པ། སེམས་དཔའ་ཆེན་པོས་
དཀའ་ཐུབ་ཀྱི་ཟས་ཉམས་པའི་རྒྱུ་ཡིད་ལ་མི་བྱེད་པར་གང་བྱུང་གིས་ཆོག་ཤེས་
པར་མཛད་པ། བརྒྱ་བྱིན་གྱིས་སླར་ཡང་དཀའ་ཐུབ་ཀྱི་ཟས་ཐམས་ཅད་མི་སྣང་
བར་བྱས་པ། སེམས་དཔའ་ཆེན་པོས་འཚོ་བ་ཉམས་པ་ལ་ཇི་སྙམ་དུ་མི་སེམས་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་བསམ་གཏན་གྱི་བདེ་བས་ཚིམ་པར་མཛད་པ། བརྒྱ་བྱིན་མདུན་དུ་འོངས་
ནས་བརྟགས་པ། བརྒྱ་བྱིན་ལེགས་པར་བཤད་པའི་ཆོས་ཀྱིས་ཚིམ་པར་མཛད་
པའོ། །དང་པོ་ནི། དེ་ནས་བདག་ཉིད་ཆེན་པོ་དེ་ཞེས་པ་ནས། ཟ་ཞིང་གནས་སོ།།
ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེ་ཡོངས་སུ་བཟུང་བ་
ཐམས་ཅད་སྤངས་ཏེ། དཀའ་ཐུབ་ཀྱི་ནགས་ཚལ་ན་གནས་ཀྱང་སྔོན་ཡུན་རིང་པོ་
ནས་སྦྱིན་པ་ལ་གོམས་པའི་མཐུས་ལུས་ལོངས་སྤྱོད་དགེ་རྩ་དང་བཅས་པ་ཐམས་
ཅད་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལ་ཡོངས་སུ་གཏོང་
བའི་སེམས་པ་རྒྱུན་དུ་སྒོམ་པར་མཛད་ཅིང་། དངོས་སུའང་སྦྱིན་པའི་ཞིང་མགྲོན་
གློ་བུར་བ་རྣམས་དུས་སུ་འོངས་པ་ན། འདིར་འོངས་པ་ལེགས་སོ་ཞེས་བྱ་བའི་
ཚིག་ཡིད་དུ་འོང་བས་ཤིས་པ་བརྗོད་པ་སྔོན་དུ་བཏང་ནས། གུས་པར་རིམ་གྲོ་
བྱས་ཏེ་རྩ་བ་དང་འབྲས་བུ་སོགས་ནགས་ཚལ་དེ་ན་ཡོད་པའི་དཀའ་ཐུབ་ཀྱི་ཟས་
ཅི་རྙེད་པ་དག་དང༌། ཆུ་གཙང་མ་བཏུང་དུ་རུང་བ་དཀའ་ཐུབ་ཅན་ལ་འོས་པ་
རྣམས་ཀྱིས་མཆོད་པར་བྱེད་དོ། །བྱང་ཆུབ་སེམས་དཔའ་རྣམས་ནི་དབུལ་ཞིང་
ཕོངས་པ་ཉམ་ཐག་པ་ཅི་འདྲ་ཞིག་བྱུང་ཡང་དེ་དག་ལ་སྦྱིན་པ་བྱེད་པའི་ཚེ། ཁྱད་
གསོད་དང་བརྙས་པ་མི་མཛད་པར་སངས་རྒྱས་ཀྱི་ཆོས་བླ་ན་མེད་པ་སྟེར་བར་
བྱེད་པའི་ཞིང་དུ་བཟུང་ནས་ཡིད་བཞིན་གྱི་ནོར་བུ་ལྟར་གཅེས་པར་བྱེད་པ་དང་།
བླ་མ་དང་ ལྷག་ པའི་ ལྷ་ ལྟར་ གུས་ པར་མཛད་ པ་ ཡིན་ པས་ན། གཞུང་འདིར་
སེམས་དཔའ་ཆེན་པོ་དེས་མགྲོན་གློ་བུར་དུ་ལྷགས་པ་སུ་བྱུང་ཡང་དེ་ལ་བཟའ་
བཏུང་གིས་མཆོད་པར་བྱེད་དོ་ཞེས་གསུངས་པ་ཡིན་ནོ། །འགྱུར་གསར་དུ། གློ་
བུར་བ་རྣམས་དུས་སུ་འོངས་པ་ན། འདིར་འོངས་པ་ལེགས་སོ་ཞེས་བྱ་བའི་ཚིག་
- 20 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཡིད་དུ་འོང་བས་ཤིས་པ་བརྗོད་ནས། སྐྱེ་བོ་དཀའ་ཐུབ་ཅན་ལ་འོས་པའི་རྩ་བ་
དང་འབྲས་བུ་ཇི་ལྟར་རྙེད་པ་དང་། ཆུ་གཙང་མ་རྣམས་ཀྱིས་མཆོད་པར་བྱེད་ཅིང་།
ཞེས་འབྱུང་བ་གོ་སླའོ། །དེ་ལྟར་སྦྱིན་པའི་ཞིང་གློ་བུར་དུ་ལྷགས་པ་རྣམས་ལ་སྦྱིན་
པ་བྱས་ནས་མགྲོན་བྱས་པའི་ལྷག་མ་ནགས་ཚལ་ནས་བྱུང་བའི་དཀའ་ཐུབ་ཀྱིས་
ཟས་གང་ཡང་རུང་བས་སེམས་ཅན་གྱི་དོན་དུ་ལུས་གསོ་བའི་བསམ་པས་འཚོ་
བའི་ཕྱིར་ཟ་ཞིང་འདོད་ཆུང་ཆོག་ཤེས་མཛད་དེ་བདེ་བར་གནས་སོ། །
གཉིས་པ་བརྒྱ་བྱིན་གྱིས་སེམས་དཔའ་ཆེན་པོ་ཉམས་སད་པའི་ཕྱིར་དཀའ་
ཐུབ་གྱི་ཟས་རྣམས་རིམ་གྱིས་མི་སྣང་བར་བྱས་པ་ནི། དེའི་དཀའ་ཐུབ་ཅེས་པ་
ནས། མི་སྣང་བར་བྱས་སོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་
ཆེན་པོ་དེ་འདུ་འཛི་ཐམས་ཅད་སྤངས་ནས་སྐྱེ་བོ་གཞན་གྱིས་བགྲོད་མི་ནུས་པ་
ཤིན་ཏུ་དབེན་པ་མཚོ་གླིང་གི་ནགས་ཚལ་དེར་འཚོ་བ་དཀའ་ཐུབ་ལ་བརྟེན་ནས་
བྱང་ཆུབ་ཀྱི་སེམས་ཡེངས་མེད་དུ་བསྒོམ་ཞིང་བཞུགས་པ་ན། ས་བླའི་ལྷ་རྣམས་
དང༌། རྒྱལ་ཆེན་བཞིའི་རིས་ཀྱི་ལྷ་རྣམས་དང༌། སུམ་ཅུ་རྩ་གསུམ་གྱི་ལྷ་ལ་སོགས་
པ་ལྷ་རྣམས་ཀྱིས་འཛམ་གླིང་གི་ལྷོ་ཕྱོགས་རྒྱ་མཚོའི་ནང་གི་གླིང་ཞིག་ན། བྱང་
ཆུབ་སེམས་དཔའ་འདི་ལྟ་བུ་ཞིག་ཚེ་འདིའི་ཕུན་ཚོགས་ཐམས་ཅད་སྤངས་ནས་
འཚོ་བ་དཀའ་ཐུབ་ལ་གནས་ཏེ། བྱང་ཆུབ་ཀྱི་སེམས་བསྒོམ་པ་ལ་རྩེ་གཅིག་ཏུ་
བཞུགས་སོ་ཞེས་སེམས་དཔའ་ཆེན་པོ་དེའི་དཀའ་ཐུབ་མཆོག་ཏུ་གྱུར་པའི་གྲགས་
པ་ལྷ་གནས་གོང་མ་གོང་མར་རིམ་གྱིས་འཕྲོས་པས། ལྷ་རྣམས་ཀྱི་དབང་པོ་བརྒྱ་
བྱིན་སེམས་དགའ་ཞིང་མགུ་ལ་དད་པར་གྱུར་ནས་སེམས་དཔའ་ཆེན་པོ་དེ་བྱང་
ཆུབ་སྒྲུབ་པ་དང་། དེའི་ཕྱིར་དུ་དཀའ་ཐུབ་བྱེད་པ་དེ་བརྟན་ནམ་མི་བརྟན་ཉམས་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སད་པའི་ཕྱིར་དགོན་པའི་གནས་དེ་ན་དཀའ་ཐུབ་ཅན་གྱིས་བཟའ་བར་རུང་བའི་
རྩ་བ་དང་འབྲས་བུ་ཁྱད་པར་ཅན་རྣམས་མཐར་གྱིས་ཏེ་རིམ་གྱིས་མི་སྣང་བར་
བྱས་སོ། །གསུམ་པ་སེམས་དཔའ་ཆེན་པོས་དཀའ་ཐུབ་ཀྱི་ཟས་ཉམས་པའི་རྒྱུ་
ཡིད་ལ་མི་བྱེད་པར་གང་བྱུང་གིས་ཆོག་ཤེས་པར་མཛད་པ་ལ་གཉིས། ཚིག་ལྷུག་
པའི་ སྒོ་ནས་བསྔགས་པ་དང་། ཚིགས་སུ་བཅད་པའི་སྒོ་ནས་བསྔགས་པའོ། །
དང་པོ་ནི། བྱང་ཆུབ་སེམས་དཔའ་ཞེས་པ་ནས། དེ་བཞིན་དུ་གནས་སོ། །ཞེས་
པའི་བར་ཏེ། དེ་ལྟར་བརྒྱ་བྱིན་གྱིས་ནགས་ཚལ་དགོན་པ་དེའི་རྩ་བ་དང་འབྲས་
བུ་བཟང་པོ་རྣམས་རིམ་གྱིས་མི་སྣང་བར་བྱས་ན་ཡང་། བྱང་སེམས་བདག་ཉིད་
ཆེན་པོ་དེ་ནི་ཡིད་ལ་གདུང་བ་མེད་ཅིང་རྩ་བ་དང་འབྲས་བུ་དེ་དག་མི་སྣང་བར་
གྱུར་པའི་རྒྱུ་གང་ཡིན་སྙམ་དུ་ཡིད་ལ་མི་བྱེད་དོ། །བྱང་སེམས་བདག་ཉིད་ཆེན་པོ་
འདི་རྩ་བ་དང་འབྲས་བུ་སོགས་ཁ་ཟས་བཟང་པོ་རྣམས་མ་མཐོང་བས་ཡིད་ལ་
གདུང་བ་མི་མཛད་པ་ནི་སེམས་དཔའ་ཆེན་པོ་དེ་སྲིད་པ་མཐའ་དག་མེ་འབར་
བའི་རླུབས་ལྟར་མཐོང་སྟེ་གང་ལའང་ཆགས་པ་མེད་པའི་ངེས་འབྱུང་ཤུགས་དྲག་
པོ་དང༌། སེམས་ཅན་རྣམས་སྡུག་བསྔལ་གྱིས་ཉམ་ཐག་པ་མ་བཟོད་ནས་ཡིད་
བྱང་ཆུབ་ཀྱི་སེམས་གཉིས་སྒོམ་པའི་བསམ་གཏན་ལ་རྩེ་གཅིག་ཏུ་བཞུགས་པས་
ཐུན་དངོས་ གཞིར་མ་ཟད། ཐུན་མཚམས་སུ་ཡང་ངེས་འབྱུང་དང་བྱང་ ཆུབ་ཀྱི་
སེམས་ གཉིས་ལས་མི་གཡོ་བར་ ལུས་ལོངས་སྤྱོད་གང་ལའང་ཡིད་འཕྲོ་བའི་
སྐབས་མེད་པའོ། །ཡང་རྩ་བ་དང་འབྲས་བུ་སོགས་ཁ་ཟས་དེ་དག་མི་སྣང་བར་
གྱུར་པའི་རྒྱུ་ཡིད་ལ་མི་བྱེད་པ་ནི་ཁ་ཟས་ངན་དོན་ཙམ་གྱིས་ཆོག་ཤེས་པ་ལ་
གོམས་པ་དང༌། ཁ་ཟས་བཟང་པོ་ལ་ཞེན་པ་མེད་པ་དང༌། ལུས་ལ་མ་ཆགས་པས་
- 22 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཟས་ངན་པས་ལུས་རིད་པའམ་རྒུད་པར་འགྱུར་དུ་དོགས་པ་མེད་པའི་ཕྱིར་ཁ་
ཟས་བཟང་པོ་མི་སྣང་བར་གྱུར་པའི་རྒྱུ་ཡིད་ལ་མི་མཛད་དོ། །དེ་ལྟར་བྱང་སེམས་
བདག་ཉིད་ཆེན་པོ་དེ་རྩ་བ་དང་འབྲས་བུ་རྣམས་མི་སྣང་བའི་རྒྱུ་ཡིད་ལ་མི་བྱེད་
པར་ཤིང་གི་ལོ་མ་གཞོན་ནུ་དག་བཅོས་ཏེ་དེས་ཟས་ཀྱི་དགོས་པ་གྲུབ་པར་བྱས་
ཏེ། ཁ་ཟས་བཟང་པོ་ལ་ཞེན་པ་མེད་ཅིང་ཁ་ཟས་ཁྱད་པར་ཅན་མི་འཚོལ་བར་བློ་
བདེ་བར་བྱས་ཏེ་སྔར་ནས་ ཇི་ ལྟར་གནས་པ་དེ་བཞིན་དུ་གནས་སོ། །གཞུང་
འདིས་ནི་ཚེ་འདིའི་ཕུན་ཚོགས་ལ་མ་ཆགས་པར་དབེན་པའི་ནགས་སུ་འཚོ་བ་
དཀའ་ཐུབ་ལ་གནས་ནས་སྒྲུབ་པ་སྙིང་པོར་བྱེད་པ་ལ་བསམ་པ་དེ་འདྲ་ཞིག་
དགོས་པར་བཤད་དོ། །དགེ་བཤེས་པོ་ཏོ་བ་ཆེན་པོས། སེམས་དཔའ་ཆེན་པོ་
འདིའི་དཀའ་ཐུབ་མཛད་པའི་བསམ་པ་དང་སྦྱོར་བ་དེ་དག་ཆེས་ངོ་མཚར་རྨད་དུ་
བྱུང་བ་ཞིག་སྟེ། མདའ་འཕེན་མིག་ལ་སླ་བ་ལྟ་བུར་མ་བཞག་པར་ལག་ཏུ་བླངས་
ཏེ་ཚུལ་བཞིན་ཡིད་ལ་བྱས་ན་སེམས་དཔའ་ཆེན་པོ་དེའི་མཛད་པ་དེ་དག་ལ་ངོ་
མཚར་རྨད་དུ་བྱུང་བའི་དད་པ་སྐྱེས་ཏེ་འོང་། ད་ལྟ་འདོད་ཆུང་ཆོག་ཤེས་དེ་ལྟ་བུའི་
བསམ་པ་སྐྱེ་བ་དཀོན་ཞིང་། བསམ་པ་དེ་ལྟ་བུ་སྦྱངས་ཀྱང་སྙིགས་མའི་དུས་སུ་
སོང་བས་སྤྱི་མཐུན་གྱི་ལས་ངན་པའི་བདག་འབྲས་བདེ་བས་སྨན་རྣམས་མཐུ་ཆུང་
དུ་སོང་བས་ལུས་རྟེན་གྱིས་ཀྱང་ཐུབ་པར་དཀའ། དེས་ན་མ་འོངས་པ་ན་སེམས་
དཔའ་ཆེན་པོ་འདི་ལྟ་བུར་འགྱུར་བའི་ཕྱིར་གཞན་ལ་ཟས་དང་སྨན་སྦྱིན་པ་དང༌།
འདི་ལྟ་བུར་འགྱུར་བའི་སྨོན་ལམ་གདབ་གསུངས་སོ། །
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། ཆོག་ཤེས་ཞེས་པ་
ནས། མ་ ཡིན་ནོ། །ཞེས་ པའི་བར་ཏེ། དེ་ ལྟར་བྱང་ སེམས་བདག་ཉིད་ཆེན་པོ་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཟས་དང་གོས་དང་གནས་ལ་སོགས་པ་ཐམས་ཅད་ངན་ངོན་ཙམ་གྱིས་ཆོག་ཤེས་
ཤིང་། འཚོ་བ་བཟང་ངན་ལ་དགའ་མི་དགའ་མེད་པར་རོ་སྙོམས་པར་བྱེད་པ་
དང༌། ཆོས་ཐམས་ཅད་ཀྱི་གནས་ལུགས་ཇི་བཞིན་དུ་ངེས་པའི་བདག་ཉིད་ཅན་
རྣམས་ལ་གནས་གང་ན་འདུག་ཀྱང་འཚོ་བ་བཙལ་མི་དཀའ་སྟེ། བདག་ཉིད་ཆེན་
པོ་དེ་དག་ནི་རྩ་བ་དང་ལོ་མ་དང་ཆུ་ཙམ་གྱིས་འཚོ་བར་ནུས་ལ། འཚོ་བ་དེ་ལྟ་བུ་
ནི་གནས་གང་ནའང་མེད་པ་མ་ཡིན་པའི་ཕྱིར་རོ། །འགྱུར་གསར་དུ། ཆོག་ཤེས་
ངེས་པའི་བདག་ཉིད་ཅན། །ཞེས་འབྱུང་སྟེ། དེ་ལྟར་ན་འདོད་པ་ཆུང་ཞིང་ཆོག་
ཤེས་པ་རྐྱེན་བཟང་ངན་གང་གིས་ཀྱང་རྒྱུད་མི་འཁྲུག་པར་ཞི་ཞིང་ངེས་པའི་བདག་
ཉིད་ཅན་རྣམས་ལ་འཚོ་བ་གང་ནའང་རྙེད་མི་དཀའ་ཞེས་བཤད་དོ། །
བཞི་པ་བརྒྱ་བྱིན་གྱིས་སླར་ཡང་དཀའ་ཐུབ་ཀྱི་ཟས་ཐམས་ཅད་མི་སྣང་བར་
བྱས་པ་ནི། དེ་དེ་ལྟར་ཞེས་པ་ནས། མེད་པར་བྱས་སོ། །ཞེས་པའི་བར་ཏེ། བྱང་
སེམས་བདག་ཉིད་ཆེན་པོ་དེ་དེ་ལྟར་ཟས་ངན་ངོན་ཙམ་གྱིས་ཆོག་ཤེས་པར་
གནས་པས་ལྷའི་དབང་པོ་བརྒྱ་བྱིན་ཡིད་ལ་དད་པ་ཐོབ་ཅིང་ངོ་མཚར་ཆེ་བར་
གྱུར་ནས། སླར་ཡང་ཡོན་ཏན་རབ་ཏུ་བརྟན་པར་གྱུར་པའི་སེམས་དཔའ་ཆེན་པོ་
དེ་བརྟག་པའི་ཕྱིར་ནགས་ཚལ་དགོན་པ་དེ་ན་ཤིང་ལྗོན་པ་ཇི་སྙེད་ཅིག་ཡོད་པ་
ཐམས་ཅད་དང༌། ལྡམ་བུ་ཇི་སྙེད་ཅིག་ཡོད་པ་ཐམས་ཅད་དཔྱིད་ཀྱི་རླུང་གིས་
བཏབ་པ་བཞིན་དུ་ལོ་མ་ཐམས་ཅད་མེད་པར་བྱས་སོ། །དཔྱིད་ཀྱི་རླུང་གིས་
བཏབ་པ་ཞེས་པ་ནི་རྒྱ་གར་གྱི་ནགས་ཚལ་ཆེན་པོ་རྣམས་དཔྱིད་དུས་ཀྱི་རླུང་གིས་
བཏབ་ནས་ལོ་མ་རྙིང་པ་རྣམས་ལྷགས་ཏེ་ལོ་མ་གསར་པ་སྐྱེ་བར་འགྱུར་བས། ལོ་
མ་རྙིང་པ་རྣམས་ལྷགས་པ་དེ་འདིར་དཔེར་བྱས་པའོ། །
- 24 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྔ་པ་སེམས་དཔའ་ཆེན་པོས་འཚོ་བ་ཉམས་པ་ལ་ཇི་སྙམ་དུ་མི་སེམས་པར་
བསམ་གཏན་གྱི་བདེ་བས་ཚིམ་པར་མཛད་པ་ལ་གཉིས། ཚིག་ལྷུག་པའི་སྒོ་ནས་
བསྔགས་པ་དང༌། ཚིགས་སུ་བཅད་པའི་སྒོ་ནས་བསྔགས་པའོ། །དང་པོ་ནི། དེ་
ནས་བྱང་ཆུབ་སེམས་དཔའ་ཞེས་པ་ནས། ངོམས་པ་བཞིན་དུ་གནས་སོ། ། ཞེས་
པའི་བར་ཏེ། དེ་ལྟར་བརྒྱ་བྱིན་གྱིས་མཚོ་གླིང་གི་ནགས་ཚལ་དགོན་པ་དེའི་ཤིང་
གི་ལོ་མ་ཐམས་ཅད་མི་སྣང་བར་བྱས་པ་ན། བྱང་ཆུབ་སེམས་དཔའ་ཇི་སྙམ་དུ་མི་
སེམས་པར་ཟས་ཀྱི་དུས་ལ་བབ་པ་ན་ལོ་མ་ལྷགས་ཤིང་རྙིང་པ་ཅུང་ཟད་རློན་པ་
རྣམས་བཏུས་ཏེ་ཆུའི་ནང་དུ་བཙོས་པ་དེ་དག་ཟ་ཞིང་མི་དགའ་བ་མེད་པར་བསམ་
གཏན་གྱི་བདེ་བ་ལུས་སེམས་ཤིན་ཏུ་སྦྱངས་པའི་དགའ་བ་དེས་ཡིད་ཚིམ་པར་
བྱས་ཏེ། བདུད་རྩིས་ངོམས་པ་བཞིན་དུ་ནགས་ཚལ་དགོན་པ་དེ་ན་བྱང་ཆུབ་ཀྱི་
སེམས་བསྒོམ་པ་ལ་རྩེ་གཅིག་ཏུ་གནས་སོ། །བདུད་རྩིས་ངོམས་པ་འདི་ལ་རིམ་
པ་མང་སྟེ། བདེན་པ་མཐོང་བ་ལ་བདུད་རྩིར་བྱས་ནས་དེས་ངོམས་པ་དང༌། ཐར་
པ་ལ་བདུད་རྩིར་བྱས་ནས་དེས་ངོམས་པ་དང་། བླ་ན་མེད་པའི་བྱང་ཆུབ་ལ་
བདུད་རྩིར་བྱས་ནས་དེས་ངོམས་པ་དང་། སངས་རྒྱས་འཇིག་རྟེན་དུ་བྱོན་ནས་
སྔོན་མེད་པའི་ཆོས་ཀྱི་འཁོར་ལོ་བསྐོར་བ་ན་སངས་རྒྱས་ཀྱིས་གསུངས་པའི་དམ་
པའི་ཆོས་དེ་ལ་བདུད་རྩིར་བྱས་ནས་དེ་ཐོས་པས་ཚིམ་པ་ལ་བདུད་རྩིས་ངོམས་
པར་བྱས་པ་ཞེས་བྱ་བ་རྣམས་སུ་ཡོད་དོ། །དེ་དག་སོ་སོའི་བྱུང་བ་དང་རྒྱུ་མཚན་
ཞིབ་ཏུ་བཤད་ན་བློ་གྲོས་ཅན་རྣམས་ལ་དགའ་བ་བསྐྱེད་པའི་ངོ་མཚར་བ་ཡོད་
ཀྱང་ ཡི་གེ་མང་བས་འཇིགས་ནས་མ་བྲིས་སོ། །སྐབས་འདིར་ནི་བདུད་རྩིས་
ངོམས་པ་བྱས་པ་ཞེས་བྱང་ཆུབ་ཐོབ་པ་བཞིན་དུ་ཚིམ་ནས་གནས་སོ་ཞེས་པའོ། །
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་པ་ཚིགས་སུ་བཅད་པའི་སྒོ་ནས་བསྔགས་པ་ནི། མང་དུ་ཐོས་པ་ཞེས་
པ་ནས། མཆོག་ཡིན་ནོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་
ལོ་མ་རྙིང་པ་དང་ཆུ་ཙམ་གྱིས་འཚོ་བས་ཆོག་པར་བྱས་ཏེ་ཆོག་ཤེས་མཛད་པ་ནི་
ཡོན་ཏན་གྱི་རྒྱན་གྱི་མཆོག་ལྷ་དང་བཅས་པའི་འཇིག་རྟེན་ཐམས་ཅད་ལ་ངོམ་དུ་
རུང་བ་གང་ཟག་ཕལ་པ་གཞན་གྱིས་རྗེས་སུ་ཡི་རང་ཙམ་ཡང་བྱ་བར་དཀའ་བ་
དཔེ་ཟླ་མེད་པ་ཡིན་ནོ། །དེ་ཡང་འཇིག་རྟེན་ན་ཀུན་གྱིས་བསྔགས་པར་འོས་པའི་
རྒྱན་དུ་ཆེ་བ་ནི་གསུམ་སྟེ། མང་དུ་ཐོས་པ་སྙེམས་པ་མེད་པར་ཞི་ཞིང་དུལ་བ་
དང༌། འབྱོར་པ་ཅན་རྣམས་སེར་སྣ་མེད་པར་གཏོང་ཕོད་ཆེ་བ་དང་། ནགས་ཚལ་
ན་གནས་པ་རྣམས་འདོད་ཆུང་ཆོག་ཤེས་ལ་གནས་ཏེ་བྱང་ཆུབ་ཀྱི་སེམས་སྒོམ་པ་
ལ་རྩེ་གཅིག་ཏུ་གཞོལ་བ་གསུམ་མོ། །མང་དུ་ཐོས་ཀྱང་བསྙེམས་པས་དྲེགས་ཤིང་
ཁེངས་ན་དེའི་ཐོས་པ་སྐྱོན་ཅན་དུ་འགྲོ་སྟེ། ཆོས་ཐོས་པའི་དགོས་པ་རྒྱུད་འདུལ་
བ་ཡིན་པ་ལ། དེའི་ཐོས་པ་དེ་ཉོན་མོངས་པ་འདུལ་བའི་གཉེན་པོར་མ་སོང་ཉོན་
མོངས་པའི་གྲོགས་སུ་སོང་བས་ལྷ་བདུད་དུ་བབ་པ་ལྟར་སོང་བའོ། །འབྱོར་པ་ཆེ་
ཡང་སེར་སྣས་བཅིངས་ཏེ་གཞན་ལ་གཏོང་མི་ནུས་ཤིང་། རང་ཡང་ལོངས་སྤྱོད་མི་
ནུས་ན་དེའི་ལོངས་སྤྱོད་དེ་རྣམས་འབྱོར་པར་མ་སོང་རྒུད་པ་དང་སྐྱོན་དུ་སོང་སྟེ།
གཏེར་སྲུང་བའི་ཡི་དྭགས་ལྟར་རང་གཞན་སུ་ལའང་ཕན་མི་ཐོགས་ཤིང་འདི་དང་
ཕྱི་མ་གཉིས་ཀར་སྡུག་བསྔལ་བསྐྱེད་པའི་རྒྱུར་སོང་བའོ། །དབེན་པའི་ནགས་
ཚལ་ན་གནས་ཀྱང་ཆོག་ཤེས་མེད་ན་འདོད་པས་ཡིད་གདུངས་ནས་འདིར་སྡུག་
བསྔལ་ ལ་ ཕྱི་མར་མི་ ཕན་ པས་ དལ་བ་འབྲས་བུ་མེད་ པར་ སོང་བའོ། །དགེ་
བཤེས་པོ་ཏོ་བ་ཆེན་པོས། དབེན་པ་ན་གནས་ཀྱང་བསྲུང་སྐུད་དང་ཁྲུས་ཆུ་སྟེར་
-26 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བ་ཚུན་ཆད་ཀྱིས་འཚོ་བ་ཅི་རྙེད་བྱེད་པ་ནི་གཡོ་སྒྱུས་རང་གཞན་གཉིས་ཀ་བསླུ་བ་
ཡིན་གསུངས་སོ། །
དྲུག་པ་བརྒྱ་བྱིན་མདུན་དུ་འོངས་ནས་བརྟགས་པ་ལ་གསུམ། བརྒྱ་བྱིན་བྲམ་
ཟེའི་གཟུགས་སུ་བསྒྱུར་ནས་སེམས་དཔའ་ཆེན་པོའི་མདུན་དུ་འོངས་པ། སེམས་
དཔའ་ཆེན་པོས་དེ་ལ་རང་གི་འཚོ་བ་གང་ཡོད་སྦྱིན་པ། དེས་སླར་ཡང་ནན་ཏན་
དུ་བརྟགས་པའོ། །དང་པོ་ནི། དེ་ནས་དེའི་ཆོག་ཤེས་པ་ཞེས་པ་ནས། མདུན་དུ་
འོངས་སོ། །ཞེས་པའི་བར་ཏེ། དེ་ནས་བྱང་སེམས་བདག་ཉིད་ཆེན་པོ་དེའི་ཆོག་
ཤེས་པ་རྐྱེན་གང་གིས་ཀྱང་བསྒྱུར་མི་ཐུབ་པར་བརྟན་པ་ངོ་མཚར་དུ་གྱུར་པ་དེས་
ལྷའི་དབང་པོ་བརྒྱ་བྱིན་ཡིད་འཕྲོག་པའི་ངོ་མཚར་ཆེར་གྱུར་ནས། སྐྱེ་བོ་ཁྲོས་པ་
རྣམས་རྔམ་ཞིང་གྱ་ཚོམ་དུ་གང་ལ་ཁྲོས་པ་དེ་ལ་རྒོལ་དུ་འོང་བ་བཞིན་དུ་བློར་མ་
ཤོང་བར་རྒོལ་དུ་འོང་བ་ལྟར་དུ་སེམས་དཔའ་ཆེན་པོ་དེ་ནམ་གྱི་ཆ་སྨད་དགེ་བའི་
བྱ་བས་དུས་འདའ་བར་མཛད། ནམ་ལངས་ནས་ཀྱང་སྔ་དྲོའི་དུས་མེ་ལ་སྦྱིན་
སྲེག་བྱ་བ་ནི་ཟིན། བཟླས་བརྗོད་བྱ་བ་རྣམས་རྫོགས་པར་བྱས་ནས། དྲོ་ལ་བབ་
པའི་ཚེ་ལངས་ནས་སྐྱེ་བོ་གློ་བུར་དུ་འོངས་པ་བལྟ་བའི་ཕྱིར་ཕྱོགས་སུ་བལྟས་པ་
དང༌། ལྷའི་དབང་པོ་བརྒྱ་བྱིན་བདག་ཉིད་ཀྱི་ལུས་མི་སྣང་བར་བྱས་ཏེ་བྲམ་ཟེའི་
གཟུགས་སུ་བསྒྱུར་ནས་གློ་བུར་དུ་འོངས་པ་འདྲ་བར་བྱས་ཏེ་སེམས་དཔའ་ཆེན་
པོའི་མདུན་དུ་འོངས་སོ། །བྱང་སེམས་བདག་ཉིད་ཆེན་པོ་འདི་ཟས་ལ་ལོངས་
སྤྱོད་པའི་སྔོན་དུ་ཕྱོགས་ཕྱོགས་སུ་བལྟས་ཏེ་སྦྱིན་པའི་ཞིང་འཚོལ་བ་ནི་ཟས་ལ་
ལོངས་སྤྱོད་པའི་ཚེ་ཕུད་ཀྱིས་དཀོན་མཆོག་མཆོད་པ་དང༌། གཞན་ཡང་ཅི་ནུས་སུ་
སྦྱིན་པའི་ཞིང་རྙེད་ན་སྦྱིན་པ་བྱས་ཏེ་ལོངས་སྤྱོད་ཀྱི་དེ་ལྟར་མ་བྱས་པར་ལོངས་
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྤྱོད་པའོ། །ཏིང་ངེ་འཛིན་རྒྱལ་པོའི་མདོ་དང༌། ཕལ་པོ་ཆེའི་མདོ་སོགས་ཐེག་པ་
ཆེན་པོའི་མདོ་དུ་མ་ནས་སེམས་དཔའ་ཆེན་པོ་རྣམས་ཟས་ལ་ལོངས་སྤྱོད་པའི་ཚེ་
ཕུད་ཀྱིས་ཕྱོགས་བཅུའི་རྒྱལ་བ་སྲས་བཅས་མཆོད་པ། སེམས་ཅན་ལའང་ཅི་ནུས་
ཅི་འོས་སུ་བྱིན་ཏེ། དེ་ནས་ལོངས་སྤྱོད་པར་གསུངས་པ་ལྟར་བདག་ཉིད་ཆེན་པོ་
འདིའི་རྣམ་ཐར་ལ་རྗེས་སུ་བསླབས་ན་ཚེགས་ཆུང་ངུས་ཚོགས་རླབས་ཆེན་རྫོགས་
པའི་ ཐབས་ མཁས་ཆེན་ པོ་ འགྱུར་ རོ། །སྦྱིན་ སྲེག་ དང༌ བཟླས་ བརྗོད་ བྱ་བར་
གསུངས་པ་འདི་ལ་དོན་གཉིས་གཉིས་ཡོད་དེ། སྦྱིན་སྲེག་ལ་ཕྱིའི་སྦྱིན་སྲེག་དང་
ནང་གི་སྦྱིན་སྲེག་གཉིས། བཟླས་བརྗོད་ལ་ངག་གི་བཟླས་བརྗོད་དང་དོན་དམ་
པའི་བཟླས་བརྗོད་གཉིས་སུ་ཡོད་དོ། །དེ་ལ་ཕྱིའི་སྦྱིན་སྲེག་ནི་བྲམ་ཟེ་རྣམས་འོ་
མ་ཅན་གྱི་ཡམ་ཤིང་དང་། ཏིལ་ལ་སོགས་པའི་རྫས་ཁྱད་པར་བ་འགའ་ཞིག་
གསང་སྔགས་ཀྱི་ཆོ་ག་དང་སྔགས་ཚིག་དང་བཅས་མེར་སྲེག་པར་བྱེད་པའོ། །
ནང་གི་སྦྱིན་སྲེག་ནི། སོ་སོར་རྟོག་པའི་ཤེས་རབ་ཀྱི་མེ་སྦར་ཏེ་ཉོན་མོངས་དང་
སྡིག་པའི་ཚང་ཚིང་མ་ལུས་སྲེག་པར་བྱེད་པའོ། །མེ་ལ་སྦྱིན་སྲེག་བྱ་བའི་སྔགས་
ཨགི་ལ་ཕྱི་ནང་གི་འདོད་ཚུལ་མི་འདྲ་བ་དང༌། ཕྱི་རོལ་པ་རྣམས་ཀྱི་འདོད་ཚུལ་
ཐུན་མོང་མིན་པ་རྣམ་གྲངས་མང་པོ་དང་། དེ་དག་གི་བསམ་པའི་ཁྱད་པར་དང་
དོན་གང་དུ་སོང་སོགས་ལ་ཚད་མ་རྣམ་འགྲེལ་སོགས་སྡེ་བདུན་མདོ་དང་བཅས་
པའི་གཞུང་ནས་ཇི་ལྟར་གསུངས་ལྟར་དགག་སྒྲུབ་མང་དུ་བྱར་ཡོད་ཀྱང་མ་སྤྲོས་
སོ། །ངག་གི་བཟླས་བརྗོད་ནི་གསང་སྔགས་ ཀྱི་ཚིག་ཟློ་བའོ། །དོན་དམ་པའི་
བཟླས་བརྗོད་ནི་རྟེན་ཅིང་འབྲེལ་ བར་ འབྱུང་ བ་ ལུགས་ དང་ མཐུན་ པ་ དང་།
ལུགས་དང་མི་མཐུན་པར་ ལྡོག་པའི་ཚུལ་རྣམས་ཡང་དང་ཡང་དུ་དཔྱད་ཅིང་
28 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་པ་དང་། ཆོས་རྣམས་ཀྱི་གནས་ལུགས་མཐར་ཐུག་པ་ལ་ཡང་དང་ཡང་དུ་
སེམས་པ་དང་། འཇལ་བ་དང་། ངེས་པར་རྟོག་པ་དང་། བགྲང་བའི་ཚུལ་གྱིས་
རྟོག་པ་སོགས་སོ། །མངོན་རྟོགས་རྒྱན་ལས། ངེས་འབྱེད་ཡན་ལག་དང་མཐོང་
བའི། །ལམ་དང་ སྒོམ་ པའི་ ལམ་ ཉིད་ལ། །ཡང་ དང་ ཡང་ དུ་ སེམས་ པ་དང༌། །
འཇལ་དང་ངེས་རྟོག་སྒོམ་པའི་ལམ། །ཞེས་གསུངས་སོ། ། །
གཉིས་པ་སེམས་དཔའ་ཆེན་པོས་དེ་ལ་རང་གི་འཚོ་བ་གང་ཡོད་སྦྱིན་པ་ནི།
བྱང་ཆུབ་སེམས་དཔའ་ཞེས་པ་ནས། ཉིན་མཚན་འདས་སོ། །ཞེས་པའི་བར་ཏེ།
དེ་ལྟར་མགྲོན་གློ་བུར་དུ་འོངས་པ་གཟིགས་པ་ན་བྱང་ཆུབ་སེམས་དཔའ་བདག་
ཉིད་ཆེན་པོ་དེ་སྦྱིན་པའི་ཞིང་རྙེད་པས་ཡིད་རབ་ཏུ་དགའ་ནས་བྲམ་ཟེའི་དྲུང་དུ་
བྱོན་ཏེ། བྲམ་ཟེ་ཆེན་པོ་འདིར་འོངས་པ་ལེགས་སོ་ཞེས་བྱ་བ་ལ་སོགས་པ་བཀུར་
སྟི་དང་སྲི་ཞུ་བྱ་བའི་ཚིག་སྙན་པ་དག་བརྗོད་དེ་ཟས་ཀྱི་དུས་ལ་བབ་པར་སྟོན་
ནས་མགྲོན་དུ་བོས་སོ། །བྲམ་ཟེ་དེ་ཅང་མི་སྨྲ་བས་ཁས་བླངས་པ་ན། བྱང་སེམས་
བདག་ཉིད་ཆེན་པོ་དེས་ བྲམ་ཟེས་མགྲོན་དུ་ཁས་ བླངས་པར་ཤེས་ནས་ ཡིད་
བཞིན་གྱི་ནོར་བུ་རྙེད་པ་ལྟར་བྲམ་ཟེ་དེ་ལ་སྦྱིན་པ་བྱ་བར་འདོད་པས་མིག་བགྲད་
དེ་ལྟ་ཞིང་། བཞིན་འཛུམ་པས་མཛེས་ལ་རྣར་སྙན་ཅིང་ཡིད་དུ་འོང་བའི་ཚིག་དག་
གིས་དགའ་བར་བྱས་ནས་དཀའ་བས་རྙེད་དེ་བཙོས་པའི་ཚོད་མ་དེ་དག་ཐམས་
ཅད་བྲམ་ཟེ་དེ་ལ་བྱིན་ནས། བདག་ཉིད་སྦྱིན་པ་བྱས་པ་ལས་བྱུང་བའི་དགའ་
བས་ཚིམ་པར་གྱུར་ཏོ། །སེམས་དཔའ་ཆེན་པོ་དེ་བྲམ་ཟེ་ལ་སྦྱིན་པ་བྱ་ཐུབ་པས་
དབུལ་པོས་ཡིད་བཞིན་ནོར་བུ་རྙེད་པ་ལས་ཀྱང་ལྷག་པའི་དགའ་བ་སྐྱེས་ནས།
སྔར་ཇི་ལྟར་གནས་པ་དེ་བཞིན་དུ་བསམ་གཏན་གྱི་གནས་སུ་ཞུགས་ནས་གཏོང་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བ་རྗེས་སུ་དྲན་པ་ལ་སོགས་པ་རྗེས་དྲན་བཅུ་གསུམ་བསྒོམ་ཞིང་། སླར་ཟས་ཀྱི་
རྩོལ་བ་མི་མཛད་པར་གཏོང་བ་བྱས་པ་ལ་དགའ་ཞིང་མགུ་བ་དེ་ཉིད་ཀྱིས་ཉིན་
མཚན་འདས་སོ། །
གསུམ་པ་སླར་ཡང་དེས་ནན་ཏན་དུ་བརྟགས་པ་ལ་གཉིས། བརྒྱ་བྱིན་གྱིས་
བརྟག་པའི་ཕྱིར་ཉིན་གསུམ་གྱི་རིང་སེམས་དཔའ་ཆེན་པོ་དྲོ་ལ་བབ་པའི་དུས་སུ་
འོངས་པ་དང་། སེམས་དཔའ་ཆེན་པོས་ཟས་ཅི་ཡོད་དེ་ལ་བྱིན་ཏེ་ཞུམ་པ་མེད་
པར་ གནས་ པའོ། །དང་ པོ་ནི། དེ་ ནས་ བརྒྱ་ བྱིན་ དེའི་ ཕྱི་ དེ་ ཉིན་ དང༌། ཉི་ མ་
གསུམ་པ་ལ་ཡང་དེ་བཞིན་དུ་བརྟུལ་ཞུགས་ཀྱི་ཚེ་དེའི་མདུན་དུ་འོངས་སོ། །ཞེས་
པ་སྟེ། དོན་ནི་དངོས་ཟིན་ལྟར་གོ་སླའོ། །གཉིས་པ་སེམས་དཔའ་ཆེན་པོས་ཟས་
ཅི་ཡོད་དེ་ལ་བྱིན་ཏེ་ཞུམ་པ་མེད་པར་གནས་པ་ནི། དེ་ཡང་ཡིད་ཅེས་པ་ནས།
ཞུམ་པར་ཡོང་མི་འགྱུར། །ཞེས་པའི་བར་ཏེ། དེ་ལྟར་བརྒྱ་བྱིན་གྱི་ཉིན་གསུམ་གྱི་
བར་ སེམས་དཔའ་ཆེན་པོ་ཟས་ཀྱི་བརྟུལ་ཞུགས་དྲོ་ལ་བབ་པའི་ཚེ་མདུན་དུ་
འོངས་པ་ན། བྱང་སེམས་བདག་ཉིད་ཆེན་པོ་དེ་ཡང་ཡིད་རབ་ཏུ་དགའ་ནས་ཉི་མ་
སྔ་མ་ལ་ཇི་ལྟར་བྱས་པ་དེ་བཞིན་དུ་འཚོ་བའི་ཟས་ལོ་མ་བཙོས་པ་གང་ཡོད་པ་དེ་
ཐམས་ཅད་བྲམ་ཟེ་དེ་ལ་བྱིན་ཏེ་མཆོད་པར་བྱས་སོ། །དེ་ལྟར་ཉིན་གསུམ་གྱི་བར་
དུ་འཚོ་བ་གང་ཡང་མེད་པར་དཀའ་ཐུབ་དྲག་པོ་ལ་གནས་ཀྱང་སྲོ་ཤི་བ་དང་
བསམ་གཏན་བསྒོམས་པ་ལ་བརྩོན་འགྲུས་ཉམས་པ་མེད་པར་ཡོངས་སུ་བཏང་བ་
དེ་ལ་དགའ་ཞིང་མགུ་བ་དང་། བསམ་གཏན་གྱི་བདེ་བས་ཚིམ་པར་གནས་སོ། །
དེ་ཡང་རྒྱལ་སྲས་སའི་དབང་ཕྱུག་ཏུ་གྱུར་པ་སྦྱིན་པ་གཏོང་བར་འདོད་པའི་དགེ་
བ་སྐྱེས་བུ་དམ་པ་རྣམས་ཐུགས་སྙིང་རྗེ་གོམས་པ་ལས་སྐྱེས་ཏེ་སྙིང་རྗེའི་དབང་དུ་
- 30 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གྱུར་པས་རྫོགས་བྱང་བསྒྲུབ་པའི་ཕྱིར་དུ་རང་གི་ལུས་དུམ་བུ་སྟོང་དུ་བཤིག་སྟེ་
གཏོང་དགོས་པ་སོགས་སྡུག་བསྔལ་སྲོག་ལ་བབ་པ་བྱུང་ན་ཡང་། སེམས་ཅན་གྱི་
དོན་བསྒྲུབ་པ་དང་རྫོགས་བྱང་བསྒྲུབ་པ་ལ་སྤྲོ་བ་དང་སྙིང་སྟོབས་དམན་ཞིང་ཞུམ་
པར་ཡོང་མི་འགྱུར་ཏེ་འགྱུར་མི་སྲིད་དོ། །འདིའི་དགེ་བ་ཞེས་པ་དགེ་མི་དགེ་
གཉིས་སུ་ཕྱེ་བའི་དགེ་བ་མིན་གྱི། སྐྱེས་བུ་དམ་པ་རྣམས་ལ་དགེ་བ་ཞེས་བརྗོད་
པ་དེ་ཡིན་ཏེ་གཞུང་འདིའི་དབུ་ཞབས་རྣམས་སུ་ལན་མང་དུ་འབྱུང་ངོ༌། །རྒྱལ་
སྲས་ས་ཆེན་པོ་ལ་གནས་པ་རྣམས་ལ་ཉོན་མོངས་དང་སྡུག་བསྔལ་གྱིས་ཡིད་
འགྱུར་བའི་སྐབས་མེད་ཅིང་། གང་ སྣང་ ཐམས་ ཅད་ ཡིད་ ལ་ བདེ་བ་སྐྱེ་བའི་
གྲོགས་སུ་འགྲོ་བ་ནི་སྔར་བཤད་ཟིན་པ་ལྟར་རོ། །
བདུན་པ་བརྒྱན་བྱིན་ལེགས་པར་བཤད་པའི་ཆོས་ཀྱིས་ཚིམ་པར་མཛད་པ་
ལ་བཞི། བརྒྱ་བྱིན་དོགས་པ་སྐྱེས་ཏེ་དཀའ་ཐུབ་ཀྱི་དགོས་པ་དྲིས་པ། སེམས་
དཔའ་ཆེན་པོས་དཀའ་ཐུབ་ཀྱི་དགོས་པ་བསྟན་པ། བརྒྱ་བྱིན་ཡིད་ཆེས་ཀྱི་དད་པ་
རྙེད་ནས་མཆོག་སྦྱིན་པར་བྱས་པ། སེམས་དཔའ་ཆེན་པོས་མཆོག་སློང་བ་ལ་སྙད་
བཏགས་ཏེ་ཆོས་རྒྱས་པར་བཤད་པའོ། །དང་པོ་ནི། དེ་ནས་བརྒྱ་བྱིན་སེམས་ལ་
ངོ་ མཚར་ ཞེས་ པ་ནས། བསལ་བའི་ རིགས། །ཞེས་ པའི་ བར་ ཏེ། དེ་ནས་ལྷའི་
དབང་པོ་བརྒྱ་བྱིན་སེམས་ལ་ངོ་མཚར་རབ་ཏུ་ཆེ་བར་གྱུར་ཏེ། བྱང་སེམས་བདག་
ཉིད་ཆེན་པོ་འདི་ནི་སྙིང་སྟོབས་དང་བརྩོན་འགྲུས་ཆེ་ཞིང་། དཀའ་ཐུབ་ཆེན་པོས་
ཕྱི་ནང་གི་རྐྱེན་གང་གིས་ཀྱང་གཡེང་བ་མེད་པར་བསམ་གཏན་སྒོམ་པར་མཛད་
པས་ན་སུམ་ཅུ་རྩ་གསུམ་གྱི་བདག་པོའི་དཔལ་ཐོབ་པར་བྱ་བ་ཡང་འདོད་པ་ཙམ་
གྱིས་འགྲུབ་པར་འགྱུར་རོ་སྙམ་དུ་རིག་ནས། འདི་སུམ་ཅུ་རྩ་གསུམ་གྱི་བདག་པོ་
-31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདོད་པ་ཞིག་ཡིན་ནམ་མིན་སྙམ་དུ་དོགས་པ་དང་འཇིགས་པ་སྐྱེས་ཏེ། བྲམ་ཟེར་
བསྒྱུར་པའི་སྤྲུལ་པ་བསྡུས་ཏེ་བདག་གི་ལྷའི་ཆ་ལུགས་ངོ་མཚར་ཆེ་བ་ལྷའི་གོས་
པཉྩ ལི་ཀ་དང་ལྷའི་རྒྱན་ རིན་པོ་ཆེ་སྣ་ཚོགས་ལས་གྲུབ་པས་བརྒྱན་པ། འོད་
བཟང་པོ་དང་ལྡན་པ་མངོན་པར་བསྟན་ནས་སེམས་དཔའ་ཆེན་པོ་དེ་ལ་དཀའ་
ཐུབ་ཀྱི་དགོས་པ་དྲིས་སོ། །ཇི་ལྟར་དྲིས་པ་ནི་སེམས་དཔའ་ཆེན་པོ་ལ་བོས་ནས།
ཕ་མ་ལ་སོགས་པའི་གཉེན་དང་མཛའ་ཤེས་ཡིད་གཅུགས་པ་གདོང་མཆི་མས་
གང་སྟེ་ངུ་བཞིན་དུ་ངེད་ཅག་མ་དོར་ཅིག་ཅེས་འདུ་བ་རྣམས་དང་། འཇིག་རྟེན་ན་
རྙེད་པར་དཀའ་བ་ཡོངས་སུ་བཟུང་བའི་ལོངས་སྤྱོད་རྒྱ་ཆེན་པོ་བདེ་བའི་རྒྱུར་གྱུར་
པ་དེ་དག་ཐམས་ཅད་བོར་ཏེ། ཤིན་ཏུ་དབེན་པའི་གནས་འདིར་འོངས་ནས་རྩྭ་
དང་ཆུ་ཙམ་གྱིས་འཚོ་བའི་དཀའ་ཐུབ་དྲག་པོས་ལུས་རིད་ཅིང་ཉམས་པའི་སྡུག་
བསྔལ་འདི་ལྟ་བུ་ལ་གནས་པར་གྱུར་པ་ན་བསམ་པའི་ལྕགས་ཀྱུ་གང་དུ་དམིགས་
ནས་ བྱེད་ པ་ ཡིན། འདི་ ལྟར་ བྱེད་ པ་ལ་དགོས་པ་ཆེན་པོ་ཞིག་ཡོད་ངེས་ཏེ།
བདག་ཉིད་ཆེན་པོ་ཁྱོད་ལྟ་བུ་མཁས་ཤིང་སྙིང་སྟོབས་བརྟན་པ་རྣམས་དགོས་པ་
ཆེན་པོ་མ་མཐོང་བར་བདེ་བར་འབྱོར་པའི་ལོངས་སྤྱོད་ཐམས་ཅད་ཡོངས་སུ་བོར་
ཞིང་། གཉེན་དང་མཛའ་བཤེས་རྣམས་ཀྱང་མྱ་ངན་བསླངས་ནས་རྒྱུ་དང་རྐྱེན་ཆུང་
ངུ་དག་གིས་ཚེ་འདིའི་བདེ་བ་ཐམས་ཅད་དང་འགལ་བའི་དཀའ་ཐུབ་ཀྱི་ནགས་སུ་
མི་འགྲོའོ། །དེས་ན་བདག་ཉིད་ཆེན་པོ་ཁྱོད་གང་གི་ཡོན་ཏན་ཐོས་ནས་བློ་རང་
དབང་མེད་པར་དཀའ་ཐུབ་བྱེད་པ་དེ་ལྟ་བུའི་དབང་དུ་སོང་སྟེ་རྐྱེན་གང་གིས་ཀྱང་
བསྒྱུར་མི་ཐུབ་པར་དཀའ་ཐུབ་བྱས་པ་དེ་དགོས་པ་གང་གི་ཕྱིར་དུ་ཡིན་པ་དེ་
བདག་ལ་སྨྲ་བར་བྱར་རུང་ན་བདག་གི་རྣམ་པར་རྟོག་པ་འདི་བསལ་བའི་ཕྱིར་དུ་
- 32 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གསུངས་ པའི་ རིགས་ ཏེ་ གསུངས་ པར་ མཛོད་ ཅིག་ ཅེས་ དྲིས་ སོ། །གཉིས་ པ་
སེམས་དཔའ་ཆེན་པོས་དཀའ་ཐུབ་ཀྱི་དགོས་པ་བསྟན་པ་ནི། བྱང་ཆུབ་སེམས་
དཔས་སྨྲས་པ། ཞེས་པ་ནས། དེ་ལྟར་གནས། །ཞེས་པའི་བར་ཏེ། དེ་ལྟར་བརྒྱ་
བྱིན་གྱིས་འདི་ལྟ་བུའི་དཀའ་ཐུབ་བྱེད་པའི་དགོས་པ་གང་ཡིན་དྲིས་པ་དེའི་ལན་
དུ་བྱང་ཆུབ་སེམས་དཔས་སྨྲས་པ། བརྒྱ་བྱིན་ལ་གྲོགས་པོ་ཞེས་བོས་ནས་ཁྱོད་
ཉོན་ཅིག །བདག་དགོས་པ་གང་གི་ཕྱིར་ཚེ་འདིའི་ཕུན་ཚོགས་ཐམས་ཅད་བློས་
བཏང་སྟེ་དཀའ་ཐུབ་ལ་གནས་ནས་འདི་ལྟར་ལམ་བསྒོམ་པ་ལ་འབད་པར་བྱེད་
པ་འདི་ནི་ཕྱི་མར་ལྷ་མིའི་དཔལ་འདོད་ནས་བྱེད་པ་ཡང་མིན། རང་གཅིག་པུ་
འཁོར་བ་ལས་ཐར་པའི་ཐར་པ་ཐོབ་པར་འདོད་ནས་དེའི་ཕྱིར་དུ་བྱེད་པ་ཡང་མིན་
གྱི། ནམ་མཁའི་མཐས་གཏུགས་པའི་སེམས་ཅན་རྣམས་ཐོག་མ་མེད་པ་ནས་མ་
རིག་ པའི་ དབང་ གིས་ ལས་ བསགས། ལས་ ཀྱི་ དབང་ གིས་ ཁམས་ གསུམ་ གྱི་
འཁོར་བ་འདིར་ཟོ་ཆུན་རྒྱུད་མོའི་ཚུལ་དུ་ཡང་དང་ཡང་དུ་འཁོར་ཏེ། སྐྱེ་བའི་སྡུག་
བསྔལ་དང་། རྒ་བའི་སྡུག་བསྔལ་དང་། རྒུད་པའི་སྡུག་བསྔལ་དང་། ན་བའི་སྡུག་
བསྔལ་དང༌། འཆི་བའི་སྡུག་བསྔལ་ཏེ་འཁོར་བའི་ཆོས་ལྔ་པོ་འདིས་བར་མཚམས་
མེད་པར་མནར་བ་འདི་སྙིང་རྗེས་མ་བཟོད་ནས་ཐབས་གང་ཞིག་གིས་སེམས་
ཅན་རྣམས་འཁོར་བའི་སྡུག་བསྔལ་འདི་དག་ལས་སྒྲོལ་བར་ནུས་སྙམ་དུ་བསམ་
པ་ན། ཆོས་རྣམས་ཀྱི་གནས་ལུགས་བསྟན་ནས་སྒྲོལ་བར་བྱེད་པ་མ་གཏོགས་
ཐབས་གཞན་གང་ཡང་མེད་པར་ངེས་ལ། སེམས་ཅན་རྣམས་ལ་ཆོས་ཀྱི་གནས་
ལུགས་སྟོན་པ་ལ་མངོན་པར་རྫོགས་པར་འཚང་རྒྱ་དགོས་ཤིང༌། སངས་རྒྱས་པ་
ན་ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལ་གང་ལ་གང་འཚམ་
-33-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྱི་སྐུའི་བཀོད་པ་བསྟན་ཏེ་སོ་སོའི་དབང་པོ་དང་འཚམ་པའི་ཆོས་བསྟན་ནས་
འཁོར་བ་ལས་སྒྲོལ་བར་བྱེད་ནུས་པས་ན། འཇིག་རྟེན་ཏེ་སེམས་ཅན་རྣམས་མྱུར་
དུ་བསྐྱབ་པའི་ཕྱིར་བདག་དེ་ལྟར་དཀའ་ཐུབ་ལ་གནས་ནས་བརྩོན་འགྲུས་རྩོམ་
པ་ཡིན་ནོ་ཞེས་དཀའ་ཐུབ་ཀྱི་དགོས་པ་བསྟན་ཏོ། །གཞུང་འདིས་ནི་བྱང་སེམས་
ལས་དང་པོ་པ་རྣམས་ཀྱིས་ཐོག་མར་འཁོར་བའི་ངང་ཚུལ་ཡང་དང་ཡང་དུ་བསམ་
སྟེ། ཞེན་པ་གཏིང་ནས་ལོག་པའི་ངེས་འབྱུང་བསྐྱེད་དགོས་པར་བསྟན་པ་ཡིན་
ནོ། །
གསུམ་པ་བརྒྱ་བྱིན་ཡིད་ཆེས་ཀྱི་དད་པ་རྙེད་ནས་མཆོག་སྦྱིན་པར་བྱས་པ་ནི།
དེ་ནས་བརྒྱ་བྱིན་གྱིས་བསམ་པ། ཞེས་པ་ནས། གང་འདོད་པ་དེ་སློངས་ཤིག །
ཅེས་པའི་བར་ཏེ། དེ་ནས་ལྷའི་དབང་པོ་བརྒྱ་བྱིན་གྱིས་བསམ་པ། སེམས་དཔའ་
ཆེན་པོ་འདི་ནི་འཁོར་བ་ལ་ཞེན་པ་ལོག་ཅིང་། རང་ཡལ་བར་དོར་ནས་སེམས་
ཅན་གྱི་དོན་མཛད་པ་ཞིག་ཡིན་པས་ན་བདག་གི་དཔལ་འདོད་པ་མ་ཡིན་ནོ་སྙམ་
ནས་དབུགས་ཕྱིན་ཏེ། སེམས་དཔའ་ཆེན་པོས་ ལེགས་ པར་ སྨྲས་ པ་ དེས་ཡིད་
དགའ་བར་གྱུར་ནས། སེམས་དཔའ་ཆེན་པོའི་དེའི་ཚིག་སེམས་ཅན་རྣམས་སྐྱེ་རྒ་
ན་འཆི་རྒུད་པའི་སྡུག་བསྔལ་ལས་སྐྱོབ་པའི་ཕྱིར་དུ་བརྩོན་འགྲུས་རྩོམ་མོ་ཞེས་བྱ་
བ་དེ་ནི་བདག་ཅག་ལྷ་དང་བཅས་པའི་འཇིག་རྟེན་ཐམས་ཅད་ཀྱི་དོན་མཛད་པ་
ཡིན་པས། སེམས་དཔའ་ཆེན་པོ་རྣམས་ཀྱིས་འདི་ལྟར་མཛད་པ་རིགས་ཀྱི་ལེགས་
སོ་ཞེས་བྱ་བས་དགའ་བ་བསྐྱེད་དེ་བྱང་ཆུབ་སེམས་དཔའ་ལ་མཆོག་སྦྱིན་པར་
བྱས་པ། འདིར་སེམས་དཔའ་ཆེན་པོ་ཁྱོད་ཀྱིས་དཀའ་ཐུབ་ཅན་རྣམས་དང་མཐུན་
པའི་ཚིག་འཁོར་བ་ལ་ཞེན་པ་ལོག་པ་དང་། སེམས་ཅན་རྣམས་ལ་ཕན་པ་མཛད་
- 34 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅེས་ལེགས་ པར་ སྨྲས་ པའི་ ཕྱིར་ འོད་ སྲུང་ཞེས་བོས་ནས། ཁྱོད་ལ་མཆོག་ སྟེ་
དངོས་གྲུབ་སྦྱིན་གྱིས་གང་འདོད་པ་དེ་སློངས་ཤིག་ཅེས་བརྗོད་དོ། ། དཀའ་ཐུབ་
ཅན་དང་མཐུན་པའི་ཚིག་ཅེས་པ་ནི་ཉན་ཐོས་དང་རང་སངས་རྒྱས་དབེན་པའི་
གནས་སུ་དཀའ་ཐུབ་མཛད་པ་རྣམས་ཀྱང་སྲིད་པའི་ཕུན་ཚོགས་གང་ལའང་ཞེན་
པ་མེད་པ་དང་། བྱང་ཆུབ་སེམས་དཔའ་རྣམས་ནི་ཉན་རང་ལས་བརྒྱ་འགྱུར་གྱིས་
འཁོར་བ་ལ་སྐྱོ་ཤས་ཆེ་བ་ཡིན་པས་སྲིད་པའི་ཕུན་ཚོགས་རྨི་ལམ་དུའང་མི་འདོད་
པ་ཡིན་པས་ན། སྔར་དཀའ་སྤྱད་དྲག་པོའི་སྒོ་ནས་བརྩོན་འགྲུས་རྩོམ་པ་འདི་སྲིད་
པའི་ཕུན་ཚོགས་གང་ཡང་འདོད་པ་མིན་གྱི། སེམས་ཅན་རྣམས་འཁོར་བའི་སྡུག་
བསྔལ་ལས་སྒྲོལ་བའི་ཕྱིར་ཡིན་ཞེས་པ་དེ་དཀའ་ཐུབ་ཅན་དང་མཐུན་ནོ་ཞེས་
བསྔགས་སོ། །སེམས་དཔའ་ཆེན་པོ་འདི་ལ་འོད་སྲུང་ཞེས་བོས་པ་ནི་བྲམ་ཟེའི་
རིགས་མཆོག་གི་ཁྱད་པར་ཞིག་ལ་འོད་སྲུང་ཞེས་བརྗོད་པ་ཡིན་པས། རིགས་
མཆོག་གི་ཁྱད་པར་ལས་བརྩམས་ཏེ་བོས་པའོ། །
བཞི་པ་སེམས་དཔའ་ཆེན་པོས་མཆོག་སློང་བ་ལ་སྙད་བཏགས་ཏེ་ཆོས་རྒྱས་
པར་བཤད་པ་ལ་བརྒྱད། འདོད་ཆགས་ཀྱི་ཉེས་དམིགས་བསྟན་པ། ཞེ་སྡང་གི་
ཉེས་དམིགས་བསྟན་པ། གཏི་མུག་གི་ཉེས་དམིགས་བསྟན་པ། གྲོགས་ངན་སྤོང་
དགོས་པར་བསྟན་པ། ལམ་གྱི་རྩ་བ་དགེ་བའི་བཤེས་གཉེན་བསྟེན་དགོས་པར་
བསྟན་པ། ལམ་མཐར་ཕྱིན་པ་ལ་བསོད་ནམས་ཀྱི་ཚོགས་གསོག་དགོས་པར་
བསྟན་པ། ལམ་ལ་བར་ཆད་འབྱུང་བའི་རྒྱུ་སྤོང་དགོས་པར་བསྟན་པ། བརྒྱ་བྱིན་
ཆོས་ཀྱིས་ཚིམ་ནས་ཕྱག་འཚལ་ཞིང་མཆོད་པ་ཕུལ་བའོ། །དང་པོ་ནི། དེ་ནས་
བྱང་ཆུབ་སེམས་དཔའ་ཞེས་པ་ནས་མེད་པར་བྱོས། ཞེས་པའི་བར་ཏེ། དེ་ལྟར་
35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྷའི་དབང་པོ་བརྒྱ་བྱིན་སེམས་དཔའ་ཆེན་པོ་ལ་མི་ཕྱེད་པའི་དད་པ་རྙེད་ནས་
ཟང་ཟིང་གི་ནོར་སོགས་སྲིད་པའི་ཕུན་ཚོགས་ཀྱི་དངོས་གྲུབ་ཅི་འདོད་པ་སྦྱིན་ནོ་
ཞེས་བྱས་པ་ན། བྱང་ཆུབ་སེམས་དཔའ་སེམས་དཔའ་ཆེན་པོ་དེ་སྲིད་པ་ཐམས་
ཅད་མེ་འབར་བའི་རླུབས་ལྟར་གཟིགས་ནས་ཟག་བཅས་ཀྱི་བདེ་བ་གང་ལའང་
མ་ཆགས་པ་དང་། གཞན་ལ་ནོར་སློང་བ་ཉིད་སྡུག་བསྔལ་དུ་རིག་ཅིང་ད་ལྟ་ལོ་
མ་བཙོས་པའི་ཚོད་མ་ཙམ་ལས་འཚོ་བའི་ཡོ་བྱད་གཞན་གང་ཡང་མེད་ཀྱང་ཆོག་
ཤེས་པ་ལ་གོམས་པས། ཟང་ཟིང་གི་ནོར་གང་ཡང་སློང་བར་མི་འདོད་ཅིང་ཆོས་
སྟོན་པར་འདོད་ནས་བརྒྱ་བྱིན་ལ་སྨྲས་པ། ལྷའི་དབང་པོ་ཁྱོད་གལ་ཏེ་བདག་ལ་
རྗེས་ སུ་ ཕན་ པར་ འགྱུར་བའི་མཆོག་སྦྱིན་པར་འདོད་ན། ལྷའི་མཆོག་ ཁྱོད་ལ་
མཆོག་ དམ་ པ་ འདི་ བདག་ གིས་ ད་ ནི་ བསླང་ བར་ བྱའོ། །ཅི་ ཞིག་ སློང་ ཞེ་ན།
ཁམས་གསུམ་གྱི་འཁོར་བ་འདིར་སེམས་ཅན་རྣམས་འདོད་ཆགས་ཀྱི་དབང་གིས་
འཁོར་ཞིང་སྡུག་བསྔལ་དུ་བཅུག་པ་ཡིན་པས། ཟག་བཅས་ཀྱི་དངོས་པོ་ལ་ཡིད་
འོང་དུ་ཞེན་ནས་དམ་དུ་འཛིན་པའི་འདོད་ཆགས་དང་དེའི་དབང་གིས་གང་བྱུང་
ཡང་ཆོག་མི་ཤེས་པའི་བརྐམ་པའི་རླུང་དེ་བདག་དང་བདག་གི་མ་སེམས་ཅན་
འདི་ཐམས་ཅད་ཀྱི་སྙིང་ལ་མེད་པར་བྱོས་ཤིག །འདོད་ཆགས་དང་དེའི་དབང་
གིས་ཆོག་མི་ཤེས་པར་སྲིད་པའི་ཕུན་ཚོགས་ལ་ཆགས་པའི་བློ་ངན་འདིས་སེམས་
ཅན་ཐམས་ཅད་ཕུང་དུ་བཅུག་སྟེ། ཐོག་མ་མེད་པ་ནས་ཕྱིན་ཅི་ལོག་གི་བློ་བཞིས་
བསླས་པས་བཤང་གཅིའི་བུམ་པ་ལྟར་མི་གཙང་བས་ནང་གང་བའི་བུད་མེད་ལ་
འདི་ནི་བདག་གི་ཆུང་མའོ་ཞེས་ཡིད་དུ་འོང་བར་བྱེད་པ་དང༌། གཤེད་མ་བུར་
བརྫུས་པ་ལྟ་བུར་རང་ལ་སྡུག་བསྔལ་དཔག་མེད་སྟེར་བའི་རིགས་ལ་བུ་ཞེས་ཞེན་
- 36 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་དང་། རང་གི་དབང་བྱར་ཡོད་པའི་འཁོར་རྣམས་དང་། གསོག་བསྲུང་བརླག་
པའི་སྡུག་བསྔལ་བརྒྱས་མནར་བར་བྱེད་ཀྱང་འཁྲུལ་ནས་མངོན་པར་འདོད་པར་
བྱེད་པའི་ནོར་རྣམས་ངོ་བོ་སྡུག་བསྔལ་དང་སྡུག་བསྔལ་གྱི་རྒྱུ་ཤ་སྟག་ཡིན་ཡང་
བདེ་བར་བཟུང་ནས་འབད་པས་འཚོལ་ཞིང་། རྒྱ་ཆེན་པོ་ཇི་ཙམ་ཐོབ་པར་གྱུར་
ཀྱང་ཆོག་མི་ཤེས་པར་གང་གིས་ཡིད་གདུངས་ནས་སླར་ཡང་འཚོལ་བའི་སྡུག་
བསྔལ་ལ་འཇུག་ཅིང་འཆིང་བ་དམ་པོ་དེས་བཅིངས་ནས་བཟོད་དཀའི་སྡུག་
བསྔལ་བརྒྱས་མནར་བར་བྱེད་དོ། །དོན་འདི་ལ་དགོངས་ནས་རྒྱ་ཆེར་རོལ་བ་
ལས། རྒྱལ་པོ་ལྷ་ཡི་འདོད་པ་གང་ཡིན་དང་། །མི་ཡི་འདོད་པ་བཟང་པོ་གང་ཡིན་
པའི། །འདོད་པ་དེ་དག་མི་གཅིག་གིས་ཐོབ་ཀྱང་། །དེ་ཡིས་ཆོག་མེད་དེས་ཀྱང་
ཡང་ འཚོལ་ལོ། །ཞེས་དང་། དེ་བཞིན་དུ་ཚོམས་ལས་ཀྱང་། ནོར་བུའི་རྣ་ཆ་བུ་
དང་བུ་མོ་ལ། །ཡོངས་སུ་ཆགས་ སེམས་གང་ཡིན་ལ་བལྟས་ན། །ལྕགས་ཤིང་
གྲེས་མ་ལ་བྱས་ཆིངས་པ་གང་། །དེ་དག་དམ་པོ་མིན་ཞེས་འཕགས་པ་གསུངས།
ཞེས་གསུངས་སོ། །
གཉིས་པ་ཞེ་སྡང་གི་ཉེས་དམིགས་བསྟན་པ་ནི། དེ་ནས་དེའི་ཆོག་ཤེས་པ་
ཞེས་པ་ནས། བདག་ལས་རིང་དུ་བྱོས། །ཞེས་པའི་བར་ཏེ། དེ་ལྟར་སེམས་དཔའ་
ཆེན་པོས་ལྷའི་དབང་པོ་བརྒྱ་བྱིན་ལ་ལྷའི་གཙོ་བོ་ཁྱོད་ང་ལ་མཆོག་སྟེར་བར་བྱེད་
ན། ང་ནི་རང་དང་སེམས་ཅན་ཐམས་ཅད་འདོད་ཆགས་ཀྱི་འཆིང་བ་དང་བྲལ་བ་
ཞིག་འདོད་པས། དེ་ལྟ་བུའི་མཆོག་ཅིག་ཁྱོད་ཀྱིས་ང་ལ་བྱིན་ཅིག་ཅེས་གསུངས་
པ་ན། ལྷའི་དབང་པོ་བརྒྱ་བྱིན་རང་ཉིད་འདོད་ཆགས་ཀྱི་འཆིང་བ་དེས་བཅིངས་
ནས་རང་དབང་མེད་པར་འཁྱམས་པ་ཡིན་པས་ན་དེ་ལྟ་བུའི་མཆོག་སྟེར་བའི་མཐུ་
-37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མེད་ཅིང་། སེམས་དཔའ་ཆེན་པོ་དེ་ནང་དུ་ཐུགས་འདོད་པ་ཆུ་ཞིང་ཆོག་ཤེས་པ་
ལ་གཞོལ་བ་འདོད་པའི་ཉེས་དམིགས་ལེགས་པར་སྨྲ་བས་གསལ་བར་བྱས་པ་
དེས་བརྒྱ་བྱིན་ཡིད་རབ་ཏུ་དང་བར་གྱུར་ནས། བྱང་ཆུབ་སེམས་དཔའ་སེམས་
དཔའ་ཆེན་པོ་དེ་ལ་ལེགས་སོ་ཞེས་བྱ་བས་བསྟོད་དེ། ཡང་མཆོག་སྦྱིན་པས་
འདུན་པར་བྱས་སོ། །ཇི་ལྟར་བྱས་ནས། བརྒྱ་བྱིན་གྱིས་སེམས་དཔའ་ཆེན་པོ་ལ་
སྔར་འཁོར་བའི་ཉེས་དམིགས་རྒྱ་ཆེན་པོ་བསྟན་ནས། སྐྱེས་བུ་དམ་པ་དཀའ་ཐུབ་
ཅན་རྣམས་དང་མཐུན་པའི་ཚིག་ལེགས་པར་གསུངས་པ་དེ་བཞིན་དུ་སེམས་
དཔའ་ཆེན་པོ་ཁྱོད་ཀྱིས་འདིར་ཡང་སྐྱེ་བོ་དཀའ་ཐུབ་པ་དག་དང་མཐུན་པའི་ཚིག་
འདོད་པའི་ཉེས་དམིགས་ལེགས་པར་སྨྲ་བ་ལ་བདག་སྙིང་ནས་དད་ཅིང་དགའ་
བས་ན་ལེགས་བཤད་དེ་ལ་སྐྱེས་ལན་དང་འདྲ་བར་མཆོག་སྟེ་དངོས་གྲུབ་ཅིག་
སྦྱིན་པར་བྱའོ། །འདོད་ཆགས་སྤོང་བའི་དངོས་གྲུབ་ནི་བདག་ལ་སྟེར་བའི་མཐུ་
མེད་ པས་ དངོས་ གྲུབ་ གཞན་ ཅི་ འདོད་ པ་ ཞིག་ བཞེས་ སུ་ གསོལ་ ཞེས་ ཞུས་
སོ། །དེ་ལྟར་ཞུས་པ་ན་བྱང་ཆུབ་སེམས་དཔའ་ཆེན་པོ་དེས་མཆོག་སློང་བ་ལ་སྙད་
བཏགས་ཏེ་ཞེ་སྡང་སོགས་ཉོན་མོངས་དང་བྲལ་བ་ཐོབ་དཀའ་བ་ཉིད་དང་། ཞེ་
སྡང་སོགས་ཉོན་མོངས་རྣམས་ཀྱི་ཉེས་དམིགས་བརྒྱ་བྱིན་དེ་ལ་བསྟན་པའི་ཕྱིར་
ཡང་བརྒྱ་བྱིན་དེ་ལ་ཆོས་འདི་ལྟར་བཤད་དོ། །སྔོན་གྱི་བསོད་ནམས་ཀྱི་མཐུས་
ལྷའི་ལུས་འོད་གསལ་བ་དང་། མངོན་པར་ཤེས་པ་དང་ལྡན་པ་དང་
། མང་དུ་
ཐོས་ཤིང་མཁས་པ་སོགས་ཡོན་ཏན་མཆོག་མང་པོའི་གནས་སུ་གྱུར་པའི་བརྒྱ་
བྱིན་ཁྱོད་ང་ལ་གལ་ཏེ་སྙིང་ནས་མཆོག་སྦྱིན་པར་བྱེད་ན། ལྷའི་དབང་པོ་ཞེས་
བོས་ནས། ཁྱོད་ལ་འདོད་ཆགས་དང་བྲལ་བར་བྱེད་པའི་དངོས་གྲུབ་སྟེར་བའི་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐུ་མེད་ན། དེ་བས་ གཞན་ དམ་ པའི་ མཆོག་ འདི་བསླང་ངོ༌། ཁྱོད་ ཀྱིས་བྱིན་
ཅིག །གང་སློང་ཞེ་ན། བདག་དང་སེམས་ཅན་ཐམས་ཅད་ཐོག་མ་མེད་པ་ནས་
ཡང་དང་ཡང་དུ་དམྱལ་བར་འཕེན་པར་བྱེད་པའི་དགྲ་བོ་གདུག་པ་ཅན་ཞེ་སྡང་
འདི་བདག་དང་སེམས་ཅན་ཐམས་ཅད་ལས་རིང་དུ་བྱོས་ཤིག །ཞེ་སྡང་གིས་
སེམས་ཅན་ཐམས་ཅད་ཕུང་བར་བྱེད་པ་ནི་དཔེར་ན། དགྲ་བོ་མི་བཟད་པ་གང་
གིས་སེམས་ཅན་ཟིལ་གྱིས་མནན་ཏེ། བཅུད་པ་དང་། འཚོག་པ་དང་། ཡོ་བྱད་
ཐམས་ཅད་འཕྲོག་པར་བྱེད་པ་དང་། སྲོག་གཅོད་པ་སོགས་རྣམ་པ་ཀུན་ཏུ་གནོད་
འཚེ་བྱེད་པ་དེ་བཞིན་དུ། ཞེ་སྡང་འདིས་ཀྱང་བདག་དང་སེམས་ཅན་ཐམས་ཅད་
ལ་ཐོག་མ་མེད་པ་ནས་རྣམ་པ་ཀུན་ཏུ་གནོད་འཚེ་བྱས་སོ། །གནོད་འཚེ་ཇི་ལྟར་
བྱས་པ་ནི་རྒྱུད་ལ་ཞེ་སྡང་གི་མེ་འབར་བ་ན་སྔར་བསགས་ཀྱི་དགེ་བ་དང་བསོད་
ནམས་ཀྱི་མཐུ་ཇི་སྙེད་ཡོད་པ་ཐམས་ཅད་བསྲེགས་ཏེ་མེད་པར་བྱེད་ཅིང་། ཞེ་
སྡང་གི་མཐུས་འཐབ་རྩོད་བྱས་པས། གཞན་གྱིས་ཕྲོགས་པ་དང་། རྒྱལ་པོའི་ཆད་
པ་བབ་པ་སོགས་ཀྱིས་ནོར་ཐམས་ཅད་ཀྱང་ཉམས་པར་བྱེད་ཅིང་། རྒྱུད་ལ་ཞེ་
སྡང་གི་མེ་འབར་བ་ན་བཞིན་ གྱི་མདོག་བཟང་པོའང་ ཉམས་ཏེ་མི་ སྡུག་པར་
འགྱུར་བ་དང་། སྙན་པའི་གྲགས་པ་ཉམས་ཏེ་མི་སྙན་པ་འཕེལ་བ་དང་། ལུས་
དང་སེམས་བདེ་བ་ལས་ཀྱང་ཉམས་པར་འགྱུར་བ་སོགས་ཚེ་འདིར་སྡུག་བསྔལ་
དཔག་མེད་བསྐྱེད་པ་དང་། ཕྱི་མར་དམྱལ་བར་འཕངས་ཏེ་བཟོད་དཀའི་སྡུག་
བསྔལ་མྱོར་བར་བྱེད་དོ། །དོན་འདི་དག་གཟིགས་ནས་སྤྱོད་འཇུག་ལས་ཀྱང་།
ཞེ་སྡང་སྲེད་སོགས་དགྲ་རྣམས་ནི། །རྐང་ལག་ལ་སོགས་ཡོད་མིན་ལ། །དཔའ་
མཛངས་མིན་ཡང་ཇི་ཞིག་ལྟར། །དེ་དག་གིས་བདག་བྲན་བཞིན་བྱས། །བདག་
39-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གི་ སེམས་ ལ་ གནས་ བཞིན་དུ། །དགའ་མགུར་བདག་ ལ་ གནོད་ བྱེད་ པ། །དེ་
ལའང་མི་ཁྲོ་བཟོད་པ་ནི། །གནས་མིན་བཟོད་པ་སྨད་པའི་གནས། །ཞེས་དང༌།
བསྐལ་བ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །
ལེགས་སྤྱད་གང་ཡིན་དེ་ཀུན་ཀྱང་། ཁོང་ཁྲོ་གཅིག་གིས་འཇོམས་པར་བྱེད། །ཞེ་
སྡང་ལྟ་བུའི་སྡིག་པ་མེད། །ཞེས་དང་། ཞེ་སྡང་ཟུག་རྔུའི་སེམས་འཆང་ན། །ཡིད་
ནི་ཞི་བ་ཉམས་མི་མྱོང་། །དགའ་དང་བདེ་བའང་མི་འཐོབ་ལ། །གཉིད་མི་འོངས་
ཤིང་བརྟན་མེད་འགྱུར། །གང་དག་ནོར་དང་བཀུར་སྟི་ཡིས། །དྲིན་བྱིན་དེ་ལ་
བརྟེན་ གྱུར་ པ། །དེ་ དག་ ཀྱང་ནི་སྡང་ལྡན་པའི། །རྗེ་ དཔོན་ དེ་ ལ་ གསོད་པར་
རྒོལ། །དེ་ཡིས་མཛའ་བཤེས་སྐྱོ་བར་འགྱུར། །སྦྱིན་པས་བསྡུས་ཀྱང་བསྟེན་མི་
བྱེད། །མདོར་ན་ཁྲོ་བ་བདེར་གནས་པ། །དེ་ནི་འགའ་ཡང་ཡོད་མ་ཡིན། །ཞེས་
གསུངས་སོ། །
གསུམ་པ་གཏི་མུག་གི་ཉེས་དམིགས་བསྟན་པ་ནི། ལྷའི་དབང་པོ་བརྒྱ་བྱིན་
གྱིས་ཞེས་པ་ནས། མི་མྱོང་མཆོག་དེ་བདག་ནི་ཁྱོད་ལ་སློང་། །ཞེས་པའི་བར་ཏེ།
དེ་ལྟར་སེམས་དཔའ་ཆེན་པོས་བརྒྱ་བྱིན་ལ་ཞེ་སྡང་གི་ཉེས་དམིགས་རྒྱ་ཆེར་
བཤད་ནས། བརྒྱ་བྱིན་ཁྱོད་ང་ལ་མཆོག་སྟེར་བར་བཞེད་ན། བདག་དང་སེམས་
ཅན་ཐམས་ཅད་ལ་ཞེ་སྡང་འདི་མེད་པ་ཞིག་བྱོས་ཤིག་གསུངས་པ་ན། ལྷའི་དབང་
པོ་བརྒྱ་བྱིན་གྱིས་དེ་ཐོས་ནས་དད་པ་དང་ངོ་མཚར་ཆེར་གྱུར་ཏེ་ལག་པ་གཡས་པ་
བཏེགས་ནས་སེམས་དཔའ་ཆེན་པོ་དེ་ལ་ལེགས་སོ་ལེགས་སོ་ཞེས་བྱ་བས་གུས་
པར་བསྟོད་དེ་ཡང་སྨྲས་པ། འདོད་ཆགས་དང་ཞེ་སྡང་ལ་སོགས་པའི་ཉོན་མོངས་
སྤོང་བར་བྱེད་པ་ནི་སངས་རྒྱས་ཀྱི་མཐུ་ལ་ལྟོས་པ་ཡིན་གྱི། བདག་ལ་དེ་སྟེར་
- 40-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བའི་མཐུ་མེད་དོ། །རབ་ཏུ་བྱུང་བ་རྣམས་ལ་རྒྱལ་བས་བཅའ་བ་མཛད་པ་གཤེ་
ཡང་སླར་མ་གཤེ་བར་བྱ་བ་དང་། ཁྲོས་ཀྱང་སླར་མི་ཁྲོ་བར་བྱ་བ་དང་། བརྡེགས་
ཀྱང་སླར་མི་བརྡེགས་པར་བྱ་བ་དང་། མཚང་བྲུས་ཀྱང་སླར་མཚང་མི་འབྲུ་བ་སྟེ་
དགེ་སྦྱོང་གི་ཆོས་བཞིར་གྲགས་པ་དེ་རབ་ཏུ་བྱུང་བ་དཀའ་ཐུབ་ཅན་རྣམས་ལ་
རྗེས་སུ་ཆགས་པ་བཞིན་དུ་བསྟེན་པར་འོས་སོ། །དེ་བས་ན་ཞེ་སྡང་སྤོང་བ་ལས་
བརྩམས་ཏེ་ཆོས་ལེགས་པར་སྨྲས་པ་དེ་ཡི་ཡོན་དུ་བདག་རང་ལ་ཡོད་པའི་མཆོག་
ཅིག་འབུལ་བར་འདོད་པས་མཆོག་དེ་བདག་ལས་བཞེས་སུ་གསོལ་ཞེས་ཞུས་
སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སྔོན་ཡུན་རིང་པོ་
ནས་ཉོན་མོངས་ལ་དགྲར་བལྟས་ནས་འཇོམས་པར་བྱས་པས་ན། ཉོན་མོངས་པ་
དང་མི་མཐུན་པའི་ཕྱིར་མཆོག་འདོད་པ་ལ་སྙད་བཏགས་ནས་སེམས་ཅན་ཉོན་
མོངས་ཅན་དང་འགྲོགས་པ་སྨད་པའི་ཕྱིར་བརྒྱ་བྱིན་ལ་འདི་སྐད་ཅེས་སྨྲས་སོ། །
ལྷའི་དབང་པོ་ཁྱོད་འདོད་ཆགས་མེད་པ་དང་ཞེ་སྡང་མེད་པའི་མཆོག་གཉིས་སྟེར་
རྒྱུ་མེད་པས་མཆོག་གཞན་ཞིག་བཞེས་སུ་གསོལ་ཟེར་བ། བདག་དང་སེམས་ཅན་
ཐམས་ཅད་ཐོག་མ་མེད་པ་ནས་འཁོར་བར་འཁོར་བའི་རྒྱུའི་རྩ་བ་ནི་གཏི་མུག་
ཡིན་ལ། གཏི་མུག་ལ་བརྟེན་ནས་འདོད་ཆགས་དང་ཞེ་སྡང་སོགས་ཉོན་མོངས་
གཞན་རྣམས་བྱུང་། ཉོན་མོངས་དེ་དག་གིས་ལས་བསགས། ལས་ཀྱི་དབང་གིས་
ཁམས་གསུམ་དུ་སྐྱེ་བ་བླངས་ནས་མི་འདོད་བཞིན་དུ་སྡུག་བསྔལ་སྣ་ཚོགས་མྱོང་
བ་འདི་བྱུང་བ་ཡིན་ལ། ཉོན་མོངས་དེ་དག་སྐྱེ་བའི་རྐྱེན་ནི་རྨོངས་པ་ཉོན་མོངས་.
ཅན་གྱི་གྲོགས་ངན་དང་འགྲོགས་པ་འདི་ཡིན་པས་ན་ཉོན་མོངས་སྐྱེ་བའི་རྐྱེན་
གྲོགས་ངན་བྱིས་པ་རྣམས་ནི་ནམ་ཡང་གཏམ་སྨྲ་བ་མི་ཐོས་པ་དང་། བྱིས་པ་དེ་
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དག་གི་ལུས་དང་ཉོན་མོངས་པས་བསྐྱེད་པའི་རྣམ་འགྱུར་གང་ཡང་མཐོང་བར་མི་
འགྱུར་བ་དང་། བྱིས་པ་དེ་དག་དང་ནམ་ཡང་ཉོན་མོངས་པའི་གཏམ་མི་སྨྲ་བ་
དང༌། བྱིས་པ་གཏི་མུག་ཅན་དེ་དག་དང་ནམ་ཡང་མི་འགྲོགས་པ་དང་། དེ་དག་
དང་འགྲོགས་པ་ལས་བྱུང་བའི་ལུས་སེམས་འཁྲུག་པ་དང་། ཡིད་སྐྱོ་བའི་སྡུག་
བསྔལ་ནམ་ཡང་མི་མྱོང་བ་ཞིག་འདོད་པས་དེ་འདྲ་བའི་མཆོག་དེ་བདག་ཁྱོད་ལ་
སློང་ངོ༌། ཁྱོད་ཀྱིས་མཆོག་དེ་བྱིན་ཅིག་ཅེས་གསུངས་སོ། ། །
བཞི་པ་གྲོགས་ངན་སྤོང་དགོས་པར་བསྟན་པ་ནི། བརྒྱ་བྱིན་གྱིས་སྨྲས་པ།
ཞེས་ པ་ ནས། མཐོང་ བ་ ཙམ་དུའང་ མི་འདོད་ དོ། །ཞེས་ པའི་བར་ཏེ། དེ་ལྟར་
མཆོག་སློང་བ་ལ་སྙད་བཏགས་ཏེ་གཏི་མུག་འཕེལ་བའི་རྐྱེན་རྨོངས་པ་གཏི་མུག་
ཅན་གྱི་གྲོགས་ངན་དང་ནམ་ཡང་མི་འགྲོགས་པ་ཞིག་འདོད་ཅེས་གསུངས་པ་ན།
བརྒྱ་བྱིན་ལ་གཏི་མུག་མེད་ པར་ བྱེད་པའི་མཐུ་མེད་མོད་ ཀྱང་ གྲོགས་ངན་མི་
མཐོང་བ་དང་། གྲོགས་ངན་གྱི་གཏམ་མི་ཐོས་པ་ནི་བརྒྱ་བྱིན་གྱིས་སྒྲིབ་པར་བྱེད་
ནུས་མོད། འོན་ཀྱང་རྨོངས་པ་གཏི་མུག་ཅན་གྱི་བྱིས་པ་རྣམས་མཐོང་བར་ཡང་མི་
འདོད་གསུངས་པ་དེ་བློ་ལ་མ་ཤོང་ནས་དེའི་ལན་སྨྲས་པ། སེམས་དཔའ་ཆེན་པོ་
ཁྱོད་ཅིའི་ཕྱིར་སྙིང་རྗེ་ཅན་ཡིན་ཡང་བྱིས་པ་རྨོངས་པ་རྣམས་མཐོང་བ་ཙམ་དུའང་
མི་འདོད། བྱིས་པ་རྨོངས་པ་ཕོངས་པར་གྱུར་པ་རྣམས་ལ་ཁྱད་པར་དུ་སྐྱེ་བོ་དམ་
པ་སྙིང་རྗེ་ཅན་རྣམས་ཀྱིས་ཕན་གདགས་པར་བྱ་བ་མ་ཡིན་ནམ། ཕོངས་པ་རྣམས་
ཀྱི་ནང་ནས་ཀྱང་བྱིས་པ་རྨོངས་པ་འདི་དག་ནི་ཕོངས་པའི་གནས་སུ་གྱུར་པ་ཐ་མ་
ཡིན་པར་འདོད་དོ། །དེས་ན་བྱིས་པ་རྨོངས་པ་འདི་དག་ཁྱད་པར་དུ་ སྙིང་ རྗེའི་
གནས་སུ་གྱུར་པ་ཡིན་ན་འདི་དག་ཡལ་བར་འདོར་བ་རུང་ངམ་ཞེས་སྨྲས་སོ། །
- 42 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགེ་བཤེས་པོ་ཏོ་བ་ཆེན་པོས། འདིས་ནི་དེང་སང་འུ་ཅག་གི་བསམ་ཚོད་དང་བྱེད་
སྤྱོད་བསྟན་པ་ཡིན་ཏེ། དེང་སང་འུ་ཅག་ནི་ཚེ་འདི་བློས་བཏང་བའི་སྐྱེས་བུ་དམ་
པ་རྣམས་དང་འགྲོགས་སུ་མི་འདོད། དམ་ཉམས་དང་འཆལ་བ་དང་འདྲེས་ཁྱེར་
དང་ཟོག་པོ་དང་སྡིག་ཅན་ནོར་གྱིས་ཕྱུག་པ་རྣམས་དང་འགྲོགས་པ་ལ་དགའ།།
གཞན་གྱིས་བཀག་ན་སྙིང་མི་རྗེའམ་ཟེར་བ་འདིའོ་གསུངས་སོ། །བརྒྱ་བྱིན་གྱིས་
དེ་ལྟར་ཞུས་པ་ལ་བྱང་ཆུབ་སེམས་དཔས་ལན་སྨྲས་པ། བརྒྱ་བྱིན་ལ་གྲོགས་པོ་
ཞེས་ཉེ་བའི་ཚིག་གིས་བོས་ནས། བྱིས་པ་རྨོངས་པ་འདི་དག་ལ་སྙིང་བརྩེ་བར་
ཡོད་ཀྱང་འཕྲལ་དུ་ཕན་གདགས་པར་མི་ནུས་མོད། བྱིས་པ་འདི་དག་ལ་འཕྲལ་
དུ་ཕན་གདགས་པར་མི་ནུས་པའི་ཚུལ་ངས་བཤད་ཀྱིས་འདི་ལ་ཁྱོད་ལྟོས་ཤིག །
བདག་ཅག་ལྟ་བུ་བྱང་ཆུབ་སེམས་དཔའ་རྣམས་བྱིས་པ་རྨོངས་པ་འདི་དག་ལ་ཕན་
གདགས་པར་ནུས་ན་ནི་ཇི་ལྟར་ན་བྱིས་པ་དེ་དག་ལ་ཕན་པར་བྱ་བའི་ཕྱིར་བརྩོན་
པ་ཅིའི་ཕྱིར་མི་བྱེད། ཐབས་ཇི་ལྟར་བྱས་ཀྱང་བྱིས་པ་འདི་དག་ལ་ད་ལྟ་འཕྲལ་དུ་
ཕན་གདགས་པར་མི་ནུས་སོ། །དེ་ལྟ་བས་ན་བྱིས་པ་འདི་དག་ནི་འཕྲལ་དུ་ཆོས་
ཀྱི་ཕན་གདགས་པར་བྱ་བའི་སྣོད་མ་ཡིན་པར་ཟུངས་ཤིག །དོན་གྱི་དབང་འདི་
གཟིགས་ནས་སྟོན་པ་ཐུགས་རྗེ་ཅན་དེས་ཀྱང་ཤེར་ཕྱིན་གྱི་མདོ་སྡེ་གསུངས་པའི་
ཚེ་མུ་སྟེགས་ཅན་ཀུན་ཏུ་རྒྱུ་ཀླན་ཀ་འཚོལ་བའི་བསམ་པ་ཅན་མང་པོ་ཞིག་རྒྱང་མ་
ནས་འོངས་པ་ན། ལྷའི་དབང་པོ་བརྒྱ་བྱིན་གྱིས་ཤེར་ཕྱིན་གྱི་ཚིག་ཁ་ཏོན་དུ་བྱས་
ཤིང་དོན་ཡིད་ལ་བསམ་ནས་མུ་སྟེགས་ཅན་ཀུན་ཏུ་རྒྱུ་དེ་དག་བཅོམ་ལྡན་འདས་
ཀྱི་ཞབས་དྲུང་དུ་མི་འོངས་པར་རྒྱང་མ་ནས་ཕྱིར་བཟློག་པར་བྱས་སོ། །ཤཱ་རིའི་
བུས་བཅོམ་ལྡན་འདས་ལ་དེའི་རྒྱུ་མཚན་ཞུས་པ་ན། བཅོམ་ལྡན་འདས་ཀྱིས་ཤཱ་
43



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རིའི་བུ་ལ་འདི་སྐད་ཅེས་བཀའ་བསྩལ་ཏོ། །ཤཱ་རིའི་བུ་ལྷ་རྣམས་ཀྱི་དབང་པོ་བརྒྱ་
བྱིན་གྱིས་མུ་སྟེགས་ཅན་གཞན་ཀུན་ཏུ་རྒྱུ་ཀླན་ཀ་འཚོལ་བའི་བསམ་པ་ཅན་དེ་
དག་གི་སེམས་དག་མཐོང་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཆད་པ་ལ་
བར་ཆད་བྱེད་པར་གྱུར་ན་མི་རུང་ངོ་སྙམ་ཞིང་། ཅི་ནས་ཤེས་རབ་ཀྱི་ཕ་རོལ་ཏུ་
ཕྱིན་པ་འཆད་པར་མུ་སྟེགས་ཅན་གཞན་ཀུན་ཏུ་རྒྱུ་དེ་དག་འོང་བར་མ་གྱུར་ཅིག་
སྙམ་པས་མུ་སྟེགས་ཅན་གཞན་ཀུན་ཏུ་རྒྱུ་རྩོད་པར་འདོད་པ་དང་རྒོལ་བར་བྱེད་
པར་འདོད་པ་རྣམས་བཟློག་པའི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དྲན་
པས་ཡིད་ལ་བསམ་སྟེ་ཁ་ཏོན་དུ་བྱས་ཤིང་རབ་ཏུ་བཏོན་ཏེ། ལྷ་རྣམས་ཀྱི་དབང་
པོ་བརྒྱ་བྱིན་གྱི་ལྟར་ངས་ཀྱང་གནང་ངོ༌། །ཞེས་གསུངས་པ་ཡིན་ནོ། །བྱིས་པ་འདི་
དག་ལ་ཕན་གདགས་མི་ནུས་པའི་རྒྱུ་མཚན་ནི། བྱིས་པ་འདི་དག་ནི་ཆོས་ཀྱི་ཚུལ་
དང་མཐུན་པ་མ་ཡིན་པ་ཡང་ཆོས་ཀྱི་ཚུལ་དང་མཐུན་པ་བཞིན་སྨྲ་བར་བྱེད། རང་
དང་སྐལ་བ་མཉམ་པ་གཞན་དག་ཀྱང་ཆོས་མ་ཡིན་པའི་ལས་ལ་རབ་ཏུ་སྦྱོར་བར་
འདོད་དེ། བྱིས་པ་འདི་དག་ཐམས་ཅད་སེམས་ཉོན་མོངས་པའི་གཞན་དབང་དུ་
སོང་བས་མ་ཤི་ཚུན་ཆད་ཀྱི་བདེ་ཐབས་ཁོ་ན་སྒྲུབ་པར་བྱེད། གཞན་ལྟ་ཞོག །
ཆོས་བྱེད་པར་རློམ་པ་མང་པོའང་སྒོ་གསུམ་གྱི་བྱ་བ་ཅི་བྱེད་ཐམས་ཅད་ཚེ་འདིའི་
བདེ་ཐབས་ཁོ་ནར་དམིགས་ནས་བྱེད་ཅིང་། དེ་དང་མི་མཐུན་པ་རྣམས་ལ་སྙིང་
ནས་མི་དགའ་བ་དང་། རང་གི་ཚེ་འདིའི་བདེ་བ་ཕྲ་མོ་ཞིག་ཉམས་པ་ལ་བསྟན་པ་
ཉམས་པར་བཟུང་ནས་རང་གཞན་ཐམས་ཅད་ཕུང་ལ་འདེབས་པ་མང་ངོ་། །དོན་
འདི་དག་ལ་སྤྱོད་འཇུག་ལས། བྱིས་དང་སྐལ་བ་མཉམ་སྤྱོད་ན། །ངེས་པར་ངན་
འགྲོར་འགྲོ་འགྱུར་ཏེ། །སྐལ་མི་མཉམ་པར་ཁྲིད་བྱེད་ན། །བྱིས་པ་བསྟེན་པས་ཅི་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞིག་བྱ། །སྐད་ཅིག་གིས་ནི་མཛའ་ འགྱུར་ ལ། །ཡུད་ ཙམ་ གྱིས་ ནི་ དགྲར་ཡང་
འགྱུར། །དགའ་བའི་གནས་ལ་ཁྲོ་བྱེད་པས། །སོ་སོའི་སྐྱེ་བོ་མགུ་བར་དཀའ། །
ཕན་པར་སྨྲས་ན་ཁྲོ་བར་བྱེད། །བདག་ཀྱང་ཕན་ལས་ཟློག་པར་བྱེད། །དེ་དག་
ངག་ནི་མ་མཉན་ན། ཁྲོ་བས་ངན་འགྲོར་འགྲོ་བར་འགྱུར། །མཐོ་ལ་ཕྲག་དོག་
མཉམ་དང་འགྲན། །དམའ་ལ་ང་རྒྱལ་བསྟོད་ན་དྲེགས། །མི་སྙན་བརྗོད་ན་ཁོང་
ཁྲོ་སྐྱེ། །ནམ་ཞིག་བྱིས་ལས་ཕན་པ་ཐོབ། །བྱིས་དང་འགྲོགས་ན་བྱིས་པ་ལས། །
བདག་ བསྟོད་ གཞན་ ལ་ སྨོད་ པ་ དང༌། །འཁོར་ བར་ དགའ་ བའི་ གཏམ་ ལ་
སོགས། །མི་དགེ་ཅིས་ཀྱང་ངེས་པར་འབྱུང་། །དེ་ལྟར་བདག་དང་གཞན་བསྟེན་
པ། །དེ་ ནས་ ཕུང་ བར་ འགྱུར་ བར་ ཟད། །དེས་ ཀྱང་ བདག་ དོན་ མ་ བྱས་ལ། །
བདག་ ཀྱང་དེ་དོན་མི་འགྱུར་བས། །བྱིས་ ལས་ ཐག་ རིང་ བྱོལ་ བར་ བྱ། །ཞེས་
གསུངས། སྟོན་པ་ཐུགས་རྗེ་ཅན་དེས་ཀྱང༌། བྱིས་པ་རྣམས་ནི་མ་མཐོང་ན། །རྟག་
ཏུ་བདེ་བ་ཉིད་དུ་འགྱུར། །ཞེས་གྲོགས་ངན་བྱིས་པ་རྣམས་ནི་འགྲོགས་སུ་ག་ལ་
རུང་མཐོང་དུའང་མི་ རུང་ བར་ གསུངས་སོ། །གཞན་ ཡང་ བྱིས་པ་འདི་དག་ནི་
འདུལ་བ་དང་མི་མཐུན་ཞིང་དྲང་པོའི་རིམ་པ་དང་ཡང་མི་མཐུན་ལ། ཕན་པ་
བསྟན་ཀྱང་གནོད་པར་བཟུང་སྟེ་རྒྱུད་རབ་ཏུ་འཁྲུག་པར་འགྱུར་བས་ན་བྱིས་པ་
འདི་དག་ལ་ཕན་གདགས་པར་དཀའོ། །འདུལ་བ་དང་མི་མཐུན་པ་ནི་ཚེ་འདིའི་
རྣམ་རྟོག་འདུལ་བ་ནི་དལ་འབྱོར་རྙེད་དཀའ། ནམ་འཆི་ཆ་མེད་ལས་འབྲས་བསླུ་
མེད་རྣམས་བསམ་ནས་ཚེ་འདི་ལས་བློ་ལོག་སྟེ་འཇིག་རྟེན་ཕྱི་མའི་དོན་ཉིད་
སེམས་པ་ཡིན་པ་ལ། བྱིས་པ་འདི་དག་ནི་མ་ཤི་ཚུན་ཆད་ཀྱི་ཚེ་འདིའི་བདེ་ཐབས་
ཁོ་ན་སེམས་པས་ན་འདུལ་བ་དེ་དང་ཡེ་མི་མཐུན་ནོ། །དགེ་བཤེས་པོ་ཏོ་བ་ཆེན་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོས། གནོད་པ་བག་ཙམ་བྱུང་ན་བཟོད་པ་མི་སྒོམ་པར་འདིས་བསྟན་པ་རྩ་བ་
ནས་བཤིག་ཟེར་བྲུབས་བྱེད། དེས་ནི་སྡོམ་པ་གཏོང་བ་ཡིན། བསྟན་པ་རྩ་བ་
ནས་དེས་བཤིག་པ་ཡིན། སྤྱིའི་བསྟན་པ་འུ་ཅག་ལ་མེད། རང་གི་སྡོམ་པ་ཤོར་ན་
སྒོས་ནུབ་ཡིན་གསུངས་སོ། །ཡང་འཁོར་བར་ཆགས་པའི་ཉོན་མོངས་འདུལ་བ་
ནི་སྲིད་པ་མཐའ་དག་ལ་ཞེན་པ་ལོག་ནས་ལམ་བསླབ་པ་གསུམ་ལ་སློབ་པ་ཡིན་
པ་ལ། བྱིས་པ་འདི་དག་ནི་འཇིག་རྟེན་ཕྱི་མའི་བདེ་ཐབས་ཙམ་ཡང་མི་དྲན་ན་
སྲིད་པ་མཐའ་དག་ལ་ཞེན་པ་ལོག་པ་ག་ལ་ཡོད། མི་དགེ་བཅུ་སྤོང་གི་ཚུལ་
ཁྲིམས་ཙམ་ཡང་བསྲུང་མི་ནུས་ན་ལམ་བསླབ་པ་གསུམ་ལ་སློབ་པའི་ཕྱོགས་དང་
ཡུལ་ནའང་མེད་དོ། །དགེ་བཤེས་པོ་ཏོ་བ་ཆེན་པོས། མི་གཉིས་རྒྱབ་སྤྱད་དེ་སོ་
སོར་གྱེས་ཏེ་འགྲོ་བ་ལྟར། བྱིས་པ་འདི་དག་ནི་སྐྱེས་བུ་དམ་པ་ལམ་ལ་སློབ་པ་
རྣམས་དང་རྒྱབ་སྤྲད་དེ་ཐུར་དུ་ཇེ་རིང་ཇེ་རིང་འགྲོ་བ་ཡིན་གསུངས་སོ། །ཡང་
རང་དོན་ཡིད་བྱེད་ཀྱི་རྣམ་རྟོག་འདུལ་བ་ནི་བདག་པས་གཞན་གཅེས་པའི་བྱང་
ཆུབ་ཀྱི་སེམས་སྒོམ་པ་ཡིན་པ་ལ། བྱིས་པ་རྣམས་ནི་རང་གི་བདེ་ཐབས་ཁོ་ན་
སེམས་པས་ན་འདུལ་བ་དེ་དང་ཡང་ཡེ་མི་མཐུན་ནོ། །དྲང་པོའི་རིམ་པ་དང་མི་
མཐུན་པ་ནི། དྲང་པོ་ནི་གཡོ་སྒྱུ་ཟོལ་ཟོག་མེད་པར་ཇི་སྐད་སྨྲས་པ་བཞིན་དུ་བྱེད་
པ་དང་། ཇི་ལྟར་བྱེད་པ་བཞིན་དུ་བདེན་པར་སྨྲ་བ་ཡིན་པ་ལ། བྱིས་པ་རྣམས་ནི་
སྒོ་གསུམ་གྱི་སྤྱོད་པ་ཐམས་ཅད་གཡོ་སྒྱུའི་དབང་དུ་བྱེད་པས་ན་དྲང་པོའི་རིམ་པ་
དང་ཡེ་མི་མཐུན་ནོ། །ཕན་པ་བསྟན་ཀྱང་གནོད་པར་བཟུང་སྟེ་འཁྲུག་པར་འགྱུར་
བ་ནི། དེང་སང་སྙིགས་མའི་དུས་མཐའ་འདི་འདྲ་བར་ལྟ་ཅི་སྨོས། སྔོན་སྟོན་པ་
ཐུགས་རྗེ་ཅན་དེ་ཉིད་མྱ་ངན་ལས་འདས་པའི་གཏམ་བསྙད་པས། རྒན་ཞུགས་
46 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤིག་འདི་སྐད་དུ་ཀྱེ་དགེ་སློང་དག །འདི་ནི་བྱ་བའོ། །འདི་ནི་བྱ་བ་མ་ཡིན་པའོ་
ཞེས་སྨྲ་བ་ལས་ཐར་རོ། །ད་ནི་ནུས་པ་བྱ། མི་ནུས་པ་མི་བྱའོ་ཞེས་སྨྲ་བ་བྱུང་བ་ལྟ་
བུའོ། །གཞན་ཡང་བྱིས་པ་འདི་དག་ནི་རྨོངས་པ་མཁས་པའི་ང་རྒྱལ་ཅན་གཏི་
མུག་གི་མེས་རྒྱུད་བསྲེགས་ཤིང་། གཞན་གྱིས་ཕན་པར་སྨྲ་བ་ལའང་ཁྲོ་བས་རྩུབ་
པར་འགྱུར་བ་དང་། འདུལ་བ་ལ་བརྩོན་འགྲུས་ཆུང་བས་སྒོ་གསུམ་གྱི་སྤྱོད་པ་
ཐམས་ཅད་གཡོ་སྒྱུ་གཟུ་ལུམས་ཅན་དུ་བྱེད་པས་ན། བྱིས་པ་རྨོངས་པ་འགྲོགས་
དཀའ་བ་དེ་དག་ལ་ཇི་ལྟར་ཕན་གདགས་པར་རུང་བ་སྨྲོས་ཤིག །ང་རྒྱལ་ལ། ང་
རྒྱལ་དང༌། ལྷག་པའི་ང་རྒྱལ་དང་། ང་རྒྱལ་ ལས་ ཀྱང་ང་རྒྱལ་དང་། ངའོ་སྙམ་
པའི་ང་རྒྱལ་དང་། མངོན་པའི་ང་རྒྱལ་དང༌། ཅུང་ཟད་སྙམ་པའི་ང་རྒྱལ་དང་།
ལོག་པའི་ང་རྒྱལ་དང་བདུན་བཤད་ཅིང་། བྱིས་པ་ཚིག་ཙམ་ཐོས་པ་འགའ་ཞིག་
ནི་མཁས་པའི་ང་རྒྱལ་གྱི་དབང་དུ་སོང་ལ། བྱིས་པ་ཤིན་ཏུ་རྨོངས་པ་འགའ་ཞིག་
ནི་དམན་པའི་ང་རྒྱལ་གྱི་དབང་དུ་སོང་སྟེ་ ཕན་གདགས་པར་དཀའོ། །ང་རྒྱལ་
བདུན་པོ་འདི་དག་གི་དབང་དུ་སོང་སྟེ་སྣོད་དུ་མི་རུང་བའི་ཚུལ་ཞིབ་ཏུ་བཤད་ན་
ཆེས་ངོ་མཚར་བ་ཡོང་མོད་ཀྱང་ཡི་གེ་མང་བས་འཇིགས་ནས་བྲི་མ་ནུས་སོ། །
མཁས་པའི་ང་རྒྱལ་གཏི་མུག་མེས་བསྲེགས་ཤིང་། །ཞེས་སོགས་ཚིགས་བཅད་
འདི་ནི་ཚིགས་བཅད་སྔ་མར། འདུལ་དང་དྲང་པོའི་རིམ་པར་མི་མཐུན་པ། །ཞེས་
གསུངས་པ་དེའི་རྒྱས་བཤད་དུ་སྦྱར་བར་བྱའོ། །དོན་བསྡུས་ན་ལྷའི་གཙོ་བོ་ཞེས་
བརྒྱ་བྱིན་ལ་བོས་ནས། རྒྱུ་མཚན་སྔར་བཤད་པ་དེ་ལྟ་བས་ན་བྱང་ཆུབ་སེམས་
དཔའ་རྣམས་སེམས་ཅན་ལ་སྙིང་རྗེ་ཆེ་བར་གྱུར་པ་ཡིན་ན་ཡང༌། བྱིས་པ་རྨོངས་
པ་འདི་རྣམས་རྫས་ཏེ་བཅོས་སུ་མི་རུང་བས་ན་མཐོང་བ་ཙམ་དུའང་མི་འདོད་
- 47-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དོ། །སངས་རྒྱས་དང་བྱང་ཆུབ་སེམས་དཔའ་རྣམས་བྱིས་པ་རྨོངས་པ་འདི་དག་ལ་
ནམ་ཞིག་ན་ ཕན་ པར་ འགྱུར་ སྙམ་དུ་མ་འོངས་ པའི་དུས་ ལ་ གཟིགས་ཤིང་།
འཕྲལ་དུ་དེ་དག་ཉམ་ཐག་པ་གཟིགས་པ་ན། སྤྱན་མཆི་མ་འབྱིན་པ་ཙམ་ལས་རྡོ་
བ་རིལ་མོ་ལ་ལྕགས་ཀྱུ་མི་ཐེབས་པ་ལྟར་བྱ་ཐབས་མེད་པ་ཡིན་ནོ། ། །
ལྔ་པ་ལམ་གྱི་རྩ་བ་དགེ་བའི་བཤེས་གཉེན་བསྟེན་དགོས་པར་བསྟན་པ་ནི།
བརྒྱ་བྱིན་གྱིས་དེ་ཐོས་ནས་ཞེས་པ་ནས། ཡོན་ཏན་དགའ་ཕྱིར་རབ་ཏུ་གཞོལ་
བར་གྱུར། །ཅེས་པའི་བར་ཏེ། དེ་ལྟར་བྱང་སེམས་བདག་ཉིད་ཆེན་པོས་འཁོར་
བའི་རྩ་བ་གཏི་མུག་དང་། དེ་འཕེལ་བར་བྱེད་པའི་རྐྱེན་གྲོགས་ངན་དང་འགྲོགས་
པའི་ཉེས་དམིགས་རྒྱ་ཆེར་བཤད་པ་ན། བརྒྱ་བྱིན་གྱིས་དེ་ཐོས་ཤིང་དོན་ལེགས་
པར་གོ་ནས་སེམས་དཔའ་ཆེན་པོས་ཆོས་ལེགས་པར་སྨྲས་པ་དེས་སེམས་རབ་ཏུ་
དྭངས་ཤིང་དད་པར་གྱུར་ཏེ་སེམས་དཔའ་ཆེན་པོ་དེ་ལ་ལེགས་སོ་ལེགས་སོ་ཞེས་
བསྟོད་དེ་ཡང་སྨྲས་པ། སེམས་དཔའ་ཆེན་པོ་ཁྱོད་ཀྱིས་ལེགས་པར་སྨྲས་པའི་
དམ་པའི་ཆོས་འཇིག་རྟེན་གསུམ་དུ་རྙེད་པར་དཀའ་བའི་རིན་ཆེན་འདི་ལ་རིན་
ཐང་གི་དབང་དུ་བྱས་ན། འདིའི་རིན་དུ་ལོངས་པ་ནི་འཁོར་བ་འདི་ན་ཅི་ཡང་ཡོད་
པ་མ་ཡིན་ནོ། །དེ་ལྟ་ནའང་བདག་དད་ཅིང་དགའ་བས་འདིར་ཡང་སྙིམ་པ་མེ་
ཏོག་གིས་བཀང་བ་བཞིན་དུ་རང་ལ་གང་ཡོད་པའི་མཆོག་ཅིག་ཁྱོད་ལ་སྦྱིན་ནོ།
ཁྱོད་ཀྱིས་ཐུགས་བརྩེ་བས་བཞེས་སུ་གསོལ་ཞེས་ཞུས་སོ། །དེ་ནས་བྱང་ཆུབ་
སེམས་དཔའ་མཆོག་སློང་བ་ལ་སྙད་བཏགས་ཏེ་ལམ་མ་ནོར་བར་སྟོན་པའི་སྐྱེས་
བུ་དམ་པ་མཐོང་ཐོས་དྲན་རེག་གནས་སྐབས་ཐམས་ཅད་དུ་བདེ་བ་དང་ཕན་པར་
འགྱུར་པར་བསྟན་པའི་ཕྱིར་བརྒྱ་བྱིན་ལ་སྨྲས་པ། བརྒྱ་བྱིན་ཞེས་བོས་ནས། ཁྱོད་
- 48 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་ལ་སེམས་ཤིན་ཏུ་དད་པས་མཆོག་སྟེར་བར་འདོད་ལ། ཉོན་མོངས་པ་དུག་
གསུམ་མེད་པར་བྱེད་པའི་མཐུ་ཁྱོད་རང་ལ་མེད་ན་གཞན་ལ་སྦྱིན་དུ་ག་ལ་ཡོད།
ད་དུང་མཆོག་གཞན་ཞིག་ངེས་པར་སྟེར་ཟེར་ན་མཆོག་འདི་བསླང་ངོ༌། །ཅི་བསླང་
ཞེ་ན། ཐེག་པ་ཆེན་པའི་ལམ་ལ་ཞུགས་ཏེ་ཕྱིར་མི་ལྡོག་པར་བརྟན་པ་ཐོབ་པའི་
དགེ་བའི་བཤེས་གཉེན་དུས་རྟག་ཏུ་མཐོང་བ་དང་། དེའི་གསུང་དུས་རྟག་ཏུ་ཐོས་
པ་དང༌། དགེ་བའི་བཤེས་གཉེན་དེ་དག་ཉིད་དང་དུས་རྟག་ཏུ་བདག་འགྲོགས་
པར་འགྱུར་བ་དང་། དགེ་བའི་བཤེས་གཉེན་དེ་དག་དང་ཐེག་པ་ཆེན་པོའི་ལམ་
ལས་བརྩམས་ཏེ་སྨྲ་ཞིང་སྤོབས་པའི་བདེ་བ་དང་ལྡན་པར་འགྱུར་བ་ཞིག་འདོད་
པས། དེ་ལྟ་བུའི་མཆོག་དེ་ལྷའི་དམ་པ་བརྒྱ་བྱིན་ཁྱོད་ཀྱིས་བདག་ལ་སྩོལ་ཅིག་
ཅེས་གསུངས་པ་ན། བརྒྱ་བྱིན་གྱིས་ལན་སྨྲས་པ། བྱང་སེམས་བདག་ཉིད་ཆེན་པོ་
ཁྱོད་ནི་བརྟན་པ་དགེ་བའི་བཤེས་གཉེན་ལ་རབ་ཏུ་དགའ་བ་འདྲ་ན། དགེ་བའི་
བཤེས་གཉེན་དེ་ཇི་ལྟ་བུ་ཞིག་ཡིན་པ་སྨོས་ཤིག ཁྱོད་ལ་བརྟན་པ་དགེ་བའི་
བཤེས་གཉེན་གྱིས་ཅི་ཞིག་བྱ། འོད་སྲུང་ཞེས་སེམས་དཔའ་ཆེན་པོ་ལ་བྲམ་ཟེའི་
རིགས་ཀྱི་སྒོ་ནས་བོས་ཏེ། ཁྱོད་བརྟན་པ་དགེ་བའི་བཤེས་གཉེན་འདོད་པ་དེ་ཡི་
རྒྱུ་མཚན་གང་ཡིན་སྨྱོས་ཤིག ཁྱོད་སྔར་ནི་རྐྱེན་གང་གིས་ཀྱང་བློ་བསྒྱུར་མི་ཐུབ་
པའི་ཤིན་ཏུ་བརྟན་པ་ཞིག་ཡིན་པ་ལ། ད་ལྟ་བརྟན་པ་དགེ་བའི་བཤེས་གཉེན་
མཐོང་བར་འདོད་ཟེར་བ་འདི་ཡིས་ནི་ཡིད་གཞན་གྱིས་བསྐྱོད་པ་ལྟ་བུར་སྣང་
བས་གང་ཕྱིར་མི་བརྟན་པ་བཞིན་དུ་གྱུར་ཅེས་ཞུས་སོ། །ཚིགས་བཅད་འདི་ནི་
ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་པོ་ལ་བློ་མི་བརྟན་ཞེས་སྐྱོན་
བརྗོད་པ་མིན་གྱི། སེམས་དཔའ་ཆེན་པོ་འདི་སྲིད་པའི་ཕུན་ཚོགས་གང་ལའང་
- 49-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེན་པ་མེད་ཅིང་ལྷའི་དཔལ་འབྱོར་སོགས་གང་ཕུལ་ཡང་མི་བཞེས་ལ། ཐེག་པ་
ཆེན་པོའི་དགེ་བའི་བཤེས་གཉེན་ཕྱིར་མི་ལྡོག་པ་དག་མཐོང་བ་དང་ཐོས་པ་དང་
འགྲོགས་པར་འདོད་ཅེས་གསུངས་པ་དེ་ལ་ངོ་མཚར་ཞིང་དད་པ་སྐྱེས་ནས་ཡོན་
ཏན་བསྔགས་པར་བྱེད་པའི་རབ་རྟོག་གི་ཚིག་རྒྱན་སྦྱར་བའོ། །དེ་ནས་བྱང་ཆུབ་
སེམས་དཔས་བརྒྱ་བྱིན་དེ་ལ་དགེ་བའི་བཤེས་གཉེན་སྐྱེས་བུ་དམ་པའི་ཡོན་ཏན་
བསྟན་པའི་ཕྱིར་སྨྲས་པ། བདག་གང་གི་ཕྱིར་བརྟན་པ་དགེ་བའི་བཤེས་གཉེན་
འབའ་ཞིག་མཐོང་བར་འདོད་པ་དེ་གྲོགས་པོ་ཁྱོད་ཉོན་ཅིག །སྤྱིར་ཆོས་ཀྱི་བསམ་
པ་ཕྲ་མོ་ཞིག་སྐྱེ་བའང་དགེ་བའི་བཤེས་གཉེན་ཞིག་གི་མཐུ་ལ་ལྟོས་ལ། ཁྱད་
པར་ཐེག་པ་ཆེན་པོའི་ལམ་དུ་འཇུག་པ་དང་ཞུགས་ནས་ལམ་གོང་ནས་གོང་དུ་
བགྲོད་པ་དང་། ལམ་མཐར་ཕྱིན་ཏེ་འཚང་རྒྱ་བ་ཐམས་ཅད་ཐེག་པ་ཆེན་པོའི་དགེ་
བའི་བཤེས་གཉེན་ཕྱིར་མི་ལྡོག་པ་ཞིག་གི་མཐུ་ཁོ་ན་ལ་རག་ལས་སོ། །དགེ་བའི་
བཤེས་གཉེན་ཕྱིར་མི་ལྡོག་པ་ནི་རང་ཉིད་ཡོན་ཏན་ལམ་དུ་ཞུགས་ནས་གོང་ནས་
གོང་དུ་འགྲོ་བར་བྱེད་ལ། དེ་ཡང་ཚེ་འདི་ལས་བློ་ལོག་ནས་འཇིག་རྟེན་ཕྱི་མའི་
དོན་སྒྲུབ་པའི་ཡོན་ཏན་སྐྱེས་བུ་ཆུང་ངུ་དང་ཐུན་མོང་བའི་ལམ་དུ་ཞུགས་ནས་
འགྲོ །འཁོར་བ་མཐའ་དག་ལས་འདས་ཏེ་ཐར་པའི་ཡོན་ཏན་སྐྱེས་བུ་འབྲིང་དང་
ཐུན་མོང་བའི་ལམ་དུ་ཞུགས་ནས་འགྲོ །མཁའ་ཁྱབ་ཀྱི་སེམས་ཅན་ཐམས་ཅད་
སྒྲོལ་ ཕྱིར་ རྫོགས་བྱང་གི་གོ་འཕང་སྟེར་བའི་ཡོན་ཏན་ཐེག་པ་ཆེན་པོའི་ལམ་
ཚོགས་སྦྱོར་མཐོང་སྒོམ་གྱི་ལམ་དུ་ཞུགས་ནས་ཕྱིར་མི་ལྡོག་པར་འགྲོ་བར་བྱེད།།
རང་ཉིད་ཐེག་པ་ཆེན་པོའི་ལམ་དུ་ཞུགས་ནས་ལམ་གོང་མ་གོང་མར་འགྲོ་བར་
བྱེད་པ་བཞིན་དུ་སྣོད་རུང་གི་གདུལ་བྱ་གཞན་ཡང་རང་ཉིད་གང་ནས་འགྲོ་བའི་
- 50 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལམ་དེ་ཉིད་དུ་འཛུད་པར་བྱེད། དེ་ལྟ་བུའི་དགེ་བའི་བཤེས་གཉེན་དེས་སྣོད་རུང་
གི་གདུལ་བྱ་དག་ལ་བཀའ་བཀྱོན་རྩུབ་པོའི་ཚིག་གསུངས་ཀྱང་། དེས་གདུལ་བྱ་
དེ་དག་གི་སེམས་ལ་མི་བཟོད་པའི་གདུང་བ་བསྐྱེད་པར་མི་འགྱུར་བར་དེའི་ཚིག་
དེས་གདུལ་བྱ་དེ་དག་ལ་ཕན་པ་ཆེན་པོ་དང་ལྡན་པར་བྱེད་པ་ཡིན་ནོ། །དགེ་
བཤེས་པོ་ཏོ་བས། དགེ་བཤེས་དོལ་པོ་ཆེན་པོ་ལ་བཀའ་བཀྱོན་གནང་ བས་
གེགས་སེལ་བོགས་འདོན་ཆེན་པོར་གྱུར་པ་དང་། ཉ་ཀ་མེ་པ་ལ་སྟོད་ལུང་པ་ཆེན་
པོས་བཀའ་ཕབ་པས་ཡི་དམ་ལྷས་བྱིན་གྱིས་བརླབས་པ་ལྟ་བུ་འོང་གསུངས་པ་ལྟ་
བུའོ། །ཐེག་པ་ཆེན་པོའི་ལམ་བགྲོད་པ་ལ་བཤེས་གཉེན་དམ་པ་འབྲལ་མེད་དུ་
བསྟེན་དགོས་པ་ནི། ཡོན་ཏན་རིན་པོ་ཆེ་སྡུད་པ་ལས། སློབ་མ་བཟང་པོ་བླ་མར་
གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཅི་
ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །དེ་དག་ཤེས་རབ་ཕ་རོལ་ཕྱིན་
པ་རྗེས་སུ་སྟོན། །སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །
ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས། །ཞེས་དང་། དེ་ལྟ་བས་
ན་བྱང་ཆུབ་དམ་པ་འཚོལ་བ་ཡི། །བསམ་པ་དྲག་ལྡན་མཁས་པས་ང་རྒྱལ་ངེས་
བཅོམ་སྟེ། །ནད་པའི་ཚོགས་ཀྱིས་གསོ་ཕྱིར་སྨན་པ་བསྟེན་པ་ལྟར། །གཡེལ་བ་
མེད་པར་དགེ་བའི་བཤེས་གཉེན་བསྟེན་པར་བྱ། །སངས་རྒྱས་བྱང་ཆུབ་མཆོག་
ཞུགས་བྱང་ཆུབ་སེམས་དཔའ་དག །ཕ་རོལ་ཕྱིན་དང་བཅས་ཏེ་དགེ་བའི་བཤེས་
སུ་བསྟེན། །ཞེས་གསུངས་པ་ལྟར་རོ། །རང་ཉིད་སྲིད་པ་ལས་ཡིད་ལོག་པའི་ངེས་
འབྱུང་དང་། སེམས་ཅན་ལ་སྙིང་བརྩེ་བའི་བྱང་ཆུབ་ཀྱི་སེམས་དང་ལྡན་པས་ལམ་
བགྲོད་པར་བྱེད་པ་ཞིག་ཡིན་ན་གཞན་ལ་ཕན་པའང་རང་ཤུགས་ཀྱི་འོང་སྟེ། དགེ་
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཤེས་པོ་ཏོ་བས། ངེད་ཀྱི་ཞང་བཙུན་བློ་སྣ་ཐུང་བས་གཏམ་གླེང་ཕྲ་མོ་རེ་བྱེད་
ནའང་། དེ་ཁོམ་པ་མེད་ཟེར་ནས་གཞན་དང་མཐུན་འཇུག་ཡེ་མི་འོང་སྟེ། དྲུང་ན་
སུ་ཉེ་བ་ཐམས་ཅད་ལ་བསམ་པ་བཟང་པོ་ དེ་འགོས་ནས་འོང་བ་ཞིག་ཡོད་
གསུངས། རང་ཉིད་ཡོན་ཏན་གྱི་ལམ་དུ་འགྲོ་ཞིང་གཞན་ཡང་ལམ་དེ་ཉིད་དུ་
འཛུད་པ་ནི་བླ་ཆེན་པོ་ལྟ་བུ་ཡིན་གསུངས། དེ་ནི་སྔོན་གླང་དར་མས་སངས་རྒྱས་
ཀྱི་བསྟན་པ་བསྣུབས་ཏེ་བོད་དུ་རབ་ཏུ་བྱུང་བ་གཅིག་ཀྱང་མེད་པར་བྱས་པའི་ཚེ།
སྔོན་གྱི་སྨོན་ལམ་གྱི་མཐུ་གྲུབ་པ་བླ་ཆེན་དགེ་བ་རབ་གསལ་ཞེས་བྱ་བས་རང་
ཉིད་དམ་པའི་ཆོས་འདུལ་བ་ལ་རབ་ཏུ་བྱུང་སྟེ་བསྙེན་པར་རྫོགས་ནས་འདུལ་བ་
མཐའ་དག་ལ་མཁས་པར་བྱས་ཤིང་བསླབ་བྱ་རྣམས་ཚུལ་བཞིན་དུ་བསྲུངས། །
སྐལ་བ་དང་ལྡན་པ་གཞན་མང་པོ་ཡང་དམ་པའི་ཆོས་འདུལ་བ་ལ་ཁྲིད་པས་མདོ་
ཁམས་སྨད་ནས་བསྟན་པའི་མེ་རོ་གསོས་ཏེ་བོད་དུ་སངས་རྒྱས་ཀྱི་བསྟན་པ་ཆེས་
ཆེར་དར་བར་མཛད་པ་འདི་བྱུང་བ་ཡིན་གསུངས་སོ། །ཐེག་པ་ཆེན་པོའི་དགེ་
བའི་ བཤེས་ གཉེན་ གཡོ་སྒྱུ་མེད་ པའི་ཐུགས་བསམ་དྲང་པོ་དང༌ ལྡན་ པ། སྒོ་
གསུམ་ལ་དྲན་པ་ཉེ་བར་བཞག་སྟེ་སྤྱོད་པ་ཐམས་ཅད་དམ་པའི་ཆོས་འདུལ་བ་
ལྟར་བྱེད་པ་དང་། ཐེག་པ་ཆེན་པོའི་བསླབ་བྱ་མཐའ་དག་ཉམས་པ་མེད་པར་སྲུང་
བར་རྟག་ཏུ་བརྒྱན་པ་དེ་ལྟ་བུས་ནི་གདུལ་བྱ་གཞན་ལ་ཕན་པ་དག་ཀྱང་བསྟན་
པར་ནུས་སོ། །དེ་ལྟ་བས་ན་བདག་བློ་ཐེག་པ་ཆེན་པོའི་ལམ་གྱི་རིམ་པའི་ཡོན་
ཏན་ལ་དགའ་བའི་ཕྱིར། ཐེག་པ་ཆེན་པོའི་ལམ་གྱི་རིམ་པའི་ཡོན་ཏན་ལ་དགའ་
བ་ཕྱིར་མི་ལྡོག་པའི་སེམས་དཔའ་ཆེན་པོ་རྣམས་མཐོང་བར་འདོད་པ་དང་། དེ་
དག་གི་གསུང་ཐོས་པར་འདོད་པ་དང་། དེ་དག་དང་འགྲོགས་པར་འདོད་པ་དང་།
- 52 -



ས6
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དེ་དག་དང་ཆོས་ཀྱི་བགྲོ་བ་སྨྲ་ཞིང་སྤོབས་པར་བྱེད་པ་ལ་སེམས་རབ་ཏུ་གཞོལ་
བར་གྱུར་ཏོ་ཞེས་བརྒྱ་བྱིན་ལ་ཐེག་པ་ཆེན་པོའི་དགེ་བའི་བཤེས་གཉེན་བསྟེན་
དགོས་ པའི་རྒྱུ་མཚན་མདོར་བསྡུས་ཏེ་བརྗོད་དོ། །ཐེག་པ་ཆེན་པོའི་ལམ་ལ་
བགྲོད་པར་འདོད་པ་རྣམས་ཀྱིས་དུས་རྟག་ཏུ་དགེ་བའི་བཤེས་གཉེན་དང་ཕྲད་
པར་འདོད་པའི་བསམ་པ་བསྐྱེད་པ་དང་། དགེ་བའི་བཤེས་གཉེན་ལ་ཕའི་འདུ་
ཤེས་དང༌། མིག་གི་འདུ་ཤེས་དང་། སྨན་པའི་འདུ་ཤེས་སོགས་བཞག་སྟེ་གཅེས་
སྤྲས་ཆེན་པོས་བསྟེན་དགོས་པ་ནི། སྡོང་པོ་བཀོད་པའི་མདོ་ལས། འདི་ནི་བདག་
གི་དགེ་བཤེས་ཆོས་སྨྲ་བ། །ཆོས་ཀུན་ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་
སེམས་དཔའི་སྤྱོད་ལམ་ཡོངས་སྟོན་པ། །ཡིན་ཞེས་སེམས་གཅིག་བསམ་ནས་
འདིར་འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་སྡུད་
པས་མ་མ་འདྲ། །བྱང་ཆུབ་ཡན་ལག་ཡོངས་སུ་སྦྱོང་བ་ཡིན། །དགེ་བཤེས་འདི་
དག་གནོད་པ་རྣམ་པར་ཟློག །རྒ་ཤི་ཐར་བྱེད་སྨན་པ་ལྟ་བུ་སྟེ། །བདུད་རྩིའི་ཆར་
འབེབས་ལྷ་དབང་བརྒྱ་བྱིན་འདི། །ཟླ་ཉི་ལྟ་བུར་དཀར་པོའི་ཆོས་ཀྱི་རྒྱས། །ཞི་
བའི་ཕྱོགས་སྟོན་ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་
མཚོ་བཞིན་དུ་མི་འཁྲུག་སེམས་དང་ལྡན། །ཡོངས་སུ་སྐྱོད་དང་མཉན་པ་འདྲ་བ་
ཞེས། །དེ་འདྲའི་སེམས་ཀྱིས་ནོར་བཟང་འདིར་འོངས་སོ། །ཞེས་གསུངས་པ་ལྟར་
རོ། ། །
དྲུག་པ་ལམ་མཐར་ཕྱིན་པ་ལ་བསོད་ནམས་ཀྱི་ཚོགས་གསོག་དགོས་པར་
བསྟན་ པ་ནི། དེ་ནས་དེ་ལ་བརྒྱ་བྱིན་ གྱིས། །ཞེས་ པ་ནས། མཆོག་སློང་ངོ༌། །
ཞེས་པའི་བར་ཏེ། དེ་ནས་སེམས་དཔའ་ཆེན་པོ་དེ་ལ་ལྷའི་དབང་པོ་བརྒྱ་བྱིན་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྱིས་ཐེག་པ་ཆེན་པོའི་ལམ་གྱི་རྩ་བ་དགེ་བའི་བཤེས་གཉེན་བསྟེན་ཚུལ་ལས་
བརྩམས་ཏེ་ཆོས་རྒྱ་ཆེར་བསྟན་པ་འདི་ནི་སེམས་དཔའ་ཆེན་པོ་རྣམས་ཀྱི་མཛད་
པ་རྨད་དུ་བྱུང་བ་ཡིན་པས་ཤིན་ཏུ་ལེགས་སོ། །སེམས་དཔའ་ཆེན་པོ་རྣམས་ཀྱིས་
འདི་ལྟར་མཛད་པ་འདི་ནི་རིགས་སོ་ཞེས་བསྟོད་དོ། །སེམས་དཔའ་ཆེན་པོ་ལ་
སེམས་རབ་ཏུ་དང་བར་གྱུར་ནས་སླར་ཡང་མཆོག་སྦྱིན་པར་བྱས་སོ། །ཇི་ལྟར་
བྱས་པ་ནི་བདག་གིས་སྔར་སེམས་དཔའ་ཆེན་པོ་ཁྱོད་ལ་ཡང་དང་ཡང་དུ་མཆོག་
སྦྱིན་པར་བྱས་ཀྱང་སེམས་དཔའ་ཆེན་པོ་ཁྱོད་སྲིད་པའི་ཕུན་ཚོགས་ལ་ཞེན་པ་
ལོག་ཅིང་ཆོག་ཤེས་པ་ལ་གོམས་པར་གྱུར་པས། རྙེད་བཀུར་སྙན་གྲགས་སོགས་
སྲིད་པའི་ཕུན་ཚོགས་གང་ཡང་མི་འདོད་དོ་ཞེས་ཁྱོད་ཀྱིས་ཀུན་ཏུ་བཟློག་པར་
གྱུར་ཀྱང་། ད་བདག་ལ་ཕན་གདགས་པའི་བློས་མཆོག་གང་དགྱེས་པ་ཞིག་ནི་
ངེས་པར་བླང་བར་བྱ་བའི་རིགས་སོ། །བདག་གིས་སྔར་མཆོག་སྦྱིན་པར་བྱས་པ་
དེ་ཡང་ཟང་ཟིང་གི་སེམས་དང་། འགྲན་པའི་སེམས་དང་། རང་ལ་མཐུ་ཅི་ཡོད་མ་
ཕུལ་བར་ཅུང་ཟད་ཙམ་རེ་ཕུལ་བ་སོགས་བསམ་པ་དང་སྦྱོར་བ་གང་ལའང་སྐྱོན་
ཡོད་པ་མ་ཡིན་གྱི། སེམས་དཔའ་ཆེན་པོ་ཁྱོད་ལ་སྙིང་ནས་གུས་པའི་བསམ་པ་
དང༌། སེམས་དཔའ་ཆེན་པོ་ཁྱོད་དབེན་པར་དཀའ་ཐུབ་མཛད་པ་ལ་ཕན་པའི་
བསམ་པ་དང༌། འཁོར་དང་ལོངས་སྤྱོད་སོགས་རང་ལ་སྟེར་བའི་མཐུ་ཅི་ཡོད་
ཐམས་ཅད་ ཀྱིས་ མཆོག་སྦྱིན་པར་ བྱས་ པ་ལས། གང་ ཕུལ་ ཡང་ ཁྱོད་ཀྱིས་མ་
བླངས་པ་ནི་བདག་ཡིད་ཤིན་ཏུ་ཕམ་པས་སྡུག་བསྔལ་ཆེའོ་ཞེས་ཞུས་སོ། །དེ་ནས་
བྱང་ཆུབ་སེམས་དཔའ་ཆེན་པོས་བརྒྱ་བྱིན་དེ་རང་ལ་རབ་ཏུ་གུས་ཤིང་ཕན་
འདོགས་བྱེད་པར་འདོད་པ་རྟོགས་ནས་བརྒྱ་བྱིན་དེ་ལ་དགའ་བ་དང་ཕན་པར་
- 54 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
འདོད་པས། རང་ཉིད་སྦྱིན་པ་ལ་རབ་ཏུ་དགའ་བ་བརྒྱ་བྱིན་དེ་ལ་བསྟན་པའི་ཕྱིར་
སྨྲས་པ། ལྷའི་དབང་པོ་ཁྱོད་བདག་ལ་ཤིན་ཏུ་དད་པས་འདི་ཙམ་དུ་ནན་གྱིས་
མཆོག་སྦྱིན་པར་བྱེད་ན། ཁྱོད་ཉིད་ལ་མཐུ་ཡོད་པའི་མཆོག་ཅིག་སློང་བས་བྱིན་
ཅིག །གང་སློང་ན། བླ་ན་མེད་པ་ཡང་དག་པ་རྫོགས་པའི་བྱང་ཆུབ་བསྒྲུབ་པ་ལ་
འགལ་རྐྱེན་ཐམས་ཅད་དང་བྲལ་ཞིང་མཐུན་རྐྱེན་ཐམས་ཅད་ཚང་བ་ཞིག་དགོས་
ལ། བྱང་ཆུབ་སྒྲུབ་པའི་མཐུན་པའི་རྐྱེན་ནི་བསོད་ནམས་ཀྱི་ཚོགས་ཡིན་ཞིང་།
བསོད་ནམས་ཀྱི་ཚོགས་རྫོགས་པར་བྱེད་པ་ལ་ཞིང་དང་། བསམ་པ་དང༌། དངོས་
པོ་རྣམ་པར་དག་པ་གསུམ་གྱི་སྒོ་ནས་སྦྱིན་པ་བྱ་དགོས་པས། ཞིང་དེ་ལ་སྦྱིན་བྱའི་
དངོས་པོ་རྣམ་པར་དག་པ་ནི་ཁ་གསག་དང་གཞོགས་སློང་སོགས་ལོག་འཚོ་དང་
འདྲེས་པ་དང་། བརྐུས་པ་དང་ཕྲོགས་པ་སོགས་ཉོན་མོངས་པ་དང་སྡིག་པའི་ལས་
ཀྱིས་བསྒྲུབས་པ་དང༌། ཁ་ཟས་སོགས་ཉུང་ངུ་ལས་མེད་ནས་སློང་བ་པོ་རྣམས་
ཚིམ་པར་བྱེད་མི་ནུས་པ་དང་། མྱུར་དུ་ཟད་ནས་རྒྱ་ཆེན་པོ་དང་ཡུན་རིང་པོར་སྦྱིན་
པ་བྱེད་མི་ནུས་པ་སོགས་སྦྱིན་རྒྱུའི་དངོས་པོ་མ་དག་པའི་ཉེས་པ་མཐའ་དག་
སྤངས་ནས། སྦྱིན་པར་བྱ་བའི་དངོས་པོ་རྣམ་པར་དག་པ་ནམ་ཡང་ཟད་པ་མེད་པ་
ཞིག་དང་། བསམ་པ་མ་དག་པ་སློང་བ་པོ་ལ་ཁྱད་གསོད་དང་། བརྙས་པ་དང་།
གུས་པ་མེད་པ་དང་། སྲི་ཞུ་མེད་པ་དང་། བཀུར་སྟི་མེད་པ་དང་། དུས་སུ་མི་སྟེར་
བ་དང་། མི་འཕྲོད་ པ་ སྟེར་བ་དང༌། མི་རུང་བ་ སྟེར་བ་ སོགས་ བསམ་ པ་ ཉོན་
མོངས་ཅན་དང་ སྦྱོར་བ་སྐྱོན་ཅན་མཐའ་དག་སྤངས་ནས། ཡིད་སྦྱིན་པའི་ཞིང་
རྣམས་ལ་དགའ་ཞིང་གུས་པ་དང་། ཇི་ལྟར་སྦྱིན་པར་བྱ་བ་རྒྱལ་བས་གསུངས་པ་
དང་མཐུན་པར་འགྱུར་བ་ཞིག་བྱེད་པ་དང༌། སྦྱིན་པའི་ཞིང་སློང་བ་པོ་རྣམས་ཀྱང་
- 55



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔ་ནས་ཚུལ་ཁྲིམས་རྣམ་པར་དག་པ་དང་ལྡན་པའམ། དེ་མིན་ཡང་བདག་མཐོང་
བ་ཙམ་གྱིས་ཚུལ་ཁྲིམས་རྣམ་པར་དག་པའི་རྒྱན་དང་ལྡན་པར་གྱུར་ཏེ་ཡོ་བྱད་
ཅུང་ཟད་རེ་ཕུལ་བས་ཀྱང་བསོད་ནམས་ཀྱི་ཚོགས་རླབས་ཆེན་པོ་མྱུར་དུ་རྫོགས་
པར་འགྱུར་བ་དེ་ལྟ་བུའི་སྦྱིན་པའི་ཞིང་རྣམ་པ་དག་པ་ཁྱད་པར་ཅན་འབྱུང་བ་སྟེ།
གསུམ་པོ་འདི་དག་བདག་ལ་དུས་ཀུན་ཏུ་ཡོད་པར་འགྱུར་བའི་མཆོག་ཅིག་སློང་
ངོ༌། ཁྱོད་ཀྱིས་དེ་ལྟར་དུ་འགྲུབ་པར་གྱིས་ཤིག་ཅེས་གསུངས་སོ། །ཚིགས་བཅད་
འདི་ལ་འགྱུར་གསར་དུ། ཁྱོད་ལ་ཁ་ཟས་ཟད་པའི་སྐྱོན་སྤངས་ཤིང་། ཡིད་ཀྱང་
སྦྱིན་པ་དགའ་དང་མཐུན་འགྱུར་ན། །ཚུལ་ཁྲིམས་རྣམ་དག་གིས་བརྒྱན་སློང་བ་
སྟེ། །འདི་རྣམས་བདག་ལ་ཡོད་འགྱུར་མཆོག་སློང་ངོ༌། །ཞེས་འབྱུང་བ་ འགྱུར་
བདེའོ། །
བདུན་པ་ལམ་ལ་བར་ཆད་འབྱུང་བའི་རྒྱུ་སྤོང་དགོས་པར་བསྟན་པ་ནི། བརྒྱ་
བྱིན་གྱིས་སྨྲས་པ། ཞེས་པ་ནས། གྱུར་དུ་དོགས་ལགས་མོད། །ཅེས་པའི་བར་ཏེ།
དེ་ལྟར་བྱང་སེམས་བདག་ཉིད་ཆེན་པོས་བརྒྱ་བྱིན་ལ་ཞིང་དང་བསམ་པ་དང་
དངོས་པོ་རྣམ་པར་དག་པ་གསུམ་གྱི་སྒོ་ནས་སྦྱིན་པ་བྱེད་ཚུལ་བཤད་ནས་དེ་ལྟ་བུ་
ཞིག་འདོད་ཅེས་གསུངས་པ་ན། དེ་ལ་བརྒྱ་བྱིན་གྱིས་ལན་སྨྲས་པ། སེམས་དཔའ་
ཆེན་པོ་ཁྱོད་ཀྱིས་སྔར་དམ་པའི་ཆོས་རྒྱས་པར་བསྟན་ཅིང་། འདིར་ཡང་ཁྱོད་ནི་
བྱང་ཆུབ་སེམས་དཔའི་སྤྱོད་པ་སྦྱིན་པ་ལས་བརྩམས་ཏེ་ལེགས་པར་སྨྲས་པ་དམ་
པའི་ཆོས་རིན་པོ་ཆེའི་འབྱུང་ཁུངས་སུ་གྱུར་ཏོ། ཁྱོད་ཀྱིས་ཐུགས་བརྩེ་བས་གང་
བསླངས་པའི་སྦྱིན་པའི་ཞིང་ཁྱད་པར་དུ་འཕགས་པ་དང་། སྦྱིན་བྱའི་ལོངས་སྤྱོད་
ནམ་ཡང་ཟད་མི་ཤེས་པ་དེ་དག་ཐམས་ཅད་དེ་བཞིན་དུ་འགྱུར་པ་ཞིག་ངས་
- 56 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱའོ། །གཞན་ཡང་ཁྱོད་ཀྱི་སྦྱིན་པའི་གཏམ་ལེགས་པར་སྨྲས་པ་འདི་ལ་ཡང་ཡོན་
དུ་ཁྱོད་ལ་མཆོག་ཅིག་སྦྱིན་པར་བྱ་ཡི། ཁྱོད་ཀྱིས་བཞེས་སུ་གསོལ་ཞེས་ཞུས་པ་
ན། བྱང་ཆུབ་སེམས་དཔས་ལན་སྨྲས་པ། ལྷ་རྣམས་ཀུན་གྱི་མཆོག་ཏུ་གྱུར་པ་
བརྒྱ་བྱིན་ཁྱོད་བདག་ལ་ངེས་པར་ཕན་འདོགས་པའི་རྒྱུར་འགྱུར་བའི་མཆོག་ཅིག་
སྦྱིན་པར་བྱེད་ན། ང་ལ་ཟང་ཟིང་གི་ལོངས་སྤྱོད་སོགས་མི་དགོས་ཀྱི། ཁྱོད་སྨན་
ཆད་བདག་གིས་དྲུང་དུ་གསལ་བར་མི་འབྱོན་པའི་མཆོག་འདི་ལྷ་མིན་འཇོམས་པ་
ཁྱོད་ལ་སློང་ངོ་། །ད་ཕྱིན་ཆད་ཁྱོད་ཀྱི་གཟུགས་བདག་གིས་མི་མཐོང་བར་གྱིས་
ཤིག་ཅེས་གསུངས། དེ་ནས་ལྷའི་དབང་པོ་བརྒྱ་བྱིན་ངོ་མཚར་དུ་གྱུར་ནས་མི་
བཟོད་པ་བཞིན་དུ་སེམས་དཔའ་ཆེན་པོ་དེ་ལ་སྨྲས་པ། ཁྱོད་རེ་ཞིག་སྡོད་ཅིག་
དང༌། འཇིག་རྟེན་འདི་ན་སྐྱེ་བོ་འདི་ དག་ ཕལ་ཆེར་ཁོ་བོ་ རྗེས་ སུ་མཐོང་བར་
འདོད་ནས་འགའ་ཞིག་ནི་བཟླས་བརྗོད་བྱེད། འགའ་ཞིག་ནི་ལུས་ངག་གི་སྤྱོད་
ཚུལ་ངེས་ པའི་བརྟུལ་ཞུགས་ སྲུང་བར་བྱེད། འགའ་ཞིག་ནི་སྦྱིན་སྲེག་སོགས་
མཆོད་སྦྱིན་གྱིས་ལས་ལ་འབད། འགའ་ཞིག་ནི་དབེན་པའི་གནས་སུ་དཀའ་ཐུབ་
ལ་གནས་ཏེ་བསམ་གཏན་སྒོམ་པར་བྱེད། ཐམས་ཅད་ཀྱང་ཁོ་བོ་དངོས་སུ་མ་
མཐོང་ ཡང་ ཁོ་བོས་བྱིན་གྱིས་བརླབས་ཏེ་ཚེ་རིང་བ་དང༌། ནད་མེད་ པ་དང་།
ལོངས་སྤྱོད་འཕེལ་བ་དང༌། རིགས་བརྒྱུད་དར་བ་དང་། དབང་ཐང་ཆེ་བ་སོགས་
དངོས་གྲུབ་ཐོབ་པར་འདོད། འགའ་ཞིག་ནི་ཕྱི་མ་ཁོ་བོའི་འཁོར་དུ་སྐྱེ་བར་འདོད།
དེ་ལྟར་འབད་ཀྱང་ཁོ་བོ་མཐོང་བར་དཀའ་ལ། ཁོ་བོ་མཐོང་བ་ལྟ་ཞོག ཁོ་བོའི་
འཁོར་རྒྱལ་ཆེན་བཞི་དང་དེའི་འཁོར་དབང་ཆེན་བར་གྲགས་པ་དག་ཀྱང་མཐོང་
བར་དཀའ། དེ་ཡང་ལྟ་ཞོག །ས་ལ་གནས་པའི་ལྷ་དབང་ཆེ་བར་གྲགས་པ་དང་།
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབྱུང་པོ་མཐུ་ཆེ་བར་གྲགས་པ་དག་ཀྱང་མཐོང་བར་དཀའོ། །དེ་ལྟར་སྐྱེ་བོ་འདི་
ཐམས་ཅད་ཁོ་བོའི་འཁོར་དུ་གཏོགས་པ་ལྷ་ཕྲན་དག་ཀྱང་མཐོང་བར་འདོད་ནས་
འབད་ པ་བརྒྱ་བྱེད་ན། ཁོ་བོ་སེམས་དཔའ་ཆེན་པོ་ཁྱོད་ལ་སྙིང་ནས་དད་དེ་
མཆོག་སྦྱིན་པར་འདོད་ཕྱིར་འདི་ལྟར་མངོན་སུམ་དུ་འོངས་ནས་གང་འདོད་པའི་
མཆོག་བཞེས་ སུ་ གསོལ་ཞེས་ལན་དུ་མར་གསོལ་བ་བཏབ་པ་ལ། མཆོག་མི་
བཞེས་པར་མ་ཟད་ཁྱོད་ནི་དེ་ལྟར་བདག་མཐོང་བར་ཡང་མི་འདོད་ཅེས་གསུངས་
པ་དེ་ཅིའི་ཕྱིར་ཡིན་ཞེས་ཞུས་སོ། །དེ་ལ་བྱང་ཆུབ་སེམས་དཔས་ལན་སྨྲས་པ།
ལྷའི་རྒྱལ་པོ་ཞེས་བོས་ནས། ཁྱོད་བདག་ལ་མ་བཀྱོན་ཅིག །ལྷའི་དབང་པོ་ཁྱོད་
སླན་ཆད་ངའི་དྲུང་དུ་གསལ་བར་གཟུགས་མ་སྟོན་ཅིག་བྱས་པ་འདི་ལ་བདག་
གིས་དེའི་རྒྱུ་མཚན་དེ་ཁྱོད་མཉེས་པར་བགྱིའོ། །རྒྱུ་མཚན་ནི་དེ་ལྟར་བྱས་པ་འདི་
བདག་མི་བསྲུན་པའི་ཚུལ་ཡང་མ་ལགས། ལྷའི་དབང་པོ་ཁྱོད་ལ་མ་གུས་པར་
ཁྱད་གསོད་བགྱིས་པ་ཡང་མ་ལགས། ལྷའི་དབང་པོ་ཁྱོད་མང་དུ་ཐོས་པ་དཀར་
ཕྱོགས་ལ་དགའ་བ་བྱང་ཆུབ་སེམས་དཔའ་རྣམས་ལ་ལྷག་པར་ཡང་དད་ཅིང་ཕན་
གྲོགས་བྱེད་པ་ཡིན་པས་ཁྱོད་དང་འཕྲད་པར་མི་འཚལ་བ་ཡང་མ་ལགས་སོ། །
ལྷའི་དབང་པོ་ཁྱོད་ནི་སེམས་རབ་ཏུ་དྭངས་ཤིང་དབང་པོ་རྣམས་ཞི་བར་འགྱུར་བ་
ཡིན་ན་ཡང་། ཁྱོད་ཀྱི་ལྷའི་གཟུགས་མཆོག་ངོ་མཚར་རྨད་དུ་བྱུང་བ་མཛེས་ཤིང་
ཡིད་དུ་འོང་བ་འདི་མཐོང་བ་དང༌། གཟི་བརྗིད་གསལ་ཞིང་མདངས་དང་ལྡན་པ་
འདི་མཐོང་བ་དང་། རིན་ཐང་མེད་པའི་རིན་པོ་ཆེ་སྣ་ཚོགས་ཀྱིས་ལུས་བརྒྱན་པ་
འདི་དག་མཐོང་བར་གྱུར་ན་ཆགས་ཞེན་སྐྱེས་ནས་བདག་གི་དཀའ་ཐུབ་ཉམས་
པར་གྱུར་དུ་དོགས་པ་ལགས་མོད་ཅེས་གསུངས་སོ། །གཞུང་འདིས་ནི་ལས་དང་
- 58 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོ་རྣམས་ཟག་བཅས་ཀྱི་དངོས་པོ་ཡིད་འོང་ལ་དམིགས་ནས་འདོད་ཆགས་དང་།
ཡིད་མི་འོང་ལ་དམིགས་ནས་ཞེ་སྡང་འཕེལ་བར་འགྱུར་བས་དབང་པོའི་སྒོ་བསྲུང་
བ་དང་བསྡམ་དགོས་པར་བསྟན་པ་ཡིན་ནོ། །འདི་ལྟར་སེམས་དཔའ་ཆེན་པོ་
རྣམས་ནི་དངོས་སུ་མཐོང་ན་དེས་ཆགས་པའི་རྐྱེན་བྱས་དོགས་ནས་ལྷའི་དབང་པོ་
བརྒྱ་བྱིན་ལའང་མདུན་དུ་མ་འོངས་ཤིག་གསུངས་པ་ལ། ད་ལྟ་ནི་ཕལ་ཆེར་བརྒྱ་
བྱིན་ལྟ་ཞོག །བརྒྱ་བྱིན་གྱི་འཁོར་རྒྱལ་ཆེན་བཞིའི་ཡང་བྲན་གྱི་ཡང་བྲན་ཐ་མར་
གཏོགས་པ་ས་ལ་གནས་པའི་འབྱུང་པོ་རེ་ལའང་ཆོས་སྐྱོང་དུ་མིང་བཏགས་ནས་
དུས་ཀུན་ཏུ་མཆོད་ཅིང་གསོལ་བ་འདེབས་པར་བྱེད་པ་མང་དུ་སྣང་ངོ༌། །
བརྒྱད་པ་བརྒྱ་བྱིན་ཆོས་ཀྱིས་ཚིམ་ནས་ཕྱག་འཚལ་ཞིང་མཆོད་པ་ཕུལ་བ་ལ་
གཉིས། བརྒྱ་བྱིན་གྱིས་མཆོད་པ་བྱས་ཚུལ་དང་། སེམས་དཔའ་ཆེན་པོ་དང་རང་
རྒྱལ་འཕགས་པ་རྣམས་འཕགས་པའི་མི་སྨྲ་བས་དགའ་བར་མཛད་ཚུལ་ལོ། །
དང་པོ་ནི། དེ་ནས་བརྒྱ་བྱིན་གྱིས་ཞེས་པ་ནས། མཆོད་པ་བྱས་པ་དང༌། །ཞེས་
པའི་བར་ཏེ། དེ་ནས་ལྷའི་དབང་པོ་བརྒྱ་བྱིན་གྱིས་སེམས་དཔའ་ཆེན་པོ་དེ་ལ་
ཕྱག་འཚལ་ཏེ་གཡས་ཕྱོགས་སུ་བསྐོར་བ་ལན་མང་དུ་བྱས་ནས་སེམས་དཔའ་
ཆེན་པོའི་བཀའ་ལྟར་དེ་ཉིད་དུ་མི་སྣང་བར་གྱུར་ཏོ། །དེ་ནས་ནམ་ལངས་པ་དང་
ལྷའི་དབང་པོ་བརྒྱ་བྱིན་གྱིས་ལྷའི་ལས་བྱེད་རྣམས་ལ་བསྒོ་སྟེ། ལྷའི་བཟའ་བ་
དང་བཏུང་བ་གྱ་ནོམ་པ་དཔག་ཏུ་མེད་པ་ལྷའི་བུ་གཞོན་ནུ་མང་པོས་ཁྱེར་བ་
རྣམས་དང་། བརྒྱ་བྱིན་གྱིས་ ཕྱོགས་བཅུའི་ཞིང་ནས་སེམས་དཔའ་ཆེན་པོ་ཉིད་
དང་དབེན་པ་ལ་དགའ་བར་མཐུན་པ་རང་སངས་རྒྱས་བརྒྱ་ཕྲག་དུ་མ་སྤྱན་དྲངས་
ཏེ་བྱོན་པ་རྣམས་དང་། ལྷའི་བུ་གཞོན་ནུ་བཤོས་འབྲིམ་པར་ཆས་ཤིང་བསྡོགས་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དུ་མ་དང་བཅས་གནས་དེར་ལྷགས་པ་བྱང་ཆུབ་སེམས་དཔས་མཐོང་བར་
འགྱུར་ཏོ། །དེ་ནས་བརྒྱ་བྱིན་འཁོར་དང་བཅས་པས་ལྷའི་བཟའ་བ་དང་ལྷའི་
བཏུང་བ་བདུད་རྩི་སྦྱར་བ་ཕུལ་དུ་བྱུང་བ་དེ་དག་གིས་སེམས་དཔའ་ཆེན་པོ་དང༌།
རང་སངས་རྒྱས་དེ་དག་ཐམས་ཅད་མཆོད་པས་ཚིམ་པར་བྱས་སོ། །དྲང་སྲོང་ཆེན་
པོ་ཞེས་པ་ནི་སྤྱིར་ན་སངས་རྒྱས་ལ་དྲང་སྲོང་ཆེན་པོ་ཞེས་བརྗོད་པར་མིང་གི་
མངོན་བརྗོད་དག་ལས་བཤད་ལ། སྐབས་འདིར་ནི་སེམས་དཔའ་ཆེན་པོ་དང་
རང་སངས་རྒྱས་དེ་དག་ལ་དྲང་སྲོང་ཆེན་པོ་ཞེས་བསྔགས་སོ། །འདི་ལྟར་བརྒྱ་
བྱིན་གྱིས་རང་སངས་རྒྱས་མང་པོ་སྤྱན་དྲངས་པ་དང་། ལྷའི་བཟའ་བ་དང་བཏུང་
བ་གྱ་ནོམ་པ་ཟད་མི་ཤེས་པ་བཀོད་པ་ནི་སྔར་སེམས་དཔའ་ཆེན་པོ་ཉིད་ཀྱིས་
སྦྱིན་བྱའི་དངོས་པོ་ཟད་མི་ཤེས་པ་རྣམ་པར་དག་པ་དང་། སྦྱིན་པར་འདོད་པའི་
ཀུན་སློང་རྣམ་པར་དག་པ་དང་། སྦྱིན་པའི་ཞིང་ཚུལ་ཁྲིམས་རྣམ་པར་དག་པ་
གསུམ་ཚང་བའི་སྦྱིན་པ་བྱ་བར་འདོད་གསུངས་པ་དེ་བརྒྱ་བྱིན་གྱིས་བསྒྲུབས་པ་
སྟེ། བསམ་པ་རྣམ་པར་དག་པ་ནི་སྒྲུབ་མི་དགོས་པར་སེམས་དཔའ་ཆེན་པོ་ཉིད་
ལ་ཡོད་ཅིང་ཞིང་དང་དངོས་པོ་རྣམ་པར་དག་པ་ཟད་མི་ཤེས་པ་གཉིས་བརྒྱ་བྱིན་
གྱིས་བསྒྲུབས་ཏེ་སེམས་དཔའ་ཆེན་པོ་དགྱེས་པར་བྱས་པའོ། །
གཉིས་པ་སེམས་དཔའ་ཆེན་པོ་དེ་དང་རང་རྒྱལ་འཕགས་པ་རྣམས་འཕགས་
པའི་མི་སྨྲ་བས་དགའ་བར་མཛད་ཚུལ་ནི། ཐུབ་པ་དེ་ནི་ཞེས་པ་ནས། ཚུལ་གྱི་
གནས། །ཞེས་པའི་བར་ཏེ དེ་ལྟར་བརྒྱ་བྱིན་གྱིས་མཆོད་པ་བྱས་པ་ན་དཀའ་ཐུབ་
ལ་གནས་པའི་སེམས་དཔའ་ཆེན་པོ་དེ་ནི་བསོད་ནམས་ཀྱི་ཞིང་རང་སངས་རྒྱས་
བརྒྱ་ཕྲག་དུ་མ་མཆོད་པས་མཉེས་པར་བྱས་པས་དགའ་བ་ཆེན་པོ་ཐོབ་པར་གྱུར་
- 60 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་ནས་སེམས་དཔའ་ཆེན་པོ་དང་རང་སངས་རྒྱས་དེ་དག་དབེན་པ་ལ་དགའ་
བ་དང༌། སྐྱེ་བོ་དཀའ་ཐུབ་ཅན་དང་མཐུན་པའི་ཚུལ་འཕགས་པའི་རིགས་བཞི་
དང་རབ་ཏུ་བྱུང་བའི་གནས་བཞི་ལ་གནས་པར་མཐུན་པ་དང། བསམ་གཏན་
བཞི་དང་། ཚད་མེད་པ་བཞི་དང་། སྡོམ་པ་ལ་གནས་པ་དང་། ཞི་བའི་ཚུལ་གྱིས་
གནས་པར་མཐུན་པས་དེ་བཞིན་དུ་འཕགས་པའི་མི་སྨྲ་བའི་དགའ་བས་དགའ་
བར་མཛད་དོ། །ཚུལ་འདི་ནི་འདུལ་པ་ལུང་ལས། སྟོན་པས་ཆུ་བོ་སྙན་ལྡན་གྱི་
འགྲམ་གྱི་དགེ་སློང་རྣམས་ཀྱི་བསྔགས་པ་བརྗོད་པས། ཀུན་དགའ་བོས་དེ་དག་
བོས་པས་འོངས་ཏེ་སྟོན་པའི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་
འདུག་གོ །དེ་ནས་སྟོན་པས་ཀུན་དགའ་བོ་ལ། གཙུག་ལག་ཁང་གཅིག་ཏུ་དེ་
བཞིན་གཤེགས་པ་དང་། ཆུ་བོ་སྙན་ལྡན་གྱི་འགྲམ་གྱི་དགེ་སློང་དག་གི་ཁྲི་ཤོམས་
ཤིག་ཅེས་བཀའ་བསྩལ། ཀུན་དགའ་བོས་དེ་བཞིན་དུ་བཤམས་ནས་གསོལ་བ་
དང་། དེ་ནས་སྟོན་པས་གཙུག་ལག་ཁང་དེར་གཤེགས་ནས་ཕྱི་རོལ་ཏུ་ཞབས་
བཀྲུས་ཏེ་ཁྲི་བཤམས་པ་ལ་བཞུགས་སོ། །དགེ་སློང་དེ་རྣམས་ཀྱིས་ཀྱང་དེ་བཞིན་
དུ་བྱས་སོ། །དེ་ནས་སྟོན་པས་བསམ་གཏན་དང་པོ་ནས་སྲིད་རྩེའི་བར་ལ་སྙོམས་
པར་ཞུགས་པ་དང༌། དགེ་སློང་དེ་དག་གིས་ཀྱང་དེ་བཞིན་དུ་ཞུགས་སོ། །ཡང་
སྟོན་པས་སྲིད་རྩེ་ནས་བསམ་གཏན་དང་པོའི་བར་ལ་སྙོམས་པར་ཞུགས་པ་དང་།
དགེ་སློང་དེ་དག་གིས་ཀྱང་དེ་བཞིན་དུ་ཞུགས་སོ། །དེ་ནས་སྟོན་པས་ཉན་རང་
ཐམས་ཅད་རྡུགས་པའི་བསམ་གཏན་དང་པོ་རྫོགས་པར་བྱས་ཏེ་ཞུགས་སོ། །
དགེ་སློང་དེ་དག་ཀྱང་རང་རང་གི་གནས་ པས་ གནས་སོ། །དེ་ནས་སྟོན་པས་
-61-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནངས་པར་སྔ་བར་ཏིང་ངེ་འཛིན་ལས་བཞེངས་ཏེ་དགེ་འདུན་གྱི་གུང་ལ་གདན་
བཤམས་པ་ཉིད་ལ་བཞུགས་སོ། །དེ་ནས་ཀུན་དགའ་བོས་སྟོན་པ་ལ་གསོལ་བ།
སྟོན་པས་ཡང་དང་ཡང་དུ་ཆུ་བོ་སྙན་ལྡན་གྱི་འགྲམ་གྱི་དགེ་སློང་དག་གི་བསྔགས་
པ་བརྗོད་ཅིང་གཟིགས་པར་ཡང་བཞེད་ལ། འོན་ཀྱང་དེ་དག་ལ་སྟོན་པས་ཡང་
དག་པར་དཀའ་བར་ནི་མ་མཛད་དོ། །བཀའ་བསྩལ་པ། དེ་རྣམས་ལ་འཕགས་
པའི་ཡང་དག་པར་དགའ་བས་ཡང་དག་པར་དགའ་བར་བྱས་སོ། །ཞེས་གསུངས་
པ་ལྟར་སེམས་དཔའ་ཆེན་པོ་འདི་དང་རང་སངས་རྒྱས་བརྒྱ་ཕྲག་མང་པོ་དེ་དག་
ཀྱང་བསམ་གཏན་ལ་གནས་པའི་བདེ་བས་དགའ་བར་མཛད་པ་སྟེ། རང་སངས་
རྒྱས་དེ་དག་ནི་ཡུན་རིང་པོ་ནས་གོམས་པའི་མཐུས་གཏམ་སྨྲ་བ་ལ་མི་དགའ་བ་
དབེན་པར་བསམ་གཏན་ལ་གནས་པར་དགའ་ཞིང་། སྦྱིན་བདག་དད་པ་ཅན་
དག་ལ་ཆོས་སྟོན་པར་བཞེད་པའི་ཚེ་ན་ཡང་སྒྲ་མེད་ལུས་ཀྱི་རྣམ་འགྱུར་གྱིས་ཆོས་
གོ་བར་བྱེད་པ་མ་གཏོགས་ངག་གིས་སྟོན་པར་མི་བྱེད་དོ། །འདིར་ནི་བྱང་སེམས་
བདག་ཉིད་ཆེན་པོ་ནི་ཐེག་པ་ཆེན་པོའི་ལམ་མཐོན་པོར་བྱོན་ཏེ་རང་རྒྱལ་དེ་དག་
ལ་དྲི་ བ་ བྱ་ དགོས་ པ་ གང་ ཡང་ མེད་ ལ། རང་ རྒྱལ་ དེ་ དག་ ཀྱང་ འཁོར་ བའི་
མཚམས་བཅད་དེ་ཞི་བའི་དབྱིངས་ལ་ཐུགས་གཞོལ་བ་ལས་ཐེག་པ་ཆེན་པོའི་
ལམ་དུ་རེ་ཞིག་འཇུག་མ་ནུས་པ་ཡིན་པས་ན། འདིར་སེམས་དཔའ་ཆེན་པོ་དང་
རང་རྒྱལ་འཕགས་པ་དེ་དག་ཕན་ཚུན་ཆོས་ཀྱི་བགྲོ་བ་མཛད་པའི་ཚུལ་གང་ཡང་
མ་བཤད་པ་ཡིན་ནོ། །
གསུམ་པ་དོན་བསྡུས་ཏེ་གདམས་པ་ནི། དེ་བས་ན་དེ་ལྟར་དཀའ་ཐུབ་ཀྱི་
ནགས་ཚལ་ན་གནས་པ་རྣམས་ལ་ཡང་གཏོང་ཕོད་པ་དང་དཔའ་བ་རྒྱན་དུ་འགྱུར་
- 62 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ན། ཁྱིམ་ན་གནས་པ་རྣམས་ལ་ལྟ་སྨོས་ཀྱང་ཅི་དགོས་ཏེ། དེ་བས་ན་མི་རྣམས་ཀྱི་
གཏོང་ཕོད་པས་བདག་བརྒྱན་པར་བྱའོ་ཞེས་སྦྱིན་བདག་གཟེངས་བསྟོད་པར་
བྱའོ། །དེ་ལྟར་བཅོམ་ལྡན་འདས་དེ་སྐུ་ཚེ་སྔ་མ་ལ་ཡང་ལེགས་པར་གསུངས་པ་
ཁྱད་པར་ཅན་རིན་པོ་ཆེའི་འབྱུང་གནས་སུ་གྱུར་པ་ཡིན་ན། མངོན་པར་རྫོགས་
པར་སངས་རྒྱས་པ་ན་ལྟ་སྨོས་ཀྱང་ཅི་དགོས་ཞེས་དེ་བཞིན་གཤེགས་པའི་ཆེ་བ་
ཉིད་བསྟན་པ་ལ་ཡང་སྦྱར་བར་བྱའོ། །ཞེས་པ་སྟེ། ཚིག་དོན་ནི་དངོས་ཟིན་ལྟར་
གོ་སླ་ལ། རྟོགས་བརྗོད་འདིའི་དོན་བསྡུས་ཏེ་ཉམས་ལེན་ལ་སྦྱར་བ་ནི་ཐེག་པ་
ཆེན་པོའི་ལམ་བགྲོད་པར་འདོད་པ་རྣམས་ཀྱིས་ཐོག་མར་ཚེ་འདིའི་ཕུན་ཚོགས་
གང་ ལའང་ མ་ ཆགས་ པར་ དབེན་ པའི་ གནས་ སུ་ འདོད་ ཆུང་ཆོག་ཤེས་ ཀྱིས་
འཕགས་པའི་རིགས་བཞི་ལ་གནས་ནས། ལམ་གྱི་རྩ་བ་དགེ་བའི་བཤེས་གཉེན་
བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ཏེ་བྱ་བ་ཐམས་ཅད་རང་
ཉམས་སུ་མི་བཏང་བར་བཤེས་གཉེན་དམ་པའི་རྗེས་སུ་སློབ་པ་ཞིག་དགོས་ལ།
དེ་ཡང་ཐོག་མར་སྲིད་པའི་སྐྱོན་དང་འདོད་པའི་ཉེས་དམིགས་སྒོ་དུ་མ་ནས་བསམ་
སྟེ་ངེས་འབྱུང་ཤུགས་དྲག་པོས་ལམ་བསླབ་པ་གསུམ་ལ་ཚུལ་བཞིན་དུ་བསླབ།
དེ་ནས་ཞེ་སྡང་གི་ཉེས་དམིགས་སྒོ་དུ་མ་ནས་བསམ་ལ་སེམས་ཅན་རྣམས་ལ་
ཡིད་འོང་གི་བྱམས་པ་དང་། དེས་དྲངས་པའི་སྙིང་རྗེ་དང་བྱང་ཆུབ་ཀྱི་སེམས་དང་
རྒྱལ་སྲས་ཀྱི་སྤྱོད་པ་རྣམས་ལ་བསླབ། དེ་ནས་གཏི་མུག་གི་ཉེས་དམིགས་སྒོ་དུ་
མ་ནས་བསམ་ལ་ཆོས་རྣམས་ཀྱི་ཀུན་རྫོབ་དང་དོན་དམ་པའི་གནས་ལུགས་ངེས་
པར་བྱས་ལ་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་ངེས་པ་དྲངས། གཏི་
མུག་འཕེལ་བར་འགྱུར་བའི་རྐྱེན་གྲོགས་ངན་སྤོང་བ་ལ་འབད། དེ་ཡང་མྱ་ངན་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལས་འདས་པ་ལས། བྱང་ཆུབ་སེམས་དཔའ་ནི་གྲོགས་ངན་པ་ལ་འཇིགས་པ་
ལྟར་གླང་པོ་ཆེ་མྱོས་པ་ལ་སོགས་པ་ལ་ནི་མ་ཡིན་ཏེ། འདིས་ནི་ལུས་ཙམ་འཇིག་
པར་བྱེད་ཀྱི། སྔ་མས་ནི་དགེ་བ་དང་སེམས་རྣམ་པར་དག་པ་གཉིས་ཀ་འཇིག་
པར་བྱེད་དོ། །ཞེས་དང་། དྲན་པ་ཉེར་བཞག་ལས་ཀྱང་། འདོད་ཆགས་དང་ཞེ་
སྡང་དང་གཏི་མུག་ཐམས་ཅད་ཀྱི་གཞིར་གྱུར་པ་ནི་སྡིག་པའི་གྲོགས་པོ་སྟེ། དེ་ནི་
དུག་གི་སྡོང་པོ་ལྟ་བུའོ། །ཞེས་གསུངས་པ་ལྟར། གྲོགས་ངན་ནི་དུག་དང་འགོ་
བའི་ནད་ལྟར་དུ་ཅུང་ཟད་འགྲོགས་པས་ཀྱང་ཕུང་བར་བསམ་ལ་རྣམ་པ་ཀུན་ནས་
རྒྱང་བསྲིང་། ལམ་ལ་ཚུལ་བཞིན་དུ་སློབ་པའི་གྲོགས་བཟང་པོ་བསྟེན་ལ་སྤྱོད་པ་
མཐུན་པར་བྱ། ལམ་བསྒོམ་པ་ལ་གཡེང་བས་བར་དུ་གཅོད་པའི་རྒྱུ་རྒྱལ་བློན་
སོགས་དང༌། སྐྱེ་བོ་ནོར་ཅན་དག་དང་། གཟུགས་ཡིད་དུ་འོང་བ་དག་དང་། ཕྱར་
གཡེང་ཅན་རྣམས་མིག་གིས་ཀྱང་མི་མཐོང་བར་བྱས་ཏེ་དབང་པོའི་སྒོ་སྡོམ་པ་ལ་
འབད། ལམ་རྒྱུད་ལ་སྐྱེ་བའི་མཐུན་རྐྱེན་ཡར་དང་མར་གྱི་ཞིང་ལ་སྦྱིན་པ་གཏོང་
བ་སོགས་བསོད་ནམས་ཀྱི་ཚོགས་ཅི་ནུས་སུ་གསོག །ལྷག་པར་ཚོགས་ཀྱི་ཞིང་
གསལ་བཏབ་ལ་ཡན་ལག་བདུན་པ་མཎྜལ་དང་བཅས་པ་ཡང་དང་ཡང་དུ་ཕུལ་
ཏེ་ལམ་ལ་དམིགས་པའི་གསོལ་འདེབས་ཤུགས་དྲག་ཏུ་བྱ་སྟེ། དགེ་བཤེས་པོ་ཏོ་
བ་ཆེན་པོས། སེམས་དཔའ་ཆེན་པོ་འདིའི་རྣམ་ཐར་ལྟར་དབེན་པར་འཕགས་
པའི་རིགས་བཞི་ལ་གནས་ཏེ་ལམ་གྱི་ལུས་ཡོངས་སུ་རྫོགས་པ་ལ་བློ་སྦྱོང་བ་
རྟོགས་བརྗོད་འདིའི་མན་ངག་ཡིན་གསུངས་སོ། །སྔོན་བྱུང་སྟོན་པའི་རྣམ་ཐར་
རྗེས་འཇུག་གདུལ་བྱའི་ཉམས་ལེན་དུ་འཁྱེར་ཚུལ་ཡང་དེ་ལྟར་དུ་ཤེས་པར་
བྱའོ། །བཞི་པ་ལེའུའི་མཚན་བསྟན་པ་ནི། ཨ་གལྟའི་སྐྱེས་པའི་རབས་ཏེ་བདུན་
- 64 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའོ། །ཞེས་པའོ། །
རྟོགས་བརྗོད་འདི་ལ་ཨ་གསྟའི་སྐྱེས་པའི་རབས་ཞེས་བརྗོད་པ་ནི། ཨ་གས་
ཞེས་པ་ཆུ་ལྷའི་བུའི་སྐད་དོད་ཡིན་ལ། རི་ཥི་ཞེས་པ་དྲང་སྲོང་གི་སྐད་དོད་ཡིན་
པས་རི་ཌི་ཨ་གསྟ་ཞེས་པ་དྲང་སྲོང་ཆུ་ལྷའི་བུ་ཞེས་པའོ། །དེ་ནི་དབྱར་དང་སྟོན་གྱི་
མཚམས་སུ་ལྷོ་ཕྱོགས་སུ་འཆར་བའི་སྐར་མ་བོད་ཀྱི་ཡུལ་སྐད་དུ་རི་བྱི་ཞེས་པའི་
སྐར་མ་དེ་ཤར་བ་ན་ཆུ་ཐམས་ཅད་ཡན་ལག་བརྒྱད་ལྡན་དུ་གྱུར་ཏེ་སུས་ལོངས་
སྤྱོད་ཀྱང་ཕན་འདོགས་པ་དང་། གོས་ལ་སོགས་པ་བཀྲུ་བ་ལ་དག་བྱེད་ཀྱི་ནུས་པ་
ཆེ་བ་སོགས་འབྱུང་བ་སྐར་མ་དེ་ཤར་བའི་མཐུར་ཐ་སྙད་ཀྱི་བསྟན་བཅོས་དག་
ལས་འབྱུང་ངོ༌། །འཁྲུངས་རབས་འདི་ལ་ཨ་གསྟའི་འཁྲུངས་རབས་ཞེས་བརྗོད་པ་
ནི་བྱང་སེམས་བདག་ཉིད་ཆེན་པོ་དེའི་མཚན་དུ་བརྗོད་པར་མི་འདྲ་ཞིང་། མཁས་
མཆོག་དཔའ་བོས་སྐྱེས་རབས་འདིར་བརྡ་ཚིག་གིས་བརྗོད་པ་མང་དུ་སྣང་བས་
འདི་ཡང་བརྡ་ཚིག་ཡིན་ནམ་སྙམ་སྟེ། རི་ཥི་ཨ་གསྟའི་ཞེས་པའི་སྐར་མ་དེ་ལྷོ་
ཕྱོགས་རྒྱ་མཚོའི་སྟེང་གི་ནམ་མཁའ་ལ་འཆར་བ། བྱང་སེམས་བདག་ཉིད་ཆེན་པོ་
འདི་ཡང་འཛམ་བུའི་གླིང་གི་ཡུལ་དབུས་སུ་འཁྲུངས་ཀྱང་གཉེན་ཉེ་དུ་དང་ཡོངས་
སུ་བཟུང་བ་ཐམས་ཅད་བོར་ཏེ། ལྷོ་ཕྱོགས་རྒྱ་མཚོའི་ནང་གི་གླིང་ཞིག་ཏུ་གནས་
ནས་བསམ་གཏན་ལ་རྩེ་གཅིག་ཏུ་བཞུགས་པས་གང་དུ་གནས་པའི་ཕྱོགས་རི་ཎི་
ཨ་གསྟ་དང་མཐུན་པས་དེའི་སྒོ་ནས་བརྡ་ཚིག་གི་མིང་བཏགས་པ་ཡིན་ནམ་སྙམ་
མོ། །འོན་ཀྱང་སྔོན་གྱི་དམ་པ་སུས་ཀྱང་ཨ་གསྟའི་འཁྲུངས་རབས་ཞེས་བརྗོད་
པའི་རྒྱུ་མཚན་བཤད་པ་མ་མཐོང་བས་མང་དུ་ཐོས་པ་རྣམས་ཀྱིས་དཔྱད་པར་
བྱའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་པའི་སྐྱེས་རབས་སོ་
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ་ལས། རྟོགས་
བརྗོད་བདུན་པའི་བཤད་པའོ།། །།
༈ གསུམ་པ་མི་འཇིགས་པའི་སྦྱིན་པ་ལ་སློབ་ཚུལ་ལ་གསུམ། སེམས་
ཅན་རྣམས་ལ་བྱམས་པ་བསྒོམས་ཏེ་མི་འཇིགས་པའི་སྦྱིན་པ་བྱེད་ཚུལ། སེམས་
ཅན་རྣམས་ ལ་ཉེ་རིང་མེད་པར་ཡོངས་སུ་བཟུང་བ་ཐམས་ཅད་བཏང་ སྟེ་མི་
འཇིགས་པའི་སྦྱིན་པ་བྱེད་ཚུལ། སེམས་ཅན་རྣམས་གནོད་འཚེ་ལས་བསྐྱབས་ཏེ་
མི་འཇིགས་པའི་སྦྱིན་པ་བྱེད་ཚུལ་ལོ། །དང་པོ་སེམས་ཅན་རྣམས་ལ་བྱམས་པ་
བསྒོམས་ཏེ་མི་འཇིགས་པའི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་
པ་ལམ་གྱི་གནས་སྐབས་སུ་མི་འཇིགས་པའི་སྦྱིན་པ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། རྒྱལ་པོ་བྱམས་པའི་སྟོབས་སུ་
འཁྲུངས་ པའི་ རྟོགས་བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ།
ལེའུའི་མཚན་ བསྟན་ པའོ། །དང་པོ་ནི། སྙིང་ རྗེ་ཆེན་པོ་གཞན་གྱི་སྡུག་བསྔལ་
གྱིས་གདུངས་པ་རྣམས་ནི་བདག་གི་བདེ་བ་ལ་མི་ལྟ་སྟེ། །ཞེས་པ་སྟེ། སེམས་
བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པ་རྣམས་ཀྱིས་སྤྱོད་པ་ཐམས་ཅད་བསྡུས་
པའི་སྡོམ་ཕར་ཕྱིན་དྲུག་ལ་བསླབ་དགོས་ལ། དེ་ལ་སློབ་པའི་ཚེ་འཁོར་བ་ལ་མ་
ཆགས་པའི་བསམ་པ་དང་། སེམས་ཅན་རྣམས་སྡུག་བསྔལ་གྱིས་ཉམ་ཐག་པ་མ་
བཟོད་ནས་དེ་རྣམས་སྡུག་བསྔལ་ལས་སྒྲོལ་བ་རང་གི་ཁུར་དུ་ཁྱེར་བའི་སྙིང་རྗེ་
ཆེན་པོ་གཉིས་ཀྱི་སྒོ་ནས་སློབ་དགོས་ལ། བསམ་པ་དེ་གཉིས་གང་མེད་ནའང་
རྒྱལ་སྲས་ཀྱི་སྤྱོད་པ་རྣམ་དག་ཏུ་མི་འགྲོའོ། །དེ་ཡང་ཕྱིན་དྲུག་གང་ལ་སློབ་ཀྱང་
མ་ཆགས་པའི་བསམ་པ་དགོས་པ་ནི་སྦྱིན་པ་ལ་སློབ་པའི་ཚེ་སྦྱིན་པ་ ཕྲ་མོར་
- 66 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཏོང་ཡང་ གང་ གཏང་རྒྱུའི་རྫས་དེ་ལ་མ་ཆགས་པ་ཞིག་དགོས་ལ། སྦྱིན་པ་
རླབས་པོ་ཆེ་ལུས་དང་ལོངས་སྤྱོད་ཐམས་ཅད་གཏོང་བ་ལ་ནི་རང་གི་བདེ་བ་གང་
ལའང་མ་ཆགས་པ་ཞིག་ངེས་པར་དགོས་སོ། །གང་ལའང་མ་ཆགས་པའི་སྦྱིན་པ་
ཡོད་ན་ཚུལ་ཁྲིམས་ལ་སོགས་པའི་ཕར་ཕྱིན་ལྷག་མ་རྣམས་འབྱུང་གི །དེ་མེད་ན་
མི་འབྱུང་བ་ནི། སྔ་མ་ལ་བརྟེན་ཕྱི་མ་སྐྱེ། །ཞེས་གསུངས་པ་ལྟར་རོ། །དེས་ན་
ཐུགས་སྙིང་རྗེ་ཆེན་པོའི་གཞལ་དབང་དུ་སོང་བའི་རྒྱལ་སྲས་སའི་དབང་ཕྱུག་ཏུ་
གྱུར་པ་རྣམས་ནི་སེམས་ཅན་གཞན་སྡུག་བསྔལ་གྱིས་གདུངས་པ་གཟིགས་པ་ན་
རང་གི་བདེ་བ་གང་ལའང་མི་ལྟ་བར་སེམས་ཅན་སྡུག་བསྔལ་གྱིས་གདུངས་པ་དེ་
རྣམས་སྐྱོབ་པ་ལ་བརྩོན་པར་མཛད་དེ་མི་འཇིགས་པའི་སྦྱིན་པ་བྱེད་དོ། །ལས་
དང་པོ་པ་རྣམས་ཀྱིས་ཀྱང་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་
སྐབས་སུ་རང་གི་བདེ་བ་ལ་མི་ལྟ་བར་སེམས་ཅན་སྡུག་བསྔལ་གྱིས་གདུངས་པ་
རྣམས་བསྐྱབ་པའི་ཕྱིར་བྱམས་པའི་སེམས་ཀྱིས་མི་འཇིགས་པའི་སྦྱིན་པ་ཇི་ལྟར་
མཛད་པའི་རྣམ་ཐར་བཟང་པོའི་རྗེས་སུ་བསླབ་པར་བྱའོ། ། །
གཉིས་པ་རྒྱལ་པོ་བྱམས་པའི་སྟོབས་སུ་འཁྲུངས་པའི་རྟོགས་བརྗོད་རྒྱས་
པར་བཤད་པ་ལ་བཞི། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་
ཆེན་པོ་དེའི་ཡོན་ཏན་སྤྱིར་བསྟན་པ། བྱེ་བྲག་ཏུ་བྱམས་པ་བསྒོམས་པའི་སྟོབས་
ཀྱིས་སེམས་ཅན་རྣམས་འཇིགས་པ་དང་ཉེར་འཚེ་མཐའ་དག་ལས་སྐྱོབ་པའི་མི་
འཇིགས་པའི་སྦྱིན་པ་མཛད་པ། རང་གི་ལུས་དང་སྲོག་ལའང་མི་ལྟ་བར་གནོད་
སྦྱིན་རྣམས་ཀྱི་དོན་མཛད་པའོ། །དང་ པོ་ནི། དེ་ཡང་འདི་སྐད་ཐོས་སོ། །ཞེས་ པ་ནས།
རྒྱལ་པོར་གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེས་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྔོན་སློབ་པ་ལམ་གྱི་གནས་སྐབས་སུ་སྙིང་རྗེ་ཆེན་པོའི་དབང་གིས་རང་གི་བདེ་བ་
ལ་མི་ལྟ་བར་སེམས་ཅན་སྡུག་བསྔལ་གྱིས་གདུངས་པ་རྣམས་བྱམས་པའི་སེམས་
ཀྱིས་སྐྱོབ་པར་མཛད་པའི་ཚུལ་དེ་ཡང་འོག་ནས་འབྱུང་བ་འདི་སྐད་དུ་ཐོས་ཏེ།
བྱང་ཆུབ་མཆོག་ཏུ་ཐུགས་བསྐྱེད་ནས་བསྐལ་བ་གྲངས་མེད་དུ་ལམ་སྒོམ་པར་
མཛད་པས་ས་ཆེན་པོ་ལ་གནས་པར་གྱུར་པ་ན། ལས་དང་ཉོན་མོངས་པའི་དབང་
དུ་སོང་བ་མིན་པར་འཛམ་བུའི་གླིང་གི་སེམས་ཅན་རྣམས་ཀྱི་དོན་མཛད་པའི་ཕྱིར་
བྱམས་པའི་སྟོབས་ཞེས་བྱ་བའི་རྒྱལ་པོར་འཁྲུངས་པར་གྱུར་ཏོ་ཞེས་གྲག་གོ །
རྒྱལ་པོ་བྱམས་པའི་སྟོབས་དེ་ནི་འཛམ་བུའི་གླིང་གི་རྒྱལ་ཕྲན་བརྒྱད་ཁྲི་བཞི་སྟོང་
སྙེད་ལ་དབང་བྱེད་པ་ཞིག་བྱུང་སྟེ། རྒྱལ་པོ་དེ་ལ་བཙུན་མོ་ཉི་ཁྲི་དང༌། བློན་པོ་ཁྲི་
ཕྲག་གཅིག་ཡོད་པར་བཤད་དོ། དེ་ལྟ་བུའི་སྟོབས་ཀྱི་འཁོར་ལོས་སྒྱུར་བའི་རྒྱལ་
པོ་བྱམས་པའི་སྟོབས་ཞེས་བྱ་བ་དེ་ནི་སྔོན་ཡུན་རིང་པོ་ནས་གོམས་པའི་མཐུས་
སྐྱེས་ཐོབ་ཀྱི་ཡོན་ཏན་ཚད་མེད་པ་དང་ལྡན་ཏེ། དེ་ནི་སེམས་བསྐྱེད་ནས་བསྐལ་
པ་གྲངས་མེད་པར་རྒྱལ་སྲས་ཀྱི་སྤྱོད་པ་སྤྱད་པས་བྱང་ཆུབ་སེམས་དཔའ་སའི་
དབང་ཕྱུག་ཏུ་གྱུར་པ།བདག་གི་ཆེ་བ་སྟེ་ཐེག་པ་ཆེན་པོའི་རིགས་ཆེས་ཆེར་རྒྱས་པ་
ཉིད་ཀྱིས་གཞན་གྱིས་བསྐུལ་བ་ལ་མི་ལྟོས་པར་སྲིད་པ་མཐའ་དག་ལ་ཡིད་ལོག་
པའི་ངེས་འབྱུང་དང་། སེམས་ཅན་ཐམས་ཅད་ལ་བུ་གཅིག་པ་ལྟར་ལྟ་བའི་བྱམས་
པ་དང་། སེམས་ཅན་གྱི་སྡུག་བསྔལ་མི་བཟོད་པའི་སྙིང་རྗེ་ཆེན་པོ་དང་ལྡན་ཞིང་།
བྱམས་སྙིང་རྗེ་ དེས་བསྐུལ་ནས་འགྲོ་བ་ ཐམས་ཅད་འཁོར་བའི་སྡུག་བསྔལ་
ལས་རང་གཅིག་པུས་ཡོངས་སུ་བསྐྱབ་པར་བྱའོ་ཞེས་དམ་བཅའ་ ཤིང་། དོན་
དེ་ཁུར་དུ་ཁྱེར་བས་ལྷག་པའི་བསམ་པ་རྨད་དུ་བྱུང་བ་དང༌། ལྷག་བསམ་དེས་
- 68 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དྲངས་ནས་སེམས་ཅན་ཐམས་ཅད་འཁོར་བའི་གནས་ནས་འདོན་ཕྱིར་མྱུར་དུ་
འཚང་རྒྱ་བར་བཞེད་པའི་སྨོན་པ་བྱང་ཆུབ་ཀྱི་སེམས་ནམ་ཡང་ཉམས་པ་མེད་པ་
དང་། སེམས་དེས་ཀུན་ནས་བསླངས་ཏེ་རྒྱལ་སྲས་ཀྱི་སྤྱོད་པ་སྦྱིན་པའི་ཕ་རོལ་ཏུ་
ཕྱིན་པ་དང༌། དབང་ པོའི་ སྒོ་ སྡོམ་ པའི་ དུལ་ བ་ དང༌། སྒོ་གསུམ་ གྱི་ཉེས་སྤྱོད་
མཐའ་དག་སྡོམ་པའི་སྡོམ་པ་དང་རང་དོན་ཡིད་བྱེད་སྡོམ་པའི་སྡོམ་པ་གཉིས་དང་
ལྡན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་། འགྲོགས་ན་བདེ་བས་དེས་པ་ལ་
སོགས་པ་ཡོན་ཏན་མང་པོས་བརྒྱན་པའི་བཟོད་པའི་ཕ་རོལ་ཏུ་ ཕྱིན་པ་དང༌།
སོགས་པས་བསྡུས་པ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་། བསམ་གཏན་གྱི་
ཕ་རོལ་ཏུ་ཕྱིན་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་དྲུག་ལ་སློབ་པའི་འཇུག་
པ་སེམས་བསྐྱེད་ནམ་ཡང་ཉམས་པ་མེད་པ་དང་
། འཇིག་རྟེན་ལ་ཕན་འདོགས་པ་
བསྡུ་བའི་དངོས་པོ་བཞི་རྣམས་དང་མཐུན་པའི་ཡོན་ཏན་ཁྱད་པར་ཅན་གོང་ནས་
གོང་དུ་མངོན་པར་འཕེལ་བར་འགྱུར་ཏེ་ནམ་མཁའི་མཐས་ཁྱབ་པའི་སེམས་ཅན་
ཐམས་ཅད་ལ་བྱམས་པའི་ཡིད་རྩེ་གཅིག་ཏུ་གྱུར་པ་ཞིག་གོ །ཡོན་ཏན་ཁྱད་པར་
ཅན་མངོན་པར་འཕེལ་བ་ཞེས་པ་སའི་ཡོན་ཏན་གོང་ནས་གོང་དུ་འཕེལ་བ་ལ་
བཤད་དེ། དེ་ལྟར་ན་མོས་སྤྱོད་ཀྱི་རིང་ལ་བར་མ་ཆད་དུ་ཡང་དག་སྤོང་བཞི།
དྲན་པ་ཉེར་བཞག་བཞི། རྫུ་འཕྲུལ་རྐང་བཞི། དབང་པོ་ལྔ། སྟོབས་ལྔ་རྣམས་ལ་
བྱང་ཆུབ་ཀྱི་སེམས་དང་སྤྱོད་པ་ཕྱིན་དྲུག་དང་ལྡན་པར་གོམས་གོམས་པ་ལས་ས་
དང་པོར་ཆོས་རྣམས་ཀྱི་གནས་ལུགས་མངོན་སུམ་དུ་གཟིགས་ཤིང་། ཀུན་རྫོབ་
དང་དོན་དམ་པའི་སེམས་བསྐྱེད་གཉིས་དང་ལྡན་པས་སྦྱིན་པའི་ཕ་རོལ་ཏུ་ཕྱིན་
པའི་ཉམས་ལེན་ཆེས་རྨད་དུ་བྱུང་བ་ལྷག་པར་མཛད་པ་དང་། ས་གཉིས་པ་ནས་
69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཟུང་ཚུལ་ཁྲིམས་ཀྱི་ཕར་ཕྱིན་སོགས་རིམ་པ་བཞིན་ཕྱིན་དྲུག་གི་ཉམས་ལེན་
གོང་འཕེལ་དུ་མཛད་པ་དང་། ས་དང་པོར་ཡོན་ཏན་བརྒྱ་ཕྲག་བཅུ་གཉིས་སྐད་
ཅིག་ལ་ཐོབ་སྟེ། ཏིང་ངེ་འཛིན་བརྒྱ་ཐོབ་ཅིང་དེ་དག་ལ་འཇུག་ཅིང་ལྡང་བ་དང༌།
སངས་ རྒྱས་བརྒྱ་མཐོང་བ་དང་། དེ་རྣམས་ ཀྱི་ བྱིན་རླབས་ཀྱང་ཤེས་པ་དང་།
འཇིག་རྟེན་གྱི་ཁམས་བརྒྱ་གཡོ་བར་བྱེད་པ་དང་། ཞིང་བརྒྱར་ཡང་འགྲོ་བ་དང༌།
འཇིག་རྟེན་གྱི་ཁམས་བརྒྱ་སྣང་བར་བྱེད་པ་དང་། སེམས་ཅན་བརྒྱ་སྨིན་པར་བྱེད་
པ་དང༌། བསྐལ་བ་བརྒྱར་གནས་པར་བྱེད་པ་དང་། བསྐལ་བ་བརྒྱ་ལ་སྔོན་དང་
ཕྱི་མའི་མཐར་འཇུག་པ་དང་། ཆོས་ཀྱི་སྒོ་བརྒྱ་འབྱེད་པ་དང༌། ལུས་བརྒྱ་ཀུན་ཏུ་
སྟོན་པ་དང་། ལུས་རེ་རེ་ལ་འཁོར་བྱང་ཆུབ་སེམས་དཔའ་བརྒྱ་བརྒྱ་དང་ལྡན་
པར་སྟོན་པའོ། །དེ་བཞིན་དུ་ས་གཉིས་པ་ལ་ཡོན་ཏན་དེ་དག་སྟོང་འགྱུར་དང་།
གསུམ་པ་ལ་འབུམ་དང་། བཞི་པ་ལ་བྱེ་བ་ཕྲག་བརྒྱ་དང་། ལྔ་པ་ལ་བྱེ་བ་ཕྲག་
སྟོང་དང་། དྲུག་པ་ལ་བྱེ་བ་བརྒྱ་ ཕྲག་སྟོང་དང་། བདུན་པ་ལ་བྱེ་བ་ཁྲག་ཁྲིག་
འབུམ་ཐོབ་བོ། །ས་ལྷག་མ་རྣམས་ཀྱི་ཡོན་ཏན་ནི་བྱེ་བ་ལ་སོགས་པའི་གྲངས་
ཀྱིས་མི་ཆོད་པས་རྡུལ་ཕྲ་རབ་ཀྱི་གྲངས་ཀྱིས་བསྟན་ཏེ། བརྒྱད་པ་ལ་སྟོང་གསུམ་
གྱི་འཇིག་རྟེན་གྱི་ཁམས་འབུམ་གྱི་རྡུལ་ཕྲ་རབ་ཀྱི་གྲངས་དང་མཉམ་པ་དང༌།
དགུ་པ་ལ་སྟོང་གསུམ་གྱི་འཇིག་རྟེན་གྱི་ཁམས་གྲངས་མེད་པ་འབུམ་ཕྲག་བཅུའི་
རྡུལ་ཕྲ་རབ་ཀྱི་རྡུལ་ཇི་སྙེད་པ་དེ་སྙེད་དང༌། བཅུ་པ་ལ་སངས་རྒྱས་ཀྱི་ཞིང་བརྗོད་
དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་རྡུལ་སྙེད་དང་མཉམ་པའི་
ཡོན་ཏན་རྣམས་ཐོབ་པར་གསུངས་སོ། །ས་དང་པོ་ནས་སྐྱེ་བ་ལ་དབང་ཐོབ་སྟེ་
ལས་དང་ཉོན་མོངས་པའི་དབང་གིས་སྐྱེ་བ་ལེན་མི་སྲིད་ཅིང་། སྙིང་རྗེ་དང་སྨོན་
70 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལམ་གྱི་དབང་དང་བསོད་ནམས་ཀྱི་མཐུས་སྐྱེ་བ་འཛིན་པར་བྱེད་དོ། །དེ་ཡང་
སྙིང་རྗེ་དང་སྨོན་ལམ་ གྱི་དབང་གིས་ནི་སེམས་ཅན་གང་དང་གང་གི་དོན་དུ་
འགྱུར་ན་དེ་དང་དེའི་དོན་དུ་རྟེན་བཟང་ངན་གང་ ཡང་འཛིན་པར་མཛད་དེ།
སེམས་ཅན་གྱི་དོན་དུ་རི་བོང་དང་། སྤྲེའུ་སོགས་དུད་འགྲོའི་རྟེན་ཡང་བཟུང་བར་
བཤད་པ་ལྟར་རོ། །བསོད་ནམས་ཀྱི་མཐུས་སྐྱེ་བ་འཛིན་པ་ནི་ས་བཅུ་ལ་གནས་
པ་རྣམས་རིམ་པ་བཞིན་ཕལ་ཆེར་འཛམ་བུའི་གླིང་དང༌། གླིང་བཞི་དང་། སུམ་ཅུ་
རྩ་གསུམ་དང་། འཐབ་བྲལ་དང༌། དགའ་ལྡན་དང་། འཕྲུལ་དགའ་དང་། གཞན་
འཕྲུལ་དབང་བྱེད་ཀྱི་རྒྱལ་པོ་དང་། སྟོང་གི་བདག་པོ་དང་། སྟོང་གཉིས་ཀྱི་བདག་
པོ་ཚངས་པ་དང་། གནས་གཙང་མའི་ལྷའི་རྒྱལ་པོ་རྣམས་སུ་སྐྱེ་བ་འཛིན་པར་
བཤད་དོ། །གཟུགས་མེད་ཁམས་སུ་ནི་སེམས་ཅན་གྱི་དོན་བྱར་མེད་པས་སེམས་
དཔའ་ཆེན་པོ་རྣམས་ནམ་ཡང་སྐྱེ་བ་བཞེས་པར་མི་མཛད་དེ། ཡོན་ཏན་རིན་པོ་ཆེ་
སྡུད་པ་ལས། བྱང་ཆུབ་ཡོན་ཏན་ཕ་རོལ་ཕྱིན་ཉམས་འགྱུར་འོང་ཞེས། །གཟུགས་
མེད་ཁམས་སུ་སྐྱེ་བ་དོན་དུ་གཉེར་མི་བྱེད། །ཅེས་གསུངས་པ་ལྟར་རོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ནི། སྐྱེ་དགུ་
རྣམས་ཀྱི་ཞེས་པ་ནས། ཕ་དང་འདྲ། །ཞེས་ པའི་བར་ཏེ། རྒྱལ་པོ་བྱམས་ པའི་
སྟོབས་ཞེས་བྱ་བའི་སེམས་དཔའ་ཆེན་པོ་དེ་ཡང་སྔོན་ཡུན་རིང་པོ་ནས་གོམས་
པའི་མཐུ་བརྟས་པས་ཐུགས་བྱམས་པ་དང་སྙིང་རྗེའི་གཞན་དབང་དུ་སོང་སྟེ་དུས་
ཀུན་ཏུ་སྐྱེ་དགུ་རྣམས་ཀྱི་ངང་ཚུལ་ལ་གཟིགས་ཏེ། སེམས་ཅན་རྣམས་བདེ་བ་དང་
ལྡན་པ་དང༌། སྡུག་བསྔལ་གྱིས་གདུངས་པ་གང་དུ་གྱུར་པ་དེ་ལྟར་རྒྱལ་པོ་སེམས་
དཔའ་ཆེན་པོ་དེ་ལའང་ཐུགས་བདེ་བ་དང་མི་བདེ་བ་དེ་བཞིན་དུ་གྱུར་ཏོ། །དེ་
-71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡང་སེམས་ཅན་རྣམས་སྡུག་བསྔལ་གྱིས་མནར་བ་གཟིགས་པ་ན་བཟོད་གླགས་
མེད་པར་རང་གི་བདེ་བ་ཡལ་བར་བོར་ནས་སེམས་ཅན་རྣམས་ཀྱི་སྡུག་བསྔལ་
སེལ་བ་ལ་འཇུག་སྟེ། སེམས་ཅན་རྣམས་བཀྲེས་ཤིང་སྐོམ་པ་གཟིགས་པ་ན། དེ་
དག་ཟས་དང་སྐོམ་གྱིས་ཚིམ་པར་མ་བྱས་པར་རང་ཉིད་བཤོས་མི་གསོལ། བླ་མ་
སོགས་ཞིང་ཁྱད་པར་ཅན་གཟིགས་པ་ན། དེ་ལ་རྙེད་པ་དང་བཀུར་སྟིས་མཆོད་དེ་
མཉེས་པར་མ་བྱས་པར་རང་ཉིད་བཤོས་མི་གསོལ། མདོར་ན་ས་དང་ཆུ་དང་མེ་
དང་རླུང་དང་དགོན་པའི་སྨན་གྱི་ཤིང་བཞིན་དུ་རང་ཉིད་སེམས་ཅན་ཐམས་ཅད་
ཀྱི་ཉེ་བར་འཚོ་བའི་ལོངས་སྤྱོད་དུ་བསྒྱུར་ཏེ་བདག་པས་གཞན་གཅེས་ པའི་
སེམས་ཀྱིས་ཅི་བྱེད་སེམས་ཅན་རྣམས་བདེ་བའི་ཐབས་ཁོ་ནར་མཛད་དོ། །ཚིག་
རྐང་འདི་གཉིས་ལ་འགྱུར་གསར་དུ། སྐྱེ་དགུ་རྣམས་ལ་བདེ་སྡུག་གང་གྱུར་པ། །
རྒྱལ་པོ་དེ་ལའང་དེ་དག་དེ་བཞིན་གྱུར། །ཅེས་འབྱུང་བ་འགྱུར་བདེའོ། །དེ་ལྟར་
རྒྱལ་པོ་སེམས་དཔའ་ཆེན་པོ་དེ་བདག་ པས་ གཞན་གཅེས་ པའི་ སེམས་ ཀྱིས་
ཐབས་གང་ཞིག་བྱས་ན་སྐྱེ་དགུ་འདི་རྣམས་སྡུག་བསྔལ་དང་བྲལ་བ་དང་། བདེ་
བ་དང་ལྡན་པར་འགྱུར་སྙམ་དུ་དུས་ཀུན་ཏུ་དེ་འབའ་ཞིག་སེམས་པ་དེ་བས་ན་
རྒྱལ་པོ་སེམས་དཔའ་ཆེན་པོ་དེ་ནི་སྐྱེ་དགུ་རྣམས་སྡུག་བསྔལ་གྱི་རྒྱུ་སྡིག་པ་དང་།
དེའི་རྐྱེན་ཉེར་འཚེ་ལས་བསྲུང་བ་ལ་མཁས་སོ། །སེམས་དཔའ་ཆེན་པོ་དེས་སྐྱེ་
དགུ་རྣམས་ཕན་ཚུན་འཐབ་པ་དང་། རྩོད་པ་དང་། གཅིག་ལ་གཅིག་ཁ་ཟེར་བ་
དང༌། མི་སྙན་པར་བརྗོད་པ་དང་། མ་བྱིན་པར་ལེན་པ་དང་། འདོད་པ་ལོག་པར་
སྤྱོད་པ་དང་། ཕན་ཚུན་ཕྲ་མ་བྱེད་པ་སོགས་སྡུག་བསྔལ་དང་སྡུག་བསྔལ་གྱི་རྒྱུ་
སྡིག་པ་ལས་བསྲུང་ཕྱིར་རྒྱལ་པོའི་ཆ་ལུགས་གཟི་བརྗིད་ཆེན་པོ་དང༌། སྡིག་པ་
- 72 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅན་རྣམས་འཇིགས་པར་བྱ་བའི་ཕྱིར་མཚོན་ཆ་འཇིགས་སུ་རུང་བ་སྣ་ཚོགས་པ་
ལེགས་པར་ཕྱིས་པ་འོད་འབར་བ་དག་གིས་དཔུང་ཚོགས་ཐམས་ཅད་བརྒྱན་ཏེ།
གཡུལ་འགྱེད་པའི་དགྲ་ཐབས་རལ་གྲི་སྐོར་བ་དང་། ཕུབ་བཟུང་བ་དང་། གནམ་
དུ་འཕར་བ་དང་། མདུང་དང་མདའ་བོ་ཆེ་འཕང་བ་དང་། གཡས་འཕོང་དང༌།
གཡོན་འཕོང་དང་། མདའ་ལྔ་འཕང་པ་སོགས་འཕོང་གི་ལས་ལ་ཤིན་ཏུ་བྱང་བ་
དང༌། གཞན་ཡང་ཞགས་པ་གདབ་པ་དང་། ལྕགས་ཀྱུའི་བསྒྱུར་ཐབས་སོགས་ལ་
མཁས་ཤིང་ཤིན་ཏུ་བྱང་བ་དང་། ཉེས་པ་གང་བྱས་ན་ཆད་པ་གང་བཅད་པ་དང་།
འཇིག་རྟེན་བདེ་ཕྱིར་བྱ་བ་གང་དང་གང་བྱེད་དགོས་པ་སོགས་རྒྱལ་པོའི་བཀའ་
ཁྲིམས་སྟོན་པའི་གཙུག་ལག་རྣམས་ལ་ཤིན་ཏུ་མཁས་ཤིང་གོམས་པས། དེའི་ཚེ་
རྒྱལ་པོ་བྱམས་པའི་སྟོབས་ཉིད་ཀྱི་མངའ་འོག་ཏུ་གཏོགས་པའི་འཛམ་བུའི་གླིང་
གི་འབངས་ ཐམས་ ཅད་ རྒྱལ་ པོའི་ གཟི་བརྗིད་དང་ བཀའ་ ཁྲིམས་བཙན་པོའི་
མཐུས་སུ་ཡང་གཅིག་གིས་གཅིག་ལ་འཚེ་བ་སོགས་ཉེས་པར་སྤྱོད་པའི་ལས་གང་
ཡང་མི་བྱེད་ཅིང་། ཕན་ཚུན་སེམས་མཐུན་པར་ཆོས་བཞིན་སྤྱོད་པར་བྱེད་དོ། །
དེའི་ཚེ་འཛམ་གླིང་གི་མིའི་དབང་པོ་རྒྱལ་ཕྲན་བརྒྱད་ཁྲི་བཞི་སྟོང་པོ་དེ་ཐམས་
ཅད་ཀྱིས་ཀྱང་རྒྱལ་པོ་བྱམས་པའི་སྟོབས་ཀྱི་བཀའ་ཁྲིམས་མནོས་ཏེ་ཐམས་ཅད་
ཀྱིས་རྒྱལ་པོ་སེམས་དཔའ་ཆེན་པོ་འདིའི་ཞབས་ལ་མགོ་བོས་གཏུག་ཅིང་བཀའ་
བཞིན་དུ་སྒྲུབ་པར་བྱེད་པས་ན། གཡུལ་འགྱེད་པ་སོགས་སེམས་ཅན་ལ་གནོད་
པའི་ལས་གང་ཡང་བྱ་མི་དགོས་པས་རྒྱལ་པོ་སེམས་དཔའ་ཆེན་པོ་དཔུང་དང་
བཅས་པ་དེའི་མཚོན་ཆ་རྣམས་ཀྱང་རྒྱན་དང་འདྲ་བར་གྱུར་ཏོ། །འདི་ལ་འགྱུར་
གསར་དུ། མི་དབང་བཀའ་ཁྲིམས་སྤྱི་བོས་ལེན་པས་ན། །དེ་ཡི་མཚོན་ཆ་རྒྱན་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང་འདྲ་བར་གྱུར། །ཅེས་འབྱུང་བ་ལྟར་ན་མིའི་དབང་པོ་བྱམས་པའི་སྟོབས་ཀྱི་
བཀའ་ཁྲིམས་འཛམ་བུའི་གླིང་གི་འབངས་ཐམས་ཅད་ཀྱི་སྤྱི་བོས་མནོས་པས་ན་
མཚོན་ཆ་རྣམས་རྒྱན་དང་འདྲ་བར་གྱུར་ཅེས་བྱའོ། །དེའི་ཚེ་རྒྱལ་པོ་སེམས་དཔའ་
ཆེན་པོ་དེའི་མངའ་རིས་སུ་གཏོགས་པའི་ཡུལ་རྣམས་ན་འཇིག་རྟེན་གྱི་བདེ་སྐྱིད་
འབྱུང་བའི་ཐབས་རྣམས་དང་། ཕན་ཚུན་གཅིག་ལ་གཅིག་གནོད་པ་མེད་པར་
འགྲོགས་ན་བདེ་ཞིང་ ཚིག་ འཇམ་ སྙན་ པ་ ཡིད་ དུ་འོང་བ་ གཟུགས་ཅན་ དང་
མཚུངས་གསལ་གྱི་རྒྱན་ལ་སོགས་པ་ཚིག་རྒྱན་ངོ་མཚར་བས་ཕན་ཚུན་སེམས་
དང་ཞིང་དགའ་བར་བྱེད་པའི་སྙན་ངག་རྣམས་དང་། ཚེ་རབས་ཀུན་ཏུ་ཕན་པ་
འབྱུང་བའི་ཐབས་དགེ་བ་བཅུའི་ལས་ཀྱི་ལམ་སོགས་དཀར་ཆོས་སྟོན་པའི་དམ་
པའི་ཆོས་ཀྱིས་ཚུལ་རྣམས་དང་། གཞན་ཡང་འཁོར་ཉན་དང་། ཁྱུ་མཆོག་དང་།
ས་འཛིན་དང་། དྲུག་སྐྱེས་དང་། བར་མ་དང༌། བློ་གསལ་དང་། ལྔ་པ་ལ་སོགས་
པ་འཇིག་རྟེན་དགའ་བར་བྱེད་པའི་སྙན་ཚིག་ཟློས་གར་གྱི་རིགས་རྣམས་དང་། ཡི་
གེ་ དང༌། སྡེབ་ སྦྱོར་ དང༌། མངོན་ བརྗོད་ དང༌། རྩིས་ ལ་ སོགས་ པ་ ཐ་ སྙད་ ཀྱི་
གཙུག་ལག་རྣམས་དང་། ཡང་དག་པའི་ལམ་སྟོན་པའི་གཙུག་ལག་དག་ཀྱང་རྣམ་
པར་གསལ་བར་སྣང་ངོ་། །དེ་ལྟར་རྒྱལ་པོ་སེམས་དཔའ་ཆེན་པོ་དེ་ནི་འབངས་སྐྱེ་
དགུ་ཐམས་ཅད་ཆོས་བཞིན་སྐྱོང་བར་མཛད་པས་ན། རྒྱལ་པོའི་བཀའ་ ཁྲིམས་
ཀྱིས་ཚར་གཅད་པར་བྱ་བ་དང་ཕན་གདགས་པར་བྱ་བ་གང་ཡང་ཕ་བཟང་པོས་
སྐྱོང་བ་ཇི་བཞིན་དུ་སེམས་ཅན་སྤྱི་དང་སོ་སོ་ལ་ཕན་པར་བྱ་བའི་ཐབས་ཁོ་ན་
མཛད་པ་ལས་ཆོས་དང་འགལ་བ་ནམ་ཡང་མི་བྱེད་དོ། །རྒྱལ་པོ་སེམས་དཔའ་
ཆེན་པོ་དེ་ནི་མངོན་ཤེས་དང་ལྡན་ཞིང་རྫུ་འཕྲུལ་ལ་མངའ་བརྙེས་པས། སེམས་
-74 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཅན་སྡིག་ཅན་གཞན་གྱི་སྲོག་གཅོད་པ་དང་། གཞན་གྱི་རྫས་རྐུ་བ་དང་འཕྲོག་པ་
སོགས་བྱེད་པ་བྱུང་ན། དེ་དག་འཇིགས་པར་བྱ་བའི་ཕྱིར་རང་གི་སྤྲུལ་པ་ལ་རང་
གིས་སྐྱེ་བོ་གཞན་གྱིས་མཐོང་ན་འཇིགས་སུ་རུང་བའི་ཆད་ལས་བཀའ་ཁྲིམས་
བཙན་པོ་དག་ བྱས་ཏེ་ཉེས་པ་ལས་ཟློག་པར་བྱེད་དེ། ལི་ཡུལ་གྱི་དགེ་ཚུལ་
གཉིས་ཀྱིས་རྗེ་བཙུན་འཇམ་དབྱངས་བསྒྲུབས་པའི་གཏམ་རྒྱུད་དང་། གཞོན་ནུ་
ནོར་བཟང་གིས་རྒྱལ་པོ་མེ་ལ་ཆོས་ཞུར་ཕྱིན་པའི་བྱུང་བ་ལྟ་བུའོ། །ལི་ཡུལ་གྱི་
དགེ་ཚུལ་གཉིས་ཀྱི་གཏམ་རྒྱུད་ནི། ལི་ཡུལ་གྱི་དགེ་ཚུལ་གཉིས་ཀྱིས་རྗེ་བཙུན་
འཇམ་དབྱངས་ལོ་བཅུ་གཉིས་སུ་བསྒྲུབས་ཀྱང་ཞལ་མ་གཟིགས་པས། འཕགས་
པ་ཐུགས་རྗེ་རེ་ཆུང་བྱས་པས། རྗེ་བཙུན་འཇམ་དབྱངས་ནམ་མཁར་བྱོན་ནས།
ང་དང་ཁྱེད་ལ་ལས་འབྲེལ་མེད། འཕགས་པ་ཐུགས་རྗེ་ཆེན་པོ་ཁ་བ་ཅན་ན་སྲོང་
བཙན་སྒམ་པོར་སྐྱེ་བར་བཞེས་ནས་ཡོད་དེར་སོང་གསུངས་པས། བོད་དུ་འོངས་
ནས་སྟོད་ལུང་གི་མདར་རྒྱལ་པོས་ཆད་པས་བཅད་པའི་མགོ་དང་། རྐང་ལག་
དང༌། དན་འབག་གིས་གུར་གསེབ་ན་མགོ་བོའི་ར་བ་དང་། མིག་གི་ཕུང་པོ་དང་།
རྐང་ལག་གི་འབལ་ཁང་མཐོང་བས་འཇམ་དཔལ་ཡང་བདུད་དུ་ཐལ། སྤྲུལ་པ་
ཅིའི་སྤྲུལ་པ། སྲོག་གཅོད་པའི་རྒྱལ་པོར་འདུག་སྙམ་དུ་ཕྱིར་ལོག་པ་དང༌། རྒྱལ་
པོས་སླར་བཀུག་ནས་མཇལ་བས་དབུའི་ཐོད་པ་ཞིག་ནས་ཨ་མི་དེ་བ་བསྟན། ང་
བོད་ ཀྱི་ ཨཱརྱ་ པ་ ལོ་ ཡིན། ཁྱེད་ གཉིས་ འཇིགས་ མི་ དགོས་ ཀྱི་ གསུངས། འོ་ན་
སེམས་ཅན་འདི་ཙམ་གྱི་སྲོག་གཅོད་པ་ཨཱརྱ་པ་ལོ་ཐུགས་རྗེ་ཆེན་པོ་ཡིན་པ་ལ་
ཟེར། ངས་རྒྱལ་སྲིད་བཟུང་ནས་སེམས་ཅན་ལ་གནོད་པ་སྤུ་ཙམ་ཡང་སྐྱེལ་མ་
མྱོང་། ངའི་གདུལ་བྱ་འདི་རྣམས་ཞི་བས་མི་ཐུལ་བས་སྤྲུལ་པའི་མི་ལ་སྤྲུལ་པས་
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆད་པ་གཅོད་པ་ཡིན། ད་ཁྱེད་གཉིས་གང་འདོད་དྲིས་པ་ལ་སྔར་གྱི་ཡུལ་དུ་སླེབ་
པ་ཞིག་འདོད་ཟེར། འོ་ན་རྒྱགས་ཕྱེའི་སྣོད་བྱེ་མས་ཁེངས་ལ་ཉོལ་ཞིག་གསུངས་
པས། དེ་ལྟར་བྱས་པས་རང་གི་ལི་ཡུལ་གྱི་བྲག་ཕུག་གི་སྒོ་རྩ་ན་ཉི་མ་ལྷག་ཤར་
ནས་འདུག་ཅིང་། བྱེ་མ་ཡང་གསེར་དུ་གྱུར་ནས་འདུག །དགེ་ཚུལ་གཉིས་ཀྱིས་
དང་པོར་ལོག་རྟོག་མ་སྐྱེས་ན་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་རྒྱུ་ལ། ཚེ་
དེ་ལ་དངོས་གྲུབ་དེ་ལས་མ་ཐོབ། སྐྱེ་བ་འདིའི་འོག་རོལ་ཏུ་དགྲ་བཅོམ་པ་རྒྱན་
མེད་འཐོབ་གསུངས་པ་དང་། གཞོན་ནུ་ནོར་བཟང་གིས་རྒྱལ་པོ་མེ་ལ་ཆོས་ཞུར་
ཕྱིན་པའི་བྱུང་བ་ནི། ཚོང་དཔོན་གྱི་བུ་གཞོན་ནུ་ནོར་བཟང་གིས་དྲང་སྲོང་རྒྱལ་
བའི་དྲོད་ཀྱི་སྐྱེ་མཆེད་ཀྱི་གདམས་ངག་ལྟར་རྒྱལ་པོ་མེ་ལ་བྱང་ཆུབ་སེམས་དཔའི་
སྤྱོད་པ་ཞུ་བ་ལ་ཕྱིན་པས། རྒྱལ་པོ་མེ་རྒྱལ་ཁྲིམས་ཀྱི་བྱ་བ་བྱེད་པ་དང་ཐུག་སྟེ།
རྒྱལ་པོ་ནི་རིན་པོ་ཆེས་སྤྲས་པའི་ཁྲི་ཆེན་པོ་ཞིག་གི་སྟེང་ན་འདུག །བློན་པོ་སྟོང་
ཕྲག་བཅུ་དང་། གཤེད་མའི་མི་དམྱལ་སྲུང་འདྲ་བ་འཇིགས་འཇིགས་རྣམས་ཀྱིས་
མིག་འདོན། རྐང་ལག་གཅོད་པ་སོགས་ཀྱི་ཁྲིམས་གཅོད་བྱེད་པ་མཐོང་བ་ན།
རྒྱལ་པོ་མེ་འདི་ལ་ཆོས་དགེ་བ་ནི་མེད་སྡིག་པ་འབའ་ཞིག་བྱེད་པས་བྱང་ཆུབ་
སེམས་དཔའི་སྤྱོད་པ་ལྟ་ག་ལ་ཡོད་སྙམ་དུ་བསམ་པ་ན། ནམ་མཁའ་ནས་ལྷ་
རྣམས་ཀྱིས་ཁྱོད་དྲང་སྲོང་རྒྱལ་བའི་དྲོད་ཀྱི་སྐྱེ་མཆེད་ཀྱི་གདམས་ངག་མི་དྲན་
ནམ་ཞེས་སྨྲས་སོ། །དེ་ནས་ཚོང་དཔོན་གྱི་བུ་གཞོན་ནུ་ནོར་བཟང་གིས་རྒྱལ་པོ་མེ་
ལ་བསྐོར་བ་ལན་གསུམ་བྱས་པས། རྒྱལ་པོ་མེས་ཚོང་དཔོན་གྱི་བུ་གཞོན་ནུ་ནོར་
བཟང་ནང་དུ་ཁྲིད་ནས། ང་ནི་བྱང་ཆུབ་སེམས་དཔའི་རྣམ་པར་ཐར་པ་སྒྱུ་མའི་
རོལ་པ་བརྙེས་པ་སྟེ། ངའི་ཡུལ་ན་གནས་པ་རྣམས་ཕལ་ཆེར་མི་དགེ་བ་སྣ་ཚོགས་
- 76 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྤྱོད་པས་གསོད་པའི་གཤེད་མར་སྤྲུལ་པའི་མི་རྣམས་ཀྱིས་གསད་བྱའི་མིར་སྤྲུལ་
པ་རྣམས་གསོད་པར་ཡོངས་སུ་བསྟན་པས་ངའི་ཡུལ་ན་གནས་པ་རྣམས་ཉེས་
པས་འཇིགས་ཤིང་སྐྱོ་བའི་ཤུགས་ཐོབ་པར་གྱུར་ཏོ། །ཞེས་གསུངས་པ་ལྟ་བུའོ། །
རྒྱལ་པོ་སེམས་དཔའ་ཆེན་པོ་དེ་ནི་བྱ་བ་དང་བྱ་བ་མ་ཡིན་པའི་ཚུལ་དང་། ཕན་པ་
དང་གནོད་པའི་ཚུལ་ཐམས་ཅད་ལ་མཁས་ཤིང་། སེམས་ཅན་ཐམས་ཅད་ལ་ཕན་
པར་ སེམས་པའི་ཕྱིར་སྐྱེ་དགུ་རྣམས་ལ་ གང་བྱས་ན་ཕན་དང༌། གང་ བྱས་ན་
གནོད་རྟོག་པ་ལ་མཁས་ཤིང་ཐམས་ཅད་ལ་ཕྱི་རྗེས་སུ་བལྟས་ཏེ་སྐྱོང་བ་ཕ་དང་
འདྲ་བར་གྱུར་ཏོ། །
གསུམ་ པ་ བྱེ་བྲག་ཏུ་ བྱམས་པ་བསྒོམས་ པའི་ སྟོབས་ ཀྱིས་ སེམས་ ཅན་
རྣམས་འཇིགས་པ་དང་ཉེར་འཚེ་མཐའ་དག་ལས་སྐྱོབ་པའི་མི་འཇིགས་པའི་སྦྱིན་
པ་མཛད་པ་ལ་བརྒྱད། རྒྱལ་པོ་སེམས་དཔའ་ཆེན་པོས་སྐྱེ་དགུ་རྣམས་ཆོས་ཀྱི་
བསྐྱངས་པས་ཤིན་ཏུ་དར་བར་གྱུར་པ། བྱམས་པའི་སྟོབས་ཀྱིས་བསྐྱབས་པས་
ཡུལ་དེ་ན་གནས་པ་རྣམས་ལ་གནོད་སྦྱིན་རྣམས་ཀྱིས་གནོད་འཚེ་བྱ་བར་མ་ནུས་
པ། གནོད་སྦྱིན་རྣམས་བྲམ་ཟེའི་གཟུགས་སུ་བསྒྱུར་ཏེ་བ་གླང་རྫི་ལ་ཚིག་གིས་
སྡིགས་པ། བ་གླང་རྫི་ལ་འཇིགས་པ་བསྐྱེད་མ་ནུས་པ། བ་གླང་རྫི་ལ་དེའི་རྒྱུ་དྲིས་
པ། བ་གླང་རྫིས་ལན་བརྗོད་པ། གནོད་སྦྱིན་རྣམས་ཀྱིས་བ་ལང་རྫི་ལ་རྒྱལ་པོའི་
མཐུ་དྲིས་པ། བ་ལང་རྫིས་རྒྱལ་པོ་སེམས་དཔའ་ཆེན་པོའི་ཡོན་ཏན་རྒྱ་ཆེར་
བརྗོད་པའོ། །
དང་པོ་ནི། དེ་དེ་ལྟར་ཞེས་པ་ནས། མངོན་པར་དར་བ་ལས། ཞེས་པའི་
བར་ཏེ། རྒྱལ་པོ་སེམས་དཔའ་ཆེན་པོ་དེ་སྔར་བཤད་པ་དེ་ལྟར་སྐྱེ་དགུ་རྣམས་
-77-



=
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆོས་ཀྱིས་སྐྱོང་བ་ན། བདེན་པ་དང་། གཏོང་བ་དང༌། ཉེ་བར་ཞི་བ་དང་། ཤེས་
རབ་ཀྱི་མཐུ་བཞིས་སྐྱོང་ངོ༌། །དེ་ལ་བདེན་པ་ནི། ཇི་སྐད་སྨྲ་བ་དེ་བཞིན་དུ་བྱེད་
པ་དང་། ཇི་ལྟར་བྱེད་པ་དེ་བཞིན་དུ་སྨྲ་བ་སྟེ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱི་སྤྱན་སྔར་སེམས་ཅན་ཐམས་ཅད་རང་གིས་སྒྲོལ་བར་དམ་
བཅས་ཤིང་། དོན་དེའི་ཕྱིར་དུ་མི་དགེ་བ་ཕྲ་མོས་ཀྱང་རྒྱུད་ལ་མ་གོས་པ་ཞིག་བྱ་
བ་དང༌། ཉོན་མོངས་པ་དང་ཉེས་སྤྱོད་ཕྲ་མོས་ཀྱང་མ་གོས་པ་ཞིག་བྱ་བ་དང༌། སྒོ་
གསུམ་གྱི་སྤྱོད་པ་ཐམས་ཅད་སེམས་ཅན་ཁོ་ནའི་དོན་དུ་བྱེད་པར་དམ་བཅས་
ཤིང་། ཇི་ལྟར་དམ་བཅས་པ་དེ་ལས་རྨི་ལམ་དུ་ཡང་འདའ་བར་མི་བྱེད་པར་སྲོག་
གི་ ཕྱིར་ཡང་བདེན་པ་མི་འདོར་བར་བསྲུང་བའོ། །གཏོང་བ་ནི། རང་གི་ལུས་
ལོངས་སྤྱོད་གང་ལའང་མ་ཆགས་པར་སེམས་ཅན་ཐམས་ཅད་ལ་ཉེ་རིང་མེད་པར་
གཏོང་བའོ། །ཉེ་བར་ཞི་བ་ནི། ཚུལ་ཁྲིམས་རྣམ་པར་དག་པ་ལ་གནས་ནས་ནང་
དུ་སེམས་དགེ་བའི་དམིགས་པ་ལ་རྩེ་གཅིག་ཏུ་འཇོག་པའི་ཏིང་ངེ་འཛིན་བརྟན་
པའོ། །ཤེས་རབ་ནི། ཆོས་རྣམས་ཀྱི་ཀུན་རྫོབ་དང་དོན་དམ་པའི་གནས་ལུགས་
ལེགས་པར་དཔྱད་དེ་ངེས་པའི་ཤེས་རབ་བོ། །འདི་བཞི་ལ་བྱིན་རླབས་ཀྱི་མཐུ་
བཞི་ཞེས་ཀྱང་གྲགས་སོ། །བཞི་པོ་འདི་ལས་རེ་རེའང་མཐུ་བསམ་གྱིས་མི་ཁྱབ་
པ་དང་ལྡན་ཏེ། བདེན་པའི་མཐུ་གཅིག་པུ་ཡོད་ནའང་རང་གཞན་གྱི་དོན་རྒྱ་ཆེན་
པོ་བདེ་བླག་ཏུ་བསྒྲུབ་ནུས་ཏེ། རྒྱལ་པོ་མིག་འབྱེད་ཀྱིས་གཞན་ལ་སྤྱན་གཉིས་ཀ་
སྦྱིན་པར་བཏང་ནས། སླར་ཡང་བདེན་པའི་མཐུ་བརྗོད་པས་ སྦྱིན་ གཉིས་སྔར་
ལས་ཀྱང་གསལ་བར་གྱུར་པ་དང་། རྒྱལ་པོ་ང་ལས་ནུས་བདེན་པའི་མཐུ་བརྗོད་
པས་འཛམ་བུའི་གླིང་གི་ཁོ་ར་ཁོར་ཡུག་ཏུ་ཟས་འདོད་པ་ལ་ཟས། གོས་འདོད་པ་
- 78 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལ་གོས། རིན་པོ་ཆེ་འདོད་པ་ལ་རིན་པོ་ཆེ་སོགས་གང་ལ་གང་འདོད་ཀྱི་དངོས་པོ་
ཆར་བཞིན་དུ་ཕབ་སྟེ་སེམས་ཅན་ཐམས་ཅད་ཚིམ་པར་བྱས་པ་སོགས་བདེན་པའི་
མཐུའི་བྱིན་རླབས་བསམ་གྱིས་མི་ཁྱབ་པ་མདོ་སྡེ་ལས་འབྱུང་བ་ལྟར་རོ། །གཏོང་
བས་ཀྱང་རང་གཞན་གྱི་དོན་ཐམས་ཅད་འགྲུབ་སྟེ། རང་གི་ལུས་ལོངས་སྤྱོད་གང་
ལའང་མ་ཆགས་པར་གཏོང་ནུས་ན་ཚངས་པ་དང་བརྒྱ་བྱིན་གྱིས་དཔལ་སོགས་
འཁོར་བའི་ཕུན་ཚོགས་མཐའ་དག་མི་འདོད་ཀྱང་འབྱུང་ཞིང་། ནམ་མཁའི་མཐས་
ཁྱབ་པའི་སེམས་ཅན་ཐམས་ཅད་ལ་གང་ལ་གང་འདོད་ཀྱི་དངོས་པོ་སྦྱིན་པར་
ཡང་ནུས་ཏེ། གཏོང་ བ་ དེ་ ལ་ བརྟེན་ནས་ སངས་ རྒྱས་ ཀྱི་ ཞིང་ དང་། སྐུ་དང༌།
འཁོར་ཚད་མེད་པ་དང་། མཛད་པ་འཕྲིན་ལས་མཐའ་མེད་པ་རྣམས་བསྒྲུབ་ནུས་
པས་སོ། །ཉེ་བར་ཞི་བའི་ཏིང་ངེ་འཛིན་གྱིས་ཀྱང་རང་གཞན་གྱི་དོན་ཐམས་ཅད་
བསྒྲུབ་ནུས་པ་ནི། ཏིང་ངེ་འཛིན་དེ་ལ་བརྟེན་ནས་གཟུངས་དང༌། མངོན་ཤེས་
དང་། སྤོབས་ པ་ དང་། རྫུ་ འཕྲུལ་ ལ་སོགས་ པ་ ཡོན་ ཏན་ གོང་ མ་ ཐམས་ཅད་
བསྒྲུབ་ནུས་ཏེ། ཐེག་པ་གསུམ་གྱི་ཡོན་ཏན་ཇི་སྙེད་ཅིག་ཡོད་པ་ཐམས་ཅད་ཞི་
ལྷག་ཟུང་འབྲེལ་གྱི་ཏིང་ངེ་འཛིན་གྱི་འབྲས་བུ་ཡིན་པར་མདོ་སྡེ་དགོངས་འགྲེལ་
ལས་གསུངས་པ་ལྟར་རོ། །ཤེས་རབ་འཇིག་རྟེན་དང་འཇིག་རྟེན་ལས་འདས་པའི་
ཡོན་ཏན་ཐམས་ཅད་ཀྱི་རྩ་བ་ཡིན་པ་ནི། མཐོང་དང་མ་མཐོང་ཡོན་ཏན་ནི། །
ཀུན་གྱི་རྩ་བ་ཤེས་རབ་ཡིན། །དེ་ལྟར་གཉིས་ཀ་བསྒྲུབ་པའི་ཕྱིར། །ཤེས་རབ་
ཡོངས་སུ་བཟུང་བར་བྱ། །ཞེས་གསུངས་པ་ལྟར་རོ། །དོན་འདི་ལ་དགོངས་ནས་
འཕགས་པ་ཀླུ་སྒྲུབ་ཀྱིས། །བདེན་པ་དང་། གཏོང་བ་དང་། ཉེར་བར་ཞི་བ་དང་།
ཤེས་རབ་བཞི་ལ་བསྔགས་པ་ཆེར་མཛད་དེ། རྒྱལ་པོ་ལ་གདམས་པ་རིན་པོ་ཆེའི་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྲེང་བ་ལས། རྒྱལ་པོ་དག་ལ་ཇི་ལྟར་བུར། །བདེན་ཚིག་ཡིད་ཆེས་བརྟན་བསྐྱེད་
པ། །དེ་བཞིན་དེ་ལ་བརྫུན་པ་ནི། །ཡིད་མི་ཆེས་པར་བྱེད་པའི་མཆོག །ཇི་ལྟར་
རྒྱལ་ པོའི་ ཉེས་ པ་ དག །སྦྱིན་ གསལ་ གཅིག་ གིས་ སྦེད་ པ་ ལྟར། །དེ་ བཞིན་
འཇུངས་པའང་དེ་དག་གི །ཡོན་ཏན་བདོག་པ་ཐམས་ཅད་འཇོམས། །ཉེ་བར་ཞི་
བ་ཟབ་པའི་ ཕྱིར། །མཆོག་ཏུ་གུས་པ་བྱེད་ པར་ འགྱུར། །གུས་པས་བརྗིད་ལ་
བཀའ་ ཡང་ བཙན། །དེ་ བས་ ཉེ་བར་ ཞི་བ་བསྟན། །ཤེས་ རབ་ ལྡན་ པ་ བློ་ མི་
ཕྲོགས། གཞན་གྱི་དྲིང་མི་འཇོག་ཅིང་བརྟན། །བསླུ་བས་མི་ཚུགས་རྒྱལ་པོ་སྟེ། །
དེ་བས་ཤེས་རབ་ལྷུར་བླང་མཛོད། །བདེན་སྟོང་ཞི་དང་ཤེས་རབ་སྟེ། །བཞི་པོ་
བཟང་བའི་མི་དབང་ནི། །ཆོས་བཟང་རྣམ་པ་བཞི་ལྟ་བུར། །ལྷ་མི་རྣམས་ཀྱིས་
བསྟོད་པར་གྱུར། །ཞེས་གསུངས་པ་ལྟར་རོ། །ཡོན་ཏན་བཞི་པོ་དེས་ནི་ཕར་ཕྱིན་
དྲུག་ཀྱང་བསྡུས་ཤིང་། བཞི་པོ་དེའི་ཡང་གནད་བསྡུས་ན་བསོད་ནམས་ཀྱི་ཚོགས་
དང༌ཡེ་ཤེས་ཀྱི་ཚོགས་ གཉིས་སུ་འདུ་སྟེ། དང་པོ་གསུམ་བསོད་ནམས་དང་།
བཞི་པ་ཡེ་ཤེས་ཀྱི་ཚོགས་སོ། །དེ་ལྟར་རྒྱལ་པོ་སེམས་དཔའ་ཆེན་པོ་འདིས་ཡོན་
ཏན་བཞི་པོ་དེ་ལ་སོགས་པ་ཅི་མཛད་ཐམས་ཅད་རང་དོན་དུ་ནམ་ཡང་མི་བྱེད་
པར་གཞན་སེམས་ཅན་ཐམས་ཅད་ལ་ཕན་པ་ཁོ་ནར་ཡོངས་སུ་བསྔོས་པའི་ཕྱིར།
ཡོན་ཏན་དེ་དག་འཇིག་རྟེན་རང་དགའ་བ་རྣམས་དང་། ཉན་རང་རྣམས་ལས་
ལྷག་པའི་ཁྱད་པར་ཅན་དུ་གྱུར་ལ། དེ་ཡང་བྱང་ཆུབ་ཀྱི་སེམས་རྣམ་པ་གཉིས་
ཆེས་ཆེར་སྟོབས་རྒྱས་པས་དགེ་བ་ཅི་བྱེད་ཐམས་ཅད་ནམ་མཁའི་མཐས་ཁྱབ་
པའི་སེམས་ཅན་ཐམས་ཅད་ལ་དམིགས་ནས་བྱེད་པས། དགེ་བ་ཆུང་ངུ་རེ་བྱས་
པའང་བསོད་ནམས་རླབས་ཆེན་པོར་འགྱུར་བའི་རིམ་པས་བྱང་ཆུབ་ཀྱི་ཚོགས་
- 80 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསགས་ཤིང་རང་དང་རང་གི་འབངས་ཐམས་ཅད་ཆོས་བཞིན་སྤྱོད་པས་མངོན་
པར་དར་བ་དང་། ལྷག་པར་རྒྱལ་པོ་སེམས་དཔའ་ཆེན་པོ་རང་ཉིད་སྐད་ཅིག་རེ་
རེ་ལའང་ཚོགས་རླབས་ཆེན་རྫོགས་ཏེ་ས་ནས་སར་འཕར་ཞིང་། ཡོན་ཏན་བསམ་
གྱིས་མི་ཁྱབ་པ་དབྱར་གྱི་ཆུ་གཏེར་ཆེན་པོ་བཞིན་དུ་ཆེས་ཆེར་འཕེལ་བར་གྱུར་
ཏོ། །དགེ་བ་ཅི་བྱེད་སེམས་ཅན་ཐམས་ཅད་ལ་བསྔོས་པས། དགེ་བ་ཕྲ་མོ་རེ་ཡང་
བསོད་ནམས་རླབས་ཆེན་དུ་འགྱུར་བ་ནི། རིན་ཆེན་ཕྲེང་བ་ལས། དེ་སྐད་བརྗོད་
པའི་བསོད་ནམས་གང་། །གལ་ཏེ་དེ་ནི་གཟུགས་ཅན་གྱུར། །གངྒཱའི་བྱེ་མ་སྙེད་ཀྱི་
ནི། །འཇིག་ རྟེན་ ཁམས་ སུ་ ཤོང་ མི་ འགྱུར། །དེ་ ནི་ བཅོམ་ ལྡན་ འདས་ ཀྱིས་
གསུངས། །ཞེས་གསུངས་པ་ལྟར་རོ། །
གཉིས་ པ་ བྱམས་ པའི་ སྟོབས་ ཀྱིས་བསྐྱབས་ པས་ ཡུལ་ དེ་ན་གནས་པ་
རྣམས་ལ་གནོད་སྦྱིན་རྣམས་ཀྱིས་གནོད་འཚེ་བྱ་མ་ནུས་པ་ལ་གསུམ། མདངས་
འཕྲོག་ པའི་ གནོད་ སྦྱིན་ རྣམས་ ཡུལ་ དེར་ འོངས་པ། སེམས་ དཔའ་ ཆེན་ པོའི་
བྱམས་པས་བསྐྱབས་པས་ཡུལ་དེའི་སེམས་ཅན་སུའི་ཡང་མདངས་འཕྲོག་མ་ནུས་
པ། གནོད་སྦྱིན་རྣམས་ཡི་མུག་སྟེ་རྟོག་པ་ལ་ཞུགས་པའོ། །དང་པོ་ནི། རེ་ཞིག་
ཅིག་ཅེས་པ་ནས། འདོད་ པར་ གྱུར་ ཏོ། །ཞེས་ པའི་ བར་ ཏེ། དེ་ ལྟར་ རྒྱལ་ པོ་
སེམས་དཔའ་ཆེན་པོས་སྐྱེ་དགུ་རྣམས་ཆོས་བཞིན་བསྐྱངས་པས་ཆོས་དང་ལུགས་
གཉིས་ཀ་མངོན་པར་དར་བ་ལས། དུས་རེ་ཞིག་ཅིག་ན་རི་རབ་ལྷུན་པོའི་བྱང་
ཕྱོགས་ཀྱི་བང་རིམ་ལ་གནས་པའི་ཕོ་བྲང་ལྕང་ལོ་ཅན་གྱི་བདག་པོའི་འཁོར་དུ་
གནས་པའི་གནོད་སྦྱིན་སེམས་ཅན་གཞན་གསོད་པ་ལ་མཁས་ཤིང་མདངས་
འཕྲོག་པར་བྱེད་པ་ལྔ་ཉེས་པ་འགའ་ཞིག་བྱུང་བའི་ཕྱིར་གནོད་སྦྱིན་གྱི་བདག་པོ་
- 81 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱལ་པོ་ཆེན་པོ་རྣམ་ཐོས་སྲས་ཀྱིས་རང་གི་ཡུལ་ནས་སྤྲུགས་པ་རྒྱལ་པོ་སེམས་
དཔའ་ཆེན་པོ་དེའི་ཡུལ་དུ་ལྷགས་སོ། །རྒྱལ་པོ་སེམས་དཔའ་ཆེན་པོ་དེའི་ཡུལ་ན་
གནས་པ་ཐམས་ཅད་སེམས་དཔའ་ཆེན་པོའི་བྱམས་པའི་ཐུགས་ཀྱིས་བརླན་པར་
གྱུར་ཏེ་ཆོས་བཞིན་སྤྱོད་པས་མི་དང་མི་མ་ཡིན་གྱི་ཉེ་བར་འཚེ་བའི་གནོད་པ་
ཐམས་ཅད་མེད་པ་དང་། རྟག་ཏུ་དགའ་བ་སྣ་ཚོགས་པ་ཡོད་པ་དང་། ཆོས་དང་
འཇིག་རྟེན་གྱི་བྱ་བ་ཐམས་ཅད་ཕུན་སུམ་ཚོགས་པ་མཆོག་དང་ལྡན་པས་མི་
རྣམས་རབ་ཏུ་དགའ་མགུ་ཞིང་དར་བ་གནོད་སྦྱིན་ལྔ་པོ་དེས་མཐོང་ནས། གནོད་
སྦྱིན་ལྔ་པོ་དེ་དག་ཡུལ་དེ་ན་གནས་པའི་མི་རྣམས་ཀྱི་མདངས་འཕྲོག་འདོད་པར་
གྱུར་ཏོ། ། །
གཉིས་པ་སེམས་དཔའ་ཆེན་པོའི་བྱམས་པས་བསྐྱབས་པས་ཡུལ་དེའི་
སེམས་ཅན་སུའི་ཡང་མདངས་འཕྲོག་མ་ནུས་པ་ནི། དེ་དག་རབ་ཏུ་ཞེས་པ་ནས།
ནུས་མ་གྱུར། །ཅེས་པའི་བར་ཏེ། གནོད་སྦྱིན་ལྔ་པོ་དེ་དག་རབ་ཏུ་བསྒྲིམས་ནས་
རང་གི་ལས་གཞན་གྱི་མདངས་འཕྲོག་པ་ལ་འཇུག་པར་ བྱས་ ཀྱང་། རྒྱལ་པོ་
བྱམས་པའི་སྟོབས་ཀྱི་ཡུལ་དེ་ན་གནས་པ་རྣམས་ཀྱི་མདངས་འཕྲོག་པར་བྱ་བར་
མ་ནུས་སོ། །རྒྱལ་པོ་བྱམས་པའི་སྟོབས་ཀྱི་ཡུལ་དེ་ན་གནས་པ་རྣམས་ལ་གནོད་
སྦྱིན་གྱིས་གནོད་པ་བྱ་བར་མི་ནུས་པའི་རྒྱུ་མཚན་ནི། རྒྱལ་པོ་བྱམས་པའི་སྟོབས་
དེའི་བྱམས་པའི་མཐུ་བླ་ལྷག་ཏུ་ཁྱད་པར་ཆེ་བས་ན། རྒྱལ་པོ་བྱམས་པའི་སྟོབས་
ཀྱིས་འདི་ནི་བདག་གི་ཡིན་ནོ་སྙམ་པའི་བློ་གར་བཞག་པ་དེ་ཉིད་སེམས་ཅན་དེ་
ཡི་ བསྲུང་ བ་ མཆོག་ཡིན་པས། གནོད་ སྦྱིན་ དེ་དག་གིས་རྒྱལ་ པོ་བྱམས་པའི་
སྟོབས་ཀྱི་ཡུལ་ན་གནས་པའི་སེམས་ཅན་རྣམས་ཀྱི་མདངས་འཕྲོག་མ་ནུས་པ་
- 82 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཡིན་ནོ། །བྱམས་པའི་མཐུ་བླ་ལྷག་ཏུ་ཆེ་བ་ནི་སྟོན་པ་ཐུགས་རྗེ་ཅན་དེ་ཉིད་བྱང་
ཆུབ་ཀྱི་ཤིང་དྲུང་དུ་མངོན་པར་རྫོགས་པར་འཚང་རྒྱ་བའི་ཚུལ་སྟོན་པ་ལ་ཕྱོགས་
པའི་ཚེ། གཞན་འཕྲུལ་དབང་བྱེད་ཀྱི་བདག་པོ་བདུད་སྡིག་ཏོ་ཅན་གྱིས་བདུད་ཀྱི་
དམག་བྱེ་བ་ཕྲག་དུང་ཕྱུར་བཏང་སྟེ་ནམ་མཁའི་ཁམས་གང་བའི་མཚོན་ཆའི་ཆར་
ཕབ་ཀྱང་། ཐུབ་པས་བྱམས་པའི་ཏིང་ངེ་འཛིན་ལ་ཞུགས་པས། བདུད་ཀྱི་མཚོན་
ཆ་ཐམས་ཅད་མེ་ཏོག་གི་ཆར་དུ་གྱུར་ཅིང་། བྱམས་པའི་མཐུས། ཇི་ལྟར་འཐོར་
རླུང་དྲག་པོས་རྡུལ་འཇམ་པོ་གཏོར་བ་ཇི་བཞིན་དུ་བདུད་ཀྱི་དམག་དེ་དག་ཐམས་
ཅད་བྱམས་པའི་མཐུ་མ་བཟོད་པར་ཐུབ་པའི་དབང་པོ་ལ་བལྟ་བར་ཡང་མ་ནུས་
པར་འཇིགས་སྐྲག་ནས་འཐོར་ཏེ་ཞག་བདུན་གྱི་རིང་དམག་དེ་དག་གཅིག་གིས་
གཅིག་མཐོང་བར་ཡང་མ་གྱུར་ཏེ་ཉམ་ཐག་ཅིང་རྨིག་མེད་པར་བྱས་པ་དང་། སྟོན་
པས་བྱམས་པའི་ཏིང་ངེ་འཛིན་གྱི་བདུད་བཏུལ་པའི་ས་རྡོ་རྗེ་གདན་བྱང་ཆུབ་ཀྱི་
ཤིང་དང་བཅས་པའི་ཁོ་ར་ཁོར་ཡུག་ན་འདུག་པ་དང་། གནས་དེའི་ཤིང་གི་ལོ་
མའམ་རྩ་ཉག་མ་གཅིག་ཙམ་ལུས་ལ་བཅང་བར་བྱེད་པ་རྣམས་ཀྱང་མི་དང་མི་མ་
ཡིན་གྱི་འཇིགས་པ་གང་གིས་ཀྱང་གནོད་པར་མི་ནུས་པར་གསུངས་སོ། །བྱམས་
པ་བསྒོམས་པ་ལ་གང་གིས་ཀྱང་གནོད་པར་མི་ནུས་པ་སོགས་ཕན་ཡོན་མཐའ་
ཡས་ པ་ ཡོད་ པ་ ནི། རིན་ ཆེན་ ཕྲེང་ བ་ ལས། རྫིའུ་ ཚོས་ སུམ་ བརྒྱའི་ ཁ་ ཟས་
དག །ཉིན་ རེ་ དུས་ གསུམ་ བྱིན་པ་བས། །བྱམས་ པ་ཡུད་ཙམ་ཐང་གཅིག་གི །
བསོད་ནམས་དག་ལ་ཆར་མི་ཕོད། །ལྷ་མི་བྱམས་པར་འགྱུར་བ་དང་། །དེ་དག་
ཀྱང་ནི་བསྲུང་བ་དང་། །ཡིད་བདེ་བ་དང་བདེ་མང་དང༌། །དུག་དང་མཚོན་གྱིས་
གནོད་མེད་དང་། །འབད་པ་མེད་པར་དོན་ཐོབ་དང་། །ཚངས་པའི་འཇིག་རྟེན་སྐྱེ་
- 83 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འགྱུར་ཏེ། །གལ་ཏེ་གྲོལ་བར་མ་གྱུར་ཀྱང་། །བྱམས་ཆོས་ཡོན་ཏན་བརྒྱད་ཐོབ་
བོ། །ཞེས་གསུངས་པ་ལྟར་རོ། །གསུམ་པ་གནོད་སྦྱིན་རྣམས་ཡི་མུག་སྟེ་རྟོག་པ་
ལ་ཞུགས་པ་ནི། དེ་ལྟར་རབ་ཏུ་ཞེས་པ་ནས། མཐུན་པར་མ་གྱུར་ཏོ། །ཞེས་པའི་
བར་ཏེ། དེ་ལྟར་གནོད་སྦྱིན་དེ་དག་གིས་གཞན་གྱི་མདངས་འཕྲོག་པའི་ཕྱིར་རབ་
ཏུ་འབད་ཀྱང་། རྒྱལ་པོ་བྱམས་པའི་སྟོབས་ཀྱི་ཡུལ་དེ་ནས་གནས་པ་གང་གིའང་
མདངས་འཕྲོག་མ་ནུས་པ་དེའི་ཚེ། གནོད་སྦྱིན་དེ་དག་འདི་ཅི་ཞིག་ཡིན་སྙམ་དུ་
སེམས་ པར་གྱུར་ཅིང་ ཕན་ཚུན་གཅིག་ལ་གཅིག་བལྟས་ནས། གྲོགས་པོ་དག་
བདག་ཅག་སྔར་ནི་དུས་རྟག་ཏུ་གཞན་གྱི་མདངས་འཕྲོག་པ་ལ་དཔའ་བ་ཡིན་
ཡང་ཡུལ་འདི་ན་གནས་པའི་སྐྱེ་བོ་སུའི་ཡང་མདངས་འཕྲོག་མ་ནུས་པ་འདི་ནི་ཅི་
ཞིག་གི་མཐུ་ཡིན། ཡུལ་འདི་ན་གནས་པའི་སྐྱེ་བོ་དེ་དག་ལ་བདག་ཅག་གི་མཐུ་
ལ་གནོད་པར་ནུས་པའི་རིག་སྔགས་ཀྱི་དངོས་གྲུབ་ཀྱང་མེད། དཀའ་ཐུབ་གྲུབ་
པའི་མཐུའི་ཁྱད་པར་ཡང་ཡོད་པ་མ་ཡིན་ན། འོན་ཀྱང་དེ་རིང་བད་ག་ཅག་གནོད་
སྦྱིན་ཐམས་ཅད་ཀྱི་མིང་དུ་གཞན་གྱི་མདངས་འཕྲོག་པའི་གནོད་སྦྱིན་ཞེས་བརྗོད་
པ་ནི་དོན་དང་མཐུན་པར་མ་གྱུར་ཏོ་ཞེས་བརྗོད་ཅིང་ཉམ་ཐག་པར་གྱུར་ཏོ། །
གཞུང་འདི་ལ་འགྱུར་གསར་དུ། དེ་ལྟར་རབ་ཏུ་འབད་པ་བྱས་ཀྱང་ཡུལ་དེ་ན་
གནས་པ་གང་གི་ཡང་མདངས་འཕྲོག་པར་མ་ནུས་པར་གྱུར་པ་དེའི་ཚེ། ཞེས་
འབྱུང་བ་འགྱུར་བདེའོ། །
གསུམ་པ་གནོད་སྦྱིན་རྣམས་བྲམ་ཟེའི་གཟུགས་སུ་བསྒྱུར་ཏེ་བ་ལང་རྫི་ལ་
ཚིག་གིས་སྡིགས་པ་ནི། དེ་ནས་གནོད་སྦྱིན་དེ་དག་ཅེས་པ་ནས། ཅི་ཕྱིར་ཁྱོད་མི་
འཇིགས། །ཞེས་ པའི་བར་ཏེ། དེ་ ནས་ གནོད་ སྦྱིན་ དེ་ དག་ གཞན་ གྱི་མདངས་
- 84 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཕྲོག་པར་འདོད་ནས་བྲམ་ཟེའི་གཟུགས་སུ་བསྒྱུར་ཏེ་དོང་དོང་བ་དང་། གྲིབ་
ཤིང་སྔོན་པོ་ཞིག་གི་དྲུང་ན་ནགས་ན་རྒྱུ་བའི་བ་ལང་རྫི་གཅིག་པུ་ཞིག་ལྷམ་དང་
བཅས་པར་འདུག་ཅིང་། ནགས་ཚལ་གྱི་ཤིང་གི་མེ་ཏོག་ལོ་མ་དང་བཅས་པའི་
ཕྲེང་བ་མགོ་བོའི་ཐོད་དུ་ཐོགས། མེ་ཏོག་འགའ་ཞིག་གིས་རྣ་བ་བརྒྱན། མེ་ཏོག་
གི་ཕྲེང་ བ་ མགྲིན་པར་དཔྱངས་ཤིང༌། དབྱུག་པ་དང་ དགྲ་ སྟ་ གཡས་ རོལ་དུ་
བཞག །གྲོགས་སུ་ཡང་མེད་པར་གཅིག་པུར་གནས་ཏེ་ལག་པ་གཉིས་ཀྱིས་སྲིད་
བུ་འཁལ། ཁ་ནས་སྤྱགས་གླུ་ལེན་ཅིང་ འདུག་པ་མཐོང་ནས། མདངས་འཕྲོག་
པར་འདོད་ནས་འཇིགས་པ་བསྐྱེད་ཕྱིར་བ་ལང་རྫི་དེའི་དྲུང་དུ་ལྷགས་ཏེ་སྨྲས་པ།
ཀྱེ་བ་ལང་རྫི་ཞེས་བོས་ནས། ཁྱོད་འདི་ལྟ་བུའི་དགོན་པ་དབེན་པ་སྐྱེ་བོ་འགྲོ་ཞིང་
འོང་བ་མེད་པ་འདི་ན་གཅིག་པུར་གནས་པ་ཇི་ལྟར་མི་འཇིགས་ཞེས་སྨྲས་པ་དང་།
བ་ལང་རྫི་དེས་གནོད་སྦྱིན་བྲམ་ཟེའི་གཟུགས་ཅན་དེ་དག་ལ་མིག་བགྲད་དེ་
བལྟས་ནས་སུ་ལ་འཇིགས་ཞེས་སྨྲས་སོ། །གནོད་སྦྱིན་རྣམས་ཀྱིས་བ་ལང་རྫི་ལ་
སྨྲས་པ། སྲིན་པོ་རྣམས་དང་འདྲེ་རྣམས་རང་བཞིན་གྱིས་གཏུམ་ཞིང་མ་རུང་པ་
མིའི་མདངས་འཕྲོག་པར་བྱེད་པ་ཡིན་པར་ཁྱོད་ཀྱིས་སྔོན་ཆད་མ་ཐོས་སམ། རིག་
སྔགས་ཟློ་བར་བྱེད་པ་དང་། དཀའ་ཐུབ་ལ་གནས་པ་དང༌། བདེ་ལེགས་དང་ལྡན་
པ་ དག་ དང༌། གྲོགས་མང་ པོས་བསྐོར་བའི་ནང་ན་ འདུག་ པ་ དང༌། དཔའ་ ལ་
འཇིགས་པ་མེད་ པའི་མི་དག་ཀྱང་འདྲེ་དོང་ སྲིན་པོ་འཇིགས་སུ་རུང་བ་མིའི་
མདངས་འཕྲོག་པ་དག་དང་ཕྲད་ན་དེ་ལས་ཐར་བར་འགྱུར་བ་རབ་ཏུ་དཀའ་ན།
ཁྱོད་ནགས་ཚལ་རབ་ཏུ་དབེན་ཞིང་ནགས་ཚང་ཚིང་འཁྲིགས་པས་བགྲོད་དཀའ་
བ། གྲོང་ལས་ཐག་རིང་བས་ཟབ་པ། ཤིན་ཏུ་འཇིགས་པའི་ས་འདི་ན་གྲོགས་
- 85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱང་ཡོང་མེད་པར་གཅིག་པུར་གནས་པ་མིའི་ཤ་དང་ཚིལ་ཟ་བའི་སྲིན་པོ་དག་
འོངས་ན་ཁྱོད་དེ་མ་ཐག་ཟ་བར་འགྱུར་བས། ཁྱོད་འདྲེ་དང་སྲིན་པོ་དེ་དག་ལ་
ཅིའི་ཕྱིར་མི་འཇིགས་ཞེས་སྡིགས་པའི་ཚིག་སྨྲས་སོ། ། །
བཞི་པ་བ་ལང་རྫི་ལ་འཇིགས་པ་བསྐྱེད་མ་ནུས་པ་ནི། དེ་སྐད་ཅེས་སྨྲས་པ་
དང་། ཞེས་ པ་ནས། འཇིགས་ པ་ མེད་ པར་ འདུག །ཅེས་ པའི་བར་ཏེ། དེ་ལྟར་
གནོད་སྦྱིན་ལྔ་པོ་དེས་བ་ལང་རྫི་ལ་འཇིགས་པ་བསྐྱེད་པའི་ཚིག་དེ་སྐད་ཅེས་སྨྲས་
པ་དང་། བ་ལང་རྫི་དེས་བགྲད་ནས་གནོད་སྦྱིན་དེ་དག་ལ་སྨྲས་པ། ངེད་ཀྱི་རྗེ་བོ་
སེམས་ཅན་ཐམས་ཅད་ལ་ཐུགས་རྗེ་ཆེ་བ་བདེ་ལེགས་ཆེན་པོས་ས་འདི་ན་གནས་
པའི་འགྲོ་བ་འདི་རྣམས་ཡོངས་སུ་བསྐྱངས་པར་གྱུར་པས་ན། ལྷའི་དབང་པོ་བརྒྱ་
བྱིན་དང་འདོད་ཁམས་ཀྱི་བདག་པོ་དགའ་རབ་དབང་ཕྱུག་ལ་སོགས་པ་ལྷའི་གཙོ་
བོ་དབང་ཆེ་བར་གྲགས་པ་དག་གིས་ཀྱང་ཡུལ་འདི་ན་གནས་པའི་མི་འདི་དག་
གཙེ་བར་མི་ནུས་ན། ཤ་ཟ་དང་འདྲེ་བཀྲེན་དག་གིས་གཙེ་བར་ག་ལ་ནུས། དེ་
བས་ན་ནགས་ཚལ་འདི་ནའང་རང་གི་ཁྱིམ་བཞིན་དུ་བདག་ནི་འཇིགས་པ་མེད་
པར་འདུག་གོ །ཤ་ཟ་དང་འདྲེ་དག་མཚན་མོ་རྒྱུ་བར་གྲགས་ཀྱང་། བདག་ཅག་ནི་
མཚན་མོ་དག་ཀྱང་ཉིན་པར་བཞིན་དུ་འཇིགས་པ་མེད་པར་འདུག་གོ །གཅིག་
པུར་ སྡོད་ ནའང་ གྲོགས་ མང་ པོའི་ནང་ དུ་ འདུག་ པ་ དང་ འདྲ་ བར་ བདག་ནི་
འཇིགས་པ་མེད་པར་འདུག་གོ་ཞེས་སྨྲས་སོ། །ལྔ་པ་བ་ལང་རྫི་ལ་དེའི་རྒྱུ་དྲིས་པ་
ནི། དེ་ནས་གནོད་སྦྱིན་དེ་དག་ཅེས་པ་ནས། སྨྱོས་ཤིག །ཅེས་པའི་བར་ཏེ། དེ་
ནས་གནོད་སྦྱིན་དེ་དག་ནགས་ཚལ་འཐུག་པོ་དེའི་ནང་དུ་བ་ལང་རྫི་གཅིག་པུར་
གནས་པ་ཞིག་ལའང་མདངས་འཕྲོག་མ་ནུས་ཤིང་། ཚིག་གིས་འཇིགས་པ་བསྐྱེད་
- 86 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཀྱང་འཇིགས་པ་མེད་པར་ཁྲེལ་དགོད་བྱས་པ་དེས་མི་བཟོད་ཅིང་ངོ་མཚར་ཆེ་
བར་གྱུར་ནས། བ་ལང་རྫི་དེ་ལ་ཟིལ་གྱིས་གནོན་པ་བཞིན་དུ་རྔམ་པའི་ཚིག་ཆེད་
ཆེར་བྱས་ནས་སྨྲས་པ། ཀྱེ་བཟང་པོ་ཞེས་བོས་ནས། ཁྱོད་ཀྱི་བདེ་ལེགས་ཀྱི་བྱེ་
བྲག་དེ་ཅི་འདྲ་བ་ཞིག་ཡིན་པ་རེ་ཤིག་སྨྲོས་ཤིག་མྱུར་དུ་སྨྲོས་ཤིག་ཅེས་དྲིས་སོ། །
དྲུག་པ་བ་ལང་རྫིས་ལན་བརྗོད་པ་ནི། དེ་དགོད་ཅིང་དེ་དག་ལ་སྨྲས་པ། །
ཞེས་པ་ནས། སྐལ་བ་ཅུང་ཟད་ཅིག་ཡོད་དོ། །ཞེས་པའི་བར་ཏེ། གནོད་སྦྱིན་
རྣམས་ཀྱིས་དེ་ལྟར་དྲིས་པ་ན། བ་ལང་རྫི་དེ་ཁྲེལ་ནས་དགོད་ཅིང་གནོད་སྦྱིན་དེ་
དག་ལ་སྨྲས་པ། བདག་ཅག་གི་རྗེ་བོ་བདེ་ལེགས་ཀྱི་བྱེ་བྲག་རྨད་དུ་བྱུང་བ་ཅི་
འདྲ་བ་ཡིན་པ་ཉོན་ཅིག །བདག་ཅག་གི་རྗེ་བོ་མིའི་དབང་པོ་བྱམས་པའི་སྟོབས་
ཞེས་བྱ་བ་ནི་སྐུ་གཟི་བརྗིད་མཚུངས་པ་མེད་པ་གསེར་གྱི་རི་བོའི་བྲག་ལྟར་མཐོ་
ཞིང་བརྗིད་པ། གསེར་བཙོ་མའི་མདོག་དང་ལྡན་ཞིང་འོད་འཕྲོ་བ། གསེར་རིའི་
ངོས་ལྟར་ཡངས་པའི་བྲང་དང་ལྡན་པ། སྟོན་ཀའི་ཟླ་བ་ཉ་གང་བ་ལྟར་དྲི་མ་མེད་
ཅིང་ཤིན་ཏུ་དྭངས་བ། ཀུན་ལ་ཁྲོ་གཉེར་མེད་པར་འཛུམ་པ་སྟོན་པའི་མཛེས་པའི་
ཞལ་དཀྱིལ་མཐོང་བ་ཙམ་གྱིས་ཚིམ་པར་བྱེད་པ། དཔུང་པ་གསེར་གྱི་སྡོང་པོ་ལྟ་
བུར་ཟླུམ་ཞིང་རྒྱས་པ། སྤྱན་གཉིས་ཨུཏྤལ་མཐིང་ཁའི་འདབ་མ་རངས་པ་ལྟར་
དཀར་ནག་འབྱེས་ཤིང་། རྫི་མ་བ་མཆོག་གི་རྫི་མ་ལྟར་མ་འཛིངས་པར་སོ་སོར་
སྒྲིག་ལེགས་པ། ཁྱུ་མཆོག་ལྟར་གཟིགས་པས་ཐམས་ཅད་རྣམ་པར་གནོན་པ།
ཕྱག་ཞབས་རྣམས་རིན་པོ་ཆེ་རིན་ཐང་མེད་པའི་རྒྱན་གྱིས་སྤྲས་པ། མགུལ་དུ་
རིན་པོ་ཆེའི་དོ་ཤལ་འཕྱང་བ། སྙན་ཤལ་བཟང་པོ་རིང་དུ་འཕྱང་བའི་རྩེར་རིན་པོ་
ཆེའི་སྙན་རྒྱན་འོད་འཕྲོ་བ། དབུ་སྐྲ་ལྕང་ལོ། དབུ་ལ་རིན་པོ་ཆེ་རིན་ཐང་མེད་པའི་
- 87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱན་མང་པོས་སྤྲས་པ། དབུའི་གཙུག་ཏུ་ནོར་བུ་རིན་པོ་ཆེ་དབང་གི་རྒྱལ་པོའི་ཅོད་
པན་མཛེས་པ་ཞིག་སྟེ་བདག་ཅག་གི་རྗེ་བོ་མིའི་དབང་ཕྱུག་བདེ་ལེགས་ཆེན་པོའི་
ཁྱད་པར་ནི་འདི་འདྲའོ་ཞེས་སྨྲས་ནས། རྒྱལ་པོ་ཆེན་པོ་བྱམས་པའི་སྟོབས་ཀྱི་
ཡོན་ཏན་ཀུན་ལ་ཡོངས་སུ་གྲགས་པའང་དེ་དག་གིས་མ་ཐོས་པ་ལ་ངོ་མཚར་ཆེ་
ཞིང་ཡིད་མ་དགའ་ནས་ཁྲོ་བ་དང་བཅས་པས་གནོད་སྦྱིན་དེ་དག་ལ་མིག་འབུར་
ཚུགས་སུ་བལྟས་ཏེ། ཨེ་མའོ་ཆོས་ཀྱི་རྒྱལ་པོ་བྱམས་པའི་སྟོབས་སའི་སྟེང་ན་ཡོན་
ཏན་ཡོངས་སུ་གྲགས་པ་འདི་འདྲ་བ་ཡང་མ་ཐོས་པ་ནི་ངོ་མཚར་ཡ་མཚན་ཆེའོ། །
མི་དབང་མཐུ་ཆེན་འདི་ལྟར་དུ་གྲགས་པ་ཆེ་བ་ཡང་ཁྱེད་ཀྱི་རྣ་བའི་ལམ་དུ་ཇི་ལྟར་
མ་གྲགས་ཀྱེ། འོན་ཏེ་མིའི་དབང་པོ་ཆེན་པོ་འདིའི་གྲགས་པ་ཐོས་ཀྱང་ཤིན་ཏུ་
རྨད་དུ་བྱུང་བས་ཁྱེད་ཅག་བླུན་ཞིང་རྨོངས་ནས་ཡིད་མ་ཆེས་ཏེ་མ་བཟུང་བ་ཡིན་
གྲང་། ཁྱེད་ཅག་གང་ནས་ལྷགས་པའི་ཡུལ་དེའི་མི་རྣམས་ཡོན་ཏན་འཚོལ་བ་ལ་
མི་མཁས་སམ། ཡོན་ཏན་ཆེད་ཆེར་མི་འཛིན་པ་ཞིག་ཡིན་པར་ངེས་པས། སྐལ་
བ་མེད་པའི་ཕྱིར་མི་དབང་སེམས་དཔའ་ཆེན་པོ་འདིའི་གྲགས་པས་ཀྱང་སྐྱུག་བྲོ་
བ་དང་ཁྲེལ་བར་བྱས་ཏེ་རྣམ་པར་སྤངས་སུ་དོགས་སོ། །སྤྱིར་དོགས་ཞེས་པ་ཐེ་
ཚོམ་ཟ་བའི་དོན་ཡིན་ཡང་། སྐབས་འདིའི་དོགས་ཞེས་པ་ཐེ་ཚོམ་ཟ་བའི་དོན་
མིན་གྱི། རྒྱལ་པོ་ཆེན་པོ་བྱམས་པའི་སྟོབས་ཀྱི་ཡོན་ཏན་གྱི་གྲགས་པ་མ་ཐོས་
པའི་མི་རྣམས་བསོད་ནམས་ཆུང་བ་ཤིན་ཏུ་སྨད་པའི་གནས་སུ་བརྗོད་པ་དང་།
རྒྱལ་པོ་བྱམས་པའི་སྟོབས་ཀྱི་ཡོན་ཏན་ལ་ཕུལ་བྱུང་དུ་བསྔགས་པའི་རབ་རྟོག་གི་
ཚིག་རྒྱན་ནོ། །དེ་ལྟ་བས་ན་སེམས་དཔའ་ཆེན་པོ་མི་དབང་བྱམས་པའི་སྟོབས་ཀྱི་
གྲགས་པས་མ་ཁྱབ་པའི་ས་དེ་ལྟ་བུ་ཡུལ་མཐའ་འཁོབ་ནས་ཆོས་བཞིན་སྤྱོད་པའི་
- 88 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡུལ་དབུས་འདིར་ལྷགས་པ་ནི་ཁྱེད་ཅག་ལ་རྒྱལ་པོ་བྱམས་པའི་སྟོབས་ཀྱི་ཡོན་
ཏན་ཐོས་སུ་རུང་བའི་སྐལ་བ་བསོད་ནམས་ཅུང་ཟད་ཅིག་ཡོད་དོ་ཞེས་གནོད་སྦྱིན་
དེ་དག་བ་ལང་རྫིས་ཚིག་གིས་ཟིལ་གྱིས་མནན་ཏོ། །
བདུན་པ་གནོད་སྦྱིན་རྣམས་ཀྱིས་བ་ལང་རྫི་ལ་རྒྱལ་པོའི་མཐུ་དྲིས་པ་ནི།
གནོད་སྦྱིན་རྣམས་ཀྱིས་སྨྲས་པ་ཞེས་པ་ནས། ཅི་ལས་གྱུར། །ཅེས་པའི་བར་ཏེ།
དེ་ལྟར་བ་ལང་རྫིས་རྒྱལ་པོ་བྱམས་པའི་སྟོབས་ཀྱི་མཐུ་ཆེན་པོས་ཡུལ་དེ་ན་
གནས་པའི་མི་རྣམས་ལ་ཤ་ཟ་དང་སྲིན་པོ་སོགས་མི་མ་ཡིན་རྣམས་ཀྱིས་གནོད་པ་
བྱ་མི་ནུས་སོ་ཞེས་བརྗོད་པ་ན། གནོད་སྦྱིན་རྣམས་ཀྱིས་སྨྲས་པ། བཟང་པོ་ཞེས་
བ་ལང་རྫི་ལ་ཞེ་སར་བྱས་ཏེ་བོས་ནས། རྒྱལ་པོ་དེའི་ཡུལ་ན་གནས་པའི་སྐྱེ་བོ་
རྣམས་ལ་མི་མ་ཡིན་རྣམས་ཀྱིས་གནོད་པ་བྱ་བར་མི་ནུས་པ་རྒྱལ་པོ་བྱམས་པའི་
སྟོབས་དེའི་མཐུ་ཡིན་ཟེར་བ། རྒྱལ་པོ་དེའི་མཐུ་ཆེན་པོ་དེ་ལྟ་བུ་རྒྱུ་ཅི་ལས་བྱུང་
བར་གྱུར་ཅེས་དྲིས་སོ། ། ་
བརྒྱད་པ་བ་ལང་རྫིས་རྒྱལ་པོ་སེམས་དཔའ་ཆེན་པོའི་ཡོན་ཏན་རྒྱ་ཆེར་
བརྗོད་པ་ནི། བ་ལང་ རྫིས་སྨྲས་པ། །ཞེས་པ་ནས། མངོན་སུམ་དུ་འགྱུར་རོ། །
ཞེས་པའི་བར་ཏེ། བ་ལང་རྫིས་གནོད་སྦྱིན་དེ་དག་ལ་སྨྲས་པ། ངེད་ཀྱི་རྒྱལ་པོ་
བྱམས་པའི་སྟོབས་འདིའི་མཐུ་ཆེན་པོ་འབངས་ཀྱི་སྐྱེ་བོ་ཐམས་ཅད་གནོད་འཚེ་
ཐམས་ཅད་ལས་སྐྱོབ་ཅིང་བཀྲ་ཤིས་བདེ་ལེགས་སུ་མཛད་པ་འདི་ལྟ་བུ་ནི་རྒྱལ་
པོ་ཡབ་མེས་ཀྱི་རིགས་ཀྱིས་བྱུང་བའང་མིན། བློན་པོ་རྣམས་དང་དམག་གི་དཔུང་
གི་སྟོབས་ཀྱིས་བྱུང་བའང་མིན། འབངས་རྣམས་ཀྱི་སྟོབས་ཀྱིས་བྱུང་བའང་མིན་
གྱི། རྒྱལ་པོ་ཆེན་པོ་འདི་རང་གི་སྔོན་གྱི་བསོད་ནམས་དང་། ཐུགས་སེམས་ཅན་
89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐམས་ཅད་ལ་བུ་གཅིག་པ་ལྟར་བརྩེ་བའི་བྱམས་པའི་ཆེ་བ་ཉིད་ཀྱིས་ཐོབ་པའོ། །
བྲམ་ཟེ་དག་ལྟོས་ཤིག །རྒྱལ་པོ་ཆེན་པོ་འདིའི་གནོད་པ་ཐམས་ཅད་ཟློག་པར་
བྱེད་པའི་དཔུང་ནི་བྱམས་པ་ཡིན་གྱི། གཡུལ་ལས་རྣམ་པར་རྒྱལ་བའི་བ་དན་
ཕྱར་བ་དང་། འཇིགས་སུ་རུངབའི་དུང་ཆེན་པོ་འབུད་ཅིང་རྔ་ཆེན་པོ་བརྡུང་བ་
དང་། རུ་ཚོན་ཁྲ་བོའི་རྒྱལ་མཚན་གྱིས་སྣ་དྲངས་ཏེ་དཔུང་ཚོགས་ཡན་ལག་བཞི་
ཚར་དུ་དངར་བ་དག་ནི་གཞན་ལ་གནོད་པ་བྱེད་པ་དང་གཡུལ་འགྱེད་པའི་བྱ་བ་
གང་ཡང་བྱར་མེད་ཀྱི། ཆོ་ག་སྟེ་རྒྱལ་པོའི་སྤྱོད་ཚུལ་གྱི་རྣམ་པ་ཙམ་ཡིན་ནོ། །
རྒྱལ་པོ་ཆེན་པོ་དེ་ནི་ཁྲོ་བ་དང་ཚིག་རྩུབ་པོས་གཞན་སྡིགས་པ་སོགས་ཀྱི་སྒོ་ནས་
བསྲུང་བ་མིན་གྱི། སེམས་ཅན་ སུ་ལའང་དུས་ནམ་ ཡང་ མི་ ཁྲོ་ཞིང་སྐྱོན་ནས་
བརྗོད་པའི་ཚིག་རྩུབ་ནམ་ཡང་མི་སྨྲ་བར་སེམས་ཅན་ཐམས་ཅད་ལ་བུ་གཅིག་པ་
ལྟར་གཟིགས་པས་བྱམས་པ་དང་ལྡན་ལ། རྒྱལ་པོ་རང་གི་སྒོ་གསུམ་གྱི་སྤྱོད་པ་
ཐམས་ཅད་ལེགས་པར་བསྡམས་ཤིང་ཆོས་དང་མཐུན་པ་ཁོ་ནར་མཛད་པས།
འབངས་རྣམས་ཀྱང་ཉེས་བར་སྤྱོད་པ་མཐའ་དག་ལས་ངང་གིས་བཟློག་ཅིང་སྒོ་
གསུམ་ཆོས་དང་མཐུན་པར་སྤྱོད་པས་ལེགས་པར་སྲུང་བར་བྱེད་དོ། །སྤྱིར་རྒྱལ་
པོའི་ཁྲིམས་ནི་ཉེས་ཅན་རྣམས་འཆིང་བ་དང་། བཙོན་རར་གཞུག་པ་དང་། རྡེག་
པ་དང་། གསོད་པར་བྱེད་པ་དང་། ཆད་པ་འགེལ་བ་དང་། རྩ་ལག་དང་ཕྲལ་ཏེ་
ཡུལ་ནས་འབྱིན་པ་དང་། དམག་གི་དཔུང་བཤམས་ཏེ་ཕ་རོལ་བཅོམ་ནས་རང་གི་
མངའ་འོག་ཏུ་བསྡུ་བ་དང་། འབངས་རྣམས་ལས་དཔྱ་ཁྲལ་ཆེན་པོ་བསྡུས་ཏེ་བང་
མཛོད་འགེངས་པ་སོགས་ཆོས་དང་འགལ་བའི་ལས་ཀྱིས་རྒྱལ་སྲིད་དར་བར་
བྱེད་པ་ཡིན་ཡང་། བདག་ཅག་གི་རྗེ་བོ་རྒྱལ་པོ་ཆེན་པོ་འདི་ཡི་བཀའ་ཁྲིམས་ནི་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སེམས་ཅན་སུ་ལའང་དངོས་བརྒྱུད་གང་གི་སྒོ་ནས་ཀྱང་གནོད་འཚེ་མེད་པར་སྡིག་
སྤོང་དགེ་བ་སྒྲུབ་པའི་ཆོས་ཁྲིམས་ཁོ་ན་ཡིན་ནོ། །རྒྱལ་པོ་ཆེན་པོ་འདི་ལ་གཡོ་སྒྱུ་
ནམ་ཡང་མེད་ཅིང་། སྔོན་གྱི་བསོད་ནམས་ཀྱི་མཐུས་བྱུང་བའི་ནོར་ལོངས་སྤྱོད་
ཐམས་ཅད་ཀྱང་བསོད་ནམས་ཀྱི་ཞིང་དམ་པ་དཀོན་མཆོག་གསུམ་ལ་མཆོད་པ་
དང༌། དབུལ་ཕོངས་རྣམས་སྦྱིན་པས་ཚིམ་པར་བྱེད་དོ། །རྒྱལ་པོ་ཆེན་པོ་འདི་དེ་
ལྟར་ཡོན་ཏན་རྨད་དུ་བྱུང་ཡང་སྐྱེ་བོ་ངན་པའི་ཆོས་ཉིད་རང་ཉིད་མཐོ་བར་རློམ་
པའི་དྲེགས་པ་ནམ་ཡང་མེད་པར་ཞི་ཞིང་དུལ་བར་གནས་སོ། ཁོ་བོ་ཅག་གི་རྗེ་
འདི་ནི་དེ་ལྟ་བུ་ལ་སོགས་པའི་ཡོན་ཏན་མང་པོ་དང་ལྡན་ཏེ། དེ་བས་ན་རྒྱལ་པོ་
ཆེན་པོ་འདིའི་ཡུལ་ན་གནས་པའི་སྐྱེ་བོ་རྣམས་ལ་མི་མ་ཡིན་རྣམས་ཀྱིས་གནོད་པ་
བྱེད་མི་ནུས་སོ། །དེ་ལྟ་བས་ན་ཁོ་བོས་ཁྱེད་ལ་རྒྱལ་པོ་སེམས་དཔའ་ཆེན་པོ་
འདིའི་ཡོན་ཏན་ཇི་སྙེད་ཅིག་ཡོད་པ་ཐམས་ཅད་སྨྲ་བར་མི་ནུས་ཀྱི། ཁྱེད་ཅག་
མིའི་བདག་པོའི་ཡོན་ཏན་ཐོས་པར་འདོད་ན་གྲོང་ཁྱེར་ཆེན་པོ་ཉིད་དུ་འདོང་བའི་
རིགས་སོ། ཁྱེད་ཅག་རྒྱལ་པོ་གང་དུ་བཞུགས་པའི་གནས་གྲོང་ཁྱེར་ཆེན་པོ་དེར་
དོང་ན་འབངས་ཀྱི་སྐྱེ་བོ་རྣམས་ཀྱི་སྤྱོད་ཚུལ་ལ་དཔགས་ནས་རྒྱལ་པོ་ཆེན་པོའི་
ཡོན་ཏན་རྒྱ་ཆེར་ཤེས་པར་འགྱུར་རོ། །འབངས་ཀྱི་སྐྱེ་བོ་རྣམས་ཀྱི་སྤྱོད་ཚུལ་ཅི་
འདྲ་ཡོད་སྙམ་ན། རྒྱལ་པོ་ཆེན་པོའི་ཆབས་འོག་ན་གནས་པའི་སྐྱེ་བོ་རྣམས་ནི་
རང་གི་ངང་གིས་སྡིག་སྤོང་དགེ་སྒྲུབ་ཀྱི་ཆོས་ལ་དགའ་བས་གཞན་ལ་རྫུན་དང་ཕྲ་
མ་དང་ཚིག་རྩུབ་སོགས་སེམས་ཅན་ལ་གནོད་པའི་ངག་མི་སྨྲ་ཞིང་། ཕན་ཚུན་
གཅིག་གིས་གཅིག་ལ་སེམས་བཟུང་སྟེ་དགའ་བར་བྱེད་པ་དང་། ཕ་མ་དང་རྒན་
རབས་དང་དགེ་སྦྱོང་སོགས་མཆོད་ཡུལ་རྣམས་ལ་གུས་ཤིང་བཀུར་སྟི་བྱེད་པ་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སོགས་ཡ་རབས་ཀྱི་ཚུལ་ལ་གནས་པ་དང་། གནོད་འཚེ་གང་ཡང་མེད་པས་དུས་
རྟག་ཏུ་བདེ་ཞིང་སྒོ་གསུམ་ཆོས་དང་མཐུན་པར་སྤྱོད་ཅིང་བསོད་ནམས་གསོག་པ་
ལ་བརྩོན་པས། ལྷ་རྣམས་དགའ་སྟེ་ཆར་དུས་སུ་ཕབ་སྟེ་རྟག་ཏུ་ལོ་ལེགས་པས་
རབ་ཏུ་དགའ་བ་ཕུན་སུམ་ཚོགས་ཤིང་། སྐྱེ་བོ་ཐམས་ཅད་འབྱོར་པ་དང་ལྡན་
པས་རང་རང་གི་གོས་དང་རྒྱན་ཕུན་སུམ་ཚོགས་པ་སོགས་ཆ་ལུགས་བཟང་ལ་
ཕྱར་གཡེང་མེད་པ་དང་། སྐྱེ་བོ་གློ་བུར་དུ་ལྷགས་པ་རྣམས་ལ་ཁྱད་པར་དུ་བྱམས་
པ་དང་། དུས་རྟག་ཏུ་མིའི་བདག་པོ་བྱམས་པའི་སྟོབས་ཀྱི་ཡོན་ཏན་སྙིང་ལ་དྲན་
པས་རྒྱལ་པོ་ཆེན་པོ་དེའི་ཡོན་ཏན་གྱི་གྲགས་པའི་གཞི་བསྟོད་པ་བཀྲ་ཤིས་དང་
བདེ་ལེགས་བཞིན་དུ་ རབ་ཏུ་དགའ་ཞིང་གུས་པས་བརྗོད་པ་ལ་དུས་རྟག་ཏུ་
གོམས་པར་བྱེད་དོ། །དེ་ལྟར་འབངས་ཀྱི་སྐྱེ་བོ་ཐམས་ཅད་ཀྱིས་རྒྱལ་པོ་ཆེན་པོའི་
ཡོན་ཏན་མང་པོ་དུས་རྟག་ཏུ་བརྗོད་པ་ཐོས་པས་རྒྱལ་པོ་ཆེན་པོ་དེ་མཐོང་བར་
འདོད་པ་སྐྱེ་ལ། རྒྱལ་པོ་ཆེན་པོ་དེ་མཐོང་བ་ངེས་པར་སྐྱེ་བོ་གཞན་གྱིས་བརྗོད་པ་
དེ་ལས་ཆེས་ལྷག་པར་རྒྱལ་པོ་ཆེན་པོ་དེའི་ཡོན་ཏན་རྒྱ་ཆེན་པོ་ངོ་མཚར་རྨད་དུ་
བྱུང་བ་དག་མངོན་སུམ་དུ་ཤེས་པར་འགྱུར་རོ་ཞེས་རྒྱལ་པོ་སེམས་དཔའ་ཆེན་
པོའི་ཡོན་ཏན་རྒྱ་ཆེར་བརྗོད་དོ། །
བཞི་པ་རང་གི་ལུས་དང་སྲོག་ལའང་མི་ལྟ་བར་གནོད་སྦྱིན་རྣམས་ཀྱི་དོན་
མཛད་པ་ལ་བདུན། གནོད་སྦྱིན་ལྔ་པོ་དེས་ཡུལ་དེའི་སྐྱེ་བོ་སུའི་ཡང་མདངས་
འཕྲོག་མ་ནུས་པ་ན་རྒྱལ་པོ་ལ་མི་བཟོད་པ་སྐྱེས་པ། གནོད་སྦྱིན་རྣམས་རྒྱལ་པོའི་
ཕོ་བྲང་གི་སྒོ་དྲུང་དུ་སོང་སྟེ་ཟས་བསླངས་པ། རྒྱལ་པོ་སེམས་དཔའ་ཆེན་པོས་
བཟའ་བའི་མཆོག་སྦྱིན་ཡང་གནོད་སྦྱིན་རྣམས་ཀྱིས་དེ་མི་འདོད་ཅེས་མ་བླངས་
-92 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ། གནོད་སྦྱིན་རྣམས་ཀྱིས་གནོད་སྦྱིན་གྱི་ཁ་ཟས་བླངས་ཏེ་རང་གཟུགས་བསྟན་
པ། རྒྱལ་པོ་སེམས་དཔའ་ཆེན་པོ་གནོད་སྦྱིན་དེ་དག་ལ་བརྩེ་བ་ཆེར་སྐྱེས་པ།
རྒྱལ་པོ་སེམས་དཔའ་ཆེན་པོས་གནོད་སྦྱིན་དེ་དག་ལ་རང་གི་ལུས་ཀྱི་ཤ་ཁྲག་
གཏོང་བར་མཛད་པ། གཏོང་བ་ཆེན་པོ་མཛད་པའི་ལྟས་དང་མཐོང་ཆོས་ཀྱིས་
འབྲས་བུ་བསྟན་པའོ། །
དང་པོ་ནི། དེ་ནས་གནོད་སྦྱིན་དེ་དག་ཅེས་པ་ནས། གདུང་བར་འགྱུར། །
ཞེས་པའི་བར་ཏེ། དེ་ནས་གནོད་སྦྱིན་དེ་དག་རང་གི་མཐུས་ཡུལ་དེའི་བ་ལང་རྫི་
ལའང་གནོད་པ་མ་ཚུགས་ཤིང་། དེ་ཡང་རྒྱལ་པོ་བྱམས་པའི་སྟོབས་ཀྱི་མཐུར་
ཤེས་ནས་རྒྱལ་པོ་སེམས་དཔའ་ཆེན་པོ་དེ་ལ་སེམས་མི་བཟོད་པ་དང་བཅས་པས་
གནོད་པ་བྱ་བར་འདོད་ཅིང་། བ་ལང་རྫིས་རྒྱལ་པོ་སེམས་དཔའ་ཆེན་པོའི་ཡོན་
ཏན་རྒྱ་ཆེན་པོ་སྙིང་ནས་བརྗོད་ཅིང་ཡོན་ཏན་གང་བརྗོད་པ་དེ་ཡང་སེམས་ཅན་
ཐམས་ཅད་ལ་ཕན་པར་འགྱུར་པའི་ཡོན་ཏན་ཤ་སྟག་ཡིན་པས་རིགས་པ་དང་།
མེད་བཞིན་དུ་སྒྲོ་བཏགས་ནས་བརྗོད་པ་མིན་པར་ཡོན་ཏན་ཡོད་ངེས་པ་བདེན་
པར་ སྨྲས་ པ་ དེས་ཀྱང་སེམས་འཇམ་པོར་མ་གྱུར་ཏོ། །དོན་དེ་ཉིད་སླར་ཡང་
ཚིགས་སུ་བཅད་པའི་སྒོ་ནས་གསལ་བར་བྱས་པ་ནི། དམན་པ་རྣམས་ནི་ཞེས་
སོགས་ཏེ། སྐྱེ་བོ་དམན་པ་ལེགས་ཉེས་འབྱེད་པའི་བློ་གྲོས་མེད་པ་རྣམས་ནི་ཕལ་
ཆེར་ཡང་ཞེ་སྡང་ཤས་ཆེར་བདོ་བས། གཞན་གྱི་ཡོན་ཏན་ལ་མི་བཟོད་པས་ཡིད་
གདུངས་ནས་གཞན་ཡོན་ཏན་ཅན་དག་ལ་ཡོན་ཏན་གྱི་དངོས་པོ་གང་དང་གང་
ལའང་བརྩམས་ཏེ་ཡོན་ཏན་ཅན་དེ་གྲགས་པར་གྱུར་པ་ན། དེ་ལ་དགའ་བ་མི་སྐྱེ་
བར་མ་ཟད་ལས་ངན་ཅན་གྱི་ཡི་དྭགས་འགའ་ཞིག་ལ་ཟླ་བའི་འོད་ཀྱིས་ཀྱང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལུས་སྲེག་པ་ཇི་བཞིན་དུ། སྐྱེ་བོ་ཀུན་ལ་ཕན་པའི་ཡོན་ཏན་རབ་ཏུ་གྲགས་པ་དེ་
ཡིས་བླུན་རྨོངས་དེ་རྣམས་ནི་ལྷག་པར་གདུང་བར་འགྱུར་རོ། །
གཉིས་པ་གནོད་སྦྱིན་རྣམས་རྒྱལ་པོའི་ཕོ་བྲང་གི་སྒོ་དྲུང་དུ་སོང་སྟེ་ཟས་
བླངས་པ་ནི། རྒྱལ་པོ་སྦྱིན་པ་ལ་དགའ་བར་ཞེས་པ་ནས། བཟའ་བ་བླངས་སོ། །
ཞེས་པའི་བར་ཏེ། དེ་ནས་གནོད་སྦྱིན་དེ་དག་རྒྱལ་པོ་བྱམས་པའི་སྟོབས་སྦྱིན་པ་
ལ་དགའ་བར་ཤེས་ནས་རྒྱལ་པོ་དེ་ལ་གནོད་པ་བྱེད་པར་འདོད་པས་ནགས་ཚལ་
དེ་ནས་ཐར་གྱིས་སོང་སྟེ་རྒྱལ་པོའི་ཕོ་བྲང་གི་སྒོ་དྲུང་དུ་ཕྱིན་པ་དང༌། གནོད་སྦྱིན་
དེ་དག་གིས་རྒྱལ་པོ་སློང་མོ་བ་རྣམས་ལ་སྦྱིན་པ་གཏོང་དུ་བྱོན་པ་མཐོང་ནས་།
རྒྱལ་བ་དང་ཚེ་སྤེལ་བ་བྱས་ཏེ་རྒྱལ་པོ་ལ་བཟའ་བ་བསླངས་སོ། །
གསུམ་པ་རྒྱལ་ པོ་སེམས་དཔའ་ཆེན་པོས་བཟའ་བའི་ མཆོག་སྦྱིན་ ཡང་
གནོད་སྦྱིན་རྣམས་ཀྱིས་དེ་མི་འདོད་དོ་ཞེས་མ་བླངས་པ་ནི། དེ་ནས་རྒྱལ་པོ་དེ་
ཞེས་པ་ནས། ལན་དུ་མ་བཏུབ་བོ། །ཞེས་པའི་བར་ཏེ། དེ་ནས་རྒྱལ་པོ་སེམས་
དཔའ་ཆེན་པོ་དེས་བསླང་ཞེས་བྱ་བའི་ཚིག་ཐོས་པས་རབ་ཏུ་དགའ་ནས་སྦྱིན་པར་
གཏོང་བའི་ལས་སུ་བསྐོས་པའི་མི་རྣམས་ལ་བྲམ་ཟེ་འདི་རྣམས་ལ་ཁ་ཟས་ཞིམ་
པོ་རྒྱལ་པོའི་ཟས་སུ་འོས་པ་དག་མྱུར་དུ་བྱིན་ཅེས་བཀའ་བསྩལ་ཏོ། །དེ་ནས་
ལས་བྱེད་པའི་མི་དེ་རྣམས་ཀྱིས་རྒྱལ་པོ་ལ་འོས་པའི་ཁ་ཟས་ཞིམ་པོ་རྣམས་ཁྱེར་
ཏེ་འོངས་ནས་བྲམ་ཟེ་དེ་དག་ལ་བྱིན་ན་ཡང་། གནོད་སྦྱིན་བྲམ་ཟེའི་གཟུགས་
ཅན་དེ་དག་ན་རེ། ཁ་ཟས་དེ་ལྟ་བུ་དག་ནི་བདག་ཅག་མི་ཟའོ་ཞེས་སྨྲས་ནས།
སྟག་དང་གཟིག་ལ་སོགས་པའི་གཅན་གཟན་ཤས་འཚོ་བ་དག་རྩྭ་སྔོན་པོ་བྱིན་
ཡང་མི་འདོད་པ་བཞིན་དུ་རྒྱལ་པོ་ལ་འོས་པའི་ཁ་ཟས་ཞིམ་པོ་དེ་དག་ལེན་དུ་མ་
- 94 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཏུབ་བོ། །
བཞི་པ་གནོད་སྦྱིན་རྣམས་ཀྱིས་ གནོད་ སྦྱིན་ གྱི་ཁ་ཟས་བསླངས་ཏེ་རང་
གཟུགས་བསྟན་པ་ནི། དེ་རྒྱལ་པོས་ཐོས་ནས། ཞེས་པ་ནས། འཇིགས་པ་བསྟན་
པ་དང་། །ཞེས་པའི་བར་ཏེ། སྦྱིན་གཏོང་གི་ལས་སུ་བསྐོས་པའི་མི་དེ་དག་གིས་
རྒྱལ་པོ་ཆེན་པོའི་བཀའ་བཞིན་དུ་བྲམ་ཟེ་འདི་དག་ལ་ཁ་ཟས་བསོད་པ་ཞིམ་པོ་
རྒྱལ་པོས་བཞེས་སུ་རུང་བ་དག་བྱིན་ཀྱང་མི་འདོད་དོ་ཟེར་ནས་ལེན་དུ་མ་བཏུབ་
བོ་ཞེས་ཞུས་པ་དེ་རྒྱལ་པོས་ཐོས་ནས། རྒྱལ་པོ་སེམས་དཔའ་ཆེན་པོ་ཉིད་གནོད་
སྦྱིན་བྲམ་ཟེའི་གཟུགས་ཅན་དེ་དག་གི་དྲུང་དུ་སོང་སྟེ། འོ་ན་ཁྱེད་ཅག་ཁ་ཟས་ཇི་
ལྟ་བུ་འདོད་གང་འདོད་པ་དེ་འདྲ་བ་བཙལ་བར་བྱའོ་ཞེས་སྨྲས་སོ། །གནོད་སྦྱིན་
རྣམས་ཀྱིས་སྨྲས་པ། བརྟུལ་ཞུགས་མ་ཉམས་པདྨའི་སྤྱན་ཞེས་རྒྱལ་པོ་ལ་ལུས་
ངག་གིས་གཞན་ལ་ཕན་པ་མཛད་པའི་བརྟུལ་ཞུགས་མ་ཉམས་པ་ཞེས་ཡོན་ཏན་
བརྗོད་པ་སྔོན་དུ་བཏང་ནས། པདྨའི་སྤྱན་ལྡན་ཞེས་བོས་ཏེ། མིའི་ཤ་ཤིན་ཏུ་དྲོན་
པོ་དང་མིའི་ཁྲག་དྲོན་པོ་དག་གནོད་སྦྱིན་རྣམས་ཀྱི་བཟའ་བཏུང་ལགས་ཞེས་སྨྲས་
ནས། བྲམ་ཟེའི་གཟུགས་མི་སྣང་བར་བྱས་ཏེ་གནོད་སྦྱིན་རང་གི་ལུས་ཁ་ནས་
མཆེ་བ་གཙིགས་པ། མིག་འབར་ཞིང་སེར་ལ་ཡོ་ཞིང་མི་སྡུག་པ་དང་། སྣ་ལེབ་
ཅིང་མི་སྡུག་པ་དང་། སྐྲ་དང་ཁ་སྤུ་མེ་འབར་བ་ལྟར་དམར་ལ་སེར་བ་གྱེན་དུ་
ལངས་ པ་ དང༌། ལུས་ ཆར་ སྤྲིན་ ལྟར་ ངམ་ གནག་ཅིང་མི་ སྡུག་ ལ་ འཇིགས་ པ་
བསྟན་ཏོ། །
ལྔ་པ་རྒྱལ་པོ་སེམས་དཔའ་ཆེན་པོ་གནོད་སྦྱིན་དེ་དག་ལ་བརྩེ་བ་ཆེར་སྐྱེས་
པ་ནི། དེ་དག་མཐོང་ནས་ཞེས་པ་ནས། ནམ་ཞིག་མེད་པར་འགྱུར། །ཞེས་པའི་
- 95 བ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བར་ཏེ། རྒྱལ་པོ་སེམས་དཔའ་ཆེན་པོ་དེས་གནོད་སྦྱིན་གཟུགས་མི་སྡུག་པ་ཤ་
ཕྲག་ལ་དགའ་བ་དེ་དག་མཐོང་ནས་བསམ་པ། འདི་དག་ནི་ཤ་ཟ་ཡིན་ཏེ་མི་མ་
ཡིན་ནོ། །དེ་བས་ན་གནོད་སྦྱིན་འདི་དག་བདག་ཅག་གི་བཟའ་བ་དང་བཏུང་བ་
མི་འདོད་དོ་སྙམ་དུ་ངེས་པར་གྱུར་ཏོ། །དེ་ནས་མིའི་དབང་པོ་བྱམས་པའི་སྟོབས་
དེ་ཐུགས་སྙིང་རྗེའི་རང་བཞིན་ཅན་ཡིན་པས་མཁའ་ཁྱབ་ཀྱི་སེམས་ཅན་ཐམས་
ཅད་སྡུག་བསྔལ་མཐའ་དག་ལས་སྒྲོལ་བའི་ཁུར་ཁྱེར་བའི་ལྷག་པའི་བསམ་པ་
རྣམ་པར་དག་པས་སེམས་ཅན་རྣམས་ལ་བརྩེ་བ་ཆེན་པོ་རྒྱུན་མི་ཆད་དུ་ཡོད་པ་
ལས། གནོད་ སྦྱིན་ དེ་དག་ལ་དེ་བས་ཀྱང་ སྙིང་ རྗེ་ ཆེ་བར་གྱུར་ཏོ། །རྒྱལ་ པོ་
སེམས་དཔའ་ཆེན་པོ་དེ་དུས་ཀུན་ཏུ་སྙིང་ལ་སེམས་ཅན་འདི་རྣམས་ཐབས་གང་
ཞིག་གིས་སྡུག་བསྔལ་རྒྱུ་བཅས་ལས་བསྒྲལ་བར་བྱ་སྙམ་དུ་སྙིང་རྗེ་འབའ་ཞིག་
སེམས་པས། གཞན་གསོད་པར་དགའ་བའི་གནོད་སྦྱིན་དེ་དག་ལ་འདི་དག་ནི་ཚེ་
སྔ་མར་ལས་ངན་བསགས་པས་ལུས་འདི་ལྟ་བུ་བླངས་ཏེ་ཟས་སུ་ཤ་དང་ཁྲག་ལ་
དགའ་ཞིང་། ལས་སུ་སེམས་ཅན་གསོད་པའི་ སྡིག་ པ་འབའ་ཞིག་བྱེད་པ། ཕྱི་
མར་དམྱལ་བར་ལྷུང་སྟེ་སྲེག་པར་འགྱུར་རོ་སྙམ་དུ་བུ་གཅིག་པུ་མེའི་དོང་དུ་ལྷུང་
བ་མཐོང་བ་ལྟར་དེ་དག་ལ་ཤས་མི་བཟོད་པའི་མྱ་ངན་བྱེད་ཅིང་འོག་ནས་འབྱུང་
བའི་དོན་འདི་ལྟ་བུ་སེམས་པར་ངེས་སོ། །སྙིང་རྗེ་ཅན་རྣམས་ལ་གནོད་སྦྱིན་འདི་
དག་འདོད་པའི་མིའི་ཤ་དང་ཁྲག་དྲོན་པོ་འདི་ལྟ་བུའི་བཟའ་བ་དང་བཅའ་བ་རབ་
ཏུ་དཀོན་ཏེ། སེམས་ཅན་གཞན་མ་བསད་པར་ཤ་དང་ཁྲག་དྲོན་པོ་མི་རྙེད་ལ།
སེམས་ཅན་གཞན་བསད་ནས་གཞན་གསོ་བ་ག་ལ་རུང་། གནོད་སྦྱིན་འདི་དག་
ནི་ཉིན་རེ་བཞིན་གཞན་གྱི་སྲོག་བཅད་དེ་ཤ་ཁྲག་དྲོན་པོ་བཙལ་དགོས་པ་དེ་ལས་
- 96 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྡུག་བསྔལ་ཆེ་བ་མེད་ལ། གཞན་ལ་སྙིང་རྗེ་མེད་ཅིང་གསོད་པར་འདོད་ཀྱང་
གསོད་མ་ནུས་ན་ནི་ཤ་ཁྲག་དྲོན་པོ་འདོད་ནས་ངལ་བ་བརྒྱས་འབད་པའི་དོན་
མེད་པར་འགྱུར་ཞིང་སྡུག་བསྔལ་གྱིས་ཉམ་ཐག་པར་འགྱུར་རོ། །གཞན་གསོད་
པར་ནུས་ནའང་སྔོན་ཡུན་རིང་པོ་ནས་ཡང་དང་ཡང་དུ་རང་གི་མ་བྱས་ཏེ་ཕན་པ་
བྱེད་བྱེད་པ་ལ་གོམས་པ་དེ་དག་གསོད་པ་དེ་ལས་དཀའ་བ་སྟེ་དེ་ལས་ཡ་ང་བ་ཅི་
ཞིག་ཡོད། ཡང་ན་ཚིག་རྐང་འདི་གཉིས་བྱང་སེམས་རང་ལ་སྦྱར་ཏེ། གནོད་སྦྱིན་
འདི་དག་འདོད་པ་ལྟར་གྱི་ཁ་ཟས་ཤ་ཁྲག་དྲོན་པོའི་ཕྱིར་དུ་སེམས་ཅན་གཞན་
གསོད་ནུས་ནའང་དུས་ཀུན་ཏུ་སེམས་ཅན་ཐམས་ཅད་ལ་ཉེ་རིང་མེད་པ་ཕན་པ་
བྱེད་པའི་བསམ་པ་འབའ་ཞིག་གོམས་པ་ལ་གཞན་གྱི་སྲོག་གཅོད་པའི་ལས་བྱེད་
པ་དེ་ལས་དཀའ་བ་ཅི་ཞིག་ཡོད་དེ། དེ་འདྲ་སྲོག་གི་ཕྱིར་ཡང་བྱེད་མི་ནུས་སོ། །
སེམས་ཅན་ལ་སྙིང་རྗེ་མེད་ཅིང་ཡིད་ཞེ་སྡང་གིས་དཀྲུགས་ཏེ་རྟག་ཏུ་མ་ཞི་བ།
བསད་མ་ཐག་པའི་ཤ་དང་ཁྲག་དྲོན་པོ་དེ་ལྟ་བུའི་ཁ་ཟས་ཟ་བ་རྣམས་ཚེ་འདིར་
དུས་རྟག་ཏུ་ངལ་ཞིང་དུབ་པ་དང་། ལྷག་པར་མཚན་མོ་རྒྱུ་བས་ལུས་སེམས་སྡུག་
བསྔལ་གྱིས་རྟག་ཏུ་མནར་ཞིང་། སྐད་ཅིག་རེར་ཡང་སེམས་བདེ་བའི་སྐབས་མེད་
པ་དང་། གཞན་གྱི་སྲོག་གཅོད་པའི་སྡིག་པའི་ལས་རྒྱུན་དུ་བྱས་པས་ཤི་མ་ཐག་
མནར་མེད་དུ་ལྷུང་སྟེ་དམྱལ་བའི་མེ་རབ་ཏུ་ཚ་བ་གང་དང་ཕྲད་ན་རི་རབ་ཀྱང་
སྐད་ཅིག་ལ་འཇུ་བར་བྱེད་པ་དེ་ལྟ་བུའི་ནང་དུ་ལུས་སྲེག་ཅིང་དུམ་བུ་སྟོང་དུ་ཞིག་
པར་འགྱུར་བའི་སྡུག་བསྔལ་ཆེས་རྒྱུན་རིང་བ་མྱོང་དགོས་པས། ཚེ་འདི་དང་ཕ་
རོལ་གཉིས་ཀར་རང་དོན་སྲེག་ཅིང་ཉམས་པར་འགྱུར་བ་འདི་དག་ལས་སྙིང་རྗེ་
བ་གང་ཞིག་ཡོད། འདི་ལྟ་བུའི་སྙིང་རྗེའི་གནས་འདི་དག་དུས་ནམ་ཞིག་ན་སྡུག་
-97-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྔལ་རྒྱུ་བཅས་ལས་ཐར་པར་འགྱུར། དུས་ནམ་ཞིག་ན་བདག་གིས་འདི་དག་
གི་སྡུག་བསྔལ་མེད་པར་བྱེད་པར་ནུས། དུས་ནམ་ཞིག་ན་འདི་དག་འཁོར་བ་
ནས་བཏོན་ཏེ་ཐར་པའི་བདེ་བ་ལ་བཞག་པར་ནུས། ངེས་པར་བདག་གིས་འདི་
དག་འཁོར་བའི་སྡུག་བསྔལ་ལས་བསྒྲལ་ཏེ་ཐར་པའི་བདེ་བ་ལ་བཞག་པར་བྱའོ་
སྙམ་དུ་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་འཁྲུངས་པར་གྱུར་ཏོ། །
དྲུག་པ་རྒྱལ་པོ་སེམས་དཔའ་ཆེན་པོས་གནོད་སྦྱིན་དེ་དག་ལ་རང་གི་ལུས་
ཀྱི་ཤ་ཁྲག་གཏོང་བར་མཛད་པ་ལ་བརྒྱད། རྒྱལ་པོ་སེམས་དཔའ་ཆེན་པོས་རང་
གི་ལུས་ཀྱི་ཤ་ཁྲག་གཏོང་བར་དམ་བཅས་པ། གནོད་སྦྱིན་རྣམས་ལ་རང་གི་ལུས་
ཀྱི་ཤ་ཁྲག་སྦྱིན་པར་ཁས་བླངས་པ། གནོད་སྦྱིན་རྣམས་ཀྱིས་མྱུར་དུ་སྦྱིན་པར་
བསྐུལ་བ། རྒྱལ་པོས་ཤ་ཁྲག་སྦྱིན་ཕྱིར་རྩ་བཀྲོ་བའི་མི་བོས་པ། བློན་པོ་རྣམས་
གདུང་བས་གཟིར་ཏེ་རྒྱལ་པོ་ལ་སྐུ་ལུས་མི་གཏོང་བར་གསོལ་བར་བཏབ་པ་རྒྱལ་
པོའི་སྐུ་ལུས་ཀྱི་ཚབ་ཏུ་བདག་ཅག་གི་ལུས་ལས་ཤ་ཁྲག་སྦྱིན་ནོ་ཞེས་ཞུས་པ།
རྒྱལ་པོ་སེམས་དཔའ་ཆེན་པོས་ཉིད་ཀྱི་སྐུ་ལུས་སྟེར་དགོས་པའི་རྒྱུ་མཚན་བཤད་
དེ་བར་ཆད་ཀྱི་དབང་དུ་མ་སོང་བར་མཛད་པ། གནོད་སྦྱིན་ལ་ཤ་ཁྲག་སྦྱིན་ཚུལ་
དངོས་སོ། །དང་པོ་ནི། ད་འདི་དག་གི་ཞེས་པ་ནས། ཤིན་ཏུ་བཟང་པོ་བྱ། །ཞེས་
པའི་བར་ཏེ། དེ་ལྟར་རྒྱལ་པོ་སེམས་དཔའ་ཆེན་པོ་གནོད་སྦྱིན་དེ་དག་ལ་ཤིན་ཏུ་
བརྩེ་བར་གྱུར་ནས། ད་གནོད་སྦྱིན་འདི་དག་གི་ཁ་ཟས་སྦྱར་བས་གནོད་སྦྱིན་འདི་
དག་ཉིན་འགའ་ཙམ་ཡང་གཞན་གསོད་པ་ལ་ཞུགས་པའི་སྡིག་པའི་ལས་འདི་
ལས་ཇི་ལྟར་བཟློག་པ་བྱ། བདག་གིས་སྔོན་ཆད་དབུལ་ཞིང་ཕོངས་ཏེ་སློང་དུ་
འོངས་པ་སུ་འདྲ་ཞིག་བྱུང་ཡང་བཟའ་བཏུང་སོགས་གང་ལ་གང་འདོད་བྱིན་ཏེ་
- 98 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཚིམ་པར་བྱས་པ་ལས་ང་ལ་མེད་ཅེའམ། མི་སྦྱིན་ཞེའམ། འདིར་མ་འདུག་པར་
སོང་ཞེས་ཚིག་རྩུབ་པོས་སྐྱོད་པ་དང་། གང་དང་གང་སློང་བ་དེ་མ་སྦྱིན་པར་རེ་བ་
བཟློག་པས་དབུལ་ཕོངས་རྣམས་ཀྱི་གདོང་ངོ་ཟུམ་གནག་པར་འགྱུར་བ། ཁ་བ་བུ་
ཡུག་འཚུབ་པའི་རླུང་གིས་པདྨའི་འདབ་མ་དང་མེ་ཏོག་དག་སྐད་ཅིག་ལ་རིད་ཅིང་
རྙིང་པར་བྱེད་པ་བཞིན་དུ་དབུལ་ཕོངས་རྣམས་མི་དགའ་བར་བྱས་པ་ནམ་ཡང་མི་
དྲན་ནོ། །དུས་འདིར་སློང་བ་པོ་གནོད་སྦྱིན་ཤ་ཁྲག་འདོད་པ་རེ་བ་ཆེན་པོས་སློང་
བར་བྱེད་པ་འདི་དག་གི་རེ་བ་བཅད་ན་ག་ལ་རུང་། ད་ནི་གདོན་མི་ཟ་བར་སྙིང་
རྗེའི་གནས་སུ་གྱུར་པའི་གནོད་སྦྱིན་འདི་དག་ལ་བདག་གི་ལུས་ནད་མེད་བདེ་
བས་བརྟན་ཞིང་ལང་ཚོ་དར་བས་ཤ་ཁྲག་རྒྱས་པ་འདི་ལས་ཁྲག་དང་ཤ་རྣམས་ཅི་
འདོད་སྦྱིན་པར་བྱའོ། །དབུལ་ཞིང་ཕོངས་པ་ཤ་ཁྲག་སློང་བ་འོངས་ན་རང་གི་
ལུས་ཀྱི་ཤ་ཁྲག་སྟེར་བ་ནི་སྔོན་བྱོན་པའི་རྒྱལ་སྲས་དམ་པ་རྣམས་ཀྱི་སྤྱོད་ཚུལ་
ཡིན་པས། ངས་ཀྱང་དེ་ལྟར་སྦྱིན་པར་བྱ་བ་རིགས་པའོ་སྙམ་མོ། །རང་གི་ལུས་ཀྱི་
ཤ་ཁྲག་འདི་མ་བྱིན་པར་དེ་ལས་གཞན་པ་གནོད་སྦྱིན་འདི་དག་འདོད་པའི་ཤ་
ཁྲག་དྲོན་པོ་གང་དུ་བཙལ་བར་བྱ། མི་རང་ཤི་བའི་རོ་མང་དུ་ཡོད་མོད་ཀྱང་།
རང་ཤི་བའི་ཤ་དེ་རྣམས་ལ་དྲོད་མེད་ལ། དེ་རྣམས་ལ་ཁྲག་ཡོད་པའང་མ་ཡིན་
ཞིང་། ཤ་ཁྲག་དྲོན་པོ་འདོད་དེ་བྲུ་བ་ཚ་བ་བཀྲེས་ཤིང་སྐོམ་པས་སེམས་གདུངས་
པའི་གནོད་སྦྱིན་འདི་དག་ལ་ཤི་བའི་རོ་བྱིན་ཡང་དེ་ཡིས་ལེགས་པར་མགུ་བར་
འགྱུར་བ་མ་ཡིན་ནོ། །གནོད་སྦྱིན་འདི་དག་མགུ་བའི་གསོན་པོའི་ཤ་ཡང་བདག་
རང་གི་ལུས་འདི་མ་གཏོགས་འདི་ལས་གུད་ནས་བདག་གིས་ཇི་ལྟར་བཙལ་བར་
བྱ། གཞན་གྱི་སྲོག་བཅད་དེ་འདི་དག་གསོས་ན་ནི་བདག་དམ་པའི་སྤྱོད་པ་ལས་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཉམས་པར་འགྱུར་ཞིང་། སེམས་ཅན་འདི་དག་སྙིང་རྗེའི་ཡུལ་དུ་མཉམ་པས་ན་
འགའ་ཞིག་ལ་ཕན་པ་བྱེད་ཅིང་འགའ་ཞིག་ལ་གནོད་པ་བྱེད་པ་ག་ལ་རིགས།
གནོད་སྦྱིན་འདི་དག་བདག་གི་ཐད་དུ་སློང་དུ་འོངས་ནས་བཀྲེས་པ་དང་སྐོམ་པས་
མིག་དང་གདོང་གི་མདངས་ཉམས་ཤིང༌། ངག་གི་བསླངས་པ་དང་ཡིད་ཀྱིས་རེ་བ་
བྱས་པའི་འབྲས་བུ་མེད་པས་ལྷག་པར་ཡིད་ལ་སྡུག་བསྔལ་ཞིང་ཕོངས་བཞིན་དུ་
བདག་གི་དྲུང་ནས་འདོད་པའི་ཁ་ཟས་མ་ཐོབ་པར་སླར་དོང་ཡང་ཇི་ལྟར་བྱ། རྒྱུ་
མཚན་དེ་བས་ན་གནོད་སྦྱིན་འདི་དག་ལ་རང་གི་ལུས་ཀྱི་ཤ་ཁྲག་སྟེར་བ་འདི་ནི་
དུས་ལ་བབ་ཀྱི་ངེས་པར་སྦྱིན་པར་བྱའོ། །རང་གི་ལུས་འདི་ལ་ཆགས་པའི་གནས་
གང་ཡང་མེད་དེ། གཉན་ཕོལ་མིག་སོགས་གདུག་པའི་རྨ་དང་འདྲ་བར་དུས་རྟག་
ཏུ་ན་བས་ནད་སྣ་ཚོགས་ཀྱི་འབྱུང་ཁུངས་ནང་མི་གཙང་བས་གང་བའི་ངན་པའི་
ལུས་འདི་ལ་སུ་ཞིག་ཆགས། འདི་ལྟར་མི་རྟག་ཅིང་མི་གཙང་བ་སྡུག་བསྔལ་གྱི་
རང་བཞིན་ཅན་གྱི་ཕུང་པོ་འདི་གཞན་ལ་བྱིན་པས་གནས་སྐབས་དང་མཐར་ཐུག་
གི་དོན་རྒྱ་ཆེན་པོ་འགྲུབ་པ་ནི་མི་གཙང་བའི་ཕུང་པོ་བཙོངས་པ་ལ་རིན་དུ་ཡིད་
བཞིན་གྱི་ནོར་བུ་བྱུང་བ་ལྟར་ཤིན་ཏུ་དོན་ཆེའོ། །ཤ་ཁྲག་མི་གཙང་བ་འདི་བྱིན་
པས་གནས་སྐབས་སུ་གནོད་སྦྱིན་ལྔ་པོ་འདིའི་ལུས་གསོས་ཤིང་གཞན་མང་པོ་
གསོད་པ་ལས་སྐྱོབ་པ་དང་། མཐར་ཐུག་རང་གི་ཚོགས་རླབས་ཆེན་རྫོགས་ཏེ་བླ་
ན་མེད་པའི་བྱང་ཆུབ་སྟེར་བར་བྱེད་པས་ན། སྙིང་པོ་གང་ཡང་མེད་པའི་མི་གཙང་
བའི་ལུས་འདི་དགོས་པ་ཁྱད་པར་ཅན་བླ་ན་མེད་པའི་བྱང་ཆུབ་ཀྱི་རྒྱུར་ལོངས་
སྤྱད་པ་འདི་ཡིས་གཞན་གྱིས་དབང་མེད་དུ་བྱས་པ་མིན་པར་རང་གིས་རྫོགས་
བྱང་བསྒྲུབ་པའི་ཕྱིར་དུ་ཆེད་དུ་བཅོས་པའི་སྡུག་བསྔལ་ཕྲ་མོ་འདི་ནི་དོན་ཤིན་ཏུ་
- 100 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེ་བ་བླ་ན་མེད་པའི་བཟང་པོར་འགྱུར་བ་ཞིག་བྱའོ། །འདི་ནི་དོན་དུ་ན་སྡུག་
བསྔལ་མ་ཡིན་གྱི། བླ་ན་མེད་པའི་བྱང་ཆུབ་ཀྱི་རྒྱུ་ཡིན་པས་ན་བདེ་བའོ། །འཇིག་
རྟེན་པ་རྣམས་ཚེ་འདིའི་བཟའ་བཏུང་ངན་ངོན་ཙམ་ཞིག་གི་ཆེད་དུའང་ཚ་གྲང་ཁྱད་
དུ་བསད་དེ་ངལ་བ་བརྒྱ་བྱེད་ན། བླ་ན་མེད་པའི་བྱང་ཆུབ་བསྒྲུབ་པའི་ཕྱིར་དུ་
འདི་ཙམ་གྱི་དཀའ་བ་ཅིའི་ཕྱིར་མི་བྱེད། འཇིག་རྟེན་པ་རྣམས་ཕ་རོལ་དང་གཡུལ་
སྤྲོད་པའི་ཚེ་གཞན་གྱིས་གྲི་དང་མདུང་སོགས་རང་གི་ལུས་ལ་བསྣུན་ཏེ་རྨ་ཆེན་པོ་
བྱུང་ཡང་འདི་ངས་དམག་ལ་མཆོངས་པའི་ཚེ་བྱུང་བ་ཡིན་ཞེས་ངོམ་པར་བྱེད་ན།
བླ་ན་མེད་པའི་བྱང་ཆུབ་བསྒྲུབ་པའི་ཕྱིར་དུ་ཤ་ཁྲག་སྟེར་དུ་ཡོད་པའང་ཀུན་ལ་
ངོམ་པར་བྱ་བ་ཡིན་ནོ། །དོན་འདི་ལ་ སྤྱོད་འཇུག་ལས། དོན་མེད་དགྲ་ཡིས་རྨ་
སྲོལ་བཏོད་པ་ཡང་། །ལུས་ལ་རྒྱན་དང་འདྲ་བར་སྲེལ་བྱེད་ན། །དོན་ཆེན་བསྒྲུབ་
ཕྱིར་ཡང་དག་བརྩོན་གྱུར་པ། །བདག་ལ་སྡུག་བསྔལ་ཅི་ཕྱིར་གནོད་བྱེད་ཡིན། །
ཉ་པ་གདོལ་པ་ཞིང་པ་ལ་སོགས་པ། །རང་གི་འཚོ་བ་ཙམ་ཞིག་སེམས་པ་ཡང་། །
གྲང་དང་ཚ་ལ་སོགས་པའི་གནོད་བཟོད་ན། །འགྲོ་བ་བདེ་ཕྱིར་བདག་ལྟ་ཅིས་མི་
བཟོད། །ཅེས་གསུངས། སྔོན་ཐོག་མ་མེད་པ་ནས་ལུས་ཇི་སྙེད་ཅིག་བླངས་ཀྱང་
ཕལ་ཆེར་དོན་མེད་དུ་སོང་སྟེ། ཉོན་མོངས་པའི་ཕྱིར་དུ་བཅད་པ་དང༌། དབུག་པ་
དང༌། སྲེག་ པ་ དང༌། ཕ་རོལ་ དང་ འཐབ་སྟེ་ མཚོན་ གྱིས་དུམ་བུར་ གཏུབས་པ་
སོགས་ཀྱི་སྡུག་བསྔལ་གྲངས་མེད་མྱོང་ཚུལ་བསམ་ནས། ད་བླ་ན་མེད་པའི་བྱང་
ཆུབ་བསྒྲུབ་པའི་ཕྱིར་དུ་རང་གིས་ཆེད་དུ་བཅོས་པའི་སྡུག་བསྔལ་ཕྲ་མོ་འདི་ཙམ་
ཤིན་ཏུ་བཟང་པོ་ངེས་པར་ཡིན་ཏེ། སྤྱོད་འཇུག་ལས། བསྐལ་བ་བྱེ་བ་གྲངས་མེད་
དུ། །ལན་ གྲངས་དུ་མར་ བཅད་ པ་ དང༌། །དབུག་ དང་ སྲེག་ དང་ གཤེག་འགྱུར་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྱི། །བྱང་ཆུབ་ཐོབ་པར་མི་འགྱུར་རོ། །བདག་གིས་བྱང་ཆུབ་སྒྲུབ་པ་ཡི། །སྡུག་
བསྔལ་འདི་ནི་ཚོད་ཡོད་དེ། །ཟུག་རྔུ་ཁོང་བརླག་གནོད་བསལ་ ཕྱིར། །ལུས་
རྨ་བཏོད་པའི་སྡུག་བསྔལ་བཞིན། །སྨན་པ་ཀུན་ཀྱང་གསོ་དཔྱད་ཀྱིས། །མི་བདེ་
བ་ཡི་ནད་མེད་བྱེད། །དེ་བས་སྡུག་བསྔལ་མང་པོ་དག །གཞོམ་ཕྱིར་མི་བདེ་ཆུང་
བཟོད་བྱ། །ཞེས་གསུངས་པ་ལྟར་རོ། །
གལ་ཏེ་དེ་རིང་བདག་གི་ལུས་ཀྱི་ཤ་ཁྲག་རྣམས་ ཁྱེད་ཅག་གནོད་སྦྱིན་
རྣམས་ལ་མགྲོན་དུ་བྱར་རུང་ན་ངེས་པར་སྦྱིན་པར་བྱའོ། །འདི་ཁྱེད་ཅག་གིས་
ལོངས་སྤྱད་ན། དེ་ནི་བདག་གི་མངོན་པར་མཐོ་བ་བླ་ན་མེད་པའི་བྱང་ཆུབ་ཀྱི་
ཚོགས་མྱུར་དུ་རྫོགས་པའི་རྒྱུར་འགྱུར་རོ་ཞེས་གནོད་སྦྱིན་རྣམས་ལ་རང་གིས་
ལུས་ཀྱི་ཤ་ཁྲག་རྣམས་སྦྱིན་པར་ཁས་བླངས་སོ། །རང་གི་ལུས་ཀྱི་ཤ་ཁྲག་སྟེར་བ་
ལ་དགའ་བ་དང་བདེ་བ་ཆེན་པོ་སྐྱེ་བའི་ཚུལ་ནི་སྔར་རྒྱས་པར་བཤད་ཟིན་ཏོ། །
གཞུང་སྔ་ཕྱི་འདི་གཉིས་ཀྱིས་སེམས་དཔའ་ཆེན་པོ་འདི་སྲིད་ཞིའི་མཐའ་གང་
ལའང་མི་གནས་པར་བསྟན་ཏེ། གཞུང་སྔ་མས་སེམས་དཔའ་ཆེན་པོ་འདི་སྲིད་པ་
མཐའ་དག་ལ་ཡིད་འབྱུང་བའི་ངེས་འབྱུང་ཤུགས་དྲག་པོས་རང་གི་ལུས་ཀྱང་སྡུག་
བསྔལ་གྱི་རང་བཞིན་ཅན་དུ་གཟིགས་ནས་གང་ལའང་ཆགས་པ་མེད་པར་བསྟན།
གཞུང་ཕྱི་མས་སྲིད་པའི་སྐྱོན་མཐའ་དག་པར་རིག་ཀྱང་བསམ་བཞིན་དུ་སྲིད་པ་
བཟུང་སྟེ་ཤ་ཁྲག་རྡོས་བཅས་ཀྱི་ལུས་སེམས་ཅན་གྱི་དོན་དུ་བཟུང་བ་ཡིན་པར་
བསྟན་པས། རང་དོན་དུ་ཞི་བའི་དབྱིངས་ལ་མི་གནས་པར་སེམས་ཅན་གྱི་དོན་ཁོ་
ན་མཛད་ཕྱིར་སྲིད་པར་ཞུགས་པ་ཡིན་པར་བཤད་དོ། །
གསུམ་པ་གནོད་སྦྱིན་རྣམས་ཀྱིས་མྱུར་དུ་སྦྱིན་པར་བསྐུལ་བ་ནི། དེ་ནས་
- 102 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གནོད་སྦྱིན་དེ་དག་ཅེས་པ་ནས། མཁྱེན་པར་མཛོད། །ཅེས་པའི་བར་ཏེ། དེ་ནས་
གནོད་སྦྱིན་དེ་དག་གིས་རྒྱལ་པོ་སེམས་དཔའ་ཆེན་པོ་དེའི་ལྷག་པའི་བསམ་པ་
རང་གི་སྐུ་ལུས་ཀྱི་ཤ་ཁྲག་གཏོང་བར་བཞེད་པ་ཤེས་བཞིན་དུ་ངོ་གཉིས་པ་གནོད་
སྦྱིན་རྣམས་ལ་རང་གི་ལུས་ཀྱི་ཤ་ཁྲག་སྦྱིན་པར་ཁས་བླངས་པ་ནི། དེ་ལྟར་ངེས་
པར་བྱས་ནས་ཞེས་པ་ནས། མངོན་པར་མཐོ་བར་འགྱུར། །ཞེས་པའི་བར་ཏེ། དེ་
ལྟར་རྒྱལ་པོ་སེམས་དཔའ་ཆེན་པོས་རང་ཉིད་རྒྱལ་སྲས་དམ་པའི་སྤྱོད་པ་ལ་
གནས་པས་སེམས་ཅན་ཐམས་ཅད་ཚིམ་པར་བྱ་བ་དང་། དབུལ་ཕོངས་སུའི་ཡང་
རེ་བ་མི་གཅོད་པ་དང་། ལྷག་པར་ཤ་ཁྲག་འདོད་པའི་གནོད་སྦྱིན་རྣམས་ཤ་ཁྲག་
གིས་ཚིམ་པར་བྱ་བ་ལ་རང་གི་ལུས་འདི་སྦྱིན་རིགས་པས་འདི་ལ་མ་ཆགས་པ་
དང༌། འདི་དགོས་པ་ཁྱད་པར་ཅན་དུ་སྤྱད་རིགས་པའི་ཚུལ་རྣམས་ལེགས་པར་
བསམས་ཏེ་ངེས་པ་བརྟན་པར་བྱས་ནས། རྒྱལ་པོ་སེམས་དཔའ་ཆེན་པོ་དེ་རང་གི་
ལུས་སྟེར་བ་ལ་རབ་ཏུ་དགའ་བར་གྱུར་པས། ནང་གི་བསམ་པ་དག་པའི་ཕྱིའི་
རྟགས་མིག་རྩ་དང་གདོང་གི་མདངས་བཟང་པོས་གནོད་སྦྱིན་དེ་དག་ལ་རང་གི་
ལུས་བསྟན་ནས་སྨྲས་པ། བདག་གི་ལུས་ཤ་ཁྲག་དང་བཅས་པ་འདི་འཇིག་རྟེན་
ཏེ་སེམས་ཅན་རྣམས་ལ་ཕན་པའི་ཕྱིར་བཟུང་སྟེ། མཚར་རབ་ཏུ་ཆེ་བར་གྱུར་
ཀྱང་། རྒྱལ་པོའི་ཤ་ཁྲག་ངེས་པར་གནང་ཐུབ་པ་ཞིག་འོང་ངམ་མི་འོངས་སྙམ་
ཡིད་མ་ཆེས་ ནས་ རྒྱལ་ པོ་ སེམས་ དཔའ་ ཆེན་ པོ་ ལ་ སྨྲས་ པ། བདག་ ཅག་
གནོད་སྦྱིན་རྣམས་ཟས་ཀྱིས་ཕོངས་པས་བདག་ཅག་རང་གི་བཀྲེས་ཤིང་སྐོམ་
པའི་སྡུག་བསྔལ་ཇི་ལྟར་ཡོད་པ་དག་འདི་གསོ་བ་རྒྱལ་པོ་ཁྱོད་ལས་རེ་ས་གཞན་
དུ་མ་བྱུང་བས། རེ་བ་ཆེན་པོས་སློང་ཞིང་ཤིན་ཏུ་དམན་པ་ཉམ་ང་བའི་ ལུས་
103-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དངོས་སུ་གཟིགས་ཕུལ་བས་བསྟན་པ་ལགས། བདག་ཅག་གིས་རང་གི་ངང་ཚུལ་
བསྟན་ནས་སློང་བ་དེ་ལ་སྦྱིན་པ་པོ་རྒྱལ་པོ་ཁྱོད་ཉིད་ཀྱིས་ད་གནང་བའི་དུས་ལ་
བབ་པར་མཁྱེན་པར་མཛོད་ཅིག་ཅེས་དུས་བཏབ་སྟེ་མྱུར་དུ་སྦྱིན་པར་བསྐུལ་
ལོ། ། །
བཞི་པ་རྒྱལ་པོས་ཤ་ཁྲག་སྦྱིན་ཕྱིར་རྩ་བཀྲོ་བའི་མི་བོས་པ་ནི། དེ་ནས་རྒྱལ་
པོ་ དེས་ ཞེས་ པ་ནས། བཀའ་ བསྩལ་ ཏོ། །ཞེས་ པའི་ བར་ ཏེ། དེ་ ནས་ རྒྱལ་ པོ་
སེམས་དཔའ་ཆེན་པོ་དེས་བསམ་པ། བདག་གི་ཤ་ཁྲག་སྦྱིན་པར་བྱས་པ་དེ་ནི་
གནོད་སྦྱིན་འདི་དག་ངེས་པར་འདོད་དོ་སྙམ་ནས་སྙིང་རབ་ཏུ་དགའ་སྟེ། ལུས་ཀྱི་
རྩ་བོ་ཆེ་རྣམས་བཀྲོལ་བའི་ཕྱིར་ལས་དེ་ལ་མཁས་པའི་སྨན་པ་རྣམས་བོས་ཤིག་
ཅེས་བློན་པོ་རྣམས་ལ་བཀའ་བསྩལ་ཏོ། །
ལྔ་པ་བློན་པོ་རྣམས་གདུང་བས་གཟིར་ཏེ་རྒྱལ་པོ་ལ་སྐུ་ལུས་མི་གཏོང་བར་
གསོལ་བ་བཏབ་པ་ནི། དེ་ནས་རྒྱལ་པོ་དེའི་བློན་པོ་རྣམས་ཞེས་པ་ནས། གང་གི་
ལམ་ལགས། །ཞེས་པའི་བར་ཏེ། དེ་ནས་རྒྱལ་པོ་བྱམས་པའི་སྟོབས་དེའི་བློན་པོ་
སྟོང་ཕྲག་བཅུ་པོ་དེ་རྣམས་རྒྱལ་པོའི་ཤ་དང་ཁྲག་རྣམས་གནོད་སྦྱིན་ལྔ་ལ་སྦྱིན་
པར་སྩོལ་བར་རིག་ནས་རྟབ་རྟབ་པོར་གྱུར་ཏེ། མི་བཟོད་ཅིང་སེམས་གདུང་བས་
འཁྲུགས་ནས་རྒྱལ་པོ་ཆེན་པོ་བྱམས་པའི་སྟོབས་ལ་ཤིན་ཏུ་དད་ཅིང་ཡིད་དུ་འོང་
བའི་བྱམས་པའི་དབང་གིས་དོན་འདི་ལྟ་བུ་ཅུང་ཟད་ཅིག་གསལ་བར་སྨྲས་སོ། །
རྒྱལ་པོ་ལ་ལྷ་ཞེས་བོས་ནས། སྦྱིན་པ་གཏོང་བ་ལ་ཧ་ཅང་དགྱེས་ཆེས་པས་འཛམ་
བུའི་གླིང་གི་འབངས་རྒྱལ་པོ་ཉིད་ལ་སྙིང་ནས་དད་ཅིང་གློ་བ་ཉེ་བ་འདི་རྣམས་ལ་
གང་ཕན་པ་དང་གང་གནོད་པར་འགྱུར་བ་མ་གཟིགས་པ་འདི་ནི་མི་རིགས་སོ། །
- 104 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྷས་གནོད་སྦྱིན་འདི་དག་གི་ངང་ཚུལ་མི་མཁྱེན་པ་ཡང་མ་ལགས་ཏེ། གནོད་
སྦྱིན་འདི་དག་གི་ངང་ཚུལ་ནི་འདི་ལྟར་ཡིན་ཏེ། གནོད་སྦྱིན་འདི་རྣམས་ནི་སྐྱེ་དགུ་
རྣམས་ལ་གནོད་པ་གང་དང་གང་ཡིན་པ་དེ་དང་དེ་དག་ལ་དགའ་སྟེ། སེམས་ཅན་
གཞན་ལ་མདངས་འཕྲོག་པ་སོགས་ཀྱི་གནོད་པ་བྱས་ཏེ་ཤ་ཁྲག་གིས་འཚོ་ཞིང་
དགའ་ བ་ སྐྱེའོ། །གནོད་ སྦྱིན་ འདི་ དག་ གི་ རིགས་ དང་ རང་ བཞིན་ནི་ དེ་ ལྟར་
ལགས་སོ། །རྒྱལ་པོ་སེམས་དཔའ་ཆེན་པོ་ཁྱེད་ཀྱིས་འཛམ་བུའི་གླིང་གི་རྒྱལ་སྲིད་
ཀྱི་དཔལ་འདི་ཐུགས་ཀྱིས་གཏོང་བར་མ་མཛད་ཅིག །དེ་ཡང་སེམས་དཔའ་ཆེན་
པོ་ཁྱོད་འཁོར་བའི་བདེ་བ་གང་ལའང་མ་ཆགས་པ་ཡིན་ནའང་། སྤྱིར་ནམ་མཁའི་
མཐས་ཁྱབ་པའི་སེམས་ཅན་ཐམས་ཅད་ལ་ཐུགས་བརྩེ་བ་དང༌། ད་ལྟར་ང་ལ་
དངོས་སུ་བློ་གཏད་ཅིང་ཐུགས་རྗེ་ཁོ་ནས་འཚོ་བ་འཛམ་བུའི་གླིང་གི་འཇིག་རྟེན་
ཏེ་སེམས་ཅན་འདི་རྣམས་ལ་ཕན་པའི་ཕྱིར་ལྷ་ཁྱོད་ཀྱིས་རྒྱལ་སྲིད་འདི་ངེས་པར་
བཟུང་བར་མཛོད་ཅིག །དེ་བས་ན་རང་གི་སྐུ་ལུས་ཀྱི་ཤ་ཁྲག་སྦྱིན་པར་སྩོལ་བའི་
ལོག་པའི་ལམ་དུ་ཡི་དམ་བཅས་པའི་འདི་ཐོངས་ཤིག །སེམས་དཔའ་ཆེན་པོ་
ཁྱོད་ཀྱི་སྐུ་ལུས་ཀྱི་ཤ་སྦྱིན་པ་འདི་ནི་ལོག་པའི་ལམ་ཡིན་ཏེ། སེམས་དཔའ་ཆེན་
པོ་ཁྱོད་ནི་འཛམ་བུའི་གླིང་གི་སེམས་ཅན་ཐམས་ཅད་ཀྱི་བདེ་བ་འབྱུང་བའི་ཉེར་
འཚོའི་གཞི་གཅིག་པུ་ཡིན་པས། ཁྱོད་ཀྱི་སྐུ་ལུས་བྱིན་ན་ནི་འཛམ་བུའི་གླིང་གི་
སེམས་ཅན་ཐམས་ཅད་ཀྱི་བདེ་བ་འབྱུང་བའི་ཉེར་འཚོ་ཉམས་པར་འགྱུར་ལ།
སེམས་ཅན་གྲངས་མེད་པའི་བདེ་སྐྱིད་ཉམས་པར་བྱེད་པ་ནི་རྒྱལ་སྲས་དམ་པ་
རྣམས་ཀྱི་སྤྱོད་ཚུལ་མིན་པས་སོ། །གཞན་ཡང་སེམས་དཔའ་ཆེན་པོ་ཁྱོད་ཀྱི་སྐུ་
ལུས་སྦྱིན་ན་ནི་འཛམ་བུའི་གླིང་གི་སེམས་ཅན་འདི་ཐམས་ཅད་གདོན་མི་ཟ་བར་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཟོད་གླགས་མེད་པའི་སྡུག་བསྔལ་གྱིས་གདུང་བར་འགྱུར་ཏེ། འཛམ་བུའི་གླིང་
གི་འཇིག་རྟེན་ཏེ་སེམས་ཅན་འདི་ཐམས་ཅད་ད་ལྟ་སྐྱེས་བུ་དཔའ་བོ་ཁྱོད་ཀྱི་
མཐུས་བསྐྱབས་པས་གནོད་འཚེ་གང་ཡང་མེད་པར་བདེ་བར་གནས་ལ། རྒྱལ་པོ་
ཁྱོད་ཉིད་ཀྱི་སྐུ་ལུས་བཏང་ན་ནི་འཛམ་བུའི་གླིང་གི་སེམས་ཅན་ཐམས་ཅད་ལ་
མགོན་དང་སྐྱབས་མེད་པས་མི་མ་ཡིན་རྣམས་ཀྱི་མདངས་འཕྲོག་པ་སོགས་རྣམ་
པ་ཀུན་ཏུ་སྡུག་བསྔལ་བར་འགྱུར་བས་སོ། །ཡང་ན་སྐྱེས་བུ་དཔའ་བོ་ཞེས་སོགས་
ཚིག་རྐང་གཉིས་པོ་འདི་གནོད་སྦྱིན་རྣམས་ཀྱིས་འགྲོ་བའི་བདེ་སྐྱིད་མི་བཟོད་པའི་
ཚུལ་ལ་སྦྱར་ཏེ། སྐྱེས་བུ་དཔའ་བོ་ཆེན་པོ་ཁྱོད་ཀྱི་མཐུས་བསྐྱབས་པའི་འཛམ་
བུའི་གླིང་གི་སེམས་ཅན་རྣམས་གནོད་འཚེ་མེད་པར་བདེ་ཞིང་སྐྱིད་པ་འདི་གནོད་
སྦྱིན་ལྔ་པོ་འདིས་མ་བཟོད་པར་ཕུང་བར་བྱེད་འདོད་པ་གདོན་མི་ཟའོ་ཞེས་སྦྱར་
རོ། །གནོད་སྦྱིན་ལྔ་པོ་འདི་དག་ཀྱང་བཀྲེས་ཤིང་སྐོམ་པས་ཟས་སློང་བ་ཙམ་མིན་
གྱི། འཛམ་བུའི་གླིང་གི་མི་རྣམས་ཟ་བར་འདོད་པ་ལ་ད་ལྟ་རྒྱལ་པོ་སེམས་དཔའ་
ཆེན་པོ་ཁྱོད་ཀྱི་བྱམས་པའི་མཐུས་བསྐྱབས་པས་སུ་ལའང་གནོད་འཚེ་བྱེད་མ་
ནུས་པ་ན། སྐྱེ་དགུ་ཕུང་བར་བྱེད་པ་ལ་མཁས་པའི་གནོད་སྦྱིན་འདི་དག་རྒྱལ་པོ་
སེམས་དཔའ་ཆེན་པོ་ཉིད་ལ་ཀུན་ནས་གནོད་པ་བྱ་བར་སེམས་ཀྱང་། ཕྱི་ཚུལ་
བཅོས་ཏེ་གུས་པར་ཟས་སློང་བའི་ཚུལ་གྱིས་དོན་དུ་ཚུལ་མིན་པ་སྔོན་ལ་རྒྱལ་པོའི་
ཤ་ཁྲག་བསླངས་ནས་རྒྱལ་པོ་བཀྲོངས། དེ་ནས་སྐྱེ་དགུ་ཐམས་ཅད་ཕུང་བར་བྱེད་
འདོད་པ་ཡིན་ནོ། །དེའི་རྒྱུ་མཚན་ཡང་གཟིགས་ཤིག །འདི་དག་ ཁ་ཟས་ཙམ་
སློང་བར་འདོད་པ་ཡིན་ན་ཁ་ཟས་བྱིན་པས་མགུ་དགོས་པ་ལ། རྒྱལ་པོ་ཆེན་པོ་
ཁྱོད་ཀྱི་ཞལ་ཟས་སུ་འོས་པའི་བཟའ་བ་དང་བཅའ་བ་ཕུན་སུམ་ཚོགས་པ་དག་
- 106 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གུས་པར་སྦྱིན་ཡང་གནོད་སྦྱིན་འདི་དག་འདོད་པར་མ་གྱུར་ཏོ། །མཆོད་སྦྱིན་བྱེད་
པའི་ཚེ་གནོད་སྦྱིན་འདི་དག་ལས་ལྷག་པ་སུམ་ཅུ་རྩ་གསུམ་གྱི་བདག་པོ་ལྷའི་
དབང་པོ་བརྒྱ་བྱིན་དང་། ཉེ་དབང་འཁོར་དང་བཅས་པ་རྣམས་ཀྱང་ཚིལ་དང་
ཞག་ལ་སོགས་པ་བསྲེགས་པས་མགུ་ཞེས་ཟེར་ན། ཤ་ཟ་འདྲེ་བཀྲེན་འདི་དག་
དེས་མི་མགུ་བར་རྒྱལ་པོ་ཆེན་པོ་ཉིད་ཀྱི་ཤ་དང་ཁྲག་སློང་བ་ནི་འཛམ་བུའི་གླིང་
གི་སེམས་ཅན་ཐམས་ཅད་ཕུང་བར་འདོད་པ་ཡིན་པར་ངེས་སོ། །ལྷའི་ཐུགས་ནི་
བདག་ཅག་ལྟ་བུའི་སྐྱེ་བོ་ཕལ་པ་རྣམས་ཀྱིས་བཅོས་པར་ནུས་པ་མ་ལགས་མོད།
འོན་ཀྱང་འདི་ལྟར་ཞུ་བ་འདི་ནི་བདག་ཅག་འཛམ་བུ་གླིང་གི་སེམས་ཅན་རྣམས་
ཕུང་བར་འགྱུར་བ་མ་བཟོད་ནས་བདག་ཅག་རང་གི་དོན་དུ་གཅེས་པའི་སླད་དུ་
འདི་ལྟར་ཀོ་ལོང་གསོལ་བར་གྱུར་ཏོ། །མང་དུ་གསོལ་ཅི་འཚལ། དོན་བསྡུ་ན་
གནོད་སྦྱིན་ལྔ་པོ་འདི་རྣམས་ཀྱི་སླད་དུ་བདག་ཅག་འཛམ་བུ་གླིང་གི་འབངས་
ཐམས་ཅད་མགོན་མ་མཆིས་པར་བགྱིའམ། ལྷ་ཞེས་བོས་ནས། སེམས་ཅན་ཉུང་
ཟད་ཅིག་གི་ཕྱིར་དུ་སེམས་ཅན་གྲངས་མེད་པའི་བདེ་སྐྱིད་འཇོམས་པར་བྱེད་པ་
འདི་ལྟ་བུ་ཆོས་གང་གི་ལམ་ལགས། བདག་ཅག་རྣམས་ཀྱིས་ལུགས་གཉིས་གང་
ནས་བསམས་ཀྱང་འདི་འདྲ་མི་རིགས་པར་སྣང་བས། རྒྱལ་པོ་ཆེན་པོས་འཛམ་
བུའི་གླིང་གི་སེམས་ཅན་རྣམས་ལ་ཐུགས་བརྩེ་བར་དགོངས་ནས་ཉིད་ཀྱི་སྐུ་ལུས་
གཏང་བར་མི་མཛད་དུ་གསོལ་ཞེས་ཞུས་སོ། །གཞུང་འདིས་བྱང་སེམས་ལས་
དང་པོ་པ་དང་རྒྱལ་སྲས་སའི་དབང་ཕྱུག་ཏུ་གྱུར་པ་རྣམས་ཀྱི་སྤྱོད་པའི་ཁྱད་པར་
བསྟན་ཏེ། ལས་དང་པོ་པ་རྣམས་ཀྱིས་ནི་རེ་ཞིག་རང་རྒྱུད་སྤྱོད་པ་གཙོ་བོར་བྱས་
ཏེ་ལུས་ལོངས་སྤྱོད་ཐམས་ཅད་ལ་གཏོང་སེམས་སྦྱོང་དགོས་ཀྱི། སྙིང་རྗེ་དང་
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྷག་བསམ་ནམ་ཡང་མི་འགྱུར་བའི་གདེང་མ་ཐོབ་བར་དུ་རང་གི་ལུས་གཏོང་བ་
སོགས་ བྱར་ མི་ རུང་ བར་ གསུངས་ཏེ། བསླབ་བཏུས་ ལས། གང་ གིས་སྐྱོ་བར་
འགྱུར་བའི་བརྩོན་འགྲུས་དེ་ཅི་འདྲ་བ་ཞིག་ཡིན་ཞེ་ན། གང་འདི་སྟོབས་ཆུང་བ་
ལས་ལྕི་བའམ། དུས་ཡུན་རིང་པོར་རྩོམ་པའམ། མོས་པ་ཡོངས་སུ་མ་སྨིན་པ་
རྣམས་ བྱ་དཀའ་བའི་ལས་རྣམས་རྩོམ་པ་སྟེ། དཔེར་ན་རང་གི་ཤ་སྦྱིན་པ་ལ་
སོགས་ པ་ལྟ་བུའོ། །འདིར་སེམས་ཅན་རྣམས་ལ་ལུས་བྱིན་མོད་ཀྱི། འོན་ཀྱང་
དུས་མ་ཡིན་པར་ཡོངས་སུ་སྤྱོད་པ་ལས་ལྡོག་པར་ཟད་དེ། གཞན་དུ་ན་སེམས་
ཅན་དེ་དག་ལ་བྱང་ཆུབ་སེམས་དཔའ་སྐྱོ་བར་གྱུར་པས་བྱང་ཆུབ་ཀྱི་སེམས་ཀྱི་ས་
བོན་ཆུད་ཟ་བའི་ཕྱིར་འབྲས་བུའི་ཕུང་པོ་ཆེན་པོ་ཆུད་ཟ་བར་འགྱུར་རོ། །ཞེས་
དང༌། སྤྱོད་འཇུག་ལས་ཀྱང་། སྙིང་རྗེའི་བསམ་པ་མ་དག་པར། །ལུས་ནི་གཏང་
བར་མི་བྱ་སྟེ། །ཅི་ནས་འདི་དང་གཞན་དག་ཏུ། །དོན་ཆེན་སྒྲུབ་པའི་རྒྱུར་བཏང་
ངོ༌། །ཞེས་དང་། ཆུང་ངུའི་ ཕྱིར་ནི་ཆེ་མི་བཏང་། །ཞེས་དང༌། དམ་པའི་ཆོས་ནི་
སྤྱོད་པའི་ལུས། །ཕྲན་ཚེགས་ཕྱིར་དུ་གནོད་མི་བྱ། །ཞེས་གསུངས་པ་ལྟར་རོ། །
རྒྱལ་སྲས་སའི་དབང་ཕྱུག་ཏུ་གྱུར་རྣམས་ཀྱི་སྤྱོད་པ་ནི་བསམ་གྱི་མི་ཁྱབ་པའི་
གནས་ཡིན་པས་སྐྱེ་བོ་བློ་ཆུང་རྣམས་ཀྱི་བློའི་ཡུལ་ལས་འདས་པ་ཡིན་ནོ། །འོ་ན་
རྒྱལ་སྲས་སའི་དབང་ཕྱུག་ཏུ་གྱུར་པ་རྣམས་ཀྱིས་གནོད་སྦྱིན་ལྔ་ཙམ་གྱི་ཕྱིར་དུ་
འཛམ་བུ་གླིང་གི་སྐྱེ་བོ་གྲངས་མེད་པ་ཞིག་འདོར་བ་ཅི་ཡིན་ཞེ་ན། བློ་གྲོས་ཀྱི་
མཐུ་ཆུང་ངུ་རྣམས་ཀྱིས་བལྟས་ན་དེ་ལྟར་སྣང་ཡང་། འདི་ནི་འཛམ་བུའི་གླིང་གི་
སྐྱེ་བོ་རྣམས་ཡལ་བར་དོར་བ་མིན་གྱི། དེ་རྣམས་ལ་ཐུགས་བརྩེ་བས་དེ་རྣམས་
མྱུར་དུ་བསྒྲལ་བའི་ཕྱིར་དུ་སྦྱིན་པའི་ཕར་ཕྱིན་མྱུར་དུ་རྫོགས་པར་བྱས་ཏེ་བླ་ན་
- 108 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མེད་པའི་བྱང་ཆུབ་བསྒྲུབ་པའི་ཕྱིར་དུ་དེ་ལྟར་མཛད་པ་ཡིན་ནོ། །ལས་དང་པོ་པ་
དང་ས་ལ་གནས་པའི་སེམས་དཔའ་ཆེན་པོ་རྣམས་ཀྱི་སྤྱོད་པའི་ཁྱད་པར་ཞིབ་ཏུ་
ཤེས་དགོས་པ་གལ་ཆེ་བར་ཡོད་ནའང༌། ཡི་གེ་མང་བས་འཇིགས་ནས་མཐའ་
དག་པར་བྲི་མི་ནུས་ཤིང་ཅུང་ཟད་རེ་སྐབས་སྐབས་སུ་སྟོན་པར་འགྱུར་རོ། ། །
དྲུག་པ་རྒྱལ་པོའི་སྐུ་ལུས་ཀྱི་ཚབ་ཏུ་བདག་ཅག་གི་ལུས་ལས་ཤ་ཁྲག་སྦྱིན་
ནོ་ཞེས་ཞུས་པ་ནི། གཞན་ཡང་འདི་ལྟར་ཞེས་པ་ནས། ལྷ་ཉིད་ཀྱིས་བསྩལ་བར་
བཞེད། །ཅེས་པའི་བར་ཏེ། ཡང་བློན་པོ་རྣམས་ཀྱིས་གསོལ་བ། རྒྱལ་པོ་ཆེན་པོ་
གཞན་ཡང་འདི་ལྟར་བདག་ཅག་འཁོར་རྣམས་ལ་མི་བྱམས་པ་ཅི་ལས་གྱུར། མི་
རྗེ་ཁྱོད་ཀྱི་སླད་དུ་བདག་ཅག་འབངས་རྣམས་ལ་ཡོད་པའི་དངོས་པོ་ཐམས་ཅད་
གཏོང་དགོས་པ་ལ། བདག་ཅག་འབངས་རྣམས་སོ་སོ་ལ་ཤ་དང་ཁྲག་ཡོངས་སུ་
རྫོགས་པར་མཆིས་པ་འདི་དག་སྔོན་བདག་ཅག་གང་གིས་སྦས་ཏེ་རྒྱལ་པོ་ཆེན་པོ་
ལ་མ་ཕུལ་ན་ལྷ་ཉིད་ཀྱི་སྐུ་ལས་བསྩལ་བར་བཞེད། ད་རྒྱལ་པོ་ཆེན་པོ་ཁྱོད་ཀྱི་སྐུ་
ལུས་ཀྱི་ཚབ་ཏུ་བདག་ཅག་འབངས་རྣམས་ཀྱི་ལུས་ཇི་སྙེད་ཅིག་གཏོང་དགོས་
ནའང་གཏོང་བར་སྤྲོ་བས། རྒྱལ་པོ་ཆེན་པོ་ཉིད་ཀྱི་སྐུ་ལུས་གཏོང་བར་མི་མཛད་
དུ་གསོལ་ཞེས་ཞུས་སོ། ། ན་
བདུན་པ་རྒྱལ་པོ་སེམས་དཔའ་ཆེན་པོས་ཉིད་ཀྱི་སྐུ་ལུས་སྟེར་དགོས་པའི་
རྒྱུ་མཚན་བཤད་དེ་བར་ཆད་ཀྱི་དབང་དུ་མ་སོང་བར་མཛད་པ་ནི། དེ་ནས་རྒྱལ་
པོ་དེས་ཞེས་པ་ནས། མུན་པའི་མཆོག་ཡིན་ནོ། །ཞེས་པའི་བར་ཏེ། དེ་ནས་རྒྱལ་
པོ་སེམས་དཔའ་ཆེན་པོ་དེས་བློན་པོ་དེ་དག་ལ་སྨྲས་པ། ཁྱེད་ཀྱིས་ང་གནོད་སྦྱིན་
འདི་དག་ལ་ཤ་ཁྲག་སྟེར་བ་མི་རིགས་སོ་ཟེར་བ། གནོད་སྦྱིན་འདི་དག་གིས་ང་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་ཤ་ཁྲག་བསླང་ཞེས་སློང་བ་ལ། ངས་ཤ་ཁྲག་མེད་ཅེས་ཟེར་རམ། ང་ལ་ཡོད་
ཀྱང་མི་སྦྱིན་ནོ་ཞེས་ཟེར། ཤ་ཁྲག་ཡོད་བཞིན་དུ་མེད་ཅེས་བྱང་ཆུབ་སེམས་པ་
ངེད་ཅག་ལྟ་བུས་ཇི་ལྟར་སྨྲ་བར་རུང་། དེ་ལྟར་སྨྲས་ན་ནི་རྒྱལ་བ་སྲས་དང་བཅས་
པའི་སྤྱན་སྔར་སྲོག་གི་ཕྱིར་ཡང་རྫུན་མི་སྨྲ་བར་ཁས་བླངས་ནས་ད་གཞན་བསླུ་
བའི་རྫུན་སྨྲ་བ་ལས་ཐ་ཆད་པ་གང་ཞིག་ཡོད། གནོད་སྦྱིན་འདི་དག་ཉམ་ཐག་
པས་བརྟུལ་བ་སྟེ་འབད་པས་ཚིག་གསལ་བར་བསླངས་པ་ལ། ང་ལ་ཡོད་ཀྱང་
ཁྱེད་ཅག་ལ་མ་སྦྱིན་ནོ་ཞེས་སྨྲ་བ་ཇི་ལྟར་རུང་། སྔོན་སེམས་བསྐྱེད་པའི་ཚེ་ཕྱོགས་
བཅུའི་རྒྱལ་བ་ཐམས་ཅད་དཔང་དུ་བཞག་སྟེ་ལུས་ལོངས་སྤྱོད་ཐམས་ཅད་སེམས་
ཅན་ལ་སྦྱིན་པར་ཁས་བླངས་ནས། ད་སློང་པ་པོས་བསླངས་པའི་ཚེ་ཡོད་ཀྱང་མི་
སྦྱིན་ནོ་ཞེས་སྨྲས་ན་རྒྱལ་བ་སྲས་བཅས་ཐམས་ཅད་བསླུས་པར་འགྱུར་རོ། །ངས་
སེམས་ཅན་ཐམས་ཅད་འཁོར་བ་ལས་སྒྲོལ་བའི་ཕྱིར་དུ་ཆོས་ཀྱི་བཀའ་ཁྲིམས་
འཆའ་བར་བྱེད་པ་ཡིན་པ་ལ། ཆོས་ཀྱི་ཁྲིམས་ལ་ཐོག་མར་འགྲོ་བ་བདག་སེར་
སྣས་ནོན་ཏེ་སློང་བ་པོ་རེ་ཐག་གཅོད་པའི་ངན་པའི་ལམ་དུ་སོང་བར་གྱུར་ན།
ངའི་སྤྱོད་པའི་རྗེས་སུ་འཇུག་པའི་ད་ལྟ་དང་མ་འོངས་པའི་འབངས་རྣམས་ལམ་
ངན་པར་འཆོར་བས་དེ་ལྟར་སོང་ན་གནས་སྐབས་ཅི་འདྲར་འགྱུར། བདག་གིས་
ཆོས་ཀྱི་བཀའ་ཁྲིམས་འཆའ་བ་དོར་ནས་ལུག་བོང་བཞིན་དུ་རང་ཉིད་ལམ་ལོག་
པར་ཞུགས་ནས་རྗེས་སུ་ཞུགས་པ་ཐམས་ཅད་ཀྱང་ལམ་ལོག་པར་ཁྲིད་དེ་ཕུང་
བར་བྱེད་པར་འགྱུར་རོ། །ཡང་ཁྱེད་ཀྱིས་ངས་གནོད་སྦྱིན་རྣམས་ལ་ལུས་གཏོང་
བ་འདི་སྐྱེ་དགུ་རྣམས་ལ་གནོད་པའི་ལས་ཡིན་པས་དེ་ལྟར་མ་མཛད་ཅེས་ཟེར་བ།
ངས་ལུས་གཏོང་པར་བྱེད་པ་འདི་སྐྱེ་དགུ་རྣམས་ཀྱི་དོན་བསྒྲུབ་ཕྱིར་མི་གཙང་བའི་
- 110 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལུས་ལས་སྙིང་པོ་བླ་ན་མེད་པའི་བྱང་ཆུབ་དབྱུང་བ་སྟེ་བླང་བར་བྱ་བའི་ཕྱིར་ཡིན་
ནོ། །ངས་གནོད་སྦྱིན་རྣམས་ལ་ཤ་ཁྲག་གཏོང་མ་ནུས་པར་ངའི་སེམས་སེར་སྣས་
ཕྲོགས་པར་གྱུར་ན། སྐྱེ་བོའི་དོན་བསྒྲུབ་པ་ལ་དགེ་བའི་གཟི་ཅི་འདྲ་སྟེ། ད་ལྟ་ང་
ལ་ཐམས་ཅད་ཀྱིས་སེམས་དཔའ་ཆེན་པོ་བྱམས་པའི་སྟོབས་ཞེས་དགེ་བའི་གཟི་
ཅན་དུ་བྱེད་པ་ལ་སེམས་སེར་སྣའི་དབང་དུ་སོང་ན་ནི་རང་དོན་ཡང་མི་ནུས་ན་སྐྱེ་
བོ་རྣམས་ ཀྱི་དོན་ལྟ་ཅི་སྨོས། དེ་ ལྟར་བྱས་ན་དགེ་བའི་ གཟི་ ཉམས་ཏེ་ཟླ་བ་
གཟས་ཟིན་པ་འདྲ་བར་འགྱུར་རོ། ཁྱེད་ཀྱིས་ང་ལ་དད་ཅིང་གུས་པ་དང་བཅས་
པར་ཤིན་ཏུ་གཅེས་པའི་བྱམས་པ་དང་བག་ཕབ་སྟེ་གང་སྨྲས་པ་རྒྱལ་པོ་ཆེན་པོ་
འདི་ལྟར་བདག་ཅག་ལ་མི་བྱམས་པ་ཅི་ལས་གྱུར། ཤ་དང་ཁྲག་བདག་ཅག་ལ་
ཡོངས་སུ་རྫོགས་པར་མཆིས་བཞིན་དུ་བདག་ཅག་ལས་བཞེས་ཏེ་མི་གནང་བར་
ལྷ་ཉིད་ཀྱིས་བསྩལ་བར་བཞེད་ཅེས་ཟེར་བ་དེ་ཡང་མི་རིགས་ཏེ། དེའི་རྒྱུ་མཚན་
ངས་ཞིབ་ཏུ་བཤད་དོ། །དེ་ཡང་ང་ཁྱེད་ཅག་ལ་མི་འཇར་བ་སྟེ་སེམས་མི་ཉེ་བ་
དང་བག་མི་འབེབས་ཤིང་མི་བྱམས་པ་ཡང་མ་ཡིན་ལ། ཁྱེད་ཅག་གིས་མི་སྦྱིན་དུ་
དོགས་པ་ཡང་མེད་མོད་ཀྱི། ང་རང་ལ་ཡོད་བཞིན་དུ་ཁྱེད་ཅག་ལ་སློང་བ་ནི་
རིགས་ པ་མིན་ཏེ། འདི་ལྟར་ རིམ་གྱིས་ནོར་ཉུང་བར་གྱུར་པའམ། སྐལ་བ་སྟེ་
བསོད་ནམས་ཆུང་བས་ནོར་རྣམས་ཟད་པར་གྱུར་ན་ནི་རང་གི་མཛའ་བོ་རྣམས་ལ་
ནོར་སློང་བ་མཛེས་པར་འགྱུར་ཡང་། ནོར་ལྡན་གྱིས་དབུལ་པོ་རྣམས་ལ་ནོར་སློང་
བ་ཡོངས་སུ་མི་མཛེས་སོ། །དེ་བཞིན་དུ་ལུས་ཤ་ཁྲག་རྒྱས་ཤིང་ཤིན་ཏུ་མཐོ་བ་
ཆེན་པོ་ང་བདག་ཉིད་ལ་ཡོད་བཞིན་དུ་ཁྱེད་ལ་སློང་བ་ལེགས་པ་མ་ཡིན་ནོ། །
ངའི་ལུས་ཤ་ཁྲག་རྒྱས་པ་འདི་ཡང་རང་ལ་ཆགས་པས་བསྐྱེད་པ་མིན་གྱི། དབུལ་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞིང་ཕོངས་པ་རྣམས་ཀྱི་ཕྱིར་བསྐྱེད་པ་ཡིན་པས། གང་གི་ཕྱིར་བསྐྱེད་པ་དེའི་དོན་
དུ་གྱུར་ན་དགོས་པ་གྲུབ་པ་ཡིན་ནོ། །གཞན་ཡང་སྔར་མི་ཤེས་པའམ་འདྲིས་
བཤེས་མེད་པའི་སྐྱེ་བོ་གཞན་གནོད་སྦྱིན་འདི་དག་གི་གནོད་པའང་ངས་མི་བཟོད་
ན། རྒྱུན་དུ་ཡིད་གཅུགས་ཤིང་འདྲིས་ པ་ ཁྱེད་ཀྱི་ གནོད་ པ་བདག་ གིས་ག་ལ་
བཟོད། དེས་ན་ངས་རང་གི་ལུས་གཅེས་པར་བཟུང་ནས་ཁྱེད་ཅག་གི་ཤ་ཁྲག་
གནོད་སྦྱིན་ལ་སྟེར་བ་ག་ལ་རུང་། གཞན་ཡང་གནོད་སྦྱིན་འདི་དག་ཁྱེད་ལ་མི་
སློང་གི་ང་ལ་སློང་ངོ༌། །དེ་བས་ན་གནོད་སྦྱིན་འདི་དག་ལ་བདག་གི་ཤ་དང་ཁྲག་
ནི་ སྦྱིན་ པར་ བྱའོ། །དེ་ ལྟར་ རྒྱུ་མཚན་མང་དུ་བཤད་ པ་ དེ་ བས་ན་ཁྱེད་ ཅག་
འབངས་རྣམས་ང་ལ་རབ་ཏུ་གུས་ཤིང་བྱམས་པས་ངའི་གྲོགས་བྱ་དགོས་ཀྱི། ངའི་
ཆོས་ཀྱི་གེགས་བྱེད་དུ་ག་ལ་རུང་། དེས་ན་ཁྱེད་རྣམས་ཀྱིས་ངའི་ཤ་ཁྲག་མ་གཏོང་
ཞེས་ངའི་སྦྱིན་པའི་ཕ་རོལ་ཏུ་ཕྱིན་པའི་ཆོས་ཀྱི་གེགས་བྱེད་པ་ལ་འཛེམ་པ་མེད་པ་
འདི་ཐོངས་ཤིག །ངའི་དོན་དུ་ཁྱེད་ཀྱིས་གེགས་བྱེད་པའི་སྤྱོད་པ་འདི་ལྟ་བུ་བྱ་བ་
མི་ རིགས་སོ། །དེ་ལྟར་ཁྱེད་ཀྱིས་གང་བྱ་རིགས་པ་དང་བྱ་མི་རིགས་པའི་ཚུལ་
འདི་ནི་ཚིག་ཙམ་གྱིས་ཤེས་པ་མིན་གྱི། རེ་ཞིག་རིགས་པས་ལེགས་པར་དཔྱད་
ནས་ཤེས་དགོས་ཏེ། རིགས་པས་དཔྱོད་ཚུལ་ཡང་འདི་ལྟར་བདག་དང་གཞན་
ཞེས་བྱ་བ་ནི་ཕ་རི་དང་ཚུ་རི་ལྟར་བློས་བཅོས་ནས་བཞག་པ་ཡིན་གྱི། ཕན་ཚུན་
ལྟོས་ནས་བཞག་པ་མིན་པར་དོན་ལ་གནས་པ་མེད་པས་དོན་དུ་ན་བདག་གཞན་
མཉམ་པ་ཉིད་དོ། །དེས་ན་བཟའ་བ་དང་བཅའ་བ་ལ་སོགས་པ་བདག་རང་གི་
དོན་དུ་སྦྱིན་པ་ལ་འགོག་པ་ཇི་ལྟར་འཐད་པར་འགྱུར། ང་སྙིང་ནས་མགུ་བ་གང་
ཡིན་པ་དེ་ལེགས་སམ། གལ་ཏེ་མ་ལེགས་ཀྱང་དེ་ལ་ཁྱེད་ཀྱིས་གེགས་དེ་ལྟར་
- 112 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱེད་པ་ཅི་འདྲར་འགྱུར། དེ་ལྟར་འདིར་གནོད་སྦྱིན་རྣམས་ལ་ཤ་ཁྲག་སྦྱིན་དུ་མི་
རུང་ཞེས་གལ་གྱིས་འཆུ་བ་དེ་ཐོང་ལ། ཁྱེད་ཅག་གིས་ངའི་གྲོགས་རྗེས་སུ་མཐུན་
པར་བྱ་ན་བླ་ན་མེད་པའི་བྱང་ཆུབ་བསྒྲུབ་པ་ལ་བྱ་བ་གང་བྱ་དགོས་པ་དང༌། གང་
བྱ་མི་རུང་བའི་ཚུལ་རིགས་པས་ལེགས་པར་དཔྱད་པར་བྱའོ། །གཞུང་འདིའི་ཚིག་
རྐང་དང་པོ་ལ་འགྱུར་རྙིང་གི་དཔེ་མང་པོར། ཟ་བ་ལ་སོགས་བདོག་བཞིན་དུ། །
ཞེས་འབྱུང་བ་ལྟར་ན་རང་ལ་ཡོད་བཞིན་དུ་སྦྱིན་པ་ལ་དེ་མི་རིགས་ཞེས་འགོག་པ་
ཇི་ལྟར་འགྱུར་ཞེས་པའོ། །གཞུང་འདིའི་རིགས་པ་ནི་བདག་གཞན་མཉམ་བརྗེའི་
ཚུལ་ སྟོན་ པའི་ རིགས་པ་སྟེ། སྤྱོད་འཇུག་ལས། དེ་བས་ཇི་ལྟར་ཆུང་ངུ་ན། །མི་
སྙན་ལས་ཀྱང་བདག་བསྲུང་བ། །དེ་བཞིན་གཞན་ལ་བསྲུང་སེམས་དང་། །སྙིང་
རྗེའི་སེམས་ནི་དེ་ལྟར་བྱ། །གོམས་པ་ཡིས་ནི་གཞན་དག་གི ཁུ་བ་ཁྲག་གི་ཐིགས་
པ་ལ། །དངོས་པོ་མེད་པར་གྱུར་ཀྱང་ནི། །བདག་གོ་ཞེས་ནི་ཤེས་པ་ལྟར། །དེ་
བཞིན་གཞན་གྱི་ལུས་ལ་ཡང་། །བདག་ཅེས་ཅི་ཡི་ཕྱིར་མི་བཟུང་། །བདག་གི་
ལུས་ནི་གཞན་དག་ཏུའང་། །བཞག་པ་དེ་ལྟར་དཀའ་བ་མེད། །ཅེས་དང་། ཇི་
ལྟར་བདག་མེད་ལུས་འདི་ལ། །གོམས་པས་བདག་གི་བློ་འབྱུང་བ། །དེ་བཞིན་
སེམས་ཅན་གཞན་ལ་ཡང་། །གོམས་པས་བདག་བློ་ཅིས་མི་སྐྱེ། །ཞེས་གསུངས་
པ་དང་རིགས་པའི་གནད་གཅིག་གོ །དེ་ལྟར་ཁྱེད་ཅག་གིས་རིགས་པས་ལེགས་
པར་དཔྱད་ནས་བྱང་ཆུབ་སྒྲུབ་པའི་ལམ་ཕར་ཕྱིན་དྲུག་ལ་སློབ་པ་དང་མི་མཐུན་
པའི་ལམ་ལོག་པར་འགྲོ་བ་ལས་ལྡོག་སྟེ། རྒྱལ་བ་དགྱེས་པའི་ལམ་དུ་འཇུག་
པའི་ཡིད་ཅན་དུ་བྱས་ལ་ང་ལུས་གཏོང་བ་འདི་ལ་ཁྱེད་ཀྱིས་རྗེས་སུ་ཡི་རང་བ་
དང་ང་དང་མཐུན་པར་བྱས་ན་བཟང་གི་སྟེ་ལེགས་སོ། །དེ་ལྟ་མིན་པར་ངའི་སྤྱོད་
- 113-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དང་མི་མཐུན་ཞིང་བྱང་ཆུབ་སྒྲུབ་པའི་ལམ་ལ་བློ་མི་བརྟན་པར་བྱ་བ་མི་རིགས་
སོ། །འོ་ན་བྱང་ཆུབ་སྒྲུབ་པ་ལ་ལུས་ལོངས་སྤྱོད་ཐམས་ཅད་གཏོང་དགོས་པ་དང་།
སླར་མ་འོངས་པ་ན་གཏང་བས་མི་ཆོག་པར་ད་ལྟ་རང་གཏོང་དགོས་པ་རྒྱུ་མཚན་
ཅི་ ཕྱིར་ ཡིན་ཞེ་ན། བྱང་ ཆུབ་སྒྲུབ་པ་ལ་ལུས་ལོངས་ སྤྱོད་ ཐམས་ ཅད་ གཏོང་
དགོས་པ་ནི་བྱང་ཆུབ་སྒྲུབ་པ་ལ་ཕར་ཕྱིན་དྲུག་རྫོགས་དགོས་ལ། སྦྱིན་པའི་ཕར་
ཕྱིན་རྫོགས་པ་ལ་ལུས་ལོངས་སྤྱོད་དགེ་རྩ་ཐམས་ཅད་གཏོང་བའི་གཏོང་སེམས་
མཐར་ཕྱིན་པ་དགོས་སོ། །སེམས་བསྐྱེད་པའི་ཚེ་ལོངས་སྤྱོད་ཐམས་ཅད་སེམས་
ཅན་ཐམས་ཅད་ལ་བྱིན་ཟིན་པ་ཡིན་པས་ནོར་ནི་རང་གཅིག་པུས་སྤྱད་པར་བྱ་
རུང་བ་མ་ཡིན་ལ། སློང་བའང་ཉིན་རེར་རྟག་ཏུ་འོང་བ་མ་ཡིན་ནོ། །ལྷག་པར་
སྦྱིན་པའི་ཕར་ཕྱིན་རྫོགས་པ་ལ་ལུས་ལོངས་སྤྱོད་ཐམས་ཅད་གཏང་དགོས་པ་ལ་
བཟའ་བཏུང་སོགས་ལོངས་སྤྱོད་གཞན་སློང་བ་མང་དུ་འབྱུང་མོད་ཀྱི། ལུས་སློང་
བ་ཤིན་ཏུ་དཀོན་པ་ལ་ལུས་ཀྱི་ཤ་ཁྲག་སློང་བ་འདི་ལྟ་བུ་དང་ཕྲད་པ་ནི་ལྷ་དག་
མཉེས་པར་བྱས་ཀྱང་མི་འགྲུབ་ན། ད་ལྟ་སངས་རྒྱས་རྣམས་ཀྱི་བྱིན་རླབས་ཀྱི་
མཐུས་ལུས་ཀྱི་ཤ་ཁྲག་སློང་བ་འདི་ལྟ་བུ་ཡང་འོངས་པར་གྱུར་ཅིང་། སྦྱིན་རྒྱུའི་
ལུས་ཀྱང་མ་ཉམས་པར་ཡོད་པ་འདི་ཅིའི་ཕྱིར་མི་སྦྱིན། ལུས་འདི་ལ་སྦྱིན་མི་ནུས་
པ་ཆགས་པའི་གནས་གང་ཡང་མེད་དེ། ལུས་འདི་ནི་མྱུར་དུ་ཆུད་ཟ་བར་འགྱུར་
ཞིང་། ཅུང་ཟད་གནས་པའི་རིང་ཡང་ནད་མང་པོའི་ཚང་། སྡུག་བསྔལ་མང་པོའི་
འབྱུང་གནས་སུ་གྱུར་པ་སྟེ། ཟག་བཅས་ཉེར་ལེན་གྱི་ཕུང་པོ་འདི་སྐྱེ་བའི་ཚེ་ན་
གནས་ངན་ལེན་དང་ལྡན་པར་སྐྱེ་ཞིང་། སྐྱེས་པ་དེས་ཀྱང་ན་བ་དང་རྒ་བ་ལ་
སོགས་པའི་སྡུག་བསྔལ་མང་པོ་འདྲེན་པར་བྱེད་པ་དང་། སླར་ཡང་གནས་ངན་
- 114 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ལེན་འཕེལ་བར་བྱེད་པས་ན། འདི་སྦྱིན་ཐུབ་ན་སྡུག་བསྔལ་གྱི་འབྱུང་གནས་བླ་
ན་མེད་པའི་བདེ་བའི་འབྱུང་གནས་སུ་བསྒྱུར་ཐུབ་པ་ཡིན་ནོ། ། ངས་ལུས་འདི་
སྦྱིན་ན་མི་སྦྱིན་སྙམ་དུ་ཐེ་ཚོམ་ཟ་བ་འབྱུང་ནའང་བླ་ན་མེད་པའི་བྱང་ཆུབ་ཀྱི་ལམ་
ལ་སྒྲིབ་སྟེ་རྒྱ་ཆེར་འཕེལ་བར་མི་འགྱུར་ན། ལུས་འདི་ལ་ངེས་པར་ཆགས་ནས་
སེར་སྣས་ནོན་ཏེ་འཇུངས་ཤིང་ཞུམ་པར་གྱུར་ན། སངས་རྒྱས་ཀྱི་ལམ་བགྲོད་པ་
ལ་བར་དུ་གཅོད་པ་མུན་པའི་མཆོག་ཡིན་ནོ་ཞེས་རྒྱལ་པོ་བྱམས་པའི་སྟོབས་ཀྱིས་
ཕྱི་ནང་གི་གེགས་གང་གི་ཡང་དབང་དུ་མ་བཏང་བར་གནོད་སྦྱིན་རྣམས་ལ་ལུས་
ཀྱི་ཤ་དང་ཁྲག་སྟེར་བར་ཐག་བཅད་དོ། །
བརྒྱད་པ་གནོད་སྦྱིན་ལ་ཤ་ཁྲག་སྦྱིན་ཚུལ་དངོས་ལ་བཅུ། རྒྱལ་པོ་སེམས་
དཔའ་ཆེན་པོས་སྐུ་ལུས་ཀྱི་རྩ་རྣམས་གཏར་ཏེ་གནོད་སྦྱིན་རྣམས་ལ་ཁྲག་སྦྱིན་པ།
རྒྱལ་པོ་སེམས་དཔའ་ཆེན་པོས་ལུས་ཀྱི་ཤ་བཅད་ཅིང་གནོད་སྦྱིན་རྣམས་ལ་སྦྱིན་
པ། གནོད་སྦྱིན་རྣམས་ཤ་ཁྲག་གིས་ཚིམ་ཞིང་སེམས་དུལ་བ། གནོད་སྦྱིན་རྣམས་
རྒྱལ་པོ་སེམས་དཔའ་ཆེན་པོ་ལ་དད་ཅིང་གུས་པས་ཕྱག་འཚལ་ཞིང་ནོངས་པ་
བཤགས་པ། གནོད་སྦྱིན་རྣམས་ཀྱིས་རྒྱལ་པོ་སེམས་དཔའ་ཆེན་པོ་ལ་འདི་ལྟར་
ལུས་ཀྱང་གཏོང་བར་མཛད་པའི་དགོས་པ་གང་ཡིན་དྲིས་པ། རྒྱལ་པོ་སེམས་
དཔའ་ཆེན་པོས་ལུས་གཏོང་བའི་དགོས་པ་བཤད་པ། གནོད་སྦྱིན་རྣམས་ ཀྱིས་
སྨོན་ལམ་བཏབ་པ། གནོད་སྦྱིན་རྣམས་ཀྱིས་ནོངས་པ་བཟོད་པར་གསོལ་ཏེ་ཕྱིན་
ཆད་བཀའ་བཞིན་སྒྲུབ་པར་ཁས་བླངས་པ། གནོད་སྦྱིན་རྣམས་བསླབ་ཁྲིམས་ལ་
བཀོད་པ། གནོད་སྦྱིན་དེ་དག་རྒྱལ་པོ་སེམས་དཔའ་ཆེན་པོ་ལ་ཕྱག་འཚལ་ནས་
མི་སྣང་བར་གྱུར་པའོ། །
115-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང་པོ་ནི། །དེ་ལྟར་རྒྱལ་པོ་དེས་ཞེས་པ་ནས། རྗེས་མཐུན་བཟུང་བར་
གྱུར། །ཅེས་པའི་བར་ཏེ། དེ་ལྟར་རྒྱལ་པོ་བྱམས་པའི་སྟོབས་དེས་རང་གི་འཁོར་
རྣམས་ལ་ཁྱེད་ཀྱིས་དེ་ལྟར་ང་ལུས་སྦྱིན་པར་གཏོང་བ་ལ་དགག་པ་བྱེད་པ་ནི་མི་
རིགས་སོ་ཞེས་ཚིག་འཇམ་པོས་བསྒོ་ནས། རྩ་བཀྲོ་བ་ལ་མཁས་པའི་སྨན་པ་
རྣམས་བོས་ཏེ་རང་གི་ལུས་ལས་ཁྲག་ཆེར་འབབ་པའི་རྩ་ལྔ་བཀྲོས་ཏེ། རྩ་ལྔ་ནི་
རྩ་བོ་ཆེ། རུ་ཐུང་། རྩེའུ་ཆུང་། སྣོད་ཁ། རྩེའུ་ཞབས་རྣམས་སོ། །རྩ་དེ་དག་ལས་
ཁྲག་བཀྲོ་བ་དང་མཉམ་དུ་གནོད་སྦྱིན་དེ་དག་ལ་སྨྲས་པ། ཁྱེད་ཀྱིས་ད་ནི་ངའི་
ལུས་ཀྱི་ཤ་ཁྲག་འདི་དག་ཁྱེར་ནས་ངའི་སྦྱིན་པའི་ཕར་ཕྱིན་རྫོགས་པའི་ཆོས་གྱི་
གྲོགས་བྱ་བ་དང་། ང་ཡང་སེམས་རབ་ཏུ་དགའ་བར་འགྱུར་བར་ངའི་ཁྲག་རྣམས་
བཏུང་བར་བྱ་བ་དང་། ཤ་རྣམས་ཟ་བར་བྱ་བའི་རིགས་སོ་ཞེས་གསུངས་པ་ན།
གནོད་སྦྱིན་དེ་དག་གིས་དེ་ལྟར་བགྱིའོ་ཞེས་སྨྲས་ནས་སྙིམ་པ་བཟེད་དེ་རྒྱལ་པོའི་
ཁྲག་ཙན་དན་དམར་པོའི་ཁུ་བ་འདྲ་བ་བཏུང་བར་ཆས་སོ། །དེའི་ཚེ་རྒྱལ་པོ་
སེམས་དཔའ་ཆེན་པོ་དེའི་སྐུ་ལུས་གསེར་གྱི་མདོག་འདྲ་བ་མཚན་བཟང་རྗེས་
མཐུན་པས་བརྒྱན་པ། རབ་ཏུ་མཐོ་བ་ལྷུན་བརྗིད་ཆགས་པ་ལ། མཚན་མོ་སྤྱོད་པ་
གནོད་སྦྱིན་རྣམས་ཀྱིས་མཐའ་བསྐོར་ཏེ་ཁྲག་འཐུང་བ་ནི་རིའི་རྒྱལ་པོ་རི་རབ་
ལྷན་པོ་ལ་ཉི་མ་འཆར་བ་དང་ནུབ་པའི་དུས་ཀྱི་མཚམས་ཀྱི་ཆར་སྤྲིན་དམར་ལ་
སྨུག་པས་ཉེ་བར་བསྐོར་བ་བཞིན་དུ་གནས་སོ། །རྒྱལ་པོ་སེམས་དཔའ་ཆེན་པོ་དེ་
ནི་སྔོན་ཡུན་རིང་པོ་ནས་ལམ་ལ་གོམས་པའི་མཐུ་བརྟས་པས་རང་གི་ལུས་ཀྱི་ཤ་
ཁྲག་གཏོང་བ་ལ་ཡང་སེམས་འཇིགས་པ་དང་། ཉམ་ང་བ་དང་། འགྱོད་པ་དང་།
རྨོངས་པ་དང་། ཁྲག་བཏང་བས་བརྒྱལ་བ་གང་ཡང་མེད་པར་མ་ཟད། དབུལ་
- 116 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོས་ཡིད་བཞིན་གྱི་ནོར་བུ་རྙེད་པ་ལྟར་དགའ་བ་མཆོག་དང་ལྡན་ཞིང་། ནམ་ཡང་
འགྱུར་བ་མེད་པའི་བསམ་པ་བརྟན་པོ་དང་ལྡན་པ་དང་། བསོད་ནམས་ཆེན་པོའི་
མཐུས་གྲུབ་པའི་སྐུ་ལུས་ཀྱང་ཉམས་པ་མེད་ཅིང་ཡིད་བཞིན་གྱི་ནོར་བུ་དང་།
འདོད་དགུ་འབྱུང་བའི་དཔག་བསམ་གྱི་ཤིང་དང་། གཏེར་ཆེན་པོའི་བུམ་པ་ལྟར་
ཟས་མི་ཤེས་པའི་ཡོན་ཏན་དང་ལྡན་པས། ཇི་སྲིད་གནོད་སྦྱིན་རྣམས་ངོམས་པར་
མ་གྱུར་གྱི་བར་དུ་ཁྲག་གི་རྒྱུན་ཟད་པར་ཡོངས་སུ་མ་གྱུར་ཏོ། །དེ་ནས་གནོད་
སྦྱིན་དེ་དག་སྐོམ་པས་གདུངས་པ་ཞི་ནས་ད་ནི་རྒྱལ་པོའི་ཁྲག་གནང་བ་འདིས་
འཚལ་ཏོ་ཞེས་རྒྱལ་པོ་ལ་སྨྲས་སོ། །རྒྱལ་པོ་སེམས་དཔའ་ཆེན་པོ་དེ་ནི་བྱང་ཆུབ་
ཀྱི་སེམས་རིན་པོ་ཆེ་ལ་མངའ་བརྙེས་པས་གསེར་འགྱུར་གྱི་རྩིས་ལྕགས་གསེར་དུ་
བསྒྱུར་བ་ལྟར། བྱང་ཆུབ་ཀྱི་སེམས་རིན་པོ་ཆེའི་མཐུས་སྙིང་པོ་མེད་པའི་ལུས་
ལས་སྙིང་པོ་དམ་པ་ལོན་པས་དབུལ་པོས་གཏེར་རྙེད་པས་ཀྱང་དཔེར་མི་མཚོན་
པའི་རབ་ཏུ་དགའ་བ་སྐྱེས་ཤིང་། ལུས་ཀྱི་ཁྲག་གནོད་སྦྱིན་སློང་བ་པོ་དག་ལ་སྦྱིན་
པའི་དོན་གྲུབ་པས་ཡིད་བཞིན་གྱི་ནོར་བུ་གང་དུ་གནས་པའི་ཟ་མ་ཏོག་ལའང་
དགའ་བ་སྐྱེས་པས་འཛིན་པ་ལྟར། སྙིང་པོ་མེད་པའི་ལུས་ཀྱིས་ཀྱང་དོན་ཆེན་པོ་
བྱས་པས་ན་རྗེས་སུ་མཐུན་པར་བཟུང་བར་གྱུར་ཏོ། །ལུས་ལ་སྙིང་པོ་མེད་པ་ནི་
ཤ་ཁྲག་རྡོས་བཅས་ཀྱི་ལུས་འདི་ནི་རྟག་ཏུ་གསོས་ཀྱང་བྱས་པ་མི་གཟོ་བ་དང་།
སྡུག་བསྔལ་མང་པོའི་འབྱུང་གནས་ཡིན་པ་དང་། ནང་མི་གཙང་བས་གང་བས་
ལྟར་མི་རུང་བའོ། །ལུས་བྱས་པ་མི་གཟོ་བའི་ཚུལ་ནི་སྔར་རྒྱས་པར་བཤད་ཟིན་
ཏོ། །སྡུག་བསྔལ་མང་པོའི་གནས་ཡིན་པ་ནི་སྔར་ཡང་བཤད་ཅིང་ལྷག་པར་བཞི་
བརྒྱ་པ་ལས། ནུས་པ་མེད་པའི་འབྱུང་ཀུན་ལ། །ཚོགས་པ་ཞེས་ བྱ་སྐྱེ་འགྱུར་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏེ། །འགལ་བ་རྣམས་ལ་བདེའོ་ཞེས། །རྣམ་པ་ཀུན་ཏུའང་མི་རིགས་སོ། །ཞེས་
གསུངས་པ་ལྟར་ཆེས་མི་མཐུན་པའི་འབྱུང་བ་ལྔ་དུས་གཅིག་ཏུ་ཚོགས་པས་རྟག་
ཏུ་གཅིག་གིས་གཅིག་ལ་གནོད་པ་བྱས་ཏེ་སྡུག་བསྔལ་མང་པོ་བརྒྱུད་མར་འབྱུང་
བ་ལས་བདེ་བའི་སྐབས་མེད་པའོ། །
གཉིས་པ་རྒྱལ་པོ་སེམས་དཔའ་ཆེན་པོས་ལུས་ཀྱི་ཤ་བཅད་ཅིང་གནོད་
སྦྱིན་རྣམས་ལ་སྦྱིན་པ་ནི། དེ་ནས་རྒྱལ་པོ་དེ་ཞེས་པ་ནས། བྱེད་པ་ཆུང་བར་གྱུར།
ཅེས་པའི་བར་ཏེ། དེ་ནས་རྒྱལ་པོ་བྱམས་པའི་སྟོབས་དེ་སྔོན་བྱོན་པའི་སེམས་
དཔའ་ཆེན་པོ་རྣམས་ཀྱི་སྤྱོད་ཚུལ་ལྟར། རང་གི་ལུས་ཀྱི་ཤ་ཁྲག་གཏོང་བ་ལ་རབ་
ཏུ་དགའ་བས་བསྐུལ་བས་མིག་དང་བཞིན་གྱི་མདངས་ལྷག་པར་གསལ་བར་
གྱུར་ནས་ཨུཏྤ་ལ་མཐིང་ཁའི་འདབ་མ་ལྟར་མདོག་སྔོ་བའི་རལ་གྲི་རྣོན་པོ་ཡུ་བ་
དངོའི་མཚམས་སུ་རྡོ་རྗེ་རིན་པོ་ཆེས་སྤྲས་པའི་འོད་ཀྱིས་མཛེས་པ་བླངས་ཏེ། རང་
གི་ཤ་བཅད་ཅིང་བཅད་ཅིང་གནོད་སྦྱིན་ལྔ་པོ་དེ་དག་ལ་བྱིན་ནོ། །རྒྱལ་པོ་སེམས་
དཔའ་ཆེན་པོ་དེ་ལུས་སྦྱིན་པ་ལ་དགའ་བས་ཡང་དང་ཡང་དུ་དགའ་བའི་བསམ་
པ་བར་མ་ཆད་པར་སྐྱེས་ཏེ། དགའ་བ་དེའི་མི་མཐུན་ཕྱོགས་འཇུག་པའི་སྐབས་
མེད་པར་བྱས་པས་ན་རྒྱལ་པོ་སེམས་དཔའ་ཆེན་པོ་དེའི་ཡིད་ལ་ལུས་བཅད་པའི་
སྡུག་བསྔལ་དམིགས་པར་བྱེད་མ་ནུས་སོ། །རྒྱལ་པོ་སེམས་དཔའ་ཆེན་པོ་དེས་
རལ་གྲི་རྣོན་པོས་ཤ་བཅད་པ་དང་མཉམ་དུ། ཤ་བཅད་ པ་དེས་ སྡུག་བསྔལ་
རྣམས་ཀྱང་ཕྱིར་དྲངས་པ་དང་། ནང་ནས་སྦྱིན་པ་ལ་རབ་ཏུ་དགའ་བའི་བློས་ནང་
གི་སྡུག་བསྔལ་བག་ཆགས་དང་བཅས་པ་འདུག་ཏུ་མ་བཅུག་པར་ཕྱིར་རིང་དུ་
བསྐྲད་པ་དང་རྒྱལ་པོ་སེམས་དཔའ་ཆེན་པོ་དེའི་སྡུག་བསྔལ་བག་ཆགས་དང་
- 118-



ཀྲེ
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཅས་པ་རྒྱལ་པོ་སེམས་དཔའ་ཆེན་པོ་འདིས་བདག་ཅག་རལ་གྲིས་བཅད་ཅིང་
དགའ་བས་རིང་དུ་བསྐད་པས་ན། རྒྱལ་པོ་འདིའི་རྒྱུད་ལ་འཇུག་མི་ཐུབ་པ་ལྟ་
སྙམ་དུ་སྐྱོ་ཞིང་ངལ་བ་བཞིན་དུ་རྒྱལ་པོ་སེམས་དཔའ་ཆེན་པོའི་ཡིད་ལ་འཇུག་
པར་བྱེད་ པ་ཆུང་བ་སྟེ་མེད་པར་གྱུར་ཏོ། །ཚིགས་བཅད་འདི་དག་ནི་དོན་གྱི་
གཏིང་ཟབ་ཅིང་ཚིག་གི་སྦྱོར་བའང་དེང་སང་གི་སྙན་ངག་མཁན་ཕལ་མོ་ཆེས་
ཕྱོགས་ཙམ་ཡང་མཚོན་མི་ནུས་པའི་སྙན་ངག་གི་ཚིག་རྒྱན་ཆེས་ངོ་མཚར་བའོ། །
གསུམ་པ་གནོད་སྦྱིན་རྣམས་ཤ་ཁྲག་གིས་ཚིམ་ཞིང་སེམས་དུལ་བ་ནི། རང་གི་ཤ་
ཡིས་ཞེས་པ་ནས། མདོག་ཀྱང་གསལ་བར་བྱས། །ཞེས་ པའི་བར་ཏེ། རྒྱལ་ པོ་
སེམས་དཔའ་ཆེན་པོ་དེས་རང་གི་སྐུ་ལུས་ཀྱི་ཤས་གནོད་སྦྱིན་དེ་དག་ཚིམ་པར་
བྱས་པས། གནོད་སྦྱིན་དེ་དག་ཤ་ཁྲག་གིས་ཚིམ་ཞིང་དགའ་བ་དེ་བཞིན་དུ་རྒྱལ་
པོ་སེམས་དཔའ་ཆེན་པོ་དེ་ནི་དེ་བས་ཀྱང་ལྷག་པར་དགའོ། །གནོད་སྦྱིན་དེ་དག་
སེམས་ཁྲོ་བའི་རང་བཞིན་ཅན་ཡིན་ཡང་། རྒྱལ་པོ་སེམས་དཔའ་ཆེན་པོས་བདག་
པས་གཞན་གཅེས་པའི་བློས་ལུས་ཀྱི་ཤ་ཁྲག་ཀྱང་གཏོང་བ་དེ་ལྟར་བྱས་པས།
གནོད་སྦྱིན་དེ་དག་ཀྱང་སེམས་དཔའ་ཆེན་པོའི་བྱམས་པའི་མཐུས་བརླན་པས་
སེམས་འཇམ་ཞིང་དེས་པར་གྱུར་ཏོ། །རྒྱལ་པོ་སེམས་དཔའ་ཆེན་པོ་དེ་ཆོས་ལ་
དགའ་ཞིང་ཐུགས་སྙིང་རྗེའི་དབང་དུ་གྱུར་ཏེ་གཞན་གྱི་དོན་དུ་གཅེས་པའི་བདག་
ལུས་ཀྱང་བཏང་བས་ཞེ་སྡང་གི་མེས་རྒྱུན་དུ་བསྲེགས་པའི་ཡིད་ཅན་རྣམས་ཀྱང་
བྱམས་པའི་བདུད་རྩིས་བརླན་པས་རབ་ཏུ་དྭངས་ཞིང་མདོག་ཀྱང་གསལ་བར་
བྱས་སོ། །ཚིགས་བཅད་འདི་ཡང་སྙན་ངག་གི་ཚིག་སྦྱོར་གྱི་རྒྱན་ཆེས་ཤིན་ཏུ་ངོ་
མཚར་བ་ཞིག་གོ །གཞུང་སྔ་ཕྱི་འདི་དག་གིས་བདག་པས་གཞན་གཅེས་པའི་བྱང་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆུབ་ཀྱི་སེམས་ཇི་ལྟར་སྒོམ་ཚུལ་དང་། བདག་གཞན་བརྗེ་བའི་བསམ་པ་གོམས་
ན་བསྐྱེད་ནུས་པ་དང་། བསམ་པ་དེ་སྐྱེས་པའི་ལག་རྗེས་ཇི་ལྟར་ཡིན་པ་དང༌།
བདག་གཞན་བརྗེ་བའི་བསམ་པ་ལ་དབང་ཐོབ་པའི་སེམས་དཔའ་ཆེན་པོ་རྣམས་
ལ་གཞན་ལ་སྡུག་བསྔལ་དུ་འགྲོ་བ་ཐམས་ཅད་ཀྱང་བདེ་བར་འཆར་བའི་ཚུལ་ལ་
སོགས་པ་རྒྱལ་སྲས་ཀྱི་སྤྱོད་པ་རྨད་དུ་བྱུང་བ་ཆེས་ངོ་མཚར་བ་མང་དུ་བསྟན་ཏེ།
རེ་རེ་ནས་ཞིབ་ཏུ་བཀྲལ་ན་ཡི་གེ་མང་དུ་དོགས་པས་མ་སྤྲོས་སོ། །
བཞི་པ་གནོད་སྦྱིན་རྣམས་རྒྱལ་པོ་སེམས་དཔའ་ཆེན་པོ་ལ་དད་ཅིང་གུས་
པས་ཕྱག་འཚལ་ཞིང་ནོངས་པ་བཤགས་པ་ནི། དེ་ནས་གནོད་སྦྱིན་དེ་དག་ཅེས་
པ་ནས། ཞུ་བར་འཚལ་ལོ། །ཞེས་པའི་བར་ཏེ། དེ་ནས་གནོད་སྦྱིན་དེ་དག་རྒྱལ་
པོ་བྱམས་པའི་སྟོབས་དེས་རང་གི་ཤ་གཅོད་པ་ལ་འབད་ཅིང་ཤ་བཅད་པའི་སྡུག་
བསྔལ་གྱིས་བཞིན་གྱི་མདངས་མ་འགྱུར་བ་དང་། སེམས་མི་གཡོ་བར་སྔ་ཁོ་དེ་
བཞིན་དུ་འདུག་པ་མཐོང་ནས་ཞེ་སྡང་གདུག་རྩུབ་ཞི་སྟེ་སེམས་རབ་ཏུ་དང་ཞིང་ངོ་
མཚར་ ཆེར་ གྱུར་ ཏེ། ཨེ་ མའོ་ རྒྱལ་ པོ་ སེམས་ དཔའ་ ཆེན་ པོ་ འདི་ འདི་ ལྟར་
སེམསཅན་ལ་སྙིང་རྗེ་ཆེ་བ་དང་། རང་གི་ལུས་ཀྱང་སྦྱིན་པར་གཏོང་བ་ལ་དཔའ་
བ་ངོ་མཚར་རྨད་དུ་བྱུང་བའི་སྤྱོད་པ་འདི་འདྲ་དག་ཅི་ཞིག་ཡིན། འདི་འདྲ་བདེན་
ནམ་རྫུན་ཞེས་དཔྱོད་ཅིང་རྒྱལ་པོའི་སྤྱོད་ཚུལ་ལ་དད་པ་དང་དགའ་བ་ཆེར་སྐྱེས་
ཏེ། རྒྱལ་པོ་སེམས་དཔའ་ཆེན་པོ་ལ་སྔར་མི་བཟོད་པ་ཡོད་པ་དེ་ལྷག་མ་མེད་པར་
ཞི་ནས་ཡིད་རབ་ཏུ་དང་ཞིང་དད་དེ་རྒྱལ་པོ་སེམས་དཔའ་ཆེན་པོ་དེ་ལ་བསྟོད་
ཅིང་ཕྱག་མང་དུ་འཚལ་བར་བྱེད་པར་གྱུར་ཏོ། །དེ་ནས་གནོད་སྦྱིན་དེ་དག་གི་
རྒྱལ་པོ་སེམས་དཔའ་ཆེན་པོ་ལ་ལྷ་ཞེས་བོས་ནས། བདག་ཅག་གི་དོན་དུ་ཁྱོད་
- 120 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཉིད་ སྐུ་འོ་བརྒྱལ་བར་མཛད་པ་གཏང་དུ་གསོལ། བདག་ཅག་ ཀྱང་ཚིམ་པར་
བགྱིས་ལགས་ཀྱིས། སྐྱེ་བོ་སློང་བ་པོ་ཐམས་ཅད་ཡིད་དགའ་བར་བགྱིས་པ་ཤ་
ཁྲག་འདོད་པ་ལ་རང་གི་སྐུ་ལུས་ཀྱི་ཤ་ཁྲག་ཀྱང་གཏོང་བར་མཛད་པ་ཤིན་ཏུ་རྨད་
དུ་བྱུང་བ་རྒྱལ་པོ་སེམས་དཔའ་ཆེན་པོ་ཁྱོད་ཀྱི་སྤྱོད་པ་འདི་འདྲ་བ་ནི་འཇིགས་
རྟེན་ཐམས་ཅད་དུ་རྙེད་པར་དཀའོ། །འདི་ལྟར་མཛད་པ་འདིས་ད་བདག་ཅག་
གཏིང་ནས་ཡིད་ཆེས་པར་འཚལ་གྱི། ད་སྐུ་འོ་བརྒྱལ་བ་གཏང་དུ་གསོལ་ཞེས་
རྒྱལ་པོ་ལ་དད་ཅིང་གུས་པ་དང་བཅས་ཕྱག་མང་དུ་བཙལ་ཏེ་རབ་ཏུ་དང་ཞིང་
དད་པས་གདོང་མཆི་མ་ཅན་གྱིས་བལྟས་ནས། རྒྱལ་པོ་སེམས་དཔའ་ཆེན་པོ་ལ་
བསྟོད་པའི་ཚིག་ཡང་སྨྲས་པ། འཛམ་བུའི་གླིང་གི་བ་ལང་རྫི་ཡན་ཆད་འབངས་སྐྱེ་
བོ་ཐམས་ཅད་རྒྱལ་པོ་སེམས་དཔའ་ཆེན་པོ་ཁྱོད་ཀྱི་ཡོན་ཏན་གྱི་གྲགས་པ་སྒྲོག་
པ་རྫུན་དང་། ཅམ་བུ་དང་། ངོ་བསྟོད་དང༌། རྨོངས་ཞེན་མིན་པར་དོན་ལ་གནས་
པ་ཐོག་ཏུ་བབ་བོ། །འཇིག་རྟེན་འདི་ན་པདྨའི་ནགས་ཚལ་དང་ཀུ་མུ་དའི་ཚལ་
རྒྱས་ པ་ ལ་ དཔལ་ ཞེས་ གྲགས་ཏེ། དཔལ་ དེ་ ཡང་ སེམས་ དཔའ་ཆེན་ པོ་ ཁྱོད་
མཐོང་བ་ན་པདྨའི་ནགས་ཚལ་དང་ཀུ་མུ་དའི་ཚལ་བཏང་སྟེ་རྒྱལ་པོ་སེམས་དཔའ་
ཆེན་པོ་ཁྱོད་ལ་བརྟེན་ཅིང་དབང་མེད་དུ་འདུས་པ་ནི་ཐོག་ཏུ་བབ་བོ། །མདོར་ན་
འཇིག་རྟེན་གྱི་དཔལ་འབྱོར་ལེགས་ཚོགས་ཐམསཅད་རྒྱལ་པོ་སེམས་དཔའ་ཆེན་
པོ་ཁྱོད་མཐོང་བ་ན་ངེད་ཅག་ཐམས་ཅད་ཀྱི་འདུག་གནས་ནི་འདི་ཉིད་ཡིན་ནོ་
ཞེས་ཁྱོད་ཉིད་ལ་འཁོར་བ་འདྲའོ། །ལྷའི་དབང་པོ་བརྒྱ་བྱིན་མགོན་དུ་བཞུགས་
པར་གྱུར་པའི་མཐོ་རིས་ཀྱི་ལྷ་རྣམས་ཀྱིས་ཀྱང་རྒྱལ་པོ་སེམས་དཔའ་ཆེན་པོ་ཁྱོད་
ཀྱི་མཐུས་བསྐྱབས་པའི་ས་འདི་མཐོང་བ་ན་མཐོ་རིས་ཀྱི་འཇིག་རྟེན་ལ་ཆགས་པ་
121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཏང་སྟེ། རྒྱལ་པོ་སེམས་དཔའ་ཆེན་པོ་ཁྱོད་ཀྱི་གནས་འདི་ལ་སྨོན་པར་ངེས་ཏེ།
གལ་ཏེ་མི་སྨོན་ན་ནི་ལྷ་དེ་རྣམས་རྨོངས་པས་བསླུས་པར་ཟད་དོ། །རྐང་པ་འདི་
གཉིས་ལ་འགྱུར་གསར་དུ། བརྒྱ་བྱིན་མགོན་དུ་བཅས་པའི་མཐོ་རིས་གནས་པར་
གྱུར་པ་རྣམས་ཀྱིས་ཀྱང་། ཁྱོད་ཀྱི་མགོན་བཅས་ས་འདི་མཐོང་ན་སྨོན་པར་ངེས་
ཤིང་ངོ་མཚར་འགྱུར། །ཞེས་འབྱུང་། འགྱུར་རྙིང་གི་དཔེ་འགའ་ཞིག་ཏུ། ཁྱོད་ཀྱི་
མགོན་བཅས་ས་འདི་མཐོང་ན་སྨོན་པར་ངེས་ཤིང་ངོ་མཚར་འགྱུར། །ཞེས་འབྱུང་།
འགྱུར་རྙིང་གི་དཔེ་འགའ་ཞིག་ཏུ། ཁྱོད་ཀྱི་མཐུས་བསྐྱབས་ས་ཡི་ལྷ་མོ་འདི། །
ཞེས་འབྱུང་བ་ནི་དོན་མི་འབྲེལ་ཞིང་། འགྱུར་རྙིང་གི་དཔེ་འགའ་ཞིག་ཏུ། ཁྱོད་ཀྱི་
མཐུས་བསྐྱབས་ ས་ཡི་ལྷ་མོ་འདི། །ཞེས་འབྱུང་བ་ནི་འདོད་ལྡན་མཛེས་མ་ལ་
ཆགས་ཏེ་དེའི་ཐད་དུ་འགྲོ་བར་འདོད་པ་ལྟར། སུམ་ཅུ་རྩ་གསུམ་པའི་ལྷ་རྣམས་
ཀྱང་རྒྱལ་པོ་བྱམས་པའི་སྟོབས་ཀྱི་ཡུལ་ས་འདི་མཐོང་ན་དབང་མེད་དུ་ཡིད་སོང་
ནས་འདིར་འོང་བར་སྨོན་ཞེས་རྒྱལ་པོ་བྱམས་པའི་སྟོབས་གནས་པའི་ས་འདི་ལྷ་
མོའི་གཟུགས་སུ་བཀོད་པའི་ཚིག་རྒྱན་སྦྱར་བ་ཡིན་ནམ་སྙམ་མོ། །གནོད་སྦྱིན་དེ་
དག་གིས་རྒྱལ་པོ་བྱམས་པའི་སྟོབས་ལ་འགག་བསྡུས་ཏེ་གསོལ་བ། མང་དུ་སྨོས་
ཀྱང་ཅི་དགོས་ཏེ། སྐྱེ་བོ་དམ་པ་རྒྱལ་པོ་བྱམས་པའི་སྟོབས་འདི་ལྟ་བུས་མངོན་
པར་བཟུང་བའི་མིའི་འཇིག་རྟེན་འདི་དག་ནི་སྐལ་བ་དང་ལྡན་པའོ་ཞེས་བསྟོད་
དོ། །གནོད་སྦྱིན་ལྔ་པོ་དེས་རྒྱལ་པོ་བྱམས་པའི་སྟོབས་ལ་དེ་ལྟར་བསྟོད་པ་སྔོན་
དུ་བཏང་ནས་ནོངས་པ་བཤགས་པ་ནི། རྒྱལ་པོ་བྱམས་པའི་སྟོབས་ལ་བོས་ཏེ།
བདག་ཅག་སེམས་ཉོན་མོངས་པའི་དབང་དུ་སོང་བས་སྐྱེས་བུ་དམ་པ་ཁྱོད་ལྟ་བུ་
འོ་བརྒྱལ་བར་བགྱིས་པ་འདིས་ནི་བདག་ཅག་བསྲེགས་ཟིན་གྱིས་མ་མཆིས་སོ། །
- 122 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་ནི་སྔོན་གྱི་བརྡ་རྙིང་པ་ཡིན་གྱི། དེང་སང་གི་སྐད་ལ་བདག་ཅག་བརླག་ཚར་
ནས་མེད་དོ་ཞེས་པའོ། །ད་འདི་ལྟར་གྱུར་པ་ལས་ཀྱང་ས་ལ་འགྱེལ་བ་ས་ལ་
བརྟེན་པ་ལྟར། སྐྱེ་བོ་དམ་པ་ཁྱོད་ཉིད་ལ་བརྟེན་ནས་བདག་ཅག་ངན་སོང་ལས་
ཐར་པར་ནུས་གྲང་། བདག་ཅག་གིས་ནོངས་པར་བགྱིས་པ་གསོ་བའི་སླད་དུ་ཞུ་
བར་འཚལ་ལོ། །སེམས་དཔའ་ཆེན་པོ་ཐུགས་རྗེ་ཅན་ཁྱོད་ཉིད་ཀྱིས་བདག་ཅག་
བསྐྱབ་ཏུ་གསོལ་ཞེས་སྙིང་ཐག་པ་ནས་ནོངས་པ་བཤགས་ཤིང་གསོལ་བ་བཏབ་
བོ། །
ལྔ་པ་གནོད་སྦྱིན་རྣམས་ཀྱིས་རྒྱལ་པོ་སེམས་དཔའ་ཆེན་པོ་ལ་འདི་ལྟར་
ལུས་ཀྱང་གཏོང་བར་མཛད་པའི་དགོས་པ་གང་ཡིན་དྲིས་པ་ནི། བདེ་བ་བརྙེས་
པར་གྱུར་ པ་དང་། །ཞེས་པ་ནས། བཀའ་བསྩལ་རིགས། །ཞེས་པའི་བར་ཏེ། དེ་
ནས་གནོད་སྦྱིན་དེ་དག་གིས་རྒྱལ་པོ་སེམས་དཔའ་ཆེན་པོ་ལ་འདི་ལྟར་དྲིས་ཏེ། །
རྒྱལ་པོ་སེམས་དཔའ་ཆེན་པོ་ཁྱོད་ཟད་མི་ཤེས་པའི་ལོངས་སྤྱོད་དང་ལྡན་པའི་
སྲིད་པའི་བདེ་བ་ཕུན་སུམ་ཚོགས་པ་བརྙེས་པར་གྱུར་པ་ལ་ཡང་མ་ཆགས་ཤིང་།
སྟོབས་ཀྱི་འཁོར་ལོས་བསྒྱུར་བའི་རྒྱལ་པོའི་དཔལ་ལ་ཡང་མ་ཆགས་པར་བོར་
ནས་རང་གི་ལུས་ཀྱི་ཤ་ཁྲག་ཀྱང་གཏོར་བ་འདི་ལྟ་བུའི་དཀའ་བ་སྤྱོད་པ་འདི་
ཡིས་འབྲས་བུ་རྨད་དུ་བྱུང་བའི་གནས་ཅི་འདྲ་ཞིག་བཞེད་པ་ཡིན་ཞེས་སྤྱིར་དྲིས་
སོ། །བྱེ་བྲག་ཏུ་ འབྲས་བུ་གང་དང༌ གང་ འདོད་ ཅེས་ བྲིས་ པ་ ནི་ རྒྱལ་ པོ་
སེམས་དཔའ་ཆེན་པོ་ཁྱོད་རང་གི་ལུས་དང་སྲོག་ལའང་མ་ཆགས་པར་གཏོང་
བའི་དཀའ་བ་སྤྱོད་པ་འདི་ཡིས་སའི་ཁྱོན་ཐམས་ཅད་ལ་དབང་བསྒྱུར་བའི་བདག་
པོ་འཁོར་ལོས་སྒྱུར་བའི་དཔལ་བཞེད་པའམ། ནོར་གྱིས་ཕྱུག་པ་རྣམ་ཐོས་ཀྱི་བུ་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟ་བུའི་དཔལ་བཞེད་པའམ། སུམ་ཅུ་རྩ་གསུམ་གྱི་བདག་པོ་ལྷའི་དབང་པོ་བྱེད་
འདོད་པའམ། ཚངས་པའི་གོ་འཕང་ཐོབ་ པར་ འདོད་པའམ། སྲིད་པ་ལས་རྣམ་
པར་གྲོལ་བ་དགྲ་བཅོམ་པའི་གོ་འཕང་བཞེད་པ་ལགས་སམ། ཅི་འདྲ་བ་ཞིག་
བཞེད་པ་ཡིན། འདི་ལྟ་བུའི་སྙིང་སྟོབས་དང་རྩོལ་ཕོད་ཆེ་བས་གང་བཞེད་ཀྱང་
བཞེད་པའི་དོན་མི་རིང་བར་འགྲུབ་སྟེ། རྒྱལ་པོ་སེམས་དཔའ་ཆེན་པོ་ཁྱོད་འབྲས་
བུ་གང་བཞེད་པ་དེ་བདག་ཅག་གིས་གྲོས་སུ་རུང་ན་བདག་ཅག་ལ་ཐུགས་བརྩེ་
བས་བཀའ་བསྩལ་པར་རིགས་སོ་ཞེས་ཞུས་སོ། །
དྲུག་པ་རྒྱལ་པོ་སེམས་དཔའ་ཆེན་པོས་ལུས་གཏོང་བའི་དགོས་པ་བཤད་པ་
ནི། རྒྱལ་པོས་སྨྲས་པ། ཞེས་པ་ནས། སྐྱེ་བོ་འདོན་པར་འདོད། །ཅེས་པའི་བར་
ཏེ། དེ་ ལྟར་ གནོད་ སྦྱིན་ ལྔ་ པོ་དེས་ འདི་ ལྟར་ རང་ གི་ སྐུ་ དང་ སྲོག་ ལའང་ མི་
གཟིགས་པར་ལུས་ཀྱི་ཤ་ཁྲག་ཚུན་ཆད་སྦྱིན་པར་གཏོང་བར་མཛད་པ་འདི་འབྲས་
བུ་གང་བསྒྲུབ་པར་བཞེད་པ་ཡིན་ཞེས་དྲིས་པ་དེ་ལ། རྒྱལ་པོ་སེམས་དཔའ་ཆེན་
པོས་ལན་སྨྲས་པ། ང་འདི་ལྟར་རང་གི་ལུས་དང་སྲོག་ལའང་མི་ལྟ་བར་སྦྱིན་པ་
བྱེད་པ་འདི་དགོས་པ་ཅིའི་ཕྱིར་ཡིན་པ་ཉོན་ཅིག །ང་སྲིད་པའི་ལོངས་སྤྱོད་ཀྱི་
བདེ་བའང་མི་འདོད་ལ། སུམ་ཅུ་རྩ་གསུམ་གྱི་བདག་པོ་ལྷའི་དབང་པོའི་དཔལ་
ཡང་འདོད་པ་མ་ཡིན་ན། དེ་ལས་གཞན་པའི་ལྷ་མིའི་ལོངས་སྤྱོད་དང་དཔལ་
འདོད་པ་མིན་པ་སྨོས་ཀྱང་ཅི་ཞིག་དགོས། སྲིད་པའི་ལོངས་སྤྱོད་ཀྱི་བདེ་བ་མི་
འདོད་པ་ནི་སྔོན་ཡུན་རིང་པོ་ནས་སྲིད་གསུམ་ཐམས་ཅད་མེ་འབར་བའི་རླབས་
ལྟར་མཐོང་ཞིང་། ཁམས་གསུམ་འཁོར་བ་འདི་ལ་ཆགས་པའི་གནས་གང་ཡང་
མེད་དེ། སྲིད་འདིར་མཐོ་བ་ཚངས་པ་དང་། བརྒྱ་བྱིན་དང་། འཁོར་ལོས་བསྒྱུར་
- 124 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བའི་རྒྱལ་པོ་རྣམས་ཡིན་ལ། དེ་དག་གིས་མཚོན་འཁོར་བའི་བདེ་སྐྱིད་དང་དཔལ་
འབྱོར་རྣམས་ནི་རྒྱུ་སྒྲུབ་པའི་ཚེ་དཀའ་བ་ཆེན་པོས་བསྒྲུབ་དགོས་པས་རྙེད་པར་
དཀའ་ལ། རྙེད་པའི་ཚེ་ཡིད་བརྟན་གང་ཡང་མེད་པར་འཇིག་པར་སླ་ཞིང་ཆོག་
པའི་བདེ་བ་མེད་པ་དང་། རབ་ཏུ་ཞི་བ་ནམ་ཡང་མེད་པས་སྡུག་བསྔལ་གྱི་རང་
བཞིན་ཅན་ཤ་སྟག་ཡིན་པའི་ ཕྱིར་རོ། །སྲིད་པའི་ལུས་དང་ལོངས་ སྤྱོད་འཇིག་
པར་སླ་སྟེ། སྤྱིར་འདུས་བྱས་ཐམས་ཅད་རང་གྲུབ་དུས་ཀྱི་སྐད་ཅིག་གཉིས་པར་
མི་སྡོད་པས་སྐད་ཅིག་གིས་འཇིག་པའི་ཆོས་ཅན་ཤ་སྟག་ཡིན་པ་དང་། ལྷག་པར་
ལས་ཉོན་གྱི་དབང་གིས་བྱུང་བའི་ལུས་དང་ལོངས་སྤྱོད་རྣམས་ནི་ཆུའི་ཆུ་ལྦུར་དང་
ཨུཏྤལ་འདབ་མའི་རྩེར་ཆགས་པའི་ཟིལ་པ་བཞིན་དུ་ཡུད་ཙམ་རེ་ཡང་གནས་པའི་
མཐུ་མེད་ པ་ རྐྱེན་ཅུང་ཟད་རེས་འཇིག་པར་གྱུར་ལ། ཅུང་ཟད་ གནས་ པའི་ཚེ་
ནའང་གནམ་ནས་ལྷུང་བའི་རྡོ་བཞིན་དུ་སྐད་ཅིག་རེ་རེས་འཇིག་པ་ལ་ཕྱོགས་
ནས་འགྲོ་ཞིང་། ནོར་ལོངས་སྤྱོད་ཇི་ཙམ་ཡོད་ཀྱང་ཆོག་མི་ཤེས་པར་ཡང་འཚོལ་
བའི་བསམ་པ་དང་། བསགས་པ་དེ་ཉིད་བསྲུང་བ་དང་། གནོད་པ་དུ་མ་སྒོ་ཀུན་
ནས་གཙེས་པའི་སྡུག་བསྔལ་གྱི་རང་བཞིན་ཅན་ཞིག་ལས་བདེ་བའི་སྐབས་ནམ་
ཡང་མེད་དོ། །གང་བྱུང་ཡང་ཆོག་མི་ཤེས་པ་ནི་འཁོར་ལོས་བསྒྱུར་བའི་རྒྱལ་པོ་ང་
ལས་ནུ་ལྟ་བུ་སྟེ། ང་ལས་ནུས་གླིང་བཞི་དང༌། རྒྱལ་ཆེན་བཞིའི་ལྷ་གནས་དང་།
སུམ་ཅུ་རྩ་གསུམ་དུའང་ཕྱིན་ཏེ་ལྷའི་དབང་པོ་བརྒྱ་བྱིན་གྱི་སྟན་ཕྱེད་ལ་དབང་བ་
རྣམས་རིམ་གྱིས་ཐོབ་ཀྱང་། ཆོག་མི་ཤེས་པར་བརྒྱ་བྱིན་བསད་ནས་རང་གཅིག་
པུས་སུམ་ཅུ་རྩ་གསུམ་ལ་དབང་བསྒྱུར་བར་འདོད་པ་སྐྱེས་པ་ན་བསོད་ནམས་
ཟད་དེ། དེ་མ་ཐག་སུམ་ཅུ་རྩ་གསུམ་ནས་འཛམ་བུའི་གླིང་དུ་ལྷུང་སྟེ་ལུས་ལོངས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྤྱོད་ཐམས་ཅད་དང་བྲལ་བ་ལྟ་བུའོ། །འཁོར་བའི་གནས་ནས་རབ་ཏུ་ཞི་བ་མེད་
པ་ནི་ཟག་བཅས་ཉེར་ལེན་གྱི་ཕུང་པོ་དང་། དེའི་ལོངས་སྤྱོད་ཐམས་ཅད་ནི་ལས་
དང་ཉོན་མོངས་པའི་གཞན་དབང་ཅན་ཡིན་པས་རང་དབང་གང་ཡང་མེད་ཅིང་ཅི་
འདོད་དུ་དབང་བསྒྱུར་དུ་མི་རུང་ལ། ཞི་ བའི་ སྐབས་ནམ་ ཡང་མེད་པར་ཉོན་
མོངས་པའི་དབང་གིས་སྡུག་བསྔལ་གྱི་རང་བཞིན་ཅན་ཁོ་ནར་གནས་པའོ། །དེ་
ལྟར་སེམས་དཔའ་ཆེན་པོ་འདིས་འཁོར་བའི་གནས་ཀྱི་ལུས་ལོངས་སྤྱོད་ཐམས་
ཅད་མི་གཙང་བའི་ཕུང་པོ་མྱགས་ཤིང་དྲི་རབ་ཏུ་མནམ་པ་ལྟར་གཟིགས་ཏེ་གཏིང་
ནས་ཞེ་ལོག་ཅིང་ཡིད་འབྱུང་བས་འཁོར་བའི་བདེ་འབྲས་གང་ལའང་རྨི་ལམ་
དུའང་སྨོན་པར་མི་མཛད་དོ། །འདི་ལྟར་བཤད་པ་ན་འགའ་ཞིག་འདི་སྙམ་དུ་བྱང་
ཆུབ་སེམས་དཔའ་རྣམས་ནི་སེམས་ཅན་གྱི་དོན་དུ་འཁོར་བར་འཇུག་པར་མཛད་
པས། འཁོར་བ་ལ་ཡིད་འབྱུང་སྐྱོ་ཤས་དྲག་པོ་སྒོམ་པ་ནི་ཐེག་པ་དམན་པའི་
ལུགས་ཡིན་གྱི། ཐེག་པ་ཆེན་པོ་པ་རྣམས་འཁོར་བ་ཡིད་འབྱུང་སྐྱོ་ཤས་སྒོམ་པ་
མིན་ནོ་སྙམ་ན། དེ་ནི་ཐེག་པ་ཆེན་པོའི་ལམ་གྱི་གནད་མ་རིག་པར་ལུང་ཙམ་
སྐྱབས་སུ་འཛིན་པའི་བླུན་པོའི་གཏམ་ཡིན་ནོ། །དེ་ཡང་བྱང་ཆུབ་སེམས་དཔའ་
རྣམས་ནི་ཉན་ཐོས་ལས་ཀྱང་འཁོར་བ་ལ་སྐྱོ་ཤས་ཆེ་བ་ཞིག་དགོས་ཏེ། ཉན་རང་
རྣམས་ནི་རང་གཅིག་པུ་ཐར་པའི་ཆེད་ཙམ་དུ་འཁོར་བའི་ཉེས་སྐྱོན་བསམ་ནས་
རང་ རྒྱུད་ཀྱི་ཉོན་མོངས་སྤོང་ཕྱིར་བརྩོན་པ་ཡིན་ལ། བྱང་ཆུབ་སེམས་དཔའ་
རྣམས་ནི་རང་དང་སེམས་ཅན་ཐམས་ཅད་འཁོར་བ་ལས་བསྒྲལ་བའི་ཕྱིར་འཁོར་
བའི་ཉེས་སྐྱོན་མཐའ་དག་རིག་ནས་དེ་སྤོང་བའི་ཐབས་སྒོ་དུ་མ་ནས་སེམས་ཤིང་།
སེམས་ཅན་འཁོར་བར་འཁྱམས་པ་རྣམས་འཁོར་བའི་སྡུག་བསྔལ་དེ་དང་དེས་
- 126 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མནར་ཚུལ་མཐའ་དག་དྲན་ནས་སྙིང་རྗེ་ཆེན་པོ་བསྐྱེད་དགོས་པས། ཉན་ཐོས་
རང་གཅིག་པུ་ཐར་པའི་ཆེད་དུ་ལམ་སྒོམ་པ་ལས་འབུམ་འགྱུར་གྱིས་སྐྱོ་བ་ཆེ་བ་
ཞིག་དགོས་པར་གསུངས་སོ། །དེ་ལྟར་འཁོར་བའི་གནས་ ཀྱི་བདེ་འབྲས་གང་
ལའང་སྨོན་པ་མེད་པར་མ་ཟད། བདག་ཉིད་ཀྱི་ལས་ཉོན་དང་དེའི་དབང་གིས་
བྱུང་བའི་སྡུག་བསྔལ་ཟད་པ་ཙམ་གྱི་ཕྱིར་དུ་ཡང་དཀའ་སྤྱད་འདི་ལྟར་བྱེད་པ་
མིན་ཏེ། འཁོར་བ་ལས་ཐར་པ་ཙམ་གྱིས་ངའི་ཡིད་མགུ་བར་འགྱུར་བ་མ་ཡིན་
ནོ། །དེ་ཡང་སེམས་དཔའ་ཆེན་པོ་རྣམས་ནི་རང་གཅིག་པུ་འཁོར་བ་ལས་ཐར་པ་
ཙམ་ནམ་ཡང་དོན་དུ་མི་གཉེར་ཞིང་། རང་ཞི་བ་ཙམ་དོན་དུ་གཉེར་ན་ནི་བྱང་ཆུབ་
ཀྱི་སེམས་ཉམས་པར་འགྱུར་བས་ཐེག་ཆེན་དུ་ཞུགས་པའི་སེམས་དཔའ་ཆེན་པོ་
རྣམས་ལ་རང་གཅིག་པུ་ཞི་བ་དོན་གཉེར་གྱི་བསམ་པ་ལས་གེགས་ཆེ་བ་དང་
འཚང་རྒྱ་བའི་ལམ་ལ་གནོད་པ་ཆེ་བ་གཞན་གང་ཡང་མེད་དེ། ཡོན་ཏན་རིན་པོ་
ཆེ་སྡུད་པ་ལས། གལ་ཏེ་བསྐལ་བ་བྱེ་བ་དགེ་བའི་ལས་ལམ་བཅུ། །སྤྱོད་ཀྱང་
རང་རྒྱལ་དགྲ་བཅོམ་ཉིད་ལ་འདོད་སྐྱེད་ན། །དེ་ཚེ་ཚུལ་ཁྲིམས་སྐྱོན་བྱུང་ཚུལ་
ཁྲིམས་ ཉམས་པ་ཡིན། །སེམས་བསྐྱེད་དེ་ནི་ ཕས་ ཕམ་པས་ཀྱང་ཤིན་ཏུ་ལྕི། །
ཞེས་དང་། མདོ་སྡེ་རྒྱན་ལས། སེམས་ཅན་ཆེད་དུ་དམྱལ་བའི་སྲིད་པར་གནས་པ་
ཡི། །སྡུག་བསྔལ་མི་བཟད་ཅེས་ཀྱང་རྒྱལ་སྲས་གནོད་བྱེད་མིན། །ཞི་སྲེད་ཡོན་
ཏན་སྐྱོན་གྱིས་ཐེག་པ་དམན་ཞུགས་པའི། །རྣམ་རྟོག་དགེ་བ་སྣ་ཚོགས་བློ་ལྡན་
གནོད་བྱེད་ཡིན། །བློ་དང་ལྡན་པ་དམྱལ་བར་གནས་པ་དུས་ཀུན་དུ། །བྱང་ཆུབ་
དྲི་མེད་ཡངས་པའི་བར་དུ་གཅོད་བྱེད་མིན། །ཐེག་པ་གཞན་ལ་རབ་བསིལ་རྣམ་
རྟོག་བདག་ཕན་པ། །རབ་ཏུ་བདེ་བར་གནས་ཀྱང་བར་དུ་གཅོད་པར་བྱེད། །ཅེས་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུངས་པ་ལྟར། ཐེག་ཆེན་གྱི་རིགས་ཅན་དམྱལ་བར་ལྷུང་བ་དང་ཐེག་པ་དམན་
པའི་ལམ་དུ་ཞུགས་ནས་དེའི་འབྲས་བུ་མངོན་དུ་བྱས་པ་གཉིས། ཕྱི་མས་འཚང་
རྒྱ་བ་ལ་བར་དུ་གཅོད་ པ་ ཙམ་ དམྱལ་བར་སྐྱེས་ པས་ དེ་ ཙམ་མི་གཅོད་ པར་
གསུངས་ཏེ། དམྱལ་བར་བསྐལ་བའི་བར་དུ་གནས་དགོས་བྱུང་ཡང་དེ་ནས་ཐར་
ཏེ་ཐེག་ཆེན་གྱི་ལམ་བསྒྲུབས་ན་ཇི་བཞིན་བསྒྲུབ་ནུས་ལ། ཐེག་དམན་དུ་ལྷུང་བ་
དེས་ སྔར་བཤད་ པ་ ལྟར་ སྙིང་ རྗེ་ ཆེན་པོ་དང་ བྱང་ ཆུབ་ཀྱི་སེམས་ སོགས་ ཀྱི་
དམིགས་རྣམ་ཡིད་ལ་བྱེད་པ་ཤིན་ཏུ་དཀའ་བར་གསུངས་པས། དང་པོ་ནས་ཐེག་
ཆེན་དུ་ཞུགས་པ་ལས་འབུམ་འགྱུར་གྱིས་ལམ་བགྲོད་པ་བུལ་བར་གསུངས་སོ། །
འོ་ན་རང་གི་ལུས་སྲོག་ལའང་མི་ལྟ་བར་ཤ་ཁྲག་གཏོང་བའི་དཀའ་སྤྱད་མཛད་པ་
འདི་འབྲས་བུ་གང་ལ་དམིགས་པ་ཡིན་ཞེ་ན། ང་འདི་ལྟར་དཀའ་སྤྱད་བྱེད་པ་འདི་
ནི་ལས་ཉོན་གྱི་དབང་གིས་འཁོར་བར་འཁྱམས་ཏེ་སྡུག་བསྔལ་མི་བཟད་པའི་
ནད་ཀྱིས་ཉེན་པའི་ལུས་ཅན་མགོན་མེད་འདི་རྣམས་ངས་བལྟས་ནས་ཉམ་ཐག་པ་
སེམས་ཀྱིས་མ་བཟོད་དེ། འདི་རྣམས་མྱུར་དུ་སྒྲོལ་བའི་ཕྱིར་དུ་ང་དཀའ་སྤྱད་འདི་
ལྟར་བྱེད་ པ་ ཡིན་ནོ། །དེ་ཡང་ རང་གི་ལུས་སྲོག་ ལ་ ཡང་ མ་ ཆགས་ པར་ སྤྱིར་
བདོག་པའི་དངོས་པོ་ཐམས་ཅད་གཏོང་ཞིང་། ལྷག་པར་ཁྱེད་ཅག་གནོད་སྦྱིན་
རྣམས་ལ་ཤ་ཁྲག་སྦྱིན་པའི་བསོད་ནམས་འདིས་ནི་ནམ་མཁའི་མཐས་གཏུགས་
པའི་སེམས་ཅན་ཐམས་ཅད་ཀྱི་དོན་དུ་ཚོགས་མྱུར་དུ་རྫོགས་ཏེ་འཚང་རྒྱ་བ་ལ་
གེགས་བྱེད་པའི་སྐྱོན་བདུད་བཞི་བག་ཆགས་དང་བཅས་པའི་དགྲ་བཏུལ་ནས་
རྣམ་པ་ཐམས་ཅད་གཟིགས་པའི་གོ་འཕང་མྱུར་དུ་ཐོབ་སྟེ། སྐྱེ་རྒ་ན་འཆིའི་རྦ་
རླབས་འཁྲུག་པའི་ སྲིད་ པའི་རྒྱ་མཚོ་ཆེན་པོ་ལས་འགྲོ་བ་ཐམས་ཅད་མྱུར་དུ་
- 128 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདོན་པར་འདོད་པ་ཡིན་ནོ་ཞེས་གསུངས་སོ། །ཚིགས་བཅད་འདི་དག་གིས་ཐེག་
པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་འབྲས་བུ་འཕྲིན་ལས་དང་བཅས་པ་
ཆ་ཚང་བར་བསྟན་ཏེ། གནོད་སྦྱིན་རྣམས་ཀྱིས་སེམས་དཔའ་ཆེན་པོ་ལ་གསོལ་བ་
བཏབ་ཅིང་། བྱང་སེམས་བདག་ཉིད་ཆེན་པོས་ཐུགས་བརྩེ་བས་གསུངས་པས་ན་
ལམ་གྱི་རྩ་བ་བཤེས་གཉེན་བསྟེན་ཚུལ་དོན་གྱིས་བསྟན། དེ་ནས་རྙེད་པར་དཀའ་
ལ་ཞེས་སོགས་ཀྱིས་དལ་འབྱོར་རྙེད་དཀའ་ནམ་འཆི་ཆ་མེད་ལས་འབྲས་བསླུ་
མེད་རྣམས་བསམ་པ་སྐྱེས་བུ་ཆུང་ངུ་དང་ཐུན་མོང་བའི་ཉམས་ལེན་དང་། དེ་ནས་
སྲིད་འདིར་མཐོ་བ་ལྷ་དབང་གི་དཔལ་ཐོབ་ཀྱང་ཡིད་བརྟན་མེད་པ་དང་འཁོར་
བའི་གནས་ན་བདེ་བ་དང་ཞི་བ་ནམ་ཡང་མེད་པའི་ཚུལ་བསམ་པ་སྐྱེས་བུ་འབྲིང་
དང་ཐུན་མོང་བའི་ཉམས་ལེན་དང༌། དེ་ནས་སེམས་ཅན་རྣམས་སྡུག་བསྔལ་མི་
བཟད་པས་ཉེན་པ་ལ་ཤས་མི་བཟོད་པའི་སྙིང་རྗེ་ཆེན་པོ་ཐབས་དུ་མས་བསྐྱེད་དེ།
དེས་དྲངས་པའི་ལྷག་བསམ་དང༌། དེས་དྲངས་པའི་བྱང་ཆུབ་ཀྱི་སེམས་བཅོས་མ་
མིན་ པ་ བསྐྱེད་དེ། སེམས་དེས་ཀུན་ནས་བསླངས་ནས་རྒྱལ་སྲས་ཀྱི་སྤྱོད་པ་
མཐའ་དག་ལ་སློབ་ཅིང་། ཁྱད་ པར་ ལུས་ལོངས་སྤྱོད་ཐམས་ཅད་ སེམས་ཅན་
རྣམས་ ལ་ གཏོང་ཞིང་། དེ་ ལྟར་ བཏང་ བའི་ དགེ་བའང་ སེམས་ཅན་རྣམས་ ལ་
བསྔོས་ཏེ་དབུགས་ཕྱི་ནང་དུ་རྒྱུ་བ་ཚུན་ཆད་སྒོ་གསུམ་གྱི་སྤྱོད་པ་ཐམས་ཅད་ནམ་
མཁའ་མཐས་ཁྱབ་པའི་སེམས་ཅན་ཐམས་ཅད་ཀྱི་དོན་ཁོ་ནར་སྤྱད་པས་ཚོགས་
གཉིས་ཡོངས་སུ་རྫོགས་ཏེ། སྤངས་རྟོགས་བདེ་གཤེགས་ཁྱད་པར་གསུམ་ལྡན་
ཐོབ་ནས་འཕྲིན་ལས་ཉི་ཤུ་རྩ་བདུན་གྱི་སྒོ་ནས་སེམས་ཅན་རྣམས་སྒྲོལ་བའི་ཚུལ་
རྣམས་བསྟན་ཏོ། །སྤྱིར་ན་འཁྲུངས་རབས་སོ་བཞི་པ་འདིའི་རྟོགས་བརྗོད་རེ་རེས་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱང་ལམ་གྱི་ལུས་ཡོངས་སུ་རྫོགས་པ་རེ་བསྟན་ཅིང་། རྟོགས་བརྗོད་རེ་རེའི་ནང་
གི་སྤྱོད་པ་ཁྱད་པར་དུ་འཕགས་པ་སྟོན་པའི་གཞུང་རེ་རེས་ཀྱང་ལམ་གྱིས་ལུས་
ཡོངས་སུ་རྫོགས་པའི་ཉམས་ལེན་བསྟན་པས་ན། དེ་ལྟར་ལམ་གྱི་ལུས་ཡོངས་སུ་
རྫོགས་པ་སྟོན་པའི་ཤིང་རྟ་ཆེན་པོའི་གཞུང་འདི་གདམས་ངག་གི་མཆོག་ཏུ་འཁྱེར་
ཤེས་པ་ཞིག་བྱའོ། །གཞུང་འདིར་ཐེག་པ་ཆེན་པོའི་ལམ་གྱི་རྩ་བ་སྙིང་རྗེ་ཆེན་པོར་
བསྟན་པ་ནི་བདག་ཉིད་ཆེན་པོ་ཀླུ་སྒྲུབ་ཀྱི་དགོངས་པ་རྨ་མེད་པའོ། །འཕགས་པ་
ཀླུ་སྒྲུབ་ཀྱི་གཞུང་འགྲེལ་པའི་བསྟན་བཅོས་དབུ་མ་ལ་འཇུག་པར་ཡང་ཐེག་པ་
ཆེན་པོའི་ལམ་གྱི་རྩ་བ་སྙིང་རྗེར་བསྟན་ཏོ། །གཞུང་འདིར་འབྲས་བུའི་སྐབས་སུ་
གཞན་མ་བསྟན་པར་རྣམ་པ་ཐམས་ཅད་མཁྱེན་པ་ཉིད་ཐོབ་བྱའི་འབྲས་བུར་
བཤད་ པ་ནི་ཤེར་ ཕྱིན་གྱི་མདོའི་ དགོངས་ པ་ སྟེ། མངོན་པར་རྟོགས་ པའི་ རྒྱན་
ལས། གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་
གསུངས་པ། །ཞེས་གསུངས་པ་ལྟར། སངས་རྒྱས་ཐོབ་པའི་དགོས་པ་སེམས་ཅན་
རྣམས་ལ་ཆོས་ཀྱི་འཁོར་ལོ་བསྐོར་བ་ཡིན་ལ། ཆོས་ཀྱི་འཁོར་ལོ་བསྐོར་བ་ལ་
སེམས་ཅན་རྣམས་ཀྱི་ཁམས་དང་བསམ་པ་དང་བག་ལ་ཉལ་ཇི་བཞིན་དུ་མཁྱེན་
པ་དང་ཆོས་རྣམས་ཀྱི་ཀུན་རྫོབ་དང་དོན་དམ་པའི་གནས་ལུགས་ཇི་བཞིན་དུ་
མཁྱེན་པ་ཞིག་དགོས་ཤིང༌། མཁྱེན་པ་དེས་བདག་རྐྱེན་བྱས་ནས་ཆོས་འཁོར་
བསྐོར་བ་སོགས་སངས་རྒྱས་ཀྱི་འཕྲིན་ལས་མཐའ་དག་འབྱུང་བ་ཡིན་ནོ། །
བདུན་པ་གནོད་སྦྱིན་རྣམས་ཀྱིས་སྨོན་ལམ་བཏབ་པ་ནི། དེ་ནས་གནོད་
སྦྱིན་དེ་དག་ཅེས་པ་ནས། དགོངས་སུ་གསོལ། །ཞེས་པའི་བར་ཏེ། དེ་ནས་གནོད་
སྦྱིན་དེ་དག་ཡིད་རབ་ཏུ་དགའ་ཞིང་། དད་པའི་ཤུགས་ཀྱིས་བ་སྤུ་ལངས་ནས་
- 130 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱལ་པོ་སེམས་དཔའ་ཆེན་པོ་ལ་ལུས་ཐམས་ཅད་ས་ལ་ཕབ་པའི་ཕྱག་འཚལ་ཏེ་
སྨྲས་པ། སེམས་དཔའ་ཆེན་པོ་ཁྱོད་བླ་ན་མེད་པའི་བྱང་ཆུབ་བསྒྲུབ་པའི་ཕྱིར་དུ་
རང་གི་ལུས་སྲོག་ལའང་མི་བལྟ་བར་ལུས་ཀྱི་ཤ་ཁྲག་ཚུན་ཆད་གཏོང་བ་འདི་ལྟ་
བུའི་རྩོལ་བ་ཁྱད་པར་ཅན་ཀྱི་ལམ་མཛད་པ་འདི་ནི་རིགས་ཏེ། རྒྱུ་མཚན་དེ་བས་
ན་སེམས་དཔའ་ཆེན་པོ་ཁྱོད་ཀྱི་དགོངས་པ་འབྲས་བུ་བླ་ན་མེད་པའི་བྱང་ཆུབ་
འགྲུབ་པ་ནི་རིང་པོར་མི་ཐོགས་སོ་སྙམ་དུ་ཡིད་ལ་ངེས་པར་བསམ་ནས་གསོལ་
བ་བཏབ་པ། སེམས་དཔའ་ཆེན་པོ་ཁྱོད་ཀྱི་མཛད་པ་འདི་ཀུན་ནི་འཇིག་རྟེན་ཏེ་
སེམས་ཅན་ཐམས་ཅད་ལ་ཕན་པའི་ཕྱིར་མཛད་པ་ལགས་ན། བདག་ཅག་ཀྱང་
སེམས་ཅན་གྱི་ཁོངས་སུ་གཏོགས་པས་བདག་ཅག་ལའང་ཕན་པའི་ཕྱིར་དུ་མཛད་
པར་ངེས་པས་ན་སེམས་དཔའ་ཆེན་པོ་ཁྱོད་མངོན་པར་རྫོགས་པར་སངས་རྒྱས་
པའི་ཚེ་བདག་ཅག་གནོད་སྦྱིན་ལྔ་པོ་ཐུགས་རྗེས་དགོངས་ལ་བདུད་རྩིས་ཚིམ་
པར་མཛད་དུ་གསོལ་ཞེས་སྨོན་ལམ་དང་བཅས་གསོལ་བ་བཏབ་བོ། །འདི་ལྟའི་
རྩོལ་བ་ཞེས་པ་འདི་ལ། དཔེ་འགའ་ཞིག་ཏུ་བསྩལ་བ་ཞེས་འབྱུང་སྟེ། དེ་ལྟར་ན་
འདི་ལྟ་བུའི་སྦྱིན་པ་བསྩལ་བ་ཞེས་པའི་དོན་ནོ། །ཚིགས་བཅད་འདིའི་རྐང་པ་
གཉིས་པ་དང་གསུམ་པ་ལ་འགྱུར་གསར་དུ། འཇིག་རྟེན་ཕན་པའི་ཕྱིར་ལགས་
ན། །བདག་ཅག་ལ་ཡང་ཕན་འཚལ་བས། །ཞེས་འབྱུང་བ་འགྱུར་བདེའོ། །
བརྒྱད་པ་གནོད་སྦྱིན་རྣམས་ཀྱིས་ནོངས་པ་བཟོད་པར་གསོལ་ཏེ་ཕྱིན་ཆད་
བཀའ་བཞིན་སྒྲུབ་པར་ཁས་བླངས་པ་ནི། མ་འཚལ་བས་ན་ཞེས་པ་ནས། བསྩལ་
བའི་རིགས་ཞེས་པའི་བར་ཏེ། དེ་ནས་གནོད་སྦྱིན་དེ་དག་གིས་རྒྱལ་པོ་སེམས་
དཔའ་ཆེན་པོའི་ཡོན་ཏན་རྨད་དུ་བྱུང་བ་ལ་དད་པ་དང༌། རང་གིས་ལས་ངན་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསགས་པ་ལ་འགྱོད་པ་དྲག་པོས་ཐལ་མོ་སྦྱར་ཏེ་གདོང་མཆི་མ་དང་བཅས་སྐྱེས་
བུ་དམ་པ་སེམས་དཔའ་ཆེན་པོ་ཁྱོད་སེམས་ཅན་ཐམས་ཅད་ལ་ཐུགས་རྗེ་ཆེ་བ།
འཚང་རྒྱ་བ་ལ་རིངས་པ། རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་གཞོལ་བ་དེ་ལྟ་བུ་
ཡིན་པ་བདག་ཅག་གིས་མ་འཚལ་བར་སེམས་དཔའ་ཆེན་པོ་ཁྱོད་ལ་གནོད་པའི་
བསམ་སྦྱོར་དེ་ལྟ་བུ་བགྱིས་པ་ནི་བདག་ཅག་རྨོངས་པས་ཆེས་ཆེར་བསྒྲིབས་ཏེ་
གཞན་དོན་ལྟ་ཞོག །རང་གི་དོན་ཡང་མ་མཐོང་བས་རང་ཉིད་དམྱལ་བར་འགྲོ་
བའི་ལས་དེ་ལྟ་བུ་བསགས་པ་ལ་ད་སྙིང་ནས་འགྱོད་པས། དེ་ལྟར་སེམས་དཔའ་
ཆེན་པོ་ཁྱོད་འོ་བརྒྱལ་བར་གྱུར་པ་དེ་བཟོད་པར་མཛད་དུ་གསོལ། ད་ཕྱིན་ཆད་
སེམས་དཔའ་ཆེན་པོ་ཁྱོད་ཀྱི་བཀའ་འབངས་སུ་བགྱི་བས། སེམས་དཔའ་ཆེན་པོ་
ཁྱོད་ཀྱིས་ བློན་པོ་དག་ལ་བཀའ་བསྩལ་ཇི་ལྟར་བགྱི་བ་བཞིན་དུ་བདག་ཅག་
ལའང་ རྗེས་སུ་བཟུང་བའི་རྒྱུར་གྱུར་པའི་བཀའ་འཛེམ་པ་མེད་པར་བསྩལ་བ་
རིགས་ ཏེ། ཐུགས་ བརྩེ་ བས་ བཀའ་ བསྩལ་ དུ་ གསོལ་ ཞེས་ ཞུས་ སོ། །གཞུང་
འདིའི་དོན་ལ་སེམས་དཔའ་ཆེན་པོ་པོ་ཏོ་བས། འུ་ཅག་དུས་ཀུན་ཏུ་བྱང་ཆུབ་
སེམས་དཔའ་ལ་སྐྱོན་བརྗོད་པ་དང་རྨ་འབྱིན་པ་ཉི་ཚེ་བྱེད་པས། གནོད་སྦྱིན་ལྔ་
པོ་དེས་ཇི་ལྟར་བརྗོད་པ་ལྟར། ཕྱོགས་བཅུར་ཐལ་མོ་སྦྱར་ཏེ། མ་འཚལ་བས་ན་
ཞེས་སོགས་ཀྱི་ཚིགས་བཅད་འདི་ཡང་དང་ཡང་དུ་བརྗོད་པར་བྱ་གསུངས།
དགུ་པ་གནོད་སྦྱིན་རྣམས་བསླབ་ཁྲིམས་ལ་བཀོད་པ་ནི། དེ་ནས་རྒྱལ་པོ་
དེས་ཞེས་པ་ནས། སྡིག་ པ་ སྤོངས། །ཞེས་པའི་བར་ཏེ། དེ་ནས་རྒྱལ་པོ་སེམས་
དཔའ་ཆེན་པོ་དེས་གནོད་བྱིན་དེ་དག་སེམས་རབ་ཏུ་དང་ཞིང་འཇམ་པར་གྱུར་
པར་རིག་ནས་དེ་དག་ལ་སྨྲས་པ། ཁྱེད་ཅག་གིས་ཤ་ཁྲག་བསླངས་ཏེ་ངའི་ལུས་གྱི་
- 132 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤ་ཁྲག་སྦྱིན་པ་འདི་ནི་ང་ལ་ཕན་པ་ཡིན་གྱི། གནོད་པ་མ་ཡིན་པས་ང་ཁྱེད་ཅག་
ལ་མི་བཟོད་ཀྱི་དོགས་པ་མ་སྐྱེད་ཅིག །གཞན་ཡང་ཁྱེད་ཀྱིས་སེམས་དཔའ་ཆེན་
པོ་ཁྱེད་སེམས་ཅན་ཐམས་ཅད་ཀྱི་དོན་མཛད་ན་ཁྱོད་ཀྱིས་བྱང་ཆུབ་བརྙེས་པའི་ཚེ་
བདག་ཅག་ལའང་ཐུགས་རྗེས་གཟིགས་སུ་གསོལ་ཞེས་ཟེར་བ། ང་སེམས་ཅན་
ཐམས་ཅད་འཁོར་བའི་གནས་ནས་འདོན་ཕྱིར་བྱང་ཆུབ་སྒྲུབ་པར་བྱེད་པ་ཡིན་ལ།
བྱང་ཆུབ་སྒྲུབ་པའི་ཆོས་ཀྱི་ལམ་ལ་ཁྱེད་ཅག་གིས་འདི་ལྟར་སྦྱིན་པའི་ཕར་ཕྱིན་
མྱུར་དུ་རྫོགས་པའི་གྲོགས་བྱས་པས། བྱང་ཆུབ་ཐོབ་ནས་སེམས་ཅན་ཐམས་ཅད་
ཆོས་ཀྱི་བདུད་རྩིས་ཚིམས་པར་བྱེད་པའི་ཚེ་ཁྱེད་ཅག་ཆོས་ཀྱི་གྲོགས་བྱེད་པ་
རྣམས་བརྗེད་པར་ག་ལ་འགྱུར། རྣམ་པར་ཐར་པའི་ཆོས་ཀྱི་བདུད་རྩིའི་སྒོ་དབྱེ་
བའི་ཚེ་བདུད་རྩི་དེ་ལས་ཁྱེད་ཅག་ལྔ་པོ་ཉིད་ལ་ཐོག་མར་བགོ་བ་སྟེ་སྦྱིན་པ་
བྱའོ། །ཡང་ཁྱེད་ཅག་གིས་བློན་པོ་རྣམས་ལ་ཇི་ལྟར་བཀའ་བསྒོ་བ་བཞིན་དུ་
བདག་ཅག་ལའང་གང་བགྱི་དགོས་པ་དེ་བཀའ་བསྩལ་དུ་གསོལ་ཟེར་བ། ང་ལ་
ནི་རང་དོན་དུ་བྱ་བ་གང་ཡང་བྱེད་དགོས་པ་མེད་ཀྱི། ཁྱེད་ཅག་གིས་སྡིག་པ་སྤོང་
དགེ་བ་སྒྲུབ་པའི་ལས་ལ་འབད་ན་ང་དེ་ལ་དགའ་བས། དེ་ཤེས་པར་བྱས་ནས་ད་
ཕྱིན་ཆད་ཁྱེད་ཀྱིས་སྲོག་གཅོད་པ་དུག་བཞིན་དུ་སྤོང་བར་བྱོས་ཤིག །ད་ཕྱིན་
ཆད་གཞན་ གྱི་ནོར་མ་བྱིན་པར་ལེན་ པའི་ སྡིག་ པ་ སྤོངས་ཤིག །ད་ ཕྱིན་ཆད་
གཞན་གྱི་ཆུང་མ་ལ་ཆགས་པའི་སྡིག་པ་སྤོངས་ཤིག །ད་ཕྱིན་ཆད་གཞན་ལ་རྫུན་
དུ་སྨྲ་བའི་སྡིག་པ་སྤོངས་ཤིག །ད་ཕྱིན་ཆད་མྱོས་འགྱུར་གྱི་ཁུ་བ་ཆང་འཐུང་བའི་
སྡིག་པ་སྤོངས་ཤིག །དེ་ལྟར་བསླབ་ཁྲིམས་ལྔ་པོ་དེ་ཚུལ་བཞིན་དུ་བསྲུངས་ན་
ཁྱེད་ཅག་ལ་ཕན་པ་དང་བདེ་བ་ཆེན་པོར་འགྱུར་རོ་ཞེས་བཀའ་བསྩལ་ཏེ་གནོད་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྦྱིན་ལྔ་བསླབ་ཁྲིམས་ལ་བཀོད་དོ། །བཅུ་པ་གནོད་སྦྱིན་དེ་དག་རྒྱལ་པོ་སེམས་
དཔའ་ཆེན་པོ་ལ་ཕྱག་འཚལ་ནས་མི་སྣང་བར་གྱུར་པ་ནི། དེ་ནས་གནོད་སྦྱིན་དེ་
དག་དེ་བཞིན་དུ་བགྱིའོ་ཞེས་དེ་ལ་མཉན་ནས་དེ་ལ་བསྐོར་བ་བྱས་ཏེ་ཕྱག་འཚལ་
ནས་དེ་ཉིད་དུ་མི་སྣང་བར་གྱུར་ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་
སླའོ། ། །
བདུན་པ་གཏོང་བ་ཆེན་པོ་མཛད་པའི་ལྟས་དང་མཐོང་ཆོས་ཀྱི་འབྲས་བུ་
བསྟན་པ་ལ་གསུམ། རྒྱལ་པོ་སེམས་དཔའ་ཆེན་པོས་གནོད་སྦྱིན་ལྔ་ལ་སྐུ་ལུས་ཀྱི་
ཤ་ཁྲག་སྦྱིན་པས་ས་གཡོས་ཤིང་མེ་ཏོག་གི་ཆར་བབས་པ། ལྷའི་དབང་པོ་བརྒྱ་
བྱིན་གྱིས་དེ་རིག་ནས་སེམས་དཔའ་ཆེན་པོའི་མདུན་དུ་འོངས་ཏེ་བསྔགས་པ་
བརྗོད་པ། ཉིད་ཀྱི་བསོད་ནམས་དང་ལྷའི་མཐུས་སྐུ་ལུས་གསོར་ཆུད་པའོ། །དང་
པོ་ནི། སེམས་དཔའ་ཆེན་པོ་དེས་ཞེས་པ་ནས། བཟློག་པ་བཞིན་དུ་བྱུང་། །ཞེས་
པའི་བར་ཏེ། རྒྱལ་པོ་སེམས་དཔའ་ཆེན་པོ་དེས་གནོད་སྦྱིན་ལྔ་ལ་རང་གི་སྐུ་ལུས་
ཀྱི་རྩ་རྣམས་བགྲོས་ཏེ་ཁྲག་གིས་ཚིམ་པར་བྱས། དེ་ནས་རང་གི་སྐུ་ལུས་ཀྱི་ཤ་
རྣམས་རལ་གྲིས་བཅད་ཅིང་བཅད་ཅིང་གནོད་སྦྱིན་ལྔ་ལ་སྦྱིན་པར་བྱས་པ་དེ་ཉིད་
ཀྱི་ཚེ། གླིང་ཆེན་པོ་བཞི་པའི་འཇིག་རྟེན་གྱི་ཁམས་འདིའི་ས་རྣམས་ནི་སེམས་
དཔའ་ ཆེན་ པོའི་ སྤྱོད་པ་རླབས་པོ་ཆེ་དེ་ལ་འཇིགས་ནས་འདར་བ་བཞིན་དུ་
གཡོས་རབ་ཏུ་གཡོས་པ་སོགས་རྣམ་པ་མང་པོར་གཡོས་པར་གྱུར། གསེར་གྱི་རི་
བདུན་དང༌། རི་རབ་ལྷུན་པོ་ཡང་རྣམ་པར་འགུལ་བར་གྱུར། གསེར་ རི་རྣམས་
དང་། རི་རབ་ལྷུན་པོའི་བང་རིམ་གྱི་ལྷ་གནས་རྣམས་དང༌། ལྷུན་པོའི་སྟེང་གི་
སུམ་ཅུ་རྩ་གསུམ་གྱི་ལྷ་གནས་དེ་རྣམས་ན་གནས་པའི་རྔ་རྣམས་ཀྱང་བརྡུང་བ་པོ་
- 134 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མེད་པར་སྒྲ་ཡང་འབྱིན། དཔག་བསམ་གྱི་ཤིང་རྣམས་ཀྱང་འགུལ་བས་མེ་ཏོག་
རྣམས་ལྷགས་པར་གྱུར། མེ་ཏོག་དེ་དག་རྗེ་སྟེ་རླུང་གིས་བསྐྱོད་པས་ནམ་མཁའ་
ལ་མེ་ཏོག་གི་ཚོགས་རྣམས་སྤྲིན་ལྟར་ཆགས། ལ་ལར་ནམ་མཁའི་མཐོངས་སུ་མེ་
ཏོག་གི་བླ་རེ་བྲེས་ཤིང་། ལ་ལར་ངང་པ་ལ་སོགས་པའི་བྱ་སྟར་ལ་བརྒྱུས་ཏེ་འགྲོ་
བ་བཞིན་དུ་འབབ། ཁ་ཅིག་ཏུ་ནི་ཕྲེང་བ་བརྒྱུས་པ་བཞིན་དུ་མེ་ཏོག་ཚར་དུ་དངར་
བ་འཁྱོག་ཅིང་གནས། མེ་ཏོག་དེ་དག་ཐམས་ཅད་མིའི་བདག་པོ་སེམས་དཔའ་
ཆེན་པོའི་ཁོ་ར་ཁོར་ཡུག་ཏུ་མཉམ་པར་ལྷགས་ཏེ་ས་ཐམས་ཅད་མེ་ཏོག་གི་ཆར་
གྱིས་ཁྱབ་པར་བྱས་སོ། །རྒྱ་མཚོ་ཆེན་པོ་ཤིན་ཏུ་བདོ་བའི་རླབས་ཀྱང་རང་བཞིན་
ལས་ལྷག་པའི་ཤུགས་ཆེར་བསྐྱོད་དེ། སྒྲ་ཤིན་ཏུ་དྲག་པོ་དང་བཅས་དུས་ལས་
ལྡོག་སྟེ་འགྲོ་ལ་ཕན་པར་བརྟེན་པ་སྟེ་བརྩོན་པའི་ལུས་ཤ་བཅད་དེ་བྱིན་ཡང་གཟི་
མདངས་ཉམས་པ་མེད་པ་ཅན་སའི་བདག་པོ་རྒྱལ་སྲས་བྱམས་པའི་སྟོབས་ལུས་
ཀྱི་ཤ་རལ་གྲིས་དུམ་བུར་བཅད་དེ་སྟེར་བ་དེ་ལ་འཇིགས་ཤིང་སྐྲག་ནས་དེ་འདྲ་
མ་མཛད་ཅེས་བཟློག་པ་བཞིན་དུ་བྱུང་ངོ༌། །རྒྱ་མཚོའི་རླབས་རང་བཞིན་དུ་དུས་
ཇི་ ཙམ་དུ་འབྱུང་བ་སོགས་ནི་སྔར་བཤད་ཟིན་ཏོ། །འགྱུར་གསར་དུ། འགྲོ་བ་
གནོན་པའི་ལུས་ནི་གཟི་མདངས་ཅན། །ཞེས་འབྱུང་སྟེ། དེ་ལྟར་ན་སེམས་དཔའ་
ཆེན་པོ་འདིས་ལུས་ཀྱི་ཤ་རལ་གྲིས་བཅད་དེ་བྱིན་ཡང་བྱང་ཆུབ་ཀྱི་སེམས་ཆེས་
ཆེར་སྟོབས་རྒྱས་པའི་མཐུས་ ཁམས་གསུམ་ གྱི་འགྲོ་བ་ཐམས་ཅད་ཟིལ་གྱིས་
གནོན་པའི་ལུས་གཟི་མདངས་ཅན་ཞེས་པའི་དོན་ནོ། །
གཉིས་པ་ལྷའི་དབང་པོ་བརྒྱ་བྱིན་གྱིས་དེ་རིག་ནས་སེམས་དཔའ་ཆེན་
པོའི་མདུན་དུ་འོངས་ཏེ་བསྔགས་པ་བརྗོད་པ་ནི། དེ་ནས་ལྷ་ཡི་བདག་པོ་ཞེས་པ་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནས། །ཞེས་བསྟོད་ནས། །ཞེས་པའི་བར་ཏེ། དེ་ལྟར་འཇིག་རྟེན་དུ་ས་གཡོ་བ་
ཆེན་པོ་བྱུང་སྟེ་རིའི་རྒྱལ་པོ་རི་རབ་འགུལ་ནས་སུམ་ཅུ་རྩ་གསུམ་གྱི་གནས་རྣམས་
ཀྱང་འདར་ཞིང་གཡོས་པར་གྱུར་པ་ན། བརྒྱ་བྱིན་གྱི་ཤེས་པ་ནི་འོག་ཏུ་འཇུག་པ་
ཡིན་པས། ལྷའི་དབང་པོ་བརྒྱ་བྱིན་འདི་ཅི་ཞིག་གི་ལྟས་ཡིན་ཞེས་བརྟབས་པར་
གྱུར་ནས་ས་གཡོ་བ་དེའི་རྒྱུ་རྟོག་ཅིང་བསམ་པ་ན། རྒྱལ་པོ་བྱམས་པའི་སྟོབས་
ཀྱིས་གནོད་སྦྱིན་ལྔ་ལ་རྩ་རྣམས་གཏར་ཏེ་ཁྲག་བྱིན་ཞིང་སྐུ་ལུས་ཀྱི་ཤ་རྣམས་
བཅད་དེ་སྦྱིན་པར་མཛད་པའི་ལྟས་སུ་ཤེས་ནས། རྒྱལ་པོ་སེམས་དཔའ་ཆེན་པོ་
ཉེས་པ་སྟེ་གྲོངས་པ་དོགས་ཏེ་རབ་ཏུ་མྱུར་བར་རྒྱལ་པོའི་ཕོ་བྲང་དུ་འོངས་པ་ན།
ཕོ་བྲང་འཁོར་གྱི་མི་མྱ་ངན་གྱིས་འཁྲུགས་ཏེ་ཆོ་ངེ་འདོན་པར་བྱེད་ཅིང་། ས་ཡི་
བདག་པོ་རྒྱལ་སྲས་བྱམས་པའི་སྟོབས་སྐུ་ལུས་ཀྱི་ཤ་རྣམས་བཅད་པ་དེ་ལྟར་གྱུར་
ན་ཡང་བྱང་ཆུབ་ཀྱི་སེམས་ཆེས་ཆེར་སྟོབས་རྒྱས་པས་ཞལ་གྱི་དཀྱིལ་འཁོར་གཟི་
མདོག་ ཉམས་ པ་ མེད་ པར་ཤིན་ཏུ་གསལ་བ་མཐོང་ངོ༌། །དེ་མཐོང་བས་ལྷའི་
དབང་པོ་བརྒྱ་བྱིན་ལྷག་པར་ཡང་ཡ་མཚན་སྐྱེས་ཏེ་རྒྱལ་པོ་སེམས་དཔའ་ཆེན་
པོའི་ཐད་དུ་འོངས་ནས་སྙན་པའི་ཚིག་རྣམས་ཀྱིས་རྒྱ་ཆེར་བསྔགས་ཤིང་། ལྷག་
པར་སེམས་དཔའ་ཆེན་པོ་དེའི་སྤྱོད་པ་ལ་ཡིད་རབ་ཏུ་དང་ཞིང་དགའ་བས་བསྟོད་
པ། ཨེ་མའོ་ཞེས་ངོ་མཚར་བའི་ཚིག་སྔོན་དུ་བཏང་ནས། སྐྱེ་བོ་དམ་པ་རྒྱལ་སྲས་
སེམས་དཔའ་ཆེན་པོ་རྣམས་ཀྱི་ཆོས་བདག་པས་གཞན་གཅེས་པའི་བྱང་ཆུབ་ཀྱི་
སེམས་རིན་པོ་ཆེ་འདི་རེ་བཟང་ཞེས་བསམ་པ་སེམས་བསྐྱེད་ལ་བསྔགས་ཤིང་
བསྟོད་དོ། །ཨེ་མའོ་སེམས་བསྐྱེད་ནས་བསྐལ་བ་གྲངས་མེད་པར་རྒྱལ་སྲས་ཀྱི་
སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་པའི་ཡོན་ཏན་གོམས་པ་མཐའ་མེད་དུ་
- 136 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཕེལ་ཏེ་དབུགས་ཕྱི་ནང་དུ་རྒྱུ་བ་ཚུན་ཆད་སྒོ་གསུམ་གྱི་སྤྱོད་པ་ཅི་མཛད་ཕར་
ཕྱིན་དྲུག་ལྡན་དུ་བྱས་ཏེ་སློབ་པ་འདི་རྒྱ་རེ་ཆེ་ཞེས་སྤྱོད་པ་ཕྱིན་དྲུག་ལ་བསྔགས་
ཤིང་བསྟོད་དོ། །འདི་ནི་ཡོན་ཏན་མཐའ་ཡས་པར་བསྟོད་པ་ལས། གང་ཞིག་ཐོས་
པར་གྱུར་ནའང་འཇིག་རྟེན་འདི་ལ་གནོད་པ་སྐྱེད་འགྱུར་དང་། །གང་ཡང་ཁྱོད་
ཉིད་ཀྱིས་ཀྱང་ཡུན་རིང་སྐུ་ཉམས་བཞེས་པར་མི་སྤྱོད་པའི། །སྤྱོད་པ་དེ་དག་ཁྱོད་
ལ་གོམས་པས་དུས་སུ་རང་གི་ངང་ཉིད་གྱུར། །དེ་སླད་ཡོན་ཏན་དག་ནི་ཡོངས་
གོམས་མ་བགྱིས་སྤེལ་བར་དཀའ་བ་ལགས། །ཞེས་བསྔགས་པ་དང་མཐུན་ནོ། །
ཨེ་མའོ་སྤྱོད་པ་ཕྱིན་དྲུག་གི་རང་རྒྱུད་སྨིན་པར་བྱས་ནས་བསྡུ་བ་བཞིས་གདུལ་བྱ་
གཞན་ལ་དུས་རྟག་ཏུ་ཕན་པ་མཛད་པའི་བློ་འགྱུར་བ་མེད་པ་འདི་རེ་ངེས་པར་
མཚར་རོ་ཞེས་གཞན་རྒྱུད་སྨིན་བྱེད་བསྡུ་བཞིའི་སྒོ་ནས་བསྔགས་ཤིང་བསྟོད་
དོ། །འདི་ལ་དཔེ་འགའ་ཞིག་ཏུ་བློ་རེ་ངེས་ཞེས་འབྱུང་བ་ལྟར་ན། བསྡུ་བ་རྣམ་པ་
བཞིས་དུས་རྟག་ཏུ་གཞན་ལ་ཕན་པ་མཛད་པའི་བློ་རྐྱེན་བཟང་ངན་གང་གིས་ཀྱང་
བསྒྱུར་མི་ཐུབ་པར་དུས་རྟག་ཏུ་ཞི་ཞིང་ངེས་ པ་འདི་འདྲ་མཚར་ཞེས་པའོ། །
སེམས་དཔའ་ཆེན་པོ་འདིས་ཅི་མཛད་གཞན་ལ་ཕན་པར་ངེས་པ་ནི། ཟང་ཟིང་གི་
སྒོ་ནས་རང་གི་ལུས་ཀྱི་ཤ་ཚུན་ཆད་བཏང་སྟེ་སེམས་ཅན་རྣམས་ཚིམ་པར་མཛད་
པ་དང་། ཆོས་ཀྱི་སྒོ་ནས་གནོད་སྦྱིན་གདུག་པ་ཅན་ལྔ་པོ་འདི་ཡང་བསླབ་པའི་
གཞི་ལྔ་ལ་འགོད་ཐུབ་ན། སྐལ་བ་དང་ལྡན་པའི་ལྷ་མི་རྣམས་ལ་ཆོས་ཀྱིས་ཕན་
ཐོགས་པ་ལྟ་ཅི་སྨོས་སོ། །དེ་ལྟར་སྐྱེ་དགུ་རྣམས་ཉེར་འཚེ་ལས་བསྐྱབས་ཤིང་
ཆོས་ལ་འགོད་པ་མཛད་པས་ན། ས་ཆེན་པོའི་ཁྱོན་ལ་གནས་པའི་སྐྱེ་དགུ་འདི་
རྣམས་ཁྱོད་ལ་བློ་གཏད་པ་མགོན་དང་བཅས་སོ་ཞེས་རྒྱ་ཆེར་བསྟོད་དོ། །
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུམ་པ་ཉིད་ཀྱི་བསོད་ནམས་དང་ལྷའི་མཐུས་སྐུ་ལུས་གསོར་ཆུད་པ་
ནི། ལྷའི་དབང་པོ་ཞེས་པ་ནས། སླར་དོང་ངོ༌། །ཞེས་པའི་བར་ཏེ། དེ་ནས་ལྷའི་
དབང་པོ་བརྒྱ་བྱིན་གྱིས་སྨན་དཔྱད་ཡན་ལག་བརྒྱད་པ་ལས་འབྱུང་བ་ལྟར་ལྷ་
ཡུལ་དང་མི་ཡུལ་ན་ཡོད་པའི་རྨ་གསོས་པར་བྱེད་ནུས་པའི་སྨན་གྱི་ཁྱད་པར་
རྣམས་སྦྱར་ཏེ། སྨན་དེ་རྣམས་ཀྱིས་རྒྱལ་པོ་སེམས་དཔའ་ཆེན་པོའི་སྐུ་ལུས་ལ་
བྱུགས་པས་སེམས་དཔའ་ཆེན་པོ་ཉིད་ཀྱི་བསོད་ནམས་ཀྱི་མཐུ་དང་། བརྒྱ་བྱིན་
གྱིས་སྨན་སྦྱར་བ་དེའི་རྐྱེན་གྱིས་སྐུ་ལུས་སྔོན་བཞིན་དུ་སྡུག་བསྔལ་ཏེ་རྨ་མེད་པར་
བྱས་སོ། །དེ་ནས་རྒྱལ་པོ་སེམས་དཔའ་ཆེན་པོས་ཀྱང་ལྷའི་དབང་པོ་བརྒྱ་བྱིན་ལ་
ལྷ་དང་མཐུན་པའི་བདུད་རྩིའི་མཆོད་པ་དང་། གུས་པས་ཡོ་བྱད་རྣམས་ཀྱིས་སླར་
མཆོད་པ་བྱས་ཏེ་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་གྱི་རང་གནས་སུ་སླར་
དོང་ངོ༌། ། །
གསུམ་པ་དོན་བསྡུས་ཏེ་གདམས་པ་ལ་གཉིས། རྟོགས་བརྗོད་འདིའི་
དོན་བསྡུས་ཏེ་གདུལ་བྱའི་ཉམས་ལེན་དུ་འཁྱེར་ཚུལ་བསྟན་པ། རྒྱལ་པོ་བྱམས་
པའི་སྟོབས་ཀྱིས་གནོད་སྦྱིན་ལྔ་ཤ་ཁྲག་གིས་ཚིམ་པར་བྱས་ནས་བྱང་ཆུབ་ཐོབ་
པའི་ཚེ་ཆོས་ཀྱི་བདུད་རྩི་ཐོག་མར་སྦྱིན་ནོ་ཞེས་དམ་བཅས་པ་ལྟར་བྱུང་ཚུལ་ལོ། །
དང༌ པོ་ནི། དེ་ལྟར་ཞེས་པ་ནས། བརྗོད་པར་བྱའོ། །ཞེས་ པའི་བར་ཏེ། སྟོན་པ་
ཐུབ་པའི་དབང་པོ་སྔོན་རྒྱལ་པོ་བྱམས་པའི་སྟོབས་སུ་འཁྲུངས་པའི་ཚེ་དཀའ་སྤྱད་
ཇི་ལྟར་མཛད་པ་དེ་ལྟར། རྒྱལ་སྲས་ཐུགས་སྙིང་ རྗེ་ཆེན་པོའི་དབང་དུ་སོང་བ་
རྣམས་ནི་ སེམས་ཅན་གཞན་ནི་སྡུག་བསྔལ་ཆུང་ངུ་རེ་ གཟིགས་ནའང་བཟོད་
གླགས་མེད་པར་དེ་སེལ་བའི་ཕྱིར་དུ་འཁོར་བའི་སྡུག་བསྔལ་ཐམས་ཅད་ཀྱི་ནང་
- 138 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་ཆེ་བ་མནར་མེད་དུ་འཇུག་དགོས་ནའང་རང་གི་བདེ་བ་ལ་མི་ལྟ་བར་སེམས་
ཅན་དེའི་སྡུག་བསྔལ་བསལ་བའི་ཕྱིར་མནར་མེད་ཀྱི་མེ་ནང་དུའང་འཇུག་པར་སྤྲོ་
བ་ཡིན་ནོ། །ནོར་ལ་ཆགས་ནས་གཏོང་མི་ཕོད་པ་ལྟ་སུ་ཞིག་ཡོད་ཅེས་སྐྱེ་བོ་དམ་
པ་རང་གི་ལུས་དང་སྲོག་ལའང་མི་ལྟ་བར་སྦྱིན་པར་བྱེད་པ་དག་ལ་གཟེངས་
བསྟོད་པ་དང༌། སྙིང་རྗེ་ཆེན་པོའི་དབང་དུ་སོང་ན་རྒྱལ་པོ་བྱམས་པའི་སྟོབས་ལྟར་
རང་གི་ལུས་དང་སྲོག་ལའང་མི་ལྟ་བར་སྦྱིན་པ་གཏོང་བ་སོགས་རྒྱལ་སྲས་ཀྱི་སྤྱོད་
པ་རླབས་པོ་ཆེ་རྣམས་ལ་སློབ་པར་ནུས་སོ་ཞེས་ སྙིང་ རྗེ་ཆེན་པོའི་ཡོན་ཏན་
བསྔགས་པ་དང༌། སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་
སུ་བྱ་དཀའ་བའི་སྤྱོད་པ་འདི་ལྟར་མཛད་དོ་ཞེས་དེ་བཞིན་གཤེགས་པའི་ཆེ་བ་
བསྟན་པ་དང༌། སྟོན་པ་ཐུགས་རྗེ་ཅན་དེས་དཀའ་སྤྱད་དེ་ལྟ་བུས་དམ་པའི་ཆོས་
འདི་བསྒྲུབས་པ་ཡིན་པས། སྟོན་པའི་ཐུགས་རྗེ་དང་བཀའ་དྲིན་དྲན་པའི་སྒོ་ནས་
བསྟི་སྟང་དུ་བྱས་ཏེ་དམ་པའི་ཆོས་མཉན་པ་རྣམས་ལ་རེ་རེ་ནས་སྦྱར་ཏེ་རྟོགས་
བརྗོད་འདིའི་དོན་བརྗོད་པར་བྱའོ། །མདོར་ན་རྟོགས་བརྗོད་འདིའི་ཚིག་གི་ཟུར་
རེ་རེས་ཀྱང་ཐེག་པ་ཆེན་པོའི་ལམ་གྱི་མན་ངག་ཁྱད་པར་ཅན་ཤ་སྟག་སྟོན་པས་
ན། གཞུང་འདིའི་ཚིག་གཅིག་ཀྱང་མ་ལུས་པ་བྱང་ཆུབ་ལམ་གྱི་རིམ་པའི་གདམས་
ངག་ཏུ་གོ་བར་བྱས་ལ་སྟོན་པའི་རྣམ་ཐར་གདུལ་བྱ་རང་ཉིད་ཀྱི་ཉམས་ལེན་དུ་
འཁྱེར་ཤེས་པ་ཞེས་བྱའོ། ། །
གཉིས་པ་རྒྱལ་པོ་བྱམས་པའི་སྟོབས་ཀྱིས་གནོད་སྦྱིན་ལྔ་ཤ་ཁྲག་གིས་
ཚིམ་པར་བྱས་ནས་བྱང་ཆུབ་ཐོབ་པའི་ཚེ་ཆོས་ཀྱི་བདུད་རྩི་ཐོག་མར་སྦྱིན་ནོ་ཞེས་
དམ་བཅས་པ་ལྟར་བྱུང་ཚུལ་ནི། བཅོམ་ལྡན་འདས་ཞེས་པ་ནས། བདུད་རྩི་སྦྱིན་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ཡིན་ནོ། །ཞེས་པའི་བར་ཏེ། རྒྱལ་པོ་བྱམས་པའི་སྟོབས་ཀྱིས་གནོད་སྦྱིན་ལྔ་ཤ་
ཁྲག་གིས་ཚིམ་པར་མཛད་པའི་ཚེ། གནོད་སྦྱིན་ལྔ་པོས་ནོངས་པ་བཤགས་ནས་
སེམས་དཔའ་ཆེན་པོ་ཁྱོད་ཀྱིས་བྱང་ཆུབ་བརྙེས་པའི་ཚེ་བདག་ཅག་རྗེས་སུ་བཟུང་
དུ་གསོལ་ཞེས་གསོལ་བ་བཏབ། སེམས་དཔའ་ཆེན་པོས་ཀྱང་བྱང་ཆུབ་ཐོབ་པའི་
ཚེ་ཆོས་ཀྱི་བདུད་རྩི་ཐོག་མར་སྦྱིན་པར་བྱའོ་ཞེས་ཞལ་གྱི་བཞེས་པ་ལྟར། བཅོམ་
ལྡན་འདས་ཀྱིས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་ཞལ་གྱིས་བཞེས་
པ་དེ་བཞིན་དུ་གནོད་སྦྱིན་ལྔ་པོ་དེ་དགེ་སློང་ལྔར་གྱུར་པ་ལ་ཆོས་ཀྱི་བདུད་རྩི་
ཐོག་མར་སྦྱིན་པ་ཡིན་ནོ། །དགེ་སློང་ལྔ་ནི་ཀོའུ་དི་ནྱ་དང་། རྟ་ཐུལ་དང་། རླངས་
པ་དང༌། མིང་ཆེན་དང་། བཟང་ལྡན་ལྔའོ། །དེ་ཡང་བྱང་ཆུབ་སེམས་དཔའ་དོན་
ཐམས་ཅད་གྲུབ་པ་བཙུན་མོ་དྲུག་ ཁྲི་དང་ འཁོར་ ལོས་ བསྒྱུར་ བའི་ རྒྱལ་སྲིད་
མཆིལ་མའི་ཐལ་བ་བཞིན་དུ་དོར་ཏེ་རབ་ཏུ་བྱུང་ནས་ནེ་རཉྫནར་དཀའ་བ་སྤྱོད་
པའི་ཚེ། ཡབ་རྒྱལ་པོ་ཟས་གཙང་མ་དང་སྲུ་སྐྱེ་དགུའི་བདག་མོའི་ཕྱོགས་ནས་
གཡོག་རིམ་གྲོ་པ་ལྔ་བརྒྱ་རེ་བཏང་བ་ལས་གཞན་ཐམས་ཅད་ཕྱིར་སློག །ཡབ་
དང་སྲུའི་ཕྱོགས་ཀྱི་ཐུགས་བསྲུང་ཕྱིར་ལྔ་བཞག་པ་ནི་ཀོའུ་དི་རྒྱ་སོགས་ལྔ་པོ་
དེའོ། །ལྔ་པོ་དེས་དཀའ་བ་སྤྱོད་པའི་ཚེ་ཞབས་འབྲིང་དུ་གནས། ལོ་དྲུག་དཀའ་
བ་སྤྱད་ནས་འཚང་རྒྱ་བའི་དུས་ལ་བབ་པའི་ཚེ་སྐུ་ལུས་ཀྱི་སྟོབས་བསྐྱེད་ཕྱིར་ཆུ་
འཇམ་པོས་ཁྲུས་མཛད་ནས། སྔོན་ཡུན་རིང་པོ་ནས་སྨོན་ལམ་བཏབ་པ་ཞིང་པའི་
བུ་མོ་ལེགས་སྐྱེས་མ་ལས་བ་མཆོག་སྟོང་གི་འོ་མ་ཉིང་ཁུར་བྱས་པའི་འོ་ཐུག་
བཞེས་ཏེ་གསོལ་བའི་ཚེ། ལྔ་པོ་དེས་ད་ནི་དགེ་སྦྱོང་གོའུ་ཏ་མ་སྡོམ་པ་ལྷོད་དོ་
ཟེར་ནས་ཡུལ་ཝཱ་ར་ཎཱ་སེར་ཕྱིན་ནས་དྲང་སྲོང་ལྷུང་བ་རི་དྭགས་ཀྱི་ནགས་སུ་བློ་
- 140 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མཐུན་པར་དཀའ་ཐུབ་བྱེད་ཅིང་གནས་པས་ལྔ་སྡེ་ཞེས་གྲགས་སོ། །སྟོན་པས་རྡོ་
རྗེ་གདན་གྱི་སྤོར་བྱང་ཆུབ་བརྙེས་ནས་ཚངས་པས་གསོལ་བ་བཏབ་པ་ལྟར་ཐོག་
མར་སུ་ལ་ཆོས་བསྟན་པར་བྱ་སྙམ་དུ་དགོངས་པ་ན། སྔོན་གྱི་སྨོན་ལམ་གྱི་མཐུས་
ཝཱ་ར་ཎཱ་སི་དྲང་སྲོང་ལྷུང་བ་རི་དྭགས་ཀྱི་ནགས་སུ་བྱོན་ནས་ལྔ་སྡེ་དང་ལྷ་བརྒྱད་
ཁྲི་ལ་བདེན་པ་བཞིའི་ཆོས་ཀྱི་འཁོར་ལོ་བསྐོར་ཏེ་ཆོས་ཀྱི་བདུད་རྩིའི་ཐོག་མ་སྦྱིན་
པར་མཛད་དོ། །ལྔ་སྡེ་འདི་ནི་སྟོན་པ་སྔོན་སློབ་པ་ལམ་གྱི་གནས་སྐབས་སུ་བྱང་
ཆུབ་སེམས་དཔའི་སྤྱད་པ་སྤྱོད་པའི་ཚེ་ཡང་ཡང་རྗེས་སུ་བཟུང་བ་ཞིག་སྟེ། གནོད་
སྦྱིན་ལྔར་གྱུར་པའི་ཚེ་རྒྱལ་པོ་བྱམས་པའི་སྟོབས་ཀྱི་སྦྱིན་པའི་ཕར་ཕྱིན་རྫོགས་
པའི་གྲོགས་བྱས་ཤིང་། རྒྱལ་པོས་ཀྱང་རྗེས་སུ་བཟུང་བ་བརྗོད་མ་ཐག་པ་ལྟར་
དང་། སྟོན་པ་སྔོན་དེད་དཔོན་ཐམས་ཅད་སྐྱོབ་ཏུ་འཁྲུངས་ པའི་ཚེ་ཚོང་པ་ལྔ་
འབྲོག་དགོན་པར་ཆུ་མ་རྙེད་ནས་འཆི་བ་ལ་ཐུག་པའི་ཚེ། དེད་དཔོན་གྱིས་བདེན་
པ་བརྗོད་ནས་ཆར་ཕབ་པས་ལྔ་པོ་དེ་སྲོག་གི་འཇིགས་པ་ལས་བསྐྱབས་པ་དང༌། །
ཡང་སྟོན་པ་སྔོན་དེད་དཔོན་ནོར་གྱི་ཤིང་རྟར་འཁྲུངས་པའི་ཚེ་ཚོང་པ་ལྔ་བརྒྱ་
མཚོར་གྲུ་ཞིག་ནས་ལྷུང་བའི་ཚེ། དེད་དཔོན་གྱིས་ངའི་མགུལ་དུ་འཇུས་ཤིག་ཅེས་
གསུངས་ནས་རང་གི་སྲོག་བཏང་སྟེ་ཚོང་པ་ལྔ་པོ་དེ་རྒྱ་མཚོ་ལས་བསྒྲལ་ཞིང་། སྐུ་
ལུས་ལ་བཏགས་པའི་ནོར་བུས་ཚིམ་པར་མཛད་པ་དང་། ཡང་སྟོན་པ་སྔོན་རྒྱལ་
བུ་སྙིང་སྟོབས་ཆེན་པོར་འཁྲུངས་པའི་ཚེ་སྟག་ཕྲུག་ལྔ་སྟག་མོ་བཀྲེས་པས་ཟ་བར་
བརྩམས་པའི་ཚེ་རྒྱལ་བུས་སྐུ་ལུས་བཏང་སྟེ་སྟག་མོ་ཟར་བཅུག་ནས་སྟག་ཕྲུག་ལྔ་
སྲོག་གི་འཇིགས་པ་ལས་བསྐྱབས་པ་སོགས་ཡང་དང་ཡང་དུ་བསྐྱབས་ཤིང་རྗེས་
སུ་བཟུང་ངོ༌། །བཅོམ་ལྡན་འདས་ཀྱི་དགེ་སློང་ལྔ་པོ་འདི་དག་ནི་མང་དུ་བྱེད་བྱེད་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའོ་ཞེས་གང་གསུངས་པ་དེ་ཡང་དོན་འདི་ལས་དགོངས་སོ། །
བཞི་པ་ལེའུའི་མཚན་བསྟན་པ་ནི། བྱམས་པའི་སྟོབས་ཀྱི་སྐྱེས་པའི་རབས་
ཏེ་བརྒྱད་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་བརྒྱད་པའི་བཤད་པའོ།། །།
༈ གཉིས་པ་སེམས་ཅན་རྣམས་ལ་ཉེ་རིང་མེད་པར་ཡོངས་སུ་བཟུང་བ་
ཐམས་ཅད་བཏང་སྟེ་མི་འཇིགས་པའི་སྦྱིན་པ་ལ་སློབ་ཚུལ་དེ་བཞིན་གཤེགས་
པས་སྔོན་སློབ་པ་ལམ་གྱི་གནས་སྐབས་སུ་མི་འཇིགས་པའི་སྦྱིན་པ་ཇི་ལྟར་མཛད་
པའི་རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། རྒྱལ་བུ་ཐམས་
ཅད་ སྒྲོལ་ དུ་ འཁྲུངས་ པའི་རྟོགས་བརྗོད་རྒྱས་ པར་ བཤད་ པ། དོན་ བསྡུས་ཏེ་
གདམས་པ། ལེའུའི་མཚན་བསྟན་པའོ། །
དང་པོ་ནི། བྱང་ཆུབ་སེམས་དཔའི་སྤྱོད་པ་ནི་སེམས་ཅན་ཕལ་པ་རྣམས་
ཀྱིས་རྗེས་སུ་ཡི་རང་ཙམ་ཡང་ལེགས་པར་བྱེད་མི་ནུས་ན། ཀུན་ཏུ་སྤྱད་པར་ལྟ་ག་
ལ་ནུས། ཞེས་པ་སྟེ། སྟོན་པ་ཐུགས་རྗེ་ཅན་འདི་ཉིད་སྔོན་བྱང་ཆུབ་སེམས་དཔའི་
སྤྱད་པ་སྤྱོད་པའི་ཚེ་གང་ལའང་མ་ཆགས་པར་ཡོངས་སུ་བཟུང་བ་ཐམས་ཅད་
གཏོང་བར་མཛད་པའི་སྤྱོད་པ་རླབས་པོ་ཆེ་ནི་སེམས་ཅན་ཕལ་པ་གཞན་རྣམས་
ཀྱིས་རྗེས་སུ་ཡི་རང་ཙམ་ཡང་ལེགས་པར་བྱེད་མི་ནུས་ན། དེ་དག་དང་མཚུངས་
པར་ཀུན་ཏུ་སྤྱད་པར་ལྟ་ག་ལ་ནུས། ཐེག་པ་ཆེན་པོའི་དགེ་བའི་བཤེས་གཉེན་
གྱིས་རྗེས་སུ་བཟུང་བའི་མཐུས་ཐེག་ཆེན་གྱི་རིགས་སུ་སྐྱེས་ཏེ། རྒྱལ་སྲས་ཀྱི་སྤྱོད་
པ་ལ་སློབ་པར་འདོད་པ་རྣམས་ཀྱིས་སྟོན་པ་ཐུགས་རྗེ་ཅན་དེས་སྔོན་གང་ལའང་
- 142 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མ་ཆགས་པར་ནོར་ལོངས་སྤྱོད་ཐམས་ཅད་ཡོངས་སུ་གཏོང་བའི་སྦྱིན་པ་ཇི་ལྟར་
མཛད་པའི་རྗེས་སུ་བསླབ་པར་བྱའོ། །
གཉིས་པ་རྒྱལ་བུ་ཐམས་ཅད་སྒྲོལ་དུ་འཁྲུངས་པའི་རྟོགས་བརྗོད་རྒྱས་
པར་བཤད་པ་ལ་གསུམ། བསམ་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་
ཆེན་པོ་ཐམས་ཅད་སྒྲོལ་གྱི་ཡོན་ཏན་སྤྱིར་བསྟན་པ། ཁྱད་པར་སེམས་ཅན་ཐམས་
ཅད་བསྐྱབ་པའི་ཕྱིར་དུ་གང་ལའང་མ་ཆགས་པར་ཡོངས་སུ་བཟུང་བ་ཐམས་ཅད་
གཏོང་བར་མཛད་པའི་ཚུལ་ལོ། །
དང་པོ་ནི། དེ་ཡང་འདི་སྐད་ཐོས་ཏེ། ཞེས་པ་ནས། བཅོམ་ལྡན་འདས་
འདི་ཉིད་ཡིན་ནོ། །ཞེས་པའི་བར་ཏེ། སྟོན་པ་ཐུགས་རྗེ་ཅན་འདིས་སྔོན་སློབ་པ་
ལམ་གྱི་གནས་ སྐབས་ སུ་ནོར་དང་ དངོས་པོ་གང་ལའང་ཆགས་པ་མེད་པར་
ཡོངས་སུ་གཏོང་བར་མཛད་པའི་ཚུལ་དེ་ཡང་འདི་སྐད་ཐོས་ཏེ། སྟོན་པ་ཐུགས་རྗེ་
ཅན་འདིས་ སྔོན་ཐུགས་བསྐྱེད་ པ་ནས་བསྐལ་བ་ཆེན་པོ་གྲངས་མེད་དུ་མར་
ཚོགས་གཉིས་བར་མ་ཆད་དུ་བསགས་པས་དོན་དམ་པའི་སེམས་བསྐྱེད་ཐོབ་སྟེ་
སའི་དབང་ཕྱུག་ཏུ་གྱུར་པ་ན། ལས་དང་ཉོན་མོངས་པའི་དབང་གིས་སྐྱེ་བ་དང་
འཆི་བ་ལས་གྲོལ་ཏེ་ཅི་འདོད་དུ་དབང་བསྒྱུར་བ་ཐོབ་ཀྱང༌། སྙིང་རྗེ་དང་སྨོན་
ལམ་གྱི་དབང་གིས་ཡུལ་ཤི་བི་བ་རྣམས་ཀྱི་རྒྱལ་པོ་ཀུན་རྒྱལ་བའི་སྲས་སུ་བསམ་
བཞིན་དུ་སྐྱེ་བ་བཞེས་པར་གྱུར་ཏོ། །ཡབ་རྒྱལ་པོ་ཀུན་ཏུ་རྒྱལ་བ་ཞེས་བྱ་བ་དེ་
ཡང་སྔོན་ཡུན་རིང་པོ་ནས་བྱང་སེམས་བདག་ཉིད་ཆེན་པོ་དང་ཉེ་བར་འབྲེལ་ཞིང་
བྱང་ཆུབ་ཏུ་སྨོན་ལམ་བཏབ་པ་ཞིག་སྟེ། རྒྱལ་པོ་དེའི་ཡོན་ཏན་ནི་ཡུན་རིང་པོ་
ནས་གོམས་པར་གྱུར་པའི་མཐུས་སེམས་ཉོན་མོངས་པའི་དབང་དུ་མ་སོང་བར་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དྲན་ཤེས་བག་ཡོད་དང་ལྡན་པས་དབང་པོ་ཐུལ་བ། ཆོས་དང་སྲིད་ཀྱི་བྱ་བ་གང་
ལའང་སྙིང་སྟོབས་ཆེ་བས་དཔའ་བ། རྒྱལ་སྲིད་ཀྱི་བྱ་བའི་ཚུལ་ཕུན་སུམ་ཚོགས་
པ་དང་། ཀུན་ལ་ཕན་སེམས་ཆེ་ཞིང་ལུས་ངག་གི་ལས་དུལ་བ་ཕུན་སུམ་ཚོགས་
པས་ཕྱོགས་ལས་རྣམ་པར་རྒྱལ་བའི་དཔལ་ཐོབ་པ། སྡེ་སྣོད་གསུམ་དང་ རིག་
པའི་གནས་ལྔ་ཤེས་པ་སོགས་ཐོས་པས་རྒན་པའི་མཁས་པ་རྣམས་ལ་བསྙེན་
བཀུར་ཞིང་། ཡོན་ཏན་དེ་དང་དེ་དག་སློབ་པ་ལ་བརྩོན་པ་ངེས་པར་བྱས་པས་
རིག་བྱེད་གསུམ་དང་བརྟག་པ་བརྒྱད་ལ་སོགས་པའི་ཆོས་དང་སྲིད་ཀྱི་དོན་མཐའ་
དག་དང་། ཀུན་རྫོབ་དང་དོན་དམ་པའི་ཚུལ་ལ་མཁས་པས་ཆོས་རྣམས་ཀྱི་དོན་
གྱི་དེ་ཁོ་ན་ཉིད་ཁོང་དུ་ཆུད་པ་ཞིག་གོ །རིག་བྱེད་གསུམ་ནི། སྙན་ཚིག་དང༌།
ངེས་བརྗོད་དང་། མཆོད་སྦྱིན་གྱི་རིག་བྱེད་གསུམ་མོ། །སྤྱིར་རིག་བྱེད་བཞི་ག་ལ་
མཁས་པ་ཡིན་ཡང་སྲིད་བསྲུང་ནི་མདུན་ན་འདོན་ལ་སོགས་པའི་བྲམ་ཟེ་རྣམས་
ཀྱི་བྱ་བ་གཙོ་ཆེ་བས་འདིར་མ་བགྲངས་ཞེས་འགའ་ཞིག་ཟེར་རོ། །བརྟག་པ་
བརྒྱད་ནི། རིན་པོ་ཆེ་བརྟག་པ། གཞི་བརྟག་པ། གོས་བརྟག་པ། ཤིང་བརྟག་པ།
གླང་པོ་ཆེ་བརྟག་པ། རྟ་བརྟག་པ། བུད་མེད་བརྟག་པ། སྐྱེས་པ་བརྟག་པ་རྣམས་
སོ། །སྦྱིར་བརྟག་པ་ལ་མཐའ་ཡས་པ་ཡོད་ཀྱང་རྒྱལ་རིགས་རྣམས་ཀྱི་ཡོན་ཏན་
གྱི་གྲངས་སུ་བརྟག་པ་བརྒྱད་པོ་འདི་འདུལ་བ་ལུང་ལས་གསུངས་སོ། །བློན་པོ་
ཆེན་པོ་རྣམས་ལ་སོགས་པ་ཕོ་བྲང་ནང་གི་འཁོར་རྣམས་ཕྱི་མའི་དོན་དུ་དཀོན་
མཆོག་མཆོད་པ་སོགས་རང་གི་བློ་ནུས་དང་བསྟུན་པའི་ཆོས་དང༌། རྒྱལ་པོའི་དཔྱ་
ཁྲལ་བསྡུ་བ་སོགས་འཇིག་རྟེན་གྱི་ལས་རྣམས་ལ་འབད་པ། འཁོར་དུ་གཏོགས་
པ་ཐམས་ཅད་བསོད་ནམས་ཀྱི་མཐུས་ཕན་ཚུན་གནོད་འཚེ་མེད་ཅིང་། ལོ་ལེགས་
- 144 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པས་སྡུག་བསྔལ་གང་གིས་ཀྱང་ཡིད་མ་བྱུང་ཞིང་བདེ་བར་འཚོ་བ། བློན་པོ་ཆེན་
པོ་རྣམས་དང་ཡུལ་སོ་སོའི་གཙོ་བོ་སྙིང་ཉེ་བ་རྣམས་ཀྱིས་བཀའ་ཁྲིམས་བཟང་པོ་
བསྒྲགས་པས་འབངས་ཐམས་ཅད་ཁྲིམས་ལ་གནས་པ། ཚོང་དང་སོ་ནམ་སོགས་
སོ་ཚིས་བྱ་བ་ལེགས་པར་འབྱོར་པ། མདོར་ན་ཆོས་དང་སྲིད་ཀྱི་དཔལ་འབྱོར་
ཐམས་ཅད་ཤིན་ཏུ་རྒྱས་པ་ཞིག་གོ །ཡོན་ཏན་དེ་དག་ནི་ཡབ་རྒྱལ་པོ་ཀུན་ཏུ་རྒྱལ་
བ་དང་སྲས་སེམས་དཔའ་ཆེན་པོ་གཉིས་ཀའི་ཐུན་མོང་གི་ཡོན་ཏན་ནོ། །ཡོན་
ཏན་དེ་དག་ལ་སླར་ཡང་ཚིགས་སུ་བཅད་པའི་སྒོ་ནས་བསྔགས་པ་ནི། ཡོན་ཏན་
ལྡན་པས་ཞེས་སོགས་ཏེ། དེ་ལྟ་བུའི་ཡོན་ཏན་མཐའ་ཡས་པ་དང་ལྡན་པས་མིའི་
བདག་པོའི་དཔལ་འབྱོར་མངའ་ཐང་ཐམས་ཅད་ཤི་བིའི་རྒྱལ་པོ་ཡབ་སྲས་ལ་
ཤིན་ཏུ་སྙིང་ཉེ་བས་འབྲལ་མི་ཕོད་པར་གཞན་གང་དུའང་མི་འགྲོ་བར་དེ་ཉིད་དུ་
གནས་པ་ནི་དཔེར་ན། རིགས་དང་ལྡན་པའི་ཆུང་མ་ཡ་རབས་ནི་ཁྱིམ་ཐབ་ཁོ་ན་
ལ་སྙིང་ཉེ་བར་བྱེད་པ་ལས་གང་དུའང་ལོག་གཡེམ་དུ་མི་འགྲོ་བ་བཞིན་ནོ། །
ཡོན་ཏན་མཐའ་ཡས་པ་དེ་ལྟ་བུ་དང་ལྡན་པའི་མཐུས་ཤི་བིའི་ཡུལ་དེ་ལ་སའི་
བདག་པོ་གཞན་རྣམས་ཀྱིས་གླགས་མི་ལྟ་བ་ནི་སེང་གེ་གནས་པའི་རེ་དེའི་རི་
དྭགས་རྣམས་སེང་གེས་བསྲུངས་པའི་མཐུས་སྟག་དང་ གཟིག་ལ་སོགས་པའི་
གཅན་གཟན་གཞན་ཕྲ་མོ་གང་གིས་ཀྱང་གནོད་པ་མེད་པ་བཞིན་ནོ། །རྒྱལ་པོ་དེ་
ནི་ཡོན་ཏན་གཙོ་བོར་འཛིན་པས་རྒྱལ་པོ་གཞན་གང་གི་འཁོར་ཡིན་ཡང་དཀའ་
ཐུབ་ བྱེད་ པ་ རྣམས་ དང༌། རིག་ གནས་ ལ་ མཁས་ པ་ རྣམས་ དང་། སྒྱུ་ རྩལ་ ལ་
མཁས་པ་སོགས་ཡོན་ཏན་ལ་གོམས་པར་བྱས་པ་རྣམས་འོངས་ན་བཀུར་སྟི་དང་
རིམ་གྲོ་ལྷག་པར་ཆེ་བར་བྱེད་པར་གྱུར་རོ། །ཡོན་ཏན་ཅན་དེ་དག་ལ་རྒྱལ་པོས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཀུར་སྟི་བྱས་པ་ན་འབངས་ཐམས་ཅད་ཀྱིས་ཡོན་ཏན་ཅན་འདི་དག་ནི་གཙོ་བོ་
ཡིན་པར་སྣང་ངོ་ཞེས་ཡོན་ཏན་ཅན་དེ་དག་ལ་བཀུར་སྟི་བྱེད་ཅིང་། རང་རང་གི་
དབང་པོ་དང་མོས་པ་དང་བསྟུན་ནས་ཡོན་ཏན་དེ་དང་དེ་དག་སློབ་བོ། །དེ་ལྟར་
བྱས་པས་དབེན་པའི་རི་སུལ་དུ་དཀའ་ཐུབ་སྤྱོད་ཅིང་བསམ་གཏན་སྒོམ་པ་དང༌།
རིག་པའི་གནས་ལྔ་ལ་མཁས་པ་དང༌། སྐྱ་རྩལ་ལ་མཁས་པ་རྣམས་ཆེས་ཆེར་
འཕེལ་ཏེ། ཆོས་དང་སྲིད་ཀྱི་ཡོན་ཏན་ཐམས་ཅད་ཆུ་ནང་གི་པདྨ་བཞིན་དུ་ཆེས་
ཆེར་འཕེལ་ཞིང་རྒྱས་པར་གྱུར་ཏོ། །དེ་ལྟ་བུའི་ཡོན་ཏན་དང་ལྡན་པའི་ཡབ་རྒྱལ་
པོ་ཀུན་ཏུ་རྒྱལ་བ་དེའི་བཙུན་མོ་དམ་པ་མངལ་དང་ལྡན་པར་གྱུར་ཏེ་ཟླ་བ་དགུ་
སོང་ བ་ ན་ ཁྱེའུ་ གཟུགས་ བཟང་ བ། བལྟ་ ན་ སྡུག་ པ། མཛེས་ པ། གསལ་ བ།
གསེར་ གྱི་ མདོག་ འདྲ་ བ། མགོ་ བོ་ གདུགས་ ལྟར་ འདུག་ པ། ལག་ པ་ རིང་ བ།
དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ་སོགས་མཚན་
བཟང་པོ་སུམ་ཅུ་རྩ་གཉིས་རྗེས་མཐུན་མངའ་བ་འཇིག་རྟེན་ཀུན་གྱི་མིག་གི་
བདུད་རྩི་ལྟ་བུ་ཞིག་བཙས་སོ། །སྲས་བཙས་མ་ཐག་ཏུ་ཡབ་རྒྱལ་པོ་ཀུན་ཏུ་རྒྱལ་
བས་གྲོང་ཁྱེར་དེ་ཐམས་ཅད་རྡོ་བ་དང༌། གསེག་མ་དང༌། གྱོ་མོ་བསལ་ཏེ་བྱི་དོར་
བྱས་ནས་ཙན་དན་གྱི་ཆུས་ཆག་ཆག་བཏབ། རྒྱལ་མཚན་དང་བ་དན་བསྒྲེང་།།
ཤིན་ཏུ་དྲི་ཞིམ་པོའི་སྤོས་ཕོར་དག་བཤམས། མེ་ཏོག་སིལ་མ་སྣ་ཚོགས་ཀྱིས་
དགའ་ དགའ་ ལྟར་ བཀྲམ་ སྟེ། དགེ་ སྦྱོང་ དང་། བྲམ་ ཟེ་ དང༌། བཀྲེན་ པ་ དང༌།
ཕོངས་པ་རྣམས་ལ་སྦྱིན་པ་བྱིན། བཙོན་ཐམས་ཅད་བཏང་སྟེ་སོ་སོར་བགྱེ། ཉི་མ་
ཉི་ ཤུ་ རྩ་ གཅིག་ ཏུ་ བཙས་ སྟོན་ རྒྱ་ ཆེར་ བྱས་ ནས་ མཚན་ མཁན་ རྣམས་ ཀྱིས་
བརྟགས་ཏེ་མཚན་ཤིན་ཏུ་བཟང་ཞིང་ལྷ་རྣམས་ཀྱིས་ཀྱང་བསྔགས་ཏེ་སེམས་ཅན་
- 146 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་སྒོལ་བར་བྱེད་པའི་སེམས་དཔའ་ཆེན་པོའི་རྟགས་དང་ལྡན་པས་རྒྱལ་
བུ་ཐམས་ཅད་སྒྲོལ་ཞེས་མཚན་དུ་བཏགས་སོ། །ད་ནས་རྒྱལ་བུ་ཐམས་ཅད་སྒྲོལ་
མ་མ་བརྒྱད་པོ་དག་གིས་འོ་མ་དང་། ཞོ་དང་། མར་དང་། ཞུན་མར་དང་། མར་
གྱི་ཉིང་ཁུ་དང་། གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་
བར་བྱས་བསྐྱེད་པར་བྱས་ཏེ། རྫིང་ན་གནས་པའི་པདྨ་བཞིན་དུ་སྐྱེད་དྲག་པར་
གྱུར་ཏོ། །གང་གི་ཚེ་ཆེན་པོར་གྱུར་པ་དེའི་ཚེ་ཡི་གེ་དང་རྩིས་དང་རིག་བྱེད་སོགས་
ཡོན་ཏན་ཐམས་ཅད་ལ་མཁས་ཤིང་སྒྱུ་རྩལ་ཐམས་ཅད་ལ་བྱང་བ་གྱུར། སྔོན་
ཡུན་རིང་པོ་ནས་གོམས་པའི་མཐུས་གཞན་གྱིས་བསྐུལ་བ་ལ་མི་ལྟོས་པར་གཅིག་
ཏུ་ ཆོས་ ལ་ དད་ པ། རང་ བཞིན་ བཟང་ བ། དགེ་ བའི་ བསམ་ པ་ དང༌ ལྡན་ པ།
བདག་དང་གཞན་ལ་ཕན་པར་ཞུགས་པ། ཐུགས་སྙིང་རྗེའི་བདག་ཉིད་དུ་གྱུར་པ།
དམན་པ་རྣམས་ལ་ལྷག་པར་བརྩེ་བ། ཟང་ཟིང་ལ་མི་ལྟ་བར་ཆོས་འཚོལ་བ་ལྷུར་
ལེན་པ། སྐྱེ་དགུ་རྣམས་ལ་ཕན་པ་འདོད་པའི་བྱམས་པ་དང་ལྡན་པ། ནོར་ལོངས་
སྤྱོད་གང་ལའང་ཆགས་པ་མེད་པར་སྦྱིན་པ་ལ་དགའ་བར་གྱུར་ཏོ། །དེ་ནས་ཡབ་
རྒྱལ་པོ་ཀུན་ཏུ་རྒྱལ་བས་རྒྱལ་སྲིད་ཐོབ་མ་ཐབ་ཏུ་རྒྱལ་བུ་ཐམས་ཅད་སྒྲོལ་སྔར་
བཤད་པ་ལྟར་ཡོན་ཏན་མང་པོ་རྟག་ཏུ་གྲགས་པ་དེ་རྒྱལ་ཚབ་ཏུ་དབང་བསྐུར་
བར་གྱུར་ཏེ། དེའི་ཚེ་རྒྱལ་ཚབ་རྒྱལ་བུ་ཐམས་ཅད་སྒྲོལ་ཞེས་བྱ་བ་དེ་ནི་བཅོམ་
ལྡན་འདས་འདི་ཉིད་ཡིན་ནོ། ། །
གཉིས་པ་སེམས་དཔའ་ཆེན་པོ་ཐམས་ཅད་སྒྲོལ་གྱི་ཡོན་ཏན་སྤྱིར་བསྟན་
པ་ལ་བཞི། སྤྱིར་མཁས་པ་དང་དུལ་བ་དང་སྙིང་རྗེ་ཆེ་བ་སོགས་ཡོན་ཏན་ཐམས་
ཅད་དང་ལྡན་པར་བསྟན་པ། ཁྱད་པར་ནོར་ལོངས་སྤྱོད་གང་ལའང་མ་ཆགས་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་སློང་བའི་སྐྱེ་བོ་ཐམས་ཅད་ཚིམ་པ་མཛད་པ། སྦྱིན་པ་གཏོང་བའི་ཚེ་ན་ཡང་
ཚུལ་ཁྲིམས་སོགས་ ཕར་ཕྱིན་ལྷག་མ་རྣམས་ཀྱང་ཉམས་པ་མེད་པར་ སྤྱོད་པ།
ནོར་ལོངས་སྤྱོད་ཐམས་ཅད་གཞན་ལ་བྱིན་པས་ལྷག་པར་དགའ་བ་ཐོབ་པའོ། །
དང་པོ་ནི། གཞོན་ཡང་ཞེས་པ་ནས། གཡུལ་ཆེན་འགྱེད་པ་འདྲ། །ཞེས་པའི་བར་
ཏེ། སེམས་དཔའ་ཆེན་པོ་ཐམས་ཅད་སྒྲོལ་དེ་ནི་སྔོན་ཡུན་རིང་པོ་ནས་རྒྱལ་སྲས་
ཀྱི་སྤྱོད་པ་ལ་གོམས་པའི་མཐུ་བརྟས་པས་སྐྱེས་ཙམ་ཉིད་ནས་བག་མེད་པའི་སྤྱོད་
པ་མཐའ་དག་ལས་ངང་གིས་ལོག་ཅིང་། ན་གཞོན་ཡང་བྱིས་པའི་དྲི་ཙམ་ཡང་
མེད་པར་བསྙེན་པར་རྫོགས་ནས་ལོ་བརྒྱ་ལོན་པའི་གནས་བརྟན་རྒན་པོའི་སྤྱོད་
ཚུལ་ལྟར་དབང་པོ་བསྡམས་ཤིང་ཉེ་བར་ཞི་བ་ལ་དགའོ། །འབངས་ཐམས་ཅད་
ཟིལ་གྱིས་གནོན་ནུས་པའི་གཟི་བརྗིད་ཤིན་ཏུ་ཆེ་ཡང་སྐྱེ་བོ་ཉམ་ཆུང་དག་གིས་
བརྙས་པ་བཟོད་ཅིང་ནམ་ཡང་ཁོང་ཁྲོ་བའི་སྐབས་མེད་པར་ཞི་ཞིང་དེས་པའི་ངང་
ཚུལ་ཅན་ནོ། །ཆོས་དང་ལུགས་ཀྱི་བྱ་བ་མཐའ་དག་ལ་མཁས་པར་གྱུར་ཀྱང་
གཞན་གྱིས་མི་ཤེས་ཀྱིས་ང་ཉིད་ཀྱིས་ཤེས་སོ་སྙམ་དུ་ཁེངས་པའི་ང་རྒྱལ་གང་
ཡང་མེད་དོ། །རྒྱལ་སྲིད་ ཀྱི་དཔལ་མཆོག་དང་ལྡན་ཞིང་རྣམ་ཐོས་ཀྱི་བུ་ལྟར་
འབྱོར་པ་ཟད་པ་མེད་པ་ཡོད་ཀྱང་དེས་རློམ་པའི་དྲེགས་པ་གང་ཡང་མེད་དོ། །
ཚིགས་བཅད་འདི་ནི་འཇིག་རྟེན་ན་ཤིན་ཏུ་དཀོན་པའི་ཡོན་ཏན་གྱི་ཁྱད་པར་ལས་
བརྩམས་ ཏེ་ བསྔགས་ པ་ སྟེ། བྱིས་ པ་ རྒན་ པོའི་ སྤྱོད་ ཚུལ་ ལ་ གནས་ པ་ དང༌།
དབང་ཆེ་བར་གྲགས་པ་གཟི་བརྗིད་དང་ལྡན་པ་སྐྱེ་བོ་ཉམ་ཆུང་གིས་བརྙས་པ་
བཟོད་པ་དང་། མཁས་པ་ང་རྒྱལ་མེད་པ་དང༌། འབྱོར་ལྡན་དྲེགས་པ་མེད་ པ་
རྣམས་འཇིག་རྟེན་ན་ཤིན་ཏུ་དཀོན་པ་མི་སྲིད་པ་ལྟ་བུར་སྣང་བ་ལ། སེམས་
- 148 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དཔའ་ཆེན་པོ་འདི་ལ་ཡོན་ཏན་དེ་ཐམས་ཅད་ཚང་ངོ་ཞེས་སྙན་ངག་གི་རྒྱན་ངོ་
མཚར་བའི་ཚིག་སྦྱོར་དུ་མཛད་པའོ། །སེམས་དཔའ་ཆེན་པོ་དེའི་གྲགས་པས་ས་
འོག་ས་སྟེང་ས་བླའི་འཇིག་རྟེན་གསུམ་ཡོངས་སུ་ཁྱབ་པས། ས་ཆེན་པོའི་ཕྱོགས་
མཚམས་བརྒྱད་དང་སྟེང་འོག་གི་ཕྱོགས་རྣམས་རབ་ཏུ་རྒྱ་ཆེན་པོ་ཡོད་པ་མཐོང་
བར་ གྱུར་ ཀྱང་། སེམས་ དཔའ་ ཆེན་ པོ་ འདིའི་ གྲགས་ པས་ ཕྱོགས་ཐམས་ཅད་
ཁེངས་ནས་རྒྱལ་པོ་གཞན་གྱི་གྲགས་པ་ཅུང་ཟད་ཡོད་པ་རྣམས་གང་དུའང་འཕྲོ་
བའི་སྐབས་མེད་པ་བཞིན་དུ་གྱུར་ཏོ། །ལས་ཉོན་གྱི་གཞན་དབང་དུ་སོང་བའི་སྐྱེ་
བོ་རྣམས་ལ་མ་བཟོད་ནས་སྙིང་རྗེ་ཆེན་པོའི་གཞུ་དྲག་ཏུ་བཀང་སྟེ་བཀྲེས་སྐོམ་
གྱིས་སྡུག་བསྔལ་བ་རྣམས་ལ་ཟས་སྐོམ་སྦྱིན་པའི་མདའ་དང༌། གོས་ཀྱིས་ཕོངས་
པའི་སྡུག་བསྔལ་ཅན་ལ་གོས་སྦྱིན་པའི་མདའ་དང་། ནོར་གྱིས་ཕོངས་པའི་སྡུག་
བསྔལ་ཅན་རྣམས་ལ་རིན་པོ་ཆེ་སྣ་ཚོགས་སྦྱིན་པའི་མདའ་ལ་སོགས་པ་སེམས་
ཅན་གྱི་སྡུག་བསྔལ་དེ་དང་དེ་དག་སེལ་བར་བྱེད་པ་གང་ལ་གང་འདོད་ཀྱི་སྦྱིན་
པའི་མདའ་རྣམས་ཆར་བཞིན་དུ་འབེབས་པ་ཡིས་སྐྱེ་བོ་རྣམས་ལ་དབང་བྱེད་པའི་
སྡུག་བསྔལ་དེ་དག་དང་ལྷན་ཅིག་གཡུལ་ཆེན་འགྱེད་པ་འདྲའོ། །ཚིགས་བཅད་
འོག་མའི་འདི་གཉིས་ཀྱང་སེམས་དཔའ་ཆེན་པོ་ཐམས་ཅད་སྒྲོལ་གྱི་སྤྱོད་པ་ངོ་
མཚར་རྨད་དུ་བྱུང་བ་འཇིག་རྟེན་ཐམས་ཅད་དང་ཐུན་མོང་མིན་པའི་ཚུལ་ལ་ཕུལ་
བྱུང་དང་རབ་རྟོག་ལ་སོགས་པ་སྙན་ངག་གི་རྒྱན་ཆེས་ངོ་མཚར་བའི་ཚིག་སྦྱོར་
གྱིས་བསྔགས་པའོ། །
གཉིས་པ་ཁྱད་པར་ནོར་ལོངས་སྤྱོད་གང་ལའང་མ་ཆགས་པར་སློང་བའི་སྐྱེ་
བོ་ཐམས་ཅད་ཚིམ་པར་མཛད་པ་ནི། དེ་ཉིན་རེ་བཞིན་ཞེས་པ་ནས། ཚིམ་པར་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱེད་པར་གྱུར་ཏོ། །ཞེས་པའི་བར་ཏེ། སེམས་དཔའ་ཆེན་པོ་ཐམས་ཅད་སྒྲོལ་དེས་
ཉིན་རེ་བཞིན་འཛམ་བུའི་གླིང་གི་སའི་ཆ་མཐའ་དག་ནས་སྐྱེ་བོ་སློང་བ་པོ་ལྷགས་
པ་རྣམས་ལ་རང་རང་གིས་གང་དང་གང་བསླངས་པ་དེ་དང་དེ་བས་ཀྱང་ལྷག་པར་
གཏོང་སྟེ། ཟས་བསླངས་པ་རྣམས་ལ་ཟས་ཅི་འདོད་བྱིན་པའི་སྟེང་དུ་གོས་སྐོན་
པར་བྱེད་པ་སོགས་སོ། །དེ་ལྟར་གཏོང་བའི་ཚེ་ནའང་སློང་བ་པོ་རྣམས་ལ་ཁྱད་
གསོད་དང་བརྙས་པ་དང་བརྒྱངས་ཏེ་སྟེར་བ་སོགས་བསམ་པ་དང་སྦྱོར་བའི་སྒོ་
ནས་ཉོན་མ་མོངས་པར་ནོར་དང་ཡོ་བྱད་གང་ལ་གང་འདོད་དུ་གཏོང་ཞིང་། སློབ་
པ་པོ་སུ་བྱུང་ཡང་མཐོང་མ་ཐག་ཏུ་བཞིན་འཛུམ་པ་དང་ལྡན་པས་འོངས་པ་
ལེགས་སོ་ཞེས་ཚིག་འཇམ་པོ་དང༌། སྟན་འདིང་བ་སོགས་གུས་པ་དང་བཀུར་སྟི་
བྱ་བ་ཡིད་དུ་འོང་བས་རབ་ཏུ་ཚིམ་པར་བྱེད་པར་གྱུར་ཏོ། །སེམས་དཔའ་ཆེན་པོ་
དེ་ཙན་དན་ལས་གྲུབ་པའི་ཤིང་རྟ་རིན་པོ་ཆེ་སྣ་ཚོགས་ཀྱིས་སྤྲས་པ། རྟ་རླུང་གི་
ཤུགས་ལྟར་མགྱོགས་པ་གསེར་དང་དངུལ་གྱི་དྲིལ་བུ་གཡེར་ཁའི་སྒྲ་འཁྲོལ་བ་
བཞིས་དྲངས་ཏེ་སྐྱེད་མོས་ཚལ་དུ་འགྲོ་བ་ན། བྲམ་ཟེ་འགའ་ཞིག་གིས་སེམས་
དཔའ་ཆེན་པོ་ལ་ཁྱོད་ནི་ནོར་ཐམས་ཅད་སྦྱིན་པར་གཏོང་ངོ་ཞེས་གྲགས་ན་བདག་
ཅག་བྲམ་ཟེ་འདི་རྣམས་ལ་ཤིང་རྟ་འདི་བསྩལ་དུ་གསོལ་ཞེས་སྨྲས་པ་ན། བྱང་
ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་ཤིང་རྟ་ལས་མྱུར་བ་མྱུར་
བར་བབས་ཏེ། སྙིང་དགའ་བ་དང་། མགུ་བ་དང་། རབ་ཏུ་དགའ་བས་བྲམ་ཟེ་དེ་
དག་ལ་ཤིང་རྟ་དེ་བྱིན་ནས་སྨྲས་པ། བདག་གིས་ཇི་ལྟར་བྲམ་ཟེ་ལ། །མཆོག་ཏུ་
དགའ་བས་ཤིང་རྟ་བཏང་། །དེ་བཞིན་བདག་གིས་སྲིད་པ་གསུམ། །བཏང་ནས་
བྱང་ཆུབ་མཆོག་རེག་ཤོག །ཅེས་སྨོན་ལམ་བཏབ་བོ། །དེས་མཚོན་ནས་ཡོ་བྱད་
- 150 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གང་དང་གང་བསླངས་ཀྱང་དེ་དང་དེ་ཉིད་དགའ་ཞིང་སྤྲོ་བས་དེ་མ་ཐག་སྟེར་བར་
མཛད་དོ། །
གསུམ་པ་སྦྱིན་པ་གཏོང་བའི་ཚེ་ན་ཡང་ཚུལ་ཁྲིམས་སོགས་ཕར་ཕྱིན་ལྷག་
མ་རྣམས་ཀྱང་ཉམས་པ་མེད་པར་སྤྱོད་པ་ནི། དུས་མཚམས་ཀྱི་ཉི་མ་དག་ལ་ཞེས་
པ་ནས། མྱུལ་དུ་སོང་ངོ༌། །ཞེས་པའི་བར་ཏེ། སེམས་དཔའ་ཆེན་པོ་ཐམས་ཅད་
སྒྲོལ་དེ་སྙིང་རྗེ་ཤིན་ཏུ་ཆེ་བས་དུས་ཀུན་ཏུ་སྐྱེ་བོ་སློང་མོ་བ་རྣམས་ལ་བལྟས་ཏེ་ཅི་
འདོད་བྱིན་ཏེ་ཚིམ་པར་མཛད་ཅིང་། ཚུལ་ཁྲིམས་ལ་སོགས་པའི་ཕར་ཕྱིན་ལྷག་
མ་ལྔ་ཡང་ཉམས་པ་མེད་པར་སྐྱོང་སྟེ། དུས་ཀུན་ཏུ་སྒོ་གསུམ་ལ་དྲན་པ་ཉེ་བར་
བཞག་ནས་ཉོན་མོངས་པ་དང་ཉེས་སྤྱོད་གང་གིའང་དབང་དུ་མ་སོང་བར་ཚུལ་
ཁྲིམས་རྣམ་པར་དག་པ་དང་། སེམས་ཅན་གྱི་དོན་དུ་དཀའ་བ་ཅི་བྱུང་ཡང་རྒྱུད་
འཁྲུག་པ་མེད་པར་དང་དུ་ལེན་པའི་བཟོད་པ་དང༌། སེམས་ཅན་རྣམས་སྒྲོལ་བ་
ལ་ནམ་ཡང་སྐྱོ་ངལ་མེད་པའི་བརྩོན་འགྲུས་དང༌། ཅི་བྱེད་རྫོགས་བྱང་ཁོ་ནར་
དམིགས་པའི་སེམས་རྩེ་གཅིག་པའི་བསམ་གཏན་དང་། ཆོས་རྣམས་ཀྱི་གནས་
ལུགས་ཇི་བཞིན་དུ་མཁྱེན་པའི་ཤེས་རབ་རྣམས་གཅིག་གྲོགས་སུ་གཅིག་འགྲོ་
བར་བྱས་ཏེ་རྒྱལ་སྲས་ཀྱི་སྤྱོད་པ་གང་བྱེད་ཀྱང་ཕར་ཕྱིན་དྲུག་ལྡན་དུ་སྤྱོད་ལ།
ལྷག་པར་དུས་མཚམས་ཀྱི་ཉི་མ་ཚེས་བརྒྱད་དང་བཅོ་ལྔ་གནམ་སྟོང་དག་ལ་
བསྙེན་གནས་ཡན་ལག་བརྒྱད་པའི་གསོ་སྦྱོང་ལ་ངེས་པར་གནས་པ་དང་། རབ་
ཏུ་ཞི་བས་བརྒྱན་ཏེ་སྦྱིན་པ་གཏོང་བ་སོགས་དགེ་བའི་ལས་ལ་ལྷག་པར་ཡང་
བརྩོན་པར་མཛད་དོ། །འགྱུར་རྙིང་གི་དཔེ་རྣམས་སུ། གསོ་སྦྱོང་དང་། ངེས་པར་
གནས་པ་དང་། །ཞེས་སོ་སོར་བཅད་འདུག་པ་གཞུང་དོན་ལ་འགྲིག་དཀའ་བས།
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འགྱུར་གྱིས་ཅུང་མ་ཐོན་པའམ། བྲིས་ནོར་རྒྱུན་འབྱམས་ཤིག་བྱུང་བར་མངོན་ཏེ།
འགྱུར་གསར་དུ། གསོ་སྦྱོང་ལ་ངེས་པར་གནས་པ་དང༌། །ཞེས་འགྱུར་བཅོས་པ་
ལེགས་སོ། །ཡུལ་དང་དངོས་པོ་འདྲ་ཡང་སྡོམ་པ་མེད་པས་སྦྱིན་པ་བྱས་པ་དང་།
སྡོམ་པ་དང་ལྡན་པས་སྦྱིན་པ་བྱས་པ་གཉིས་ཕྱི་མ་ཚོགས་རྫོགས་པ་ལ་ཆེས་ཆེར་
ཁྱད་ཆེ་བར་གསུངས་པས། བསྙེན་གནས་ཡན་ལག་བརྒྱད་ པའི་ ཉིན་ སྦྱིན་པ་
གཏོང་བ་ལ་ལྷག་པར་བརྩོན་པར་མཛད་པས་བསྙེན་གནས་ཡན་ལག་བརྒྱད་པའི་
ཉིན་མགོ་ཁྲུས་བྱས་ཤིང་། གོས་དཀར་པོ་དྲི་མ་མེད་པ་གྱོན་ནས། གླང་པོ་ཆེའི་
མཆོག་ལུས་བོང་ཚོད་ཆེ་ཞིང་མདོག་དཀར་པས་གངས་རི་འདྲ་བ། དྲེགས་པའི་
རྡུལ་གྱིས་གདོང་བརྒྱན་པ། སྤྱི་གཙུག་མཐོ་བ། མཆེ་བ་དཀར་པོ་དྲུག་དང་ལྡན་པ།
སྣ་ལག་རིང་བ་སོགས་གླང་པོ་ཆེའི་ཡན་ཏན་དུ་འོས་པའི་མཚན་ཉིད་ཐམས་ཅད་
དང༌ལྡན་པ། ལེགས་པར་བསླབས་པས་ཤིན་ཏུ་དུལ་བ། སྐུད་པ་ཕྲ་མོས་ཀྱང་
དཀྲི་བར་ནུས་པ། མགྲོན་མགྱོགས་པ། སྙིང་སྟོབས་ཆེ་བ་ཕུན་སུམ་ཚོགས་པ་ནི་
ཕ་རོལ་གྱི་གཡུལ་ངེས་པར་འཇོམས་ནུས་པ། འཇིག་རྟེན་ཐམས་ཅད་དུ་གྲགས་
པ་རྒྱལ་པོའི་བཞོན་པར་འོས་པའི་སྤོས་ཀྱི་གླང་པོ་ཆེའི་མཆོག་གཞོན་ནས་གྲོང་
ཁྱེར་གྱི་ཁོ་ར་ཁོར་ཡུག་ན་རང་གི་སྦྱིན་གཏོང་གི་ཁང་པ་སྐྱེ་བོ་ཕོངས་པ་རྣམས་ཀྱི་
རྫིང་བུ་དང་འདྲ་བར་ཐམས་ཅད་ཀྱིས་ཅི་འདོད་དུ་ལོངས་སྤྱད་པས་ཆོག་ཅིང་། ཇི་
ཙམ་ལོངས་སྤྱད་ཀྱང་ཟད་པ་མེད་པ་བཤམས་ཏེ་བཞག་པ་རྣམས་མྱུལ་དུ་སོང་སྟེ།
འཛམ་བུ་གླིང་གི་ཕྱོགས་མཐའ་དག་ནས་འདུས་པའི་དགེ་སྦྱོང་དང་བྲམ་ཟེ་དཀའ་
ཐུབ་ཅན་བསོད་སྙོམས་བྱེད་པ་རྣམས་དང་། སྐྱེ་བོ་དབུལ་ཕོངས་འདུས་པ་རྣམས་
ལ་སྦྱིན་པ་ཡོན་ཏན་དང་བཅས་པས་ཚིམ་པར་མཛད་དོ། །སྤོས་ཀྱི་གླང་པོ་ཆེའི་
- 152 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྟོབས་ཀྱི་ཁྱད་པར་ལ་སོགས་པ་ནི་སྔར་བཤད་ཟིན་ཏོ། ། །
བཞི་པ་ནོར་ལོངས་སྤྱོད་ཐམས་ཅད་གཞན་ལ་བྱིན་པས་ལྷག་པར་དགའ་བ་
ཐོབ་པ་ནི། དགའ་བའི་ཁྱད་པར་ཞེས་པ་ནས། དགའ་བ་མེད། །ཅེས་པའི་བར་
ཏེ། བྱང་སེམས་བདག་ཉིད་ཆེན་པོ་དེ་ལ་སྦྱིན་གཏོང་གི་ཁང་པ་རྣམས་ལས་གང་
ལ་གང་འདོད་དུ་སྦྱིན་པ་གཏོང་བའི་ཚེ་དགའ་བའི་ཁྱད་པར་འདི་ལྟ་བུ་དག་ཀྱང་
ཐོབ་པར་གྱུར་ཏེ། དབུལ་ཞིང་ཕོངས་པ་རྣམས་ལ་ནོར་ལོངས་སྤྱོད་གང་ལ་གང་
འདོད་དུ་སྦྱིན་པ་དང་། སྦྱིན་པར་འདོད་པའི་ཚེ་ཐུགས་ལ་དགའ་བ་ཁྱད་པར་ཅན་
གང་དག་སྐྱེ་བ་ནི་ཁྱིམ་ན་གནས་པའི་ལོངས་སྤྱོད་ལྷག་མ་རྣམས་ལ་སྦྱིན་པའི་
དགའ་བ་དེའི་ཆ་ཙམ་དུ་ཡང་དགའ་བ་མེད་དོ། །རྒྱལ་སྲས་ཆེན་པོ་རྣམས་སྦྱིན་པ་
གཏོང་བའི་ཚེ་བསླང་ཞེས་བྱ་བའི་ཚིག་ཐོས་པ་ཙམ་གྱིས་ཐུགས་ལ་དགའ་བདེ་
ཁྱད་པར་ཅན་སྐྱེ་བའི་ཚུལ་ནི་སྔར་བཤད་ཟིན་ཏོ། །
གསུམ་པ་ཁྱད་པར་སེམས་ཅན་ཐམས་ཅད་བསྐྱབ་པའི་ཕྱིར་དུ་གང་ལའང་
མ་ཆགས་པར་ཡོངས་སུ་བཟུང་བ་ཐམས་ཅད་གཏོང་བར་མཛད་པའི་ཚུལ་ལ་ལྔ།
རྒྱལ་པོའི་གཅེས་ནོར་གླང་ཆེན་སྦྱིན་པར་བཏང་བ། བཤུལ་ཐག་རིང་པོར་བགྲོད་
པའི་ཚེ་མེད་དུ་མི་རུང་བའི་བཞོན་པ་རྟ་དང་ཤིང་རྟ་སྦྱིན་པར་བཏང་བ། ཤིན་ཏུ་
གཅེས་ པའི་བུ་དང་བུ་མོ་ སྦྱིན་ པར་ བཏང་བ། བཙུན་མོ་སྦྱིན་པར་ བཏང་བ།
སེམས་དཔའ་ཆེན་པོ་ཐམས་ཅད་སྒྲོལ་ཉིད་ཀྱི་བསོད་ནམས་དང་ལྷ་རྣམས་ཀྱི་
མཐུས་སླར་ཡང་ཤི་བིའི་རྒྱལ་སྲིད་ལ་བཀོད་པའོ། །དང་པོ་རྒྱལ་པོའི་གཅེས་ནོར་
གླང་ཆེན་ སྦྱིན་པར་བཏང་བ་ལ་བཅུ། ཉི་འོག་གི་རྒྱལ་པོ་ཕྲག་དོག་གིས་ཡིད་
དཀྲུགས་ཤིང་ཤི་བིའི་རྒྱལ་པོའི་གཟི་བརྗིད་ཀྱིས་སྐྲག་པ་ཞིག་གིས་བྲམ་ཟེ་གླང་
-153-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆེན་ སློང་དུ་བཏང་བ། བྲམ་ཟེས་གླང་ཆེན་བསླངས་པ། སེམས་དཔའ་ཆེན་པོ་
ཐམས་ཅད་སྒྲོལ་གྱིས་རྒྱལ་པོའི་གཅེས་ནོར་གླང་ཆེན་གསེར་གྱི་དྲ་བས་གཡོགས་
པ་སྦྱིན་པར་བཏང་བ། གླང་ཆེན་བྱིན་པས་ཤི་བི་པ་རྣམས་འཁྲུགས་ཏེ་རྒྱལ་པོ་
ཀུན་ཏུ་རྒྱལ་ལ་ཐམས་ཅད་སྒྲོལ་ནགས་ཁྲོད་དུ་སྐྱོད་པར་གསོལ་བ། རྒྱལ་པོས་
འབངས་རྣམས་ཀྱི་ངོ་མ་བཟློག་པར་མི་འདོད་བཞིན་དུ་ཁས་བླངས་ནས་སེམས་
དཔའ་ཆེན་པོ་ཐམས་ཅད་སྒྲོལ་ལ་སྦྲན་པ། སེམས་དཔའ་ཆེན་པོ་ཐམས་ཅད་སྒྲོལ་
གྱིས་དབེན་པའི་ནགས་སུ་འགྲོ་བར་ ཁས་ བླངས་པ། སེམས་དཔའ་ཆེན་པོས་
བཙུན་མོ་ལ་གདམས་ངག་བརྗོད་ཅིང་སྦྱིན་པའི་ཡོན་ཏན་བསྔགས་པ། བཙུན་
མོས་དབེན་པའི་ནགས་ཚལ་གྱི་ཡོན་ཏན་བརྗོད་དེ་སྤྲོ་བ་བསྐྱེད་པ། སེམས་དཔའ་
ཆེན་པོ་བསྐྲད་པ་ཐོས་ནས་དབུལ་ཕོངས་རྣམས་མྱ་ངན་གྱིས་གདུངས་པ། སེམས་
དཔའ་ཆེན་པོ་དབེན་པའི་ནགས་སུ་བྱོན་པའོ། ། །
དང་པོ་ནི། དེ་ནས་རེ་ཞིག་ཅིག་ཅེས་པ་ནས། བྲམ་ཟེ་དག་ཅིག་བཏང་
ངོ༌། །ཞེས་པའི་བར་ཏེ། དེ་ནས་དུས་རེ་ཞིག་ཅིག་ན་སེམས་དཔའ་ཆེན་པོ་དེ་དེ་
ལྟར་སྦྱིན་པ་བྱེད་པ་ལ་སྙིང་རབ་ཏུ་དགའ་བས་གང་བསླངས་ཀྱང་ཕངས་པ་མེད་
པ་སྟེར་རོ་ཞེས་སློང་མོ་བ་རྣམས་ཀྱིས་སྙན་པའི་གྲགས་པ་ཀུན་ཏུ་བསྒྲགས་པ་དེའི་
ཉི་འོག་གི་རྒྱལ་པོ་ཞིག་གིས་ཐོས་ནས་བསམ་པ། ཤི་བིའི་རྒྱལ་པོ་འདི་ནི་དཔུང་
ཆེན་པོ་དང་ལྡན་ཞིང་གཟི་བརྗིད་ཆེ་ལ་འབངས་རྣམས་གློ་བ་ཉེ་བ་དང༌། ལྷག་
པར་སྤོས་ཀྱི་གླང་པོ་ཆེ་ཕ་རོལ་གྱི་གཡུལ་ཐམས་ཅད་འཇོམས་པར་བྱེད་པ་འདི་
མཆིས་པས་རྒྱལ་པོ་འདིས་བདག་ཅག་ཟིལ་གྱིས་མནན་ཅིང་ཕམ་པར་བྱེད་པར་
འགྱུར་རོ་སྙམ་དུ་འཇིགས་ཤིང་། ཤི་བིའི་རྒྱལ་པོ་ཡབ་སྲས་ཀྱི་ཡོན་ཏན་ལ་ཕྲག་
- 154 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དོག་གིས་ཡིད་དཀྲུགས་ནས་གདུང་བཞིན་དུ་ཡོད་པ་ལ། ད་ནི་རྒྱལ་བུ་ཐམས་
ཅད་སྒྲོལ་འདི་གང་ལའང་མ་ཆགས་པར་སྦྱིན་པ་ལ་དགའ་བའི་དབང་དུ་གྱུར་
པས་བསླུ་བར་ནུས་སོ་སྙམ་ནས། གླང་པོ་ཆེའི་མཆོག་བསླང་པའི་ཕྱིར་སེམས་
དཔའ་ཆེན་པོ་ཐམས་ཅད་སྒྲོལ་གང་ན་བཞུགས་པའི་ས་དེར་བྲམ་ཟེ་དག་ཅིག་
བཏང་ངོ༌། །འགྱུར་རྙིང་གི་དཔེ་རྣམས་སུ་སྙིང་རབ་ཏུ་དགའ་བའི་སློང་མོ་བ་ཞེས་
དྲུག་སྒྲ་སྦྱར་འདུག་པ་གཞུང་ཚིག་གོང་འོག་འབྲེལ་དཀའ་བས། འགྱུར་གྱིས་མ་
ཐོན་པའམ། བྲིས་ནོར་རྒྱུན་འབྱམས་གང་རིགས་ཤིག་ཏུ་མངོན་ཏེ། འགྱུར་གསར་
དུ། སྙིང་རབ་ཏུ་དགའ་བ་སློང་མོ་བ་རྣམས་ཀྱིས་ཞེས་འགྱུར་བཅོས་པ་གོ་སླ་བས་
འདིར་དེ་ལྟར་དུ་བཤད་དོ། ། །
གཉིས་པ་བྲམ་ཟེས་གླང་ཆེན་བསླངས་པ་ནི། དེ་ནས་ཐམས་ཅད་སྒྲོལ་
ཞེས་པ་ནས། ཡིད་ནི་རབ་ཏུ་ངོམས་པར་མཛོད། །ཅེས་སྨྲས་པ་དང༌། །ཞེས་པའི་
བར་ཏེ། དེ་ནས་སེམས་དཔའ་ཆེན་པོ་ཐམས་ཅད་སྒྲོལ་གླང་ཆེན་གསེར་གྱི་དྲ་
བས་གཡོགས་པ་ལ་ཞོན་ནས་རང་གི་སྦྱིན་གཏོང་གི་ཁང་པ་རྣམས་མྱུལ་ཞིང་རབ་
ཏུ་དགའ་བས་བཞིན་གྱི་མདངས་བཟང་པོ་སྐྱེ་བོ་ཀུན་ལ་ངོམ་པ་བཞིན་དུ་སྟོན་པ་
ལ། བྲམ་ཟེ་དག་གིས་ལག་པ་གཡས་པ་བསྒྲེངས་ཏེ། མཧཱ་རཱ་ ཛཱ་ བྷ་ལ་ཧོ་ཞེས་
རྒྱལ་བ་དང་ཤིས་པ་བརྗོད་ཅིང་བསྟོད་ནས་སློང་བའི་ཕྱིར་སེམས་དཔའ་ཆེན་པོའི་
མདུན་དུ་བསྡད་པ་དང༌། སེམས་དཔའ་ཆེན་པོ་དེས་གླང་པོ་ཆེའི་མཆོག་དེའི་ཁ་
བཟུང་ནས་ཞེ་ས་དང་བཅས་པར་ཅི་བཞེད་གསུངས་ཤིག་ཅེས་བྲམ་ཟེ་རྣམས་ལ་
ཅིའི་ཕྱིར་འདིར་ལྷགས་པ་དྲིས་སོ། །དེ་ལ་བྲམ་ཟེ་རྣམས་ཀྱི་ལན་སྨྲས་པ། རྒྱལ་
པོ་ཁྱོད་ནི་སྦྱིན་པ་ལ་དགའ་བས་གང་བསླངས་ཀྱང་ཕངས་པ་མེད་པར་སྟེར་རོ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེས་ ཐོས་ པས། ཁྱོད་ ཀྱི་གླང་པོ་ཆེན་པོ་འགྲོས་བཟང་བ་འགྱིང་ཞིང་འགྲོ་བ་
སོགས་ཡོན་ཏན་མང་པོ་དང་ལྡན་པ་འདི་སློང་ཕྱིར་བདག་ཅག་འདིར་མཆིས་པ་
ལགས་སོ། །གངས་རི་ཆེན་པོ་ཏེ་སེ་དང་འདྲ་བའི་གླང་ཆེན་དཀར་པོ་གཟི་བརྗིད་
ཅན་འདི་སྦྱིན་པར་བསྩལ་བ་ཡིས་འཇིག་རྟེན་འདི་དག་ཐམས་ཅད་སྔོན་སུས་ཀྱང་
མ་ནུས་པའི་སྦྱིན་པ་རླབས་པོ་ཆེ་མཛད་པའི་ཡ་མཚན་གྱིས་ཡིད་རབ་ཏུ་ངོམས་
པར་མཛོད་ཅིག་ཅེས་སྨྲས་ཏེ་གླང་ཆེན་གསེར་གྱི་དྲ་བས་གཡོགས་པ་བསླངས་
སོ། །གསུམ་པ་སེམས་དཔའ་ཆེན་པོ་ཐམས་ཅད་སྒོལ་གྱིས་རྒྱལ་པོའི་གཅེས་ནོར་
གླང་ཆེན་གསེར་གྱི་དྲ་བས་གཡོགས་པ་སྦྱིན་པར་བཏང་བ་ནི། བྱང་ཆུབ་སེམས་
དཔའ་ཞེས་ པ་ནས། གྲོང་ཁྱེར་པ་རྣམས་འཁྲུགས། །ཞེས་པའི་བར་ཏེ། དེ་ལྟར་
བྲམ་ཟེ་རྣམས་ཀྱིས་གླང་ཆེན་བསླངས་པ་ནི། བྱང་ཆུབ་སེམས་དཔའ་ཐམས་ཅད་
སྒྲོལ་རླབས་ཆེར་སློང་བའི་ཚིག་སྙན་པོ་ཐོས་པས་སྙིང་སྟེ་ཐུགས་རབ་ཏུ་དགའ་
བས་ཀུན་ཏུ་ཁྱབ་ཅིང་རྒྱས་པར་གྱུར་ནས། ཡུན་རིང་མོ་ཞིག་ན་གདོད་སློང་མོ་
བའི་སྐྱེ་བོ་རླབས་ཆེར་སློང་ཡོད་པ་མཐོང་བར་གྱུར་ཏོ་སྙམ་དུ་བསམ་མོ། །སེམས་
དཔའ་ཆེན་པོ་འདི་མངོན་པར་ཤེས་པ་རྒྱ་ཆེན་པོ་དང་ལྡན་པས་བྲམ་ཟེ་འདི་དག་
ལ་ནི་གླང་པོ་ཆེའི་རྒྱལ་པོ་འདི་ལྟ་བུ་དག་ཅང་མི་དགོས་ཀྱི། གདོན་མི་ཟ་བར་འདི་
ལྟར་སློང་བ་འདི་ནི་གཞན་གྱི་ནོར་ལ་བརྐམ་པ་དང་། གཞན་གྱི་ཕུན་ཚོགས་ལ་མི་
བཟོད་པའི་ཕྲག་དོག་གི་སྐྱོན་གྱིས་ཡིད་དཀྲུགས་ པའི་རྒྱལ་པོ་འགའ་ཞིག་གི་
འདོད་ཆེན་གྱིས་སྦྱར་ཏེ་བྲམ་ཟེ་འདི་དག་གླང་ཆེན་སློང་དུ་བཏང་ངོ་སྙམ་དུ་ངེས་
སོ། །ཚེ་འདིའི་གྲགས་པ་དང་ཕྱི་མར་ཕན་པའི་ཆོས་གང་ལའང་མ་བལྟས་པར་
ངའི་སྦྱིན་པའི་ཕར་ཕྱིན་རྫོགས་པའི་གྲོགས་བྱས་པས། རང་ཕུང་བ་ལ་མ་འཛེམ་
- 156 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་ང་ལ་ཕན་པ་བཞིན་གང་བྱེད་པ་རྒྱལ་པོ་རྨོངས་པ་དེའི་བསམ་པ་རེ་ཐག་ཆད་
པར་མི་བྱ་བར་གླང་ཆེན་འདི་སྦྱིན་པར་བྱའོ་སྙམ་པ་དེ་ལྟར་ངེས་པར་བྱས་ནས།
བདག་ཉིད་ཆེན་པོ་དེ་གླང་པོ་ཆེའི་མཆོག་དེ་ལས་མྱུར་དུ་བབས་ཏེ། གླང་པོ་ཆེ་
འདི་བཞེས་སུ་གསོལ་ཞེས་གསུངས་ནས་གསེར་གྱི་རིལ་བ་བཏུད་དེ་བྲམ་ཟེ་དེ་
དག་གི་མདུན་དུ་འདུག་གོ །འདི་ནི་བྲམ་ཟེ་ལ་སྦྱིན་པ་བྱེད་པའི་ཚེ་རིལ་བ་བཏུད་
དེ་ཆུ་གཙང་གིས་ལག་པ་བཀྲུས་ནས་སྟེར་བའི་ལུགས་ཤིག་ཡོད་ཅེས་འགའ་ཞིག་
ཟེར་རོ། །སེམས་དཔའ་ཆེན་པོ་འདི་ནི་ཆོས་དང་སྲིད་ཀྱི་བྱ་བ་གཉིས་ཀ་ལ་མཁས་
པས། རྒྱལ་པོའི་ལུགས་ནི་རྒྱལ་པོའི་སྲིད་དང་དཔལ་འབྱོར་མངའ་ཐང་བསྲུང་
བའི་ཕྱིར་དེ་དག་དང་མི་མཐུན་པར་བྱེད་པ་རྣམས་གསོད་པ་དང་། འཆིང་བ་དང་།
རྩ་ ལག་ དང༌ བྲལ་བར་ བྱེད་ པ་ དང༌། ནོར་ དང༌ སྲིད་བསྒྲུབ་པའི་ ཕྱིར་ གཡུལ་
བཤམས་ཏེ་ཕ་རོལ་པོ་དམག་གིས་འཇོམས་པར་བྱེད་པ་ཡིན་པས། ནོར་དང་སྲིད་
སྒྲུབ་པའི་ངོར་ཏེ་དོན་དུ་ཆོས་ཀྱི་ལམ་དང་མི་མཐུན་པའི་རྒྱལ་པོའི་གཙུག་ལག་
དག་ལ་མཁས་པར་གྱུར་ཀྱང་། རྒྱལ་སྲིད་ཀྱི་ལུགས་དེ་ལ་མ་བལྟས་པར་ཆོས་ལ་
དགའ་བས་བྲམ་ཟེ་དེ་དག་ལ་གླང་ཆེན་བྱིན་ཏེ། བདག་གིས་ཇི་ལྟར་བྲམ་ཟེ་ལ། །
མཆོག་ཏུ་དགའ་བས་གླང་ཆེན་བཏང་། །དེ་བཞིན་བདག་གིས་སྲིད་པ་གསུམ། །
བཏང་ནས་བྱང་ཆུབ་མཆོག་རེག་ཤོག །ཅེས་སྨོན་ལམ་བཏབ་བོ། །དེ་ལྟར་རྒྱལ་
པོའི་གཅེས་ནོར་ཕ་རོལ་གྱི་རྒོལ་བ་འཇོམས་པ་ལ་མེད་དུ་མི་རུང་བའི་དཔུང་གླང་
ཆེན་བྱིན་པ་རྒྱལ་པོའི་ཚུལ་ལུགས་དང་འགལ་བར་མཁྱེན་ཀྱང་། རྒྱལ་སྲིད་ཀྱི་
དཔལ་མི་འདོད་ཅིང་སྲིད་པའི་ཕུན་ཚོགས་གང་ལའང་ཆགས་པ་མེད་པས་རྒྱལ་
པོའི་གཅེས་ནོར་དེ་བྱིན་པས་སེམས་དཔའ་ཆེན་པོ་དེ་ཐུགས་གཡོས་པར་མ་གྱུར་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏོ། །མིའི་དབང་པོའི་སྲས་སེམས་པ་ཆེན་པོ་དེ་ནི་གླང་ཆེན་གསེར་གྱི་དྲ་བ་མཛེས་
པས་ལེགས་པར་བརྒྱན་པ། སྟོན་ཀའི་སྤྲིན་གློག་འགྱུ་བས་འོད་འཕྲོ་བ་འདྲ་བ།
མདོག་དཀར་ལ་བོང་ཚོད་ཆེ་ཞིང་རླུང་ལྟར་མགྱོགས་པ། འོད་ཕྱོགས་ཀུན་ཏུ་འཕྲོ་
བ་དེ་བྱིན་ནས་སྔོན་ཡུན་རིང་མོ་ནས་སྨོན་པའི་དོན་གྲུབ་སྟེ་རབ་ཏུ་དགའ་བར་
གྱུར་ལ། བློན་པོ་རྣམས་དང་། མདུན་ན་འདོན་རྣམས་དང་། གྲོང་གི་གཙོ་བོ་དག་
ལ་སོགས་པ་གྲོང་ཁྱེར་པ་རྣམས་ནི་བྱང་ཆུབ་སེམས་དཔའི་སྤྱོད་པ་ལ་རྗེས་སུ་ཡི་
རང་བར་མ་ནུས་ཤིང་། རྒྱལ་པོའི་ཚུལ་ལུགས་ལ་དགའ་བས་འཁྲུགས་པར་གྱུར་
ཏོ། །
བཞི་པ་གླང་ཆེན་བྱིན་པས་ཤི་བི་པ་རྣམས་འཁྲུགས་ཏེ་རྒྱལ་པོ་ཀུན་ཏུ་
རྒྱལ་བ་ལ་ཐམས་ཅད་སྒྲོལ་ནགས་ཁྲོད་དུ་སྐྱོད་པར་གསོལ་བ་ནི། དེ་ནས་གླང་པོ་
ཆེ་ ཞེས་ པ་ ནས། རི་ བོ་ བང་ ཀར་ བཏང་། །ཞེས་ པའི་ བར་ ཏེ། ད་ ལྟར་ སེམས་
དཔའ་ཆེན་པོ་ཐམས་ཅད་སྒྲོལ་གྱིས་གླང་པོ་ཆེའི་རྒྱལ་པོ་དེ་བྲམ་ཟེ་ལ་བྱིན་པ་ཤི་
བི་པ་རྣམས་ ཀྱིས་ཐོས་ནས། ཡུལ་ཤི་བི་པའི་བྲམ་ཟེ་རྒན་པོ་རྣམས། བློན་པོ་
བཀའ་ལ་གཏོགས་པ་རྣམས་དང༌། དམག་མི་རྣམས་དང་། གྲོང་ཁྱེར་གྱི་གཙོ་བོ་
རྣམས་ཅ་ཅོའི་སྒྲ་ཕྱུང་ནས་རྒྱལ་པོ་ཀུན་ཏུ་རྒྱལ་བ་དེའི་དྲུང་དུ་ལྷགས་ཏེ། ལུས་
རྟབ་རྟབ་པོར་གྱུར་ཅིང་། སེམས་མི་བཟོད་ཅིང་རྔམས་ཏེ་ཞེས་བཏང་ནས་ཀོ་ལོང་
དུ་སྨྲས་པ། ལྷ་ཞེས་རྒྱལ་པོ་ལ་བོས་ནས། ཁྱོད་ཀྱི་སྲས་ཐམས་ཅད་སྒོལ་འདིས་
རྒྱལ་སྲིད་ཀྱི་དཔལ་འདི་ལྟར་གཞན་ལ་བསྩལ་ཏེ་ཉམས་པར་བྱས་ཀྱང་ཡལ་བར་
འདོར་པ་འདི་ཅི་ལགས། ལྷ་ཉིད་ ཀྱི་རྒྱལ་ སྲིད་ འདི་ ལྟར་ ཉམས་ པར་ གྱུར་ པ་
བཟོད་པར་མཛད་པ་མི་རིགས་སོ་ཞེས་རྔམས་ཏེ་སྨྲས་སོ། །ཡང་ན་རྒྱལ་པོ་ལ་
- 158 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བོས་ནས། ཁྱོད་ཀྱི་སྲས་འདི་ལ་རྒྱལ་སྲིད་འདི་ལྟར་ཚབ་བསྩལ་ཀྱང་སྲས་འདིས་
རྒྱལ་སྲིད་ཀྱི་དཔལ་འདི་ལྟར་མི་བསྲུང་བར་གཞན་ལ་བྱིན་ཏེ་ཡལ་བར་འདོར་བ་
འདི་ཅི་ལགས། འདི་འདྲ་བྱས་པ་ཁྱོད་ཀྱིས་བཟོད་པ་མཛད་པ་མི་རིགས་སོ་ཞེས་
ཞུས་སོ། །དེ་ནས་རྒྱལ་པོ་ཀུན་ཏུ་རྒྱལ་བས་རིངས་རིངས་སྐད་དུ་འདི་ཅི་ཉེས་ཞེས་
སྨྲས་པ་དང་། འཁོར་དེ་རྣམས་ཀྱིས་ཡང་སྨྲས་པ། ཅི་ལྷས་མི་མཁྱེན་ཏམ། གང་
གི་འགྲམ་པར་དྲེགས་པའི་རྡུལ་རྒྱུན་དུ་འབབ་པ་ལ་བུང་བ་རྣམས་རྡུལ་དྲི་ལ་
འཁོར་ཏེ་སྒྲ་སྙན་པ་རྒྱུན་ཏུ་སྒྲོག་པ། ལུས་ཐམས་ཅད་དང་། ལྷག་པར་མགོ་བོའི་
མྱོས་བུམ་ལུས་ཐོན་པའི་རྡུལ་གྱི་དྲི་ཞིམ་པོ་རླུང་གིས་ཁྱེར་བ་སྣ་ལ་རེག་པ་ཙམ་
གྱིས་གཞན་གྱི་གླང་པོ་ཆེ་མྱོས་ཤིང་དྲེགས་པ་རྣམས་འཇིགས་ཤིང་སྐྲག་སྟེ་ཚུར་
རྩོལ་བའི་མཐུ་མེད་ པར་ བྱས་ཏེ། ཕས་རྒོལ་གྱིས་བཅོམ་དུ་དོགས་པའི་སྡུག་
བསྔལ་མེད་པར་ཕས་རྒོལ་ཐམས་ཅད་ཟིལ་གྱིས་གནོན་པར་བྱེད་པ་གླང་པོ་ཆེའི་
རྒྱལ་པོ་འདི་ཡིན་ནོ། །ཡང་ན་ཚིག་རྐང་མཐའ་མའི་དོན་རྒྱལ་པོ་སེམས་དཔའ་
ཆེན་པོའི་བཞོན་པ་གླང་ཆེན་འདིའི་འགྲམ་པའི་རྡུལ་གྱི་ཚོར་བ་ཙམ་གྱིས་ཕ་རོལ་
གྱི་གླང་ པོ་སྐྲག་སྟེ། དེ་དག་གིས་རྩོལ་བ་སྟེ་ གནོད་ པ་ བྱས་དོགས་པའི་སྡུག་
བསྔལ་མེད་པར་དེ་དག་ཟིལ་གྱིས་གནོན་ཞེས་པའོ། །གཞན་ཡང་གང་གིས་གཟི་
བརྗིད་ཀྱིས་ཁྱོད་ཀྱི་དགྲ་བོ་རྣམས་མཐུ་སྟོབས་མནན་ཅིང་དྲེགས་པ་མེད་པར་བྱེད་
པ་ཡང་གླང་པོ་ཆེའི་རྒྱལ་པོ་འདི་ཡིན་པ་ལ། ཐམས་ཅད་སྒྲོལ་གྱིས་གླང་པོ་ཆེའི་
རྒྱལ་པོ་དེ་རྒྱལ་པོ་གཞན་གྱི་གཡོ་ཐབས་ཀྱིས་བཏང་བའི་བྲམ་ཟེ་ལ་བྱིན་པས།
ཁྱོད་ཀྱི་རྒྱལ་བ་གཟུགས་ཅན་དུ་ཤར་བའི་གླང་ཆེན་དེ་ནི་རྒྱལ་པོ་གཞན་གྱི་ཡུལ་
དུ་སོང་ངོ༌། །རྒྱལ་པོ་ཞེས་བོས་ནས། བྲམ་ཟེ་རྣམས་ལ་གསེར་དང་དངུལ་དང་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གོས་དང་བ་ལང་དང་བཟའ་བ་དག་སྦྱིན་པར་འོས་ ཀྱི། གང་ལ་རྒྱལ་སྲིད་ ཀྱི་
དཔལ་དང་རྒྱལ་བ་ངེས་པར་ཡོད་པའི་གླང་ཆེན་བཏང་བ་ནི་སྦྱིན་པ་ཧ་ཅང་དཔའ་
ཆེས་སོ། །རྒྱལ་པོའི་ཚུལ་ལུགས་དང་འགལ་བའི་ལམ་དུ་སོང་བ་རྒྱལ་བུ་ཐམས་
ཅད་སྒྲོལ་འདི་ལ་རྒྱལ་པོའི་དཔལ་ཇི་ལྟར་འགོ་བར་འགྱུར། རྒྱལ་སྲིད་ཉམས་
པར་བྱེད་པ་འདི་ནི་ཡལ་བར་དོར་ན་རྒྱལ་པོ་ཁྱོད་ཉིད་ལ་གནོད་དེ། ཕ་རོལ་གྱི་
གཡུལ་འཇོམས་པའི་གླང་ཆེན་དེ་རྒྱལ་པོ་གཞན་གྱི་ཡུལ་དུ་སླེབས་པ་ན། ཁྱོད་ཀྱི་
དགྲ་བོ་རྒྱལ་པོ་གཞན་རྣམས་ད་ནི་གླང་ཆེན་དེ་མེད་པས་ཤི་བིའི་ཡུལ་འཇོམས་
པར་ནུས་སོ་ཞེས་མདུན་ནས་དགའ་བར་བྱེད་ཅིང་། དམག་གི་དཔུང་བཤམས་ཏེ་
རྒྱལ་སྲིད་འདི་འཇོམས་པར་བྱེད་དོ་ཞེས་ཁྲོས་འཁྲུགས་རྔམས་ཏེ་ཀོ་ལོང་དུ་སྨྲས་
སོ། །དེ་ནས་རྒྱལ་པོ་ཀུན་ཏུ་རྒྱལ་བས་དེ་སྐད་ཟེར་བ་ཐོས་ནས་རང་གི་བུ་ལ་
བྱམས་པས་དེ་སྐད་ཟེར་བ་དེ་དག་ཉིད་ལ་ཅུང་ཟད་ཅིག་ཡིད་མི་དགའ་བར་གྱུར་
ཀྱང་། མི་དགའ་བཞིན་དུ་དགོས་པའི་དབང་གིས་ཁྱེད་ཅག་ཇི་ལྟར་ཟེར་བ་དེ་
ལྟར་བྱའོ་ཞེས་སྨྲས་ནས་ཡུལ་ཤི་བི་པའི་འཁོར་དེ་རྣམས་ལ་ཡིད་བཞོས་ཏེ་སྨྲས་
པ། ཐམས་ཅད་སྒྲོལ་འདི་སྐྱེས་ཙམ་ཉིད་ནས་སེམས་ཅན་ལ་སྙིང་རྗེ་ཆེ་བས་སྦྱིན་
པ་ལ་ཞུགས་ཤིང་རྒྱལ་པོའི་ཚུལ་ཏེ་ལུགས་ཀྱི་རིམ་པ་ལ་མི་ལྟ་བ་ངས་ཤེས་ཏེ།
རྒྱལ་སྲིད་ལ་དབང་བྱེད་དུ་བཅུག་པ་ནི་རྒྱལ་སྲིད་ཉམས་པའི་བྱ་བ་དེ་ལྟར་བྱ་བ་
མི་རིགས་མོད་ཀྱི། འོན་ཀྱང་ཐམས་ཅད་སྒྲོལ་འདིས་རང་གི་གླང་པོ་ཆེ་བྱིན་ཟིན་
པས་ད་ སྐྱུགས་པ་བོར་བ་དང་འདྲ་ བར་ གཞན་ལ་བྱིན་ཟིན་པ་སུ་ཞིག་སླར་
འཕྲོག །འོན་ཀྱང་ངས་ཐམས་ཅད་སྒྲོལ་འདི་ད་ཕྱིན་ཆད་ཅི་ནས་ཀྱང་སྦྱིན་པ་ལ་
ཚོད་ཤེས་པར་བྱ་ཡི། ཁྱེད་ཅག་འདི་ལྟར་འཁྲུག་པར་མ་བྱེད་ཅིག་ཅེས་སྨྲས་སོ། །
- 160 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དེ་ལ་ཤི་བི་པའི་འབངས་རྣམས་ཀྱིས་ལན་སྨྲས་པ། རྒྱལ་པོ་ཆེན་པོ་ཞེས་བོས་
ནས། ཐམས་ཅད་སྒྲོལ་འདི་ནི་དོན་འདི་ལྟ་བུ་དག་ལ་ཕྱིན་ཆད་འདི་འདྲ་མ་བྱེད་
ཅེས་གཏམས་བཙས་གྱིས་མཆིས་སུ་བཏུབ་པ་མ་ལགས་སོ་ཞེས་སྨྲས་སོ། །དེ་ལ་
རྒྱལ་པོ་ཀུན་ཏུ་རྒྱལ་བས་ལན་སྨྲས་པ། འོ་ན་ཕྱིན་ཆད་འདི་ལྟར་མ་བྱེད་ཅེས་
གཏམས་པ་དེ་ལས་གཞན་ངས་བུ་འདི་ལ་ཅི་ཞིག་བྱ། བུ་ཐམས་ཅད་སྒྲོལ་འདི་
ཉེས་པར་སྤྱོད་པ་ལ་མི་དགའ་ཞིང་། སྦྱིན་པ་དང་ཚུལ་ཁྲིམས་ལ་སོགས་པའི་ཡོན་
ཏན་ཁོ་ན་བསྟེན་པ་འདི་ལ་སྐྱོན་དུ་བཟུང་ངམ་ཅི། གླང་པོ་ཆེ་དེའི་ཕྱིར་ངའི་བུ་
འདི་བསད་དམ་འོན་ཏེ་བཟུང་ངམ་ཅི་ཞིག་བྱ། དེ་བས་ན་ཁྱེད་ཅག་གྲོང་ཁྱེར་པ་
རྣམས་དོན་འདི་ལ་རྔམ་ཞིང་འཁྲུག་པར་མ་བྱེད་ཅིག་དང་། ངེས་ཐམས་ཅད་སྒྲོལ་
ཕྱིན་ཆད་འདི་ལྟ་བུ་དག་བྱེད་དུ་མི་གཞུག་གོ་ཞེས་སྨྲས་སོ། །དེ་ནས་ཤི་བི་པ་
རྣམས་ཆེས་ཆེར་ཁྲོས་ནས་རྒྱལ་པོ་ལ་སྨྲས་པ། མིའི་དབང་པོ་ཁྱོད་ཀྱི་སྲས་དེ་ལ་
བསད་དམ་བཅིང་ངམ་བརྡེག་པར་སུ་ཞིག་འཚལ། ཁྱོད་ཀྱི་སྲས་འདིས་ནི་རྒྱལ་
སྲིད་བཟུང་བར་ཡོངས་སུ་མི་ནུས་ཏེ། ཁྱོད་ཀྱི་སྲས་འདི་ནི་རྒྱལ་སྲིད་ལ་མི་དགའ་
ཞིང་ཆོས་ལ་ཞེན་པ་སྙིང་རྗེའི་བདག་ཉིད་ཅན་ཡིན་པས་སོ། །རྒྱལ་སྲིད་ལ་འོས་
པ་ལ་ནི་འདི་འདྲ་མིན་པ་ཞིག་དགོས་ཏེ། ཇི་ལྟ་བུ་ཞིག་ན། ཆོས་དང་ནོར་དང་
འདོད་པའི་འཁོར་གསུམ་མ་ཉམས་པར་སྦྱོང་ཞིང་བསྟེན་པ་ལ་མཁས་པ། གཟི་
བརྗིད་ཆེ་བས་འབངས་རྣམས་དང་ཕས་རྒོལ་ཟིལ་གྱིས་གནོན་ནུས་པ། ཕས་རྒོལ་
བཅོམ་ཞིང་རང་གི་རྒྱལ་སྲིད་ཉམས་པ་མེད་པར་སྐྱོང་བའི་གྲགས་པ་ཐོབ་པ་ཞིག་
སེང་གེའི་ཁྲི་ལ་བསྡད་དེ་རྒྱལ་སྲིད་སྐྱོང་བར་འོས་སོ། །སྲས་ཐམས་ཅད་སྒྲོལ་འདི་
ནི་རྒྱལ་སྲིད་ཀྱི་ཚུལ་ལུགས་ལ་མི་ལྟ་ཞིང་ཆོས་ལ་རབ་ཏུ་དགའ་བས་དཀའ་ཐུབ་
61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱི་ནགས་ན་གནས་པར་འོས་སོ། །ཐམས་ཅད་སྒྲོལ་རྒྱལ་སྲིད་ལ་བཞག་ན་སྐྱོན་
ཅི་འོང་ཞེ་ན། སའི་བདག་པོ་རྣམས་ཀྱི་རྒྱལ་སྲིད་ཀྱི་ཚུལ་ལུགས་ལ་དེ་དང་འགལ་
བའི་ཉེས་སྐྱོན་རྒྱལ་པོ་དེ་ལ་བརྟེན་པའི་འབངས་རྣམས་ལ་འབྱུང་མོད་ཀྱི། འོན་
ཀྱང་འབངས་ལ་ཉེས་སྐྱོན་བྱུང་བ་དེ་དག་རྒྱལ་པོ་ཉིད་ཀྱི་བརྟགས་ནས་བསད་
པའམ། བཅིངས་པའམ། བརྡེག་པའམ། ཆད་པས་བཅད་དེ་བཅོས་སུ་རུང་བར་
མཆིས་སོ། །ས་བདག་གཙོ་བོས་རྒྱལ་སྲིད་ཀྱི་ཁྲིམས་ཉམས་པར་བྱས་ནས་བཅོས་
སུ་མི་རུང་སྟེ། དེ་ལ་འབངས་རྣམས་ཀྱིས་ཆད་པས་བཅད་པར་ནི་མི་ནུས། གཞན་
རྒྱལ་པོ་ཉིད་ལས་དབང་ཆེ་བ་སུ་ཡང་མེད་པས་སོ། །འདི་ལ་མང་དུ་གསོལ་ཡང་
ཅི་འཚལ་ཏེ། ཡུལ་ཤི་བི་པའི་འབངས་གཙོ་བོ་འདི་རྣམས་ཀྱིས་རྒྱལ་པོ་ཁྱོད་ཀྱི་
རྒྱལ་སྲིད་ཉམས་པ་མི་བཟོད་པར་འདི་ལྟར་ངེས་པར་བཅད་དེ། མི་རྗེའི་སྲས་
ཐམས་ཅད་སྒྲོལ་འདི་ཆོས་བྱེད་པར་འོས་པས་དབེན་པའི་གནས་སུ་དཀའ་ཐུབ་
འཕེལ་བའི་ཕྱིར། སྔོན་གྱི་དྲང་སྲོང་གྲུབ་པ་མང་ པོས་བསྟེན་པའི་དབེན་ པའི་
གནས་རི་བོ་བང་ཀར་བཏང་བར་ཐག་བཅད་པ་ཡིན་ནོ་ཞེས་སེམས་དཔའ་ཆེན་པོ་
ཐམས་ཅད་སྒྲོལ་ཤི་བིའི་ཡུལ་ནས་སྐྱོད་པར་ཐག་ཆོད་པར་སྨྲས་སོ། །
ལྔ་པ་རྒྱལ་པོས་འབངས་རྣམས་ཀྱི་ངོ་མ་བཟློག་པར་མི་འདོད་བཞིན་དུ་
ཁས་བླངས་ནས་སེམས་དཔའ་ཆེན་པོ་ཐམས་ཅད་སྒྲོལ་ལ་སྦན་པ་ནི། ཚུལ་མ་
ཡིན་པས་ཞེས་པ་ནས། སོང་ཞེས་ཟེར། །ཞེས་པའི་བར་ཏེ། དེ་ནས་ཤི་བིའི་ཡུལ་
གྱི་འཁོར་འབངས་རྒྱལ་པོ་ཀུན་ཏུ་རྒྱལ་བ་ལ་བྱམས་ཤིང་སྙིང་ཉེ་བས་སྤོབས་པ་
དང་ཡིད་གཙུགས་པའི་དབང་གིས་གླང་ཆེན་བྱིན་པ་རྒྱལ་པོའི་ཚུལ་ལུགས་མ་
ཡིན་པས་རྒྱལ་སྲིད་ཉམས་སུ་དོགས་ཤིང་། ཕན་པར་དགའ་བའི་སྐྱེ་བོ་ཤི་བིའི་
- 162 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡུལ་ན་གནས་པའི་བློན་པོ་ཆེན་པོ་སོགས་འཁོར་གཙོ་བོ་དེ་དག་གིས་ངོ་བཟློག་
ཕོད་པར་སྨྲས་པ་དེ་ཐོས་ནས། རྒྱལ་པོ་ཀུན་ཏུ་རྒྱལ་བ་དེ་བུ་དང་འབྲལ་བས་
སེམས་གདུངས་པས་ཁོང་སྔངས་ཤིང་རང་གི་བུའང་སྐྱོབ་མ་ཐུབ་པས་ངོ་ཚ་བཞིན་
དུ་མགོ་སྨད་དེ་ཉམ་ང་ང་ལྟར་ཤུགས་ནར་ཞེས་ཕྱུང་ནས་ཡུལ་ཤི་བི་པའི་འབངས་
གཙོ་བོ་དེ་རྣམས་ལ་སྨྲས་པ། འདི་ལ་འགྱུར་གསར་དུ། དེ་ནས་རྒྱལ་པོ་དེ་བྱམས་
ཤིང་སྤོབས་པ་དང་ཡིད་གཅུགས་པའི་དབང་གིས་ཚུལ་མ་ཡིན་པས་ཉམས་སུ་
དོགས་ཤིང་ཕན་པར་དགའ་བའི་སྐྱེ་བོ་དེ་རྣམས་ཀྱིས་ངོ་བཟློག་ཕོད་པར་སྨྲས་པ་
ལ། བུ་དང་འབྲལ་བས་སེམས་གདུང་བས་ཁོང་སྔངས་ཤིང་ངོ་ཚ་བཞིན་དུ་མགོ་
སྨད་དེ་ཉམ་ང་ང་ལྟར་ཤུགས་ནར་གྱིས་ཕྱུང་ནས་ཡུལ་ཤི་བི་པ་རྣམས་ལ་སྨྲས་པ།
ཞེས་འབྱུང་བ་འགྱུར་བདེའོ། ཁྱེད་དེ་ལྟར་ཐམས་ཅད་སྒྲོལ་དབེན་པའི་ནགས་སུ་
གཏོང་བ་འདི་ལ་གལ་གྱིས་འཆུ་ན། རེ་ཞིག་ཅིག་ཉིན་ཞག་གཅིག་ཙམ་སྤྲོ་སྲིངས་
ཤིག་དང་། སང་ནང་པར་ཁྱེད་ཅག་རྣམས་ཀྱིས་ཇི་ལྟར་བསམ་པ་དང་ཇི་ལྟར་སྨྲ་
བ་དེ་བཞིན་དུ་ཐམས་ཅད་སྒྲོལ་དབེན་པའི་ནགས་སུ་འགྲོ་བར་བྱེད་དུ་གཞུག་གོ་
ཞེས་མི་འདོད་བཞིན་དུ་སེམས་དཔའ་ཆེན་པོ་སྐྱོད་པར་ཁས་བླངས་སོ། །དེ་ལ་
ཡུལ་ཤི་བི་རྣམས་རྒྱལ་པོས་ཉིན་ཞག་གཅིག་སྤྲོ་སྲིངས་ཤིག་གསུངས་པ་དེ་ལྟར་
བགྱིའོ་ཞེས་བསྒོ་བ་ཉན་པ་དང༌། རྒྱལ་པོ་ཀུན་ཏུ་རྒྱལ་བ་དེས་གསོལ་ཀ་བ་ལ་
ཁྱོད་སོང་ལ། ཤི་བི་པ་རྣམས་ལ་ཐབས་ཀྱིས་བསྒོ་ཡང་ཉན་དུ་མ་བཏུབ་པར་འདི་
ལྟར་སྐྱོད་པའི་ལས་བྱས་པར་གྱུར་པ་ཐམས་ཅད་སྒྲོལ་ལ་སྦྲོན་ཅིག་ཅེས་བཀའ་
བསྩལ་ཏོ། །གསོལ་ཀ་བ་དེས་ཀྱང་དེ་བཞིན་དུ་བགྱིའོ་ཞེས་མཉན་ནས། རྒྱལ་བུ་
སེམས་དཔའ་ཆེན་པོ་དང་འབྲལ་བར་འགྱུར་བའི་མྱ་ངན་གྱིས་མཆི་མས་གདོང་
163-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁེབས་ཤིང་སེམས་གདུང་བཞིན་དུ་ཐམས་ཅད་སྒྲོལ་རང་གི་ཁང་པ་ན་འདུག་པའི་
དྲུང་དུ་སོང་སྟེ། སྙིང་སྟོར་བ་ལྟར་བཟོད་གླགས་མེད་པའི་མྱ་ངན་གྱི་སྡུག་བསྔལ་
གྱི་ཤུགས་ཀྱིས་སྐད་ཕྱུང་སྟེ་དུས་ནས་སེམས་དཔའ་ཆེན་པོ་ཐམས་ཅད་སྒོལ་དེའི་
རྐང་པ་གཉིས་ལ་ཕྱག་འཚལ་ཏོ། །སེམས་དཔའ་ཆེན་པོ་ཐམས་ཅད་སྒྲོལ་གྱི་དེ་
མཐོང་ནས། འདི་ཅི་ཞིག་སྙམ་དུ་རྟབ་རྟབ་པོར་གྱུར་ཏེ། ཨེ་མའོ་རྒྱལ་པོ་ཐུགས་
བདེའམ་ཞེས་དྲིས་པ་དང་། གསོལ་ ཀ་ པ་མི་དགའ་ བས་ ཚིག་མི་གསལ་བར་
སེམས་དཔའ་ཆེན་པོ་དེ་ལ་རྒྱལ་པོ་ནི་ཐུགས་བདེའོ་ཞེས་སྨྲས་སོ། །སེམས་དཔའ་
ཆེན་པོ་ཐམས་ཅད་སྒྲོལ་གྱིས་འོ་ན་ཅིའི་ཕྱིར་ཁྱོད་དེ་ལྟར་མི་བརྟན་པར་གྱུར་ཅེས་
ཡང་དྲིས་པ་དང་། གསོལ་ཀ་བ་མཆི་མས་བསྣངས་ཤིང་སྐད་འཛེར་ལ་དབུགས་
གྱེན་དུ་འཚངས་པས་བསྣངས་པའི་ཚིག་མི་གསལ་བས་གཅོམ་ཆུང་ངུས་སྨྲས་པ།
ཤི་བི་པའི་འཁོར་མི་བསྲུན་པ་རྣམས་འཁྲུགས་པར་གྱུར་ནས། ཡབ་རྒྱལ་པོས་
བཀའ་འཇམ་པོར་ལན་མང་དུ་བསྩལ་བའང་མི་ཉན་པར་རྒྱལ་བུ་སེམས་དཔའ་
ཆེན་པོ་ཁྱོད་ནི་ཡུལ་ནས་འབྱིན་ནོ་ཞེས་ཞུས་སོ། །དེ་ལ་སེམས་དཔའ་ཆེན་པོ་
ཐམས་ཅད་སྒྲོལ་གྱིས་ལན་སྨྲས་པ། ཡུལ་ཤི་བི་པ་རྣམས་རྒྱུ་མཚན་ཅིའི་ཕྱིར་
འཁྲུགས་ནས་ང་སྐྱོད། རྒྱལ་བ་སྲས་བཅས་རྣམས་ཀྱི་གང་བྱ་རུང་བ་དང་གང་བྱ་
མི་རུང་བར་བཅས་པའི་འདུལ་བ་དང་འགལ་བའི་ལམ་དུ་ནི་ང་མི་འགྲོ །བག་
མེད་པའི་སྤྱོད་པ་ལའང་ང་མི་དགའ། སྒོ་གསུམ་གྱིས་ཉེས་པར་བྱས་པ་གང་ཡང་
མ་མཐོང་ན་ཡུལ་ཤི་བི་པ་རྣམས་རྒྱུ་མཚན་ཅིའི་ཕྱིར་འཁྲུག་ཅེས་གསུངས་སོ། །དེ་
ལ་ གསོལ་ ཀ་བས་ ལན་ སྨྲས་ པ། སྦྱིན་ པ་ ཧ་ཅང་རླབས་ཆེས་ པས་ ལན་ནོ། །
སེམས་དཔའ་ཆེན་པོ་ཁྱོད་ནི་གང་ལའང་ཆགས་པ་མེད་པར་གཏོང་བ་ལ་དགའ་
- 164 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བར་གྱུར་ལ། སྐྱེ་བོ་སློང་བ་པོ་རྣམས་ཀྱི་ཡིད་ནི་ནོར་དངོས་པོ་ལ་ཆགས་ཏེ་ཅི་
ཐོབ་སློང་བ་ལ་དགའོ། །དེའི་ཕྱིར་རྒྱལ་པོ་སེམས་དཔའ་ཆེན་པོ་ཁྱོད་ཀྱིས་རྒྱལ་
པོའི་གཅེས་ནོར་གླང་པོ་ཆེའི་རྒྱལ་པོ་བྲམ་ཟེ་སློང་བ་ལ་བྱིན་པའི་ཕྱིར་ཡུལ་ཤི་བི་
པ་རྣམས་འཁྲུགས་ནས་བརྟན་པ་ཉམས་སོ། །རྒྱུ་མཚན་དེ་བས་ཤི་བའི་རྒྱལ་པོའི་
འཁོར་འདི་རྣམས་ཕྱི་མར་ཕན་པའི་རང་གི་ཆོས་བོར་ཏེ། སེམས་དཔའ་ཆེན་པོ་
ཁྱོད་ལ་མི་འདོད་པའི་བསམ་པས་ཚམ་ཚོམ་མེད་པར་རྒྱལ་པོའི་ཁྲིམས་ཀྱིས་གང་
དུ་སྤྲུགས་མི་དོང་བའི་ལམ་དེར་སེམས་དཔའ་ཆེན་པོ་ཁྱོད་ཀྱང་སོང་ཞེས་ཟེར་
རོ། །ཚིགས་བཅད་ཕྱི་མ་འདི་ལ་འགྱུར་གསར་དུ། དེས་ན་རང་གི་གཞུང་ལུགས་
བོར་ནས་ནི། །ཤི་བི་པ་རྣམས་ཁྱོད་ལ་མི་འཛེམ་པར། །གང་དུ་སྤྲུགས་ པའི་མི་
རྣམས་འགྲོ་བ་ཡི། །ལམ་དེ་ཉིད་དུ་ཁྱོད་ཀྱང་སོང་ཞེས་ཟེར། །ཞེས་འབྱུང་བ་ལྟར་
ན་ཡུལ་ཤི་བི་པའི་འཁོར་རྣམས་རང་གི་གཞུང་ལུགས་རྒྱལ་པོའི་བཀའ་བཞིན་དུ་
བསྒྲུབ་ཅིང་རྒྱལ་པོ་སྲུང་བར་བྱེད་པ་ཡིན་པ་ལ། རང་གི་ལུགས་དེ་བོར་ཏེ་རྒྱལ་པོ་
སེམས་དཔའ་ཆེན་པོ་ཁྱོད་ལ་འཛེམ་པ་མེད་པར་ཡུལ་ནས་སྐྱོད་དོ་ཞེས་པའོ། ། །
དྲུག་པ་སེམས་དཔའ་ཆེན་པོ་ཐམས་ཅད་སྒྲོལ་གྱིས་དབེན་པའི་ནགས་
སུ་འགྲོ་བར་ ཁས་ བླངས་པ་ནི། དེ་ནས་ བྱང་ཆུབ་སེམས་དཔའ་ཞེས་ པ་ནས།
འགྲོར་ཟད་མོད། །ཅེས་པའི་བར་ཏེ། དེ་ནས་བྱང་ཆུབ་སེམས་དཔའ་ཐམས་ཅད་
སྒྲོལ་སྔོན་ཡུན་རིང་པོ་ནས་གོམས་པའི་མཐུས་སེམས་ཅན་རྣམས་ལ་སྙིང་བརྩེ་བ་
ཤས་ཆེ་བ། ཁྱད་པར་དུ་སྐྱེ་བོ་སློང་མོ་བ་རྣམས་ལ་བྱམས་པ་རྒྱལ་སྲས་ཀྱི་སྤྱོད་པ་
རླབས་པོ་ཆེ་རྣམས་ལ་སློབ་པ་ལ་རྐྱེན་གཞན་གང་གིས་ཀྱང་བསྒྱུར་དུ་མི་ཐུབ་པ།
རང་གི་སྙིང་སྟོབས་བརྟན་པ་ཕུན་སུམ་ཚོགས་པ་དེ་ཤི་བི་པ་རྣམས་ལ་བསྟན་པའི་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱིར་སྨྲས་པ། ཡུལ་ཤི་བི་པའི་འབངས་འདི་རྣམས་ནི་བསམ་པ་མི་བརྟན་པའི་རང་
བཞིན་ཅན་ཏེ། ངའི་རང་བཞིན་རང་ཡལ་བར་དོར་ནས་གཞན་གཅེས་པར་བཟུང་
སྟེ་ཅི་བྱེད་སེམས་ཅན་གྱི་དོན་ཁོ་ནར་བྱེད་པ་དེ་མི་ཤེས་ཤིང་། དེ་མི་ཤེས་པ་ལྟར་
རྨོངས་པའི་དབང་གིས་གྱ་ཚོམ་དུ་ང་ལ་རྒྱུད་འཁྲུགས་ནས་སྐྱོད་པར་བྱེད་མོད། ང་
ནི་ལུས་རྟེན་འདི་ཡང་འཇིག་རྟེན་ཏེ་སེམས་ཅན་གྱི་དོན་དུ་འཛིན་པ་ཡིན་ན་ཕྱི་
རོལ་གྱི་ནོར་དངོས་པོ་རྣམས་ལྟ་སྨོས་ཀྱང་ཅི་ཞིག་དགོས། རང་གི་མིག་དང་མགོ་
ཡང་སློང་བ་བྱུང་ན་ངས་ངེས་པར་སྦྱིན་པར་བྱ་ན། གླང་པོ་སོགས་ཕྱི་རོལ་གྱི་ནོར་
སྦྱིན་པ་སྨོས་ཀྱང་ཅི་ཞིག་དགོས། སློང་བ་རྣམས་ཀྱིས་བསླངས་པའི་ཚིག་རྣམས་
ཐོས་པ་ན་རང་གི་ལུས་ཀྱང་ངེས་པར་གཏོང་བར་སེམས་པ་ལ་སྐག་པར་བྱས་ནས་
དེ་འདྲ་སྦྱིན་མི་ནུས་སོ་སྙམ་དུ་སེམས་པ་ནི་བྱིས་པ་རྣམས་ཀྱི་སྙིང་སྟོབས་མི་བརྟན་
པ་སྟོན་པར་ཟད་དོ། །ཡང་ན་ཚིགས་བཅད་འདིའི་དོན་འདི་ལྟར་བཤད་དེ། བྱང་
ཆུབ་ཏུ་སེམས་བསྐྱེད་པའི་ཚེ་རྒྱལ་བ་སྲས་བཅས་ཐམས་ཅད་དཔང་དུ་བཞག་སྟེ།
རང་གི་ལུས་དང་ལོངས་སྤྱོད་ཐམས་ཅད་སེམས་ཅན་ལ་གཏོང་བར་ཁས་བླངས་
ཤིང་དེ་ལྟར་དུ་སེམས་པ་ལ། སློང་བ་པོ་རྣམས་ཀྱིས་བསླངས་པའི་ཚིག་ཐོས་པ་ན་
སྟེར་མི་ནུས་པར་གཏོང་བ་དེས་སྐྲག་ནས་མི་སྦྱིན་ནོ་སྙམ་དུ་སེམས་པ་ནི་བྱིས་པ་
རྣམས་ཀྱི་ངང་ཚུལ་ཏེ། རང་ཉིད་སེམས་བསྐྱེད་ཉམས་ཤིང་སྙིང་སྟོབས་མི་བརྟན་
པ་སྟོན་དུ་ཟད་དོ་ཞེས་བྱང་སེམས་ལས་དང་པོ་པ་སྙིང་སྟོབས་ཆུང་ངུ་རྣམས་ཀྱི་
དབང་དུ་བྱས་ཏེ་བཤད་དོ། །སེམས་དཔའ་ཆེན་པོ་རང་ཉིད་ཀྱི་སྙིང་སྟོབས་ཀྱི་
དབང་དུ་བྱས་ཏེ་ཡུལ་ཤི་བི་པའི་འབངས་ཐམས་ཅད་ཀྱིས་ལོག་སྟེ་ང་བསད་དམ་
ཡུལ་ནས་སྤྲུགས་ཀྱང་རུང་ལུས་ལོངས་སྤྱོད་གང་སློང་ཡང་མི་སྦྱིན་པར་ནི་ང་མི་
- 166 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བྱེད་ལ། རྒྱལ་སྲས་ཀྱི་སྤྱོད་པ་དང་འགལ་བའི་ལས་བྱས་ཏེ་རྒྱལ་སྲིད་ལ་འདུག་
པ་བས་དབེན་པའི་ནགས་སུ་གཅིག་པུར་འཁྱམས་ཏེ་འགྲོ་བ་དགའ་བས། ཁྱེད་
ཅག་ཤི་བི་པ་རྣམས་ཇི་ལྟར་ཟེར་བ་ལྟར་དཀའ་ཐུབ་ཀྱི་ནགས་ཚལ་དུ་འགྲོ་བར་
ཟད་མོད་ཅེས་འབྱོན་པར་ཞལ་གྱིས་བཞེས་སོ། །དེ་ནས་སེམས་དཔའ་ཆེན་པོས་
ཡབ་ཀྱི་དྲུང་དུ་སོང་ནས་མགོ་བོས་ཕྱག་བྱས་ཏེ། ཡབ་ཅིག་བདག་གིས་སྦྱིན་པར་
གླང་ཆེན་བསྩལ། །ནོངས་པ་གང་ལགས་ས་བདག་བཟོད་པར་གསོལ། །བདག་
ནི་གྲོང་ནས་དགོན་པར་མཆི་ལགས་ཀྱིས། །མི་ཡི་དབང་པོའི་ཕྱག་མཛོད་སྟོང་མ་
གྱུར། །ཅེས་ཞུས་སོ། །དེ་ནས་ཡབ་རྒྱལ་པོ་བུ་དང་འབྲལ་བའི་སྡུག་བསྔལ་གྱིས་
དབུགས་བསྣངས་ཏེ་སྐད་འདར་འདར་པོར་སྨྲས་པ། བུ་སྦྱིན་པའི་བློ་བོར་ལ་
འདུག་ཅིག །བྱང་ཆུབ་སེམས་དཔས་སྨྲས་པ། ས་ནི་རི་དང་བཅས་པར་ཡང་། །
གལ་ཏེ་ལྡོག་པར་འགྱུར་གདའ་ཡི། །ས་བདག་བདག་ནི་སྦྱིན་པ་ལས། །སེམས་
ནི་ལྡོག་པར་མི་བགྱིད་དོ། །ཞེས་སྨྲས་ནས་སོང་ངོ༌། ། །
བདུན་པ་སེམས་དཔའ་ཆེན་པོས་བཙུན་མོ་ལ་གདམས་ངག་བརྗོད་ཅིང་
སྦྱིན་པའི་ཡོན་ཏན་བསྔགས་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས།
མྱ་ངན་མ་བྱེད་ཅིག །ཅེས་པའི་བར་ཏེ། དེ་ནས་བྱང་ཆུབ་སེམས་དཔའ་ཐམས་
ཅད་སྒྲོལ་གྱིས་རང་གི་བཙུན་མོ་གཏམ་ངན་ཐོས་ཏེ་བཞིན་གྱུར་པ་ལ་སྨྲས་པ།
ཡུལ་ཤི་བི་པ་རྣམས་ཀྱིས་འདིར་ཇི་ལྟར་ང་ཡུལ་ནས་སྐྱོད་དོ་ཞེས་ངེས་པར་བྱས་
པ་ཁྱོད་ཀྱིས་ཐོས་སམ་དྲིས་པ་ན། བཙུན་མོས་ལྷ་ཐོས་ལགས་སོ་ཞེས་ཞུས་སོ། །
དེ་ལ་སེམས་དཔའ་ཆེན་པོས་སྨྲས་པ། དོན་འདི་ངེས་པར་གྱིས་ལ་ཁྱོད་ཀྱིས་ང་
ལས་ནོར་ཅི་ཐོབ་པ་རྣམས་དང་། ཁྱོད་ཀྱི་ཕ་མས་བྱིན་པའི་ནོར་ཅི་ཡོད་པ་རྣམས་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱོད་ཀྱིས་གཏེར་དུ་སྦོས་ཤིག །མཱ་ཏྲེས་སྨྲས་པ། ལྷ་ནོར་འདི་དག་གར་གཏེར་དུ་
སྦ་བར་བགྱི། སེམས་དཔའ་ཆེན་པོ་ཐམས་ཅད་སྒྲོལ་གྱིས་སྨྲས་པ། དུས་རྟག་ཏུ་
ཚུལ་ཁྲིམས་དང་ལྡན་པའི་ཞིང་རྣམ་པར་དག་པ་ལ་སྦྱིན་པ་བྱིན་ཅིག །དེ་ཡང་
ཁྱད་གསོད་དང་བརྙས་པ་མི་བྱ་བར་གུས་པ་དང་བཀུར་སྟི་དང་ལྡན་པས་མཆོད་
ཅིག །དེ་ལྟར་བྱས་ན་ནོར་རྣམས་གཏེར་དུ་སྦས་པ་ཡིན་ནོ། །དེ་ལྟར་གཏེར་དུ་
བཅུག་པ་དེ་ནི་ཚེ་རབས་ཕྱི་མར་རང་གི་རྗེས་སུ་འགྲོ་ཞིང་སུས་ཀྱང་འཕྲོག་ཏུ་མེད་
དོ། །གྱོས་སྒྲུག་རྒྱལ་པོ་ཡབ་ཡུམ་གཉིས་དགའ་བར་གྱིས་ཤིག །བྱིས་པ་དྲ་བ་
ཅན་དང་ ཀྲྀཥྛ་འཛིན་གཉིས་ཡོངས་སུ་སྐྱོངས་ཤིག །ཚེ་འདི་བས་ཕྱི་མ་གལ་ཆེ་
བས་ཆོས་ལ་གཅིག་ཏུ་བག་ཡོད་པར་བྱོས་ཤིག །འདུས་པའི་མཐའ་མ་འབྲལ་བ་
ཆོས་ཉིད་ཡིན་པས་ང་མེད་པས་མྱ་ངན་མ་བྱེད་ཅིག་ཅེས་གདམས་སོ། །
བརྒྱད་པ་བཙུན་མོས་དབེན་པའི་ནགས་ཚལ་གྱི་ཡོན་ཏན་བརྗོད་དེ་སྤྲོ་བ་
བསྐྱེད་པ་ནི། མཱ་ཏྲས་དེ་ཐོས་ནས་ཞེས་པ་ནས། སྦྱིན་པ་ལ་ཞུགས་སོ། །ཞེས་པའི་
བར་ཏེ། སེམས་དཔའ་ཆེན་པོ་ཐམས་ཅད་སྒོལ་གྱིས་གདམས་ངག་བརྗོད་པ་དེ་
བཙུན་མོ་མཱ་ཏྲེས་ཐོས་ནས་སྙིང་རབ་ཏུ་གདུངས་ཀྱང་། ཁྱིམ་ཐབས་སེམས་དཔའ་
ཆེན་པོ་དབེན་པའི་ནགས་སུ་འབྱོན་པ་ལ་མི་དགའ་བ་སྤང་བའི་ཕྱིར་མྱ་ངན་དང་
མི་དགའ་བའི་རྣམ་འགྱུར་བཏང་སྟེ་སྨྲས་པ། རྒྱལ་པོ་ཆེན་པོ་ཁྱོད་ཉག་གཅིག་པུ་
དབེན་པའི་ནགས་སུ་གཤེགས་པ་ཆོས་མ་མཆིས་ཏེ་ག་ལ་རུང་། དེ་བས་རྒྱལ་
རིགས་ཁྱོད་གང་དུ་གཤེགས་པ་དེར་བདག་ཀྱང་ངེས་པར་མཆི་བར་འཚལ། འདི་
ལ་འགྱུར་གསར་དུ། རྒྱལ་པོ་ཆེན་པོ་ཉག་གཅིག་པུ། ནགས་སུ་གཏོང་བ་ཆོས་མ་
ལགས། །དེས་ན་རྒྱལ་རིགས་གར་གཤེགས་པ། །དེར་ནི་བདག་ཀྱང་མཆི་བར་
- 168



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཚལ། ཁྱོད་སྤངས་ན་ནི་ཡོངས་བསྐོར་ཏེ། །གནས་ ཀྱང་བདག་ཉིད་ངེས་པར་
མཆི། །དུལ་ བ་ ཁྱོད་ གང་ གསོན་ པ་ དེར། །འཆི་ བའི་ སྡུག་ བསྔལ་ མེད་ པར་
འགྱུར། །ཞེས་ཚིགས་བཅད་ལྷག་པོ་ཞིག་འབྱུང་ངོ༌། །བཙུན་མོ་མཱ་ཏྲས་སེམས་
དཔའ་ཆེན་པོ་ལ་ལྷ་ཞེས་བོས་ནས། བདག་གིས་ནི་ནགས་ཚལ་ན་གནས་པ་མི་
བདེ་བར་མ་མཐོང་ལགས་སོ། །རྒྱུ་མཚན་ཅིའི་སླད་དུ་ཞེ་ན། འདི་ལྟར་དབེན་
པའི་ནགས་ཚལ་ན་མི་མི་བསྲུན་པ་མེད་ཅིང་། སྐྱེད་མོས་ཚལ་ན་ནི་རྐུན་མ་དང་
།
གཡོན་ཅན་དག་དང་། མུ་ཏོ་བ་ངན་ པ་དག་དང་། རྒྱལ་པོའི་སྲུང་མི་གཏུམ་པོ་
སོགས་མི་བསྲུན་པ་མང་དུ་གནས་པས། རྒྱལ་པོའི་སྐྱེད་མོས་ཚལ་བས་དབེན་
པའི་ནགས་ ཚལ་ དགྱེས་ སོ། །གཞན་ཡང་སྐྱེས་མོས་ཚལ་ན་མི་སྐྱེ་བོ་མང་ པོ་
འདུས་པས་མི་གཙང་བ་སྣ་ཚོགས་ཀྱིས་གང་སྟེ་ཆུ་གཙང་མ་དཀོན་ལ། ཤིང་ཡང་
རང་དགར་ལོངས་སྤྱད་དུ་མེད། དབེན་པའི་ནགས་ཚལ་ན་ནི་ཆུ་གཙང་མ་དྭངས་
ཤིང་བསིལ་བ་སོགས་ཡན་ལག་བརྒྱད་དང་ལྡན་པ་དང༌། ལྗོན་ཤིང་བཟང་པོ་ཁོ་
ར་ཁོར་ཡུག་ཏུ་གནས་པ་མང་པོ་ཅི་དགར་ལོངས་སྤྱད་དུ་ཡོད་པས། སྐྱེད་མོས་
ཚལ་བས་དཀའ་ཐུབ་ཀྱི་ནགས་ཚལ་དགྱེས་སོ། །གཞན་ཡང་སྐྱེད་མོས་ཚལ་ན་ནི་
རྒྱལ་པོའི་མི་རྣམས་འཐབ་པ་དང༌། རྩོད་པ་དང་། གཅིག་ལ་གཅིག་ཁ་ཟེར་བ་
སོགས་སྒྲ་མི་སྙན་པ་སྣ་ཚོགས་པ་ཐོས་ཤིང་། གྲོགས་ངན་པ་གཡོན་ཅན་མང་པོ་
གནས་ལ། དབེན་པའི་ནགས་ཚལ་ན་ནི་སྐྱོན་དེ་དག་གང་ཡང་མེད་པར་ལྗོན་པའི་
རྩེ་མོ་དག་ཏུ་འཁོད་པའི་བྱ་འགའ་ཞིག་ནི་བཻཌཱུརྱ་ལྟར་སྔོ་བ། འགའ་ཞིག་ནི་ཤེལ་
ལྟར་དཀར་བ། འགའ་ཞིག་ནི་པདྨ་རཱ་ག་ལྟར་དམར་བ། འགའ་ཞིག་ནི་གསེར་
ལྟར་སེར་བ། འགའ་ཞིག་ནི་ཚོན་སྣ་ཚོགས་ཀྱི་མདངས་འཛིན་པ་འཇའ་ལྟར་བཀྲ་
- 169-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བ་སོགས་དབྱིབས་དང་ཁ་དོག་རྣམ་པ་སྣ་ཚོགས་པ། དབེན་པའི་གནས་སུ་དཀའ་
ཐུབ་བྱེད་པ་རྣམས་ལ་ཁམས་འདྲི་བ་ལྟར་སྐད་སྙན་པོས་རྒྱང་ནས་འབོད་པར་བྱེད་
པ། འགའ་ཞིག་ནི་སྐད་ཀྱི་འགྱུར་ཁུག་མང་པོས་དྲུག་ ལྡན་ལ་སོགས་ པའི་གླུ་
དབྱངས་བྱེད་པ་འདྲ་བ། འགའ་ཞིག་ནི་བསམ་གཏན་པ་རྣམས་ལ་རྒྱལ་བར་གྱུར་
ཅིག་ཅེས་ཤིས་པ་བརྗོད་པ་འདྲ་བ། ཆགས་སྡང་མེད་པའི་གྲོགས་རི་དྭགས་མང་
པོ་བསམ་གཏན་པ་ལ་དཀའ་ཐུབ་ཀྱི་སྤྲོ་བ་སྟོན་པ་ལྟར་རན་དང་ཆབ་ཀྱིས་འཚོ་
ཞིང་། ཡོངས་སུ་བཟུང་བ་གང་ཡང་མེད་པར་བག་ཡངས་སུ་བདེ་བར་འཚོ་བ། རི་
དྭགས་འགའ་ཞིག་ནི་མགྲིན་པ་སྐྱོགས་ནས་མིག་དཀྱུས་རིང་པོས་བསམ་གཏན་
པ་ལ་ཞི་བར་ལྟ་བ་སོགས་ཆགས་སྡང་མེད་པའི་གྲོགས་དང་། ཆགས་སྡང་མི་སྐྱེད་
པའི་སྒྲ་སྙན་པ་སྣ་ཚོགས་ཀྱིས་མིག་དང་རྣ་བ་སིམ་པར་བྱེད་པས་ན། རྒྱལ་པོའི་
སྐྱེད་མོས་ཚལ་བས་ཀྱང་དཀའ་ཐུབ་ཀྱི་ནགས་ཚལ་ཤིན་ཏུ་དགྱེས་སོ། །གཞན་
ཡང་སྐྱེད་མོས་ཚལ་ན་ས་གཞི་མི་དང་དུད་འགྲོ་མང་པོས་བརྫིས་པས་རད་རོད་
ཅན་དུ་གྱུར་ཏེ་མི་གཙང་བས་དྲི་མི་ཞིམ་ཞིང་བལྟ་ན་མི་མཛེས་འགྲོ་ན་མི་བདེ་ལ།
དབེན་པའི་ནགས་ན་མི་སྐྱེ་བོའི་རྒྱུ་འགྲུལ་མེད་པས་ས་གཞི་ཐམས་ཅད་ནེའུ་
གསིང་སྔོན་པོ་རྩེ་མོ་མ་ཉམས་པ་གཙང་མ་དྲི་ཞིམ་ཞིང་ཡིད་དུ་འོང་བ་བཻཌཱུརྱ་འདྲ་
བ་ཡོད་པས། རྒྱལ་པོའི་སྐྱེད་མོས་ཚལ་བས་དཀའ་ཐུབ་ཀྱི་ནགས་ཚལ་ཤིན་ཏུ་
དགྱེས་སོ། །སེམས་དཔའ་ཆེན་པོ་ལ་ལྷ་ཞེས་བོས་ནས། གཞན་ཡང་དབེན་པའི་
ནགས་ཚལ་ལྕག་མ་གསར་པ་གསར་པ་འཁྲིགས་པའི་ཁྲོད་དག་ན་གཞོན་ནུ་དྲ་བ་
ཅན་དང་ཀྲྀ་འཛིན་གཉིས་ཉིན་རེ་བཞིན་མེ་ཏོག་གསར་པ་གསར་པའི་ཕྲེང་བས་
མགོ་དང་ལུས་བརྒྱན་ཅིང་རྩེ་བ་གཟིགས་ན་ནི་རྒྱལ་སྲིད་ཀྱི་དཔལ་དག་ཀྱང་
- 170 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དགོངས་པར་མི་འགྱུར་རོ། །གཞན་ཡང་དགུན་སྨད་དང་དཔྱིད་དང་སོ་ཀ་སོགས་
དུས་རིམ་པར་འགྱུར་བའི་དབང་གིས་ནགས་ཚལ་དག་ལ་ལོ་མ་དང་མེ་ཏོག་
གསར་པ་གསར་པ་སྐྱེས་པ་ཤིན་ཏུ་མཛེས་པ་དང་། སྨན་ལྗོངས་མཐིལ་སྡིངས་
ཤང་ཤོང་འགྲོ་ན་བདེ་བ་ཁལ་བུ་ཁོལ་བུར་གནས་པ་དང་། ས་འཛིན་མཐོན་པོའི་
རྩེ་ནས་འབབ་པའི་འབབ་ཆུ་སིལ་སིལ་ལྷུང་ལྷུང་གི་སྒྲ་དབྱངས་སྙན་པར་སྒྲོག་
ཅིང་སྐབས་འགར་ པ་ཏྲའི་འཛུམ་འཁྱིལ་སྟོན་པའི་འཁྱིལ་བ་དང་བཅས་པའི་
ནགས་ཚལ་དག་ན་ཤིན་ཏུ་དགྱེས་པར་འགྱུར་རོ། །གཞན་ཡང་ད་ལྟ་རྒྱལ་པོའི་ཕོ་
བྲང་ན་སིལ་སྙན་དང་གླུ་གར་སྣ་ཚོགས་བྱེད་པ་འདི་རྣམས་ནི་མི་རྟག་ཅིང་མི་
བརྟན་པ། རྩོལ་བ་ཆེན་པོས་བསྒྲུབ་དགོས་པ། ཡོན་ཏན་ལས་སྐྱོན་ཆེ་བ་ཤ་སྟག་
ཡིན་ལ། དབེན་པའི་ནགས་ཚལ་ན་རྩོལ་བས་བསྒྲུབ་མི་དགོས་པའི་རང་བྱུང་བའི་
སིལ་སྙན་དང་གླུ་གར་ཡིད་དུ་འོང་བ་སྐྱོན་མེད་པ་ཁྱད་པར་དུ་འཕགས་པ་མང་དུ་
མཆིས་སོ། །ཇི་ལྟར་ཡོད་ཅེ་ན། དབེན་པའི་ནགས་ཚལ་ན་དགའ་བ་འདོད་པའི་
བྱ་རྣམས་སྒྲ་སྙན་པ་རྣམ་པ་སྣ་ཚོགས་སིལ་སྙན་དང་པི་ཝང་དང་གླིང་བུ་སྒྲོག་པ་
ལྟ་བུ་རྒྱུན་མི་ཆད་དུ་འབྱུང་བ་ཡོད་ཅིང་། གྲོང་ན་གར་བྱེད་པ་རྣམས་རང་རང་གི་
སློབ་དཔོན་གྱི་བསྟན་ཏེ་སློབ་དགོས་ལ། དབེན་པའི་ནགས་ན་ནི་འདོད་ཆགས་
བདོ་བའི་སློབ་དཔོན་གྱི་བསྟན་ཅིང་བསྐུལ་བའི་རྨ་བྱ་རྣམས་སྒྲོ་གཤོག་ཟླུམ་པོར་
བྱས་ཏེ་སྐད་སྙན་པོའི་དབྱངས་དང་བཅས་ཏེ་གར་བགྱིད་དོ། །དགའ་བ་འཚལ་
བའི་ བྱ་རྣམས་ནི། །ཞེས་པ་འདི་ལ་འགྱུར་ གསར་དུ། དགའ་བའི་ ཚལ་ གྱི་ བྱ་
རྣམས་ནི། །ཞེས་ འབྱུང་ ཏེ། དོན་ནི་ གོ་ བར་ ཟད་ དོ། །གཞན་ ཡང་ དབེན་ པའི་
ནགས་ན་དྲི་ཞིམ་མེ་ཏོག་རྣམས་ལ་འཁོར་བའི་བུང་བའི་ན་ཆུང་རྒྱུད་མང་གི་གླུ་
71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབྱངས་ལེན་པ་རབ་ཏུ་སྙན་ཅིང་མ་སྨད་པ་སྟེ་སྐྱོན་མེད་པ་རྒྱུན་མི་ཆད་དུ་འབྱུང་
བ་ དག་ ཀྱང་ མཆིས་སོ། །དེ་ལྟར་ དབེན་ པའི་ ནགས་ ཚལ་ དག་ན་ རྩོལ་ བས་
བསྒྲུབས་མི་དགོས་པར་རང་འབྱུང་གི་གླུ་དབྱངས་དང་གར་མང་པོ་དང་སིལ་སྙན་
གྱི་སྒྲ་མང་པོ་དག་གིས་སེམས་དཔའ་ཆེན་པོ་ཁྱོད་ཀྱི་ཐུགས་དགྱེས་པར་བགྱིད་
དོ། །གཞན་ཡང་རྒྱལ་པོའི་ཕོ་བྲང་ན་མལ་སྟན་གཡོགས་མ་ཅན་དང་། སྤོས་དྲི་
ཞིམ་པ་དང་། བསིལ་ཡབ་གཡོབ་པ་དང་། བཙུན་མོ་རྣམས་རྒྱན་སིལ་སིལ་གྱིས་
སྒྲ་སྒྲོག་པ་ཡོད་མོད། འདི་དག་ནི་རྩོལ་བས་བསྒྲུབ་དགོས་པ་དང་། རྟག་ཏུ་མི་
འབྱུང་བ་དང་། ཉོན་མོངས་པའི་གནས་ངན་ལེན་དང་བཅས་པ་དང་། མི་གཙང་
བ་སྣ་ཚོགས་དང་འདྲེས་པ་དང༌། ཕུགས་ ལྟུང་བའི་ཆོས་ཅན་ཤ་སྟག་ཡིན་ལ།
འདི་དག་བས་བརྒྱ་འགྱུར་གྱིས་ལྷག་པ་དབེན་པའི་ནགས་ཚལ་ན་ཡོད་དོ། །ཇི་
ལྟར་ཡོད་ཅེ་ན། འདི་ལྟར་དབེན་པའི་ནགས་ཚལ་དག་ན་རྩོལ་བས་བསྒྲུབ་མི་
དགོས་པར་མཚན་མོའི་ཟླ་འོད་ཀ་ཤི་ཀའི་རས་དཀར་བཟང་པོས་གཡོགས་པའི་
རྡོ་ལེབ་དང༌། ལྗོན་པ་བཟང་པོའི་དྲུང་ན་རྩྭ་སྔོན་པོ་འཇམ་ཞིང་གཙང་བ་ཡིད་དུ་
འོང་བའི་སྟན་དང༌། ལྗོན་ཤིང་དག་ལ་ཆགས་པའི་མེ་ཏོག་དྲི་ཞིམ་པ་རྣམ་པ་སྣ་
ཚོགས་པ་དག་དང་། སྤོས་ཀྱི་ཤིང་དག་ལས་དྲི་བཟང་པོའི་ངད་འཕྲོ་བས་བསྒོས་
པའི་བསེར་བུ་བསིལ་ཡབ་གཡོབ་པར་བགྱིད་ཅིང་། འབབ་ ཆུའི་ན་ཆུང་འོག་
གཞིའི་གོར་མས་བསྐྱོད་པས་གྱེན་དུ་འཐོར་བ་མུ་ཏིག་གི་དོ་ཤལ་གནམ་དུ་འཐོར་
བ་ལྟ་བུ་དང་། དལ་གྱིས་འབབ་པའི་ཆབ་སྒྲ་སྙན་པ་ལྷུང་ལྷུང་སིལ་སིལ་གྱི་སྒྲ་
དབྱངས་སྒྲོག་པ་ནི་བཙུན་མོ་རྣམས་ཀྱིས་ལུས་ཀྱི་རྒྱན་རྣམས་འཁྲོལ་བའི་སིལ་
སིལ་གྱི་སྒྲ་ལས་བརྒྱ་འགྱུར་གྱིས་སྙན་ཅིང་ཡིད་དུ་འོང་བ་དག་གིས་སེམས་དཔའ་
- 172 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོ་ཁྱོད་ཀྱི་ཐུགས་རབ་ཏུ་དགྱེས་པར་བགྱིད་དོ། །དེ་ལྟར་སེམས་དཔའ་ཆེན་
པོ་དེ་བཙུན་མོ་གནང་ཆེན་གྱི་སྤྲོ་བ་བསྐྱེད་དེ་ཡིད་བཞོས་བ་དང་། དབེན་པའི་
ནགས་ཚལ་དུ་འགྲོ་བ་ལ་སེམས་སྤྲོ་བར་གྱུར་ནས། སྐྱེ་བོ་སློང་མོ་རྣམས་ལ་
བལྟས་ཏེ་གང་ལ་གང་འདོད་ཀྱི་སྦྱིན་པ་ཆེན་པོ་སྦྱིན་པ་ལ་ཞུགས་སོ། ། ན་
དགུ་པ་སེམས་དཔའ་ཆེན་པོ་བསྐྲད་པ་ཐོས་ནས་དབུལ་ཕོངས་རྣམས་མྱ་
ངན་གྱིས་གདུངས་པ་ནི། དེ་ནས་ཐམས་ཅད་སྒྲོལ་ཞེས་པ་ནས། དེ་ལས་ཕུང་བྱེད་
མཁས་ པ་མེད། །ཅེས་ པའི་བར་ཏེ། དེ་ནས་ སེམས་ དཔའ་ཆེན་པོ་ཐམས་ཅད་
སྒྲོལ་དེ་ལྟར་ཤི་བི་བའི་བློན་པོ་གཙོ་བོ་རྣམས་ཀྱིས་ཡུལ་ནས་བསྐྲད་དེ་ནགས་
ཁྲོད་དུ་བཏང་བར་གྱུར་པ་ཕོ་བྲང་ནང་གི་འཁོར་རྣམས་ཀྱི་ཐོས་ནས་རྒྱལ་པོའི་ཕོ་
བྲང་ནང་དུད་མོའི་སྒྲ་ཆེན་པོ་བྱུང་བར་གྱུར་ཏོ། །སྐྱེ་བོ་སློང་མོ་བ་རྣམས་ཀྱང་དེ་
ཐོས་ནས་མྱ་ངན་གྱིས་གདུངས་པའི་ཤུགས་ཀྱིས་བརྒྱལ་བ་བཞིན་དུ་དྲན་པ་
ཉམས་པར་གྱུར་ཅིང་། སྨྱོ་བ་བཞིན་དུ་སེམས་འཁྲུགས་ཏེ་སྨྲེ་སྔགས་རྣམ་པ་མང་
པོ་འདོན་པར་གྱུར་ཏོ། །དེའི་ཚེ་ཤི་བིའི་ཡུལ་གྱི་སྐྱེ་བོ་གཟུར་གནས་རྣམས་དང་།
ཁྱད་པར་སློང་མོ་བ་ཐམས་ཅད་མྱ་ངན་གྱིས་གདུངས་ཏེ་ངུ་བཞིན་དུ་སྨྲེ་སྔགས་
རྣམ་པ་མང་པོ་འདོན་པ་དེ་དག་མཁས་མཆོག་དཔའ་བོས་ཚིག་རྒྱན་ངོ་མཚར་བ་
དང་སྦྱར་བ་ནི། འབྲས་བུ་ཞིམ་པོ་ཞེས་སོགས་ཏེ། འཇིག་རྟེན་ཐམས་ཅད་ཀྱིས་མ་
འདྲིས་ པའི་མཛའ་བཤེས། སེམས་ཅན་ ཐམས་ཅད་ ཀྱི་ཉེར་འཚོའི་གཞི། ལས་
དང་ཉོན་མོངས་པའི་ཚད་པས་གདུངས་པ་ཐམས་ཅད་གང་ལ་སྐྱབས་སུ་རེ་བའི་
གྲིབ་ཤིང་གང་ལ་གང་འདོད་དུ་ཚིམ་པར་བྱེད་པའི་འབྲས་བུ་ཞིམ་པོ་ཟད་པ་མེད་
པར་ཡོད་པ་དེ་གཅད་པའི་ཕྱིར་ཡུལ་ནས་སྐད་ཅེས་སྟ་རེ་གཟས་པའི་མི་སྡིག་ཅན་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདི་རྣམས་ས་འདིས་ངོ་མཚར་དུ་གྱུར་ནས་སྡིག་ཅན་འདི་འདྲ་ངའི་སྟེང་དུ་བསྡད་
དུ་ག་ལ་རུང་ཞེས་དེ་མ་ཐག་འདོར་བར་རིགས་པ་ལ། དེ་ལྟར་མི་བྱེད་ཅིང་ངོ་
མཚར་དུ་ཡང་མ་གྱུར་པར་སྡིག་ཅན་འདི་རྣམས་ད་དུང་འཛིན་པ་འདི་ནི་ས་འདི་ལ་
སེམས་པ་མེད་པར་གསལ་བར་མངོན་ནོ། །གཞན་ཡང་འཇིག་རྟེན་ཐམས་ཅད་ཀྱི་
ཕན་བདེའི་རྩ་ ལག་སེམས་ཅན་ཐམས་ཅད་ཀྱི་ལས་དང་ཉོན་མོངས་པའི་སྒོམ་
པའི་གདུང་བ་སེལ་ཞིང་། གང་ལ་གང་འདོད་ཀྱི་ཡོ་བྱད་ཆུ་གཙང་ཞིམ་པོས་ཚིམ་
པར་བྱེད་ཅིང་ཟད་པ་མེད་པའི་རྫིང་བུ་སེམས་དཔའ་ཆེན་པོ་ཐམས་ཅད་སྒྲོལ་
རྒྱལ་སྲིད་དང་འབྲལ་བ་དག་མི་འགོག་ན། འཇིག་རྟེན་སྐྱོང་བ་བཞི་ཞེས་ཐོས་པ་
རྣམས་འཇིག་རྟེན་སྐྱོང་བའི་མིང་དོན་མེད་དུ་གྱུར་ཏོ། །ཡང་ན་འཇིག་རྟེན་སྐྱོང་བ་
བཞི་ཡོད་ཅེས་ཐོས་པ་གྲགས་པ་ཙམ་དུ་ཟད་ཀྱིས་དོན་ལ་མེད་པར་ངེས་ཏེ། དོན་
ལ་ཡོད་ན་ནི་འཇིག་རྟེན་ཐམས་ཅད་ཀྱི་ཉེར་འཚོའི་གཞི་གཅིག་པུ་འདི་མི་སྲུང་ན་
འཇིག་རྟེན་ཅི་ཞིག་སྐྱོང་། ཡང་ན་ནི་འཇིག་རྟེན་སྐྱོང་བ་དེ་དག་སྔོན་ཡོད་ཀྱང་ད་
ལྟ་འཇིག་རྟེན་འདིར་མ་བསྡད་པར་འཇིག་རྟེན་གཞན་ག་ཤེད་གུད་དུ་དོང་བར་
མངོན་ནོ། །གཞན་ཡང་འཇིག་རྟེན་ཐམས་ཅད་ཀྱི་དཔུང་གཉེན་གཅིག་པུ་རྒྱལ་བུ་
ཐམས་ཅད་སྒྲོལ་རང་གི་རྒྱལ་སྲིད་ལས་བྱུང་བས་ན། ཀྱེ་མའོ་ཆོས་མིན་དར་ཞིང་
ཆོས་མིན་གྱི་ཕྱོགས་བདུད་སྡིག་ཏོ་ཅན་དཔུང་དང་བཅས་པ་གཉིད་སངས་ཏེ།
འཇིག་རྟེན་འདིར་འོངས་ནས་གཉིད་མ་ལོག་པར་ཆོས་འཇོམས་པ་ལ་དགའ་
མགུར་སྤྱོད་ལ། ཆོས་ནི་ཉམས་ཤིང་ཆོས་སྐྱོང་བ་རྣམས་གཉིད་ལོག་སྟེ་མ་ཚོར་
བའམ་ཡང་ན་ཤི་བར་ངེས་སོ། །དེ་ལྟར་མིན་པར་ཆོས་སྐྱོང་བ་རྣམས་གཉིད་མ་
ལོག་པར་ཡོད་ན་ནི་སེམས་ཅན་ཐམས་ཅད་འཁོར་བ་ནས་འདོན་ཞིང་གནས་
- 174-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
སྐབས་དང་མཐར་ཐུག་གི་བདེ་བ་ཐམས་ཅད་སྟེར་བའི་ཆོས་ཀྱི་རྒྱལ་པོ་འདི་མི་
སྐྱོང་ན། གཞན་ཆོས་ཅི་ཞིག་སྐྱོང་། གཞན་ཡང་བདག་ཅག་དབུལ་ཞིང་ཕོངས་
པའི་སློང་མོ་བ་རྣམས་ཉེས་པ་ཅུང་ཟད་ཀྱང་མེད་པ་ལ། ཐམས་ཅད་ཀྱི་འཚོ་བ་
སྟེར་བའི་སྦྱིན་བདག་གཅིག་པུ་འདི་མེད་པར་བྱས་ནས་སློང་མོ་བ་ཐམས་ཅད་ཀྱི་
སྲོག་ལ་རྒོལ་བ་གདུག་པ་ཅན་མི་བསྲུན་པ་དེ་ལས་ཕུང་བྱེད་མཁས་པ་གང་ཡང་
མེད་དོ། །མདོར་ན་སེམས་དཔའ་ཆེན་པོ་འདི་མི་བཞུགས་པས་འཇིག་རྟེན་ཐམས་
ཅད་མགོན་དང་བྲལ་བར་གྱུར་ཏོ་ཞེས་ཤི་བིའི་ཡུལ་གྱི་སྐྱེ་བོ་གཟུར་གནས་རྣམས་
དང་སློང་མོ་བ་ཐམས་ཅད་ཀྱིས་ཆོ་ངེ་བཏོན་ཏོ། །
བཅུ་པ་སེམས་དཔའ་ཆེན་པོ་དབེན་པའི་ནགས་སུ་བྱོན་པ་ནི། དེ་ནས་བྱང་
ཆུབ་སེམས་དཔས་ཞེས་པ་ནས། དགོན་པ་ཞིག་ཏུ་ཕྱིན་ཏོ། །ཞེས་པའི་བར་ཏེ།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་གྱིས་ནོར་བུ་
རིན་པོ་ཆེ་དང་གསེར་དང་དངུལ་ལ་སོགས་པའི་རིན་པོ་ཆེ་སྣ་ཚོགས་ཀྱིས་གང་
བའི་བང་མཛོད་འབུམ་ཕྲག་དུ་མ་དང་། ནོར་དང་འབྲུ་ལ་སོགས་པ་ཉེ་བར་མཁོ་
བའི་ལོངས་སྤྱོད་མང་པོ་དང་ལྡན་པའི་བང་མཛོད་རྣམས་དང་། ལས་བྱེད་པའི་མི་
བྲན་ཕོ་དང་བྲན་མོ་ལ་སོགས་པའི་གཡོག་འཁོར་རྣམས་དང༌། ཤིང་རྟ་ལ་སོགས་
པའི་ཐེག་པ་དང་། རྟ་ལ་སོགས་པའི་བཞོན་པ་དང་། གོས་དང་སྨན་དང་བཟའ་
བཏུང་སོགས་འཚོ་བའི་ཡོ་བྱད་ལ་སོགས་པ་ ཡོངས་སུ་བཟུང་བའི་དངོས་པོ་
ཐམས་ཅད་ཇི་ལྟར་རིགས་པར་གང་ལ་གང་འདོད་དུ་བྱིན་ཏེ། ཕ་མ་རྒྱལ་པོ་ཡབ་
ཡུམ་མྱ་ངན་གྱི་སྡུག་བསྔལ་གྱིས་ཟིལ་གྱིས་ནོན་ཏེ་བརྟན་པ་ཉམས་པ་གཉིས་ཀྱི་
རྐང་པ་གཉིས་ལ་ཕྱག་འཚལ་ནས། བུ་དང་བུ་མོ་དང་ཆུང་མར་བཅས་ཏེ་ཤིང་རྟའི་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཆོག་ལ་བཞོན་ནས་བསོད་ནམས་རླབས་ཆེན་བྱེད་པའི་ཉིན་པར་གྱི་ཅ་ཅོའི་སྒྲ་
བཞིན་དུ་སྐྱེ་བོ་མང་པོ་ཆོ་ངེ་འདོན་པའི་སྒྲ་སྒྲོག་ཅིང་གྲོང་ཁྱེར་གྱི་དབུས་ཕོ་བྲང་
མཆོག་གི་ནང་ནས་ཕྱིར་བྱུང་སྟེ། སེམས་དཔའ་ཆེན་པོ་ཉིད་ལ་རྗེས་སུ་ཆགས་
པའི་དབང་གིས་འབྲལ་མི་ཕོད་པར་རྗེས་སུ་འབྲངས་ཏེ་འོང་བའི་སྐྱེ་བོ་མྱ་ངན་གྱི་
གདུངས་པའི་ཤུགས་ཀྱིས་མཆི་མས་གདོང་ཡོག་པར་བྱས་པ་རྣམས་ལ་སྨྲས་པ།
ཤེས་ལྡན་དག་སླར་དེངས་ཤིག །འདི་ལྟར་ཤིན་ཏུ་ཡུན་རིང་པོ་ནས་སྡུག་པ་དང་
འགྲོགས་པ་ཡང་མཇུག་ཏུ་གདོན་མི་ཟ་བར་འབྲལ་བའི་མཐའ་ཅན་དུ་འགྱུར་ཏེ།
གཉེན་གྱི་སྐྱེ་བོ་དང་འགྲོགས་པ་ནི་ལམ་ཀའི་ངལ་བསོ་བའི་བསྟི་གནས་ཀྱི་ཤིང་
དང་འདྲ་བས་གདོན་མི་ཟ་བར་སྡུག་པ་དང་འབྲལ་བར་འགྱུར་རོ། །དེ་ཅིའི་ཕྱིར་
ཞེ་ན། འཇིག་རྟེན་ཀུན་ན་སྐྱེ་བོ་དབང་མེད་དེ། །མཛའ་བ་རྣམས་དང་འབྲལ་བར་
འགྱུར་བསམ་ནས། ཁྱེད་ཀྱིས་ས་སྟེང་འབད་ པ་ཐམས་ཅད་ཀྱིས། །ཞི་ ཕྱིར་བློ་
གྲོས་མི་གཡོ་བརྟན་པར་གྱིས། །ཞེས་གདམས་ནས་ནན་གྱིས་སླར་བཟློག་སྟེ་བཀྱེ་
ནས། སེམས་དཔའ་ཆེན་པོ་རང་ཉིད་ཀྱིས་སྲབ་སྐྱོགས་བཟུང་སྟེ་རི་བོ་བང་ཀ་གང་
ན་བ་དེར་སོང་ངོ༌། །གྲོང་ཁྱེར་མཆོག་གི་ཉེ་འཁོར་གྱི་སྐྱེད་མོས་ཚལ་བཟང་པོ་
ཡིད་དུ་འོང་བ་ཚར་དུ་དངར་བ་རྣམས་འདས་ནས་ཀྱང་། སྙིང་སྟོབས་ཆེ་བས་ཡིད་
འཁྲུག་པ་མེད་པར་མཐར་གྱིས་གྲིབ་ཤིང་ཉུང་ཞིང་སྐྱེ་བོའི་རྒྱུ་འགྲུལ་ཆད་པ། རི་
དྭགས་མང་པོ་རབ་ཏུ་རྒྱུ་བ། སྒྲིབ་བྱེད་མེད་པས་ཕྱོགས་ཐག་རིང་པོ་གསལ་བར་
སྣང་བ། བྱེའུ་རྣམས་ཚད་པས་གདུངས་པས་ཙ་ཙིའི་སྒྲ་གྲག་པའི་མྱ་ངམ་གྱི་ཐང་
དགོན་པ་ཞིག་ཏུ་ཕྱིན་ཏོ། ། །
གཉིས་པ་བཤུལ་ཐག་རིང་པོར་བགྲོད་ པའི་ ཚེ་མེད་དུ་མི་རུང་བའི་
- 176 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཞོན་པ་རྟ་དང་ཤིང་རྟ་སྦྱིན་པར་བཏང་བ་ལ་གསུམ། ཤིང་རྟ་འདྲེན་པའི་རྟ་
རྣམས་ སྦྱིན་ པར་ བཏང་ བ། སེམས་ དཔའ་ ཆེན་ པོའི་ བསོད་ ནམས་ ཀྱི་མཐུས་
གནོད་སྦྱིན་རྣམས་ཀྱིས་ཤིང་རྟ་དྲངས་པ། ཤིང་རྟ་སྦྱིན་པར་བཏང་བའོ། །དང་པོ་
ནི། དེ་ནས་བྲམ་ཟེ་འཁྱམས་པ་ཞེས་པ་ནས། རྟ་བཞི་བྱིན་པར་གྱུར། །ཅེས་པའི་
བར་ཏེ། དེ་ནས་བྲམ་ཟེ་ལམ་འཁྱམས་པ་དག་ཕྱོགས་དེར་འོངས་པ་ཞིག་གིས་
སེམས་དཔའ་ཆེན་པོ་དེ་ལ་ཤིང་རྟ་འདྲེན་པའི་རྟ་རྣམས་བསླང་ཞེས་བརྗོད་པ་ཐོས་
པ་ན། སེམས་དཔའ་ཆེན་པོ་ནི་སྦྱིན་པ་ལ་དགའ་བས་གཏམ་སྙན་ཐོས་པ་བཞིན་
དུ་དགའ་སྟེ། དེ་ནས་རི་བོ་བང་ཀའི་གནས་ཀྱི་བར་ལ་དཔག་ཚད་དུ་མ་ཡོད་པས།
དཔག་ཚད་དུ་མར་བགྲོད་དགོས་པའི་ལམ་དུ་སེམས་དཔའ་ཆེན་པོ་དེ་རང་གཅིག་
པུ་ཙམ་མིན་པར་ལུས་ལས་སྐྱེས་པའི་བུ་དང་བུ་མོ་བཙུན་མོར་བཅས་ཤིང་གྲོགས་
གཞན་ནི་མེད་པར་གྱུར་ཀྱང་། ཕྱི་རྗེས་ལ་མ་ལྟ་བར་རང་ཉིད་གནས་སྐབས་ཅིར་
གྱུར་ཀྱང་བླ་ཡི་སྦྱིན་པ་གཏང་བར་བྱའོ་སྙམ་དུ་བྲམ་ཟེ་དེ་རྣམས་ལ་ཤིང་རྟ་འདྲེན་
པའི་རྟ་བཞི་པོ་དེ་བྱིན་པར་གྱུར་ཏོ། །
གཉིས་ པ་ སེམས་ དཔའ་ཆེན་པོ་ དེ་ ཉིད་ ཀྱི་བསོད་ནམས་ ཀྱི་མཐུས་
གནོད་སྦྱིན་རྣམས་ཀྱིས་ཤིང་རྟ་དྲངས་པ་ནི། དེ་ནས་བྱང་ཆུབ་སེམས་དཔའ་ཞེས་
པ་ནས། ལགས་པ་སྙམ། །ཞེས་པའི་བར་ཏེ། དེ་ལྟར་ བྲམ་ཟེ་རྣམས་ལ་ཤིང་རྟ་
འདྲེན་པའི་རྟ་བཞི་པོ་དེ་བྱིན་ནས་ཤིང་རྟ་འདྲེན་པ་གཞན་མེད་པས། བྱང་ཆུབ་
སེམས་དཔའ་ཐམས་ཅད་སྒྲོལ་བདག་ཉིད་ཀྱིས་ཤིང་རྟ་དྲངས་པར་བསམ་ནས་
ཤིང་རྟ་ལས་བབས་ཏེ་མདུན་དུ་ལེགས་པར་ཆས་པ་དང་། གནོད་སྦྱིན་གཞོན་ནུ་
བཞི་མདུན་དུ་བྱུང་སྟེ། བཞི་པོ་དེ་རི་དྭགས་དམར་པོའི་གཟུགས་སུ་བསྒྱུར་ནས་རྟ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཟང་པོ་རབ་ཏུ་དུལ་བ་བཞིན་དུ་ཤིང་རྟ་འདྲེན་པ་ལ་ཞུགས་ཏེ། ཤིང་རྟའི་གཉའ་
ཤིང་ཡང་སེམས་དཔའ་ཆེན་པོས་བཀལ་མ་དགོས་པར་གནོད་སྦྱིན་བཞི་པོ་དེ་
དག་ཉིད་ཀྱིས་རང་རང་གི་གཉའ་བར་ཐོགས་ཏེ་ཤིང་རྟ་དྲངས་པར་གྱུར་ཏོ། །
གནོད་སྦྱིན་བཞི་རི་དྭགས་ཀྱི་གཟུགས་སུ་བསྒྱུར་ནས་ཤིང་རྟ་དྲངས་པ་དེ་མཐོང་
བ་དང་། བཙུམ་མོ་མཱ་ཏྲ་དགའ་ཞིང་ངོ་མཚར་དུ་གྱུར་པས་མིག་བགྲད་པ་ལ། བྱང་
ཆུབ་སེམས་དཔའ་ཐམས་ཅད་སྒྲོལ་གྱིས་སྨྲས་པ། དབེན་པའི་ནགས་གང་ན་འདི་
ལྟར་གློ་བུར་དུ་འོངས་པ་ལ་བྱམས་པའི་རྩ་བ་ཟུག་པ་སྟེ་བརྟན་པའི་རི་དྭགས་
མཆོག་འཁོད་པའི་དབེན་པའི་ནགས་སྔོན་གྱི་དྲང་སྲོང་དཀའ་ཐུབ་ཅན་རྣམས་
གྱིས་གནས་བཅས་ཤིང་བྱིན་གྱིས་བརླབས་པའི་མཐུས། ལྷ་དང་ཀླུ་དང་གནོད་
སྦྱིན་ལ་སོགས་པས་ཀྱང་དབེན་པའི་གནས་འདིར་འོངས་པ་ལ་བཀུར་སྟི་བྱེད་
པའི་དབེན་གནས་མཐུ་ཆེན་ཁྱད་པར་དུ་འཕགས་པ་འདི་ལ་ལྟོས་ཞེས་གནོད་སྦྱིན་
རྣམས་ཀྱིས་ཤིང་རྟ་དྲངས་པ་དེ་དབེན་པའི་ནགས་དེའི་མཐུ་ ཡིན་ པ་ སྐད་དུ་
གསུངས། གཞུང་འདི་ལ་འགྱུར་གསར་དུ། དཀའ་ཐུབ་ཅན་གྱིས་གནས་བཅས་
བྱམས་པ་ཡི། །རྩ་བ་ལེགས་བརྟན་རི་དྭགས་མཆོག་འཁོར་ནགས། །གང་དུ་འདི་
ལྟར་གློ་བུར་འོངས་པ་ལ། །བཀུར་སྟི་མཐུ་ཆེན་ཁྱད་པར་འདི་ལ་ལྟོས། །ཞེས་
འབྱུང་བ་འགྱུར་བདེའོ། །དེ་ལྟར་གསུངས་པ་ལ་བཙུན་མོ་མཱ་ཀྲྀས་ལན་སྨྲས་པ།
སྐྱེ་བོ་དམ་པ་རྣམས་ཀྱི་བྱང་ཆུབ་ཀྱི་སེམས་དང༌། དེས་འཕངས་པའི་སྦྱིན་སོགས་
ཀྱི་ཡོན་ཏན་བསྐལ་བ་དུ་མར་རབ་ཏུ་གོམས་པ་ནི་སྐྱེ་བོ་ཕལ་པ་རྣམས་དང་མི་
འདྲ་བར་གང་དང་གང་དུ་བཞུགས་པ་དེ་དང་དེར་ཕུན་སུམ་ཚོགས་པ་ཐམས་ཅད་
འོང་བས་ན། བདག་གིས་བསམ་ན་ནི་དགོན་པའི་གནས་འདི་ལྟར་བུར་བྱོན་ཏེ་
- 178 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཤིང་རྟ་འདྲེན་པའི་རྟ་སྦྱིན་པར་བཏང་ཡང་། དེ་མ་ཐག་གནོད་སྦྱིན་རི་དྭགས་ཀྱི་
གཟུགས་ཅན་རྣམས་ཀྱིས་ཤིང་རྟ་འདྲེན་པར་བྱེད་པའི་མཐུ་ཆེན་པོ་འདི་ནི་དབེན་
པའི་ནགས་ཀྱི་ཡོན་ཏན་མ་ལགས་ཀྱི། རྒྱལ་པོ་སེམས་དཔའ་ཆེན་པོ་ཁྱོད་ཉིད་ཀྱི་
བསོད་ནམས་ཀྱི་མཐུ་ལགས་པ་སྙམ་མོ། །དེ་དཔེ་གང་དང་འདྲ་བ་ནི་མཚོའི་ནང་
ན་སྐར་མའི་གཟུགས་བརྙན་རྣམས་རབ་ཏུ་དྭངས་ཤིང་མཛེས་ལ། དེ་དག་རང་
བཞིན་གྱིས་མཛེས་པའི་ཁར་མཚོའི་མཐའ་ཀུ་མུད་རྒྱས་པས་ཕན་ཚུལ་ལྷག་པར་
མཛེས་ པར་ གྱུར་ཅིང་། མཚོ་དེ་ལྟར་མཛེས་པ་དེ་ལ་ནམ་མཁའི་ཟླ་བའང་ངོ་
མཚར་ནས་འོད་ཟེར་དཀར་པོ་རབ་ཏུ་འཕྲོ་བ་ལྟད་མོ་བལྟ་བ་བཞིན་དུ་མཛེས་པ་
དེ་ཐམས་ཅད་མཚོ་རབ་ཏུ་དྭངས་པ་དེའི་མཐུ་ཡིན་པ་བཞིན་དུ། འདིར་གནོད་
སྦྱིན་རི་དྭགས་ཀྱི་གཟུགས་ཅན་རྣམས་ཀྱིས་ཤིང་རྟ་འདྲེན་པར་མཆིས་པ་རྣམས་
ཀྱང་སེམས་དཔའ་ཆེན་པོ་ཁྱོད་ཀྱི་བསོད་ནམས་ཀྱི་མཐུར་གྱུར་པ་ལགས་པ་སྙམ་
མོ། །ཡང་ན་དཔེ་རྒྱན་འདི་དོན་འདི་ལྟར་བཤད་དེ། མཚོ་དང་ཞིང་བསིལ་བའི་
ནང་ན་ཟླ་བ་དང་སྐར་མའི་གཟུགས་བརྙན་རྣམས་བཀྲ་བ་དང་། ལྷག་པར་ཀུ་མུད་
རབ་ཏུ་རྒྱས་པས་མཛེས་པ་དེ་ནི་ནམ་མཁའི་ཟླ་བའི་མཐུ་ཡིན་ཏེ། ཟླ་བས་ཀུ་མུད་
ཁ་འབྱེད་ཀྱིས། པདྨ་ཁ་མི་འབྱེད་པ་རྟེན་འབྲེལ་གྱི་ཆོས་ཉིད་ཡིན་ནོ། །དེ་བཞིན་
དུ་སེམས་དཔའ་ཆེན་པོ་རྣམས་བདག་པས་གཞན་གཅེས་པར་མཛད་ཅིང་སེམས་
ཅན་ཐམས་ཅད་ལ་ཕན་བདེའི་བསམ་པ་ཅན་ཡིན་ཡང་། སེམས་དཔའ་ཆེན་པོ་
རང་ཉིད་གང་དུ་བཞུགས་པའི་ས་དེར་ཕུན་སུམ་ཚོགས་པ་ཐམས་ཅད་རྒྱས་ལ།
ལས་ངན་ཅན་གྱི་སེམས་ཅན་རྣམས་ལ་སེམས་དཔའ་ཆེན་པོའི་ཐུགས་རྗེ་འཕྲོས་
ཀྱང་ཕུན་ཚོགས་མི་འབྱུང་བ་ལས་བདག་གིར་བྱ་བ་དང་། རྟེན་འབྲེལ་བསླུ་བ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མེད་པའི་ངང་ཚུལ་ཡིན་ནོ་ཞེས་བཤད་དོ། །
གསུམ་ པ་ ཤིང་རྟ་ སྦྱིན་པར་བཏང་བ་ནི། དེ་ ལྟར་དེ་ དག་ཅེས་ པ་ནས།
རྫོགས་པར་བྱས། །ཞེས་པའི་བར་ཏེ། དེ་ལྟར་སེམས་དཔའ་ཆེན་པོ་དང་བཙུན་མོ་
སྲས་བཅས་དེ་དག་ཕན་ཚུན་རྗེས་སུ་མཐུན་པས་གཅིག་ལ་གཅིག་སྙམ་པར་སྨྲས་
ཤིང་དགོན་པའི་ལམ་དུ་ཞུགས་ཏེ་དོང་བ་ལས། བྲམ་ཟེ་ཞིག་འོངས་ནས་བྱང་
ཆུབ་སེམས་དཔའ་ ལ་ཤིང་རྟ་བསླངས་སོ། །སེམས་དཔའ་ཆེན་པོ་དེ་ནི་ སྤྱིར་
སེམས་ཅན་ཐམས་ཅད་ལ་ཐུགས་བརྩེ་ཞིང་། ལྷག་པར་སྐྱེ་བོ་སློང་མོ་བ་རྣམས་ལ་
དགའ་བའི་གཉེན་གཅིག་པུར་གྱུར་པ་ཡིན་པས། བདག་གི་བདེ་བ་ལ་མ་ཆགས་
པར་བྲམ་ཟེ་དེ་ལ་ཤིང་རྟ་བྱིན་པས་དེའི་རེ་བ་ཡོངས་སུ་རྫོགས་པར་བྱས་ཏེ། བྲམ་
ཟེ་སེར་སྣའི་དྲི་མ་སེལ་བྱེད་པ། །ཤིང་རྟ་རབ་ཏུ་སྦྱིན་པ་འདི་ཡིས་འདིར། །བདག་
ནི་དྲང་སྲོང་ཆེ་མཆོག་གིས་བསྐོར་བའི། །ཟག་མེད་ཆོས་ཀྱི་ཤིང་རྟ་ཆེ་བསྐོར་
ཤོག །ཅེས་སྨོན་ལམ་བཏབ་བོ། ། །
གསུམ་པ་ཤིན་ཏུ་གཅེས་པའི་བུ་དང་བུ་མོ་སྦྱིན་པར་བཏང་བ་ལ་བཞི།
བཞོན་པ་མེད་པར་དབེན་པའི་ནགས་སུ་ཞབས་ཀྱིས་བྱོན་པ། དབེན་པའི་གནས་
ཀྱི་ཡོན་ཏན་བསྔགས་པ། དབེན་པའི་ནགས་སུ་ཇི་ལྟར་གནས་པ། བུ་དང་བུ་མོ་
སྦྱིན་པར་བཏང་ཚུལ་དངོས་སོ། །དང་པོ་ནི། དེ་ནས་བྱང་ཆུབ་སེམས་དཔའ་ཞེས་
པ་ནས། རི་མཐོང་བར་གྱུར་ཏོ། །ཞེས་པའི་བར་ཏེ། དེ་ལྟར་བྲམ་ཟེ་ལ་ཤིང་རྟ་
བྱིན་ནས་བྱང་ཆུབ་སེམས་དཔའ་གཅེས་པའི་ནོར་སྦྱིན་པར་གཏོང་བ་ལ་ཡིད་
དགའ་བཞིན་དུ་རང་གི་བུ་སྨད་ཤིང་རྟ་ལས་ཕབ་སྟེ། ཤིང་རྟའི་མཆོག་རིན་པོ་ཆེ་
སྣ་ཚོགས་ཀྱིས་སྤྲས་པ་དེ་བྲམ་ཟེ་སློང་་བ་པོ་དེ་ལ་བྱིན་ནས་གཞོན་ནུ་དྲ་བ་ཅན་
- 180 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པང་དུ་ཐོགས་ཏེ་བཞོན་པ་མེད་པར་རྐང་པས་ལམ་དུ་ཞུགས་སོ། །བཙུན་མོ་མཱ་ཏྲ་
ཡང་བྱང་ཆུབ་སེམས་དཔའི་སྤྱོད་པའི་རྗེས་སུ་སློབ་པས་ཡིད་མི་དགའ་བ་མེད་
པར་ གཞོན་ནུ་མ་ ཀྲྀཥྛ་ འཛིན་པང་དུ་ ཐོགས་ཏེ་སེམས་དཔའ་ཆེན་པོ་དེ་དང་
འགྲོགས་ཏེ་སོང་ངོ༌། །སེམས་དཔའ་ཆེན་པོ་འདིས་ནི་སྔོན་ཡུན་རིང་པོ་ནས་སྡིག་
པ་ཕྲ་ཞིང་ཕྲ་བ་ནས་སྤངས། དགེ་བ་ཕྲ་ཞིང་ཕྲ་བ་ནས་བསྒྲུབས་ཏེ་ནམ་ཡང་ཟད་
མི་ཤེས་པའི་བསོད་ནམས་བསགས་པས་ན། གང་དང་གང་དུ་བྱོན་པ་དེ་དང་དེར་
བདེ་བ་ཕུན་སུམ་ཚོགས་པ་ཁོ་ན་འབྱུང་བ་ལས་རྒྱུ་མེད་ཀྱི་འབྲས་བུ་མི་འབྱུང་བ་
རྟེན་འབྲེལ་གྱི་ཆོས་ཉིད་ཡིན་པས། རྒྱུ་སྡིག་པ་མེད་པས་ན་འབྲས་བུ་སྡུག་བསྔལ་
གང་ཡང་འབྱུང་བའི་གནས་མེད་པས་དགོན་པ་མྱ་ངམ་གྱི་ཐང་དེར་བྱོན་ཡང་ཅི་
འདོད་པའི་ཡོ་བྱད་ཐམས་ཅད་བྱུང་བར་གྱུར་ཏེ། ལྗོན་པའི་ཤིང་བཟང་པོ་རྣམས་
འབྲས་བུ་བཟང་པོས་དུད་བཞིན་དུ་རྩེ་མོ་བཏུད་ནས་སེམས་དཔའ་ཆེན་པོ་ལ་བྱོན་
པ་ལེགས་སོ། །འདིར་བྱོན་ལ་གྲིབ་བསིལ་ལ་བཞུགས་ཏེ་འབྲས་བུ་བཟང་པོ་འདི་
དག་ལས་གང་དགྱེས་པ་བཞེས་ཤིག་ཅེས་མགྲོན་དུ་གཉེར་བ་བཞིན་དུ་བྱེད་ལ།
སེམས་དཔའ་ཆེན་པོ་ཉིད་ཀྱི་བསོད་ནམས་ཀྱི་མཐུས་ལྗོན་ཤིང་དེ་དག་གིས་ཀྱང་
སྔོན་དུ་ལྡང་སྟེ་གུས་པར་ལྟ་བ་དང་། སློབ་མ་དུལ་བས་བླ་མ་ལ་ཕྱག་འཚལ་བ་
དང་འདྲ་བར་རྩེ་མོ་བཏུད་དེ་འདུད་པའི་རྣམ་འགྱུར་བྱེད་དོ། །གང་དུ་སེམས་
དཔའ་ཆེན་པོ་ཆུ་འདོད་པར་གྱུར་པ་དེ་དང་དེ་དག་ཏུ་ཡན་ལག་བརྒྱད་དང་ལྡན་
པའི་ཆུས་གང་བའི་མཚོ་རྣམས་ངང་མོའི་དཔུང་འགོས་པདྨ་བསྐྱོད་པས་པདྨའི་གེ་
སར་ཟེ་བ་རྣམས་ལྷགས་པས་མཚོའི་མཐའ་རྣམས་སེར་པོར་གསལ་བར་གྱུར་
ཅིང་། དྲི་ རབ་ཏུ་ཞིམ་པའི་ངད་འཕྲོ་བ་དག་རབ་ཏུ་བྱུང་བར་གྱུར་ཏོ། །སེམས་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དཔའ་ཆེན་པོ་གང་དང་གང་དུ་བྱོན་པའི་ས་དེར་ཉི་འོད་ཚ་བས་གདུངས་ན་མི་རུང་
ཞེས་སྤྲིན་གསར་པ་གསར་པ་གློ་བུར་གློ་བུར་དུ་འདུས་པ་རྣམས་ཀྱིས་སེམས་
དཔའ་ཆེན་པོའི་དབུའི་སྟེང་གི་ནམ་མཁའ་ལ་བླ་བྲེ་བཟང་པོ་བྲེས་སོ། །བསེར་བུ་
རེག་ན་བདེ་བ་དྲི་ཞིམ་པོའི་ངད་ལྡང་བ་དག་ཀྱང་རྟག་ཏུ་བྱུང་ངོ༌། །ཤི་བིའི་ཡུལ་
ནས་རི་བོ་བང་ཀའི་བར་ལ་དཔག་ཚད་མང་པོ་ཡོད་ཀྱང་སེམས་དཔའ་ཆེན་པོ་
བཤུལ་ཐག་རིང་པོར་སྐུ་ལུས་ངལ་བའི་སྡུག་བསྔལ་མྱོང་བ་མི་རུང་ཞེས་དཀར་
ཕྱོགས་སྐྱོང་བའི་ལྷ་དང་ཀླུ་དང་གནོད་སྦྱིན་རྣམས་ཀྱིས་མི་བཟོད་པས་སེམས་
དཔའ་ཆེན་པོ་དེའི་ལམ་བསྟངས་ཏེ་ཡུད་ཙམ་ལ་བང་ཀའི་ཉེ་འཁོར་དུ་སླེབ་པར་
བྱས་སོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་
སྐྱེད་མོས་ཚལ་གྱི་ནང་ནས་འགྲོ་བ་བཞིན་དུ་གང་དང་གང་དུ་འཆག་ཅིང་འགྲོ་བ་
ན་དགའ་བའི་བདེ་བ་རྗེས་སུ་མྱོང་ཞིང་ལམ་གྱིས་དུབ་པའི་སྡུག་བསྔལ་གང་ཡང་
མ་མྱོང་བར་བུ་སྨད་དང་བཅས་ཏེ་ཐར་གྱིས་ཕྱིན་ནས་དབེན་པའི་གནས་བང་ཀའི་
རི་མཐོང་བར་གྱུར་ཏོ། །
གཉིས་པ་དབེན་པའི་གནས་ཀྱི་ཡོན་ཏན་བསྔགས་པ་ནི། དེ་ན་ཡང་ཞེས་པ་
ནས། མཚོན་ཏེ་ཞུགས་པ་དང་། །ཞེས་པའི་བར་ཏེ། རི་བོ་བང་ཀ་ཞེས་བྱ་བའི་
དབེན་པའི་གནས་དེ་ན་ཡང་སེམས་ཅན་སྤྱི་མཐུན་གྱི་བསོད་ནམས་ཀྱི་ལས་དང་།
ཁྱད་པར་དྲང་སྲོང་དཀའ་ཐུབ་ཅན་རྣམས་ ཀྱི་བསོད་ནམས་ ཀྱི་མཐུ་དང་། ལྷ་
རྣམས་ཀྱི་མཐུས་མེ་ཏོག་དང་འབྲས་བུ་དང་ལོ་མས་བརྒྱན་པའི་ཤིང་ལྗོན་པ་སྣུམ་
སྣུམ་ལྟར་འདུག་པ་ཡིད་དུ་འོང་བ་རྣམ་པ་དུ་མ་ཁོར་ཡུག་ཏུ་འཁྲིགས་པས་གང་བ།
དྲང་སྲོང་དཀའ་ཐུབ་ཅན་དུ་མ་གནས་པ། གྲོང་ལས་ཆེས་ཐག་རིང་བས་སྐྱེ་བོའི་
- 182-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྒྱུ་འགྲུལ་ཉུང་ཞིང་འདུ་འཛི་ཀླག་ཅོར་གྱི་སྒྲ་གང་ཡང་མེད་པ། སྲོག་འཚོའི་དཀའ་
ཐུབ་ ཀྱི་ཟས་མོད་པ། ནགས་ལ་ གནས་ པའི་བྱ་མང་པོ་འདོད་པས་མྱོས་ཤིང་
དགའ་བའི་སྒྲ་གླུ་དབྱངས་ལྟར་འབྱིན་པ། རྨ་བྱ་མང་པོ་གར་བྱེད་པས་མཛེས་པར་
གྱུར་པ། རི་དྭགས་ཀྱི་རིགས་དུ་མ་རྒྱུ་བ། རི་བོའི་རྩེ་ནས་འབབ་ཆུ་གཙང་མ་སྒྲ་
སྙན་པར་སྒྲོག་ཅིང་བསམ་གཏན་པ་རྣམས་གང་དང་གང་དུ་གནས་པ་དེ་དང་དེའི་
ཉེ་ལོགས་སུ་ཆེད་དུ་ཡོང་བ་བཞིན་དུ་འབབ་པ། ལ་ཁར་མཚོ་ཆུ་སྔོན་པོ་གཙང་མ་
པདྨ་དངཨུཏྤལ་ལ་སོགས་པས་མཐའ་བརྒྱན་པ། ངང་པ་དང་ངུར་པ་ལ་སོགས་
པའི་ཆུ་ལ་གནས་པའི་བྱ་མང་པོ་བག་ཕེབས་པར་གནས་ཤིང་ སྐད་སྙན་པར་
འབྱིན་པ། མཐའ་ར་བས་ཆེད་དུ་བསྐོར་བ་ལྟར་འདུག་པ་ནགས་ཚལ་གྱི་མེ་ཏོག་
དང་། ཆུ་ལས་སྐྱེས་པའི་མེ་ཏོག་དང༌། སྤང་ལས་སྐྱེས་པའི་མེ་ཏོག་མང་པོ་ཚོན་སྣ་
ཚོགས་ཀྱི་མདངས་བཀྲ་བ་དབེན་པའི་རི་བོའི་རྒྱན་ལྟར་ཚོམ་བུར་གནས་པ། མེ་
ཏོག་དེ་དག་གི་དྲིས་བསྒོས་པའི་བསིར་བུ་ངད་ལྡང་བས་བསམ་གཏན་པ་རྣམས་
དྲི་འཛིན་སིམ་པར་བྱེད་པ། ནེའུ་གསིང་སྔོན་པོ་རེག་བྱ་འཇམ་པ་དང་ལྡན་པས་
འཆག་ན་བདེ་བ་སོགས་དབེན་པའི་གནས་ཀྱི་ཡོན་ཏན་ཚང་བའི་དཀའ་ཐུབ་ཀྱི་
ནགས་ཚལ་རི་བོ་བང་ཀའི་གནས་དེ་ཉིད་དུ་དྲང་སྲོང་རྣམས་དང་རི་དྭགས་སོགས་
ནགས་ཚལ་ན་རྒྱུ་བ་རྣམས་ཀྱིས་ལམ་མཚོན་ཏེ་ཞུགས་སོ། །
གསུམ་པ་དབེན་པའི་ནགས་སུ་ཇི་ལྟར་གནས་པ་ནི། དེ་ན་ཡང་བརྒྱ་བྱིན་
གྱིས་ཞེས་པ་ནས། དཀའ་ཐུབ་སྤྱོད་པར་གྱུར། །ཅེས་པའི་བར་ཏེ། སེམས་དཔའ་
ཆེན་པོ་དེ་ཤི་བི་བའི་བློན་པོ་རྣམས་ཀྱིས་སྤྲུགས་ཏེ་ཤིན་ཏུ་ཐག་རིང་བའི་དབེན་
པའི་ནགས་སུ་བཙུན་མོ་དང་སྲས་གཉིས་མ་གཏོགས་རྗེས་སུ་འབྲང་བའི་འཁོར་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཡོག་གཅིག་ཀྱང་མེད་ཅིང་། སྐུ་ལུས་ལ་འབྱར་བའི་ན་བཟའ་མ་གཏོགས་ནོར་
ལོངས་སྤྱོད་གང་ཡང་མེད་པར་བྱོན་ཡང་། ས་ལ་གནས་པའི་སེམས་དཔའ་ཆེན་
པོ་འདི་རྣམས་ལ་ནི་གནོད་སྦྱིན་ལག་ན་རྡོ་རྗེ་སྟོང་ཕྲག་དུ་མ་རྟག་པར་ཕྱི་བཞིན་
འབྲངས་ཏེ་འཚེ་བ་ཐམས་ཅད་ལས་བསྲུང་ཞིང་མཐུན་པའི་ཡོ་བྱད་ཐམས་ཅད་
སྒྲུབ་པར་བྱེད་པ་དང་། ཚངས་པ་དང་བརྒྱ་བྱིན་དང་ཀླུའི་རྒྱལ་པོ་དགའ་བོ་ཉེ་
དགའ་སོགས་དང་། རྣམ་ཐོས་སྲས་སོགས་དཀར་ཕྱོགས་སྐྱོང་བ་ཐམས་ཅད་ཀྱིས་
དུས་རྟག་ཏུ་བསྲུང་ཞིང་ལུས་ལ་མདངས་བསྐྱེད་པ་དང་། ཆོས་སྒྲུབ་པའི་ཉེ་བར་
མཁོ་བའི་ལོངས་སྤྱོད་ཐམས་ཅད་སྒྲུབ་པར་བྱེད་པས་ན། འདིར་ཡང་ལྷའི་དབང་
པོ་བརྒྱ་བྱིན་གྱིས་ལྷའི་བཟོ་བོ་བི་ཤྭ་ཀརྨའམ་ལས་སྣ་ཚོགས་བྱེད་པ་ཞེས་བྱ་བ་ལ་
སེམས་དཔའ་ཆེན་པོ་འདི་བཞུགས་སུ་རུང་བའི་ཁང་པ་ཡིད་དུ་འོང་བ་ཞིག་གྱིས་
ཤིག་ཅེས་བཀའ་བསྩལ་ཏེ། ལྷའི་བཟོ་བོ་ལས་སྣ་ཚོགས་བྱེད་པ་ཉིད་ཀྱིས་བརྒྱ་
བྱིན་ གྱི་བཀའ་ལྟར་ དེ་མ་ཐག་ དབེན་ པའི་ གནས་ དེར་ སེམས་དཔའ་ཆེན་པོ་
བཞུགས་སུ་རུང་བའི་ཁང་པ་དྲང་སྲོང་དང་མཐུན་པ་ཞིག་བྱས་པ་ནི་ཤིང་ལོའི་ཁང་
པ་མཐོང་ན་ཡིད་དུ་འོང་བ། དབྱར་བསིལ་ཞིང་དགུན་དྲོ་བ་སོགས་དུས་ཐམས་
ཅད་དུ་བདེ་བ། རྐང་པས་རེག་ན་འཇམ་པ། མིག་གིས་བལྟ་ན་སྡུག་པ། སྨན་སྣ་
ཚོགས་ཀྱི་ངད་ལྡང་བས་སྣར་དྲི་ཞིམ་པ་སོགས་ཡོན་ཏན་དང་ལྡན་པ་ཞིག་བྱས་ཏེ་
སེམས་དཔའ་ཆེན་པོ་ལ་ཕུལ་ལོ། །སེམས་དཔའ་ཆེན་པོས་ཀྱང་དེ་ལྟ་བུའི་ཁང་པ་
དེར་བྱོན་ནས་གནས་བཅས་ཏེ་འདུག་གོ །དེ་ལྟ་བུའི་དབེན་པའི་ནགས་ཚལ་དེ་ན་
ཆུང་མ་སྡུག་པ་མཱ་ཏྲས་དད་ཅིང་གུས་པས་བཀུར་སྟི་བྱས། རང་གི་བུ་དང་བུ་མོ་
གཞོན་ནུ་དེ་གཉིས་ཀྱིས་དགའ་བའི་རྩེད་མོ་སྣ་ཚོགས་དང༌། ཚིག་སྦྱོར་ངོ་མཚར་
- 184 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བའི་སྙན་ངག་གིས་དྲིས་པ་དང་དྲི་བའི་ལན་དང༌། སྐབས་འགར་གླུ་དབྱངས་བྱེད་
པ་གཞན་གྱིས་མ་བསྒྲིབས་པར་རྣ་བའི་བདུད་རྩི་ལྟར་སྙན་པ་དག་ཉན་ཅིང་།
རྒྱལ་པོའི་སྐྱེད་མོས་ཚལ་ན་འདུག་པ་བཞིན་དུ་བདེ་བར་སྤྱོད་ཅིང་རྒྱལ་སྲིད་ཀྱི་
དཔལ་ནི་མི་དྲན་ཞིང་། དེ་ལ་རྗེས་སུ་ཆགས་པའི་བསམ་པ་མེད་པར་ལོ་ཕྱེད་ལྷག་
ཙམ་སེམས་དཔའ་ཆེན་པོ་དེ་ནི་བྱང་ཆུབ་ཀྱི་སེམས་སྒོམ་པ་ལས་ནམ་ཡང་གཡོ་བ་
མེད་པར་གནས་དེ་ན་དཀའ་ཐུབ་སྤྱོད་ཅིང་གནས་པར་གྱུར་ཏོ། །
བཞི་པ་བུ་དང་བུ་མོ་སྦྱིན་པར་གཏང་ཚུལ་དངོས་ལ་བཅུ་གཉིས། སྦྱིན་པའི་
ཞིང་སློང་མོ་བ་ཉེ་བར་ལྷགས་པ། སེམས་དཔའ་ཆེན་པོས་བྲམ་ཟེ་སློང་བ་ལ་ཅི་
འདོད་དྲིས་པ། བྲམ་ཟེས་སྲས་གཉིས་བསླངས་པ། སེམས་དཔའ་ཆེན་པོས་སྦྱིན་
པར་དམ་བཅས་པ། སེམས་དཔའ་ཆེན་པོས་བྲམ་ཟེ་ལ་དེ་རིང་ངལ་བསོས་ལ་
སང་ ཁྲིད་ཅིག་ཅེས་བསྒོ་བ། བྲམ་ཟེ་འདོད་ པས་གདུངས་ཏེ་ད་ ལྟ་ ཁྲིད་ པར་
གསོལ་བ། བྲམ་ཟེའི་འདོད་པ་ལྟར་བྱིན་པ། གཞོན་ནུ་གཉིས་འཇིགས་སྐྲག་སྟེ་
སེམས་དཔའ་ཆེན་པོ་ལ་གསོལ་བ་བཏབ་པ། བྲམ་ཟེ་བརྩེ་བ་མེད་པས་བཅིངས་
ཏེ་ཁྲིད་པ། གཞོན་ནུ་གཉིས་ཀྱིས་སྨྲེ་སྔགས་བརྗོད་པ། བྱང་ཆུབ་སེམས་དཔའ་
ཐུགས་ཤིན་ཏུ་བརྩེ་བས་དགོངས་པ། བཙུན་མོའི་མྱ་ངན་བསལ་བའོ། །
དང་པོ་ནི། དེ་ནས་རེ་ཞིག་ཅིག་ཅེས་པ་ནས། ཕྱོགས་དེར་འོངས་པ་གྱུར་
ཏོ། །ཞེས་པའི་བར་ཏེ། དེ་ནས་དུས་རེ་ཞིག་ཅིག་ན་རྒྱལ་པོ་སེམས་དཔའ་ཆེན་
པོའི་བཙུན་མོ་མཱ་ཏྲ་རྩ་བ་དང་། འབྲས་བུ་འཚོལ་དུ་སོང་བའི་འོག་ཏུ་བྱིས་པ་
གཞོན་ནུ་གཉིས་བསྐྱང་པའི་ཕྱིར་རྒྱལ་པོའི་བུ་སེམས་དཔའ་ཆེན་པོ་གནས་བསྲུང་
ཞིང་འདུག་པ་ན། བྲམ་ཟེ་སློང་མོ་བ་ལམ་གྱི་རྡུལ་གྱིས་རྐང་པ་དང་བྱིན་པ་རྩུབ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྩུབ་ལྟར་འདུག་པ། བཤུལ་ཐག་རིང་པོས་ངལ་བས་བཞིན་མདོག་དང་མིག་རྩ་
ཉམས་པ། རིལ་བ་སྤྱི་བླུགས་དབྱིག་པ་ལ་བཏགས་ནས་ཕྲག་པ་ལ་ཐོགས་པ།
ཆུང་མས་གཡོག་ཅིག་འཚོལ་ལ་ཁྲིད་དེ་ཤོག་ཅིག་པར་ཆེད་ཆེར་སྤྲིངས་པ་སྟེ་བསྒོ་
བ་ཞིག་ཕྱོགས་དེར་འོངས་པར་གྱུར་ཏོ། །
གཉིས་པ་སེམས་དཔའ་ཆེན་པོས་བྲམ་ཟེ་སློང་བ་ལ་ཅི་འདོད་དྲིས་པ་ནི།
དེ་ནས་བྱང་ཆུབ་སེམས་དཔས་ཞེས་པ་ནས། འོངས་པ་དྲིས་སོ། །ཞེས་པའི་བར་
ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་གྱིས་
ཡུན་རིང་མོ་ཞིག་ནས་གདོད་སྐྱེ་བོ་དབུལ་ཞིང་ཕོངས་པ་འོངས་པར་མཐོང་ནས་
སྦྱིན་པའི་ཞིང་རྙེད་པས་རབ་ཏུ་དགའ་ཞིང་དང་བས་མིག་དང་བཞིན་གྱི་མདངས་
རབ་ཏུ་གསལ་བར་གྱུར་ནས། བྲམ་ཟེ་དེ་མཐོང་མ་ཐག་ལངས་ནས་བསུ་སྟེ་
འོངས་པ་ལེགས་སོ་ཞེས་བྱ་བ་ལ་སོགས་པ་ཡིད་མགུ་བར་འགྱུར་བའི་ཚིག་སྙན་
པ་བརྗོད་དེ། དཀའ་ཐུབ་ཀྱི་ནགས་ཀྱི་ནང་དུ་བཞག་ནས་གློ་བུར་དུ་འོངས་པ་དེ་
ལ་བཀུར་སྟི་བྱ་བ་བྱས་ཏེ་ཅི་ཕྱིར་འོངས་པ་དྲིས་སོ། །
གསུམ་པ་བྲམ་ཟེས་སྲས་གཉིས་བསླངས་པ་ནི། དེ་ནས་བྲམ་ཟེ་དེ་ཞེས་པ་
ནས། དེ་སྐད་ཅེས་སྨྲས་པ་དང༌། ཞེས་པའི་བར་ཏེ། དེ་ནས་བྲམ་ཟེ་དེ་རང་གི་
ཆུང་མ་ལ་བྱམས་པ་སྟེ་ཆགས་པས་བརྟན་སྟེ་ངོ་ཚ་བ་བོར་ཞིང་། ཆུང་མ་དེའི་ཆེད་
དུ་བསླང་བ་འབའ་ཞིག་ཏུ་ཆས་པས་སེམས་དཔའ་ཆེན་པོ་ལ་སྲས་གཉིས་སློང་
བའི་དོན་འདི་ལྟ་བུ་སྨྲས་སོ། །བདག་ནི་བཤུལ་ཐག་རིང་པོ་ནས་དཀའ་བ་ཆེན་
པོས་འདིར་འོངས་པ་ནི་སེམས་དཔའ་ཆེན་པོ་ཁྱོད་ཀྱི་ཡོན་ཏན་ཐོས་ནས་སློང་མོ་
བགྱིད་དུ་འོངས་སོ། །ཅི་སློང་ཞེ་ན། བདག་ནི་གོས་དང་བཟའ་བཏུང་ཁྱོད་ལ་སློང་
- 186 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བ་མིན་ཏེ། ཟས་གོས་ཙམ་ནི་གྲོང་གཞན་དང་གཞན་དག་ཏུ་བསླངས་ན་རྙེད་ཀྱི།
ཟས་གོས་འཚོལ་བའི་འཇིག་རྟེན་གྱི་སློང་མོ་བ་འདི་དག་ཐམས་ཅད་གང་ན་སྣང་
ཞིང་མཉམ་པའི་ལམ་བདེ་མོར་ཡོད་པ་དེ་དང་དེར་དོང་ནས་སློང་བ་ཡིན་གྱི།
བཤུལ་ཐག་རིང་པོའི་ལམ་མི་སྣང་ཞིང་ས་གཞི་མི་མཉམ་པ་ཤིན་ཏུ་བགྲོད་དཀའ་
བ་ཉམ་ང་བའི་གནས་འདི་འདྲར་སུ་ཡང་འོང་བ་མིན་ནོ། །བདག་ནི་ཆུང་མ་ལ་
གཡོག་ཅིག་འདོད་ལ། འཇིག་རྟེན་གཞན་གང་དུ་ཕྱིན་ཀྱང་འགྲོ་བ་འདི་ཕལ་ཆེར་
ནི་སེར་སྣས་བསྒྲིབས་ཏེ་དངོས་པོ་ངན་ངོན་རེ་ཡང་སྟེར་མི་ནུས་ན་བུ་དང་བུ་མོ་
སོགས་འཁོར་གཡོག་ཏུ་སྟེར་ནུས་པ་ག་ལ་ཡོད། དེའི་ཕྱིར་བདག་གིས་ཡུལ་
གཞན་དུ་བུ་དང་བུ་མོ་བསླང་བའི་ཚིག་སུ་ལའང་འབྱིན་མི་སྤོབས་ལ། འཇིག་རྟེན་
ཐམས་ཅད་དུ་སྦྱིན་པ་ལ་དཔའ་བའི་གྲགས་པ་དང་དཔལ་དག་གིས་སྦྱིན་པར་བྱ་
བའི་རྫས་གང་ལའང་མ་ཆགས་པར་གཏོང་བའི་རྩལ་མཐར་དབྱུང་བར་བྱ་བ་མ་
ལུས་ཁྱོད་ཀྱིས་མཐར་ཕྱིན་པར་མཛད་པས་ན། དེའི་ཕྱིར་བདག་ནི་སྲས་གཉིས་པོ་
འདི་སློང་བར་བགྱིད་པས། སྲས་གཉིས་པོ་འདི་བྲམ་ཟེ་མོའི་གཡོག་ཏུ་བདག་ལ་
བསྩལ་ དུ་ གསོལ་ཞེས་ སྲས་གཉིས་བསླངས་སོ། །འགྱུར་ གསར་དུ། བདག་གི་
གཞན་དུ་བསླང་བའི་ཚིག་མ་སྤོབས། སྦྱིན་ལ་དཔའ་བའི་གྲགས་དང་དཔལ་དག་
གིས། །མཐར་དབྱུང་མ་ལུས་ཁྱོད་ཀྱིས་མཐར་ཕྱིན་པས། །དེ་ཕྱིར་བདག་ནི་སློང་
མོ་བགྱིད་པར་འགྱུར། །ཞེས་འབྱུང་བ་འགྱུར་བདེའོ། །
བཞི་ པ་ སེམས་ དཔའ་ ཆེན་ པོས་ སྦྱིན་ པར་ དམ་ བཅས་ པ་ནི། བྱང་ཆུབ་
སེམས་དཔའ་ ཞེས་ པ་ནས། སྦྱིན་ཞེས་སྨྲས། །ཞེས་ པའི་བར་ཏེ། དེ་ལྟར་བྲམ་
ཟེས་སྲས་གཉིས་བསླངས་པ་ན་བྱང་ཆུབ་སེམས་དཔའ་སེམས་དཔའ་ཆེན་པོ་
87-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐམས་ཅད་སྒྲོལ་འདི་སྙམ་དུ་དགོངས་ཏེ། བྲམ་ཟེ་འདི་ལ་བུ་གཉིས་མ་བྱིན་ན་ནི་
བྲམ་ཟེ་འདི་རེ་བ་ཆད་པར་འགྱུར་ལ། བྱིན་ན་ནི་གཞོན་ནུ་འདི་གཉིས་ངན་ལས་
བྱེད་མ་མྱོང་ཞིང་སྡུག་བསྔལ་གང་ཡང་མ་མྱོང་བས་བྲམ་ཟེ་དབུལ་ཕོངས་གི་
གཡོག་ཇི་ལྟར་བྱེད། འདི་ཉིད་ཉམ་ཐག་པར་འགྱུར་རོ་སྙམ་དུ་སྙིང་བརྩེ་བས་ཅུང་
ཞིག་དགོངས་པ་ན། བྲམ་ཟེ་དེས་སེམས་དཔའ་ཆེན་པོ་ཐམས་ཅད་སྒྲོལ་ལ་སྨྲས་
པ། ཀྱེ་རྒྱལ་རིགས་གཞོན་ནུ་བདག་གིས་ཁྱོད་ཐམས་ཅད་སྟེར་བའོ་ཞེས་ཐོས་ན་
འདི་ལྟར་ཁྱོད་ལ་བདག་གིས་བསླངས་པ་དེ་ལ་ཅི་ཞིག་དཔྱད་དུ་ཡོད། ཁྱོད་ནི་
ཀུན་སྟེར་སྙིང་རྗེ་ཡི། །བདག་ཉིད་ཅན་དུ་ས་སྟེང་གྲགས། །ཇི་ལྟར་གྲགས་པ་དེ་
བཞིན་དུ། ཁྱོད་ཀྱིས་རྟག་ཏུ་བྱ་བའི་རིགས། །ཞེས་སྨྲས་པ་ན། སེམས་དཔའ་ཆེན་
པོ་ཐམས་ཅད་སྒྲོལ་གྱིས་བྲམ་ཟེ་དེ་ལ་སྨྲས་པ། ཀྱེ་བྲམ་ཟེ་ཆེན་པོ། རང་གི་སྲོག་
ནི་བཏང་བ་ལའང་། །ལན་འགའ་དཔྱོད་པ་མ་མྱོང་ན། །རང་གི་བུ་ནི་བཏང་བ་
ལ། །བདག་བློ་གཞན་དུ་གྱུར་ཅི་སྨོས། །བྲམ་ཟེ་ཆེན་པོ་དེ་ལྟ་མོད་ཀྱི། །བདག་གི་
ནགས་སུ་བསྐྱེད་པ་ཡི། །བུས་པ་འདི་གཉིས་ཡོངས་སྤངས་ན། །མ་དང་བྲལ་བའི་
ཉོན་མོངས་པས། །འདི་དག་ཇི་ལྟར་གནས་ སྙམ་མོད། །གཞོན་ནུ་ཤིན་ཏུ་བརྩེ་
མེད་ པས། །བུས་པ་བཏང་ལ་བདག་མིན་ཞེས། ཁ་ཅིག་བདག་ལ་འཕྱར་འོང་
གིས། །བྲམ་ཟེ་བདག་ནི་ཁྲིད་ན་ལེགས། །ཞེས་བྱིས་པ་ཆུང་ངུ་འདི་གཉིས་ཀྱིས་
བྲམ་ཟེ་ཁྱོད་ཀྱི་གཡོག་གང་ཡང་མི་ཡོང་བས་འདི་གཉིས་བྱིན་ཀྱང་སྙིང་བརྩེ་བར་
ཟད་ མོད། ཁྱོད་ གཡོག་ ཅིས་ ཀྱང་ འདོད་ ན་ ངས་ བྱ་ ཡིས། ང་ ཁྲིད་ ཅིག་ ཅེས་
གསུངས་པ་ན། བྲམ་ཟེ་དེས་སེམས་དཔའ་ཆེན་པོ་ལ་འདི་སྐད་ཅེས་རྒྱལ་པོ་ཆེན་
པོ་ཁྱོད་ལྟ་བུ་བདག་ཅག་བྲམ་ཟེ་སློང་བ་པོའི་གཡོག་བྱེད་དུ་ག་ལ་རུང་། དེ་ནི་མི་
- 188-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འོས་ལ། བདག་ཉིད་ཆེན་པོ་ཁྱོད་ས་འདི་ཐམས་ཅད་དུ་ཡོན་ཏན་གྲགས་པ། སྲོག་
ཆགས་ཐམས་ཅད་ལ་སྙིང་བརྩེ་བ། ཀུན་ལ་བྱམས་ པས་ ཕན་ པར་ཞུགས་པ།
སྦྱིན་པ་དང་མཆོད་པ་དང་བཀུར་སྟིས་དགེ་སྦྱོང་དང་བྲམ་ཟེ་དང་གློ་བུར་བའི་སྐྱེ་
བོ་ལ་མཆོད་པ་བྱེད་པ། སྐྱེ་བོ་བཀྲེན་པ་དང་ཕོངས་པ་དང་མགོན་མེད་པ་དང་
བཀྲེས་པས་ཉེན་པ་ཐམས་ཅད་ཚིམ་པར་བྱེད་པ། མདོར་ན་སེམས་ཅན་ཐམས་
ཅད་ཀྱི་རེ་བ་ཡོངས་སུ་རྫོགས་པར་བྱེད་དོ་ཞེས་ཐོས་ན་བདག་བྲམ་ཟེ་རྒན་པོ་
ལམ་ གྱིས་དུབ་ བཞིན་དུ་ འོངས་ པ་ འབྲས་ བུ་ མཆིས་ པར་མཛད་དགོས་ པས།
བདག་རང་འདོད་པའི་སྲས་འདི་གཉིས་བསྩལ་དུ་གསོལ་ཞེས་ནན་གྱིས་ཞུས་པ་
ན། སེམས་དཔའ་ཆེན་པོ་ཐམས་ཅད་སྒྲོལ་གྱིས་བྲམ་ཟེ་ལ་སྨྲས་པ། ཀྱེ་ཁོ་བོས།
དཀའ་སྤྱད་བརྒྱ་ཡིས་འཇིག་རྟེན་ སྡུག་བསྔལ་གྱི། །རྒྱ་མཚོ་ཆེན་པོས་སོ་སོར་
འཇིགས་བྱེད་པ། །གཏིང་མི་དཔོགས་པར་རབ་ཏུ་བྱིང་བ་དག །ཕ་རོལ་བརྒལ་
ཕྱིར་ལམ་གྱི་ཟམ་སྟེགས་བཅའ། །ཞེས་གསུངས་ནས་སེམས་དཔའ་ཆེན་པོ་དེ་
ཡུན་རིང་པོ་ནས་ལུས་ལོངས་སྤྱོད་ཐམས་ཅད་སྦྱིན་པ་ལ་དགའ་བ་གོམས་པར་
བྱས་ཤིང༌། སློང་བ་པོ་སུ་བྱུང་ཡང་རེ་ཐག་བཅད་དེ་སླར་བཟློག་པ་ནི་མ་བསླབས་
པ་སྟེ་ནམ་ཡང་བྱེད་མི་མྱོང་བས། རབ་ཏུ་སྙིང་བརྩེ་ཞིང་སྡུག་པའི་བུ་གཉིས་ཀྱང་
ཚམ་ཚོམ་མེད་པར་སྦྱིན་ནོ་ཞེས་སྨྲས་སོ། ། །
ས་ལྔ་པ་སེམས་དཔའ་ཆེན་པོས་བྲམ་ཟེ་ལ་དེ་རིང་ངལ་བསོས་ལ་སང་ཁྲིད་
ཅིག་ཅེས་བསྒོ་བ་ནི། བདེ་ལེགས་སུ་གྱུར་ཅིག །ཅེས་པ་ནས། སང་ཁྲིད་ཅིག །
ཅེས་པའི་བར་ཏེ། དེ་ལྟར་སེམས་དཔའ་ཆེན་པོས་བྲམ་ཟེ་ལ་སྲས་གཉིས་སྦྱིན་ནོ་
ཞེས་གསུངས་པ་ན། བྲམ་ཟེ་སློང་བ་དེ་དགའ་ཆེས་ནས་འགྲོ་བར་རིངས་ཏེ། བདེ་
- 189-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལེགས་སུ་གྱུར་ཅིག་ཅེས་ཤིས་པ་བརྗོད་ནས། སྲས་གཉིས་ལ་མིག་བལྟས་ཏེ། ད་
འདི་ནི་མཆིས་ཏེ་ཅི་བགྱི་འགྲོའོ་ཞེས་སྨྲས་པ་དང་། སེམས་དཔའ་ཆེན་པོའི་བུ་
གཞོན་ནུ་གཉིས་ཀྱིས་བྱིན་པའི་གཏམ་ཐོས་པས་སྐྲག་པའི་མིག་རིག་རིག་པོར་
གྱུར་པ་ལ་བྱང་ ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ སྒྲོལ་བུ་
གཉིས་ལ་བྱམས་པའི་ཤུགས་ཀྱིས་སྙིང་གདུངས་པར་གྱུར་པས་བྲམ་ཟེ་ལ་སྨྲས་པ།
བྲམ་ཟེ་ཁྱོད་ལ་བུ་འདི་གཉིས་ངས་བྱིན་པ་ཡིན་ནའང་བུ་འདི་གཉིས་ཀྱི་མ་ནི་
ནགས་ཚལ་དུ་རྩ་བ་དང་འབྲས་བུ་འཚོལ་དུ་སོང་ལ། མ་དེ་ཡང་དེ་རིང་གནས་
འདིར་འོང་གི །བྲམ་ཟེ་ཁྱོད་གནས་འདིར་ཞག་གཅིག་ངལ་བསོས་ལ། བུ་གཉིས་
མ་དེ་དང་ཕྲད་ནས་འོ་བྱས་ཤིང་མེ་ཏོག་གི་འཕྲེང་བའི་རྒྱན་གྱིས་བརྒྱན་པ་ཅན་
སང་ཁྲིད་ཅིག་ཅེས་གསུངས་སོ། །དྲུག་པ་བྲམ་ཟེ་འདོད་པས་གདུངས་ཏེ་ད་ལྟ་
ཁྲིད་ པར་ གསོལ་བ་ནི། བྲམ་ཟེས་སྨྲས་པ། ཞེས་པ་ནས། ཁྲིད་དེ་མཆི། །ཞེས་
པའི་བར་ཏེ། སེམས་དཔའ་ཆེན་པོས་བྲམ་ཟེ་ལ་བུ་གཉིས་དེ་རིང་མ་དང་ཕྲད་དུ་
ཆུག་ལ་སང་ཁྲིད་ཅིག་ཅེས་གསུངས་པ་དེ་ལ་བྲམ་ཟེས་ལན་སྨྲས་པ། བདག་ཉིད་
ཆེན་པོ་ཁྱོད་བུ་འདི་གཉིས་བྱིན་པ་འདི་ལ་དེ་རིང་ཞོག་ལ་སང་ཁྲིད་ཅིག་ཅེས་དུས་
ཀྱི་འཆུ་བ་འདི་ཐོང་ཞིག །ཅིའི་ཕྱིར་ཞེ་ན། བུད་མེད་རྣམས་ནི་བསམ་པ་མི་བརྟན་
ཞིང་མི་དྲང་བས་མིང་གཡོན་ཅན་ཞེས་བཏགས་སོ། །དེས་ན་འདི་གཉིས་ཀྱི་མ་
བུད་མེད་དེ་འོངས་ན་བདག་ཉིད་ཆེན་པོ་ཁྱོད་ཀྱི་སྦྱིན་པ་ལ་གེགས་བྱེད་ཀྱི། དེ་
བས་བདག་ནི་འདིར་འདུག་མི་འདོད་དོ་ཞེས་སྨྲས་སོ། །དེ་ལ་བྱང་ཆུབ་སེམས་
དཔའ་ཐམས་ཅད་སྒྲོལ་གྱིས་ལན་སྨྲས་པ། བྱིས་པ་འདི་གཉིས་ཀྱི་མ་དེ་ནི་བསམ་
པ་མི་བརྟན་པ་གཡོ་སྒྱུའི་རང་བཞིན་ཅན་མིན་གྱི། བསམ་པ་བརྟན་པ་བྱང་ཆུབ་ཏུ་
- 190 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྨོན་ལམ་བཏབ་པ་ཡིན་པས་དེས་ངའི་སྦྱིན་པའི་གེགས་སུ་འགྱུར་དུ་མ་དོགས་
ཤིག །བུད་མེད་དེ་ནི་ངའི་ཆོས་ སྤྱོད་ པའི་ གྲོགས་ཡིན་མོད་ཀྱི། འོན་ཀྱང་ཁྱོད་
དེས་བསླུས་དོགས་ནས་ཅིས་ཀྱང་མི་ཉན་ན་འདི་ལ་ཁྱོད་ཅི་དགར་ཟད་དོ། །
གཞན་ཡང་བྲམ་ཟེ་ཆེན་པོ་ཞེས་སློང་མོ་བ་དེ་སྦྱིན་པའི་ཞིང་ཡིན་པས་ཞེ་སར་བྱས་
ནས་བོས་ཏེ། བྱིས་པ་འདི་གཉིས་རབ་ཏུ་གཞོན་ཞིང་གཡོག་གི་བྱ་བ་མི་ཤེས་པས་
བྱིས་པ་འདི་གཉིས་ཁྱོད་ཀྱི་བྲན་བྱེད་ཀྱང་འདི་གཉིས་ཀྱིས་ལས་གང་ཡང་མི་ཤེས་
པས་ཁྱོད་ཇི་ལྟར་མགུ་བར་འགྱུར། དེ་བས་བྱིས་པ་འདི་གཉིས་ཤི་བའི་རྒྱལ་པོ་
ཀུན་ཏུ་རྒྱལ་བའི་ཡུལ་དུ་ཁྲིད་ནས་རྒྱལ་པོ་དེ་ལ་བྱིས་པ་འདི་གཉིས་ཕུལ་ན་
ལེགས་པར་འགྱུར་ཏེ། ཤི་བིའི་རྒྱལ་པོ་ཀུན་ཏུ་རྒྱལ་བ་ངའི་ཡབ་ཡིན་པས་དེས་
བྱིས་པ་འདི་གཉིས་འདི་ལྟར་གྱུར་པ་མཐོང་ན། བྱིས་པ་འདི་གཉིས་བླུ་བའི་ནོར་
མང་པོ་ཅི་འདོད་ཁྱོད་ལ་ངེས་པར་སྟེར་བར་འགྱུར། དེ་ལྟར་བྱས་ན་ཁྱོད་ལ་ནོར་
ཆེན་པོ་དབུལ་བའི་སྡུག་བསྔལ་དང་བྲལ་བ་འབྱུང་ཞིང་བྱིས་པ་འདི་གཉིས་ཀྱང་
སྡུག་བསྔལ་དང་ བྲལ་བར་ བྱས་ པས་ཆོས་དང་ཡང་ལྡན་པར་ འགྱུར་ རོ་ཞེས་
གསུངས་སོ། །དེ་ལ་བྲམ་ཟེས་ལན་སྨྲས་པ། བདག་ནི་རྒྱལ་པོ་སྦྲུལ་གདུག་པ་དང་
འདྲ་བའི་དྲུང་དུ་རྒྱལ་པོ་ཁྱོད་ཀྱི་ཚ་བོ་གཉིས་འདི་ལྟར་ངའི་བྲན་དུ་ཡོད་དོ་ཞེས་མི་
དགའ་བའི་སྐྱེས་ཁྱེར་ཏེ་འགྲོ་བ་རྔོ་མི་ཐོག་གོ །རྒྱལ་པོ་ཀུན་ཏུ་རྒྱས་བས་འདི་
གཉིས་མཐོང་མ་ཐག་ཏུ་བདག་ལས་འཕྲོག་ལ། ཕྲོགས་པ་ཙམ་དུ་ཡང་མ་ཟད་
ཡང་ན་ཆད་པས་གཅོད་ཀྱང་སྲིད་དོ། །དེ་བས་ན་བདག་ནི་བྱིས་པ་འདི་གཉིས་
བྲམ་ཟེ་མོའི་གཡོག་དུ་ཁྲིད་དེ་འགྲོའོ་ཞེས་བྱིས་པ་གཉིས་མ་དང་ཕྲད་དུ་མ་བཅུག་
པར་ནན་གྱིས་ད་ལྟ་ཁྲིད་པར་གསོལ་ཏོ། །
191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བདུན་པ་བྲམ་ཟེའི་འདོད་པ་ལྟར་བྱིན་པ་ནི། དེ་ནས་བྱང་ཆུབ་སེམས་
དཔའ་ཞེས་པ་ནས། ཕྱིར་ཕྱུང་ངོ༌། །ཞེས་པའི་བར་ཏེ། དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་ཐམས་ཅད་སྒྲོལ་གྱིས་བྲམ་ཟེ་ལ་གཞོན་ནུ་གཉིས་དེ་
རིང་ཞོག་ལ་མ་དང་ཕྲད་དུ་ཆུག་ཅེས་གསུངས་ཀྱང་མ་ཉན། གཞོན་ནུ་གཉིས་ཤི་
བིའི་ཡུལ་དུ་ཁྲིད་ལ་ཡབ་རྒྱལ་པོ་ཀུན་ཏུ་རྒྱལ་བ་ལ་ཕུལ་ན་ལེགས་ཞེས་གསུངས་
ཀྱང་བྲམ་ཟེ་གཡོག་འདོད་པས་མ་ཉན་ཏེ། ཐུགས་ལ་བཞེད་པའི་དོན་ཡོངས་སུ་
མ་རྫོགས་ཤིང་། སྲས་གཉིས་བྲམ་ཟེ་ལ་བྱིན་ཟིན་པས་ན། འོ་ན་ད་ཅི་དགར་ཟད་
ཅེས་སྨྲས་ནས་བུ་གཉིས་ལ་རྗེས་སུ་ཆགས་པ་དང་བཅས་པར་བྲམ་ཟེའི་གཡོག་
ལེགས་ པར་ བྱོས་ཤིག་ཅེས་ རྗེས་ སུ་ གདམས་ནས། གཞོན་ནུ་ གཉིས་ ལེན་དུ་
གཞུག་པའི་ཕྱིར་བྲམ་ཟེའི་ལག་པ་བརྐྱངས་པ་ལ་སེམས་དཔའ་ཆེན་པོས་རིལ་བ་
སྤྱི་བླུགས་བཏུད་དོ། །སེམས་དཔའ་ཆེན་པོ་དེ་ཡིས་བསྒྲིམས་པའི་མཐུས་རིལ་བ་
ལས་ཆུ་བྱུང་བ་དང་མཉམ་དུ་སེམས་དཔའ་ཆེན་པོའི་སྤྱན་པདྨ་དམར་པོ་འདྲ་བ་
ལས་མ་བསྒྲིམས་པར་ཡང་མཆི་མ་བྱུང་ངོ༌། །དེ་ལྟར་སེམས་དཔའ་ཆེན་པོས་བྲམ་
ཟེ་ལ་སྲས་གཉིས་བྱིན་ནས། བུ་གཉིས་བྱིན་པའི་འབྲས་བུ་ནི། །རྒྱ་ཆེན་བདག་གི་
ཐོབ་གྱུར་ནས། །དེས་ནི་འཁོར་བའི་རྒྱ་མཚོ་ལས། །འཇིག་རྟེན་རྣམས་ནི་བསྒྲལ་
བར་ བྱ། །ཞེས་ སྨོན་ ལམ་ མཛད་ དོ། །སེམས་ དཔའ་ ཆེན་ པོས་ ཤིན་ཏུ་ གཏང་
དཀའ་བའི་སྲས་གཉིས་སྦྱིན་པ་ན་ས་ཆེན་པོ་རྣམ་པ་དྲུག་ཏུ་གཡོས་ཤིང༌། ལྟས་
ཆེན་པོ་བཅོ་བརྒྱད་སོགས་སྦྱིན་པའི་ཕར་ཕྱིན་རྫོགས་པའི་ལྟས་ངོ་མཚར་རྨད་དུ་
བྱུང་བ་བསམ་གྱིས་མི་ཁྱབ་པ་ཞིག་བྱུང་སྟེ། ལྟས་ཇི་ལྟར་བྱུང་ཚུལ་ནི་འོག་ཏུ་
འཆད་དོ། །དེ་ནས་བྲམ་ཟེ་དེ་འདོད་ཞེན་གྱིས་བརྐམ་པས་ཧ་ཅང་ཡང་དགའ་
- 192 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེས་ནས་བརྟབས་པ་དང་བཅས་པའི་ཡིད་ ཀྱིས་ བྱང་ཆུབ་སེམས་དཔའི་སྲས་
གཉིས་དབྲོག་པར་རིངས་པས། ཤིས་པ་བརྗོད་པའི་ཚིག་ཀྱང་དལ་བུས་བྱ་བའི་
ལོང་མེད་པར་རྒྱལ་བར་གྱུར་ཅིག་ཅེས་མདོར་བསྡུས་ཏེ་སྨྲས་ནས། ཚིག་དྲག་པོ་
རྩུབ་པོས་ཕྱིར་ཕྱུང་ཞེས་སྨྲས་ནས་གཞོན་ནུ་གཉིས་དཀའ་ཐུབ་ཀྱི་ནགས་ནས་
ཕྱིར་ཕྱུང་ངོ༌། །
བརྒྱད་པ་གཞོན་ནུ་གཉིས་འཇིགས་སྐྲག་སྟེ་སེམས་དཔའ་ཆེན་པོ་ལ་
གསོལ་བ་བཏབ་པ་ནི། དེ་ནས་གཞོན་ནུ་གཉིས་ཞེས་པ་ནས། ཁྱོད་ཀྱིས་སྩོལ། །
ཅེས་པའི་བར་ཏེ། དེ་ནས་གཞོན་ནུ་གཉིས་པོ་དེ་ཡབ་ཡུམ་དང་བྲལ་བའི་སྡུག་
བསྔལ་གྱིས་སྙིང་གདུངས་པས་ཡབ་སེམས་དཔའ་ཆེན་པོ་ལ་ཕྱག་འཚལ་ནས་
མིག་མཆི་མས་གང་བཞིན་དུ་སྨྲས་པ། ཡབ་ཅིག་ཅེས་སེམས་དཔའ་ཆེན་པོ་ལ་
བོས་ནས། ཡུམ་ཡང་སླད་རོལ་དུ་བྱོན་ཏེ་ད་ལྟ་མ་བཞུགས་ལ། ཡབ་ཁྱོད་ཀྱང་
བདག་ཅག་གཉིས་བྲམ་ཟེ་ལ་གཏང་བར་བཞེད་ན་ཡུམ་དེ་དང་མ་མཇལ་གྱི་བར་
དུ་གཞེས་ཏེ་བདག་ཅག་གཉིས་ཞོག་ལ། ཡུམ་དེ་དང་མཇལ་ནས་བདག་ཅག་
གཉིས་ཁྱོད་ཀྱིས་སྩོལ་ཅིག་ཅེས་གསོལ་བ་བཏབ་བོ། །ཡུམ་ཡང་སླད་རོལ་བྱུང་
ཞེས་པ་འདི་ལ་དཔེ་ལ་ལར་སླད་རོལ་འབྱོན་ཞེས་འབྱུང་། འདིའི་དོན་ལ་འགའ་
ཞིག་གིས་ཡུམ་སླར་ཚུར་འབྱོན་པ་ལ་སྦྱོར་བ་སྣང་ཡང་མདོའི་དོན་ལ་ཡུམ་ད་ལྟ་མ་
བཞུགས་པ་འཐད་དེ། མདོ་ཉིད་ལས། ཡབ་ཅིག་ཡུམ་ནི་མ་མཆིས་པར། །ཞེས་
འབྱུང་བ་ལྟར་རོ། །དེ་ནས་སེམས་དཔའ་ཆེན་པོས་སྲས་དེ་གཉིས་ལ་ཤིན་ཏུ་བརྩེ་
བས་འཁྱུད་ནས་སྨྲས་པ། བུ་དག་ང་ཡི་སྙིང་དུ་མི་སྡུག་མིན། །སྙིང་བརྩེ་སྙིང་རྗེ་
མེད་མིན་ཏེ། །འཇིག་རྟེན་ཀུན་ལ་ཕན་པའི་ཕྱིར། །ཡོན་ཏན་མཐོང་ནས་བཏང་བ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡིན། །ཅི་ནས་ང་ ཡིས་ བྱང་ ཆུབ་མཆོག །ཞི་ བ་ རང་ གིས་ ཐོབ་ནས་ནི། །སྡུག་
བསྔལ་རྒྱ་མཚོ་ལ་གནས་པའི། །རྟེན་མེད་འཇིག་རྟེན་རྣམས་བསྒྲལ་ལོ། །ཞེས་དེ་
ལྟ་བུ་གཉིས་ལ་ཤིན་ཏུ་བརྩེ་བས་འབྲལ་མི་ཕོད་པར་འདུག་ཀྱང་། སེམས་ཅན་
ཐམས་ཅད་འཁོར་བ་ནས་སྒྲོལ་བའི་ཕྱིར་དུ་སྦྱིན་པའི་ཕར་ཕྱིན་མྱུར་དུ་རྫོགས་
པར་བྱ་བའི་ཕྱིར་རང་གི་ལུས་དང་སྲོག་ཀྱང་གཏོང་ཞིང་ཤིན་ཏུ་གཅེས་པ་ཁྱེད་
གཉིས་ཀྱང་བཏང་བ་ཡིན་པས། མྱ་ངན་མ་བྱེད་པར་བྱང་ཆུབ་ཏུ་སྨོན་ལམ་ཐོབ་
ཅིག་ཅེས་གསུངས་ནས་བཏང་ངོ༌། །
དགུ་པ་བྲམ་ཟེ་བརྩེ་བ་མེད་པས་བཅིངས་ཏེ་ཁྲིད་པ་ནི། དེ་ནས་བྲམ་ཟེ་
དེས་བསམ་པ། ཞེས་པ་ནས། སྡིགས་ཤིང་ཁྲིད་དོ། །ཞེས་པའི་བར་ཏེ། དེ་ནས་
བྲམ་ཟེ་དེས་བསམ་པ། གཞོན་ནུ་འདི་གཉིས་ཀྱི་མ་དེ་ཡང་དེའུ་རེ་འདི་ན་ཚུར་
འོང་ལ། རྒྱལ་པོ་འདི་ཡང་བུ་ལ་བྱམས་པས་འགྱོད་པ་སྐྱེ་ཡང་སྲིད་དོ་སྙམ་ནས།
པདྨའི་བམ་པོ་བཅིངས་པ་བཞིན་དུ་གཞོན་ནུ་དེ་གཉིས་ཀྱི་ལག་པ་ལྕག་མས་
བཅིངས་པ་དང་། གཞོན་ནུ་དེ་གཉིས་འཇིགས་སྐྲག་ནས་གཅིག་ལ་གཅིག་འཁྲི་
ཞིང་ཡབ་སེམས་དཔའ་ཆེན་པོ་ལ་བཞིན་སླར་ཕྱོགས་ཏེ་ལྟ་བ་རབ་ཏུ་ཞན་པའི་
གཞོན་ནུ་གཞོན་ཤ་ཅན་གཉིས་པོ་དེ་བྲམ་ཟེ་བརྩེ་བ་མེད་པས་སྡིགས་ཤིང་ཁྲིད་
དོ། ། །
བཅུ་པ་གཞོན་ནུ་གཉིས་ཀྱིས་སྨྲེ་སྔགས་བརྗོད་པ་ནི། དེ་ནས་གཞོན་ནུ་མ་
ཀྲྀཥཱ་འཛིན་ཞེས་པ་ནས། གསོན་ཡང་ཅི་ཞིག་རུང་། །ཞེས་པའི་བར་ཏེ། དེ་ནས་
གཞོན་ནུ་མ་ཀྲི་འཛིན་སྔར་གཞན་གྱིས་བརྡེག་པ་དང་བཅིངས་པའི་སྡུག་བསྔལ་
གང་ ཡང་ མ་མྱོང་བ་ལ། བྲམ་ཟེ་བརྩེ་བ་མེད་ པས་ ལག་ པ་ གཉིས་ལྕུག་མས་
- 194 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཅིངས་པའི་སྡུག་བསྔལ་དང་པོ་མྱོང་བ་དེ་སྐད་ཕྱུང་སྟེ་ངུ་ཞིང་ཡབ་སེམས་དཔའ་
ཆེན་པོ་ལ་སྨྲས་པ། ཡབ་ཅིག་ཅེས་བོས་ནས། བདག་ལ་བྲམ་ཟེ་བརྩེ་བ་མེད་པ་
འདིས་ལྕག་མས་འཇུ་ལ། བྲམ་ཟེ་ནི་ཆོས་དང་ལྡན་ཞེས་གདའ་ན། འདི་ནི་བྲམ་
ཟེ་མ་ལགས་པར་ངེས་ཏེ། གནོད་སྦྱིན་བྲམ་ཟེའི་གཟུགས་སུ་བསྒྱུར་ནས་བདག་
ཅག་ངེས་པར་བཟའ་བའི་ ཕྱིར་ ཁྲིད་དོ། །ཤ་ཟས་བདག་ཅག་བཟའ་བའི་ཕྱིར་
ཁྲིད་ པར་ གྱུར་ ན་ ཡབ་ ཀྱིས་ཅིའི་ ཕྱིར་ བདག་ ཅག་ ཡལ་ བར་ དོར་ ཞེས་ སྨྲས་
སོ། །དེ་ནས་གཞོན་ནུ་དྲ་བ་ཅན་རང་ཉིད་མ་དང་བྲལ་བ་དང་། མ་ཡང་བུ་དང་
བྲལ་བའི་སྡུག་བསྔལ་གྱིས་གདུང་བར་འགྱུར་རོ་སྙམ་དུ་མའི་སྨྲེ་སྔགས་འདོན་
ཅིང་སྨྲས་པ། བྲམ་ཟེ་བདག་ལ་རྡེག་པ་འདི་ནི་དེ་ཙམ་དུ་སྡུག་བསྔལ་མི་ཆེ་ཡི། དེ་
རིང་ཡུམ་དང་མ་མཇལ་བ་དེས་བདག་སྙིང་བཀས་པ་བཞིན་དུ་གྱུར་ཏོ། །དཀའ་
ཐུབ་ཀྱི་ནགས་ཚལ་ན་བདག་ཅག་གཞོན་ནུ་གཉིས་མེད་པར་སྟོང་པ་གཟིགས་པ་
ན་ཡུམ་ནི་ངེས་པར་ཡུན་རིང་དུ་བཤུམས་ཤིང་ཉོན་མོངས་ཏེ་བུའི་སྡུག་བསྔལ་
གྱིས་བྱེ་ཕྲུག་བསད་པ་མཐོང་བའི་བྱེའུ་མོ་བཞིན་དུ་འགྱུར་རོ། །བདག་ཅག་གི་
ཕྱིར་ནགས་ཚལ་ནས་མེ་ཏོག་དང་རྩ་བ་དང་ཤིང་ཐོག་མང་པོ་བསྣམས་ཏེ་བྱོན་
ནས་ནགས་ཚལ་གྱི་གནས་འདི་བདག་ཅག་གཉིས་མེད་པར་སྟོང་པ་གཟིགས་
ནས་ཡུམ་ནི་གནས་སྐབས་ཇི་ལྟར་འགྱུར། ཡབ་ཅིག་ཅེས་སེམས་དཔའ་ཆེན་པོ་
ལ་བོས་ནས། རྩེད་མོར་བྱས་པའི་རྟ་དང་གླང་པོ་དང་ཤིང་རྟའི་གཟུགས་གང་
མཆིས་པ་ལས་ཕྱེད་ཙམ་ཞིག་ཡུལ་ལ་ཕུལ་ན་ནི་ཡུམ་དེའི་ཐུགས་ངན་ཆུང་དུ་འགྲོ་
ཡང་སྲིད། བདག་ཅག་གཉིས་ཀྱི་འཕྲིན་གྱིས་ཡུམ་ལ་ཕྱག་འཚལ་ཞིང་ཐུགས་ངན་
མཛད་པ་ལས་ལྡོག་ཏུ་གསོལ་ཞེས་གསུངས་ཤིག །ཡབ་ཅིག་སེམས་དཔའ་ཆེན་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོ་ཁྱོད་དང་ཡུམ་མཱ་ཀྲྀ་དེའི་ཞལ་ད་བདག་ཅག་གིས་མཐོང་བ་རབ་ཏུ་དཀའོ། །
ཞེས་སྙིང་རྗེ་རྗེ་ལྟར་ངུ་བའི་ངག་གིས་ཡབ་ལ་གསོལ་ནས། ཀྲྀཥྛ་འཛིན་ལ་བོས་ཏེ་
བདག་ཅག་འདོང་ངོ༌། །བྲམ་ཟེ་བྲན་གཡོག་འདོད་པ་འདི་ལ་ཡབ་ཀྱིས་བདག་
ཅག་གཉིས་བྱིན་ཟིན་གྱི། ཡབ་ཀྱི་བཀའ་བཞིན་བྲམ་ཟེའི་གཡོག་ཏུ་མ་ཕྱིན་པར་
ཡབ་སེམས་དཔའ་ཆེན་པོའི་བཀའ་བཅག་སྟེ་གསོན་ཡང་ཅི་ཞིག་རུང་ཞེས་སྨྲས་
ཏེ་སོང་ངོ༌། །སེམས་དཔའ་ཆེན་པོའི་སྲས་གཞོན་ནུ་འདི་གཉིས་ཀྱང་ཐ་མལ་པ་
མིན་པར་ཡུན་རིང་པོ་ནས་སེམས་དཔའ་ཆེན་པོས་རྗེས་སུ་བཟུང་བ། བྱང་ཆུབ་ཏུ་
སྨོན་ལམ་བཏབ་པ། སེམས་དཔའ་ཆེན་པོ་ལ་བླ་མར་འཛིན་པ་ཞིག་སྟེ། འདིའི་
ཐད་ཀྱི་མདོ་ལས། དེ་ནས་བུས་པ་གཞོན་ནུ་དེ་དག་གིས་ཕས་སྙིང་ནས་ཡོངས་སུ་
བཏང་བའི་བློ་རིག་ནས་ཕའི་རྐང་པ་གཉིས་ལ་ཕྱག་འཚལ་ཏེ། ཐལ་མོ་སྦྱར་ནས་
སྙིང་རྗེ་རྗེ་སྐད་དུ། བྱིས་པར་གྱུར་པས་བླ་མ་ཁྱོད་ལ་ནོངས་པ་བགྱིས་པ་གང་། །
གལ་ཏེ་ལ་ལར་ཐུགས་ལ་མི་འབབ་ཚིག་འགའ་སྨྲས་པའམ། །གུས་པར་མཉན་
པས་ཡོངས་སུ་མཉེས་པ་ཉིད་དུ་མ་བགྱིས་པ། །དེ་ནི་བྱིས་པ་ནོངས་པ་ལགས་
ཞེས་བཟོད་པར་མཛད་དུ་གསོལ། །དེ་སྐད་ཅེས་སྨྲས་ནས། ཕ་ལ་ཕྱག་འཚལ་ཏེ་
ལན་གསུམ་དུ་བསྐོར་བ་བྱས་ནས། མིག་མཆི་མས་གང་བཞིན་དུ་བླ་མ་ལ་སྨྲ་བ་
ཡིད་ལ་ཆགས་པས་ཡང་དང་ཡང་ཕྱིར་ལྟ་ཞིང་བསྟི་གནས་དེ་ནས་བྱུང་སྟེ་སོང་
ངོ༌། །ཞེས་འབྱུང་བ་ལྟར་རོ། །བཅུ་གཅིག་པ་བྱང་ཆུབ་སེམས་དཔའ་ཐུགས་ཤིན་
ཏུ་བརྩེ་བས་དགོངས་པ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། འགྱོད་
པར་བྱེད། །ཅེས་པའི་བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་
པོ་ཐམས་ཅད་སྒྲོལ་བུ་གཞོན་ནུ་གཉིས་སྨྲེ་སྔགས་རྣམ་པ་མང་པོ་འདོན་པ་སྙིང་རྗེ་
- 196 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྗེ་སྐད་ཟེར་བ་དེས་བློ་རབ་ཏུ་བསྐྱོད་ཀྱང་། བྱིན་ཟིན་པས་ད་འགྱོད་ཀྱང་ཅི་ཕན་
སྙམ་ ནས་ མྱ་ ངན་ གྱི་མེ་བཟློག་དཀའ་བས་ སྙིང་ བཙོས་ཏེ། དུག་ལངས་ པས་
བརྒྱལ་བ་བཞིན་དུ་སེམས་བློང་བློང་པོར་གྱུར་ནས། ལྷའི་བཟོ་བོས་བྱས་པའི་
བསམ་གཏན་གྱི་ཁང་པ་དེ་ཉིད་དུ་སྦྱིན་པ་དེའི་མཐུས་སེམས་ཅན་མགོན་མེད་
འདི་རྣམས་སྒྲོལ་ཕྱིར་མྱུར་དུ་འཚང་རྒྱ་བར་སྨོན་ལམ་འདེབས་ཤིང་འདུག་གོ །དེ་
ལྟར་སྲས་གཉིས་ལ་ཤིན་ཏུ་བརྩེ་བས་ཡུག་གཅིག་དེའི་ངང་དུ་གནས་པ་ན་བསེར་
བུ་བསིལ་བའི་རླུང་ཡབ་ཀྱི་སྐུ་ལུས་ལ་རེག་པ་ན་འདུ་ཤེས་སླར་རྙེད་པ་དང་། སྒྲ་
ཅི་ཡང་མི་གྲག་ཅིང་སྲས་གཉིས་མི་འཁོད་པའི་གནས་དེ་མཐོང་ནས་མགྲིན་པ་
དབུགས་ཀྱིས་བརྣངས་བཞིན་དུ་རང་ལ་རང་གིས་སྐྱོ་བའི་གཏམ་སྨྲས་པ། ཤིན་ཏུ་
གཅེས་པ་ངའི་སྙིང་ལ་བུ་ཞེས་བཏགས་པ་ལྟ་བུ་དེ་གཉིས་ལ་འཛེམ་དོག་མེད་པར་
ངའི་མངོན་སུམ་ཉིད་དུ་མཚོན་ཏེ་ལྕག་མས་འདེབས་པ་ཇི་ལྟར་ན་བྲམ་ཟེ་ངན་པ་
དེ་ངོ་ཡང་མི་ཚ། ངའི་བུ་གཞོན་ནུ་དེ་གཉིས་ལྷམ་ཡང་མེད་པར་བཤུལ་ཐག་རིང་
པོར་རྐང་གིས་དོང་། རབ་ཏུ་གཞོན་པས་བཤུལ་ཐག་རིང་པོར་བགྲོད་པའི་ངལ་བ་
མི་བཟོད་པ་དེ་གཉིས་ཇི་ལྟར་ཐག་རིང་པོའི་ལམ་དུ་ཞུགས་ཏེ་དོང་། ངན་ལས་
གང་ཡང་མ་མྱོང་བ་དེ་གཉིས་ ཀྱིས་ ཇི་ ལྟར་ བྲམ་ཟེའི་ བྲན་གཡོག་བྱེད། བུ་དེ་
གཉིས་ལམ་གྱིས་ངལ་ཞིང་དུབ་པ་ལ་དེ་རིང་སུ་ཞིག་གི་ངལ་བསོར་འཇུག །
བཀྲེས་པ་དང་སྐོམ་པའི་སྡུག་བསྔལ་གིས་ཉེན་པ་བུ་གཉིས་པོ་དེ་ལ་མྱ་ངམ་གྱི་
ཐང་ན་ཟས་སྐོམ་བསླང་བའི་གནས་ཀྱང་སུ་ཞིག་ཡོད། བདག་ནི་སྙིང་བརྟན་པར་
བྱེད་འདོད་ཀྱང་འདི་ལྟ་བུར་སྡུག་བསྔལ་གྱིས་གདུངས་པར་གྱུར་ན་ངའི་བུ་བདེ་
བར་བསྐྱེད་པ་གཉིས་པོ་དེ་གནས་སྐབས་ཇི་ལྟར་གྱུར་ཅིང་འཁོད། ཀྱེ་མའོ་བུ་དང་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྲལ་བའི་སྡུག་བསྔལ་གྱི་མེས་བདག་གི་སེམས་བསྲེགས་སོ། །འོན་ཀྱང་འཁོར་
བའི་རང་བཞིན་ནི་འདུས་པའི་མཐའ་མ་འབྲལ་བ་དང་། དར་བའི་མཐའ་མ་རྒུད་
པ་སོགས་སྡུག་བསྔལ་གྱི་རང་བཞིན་འདི་ལྟ་བུ་ཁོ་ན་ཟད་ལ། སེམས་ཅན་ཐམས་
ཅད་འཁོར་བའི་མཚོ་ནང་ནས་འདོན་པ་ལ་འདི་ལྟ་བུའི་དཀའ་བ་བྱེད་དགོས་པས་
ན། སྔོན་བྱོན་པའི་དམ་པ་རྣམས་ཐེག་པ་ཆེན་པོའི་ཆོས་སྦྱིན་སོགས་ཕར་ཕྱིན་དྲུག་
གི་ལམ་ལ་སློབ་དགོས་པར་དྲན་ནས་རང་གི་ལུས་དང་སྲོག་ཀྱང་གཏོང་བར་
མཛད་ཅིང་། བཏང་བའི་རྗེས་སུ་ཡང་འགྱོད་པར་མི་བྱེད་པས་ན། བདག་ཀྱང་
མྱུར་དུ་འཚང་རྒྱ་བའི་ཕྱིར་ཤིན་ཏུ་གཅེས་པའི་བུ་གཉིས་སྦྱིན་པར་བཏང་བ་ལ་
རྗེས་སུ་འགྱོད་པར་མི་བྱེད་དོ་ཞེས་རང་གིས་རང་ལ་སྐྱོ་བའི་གཏམ་དང༌། བྱང་
ཆུབ་ཀྱི་སེམས་གསོ་བའི་གཏམ་བརྗོད་པར་མཛད་དོ། ། །
བཅུ་གཉིས་པ་བཙུན་མོའི་མྱ་ངན་བསལ་བ་ལ་ལྔ། ཤིན་ཏུ་གཅེས་པའི་
བུ་དང་བུ་མོ་སྦྱིན་པར་བཏང་བའི་ལྟས་ས་གཡོ་བ་དང་ལྷ་རྣམས་ཅ་ཅོའི་སྒྲ་སྒྲོག་པ་
སོགས་བཙུན་མོས་མཐོང་བ། བཙུན་མོ་བསྟི་གནས་སུ་སླེབས་ནས་སེམས་དཔའ་
ཆེན་པོ་ལ་སྲས་གཉིས་དྲིས་པ། དེ་ལ་མྱ་ངན་སྐྱེས་པ། བཙུན་མོའི་མྱ་ངན་བསལ་
བ། བཙུན་མོས་སེམས་དཔའ་ཆེན་པོའི་མཛད་པ་ལ་རྗེས་སུ་ཡི་རང་བྱས་པའོ། །
དང་པོ་ནི། དེ་ནས་མཱ་ཏྲས་ཞེས་པ་ནས། གཡོ་བ་སྙམ་བྱེད་པར་གྱུར་ཏོ། །ཞེས་
པའི་བར་ཏེ། དེ་ལྟར་སེམས་དཔའ་ཆེན་པོས་ཤིན་ཏུ་གཅེས་པའི་སྲས་གཞོན་ནུ་
གཉིས་བྲམ་ཟེ་སློང་བ་ལ་བྱིན་པ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་འདི་ཡང་རྣམ་པ་དྲུག་ཏུ་གཡོས་སོ། །ལྷ་སྟོང་ཕྲག་དུ་མ་ཡང་བར་སྣང་ལ་
ཅ་ཅོ་དང་། ག་ཞའི་སྒྲ་འབྱིན་ཅིང་། ཨེ་མའོ་རབ་སྦྱིན་བདག་ཉིད་ཆེ། །བུས་པ་
- 198 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འདི་གཉིས་བཏང་ནས་ཀྱང་། །གང་གི་ཡིད་ནི་འགྱུར་མེད་པ། །ད་ནི་ངེས་པར་
རྨད་གཅིག་གོ །ཞེས་སོགས་རྒྱ་ཆེར་བསྔགས། དབེན་པའི་རི་དེ་དག་ལ་གནས་
པའི་དྲང་སྲོང་བསམ་གཏན་པ་རྣམས་ ཀྱིས་ ཀྱང་ ས་གཡོ་བའི་ལྟས་ཆེན་པོ་དེ་
མཐོང་ནས་ཅི་ཞིག་གི་ལྟས་ཡིན་སྙམ་དུ་བརྟགས་པ་ན། སེམས་དཔའ་ཆེན་པོ་
ཐམས་ ཅད་ སྒྲོལ་ གྱིས་ སྲས་ གཉིས་ སྦྱིན་ པར་ བཏང་ བའི་ ལྟས་ སུ་ཤེས་ནས་
བསྔགས་པ་ཆེར་བྱས་སོ། །དེ་ནས་བཙུན་མོ་མཱ་ཏྲས་ས་གཡོ་བ་དང་བར་སྣང་ལ་
ལྷ་རྣམས་ཅ་ཅོའི་སྒྲ་འབྱིན་པ་དང་། ནགས་དེའི་བྱ་དང་རི་དྭགས་རྣམས་ཀྱང་ལུས་
འདར་ཞིང་ངུ་བ་ལྟར་དུ་མི་དགའ་བའི་སྒྲ་རྣམ་པ་སྣ་ཚོགས་འབྱིན་པ་སོགས་ལྟས་
མང་པོ་མཐོང་ནས། མི་དགའ་བ་འབྱུང་བའི་ལྟས་ངན་པ་དེ་རྣམས་ཀྱིས་ཡིད་མི་
དགའ་བར་གྱུར་བཞིན་དུ་རྩ་བ་དང་འབྲས་བུ་ཁྱེར་ཏེ་མྱུར་བར་འོང་འདོད་ཀྱང་།
ནགས་དེ་ལ་གནས་པའི་དཀར་ཕྱོགས་སྐྱོང་བའི་ལྷ་གཞན་ཞིག་གིས་བཙུན་མོ་མཱ་
ཀྲྀ་འདི་མྱུར་བར་བསྟི་གནས་སུ་ཕྱིན་ན། སེམས་དཔའ་ཆེན་པོ་སྦྱིན་པའི་ཕར་ཕྱིན་
རྫོགས་པར་བྱ་བའི་ཕྱིར་སྲས་གཉིས་སྦྱིན་པར་གཏོང་བ་འདི་ལ་བར་ཆད་བྱེད་
པར་འགྱུར་དུ་འོང་ངོ་སྙམ་ནས་སེང་གེ་མོ་ཞིག་གི་གཟུགས་སུ་བསྒྱུར་ཏེ་ལམ་
བཀག་ནས་འདུག་གོ །གཞན་ཡང་གཅན་གཟན་ཁྲོ་བོ་རྣམས་ཀྱིས་ལམ་ཆོད་པས་
འཕྲལ་དུ་འོང་མ་ཐུབ་པར་རིང་ཞིག་ལོན་ནས་དཀའ་ཐུབ་ཀྱི་ནགས་སུ་ཕྱིན་པ་ན།
སྲས་གཉིས་པོ་དེ་བསུར་འོང་རན་པའི་ས་དང་། རྩེད་མོ་རྩེ་བའི་ས་དག་ན་ཡང་མི་
སྣང་བ་དང་ རབ་ཏུ་མི་དགའ་བའི་དབང་དུ་གྱུར་ཏོ། །ལྟས་ངན་པ་རྣམ་པ་སྣ་
ཚོགས་བྱུང་བས་ཀྱང་བུ་དེ་གཉིས་ཅི་ཞིག་བྱས་སྙམ་དུ་དོགས་པ་སྐྱེས་པར་གྱུར་
ཏོ། །དེ་ནས་མཱ་ཏྲས་བུ་གཉིས་པོ་བཙལ་བའི་ཕྱིར་ཕྱོགས་ཐམས་ཅད་དུ་མིག་བལྟ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞིང་ཡང་དང་ཡང་བོས་ཀྱང་བུ་དེ་གཉིས་ཀྱིས་ལན་བྱེད་པ་མེད་པས་མྱ་ངན་གིས་
ཆེས་ཆེར་གདུངས་ནས་སྨྲེ་སྔགས་འདོན་པར་གྱུར་ཏོ། །སྨྲེ་སྔགས་ཇི་ལྟར་བཏོན་
པ་ནི། སྔོན་ནི་ནགས་ཚལ་འདི་བུ་གཉིས་སྨྲ་བའི་སྒྲ་གྲག་པས་བདག་ལ་མང་པོ་
ཚོགས་པ་བཞིན་དུ་སྣང་ལ། དེ་རིང་ནི་བུ་དེ་གཉིས་མི་སྣང་བས་ནགས་ཚལ་འདི་
ཉིད་བདག་ལ་དགོན་པ་བཞིན་དུ་སྐྱབས་མེད་དུ་སྣང་ངོ༌། །ཀྱེ་མ་གཞོན་ནུ་དེ་
གཉིས་ཅི་ཉེས་ཀྱེ། ཉིན་རངས་རྩེ་རྩེ་བས་ངལ་ནས་གཉིད་ཀྱིས་ལོག་པར་གྱུར་
ཏམ། ནགས་ཚལ་སྟུག་པོར་འཁྱམས་ནས་བརླག་གམ། འོན་ཏེ་ཉལ་ལམ། འོན་
ཏེ་བདག་འོང་བ་འཕྱིས་པས་མ་མགུ་ནས་འཆུས་པར་གྱུར་ཏམ། བྱིས་པར་གྱུར་
པས་བདག་ལ་རྩེད་མོའི་ཕྱིར་ག་ཤེད་དུ་གབ་ཅིང་འཁོད་དམ། གལ་ཏེ་བྱིས་པ་དེ་
གཉིས་གཅན་གཟན་ལ་སོགས་པས་བསད་ན་ནི་དེ་མཐོང་ནས་འཁྲུགས་ནས་བྱ་
འདི་ཀུན་སྒྲ་དྲག་ཏུ་འབྱིན་རིགས་པ་ལ་ཅི་སྟེ་སྒྲ་མི་འབྱིན། འོན་ཏེ་འབབ་ཆུ་དྲག་
པོ་རླབས་ཆེན་འཁྲུགས་པའི་ཆུས་གལ་ཏེ་བྱིས་པ་དེ་གཉིས་ཁྱེར་བར་གྱུར་ཏམ་ཅི་
ཞིག་བྱས། འོན་ཀྱང་ད་ནི་བདག་གི་ལོག་པར་རྟོག་པ་འདི་ལྟར་དུ་མ་གྱུར་ཅིག །
རྒྱལ་པོ་ཡབ་སྲས་རྣམས་བདེ་ལེགས་སུ་གྱུར་ཅིག །ལྟས་ངན་མཚན་མ་ངན་པ་
སྟོན་པ་འདི་ཡང་རྒྱལ་པོ་ཡབ་སྲས་ལ་མི་གནོད་པར་བདག་གི་ལུས་ལ་སྨིན་པར་
གྱུར་ཅིག །བདག་གི་སྙིང་འདི་ཡང་ལྟས་ངན་པས་དགའ་བ་ནི་བཟློག་མི་དགའ་
བའི་མུན་པས་ནི་ཁེབས་ནས་དུམ་བུར་གས་པ་བཞིན་དུ་གྱུར་ཏམ་ཅི། བདག་གི་
ལུས་ཀྱང་ལྷུ་ཚིགས་བྲལ་བ་སྙམ་བྱེད། ཕྱོགས་རྣམས་ཀྱང་ཆེས་ཆེར་གཡོ་ཞིང་
འཁྲུགས་པ་སྙམ་བྱེད། ནགས་ཚལ་འདི་ཡང་དཔལ་ཉམས་ཤིང་གཡོ་བ་སྙམ་བྱེད་
པ་གྱུར་ཏོ་ཞེས་སྨྲེ་སྔགས་རྣམ་པ་མང་པོ་བཏོན་ཏོ། །
- 200 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཉིས་པ་བཙུན་མོ་བསྟི་གནས་སུ་སླེབས་ནས་སེམས་དཔའ་ཆེན་པོ་ལ་
སྲས་ གཉིས་དྲིས་པ་ནི། དེ་ནས་དཀའ་ཐུབ་ཀྱི་ཞེས་པ་ནས། རབ་ཏུ་དཀའ། །
ཞེས་པའི་བར་ཏེ། དེ་ནས་བཙུན་མོ་མཱ་ཀྲྀ་དཀའ་ཐུབ་ཀྱི་ནགས་ཀྱི་ཤིང་ལོའི་ཁང་
པ་ལྷའི་བཟོ་བོས་བྱས་པ་དེའི་ནང་དུ་འོངས་ནས། རྩ་བ་དང་འབྲས་བུ་རྣམས་
ཕྱོགས་གཅིག་ཏུ་བཞག་སྟེ། ཁྱིམ་ཐབ་སེམས་དཔའ་ཆེན་པོའི་རྐང་པ་གཉིས་ལ་
གཏུགས་པའི་ཕྱག་བྱས་ནས་ཞེ་ས་དང་བཅས་པར་རྗེའི་སྲས་ཞེས་བོས་ནས། བུ་
གཉིས་གར་མཆིས་ཞེས་དྲིས་སོ། །དེ་ནས་བྱང་ཆུབ་སེམས་དཔའ་སེམས་དཔའ་
ཆེན་པོ་ཐམས་ཅད་སྒྲོལ་མ་ནི་བུ་ལ་བྱམས་པ་དང་སྙིང་སྟོབས་ཆུང་བས་བུ་གཉིས་
བྲམ་ཟེ་ལ་བྱིན་ནོ་ཞེས་མི་དགའ་བའི་ཚིག་བརྗོད་དཀའ་བར་ཤེས་ནས་བཙུན་མོ་
དེ་ལ་ལན་ཅུང་ཟད་ཀྱང་སྨྲ་མ་ནུས་སོ། །དོན་དེ་ཉིད་སླར་ཡང་ཚིགས་སུ་བཅད་
པའི་སྒོ་ནས་གསལ་བར་བྱས་པ་ནི། དགའ་བར་བྱ་རིགས་ཞེས་སོགས་ཏེ། སྤྱིར་
ཡང་སེམས་དཔའ་ཆེན་པོ་རྣམས་སེམས་ཅན་ཐམས་ཅད་ལ་ཕན་པ་དང་བདེ་བ་ཁོ་
ན་བསྐྱེད་པ་ལས་སྡུག་བསྔལ་དང་ཡིད་མི་བདེ་བ་སྐྱེད་པའི་ཚིག་མི་གསུངས་ལ།
ལྷག་པར་དགའ་བ་བསྐྱེད་པར་བྱ་རིགས་པའི་སྐྱེ་བོ་ཡིད་གཅུགས་པ་དག་ལ་མི་
དགའ་བའི་ཚིག་སྨྲ་བའི་མེས་ཆེད་དུ་གཉེར་ནས་ཡིད་གདུང་བར་བྱ་བ་ནི་སྙིང་རྗེ་
ཅན་རྣམས་ ཀྱིས་ རབ་ཏུ་དཀའ་སྟེ། སེམས་ དཔའ་ཆེན་པོ་ སྙིང་ རྗེ་ཅན་རྣམས་
སེམས་ཅན་སྤྱི་དང་བྱེ་བྲག་ཡིད་གཅུགས་པ་རྣམས་ལ་སྙིང་སྲེག་པར་བྱེད་པའི་
ཚིག་རྩུབ་མོ་སྨྲ་མི་ཕོད་དོ། །
གསུམ་པ་དེ་ལ་མྱ་ངན་སྐྱེས་པ་ནི། དེ་ནས་མཱ་ཏཱིས་བསམ་པ། །ཞེས་པས་
ནས། བཅད་པ་བཞིན་དུ་འགྱེལ་ལོ། །ཞེས་པའི་བར་ཏེ་དེ་ནས་བཙུན་མོ་མཱ་ཏྲས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསམ་པ། རྒྱལ་པོ་ཐམས་ཅད་སྒྲོལ་འདི་འདི་ལྟར་མྱ་ངན་གྱིས་གདུངས་ནས་ཅང་
མི་སྨྲ་བ་དང་སྦྱར་ན། བདག་གི་བུ་གཉིས་པོ་དེ་གདོན་མི་ཟ་བར་མ་རུང་བར་གྱུར་
ཏོ་སྙམ་ཞིང་དཀའ་ཐུབ་ཀྱི་ནགས་ཀུན་ཏུ་སེམས་ཀྱིས་བརྟགས་ནའང་བུ་གཉིས་
པོ་དེ་མི་སྣང་བས་མཆི་མས་བརྣངས་ནས་སེམས་དཔའ་ཆེན་པོ་ལ་བལྟས་ཏེ་ཡང་
སྨྲས་ པ། བྱིས་ པ་ གཉིས་ ཀྱང་ ཡོང་ མི་ སྣང་ ལ། ཁྱོད་ ཀྱང་ བདག་ ལ་ ཅང་ མི་
གསུངས་པ་ནི་བྱིས་པ་གཉིས་མེད་པས་བདག་མི་དགའ་བར་འགྱུར་བར་དགོངས་
ནས་དོན་དེ་མི་གསུངས་པ་ངེས་པས། ཀྱེ་ཧུད་བདག་ནི་ད་བསད་ཀྱི་མེད་དོ། །དེ་
སྐད་ཅེས་སྨྲས་ནས་མྱ་ངན་གྱི་མེས་སྙིང་བསྲེགས་པས་བརྒྱལ་ཏེ་ལྕག་མ་རྩ་བ་
ནས་བཅད་པ་བཞིན་དུ་ས་ལ་འགྱེལ་ལོ། ། །
བཞི་པ་བཙུན་མོའི་མྱ་ངན་བསལ་བ་ནི། དེ་འགྱེལ་མ་ཐག་ཏུ་ཞེས་པ་
ནས། ཡིད་རང་བྱོས། །ཞེས་པའི་བར་ཏེ། བཙུན་མོ་མཱ་ཏྲ་དེ་འགྱེལ་མ་ཐག་ཏུ་བྱང་
ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་གྱིས་བསླངས་ནས་རྩའི་
སྟན་ལ་བཞག་སྟེ། ལུས་ལ་ཆུ་གྲང་མོས་བཏབ་ནས་སླར་སད་ནས་དྲན་པ་རྙེད་པ་
དང་། བཙུན་མོ་དེ་དབུགས་དབྱུང་བའི་ཕྱིར་སྨྲས་པ། ཁྱོད་བུ་ལ་བྱམས་པའི་ཡིད་
ཀྱིས་བུ་གཉིས་མེད་པ་མི་བཟོད་ལ། ཁྱོད་སྙིང་སྟོབས་བརྟན་པའང་མེད་དུ་དོགས་
པས། མཱ་ཏྲ་ཁྱོད་ལ་ངས་བུ་གཉིས་མེད་དོ་ཞེས་སྡུག་བསྔལ་བར་འགྱུར་བ་མྱུར་དུ་
མ་སྨྲས་སོ། ཁྱོད་རྩ་བ་དང་འབྲས་བུ་འཐུར་སོང་བའི་ཤུལ་དུ་རྒས་ཤིང་དབུལ་
བའི་སྡུག་བསྔལ་གྱིས་ཉན་པའི་བྲམ་ཟེ་ཞིག་ངའི་གན་དུ་འོངས་ནས་བུ་གཉིས་
སློང་ བ་ དེ་ ལ་ ངས་ བུ་ གཉིས་པོ་དེ་ བྱིན་ནོ། །ད་ ཁྱོད་མྱ་ངན་མ་བྱེད་ པར་ སྤྲོ་
བསྲིངས་ལ་བུ་ལ་མ་སེམས་པར་ད་བྱང་ཆུབ་ཀྱི་སྤྱད་པ་སྤྱོད་པ་འདི་ལ་ལྟོས་ལ་
- 202 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ངའི་རྗེས་སུ་སློབ་ལ་བྱང་ཆུབ་ཀྱི་སེམས་སྒོམས་ཤིག །བུའི་མྱ་ངན་གྱིས་གདུངས་
ཏེ་རང་གི་སྙིང་ལ་མཚོན་གྱིས་འདེབས་པ་བཞིན་དུ་མ་བྱེད་ཅིག །སྐྱེ་བོ་ཕོངས་པ་
དག་གིས་བསླངས་ པར་གྱུར་ན་ནི་རང་གི་ལུས་དང་སྲོག་ཀྱང་ངེས་པར་སྟེར་
དགོས་ཀྱི། ཕོངས་པས་བསླངས་བའི་ཚེ་མི་ སྦྱིན་ པར་ ཇི་ལྟར་ནུས། དེ་བས་ན་
བཟང་མོ་ཁྱོད་ངའི་སྦྱིན་པ་ལ་རྗེས་སུ་ཡི་རང་བྱོས་ལ་བྱང་ཆུབ་ཏུ་སྨོན་ལམ་ཐོབ་
ཅིག་ཅེས་གསུངས་སོ། །
ལྔ་པ་བཙུན་མོས་སེམས་དཔའ་ཆེན་པོའི་མཛད་པ་ལ་རྗེས་སུ་ཡི་རང་
བྱས་པ་ནི། མཱ་ཏྲས་དེ་ཐོས་ནས་ཞེས་པ་ནས། སྦྱིན་བདག་མཛོད། །ཅེས་པའི་བར་
ཏེ། བཙུན་མོ་མཱ་ཏྲས་བུ་གཉིས་བྲམ་ཟེ་ལ་སྦྱིན་ཚུལ་དེ་ཐོས་ནས། བུ་གཉིས་ཤིར་
དོགས་ནས་སྙིང་གཙེས་པ་སྟེ་གདུངས་ནས་ཡོད་པ་ལ། བུ་གཉིས་གསོན་པའི་
གཏམ་ཐོས་ནས་མྱ་ངན་ཆུང་ངུར་གྱུར་ནས་ཁྱིམ་ཐབ་སེམས་དཔའ་ཆེན་པོ་ལ་མྱ་
ངན་བསང་བའི་ཕྱིར་མིག་གཉིས་ཀྱི་མཆི་མ་ཕྱིས་ཏེ་ཡ་མཚན་ཆེ་བར་བལྟས་ཏེ།
ཁྱིམ་ཐབ་སེམས་དཔའ་ཆེན་པོ་ལ་རྗེས་སུ་ཡི་རང་གི་ཚིག་སྨྲས་པ། སེམས་དཔའ་
ཆེན་པོ་ཁྱོད་ལ་མང་དུ་གསོལ་ཡང་ཅི་འཚལ་ཏེ་ཁྱོད་ཀྱི་མཛད་པ་འདི་འདྲ་ནི་ངོ་
མཚར་ཆེའོ། །འདི་ ལྟར་ སེམས་དཔའ་ཆེན་པོ་ ཁྱོད་ཀྱི་ཐུགས་ ལ་ནི་ ལུས་དང་
ལོངས་སྤྱོད་དང་བུ་དང་བུ་མོ་གང་ལའང་ཆགས་ཤིང་འཇུངས་པའི་སྐབས་མ་རྙེད་
པར་བདོག་པ་ཐམས་ཅད་ཡོངས་སུ་གཏོང་བ་འདི་མཐོང་ནས་ལྷ་རྣམས་ཀྱི་སེམས་
ཀྱང་ངེས་པར་ཡ་མཚན་ཆེ་བའི་དབང་དུ་གྱུར་ཏེ། ས་ལ་གནས་པའི་ལྷ་ཕྲན་
རྣམས་ཀྱིས་རྒྱལ་ཆེན་བཞིའི་ལྷ་རྣམས་ལ་སེམས་དཔའ་ཆེན་པོ་ཁྱོད་ཀྱི་སྤྱོད་པ་
རྨད་དུ་བྱུང་བ་ཤིན་ཏུ་གཏང་དཀའ་བའི་བུ་དང་བུ་མོའང་སྦྱིན་པར་བཏང་ངོ་ཞེས་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྙན་པའི་གྲགས་པའི་ཚིག་སྡེབ་སྦྱོར་གྱི་སྒྲ་ངོ་མཚར་བ་མང་པོས་བསྟོད་པ་ལྷང་
ངེར་གྲག་གོ །དེ་བཞིན་དུ་འཇིག་རྟེན་སྐྱོང་བ་བཞི་འཁོར་དང་བཅས་པས་སུམ་ཅུ་
རྩ་གསུམ་པ་རྣམས་ལ་བསྒྲགས། དེའི་ལྷ་རྣམས་ཀྱིས་འཐབ་བྲལ་བ་རྣམས་ལ།
དེ་རྣམས་ཀྱིས་དགའ་ལྡན་པ་རྣམས་ལ་བསྒྲགས་པ་ནས་འོག་མིན་གྱི་བར་དུ་སྙན་
པའི་གྲགས་པ་ཆེས་ཆེར་བསྒྲགས་ཏེ། བདག་ནགས་ཚལ་དུ་རྩ་བ་དང་འབྲས་བུ་
འཚོལ་བའི་ཚེ་བར་སྣང་ལ་ལྷ་རྣམས་ཅ་ཅོའི་སྒྲ་འབྱིན་པ་བདག་གིས་ཀྱང་ཐོས་
སོ། །ལྷའི་རྔ་ཆེན་བརྡུངས་པའི་སྒྲ་རྣམས་འཛམ་བུའི་གླིང་གི་རི་རྣམས་ལ་བབ་
པའི་བྲག་ཅའི་སྒྲས་ཀྱང་ཕྱོགས་ཐམས་ཅད་དུ་ཆོས་ཀྱི་སྡོམ་བཞི་དང་། སེམས་
དཔའ་ཆེན་པོ་ཁྱོད་ཀྱི་སྤྱོད་ཚུལ་བསྔགས་པས་ཚིག་འབྲུ་གསལ་བས་ནམ་མཁའ་
ཁྱབ་པར་གྱུར་ཏོ། ཁྱོད་ཀྱི་སྤྱོད་པ་ངོ་མཚར་རྨད་དུ་བྱུང་བ་དེ་མཐོང་ནས་ཆགས་
པ་བཞིན་དུ་གླིང་བཞི་པའི་ས་གཞི་རིའི་ནུ་མ་གཡོ་བ་ཅན་འདི་ཡང་འདོད་ཆགས་
ལངས་པ་བཞིན་དུ་རབ་ཏུ་གཡོས་སོ། །ལྷ་རྣམས་ཀྱིས་སེམས་དཔའ་ཆེན་པོ་ཁྱོད་
ཀྱི་སྤྱོད་པ་ལ་དད་ནས་གཏོར་བའི་གསེར་གྱི་མེ་ཏོག་རྣམས་ཀྱང་ནམ་མཁའ་ལ་
ལྷགས་སོ། །མེ་ཏོག་དེ་དག་ནམ་མཁའ་ལས་བབས་པའི་ཚེ་མེ་ཏོག་རེ་རེའི་འོད་
ཀྱིས་ཀྱང་འཇིག་རྟེན་ཐམས་ཅད་སྣང་བར་བྱེད་པ་ལྟ་བུར་འབབ་སྟེ། གློག་ཕྲེང་
འབུམ་ཕྲག་དུ་མ་མཁའ་ལ་དུས་གཅིག་ཏུ་འགྱུ་བའི་འོད་ཀྱིས་ནམ་མཁའི་ཁམས་
ཐམས་ཅད་གསལ་བར་གྱུར་པ་བཞིན་དུ་མེ་ཏོག་དེ་དག་གི་འོད་ཀྱིས་ནམ་མཁའི་
དབྱིངས་ཐམས་ཅད་གསལ་བར་གྱུར་ཅིང་། །ས་གཞི་ཐམས་ཅད་གསེར་གྱི་མེ་
ཏོག་གི་གོས་གྱོན་པ་བཞིན་དུ་ཁྱབ་པར་གྱུར་ཏོ། །དེ་བས་ན་སེམས་དཔའ་ཆེན་པོ་
ཁྱོད་བུ་དང་བུ་མོ་དེ་གཉིས་བྱིན་པ་ལ་ཐུགས་ངན་མ་མཛད་པར་སྦྱིན་པ་རླབས་
- 204 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་དེ་ལྟ་བུ་བསྩལ་ཐུབ་པས་ཐུགས་དགྱེས་པར་མཛོད་ཅིག །སླན་ཆད་ཀྱང་
འཇིག་རྟེན་རྣམས་ལ་ཀུན་གྱི་བཏུང་དུ་རུང་བའི་རྫིང་བུའི་ཆུ་བཞིན་དུ་སེམས་ཅན་
ཐམས་ཅད་ལ་གང་ལ་གང་འདོད་པ་ཡིད་བཞིན་དུ་སྩོལ་བའི་སྦྱིན་བདག་མཛོད་
ཅིག་ཅེས་སེམས་དཔའ་ཆེན་པོའི་སྤྱོད་པ་ལ་རྗེས་སུ་ཡི་རང་བྱས་ཏེ་ཆེས་ཆེར་
བསྔགས་སོ། །བཙུན་མོ་མཱ་ཏྲ་འདི་ཡང་ཐ་མལ་པ་ཞིག་མིན་པར་ཡུན་རིང་པོ་ནས་
སེམས་དཔའ་ཆེན་པོས་རྗེས་སུ་བཟུང་བ། བྱང་ཆུབ་ཏུ་སྨོན་ལམ་བཏབ་པ་ཞིག་
སྟེ། འདིའི་ཐད་ཀྱི་མདོ་ལས། ཁྱོད་ལ་བར་ཆད་མི་བགྱིད་ཀྱིས། ཁྱོད་བློ་གཞན་དུ་
མ་གྱུར་ཅིག །གལ་ཏེ་བདག་ཀྱང་སྩོལ་བཞེད་ན། །དོགས་པ་མེད་པར་བདག་
སྩོལ་ཅིག །གཞན་ཡང་། དཔའ་བོ་གང་ཕྱིར་ ཉིད་ ཀྱི་མི། །སྡུག་ པས་ཆགས་པ་
གཏང་ བ་ ཡི། །དོན་ དེ་ མྱུར་ དུ་ ཐོབ་ ནས་ནི། །སྲིད་ ལས་ འགྲོ་བ་བསྒྲལ་བར་
མཛོད། །ཅེས་དང་། བདེན་ཚིག་གང་གིས་བདག་ནི་རྟག་ཏུ་ཡང་། །སེམས་ཅན་
ཀུན་ལ་ཡིད་ནི་མཉམ་གྱུར་པ། །བདེན་ཚིག་དེས་ནི་བདག་གི་བུ་གཉིས་པོ། །
བྲན་དུ་གྱུར་པ་ལས་ནི་ཐར་པར་ཤོག །ཅེས་འབྱུང་བ་ལྟར་རོ། །
བཞི་པ་བཙུན་མོ་སྦྱིན་པར་བཏང་བ་ལ་བཞི། ལྷའི་དབང་པོ་བརྒྱ་བྱིན་གྱིས་
སེམས་དཔའ་ཆེན་པོ་ཉམས་སད་པའི་ཕྱིར་བཙུན་མོ་བསླངས་པ། སེམས་དཔའ་
ཆེན་པོས་ཆགས་པ་མེད་པར་བཙུན་མོ་བྱིན་པ། བརྒྱ་བྱིན་ངོ་མཚར་བར་གྱུར་ནས་
སེམས་ དཔའ་ཆེན་པོ་ལ་བསྟོད་ པ། བརྒྱ་བྱིན་གྱིས་ ལྷའི་ ལུས་མངོན་སུམ་དུ་
བསྟན་ནས་སེམས་དཔའ་ཆེན་པོ་ལ་བཙུན་མོ་སླར་ཕུལ་ཞིང་གཞན་དོན་བྱེད་པའི་
གྲོགས་བྱེད་པར་ཁས་བླངས་པའོ། །དང་པོ་ནི། དེ་ནས་ལྷའི་དབང་པོ་བརྒྱ་བྱིན་
ཞེས་པ་ནས། སྦྱིན་པར་བྱས་སོ། །ཞེས་པའི་བར་ཏེ། དེ་ནས་ལྷའི་དབང་པོ་བརྒྱ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱིན་གླིང་ཆེན་པོ་བཞི་པའི་འཇིག་རྟེན་འདིའི་འོག་གཞི་གསེར་གྱི་ས་གཞི་གཡོས་
པས་རིའི་རྒྱལ་པོ་རི་རབ་ཆེས་ཆེར་འདར་ཞིང་འགུལ་བ་དང་། རི་རབ་ཀྱི་སྟེང་ན་
གནས་པའི་སུམ་ཅུ་རྩ་གསུམ་གྱི་ལྷ་གནས་ཀྱང་ཆེས་ཆེར་གཡོས་ཤིང་འགུལ་བ་
ན། འདི་ཅི་ཞིག་གི་ལྟས་ཡིན་ཞེས་རྟོག་པ་སྐྱེས་པ་དང་། འཇིག་རྟེན་སྐྱོང་བ་བཞི་
ཡ་མཚན་སྐྱེས་པའི་མིག་བགྲད་པ་རྣམས་ཀྱིས་སེམས་དཔའ་ཆེན་པོ་ཐམས་ཅད་
སྒྲོལ་གྱིས་ཤིན་ཏུ་གཅེས་པའི་བུ་དང་བུ་མོ་སྦྱིན་པར་བཏང་བས་ས་ཆེན་པོ་འདི་
ཆེས་ཆེར་གཡོས་སོ་ཞེས་བརྗོད་པ་ཐོས་པ་ན། ས་གཡོས་ཤིང་རི་རབ་འགུལ་བའི་
རྒྱུ་སེམས་དཔའ་ཆེན་པོ་ཐམས་ཅད་སྒྲོལ་གྱི་སྦྱིན་པ་རླབས་པོ་ཆེ་དེ་ཡིན་པར་
རྟོགས་ནས་སེམས་ རབ་ཏུ་དད་ཅིང་དགའ་བར་གྱུར་ཏེ། དེའི་མཚན་མོ་ནམ་
ལངས་པ་དང་བརྒྱ་བྱིན་བྲམ་ཟེའི་གཟུགས་སུ་བསྒྱུར་ནས་སློང་མོ་བ་འདྲ་བར་
བྱས་ཏེ་སེམས་དཔའ་ཆེན་པོ་ཐམས་ཅད་སྒྲོལ་གྱི་དྲུང་དུ་འོངས་སོ། ། བྱང་ཆུབ་
སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་གྱིས་སློང་མོ་བ་གློ་བུར་དུ་
འོངས་པ་དེ་ལ་སྔོན་དུ་ལྡང་སྟེ་བསུ་བ་སོགས་བཀུར་སྟི་བྱས་ནས་ཅི་འདོད་ཅེས་
སློང་བའི་སྐབས་ཕྱེ་བ་དང༌། བརྒྱ་བྱིན་བྲམ་ཟེའི་གཟུགས་ཅན་དེས་སེམས་དཔའ་
ཆེན་དེ་ལ་ཆུང་མ་མཱ་ཀྲྀ་བསླངས་སོ། །ཚིག་ཇི་ལྟ་བུས་བསླངས་པ་ནི། མཚོ་ཆེན་
དག་ལ་ཞེས་སོགས་ཏེ། རྒྱ་མཚོ་ཆེན་པོ་ལ་ཇི་ཙམ་ལོངས་སྤྱད་ཀྱང་ཆུ་མི་ཟད་པ་
བཞིན་དུ་སྐྱེ་བོ་དམ་པ་རྣམས་ལ་སྦྱིན་པར་བྱ་བའི་ཆོས་ཀྱང་མི་ཟད་དོ། །དེ་བས་
ན་ལྷ་འདྲ་བའི་བདག་ཉིད་ཆེན་པོ་ཁྱོད་ལ་འཕགས་མ་མཱ་ཀྲྀ་འདི་བདག་སློང་ངོ༌།
ཁྱོད་ཀྱིས་བཙུན་མོ་མཱ་ཀྲྀ་འདི་བདག་ལ་བསྩལ་བའི་རིགས་ཞེས་བསླངས་སོ། །དེ་
ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་མི་དགའ་བ་
- 206 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མེད་པ་ཉིད་དུ་དེ་བཞིན་བྱའོ་ཞེས་བརྗོད་ནས་བཙུན་མོ་སྦྱིན་པར་བྱས་སོ། །
གཉིས་པ་སེམས་དཔའ་ཆེན་པོས་ཆགས་པ་མེད་པར་བཙུན་མོ་བྱིན་པ་
ནི། དེ་ནས་དེས་ནི་ཞེས་པ་ནས། བྲིས་བཞིན་འདུག །ཅེས་པའི་བར་ཏེ། དེ་ནས་
སེམས་དཔའ་ཆེན་པོ་དེས་ལག་པ་གཡོན་པས་བཙུན་མོ་མཱ་ཀྲྀ་བཟུང་། གཡས་
པས་རིལ་བ་སྤྱི་བླུགས་བཟུང་ནས་བྲམ་ཟེ་དེ་ལ་བཙུན་མོ་འདི་བཞེས་ཤིག་ཅེས་
བརྗོད་ནས། དེའི་ལག་པ་བཀྲུ་བའི་ཕྱིར་བརྒྱ་བྱིན་བྲམ་ཟེའི་གཟུགས་ཅན་དེའི་
ལག་པ་གཡས་པའི་རྩེ་ལ་ཆུ་སྦྲེངས་པས། འདོད་ལྷ་ཡིད་སྲུབས་བདག་པོ་དཔུང་
དང་བཅས་པའི་སེམས་ནི་མྱ་ངན་གྱི་མེས་ཚིག་གོ །ཚིག་སྦྱོར་འདི་ནི་སྙན་ངག་པ་
རྣམས་འགལ་བའི་རྒྱན་ཅེས་བརྗོད་པའི་ཚིག་རྒྱན་ངོ་མཚར་བ་ཞིག་གོ །དེ་ཡང་
སེམས་དཔའ་ཆེན་པོས་བཙུན་མོ་སྦྱིན་པར་བཏང་བ་ན། དེ་མ་ཐག་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་འདི་གཡོས་རབ་ཏུ་གཡོས་ཀུན་ཏུ་རབ་ཏུ་
གཡོས། འགུལ་རབ་ཏུ་འགུལ་བ་སོགས་ལྟས་ཆེན་པོ་བཅོ་བརྒྱད་བྱུང་ཞིང་། ལྟས་
དེ་བྱུང་བ་ན་འདོད་ལྷ་བདུད་སྡིག་ཏོ་ཅན་གྱིས་དེ་རིག་ནས་སེམས་མྱ་ངན་གྱི་མེས་
ཚིག་གོ །དེའི་རྒྱུ་མཚན་ཡང་འདི་ལྟར། སེམས་དཔའ་ཆེན་པོས་སྦྱིན་པའི་ཕར་
ཕྱིན་མྱུར་དུ་རྫོགས་པར་བྱས་ཏེ་འཚང་རྒྱ་བ་ལ་ཆེས་མྱུར་བར་སོང་བ་ན་བདུད་ཀྱི་
གནས་སུ་རྡོ་ཆར་འབབ་པ་དང་། བདུད་ཀྱི་རྒྱལ་མཚན་ཆག་པ་དང་། ཆ་ལང་རྡེབ་
པ་དང་། དུད་མོའི་སྒྲ་འབྱུང་བ་སོགས་སེམས་ཅན་རྣམས་བདུད་ཀྱི་སྤྱོད་ཡུལ་ལས་
འདས་ཏེ་སངས་རྒྱས་ཀྱི་སར་འཁྲིད་པར་བྱེད་པའི་སྔ་ལྟས་སུ་བདུད་སྡིག་ཏོ་ཅན་
ལ་ལྟས་ངན་མང་པོ་བྱུང་བས་སེམས་མྱ་ངན་གྱི་མེས་ཚིག་པ་ཡིན་ནོ། །དེ་ལྟར་
སེམས་དཔའ་ཆེན་པོས་བཙུན་མོ་མཱ་ཏྲི་བརྒྱ་བྱིན་བྲམ་ཟེའི་གཟུགས་ཅན་ལ་བྱིན་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ན། བཙུན་མོ་མཱ་ཏྲས་སེམས་དཔའ་ཆེན་པོ་དེའི་རང་བཞིན་སེམས་ཅན་ཐམས་
ཅད་ལ་ཉེ་རིང་མེད་པར་ཕན་པར་སེམས་པ་དང་། གང་ལའང་མ་ཆགས་པར་
གཏོང་བའི་རང་བཞིན་ཅན་ཡིན་པར་ཤེས་ནས་སེམས་ཀྱང་མ་འཁྲུགས་ལ་དུས་
ཀྱང་མ་ངུས་སོ། །འོན་ཀྱང་བུ་དང་བྲལ་བའི་སྡུག་བསྔལ་གྱི་སྟེང་དུ་སྔོན་མེད་པའི་
སྡུག་བསྔལ་གསར་པ་སེམས་དཔའ་ཆེན་པ་དང་ཡང་འབྲལ་བའི་སྡུག་བསྔལ་
གྱིས་ནོན་པར་གྱུར་ནས་སེམས་དཔའ་ཆེན་པོ་དེ་ལ་མིག་ཚུགས་སུ་ལྟ་ཞིང་། མིག་
མི་འཛུམ་པར་རི་མོར་བྲིས་པ་བཞིན་དུ་འདུག་གོ །
གསུམ་པ་བརྒྱ་བྱིན་ངོ་མཚར་བར་གྱུར་ནས་སེམས་དཔའ་ཆེན་པོ་ལ་བསྟོད་
པ་ནི། ལྷའི་དབང་པོ་བརྒྱ་བྱིན་གྱིས་ཞེས་པ་ནས། ཡི་རང་འགྱུར། །ཞེས་པའི་
བར་ཏེ། དེ་ལྟར་སེམས་དཔའ་ཆེན་པོས་བཙུན་མོ་སྦྱིན་པར་བཏང་བ་ན། ལྷའི་
དབང་པོ་བརྒྱ་བྱིན་གྱིས་སེམས་དཔའ་ཆེན་པོ་གང་ལའང་ཆགས་པ་མེད་པར་
གཏོང་བ་དང༌། དེ་ལྟར་བཏང་བས་ཚོགས་རླབས་ཆེན་རྫོགས་པའི་སྔ་ལྟས་སུ་ས་
ཆེན་པོ་གཡོ་བ་དང༌། བདུད་ཀྱི་གནས་སུ་ལྟས་ངན་ཆེན་པོ་བྱུང་སྟེ་བདུད་སྡིག་ཏོ་
ཅན་མྱ་ངན་གྱི་མེས་གདུངས་ནས་ཉམས་པར་གྱུར་པ་དེ་མཐོང་ནས་སྙིང་ལ་ངོ་
མཚར་རབ་ཏུ་ཆེ་བར་གྱུར་ཏེ་སེམས་དཔའ་ཆེ་པོ་དེ་ལ་བསྟོད་པའི་ཚིག་སྨྲས་པ།
ཡ་ རབས་མ་རབས་ཞེས་སོགས་ཏེ། བསྟོད་པ་ཇི་ལྟར་བརྗོད་པ་ནི། ཨེ་མ་ཡ་
རབས་དམ་པ་རྣམས་དང་། མ་རབས་ངན་པའི་ཆོས་གཉིས་ནི་ཁྱད་པར་རེ་ཆེ་སྟེ།
འཇིག་རྟེན་འདི་ན་སྐྱེ་བོ་མ་རབས་རྣམས་ནི་རང་གི་བདེ་ཐབས་ཙམ་ཡང་མི་ཤེས་
པར་འཇིག་རྟེན་ཕྱི་མ་ཁྱད་དུ་བསད་དེ་གཞན་གྱི་ཆུང་མ་ལ་འདོད་ལོག་སྤྱོད་པ་
སོགས་མི་དགེ་བའི་ལས་ལ་ཅི་དགར་འཇུག་ལ། སྐྱེ་བོ་དམ་པ་ཡ་རབས་རྣམས་
-208 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནི་སྲོག་གི་ཕྱིར་ཡང་མི་དགེ་བའི་ལས་ལ་མི་འཇུག་ཅིང་རང་གི་ཆུང་མ་ལའང་
ཆགས་པ་མེད་པར་སྦྱིན་པར་བྱེད་དོ། །འདི་ལྟ་བུའི་སྤྱོད་པ་རླབས་པོ་ཆེ་འདི་དག་
ལ་སྔོན་ལམ་མ་སྦྱངས་པའི་བདག་ཉིད་སྐྱེ་བོ་དམན་པ་རྣམས་སུས་ཀྱང་རྗེས་སུ་
སློབ་པ་ལྟ་ཅི་སྨོས། འདི་འདྲ་ལ་ཡིད་མི་ཆེས་པས་རྗེས་སུ་ཡི་རང་ཙམ་ཡང་བྱ་མི་
ནུས་སོ། །འདོད་ཆགས་དང་བྲལ་བར་མ་གྱུར་པས་རང་གི་བུ་སྨད་རབ་ཏུ་སྡུག་པ་
དག་དེ་ལྟར་མ་ཆགས་པར་སྦྱིན་པར་བྱེད་པ་འདི་འདྲ་བའི་སྤྱོད་པ་རླབས་ཆེན་
འཇིག་རྟེན་འདི་ན་སྐྱེ་བོ་གཞན་སུ་ལ་ཡོད། བདག་ཉིད་ཆེན་པོ་ཁྱོད་ཀྱི་མཛད་པ་
ངོ་མཚར་རྨད་དུ་བྱུང་བའི་ཡོན་ཏན་ཆགས་པ་སྟེ་བརྗོད་པའི་གཏམ་དག་གིས་
བདག་ཉིད་ཆེན་པོ་ཁྱོད་ཀྱི་སྙན་པའི་གྲགས་པ་ཕྱོགས་དང་ཕྱོགས་མཚམས་རྣམས་
སུ་བསྒྲགས་པར་ངེས་སོ། །ཉི་མའི་འོད་ཀྱིས་ཟླ་བ་དང་སྐར་མ་དང་མེ་ལ་སོགས་
པའི་འོད་གཞན་ཐམས་ཅད་ཟིལ་གྱིས་མནན་ པ་བཞིན་དུ་ ཁྱོད་ ཀྱི་སྙན་པའི་
གྲགས་པ་ཕྱོགས་ཐམས་ཅད་དུ་རྒྱས་པ་དེས་ཀྱང་འཇིག་རྟེན་འདི་ན་རང་རང་གི་
བསོད་ནམས་ཀྱི་མཐུས་གྲུབ་པའི་སྐྱེ་བོ་གཞན་ལ་དཔལ་དང་གྲགས་པ་ཇི་སྙེད་
ཅིག་ཡོད་པ་ཐམས་ཅད་ཟིལ་གྱིས་ནོན་པར་གྱུར་ཏོ། །སེམས་དཔའ་ཆེན་པོ་ཁྱོད་
ཀྱི་སྤྱོད་པ་ལྷ་དང་མིར་བཅས་པའི་འཇིག་རྟེན་ཐམས་ཅད་ལས་འདས་པ་འདི་ལ་
གནོད་ སྦྱིན་ དང་། དྲི་ཟ་དང༌། གྲུལ་བུམ་དང་། མིའམ་ཅི་དང༌། ལྟོས་འགྲོ་ཀླུ་
ཐམས་ཅད་དང་། འཇིག་རྟེན་སྐྱོང་བ་བཞི་འཁོར་དང་བཅས་པ་དང་། སུམ་ཅུ་རྩ་
གསུམ་པའི་ལྷའི་དབང་པོ་བརྒྱ་བྱིན་འཁོར་དང་བཅས་པ་ཐམསས་ཅད་རྗེས་སུ་ཡི་
རང་བར་འགྱུར་རོ། །ཞེས་རྒྱ་ཆེར་བསྔགས་ཤིང་བསྟོད་དོ། ། །
བཞི་པ་བརྒྱ་བྱིན་གྱིས་ལྷའི་ལུས་མངོན་སུམ་དུ་བསྟན་ནས་སེམས་དཔའ་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆེན་པོ་ལ་བཙུན་མོ་སླར་ཕུལ་ཞིང་གཞན་དོན་བྱེད་པའི་གྲོགས་བྱེད་པར་ཁས་
བླངས་ པ་ནི། བརྒྱ་བྱིན་གྱིས་དེ་སྐད་སྨྲས་ཏེ། ཞེས་པ་ནས། མི་སྣང་བར་གྱུར་
ཏོ། །ཞེས་ པའི་བར་ཏེ། ལྷའི་དབང་པོ་བརྒྱ་བྱིན་གྱིས་ སེམས་དཔའ་ཆེན་པོའི་
མཛད་ པ་ ངོ་མཚར་རྨད་ དུ་བྱུང་བ་ལ་བསྔགས་ པ་དེ་ སྐད་ སྨྲས་ཏེ། བྲམ་ཟེའི་
གཟུགས་མི་སྣང་བར་བྱས་ཏེ་རང་གི་ལུས་འོད་གསལ་བར་འདུག་པ་སུམ་ཅུ་རྩ་
གསུམ་དུ་འདུག་པའི་ཚེ་ཇི་ལྟར་ཡོད་པ་དེ་བསྟན་ནས་བདག་ནི་བརྒྱ་བྱིན་ལགས་
སོ་ཞེས་སྦྲན་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སྒྲོལ་ལ་
ཆུང་མ་སླར་འབུལ་བའི་ཚིག་སྨྲས་པ། ཟླ་བའི་འོད་རྣམས་ཟླ་བ་བཏང་སྟེ་གཞན་
དུ་འགྲོ་བའི་མི་རིགས་ཀྱི། སོང་ཡང་ཟླ་བ་མེད་པར་ཟླ་བའི་འོད་ཀྱིས་གཞན་ལ་
ཕན་པ་མི་སྲིད་དོ། །དེ་བཞིན་དུ་སེམས་དཔའ་ཆེན་པོ་ཁྱོད་ཀྱི་བཙུན་མོ་མཱ་ཏྲ་འདི་
ཡང་བདག་ཉིད་ཆེན་པོ་ཁྱོད་བཏང་ནས་གཞན་དུ་འགྲོ་བར་ག་ལ་རིགས། སོང་
ཡང་འདིས་གཞན་ལ་ཕན་མི་ཐོགས་སོ། །དེས་ན་བཙུན་མོ་མཱ་ཀྲྀ་འདི་བདག་ལ་མི་
དགོས་ཀྱིས། ཁྱོད་རང་ཉིད་ལ་འབུལ་ལོ། །ཐེག་པ་ཆེན་པོར་སེམས་བསྐྱེད་པའི་
རྒྱལ་སྲས་སྙིང་སྟོབས་བརྟན་པ་རྣམས་ནི་བསླངས་ན་ཐམས་ཅད་སྟེར་བར་བྱེད་
མོད་ཀྱི། སེང་གེའི་ཆུང་མ་ཅེ་སྤྱང་ལ་བྱིན་ཀྱང་སེང་གེ་མོས་ཅེ་སྤྱང་ལ་ཅི་ཞིག་བྱ།
སེང་གེ་མོ་དེ་ནི་སེང་གེ་དེ་ཉིད་ལ་འོས་སོ། །དེ་བཞིན་དུ་སེམས་དཔའ་ཆེན་པོ་
ཁྱོད་ཀྱི་ཆོས་སྤྱོད་པའི་གྲོགས་བཙུན་མོ་དམ་པ་འདི་ཡང་སྐྱེ་བོ་ཕལ་པ་གཞན་ལ་
བྱིན་ཡང་ཅི་ཞིག་བྱ། འདི་ནི་ཁྱོད་ཉིད་ལ་འོས་སོ་ཞེས་བཙུན་མོ་སླར་ཕུལ་ལོ། །
དེ་ནས་བརྒྱ་བྱིན་གྱིས་སེམས་དཔའ་ཆེན་པོ་དེ་ལ་བདག་པས་གཞན་གཅེས་པའི་
སེམས་དཔའ་ཆེན་པོ་ཁྱོད་ཀྱི་སྤྱོད་པ་འདིས་འཇིག་རྟེན་ཐམས་ཅད་དགའ་བར་
- 210 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགྱུར་ལ། བདག་ཀྱང་རབ་ཏུ་དད་ཅིང་དགའ་བས་ཁྱོད་ཀྱི་བུ་གཉིས་འོ་མ་བརྒྱལ་
བར་ཤི་བིའི་རྒྱལ་པོའི་ཕོ་བྲང་དུ་སླེབ་པ་ཞིག་དང་། ཁྱོད་ཀྱི་མྱུར་དུ་ཤི་བིའི་རྒྱལ་
སྲིད་ལ་འཁོད་དེ་འཇིག་རྟེན་ཐམས་ཅད་ཀྱི་མགོན་བྱེད་པ་འགྱུར་བ་ཞིག་བདག་
གིས་མྱུར་དུ་བྱའོ་ཞེས་མཆོག་སྦྱིན་པར་བྱས་པ་ནི། མཐོན་པོ་རྣམས་དང་ཞེས་
སོགས་ཏེ། རྒྱལ་པོའི་མྱུ་གུ་སེམས་དཔའ་ཆེན་པོ་ཐམས་ཅད་སྒྲོལ་ཁྱོད་དགྲ་དང་
གཉེན་ལ་ཉེ་རིང་མེད་ཅིང་། མཐོན་པོ་རྣམས་དང་དམན་པ་རྣམས་ལ་བཟང་ངན་
གྱི་དབྱེ་བ་མི་བྱེད་པར་འདྲ་བར་སེམས་ཤིང་ཐམས་ཅད་ལ་སེམས་སྙོམས་པར་
ཕན་བདེའི་བསམ་པ་ཅན་དུ་བྱེད་པ་ཁྱོད་ཀྱི་སྤྱོད་པ་འདིས་འཇིག་རྟེན་ཐམས་ཅད་
དགའ་བར་འགྱུར་ལ། བདག་ཀྱང་སྙིང་ནས་དད་ཅིང་རབ་ཏུ་དགའོ། །དེ་བས་ན་
སེམས་དཔའ་ཆེན་པོ་ཁྱོད་བུ་གཉིས་དང་བྲལ་བར་མ་སེམས་ཤིག །རྒྱལ་སྲིད་
ཉམས་པའི་མྱ་ངན་ཡང་མ་བྱེད་ཅིག །བདག་གིས་ཁྱོད་ཀྱི་བུ་གཉིས་པོ་དེ་ཤི་བིའི་
ཡུལ་དུ་འགྲོ་བར་བྱས་ཏེ་ཁྱོད་ཀྱི་ཡབ་རྒྱལ་པོ་ཀུན་ཏུ་རྒྱལ་བ་ཚ་བོ་གཉིས་པོ་དེ་
དང་འགྲོགས་ནས་ཕོ་བྲང་དུ་གནས་པ་ཞིག་བྱའོ། ཁྱོད་ཀྱང་མྱུར་དུ་ཤི་བིའི་ཡུལ་
དུ་སྤྱན་དྲངས་ཏེ་རྒྱལ་སྲིད་ལ་བཀོད་ནས་འཇིག་རྟེན་ཐམས་ཅད་མགོན་དང་
བཅས་པར་གྱུར་པ་ཞིག་བདག་གིས་མྱུར་དུ་བྱའོ་ཞེས་མཆོག་སྦྱིན་པའི་ཚིག་དེ་
སྐད་ཅེས་སྨྲས་ནས་བརྒྱ་བྱིན་དེ་ཉིད་དུ་མི་སྣང་བར་གྱུར་ཏོ། །
ལྔ་པ་སེམས་དཔའ་ཆེན་པོ་ཐམས་ཅད་སྒྲོལ་ཉིད་ཀྱི་བསོད་ནམས་དང་ལྷ་
རྣམས་ཀྱི་མཐུས་སླར་ཡང་ཤི་བའི་རྒྱལ་སྲིད་ལ་བཀོད་པ་ནི། བརྒྱ་བྱིན་གྱི་མཐུས་
ཞེས་པ་ནས། རྒྱལ་སྲིད་བྱེད་དུ་བཅུག་གོ །ཞེས་པའི་བར་ཏེ། ལྷའི་དབང་པོ་བརྒྱ་
བྱིན་གྱི་མཐུ་དང་ སེམས་དཔའ་ཆེན་པོ་ ཉིད་ཀྱི་བསོད་ནམས་ཀྱི་མཐུས་ སྲས་
I
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་བསླངས་ནས་ཁྱེར་བའི་བྲམ་ཟེ་དེ་ཡང་ཡུལ་གཞན་ཞིག་ཏུ་འགྲོ་བར་
བསམས་པ་ལ། མགོ་རྨོངས་ནས་ཤི་བིའི་རྒྱལ་པོའི་ཡུལ་དུ་ཕྱིན་ཏོ། །དེ་ནས་བྲམ་
ཟེ་དེས་ཤི་བིའི་རྒྱལ་པོའི་ཡུལ་ཡིན་པར་མ་ཤེས་པར་ཡུལ་གཞན་ཞིག་ཡིན་སྙམ་
ནས་བྱང་ཆུབ་སེམས་དཔའ་ཐམས་ཅད་སྒྲོལ་གྱི་སྲས་གཉིས་ཤི་བིའི་གྲོང་ཁྱེར་
ཆེན་པོར་ཁྲིད་དེ་འཚོང་བར་བྱས་སོ། །དེ་ནས་ཤི་བི་པའི་བློན་པོ་ཆེན་པོ་རྣམས་
དང༌། གྲོང་ཁྱེར་གྱི་གཙོ་བོ་དག་གིས་རྒྱལ་བུ་ཐམས་ཅད་སྒྲོལ་གྱི་སྲས་ཡིན་པར་
ཤེས་ནས་བྲམ་ཟེ་དེ་ལ་ཇི་ལྟར་བྱུང་བ་དྲིས་པ་ན། བྲམ་ཟེ་དེས་ཀྱང་སེམས་དཔའ་
ཆེན་པོས་ཇི་ལྟར་སྦྱིན་པ་ཞིབ་ཏུ་བརྗོད་དོ། །དེ་ནས་བློན་པོ་ཆེན་པོ་དེ་དག་གིས་
མྱུར་བ་མྱུར་བར་རྒྱལ་པོ་ཀུན་ཏུ་རྒྱལ་བའི་དྲུང་དུ་སོང་སྟེ་རྒྱལ་པོ་ལ་སྨྲས་པ།
རྒྱལ་པོ་ཆེན་པོ་ཁྱོད་ཀྱི་ཚ་བོ་དྲ་བ་ཅན་དང་ཀྲྀཥྛ་འཛིན་གཉིས་ནི་བྲམ་ཟེ་མ་རུང་པ་
ཞིག་གིས་རྒྱལ་བུ་ཐམས་ཅད་སྒོལ་ལ་བྲན་དུ་བསླངས་ནས་འདིར་ཁྲིད་དེ། དེ་
ལྟར་གྲོང་ཁྱེར་གྱི་དབུས་ན་འཚོང་ཞིང་མཆིས་སོ་ཞེས་ཞུས་སོ། །དེ་ནས་རྒྱལ་པོ་
ཀུན་ཏུ་རྒྱལ་བ་དེ་སེམས་ཤིན་ཏུ་མི་དགའ་ནས་གཞོན་ནུ་གཉིས་ད་ལྟ་མྱུར་དུ་སྟོན་
ཅིག་ཅེས་སྨྲས་སོ། །དེ་ནས་བློན་པོ་ཆེན་པོ་ཞིག་གིས་མྱུར་བར་ཁྲིད་དེ་རྒྱལ་པོའི་
དྲུང་དུ་ཕྱིན་པ་དང་། རྒྱལ་པོ་ཀུན་ཏུ་རྒྱལ་བས་གཞོན་ནུ་གཉིས་གོས་མེད་ཅིང་
ལུས་དྲི་མ་ཅན་ཉམ་ཐག་ཐག་ལྟར་འདུག་པ་དེ་མཐོང་ནས་སྙིང་འཁམས་ཏེ་སེང་
གེའི་ཁྲི་ལས་ས་ལ་ལྷུང་ངོ༌། །དེ་ནས་རྒྱལ་པོ་ཀུན་ཏུ་རྒྱལ་བ་དྲན་པ་རྙེད་ནས་
གཞོན་ནུ་གཉིས་ལ་བལྟས་ཏེ་ངུ་བཞིན་མཆི་མ་འབྱིན་ཏོ། །དེ་ནས་བློན་པོ་རྣམས་
དང་། གྲོང་ཁྱེར་གྱི་གཙོ་བོ་རྣམས་དང༌། འབངས་འཁོར་རྣམས་དང༌། ལྷག་པར་
གྲོང་ཁྱེར་དེའི་བུད་མེད་ཐམས་ཅད་ངུ་ཞིང་ཆོ་ངེ་འདེབས་ཏེ་ཤི་བིའི་ཡུལ་དུ་དུད་
- 212 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མོའི་སྒྲ་ཆེན་པོ་བྱུང་ངོ༌། །དེ་ནས་རྒྱལ་པོ་ཀུན་ཏུ་རྒྱལ་བས་གཞོན་ནུ་གཉིས་ཀྱི་
ལུས་བཀྲུས། གོས་གསར་པ་བསྐོན། ཁ་ཟས་བཟང་པོ་དག་གིས་གསོས། པང་དུ་
བླངས་ནས་འོ་བྱེད་ཅིང་གཅེས་པར་བསྐྱང་ངོ༌། །དེ་ནས་ཡུལ་ཤི་བི་པ་རྣམས་དང་།
ཤི་བིའི་རྒྱལ་པོ་ཀུན་ཏུ་རྒྱལ་བས་བྱང་ཆུབ་སེམས་དཔའ་སེམས་དཔའ་ཆེན་པོ་
ཐམས་ཅད་སྒྲོལ་གྱིས་བདོག་པ་ཐམས་ཅད་སྦྱིན་པར་བཏང་ཞིང་། ལྷག་པར་ཤིན་
ཏུ་གཅེས་པའི་བུ་གཞོན་ནུ་གཉིས་ཀྱང་སྦྱིན་པར་བཏང་བའི་སྤྱོད་པ་རབ་ཏུ་སྙིང་
རྗེ་ཆེ་བ་ཤིན་ཏུ་བྱ་དཀའ་བ་དེ་ཐོས་ནས། སེམས་དཔའ་ཆེན་པོའི་ཡོན་ཏན་ལ་
དད་ཅིང་གུས་པས་སྙིང་བརླན་པར་གྱུར་ཏེ། བདག་ཉིད་ཆེན་པོ་འདི་ནི་སེམས་
ཅན་ཐམས་ཅད་ལ་སྙིང་རྗེ་ཆེ་བས་འདི་ལྟར་རང་གི་བུ་ཡང་སྦྱིན་པར་གཏོང་ན་
གླང་པོ་གཏོང་བ་ལྟ་ཅི་ཞིག་གནང་ཆེ། བདག་ཅག་རྣམས་ཤིན་ཏུ་རྨོངས་པས་
སེམས་དཔའ་ཆེན་པོའི་སྤྱོད་པ་ལ་རྗེས་སུ་ཡི་རང་ཙམ་ཡང་མ་ནུས་པར་གླང་པོ་
བཏང་བ་ལ་ཁྲོས་ནས་སེམས་དཔའ་ཆེན་པོ་དེ་སྤྲུགས་སོ་སྙམ་དུ་འགྱོད་པས་ཡིད་
གདུངས་ཤིང་སེམས་དཔའ་ཆེན་པོ་ལ་མི་ཕྱེད་པའི་དད་པ་རྙེད་ནས། བྲམ་ཟེ་དེ་
ལས་བྱང་ཆུབ་སེམས་དཔའི་བུ་གཉིས་པོ་རིན་པོ་ཆེ་མང་པོས་བླས་ནས་བྲམ་ཟེ་དེ་
མགུ་བར་བྱས་ཤིང་། སེམས་དཔའ་ཆེན་པོ་ཐམས་ཅད་སྒོལ་ལའང་བུ་གཉིས་ཀྱང་
རྒྱལ་པོའི་ཕོ་བྲང་དུ་སླེབ་ཅིང་། ཁྱོད་ཉིད་ཀྱང་མྱུར་དུ་འབྱོན་དགོས་སོ་ཞེས་འཕྲིན་
ཡིག་དང་བཅས་པའི་ཕོ་ཉ་མངགས་སོ། །དེ་ནས་སྔར་གླང་ཆེན་སློང་བའི་ཉི་འོག་
གི་རྒྱལ་པོ་ཕྲག་དོག་ཅན་དེས་ཀྱང་སེམས་དཔའ་ཆེན་པོ་ཐམས་ཅད་སྒྲོལ་གྱིས་བུ་
དང་བུ་མོའང་སྦྱིན་པར་བཏང་ངོ་ཞེས་སྙན་པའི་གྲགས་པ་ཐོས་ཤིང་། ཤི་བི་པ་
རྣམས་ཀྱིས་རྒྱལ་སྲིད་དུ་སྤྱན་འདྲེན་ནོ་ཞེས་ཀྱང་ཐོས་ནས། སྔར་ཕྲག་དོག་གིས་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱུད་དཀྲུགས་ནས་གླང་ཆེན་བསླངས་པ་དེ་ལ་སྙིང་ནས་འགྱོད་ཅིང་། སེམས་
དཔའ་ཆེན་པོའི་སྤྱོད་ཚུལ་ལ་མི་ཕྱེད་པའི་དད་པ་རྙེད་ནས། སྔར་བསླངས་པའི་
གླང་ཆེན་དེ་ཕོ་ཉ་དང་བཅས་པ་རི་བོ་བང་ཀའི་ནགས་ཁྲོད་དུ་བཏང་ནས་སྔར་
བྱས་ལ་ནོངས་པ་བཤགས་ཤིང་། ད་གླང་ཆེན་འདི་ཉིད་ལ་ཆིབས་ནས་རྒྱལ་སར་
གཤེགས་སུ་གསོལ་ཞེས་ཞུས་སོ། །དེ་ནས་སེམས་དཔའ་ཆེན་པོས་ཀྱང་གླང་ཆེན་
དེ་ཕོ་ཉ་དང་བཅས་པ་རྒྱལ་པོ་ཀུན་ཏུ་རྒྱལ་བའི་སར་བཏང་སྟེ། ཉི་འོག་གི་རྒྱལ་
པོས་ང་ལ་གླང་ཆེན་ཚུར་ཕུལ་བྱུང་བ་ང་ལ་མི་དགོས་པས། ཡབ་རྒྱལ་པོ་རང་
བཞེས་ཤིག་ཅེས་འཕྲིན་ཡིག་དང་བཅས་བརྫངས་སོ། །དེ་ནས་ཤི་བིའི་རྒྱལ་པོ་
ཀུན་ཏུ་རྒྱལ་བས་འཕྲིན་ཡིག་བཀླགས་ཏེ་མཆི་མ་འབྱིན་ཅིང་ཤི་བིའི་ཡུལ་གྱི་བློན་
པོ་རྣམས་དང་། བྲམ་ཟེ་རྒན་པོ་རྣམས་དང་། འབངས་གཙོ་བོ་དག་ལ་བདག་ཉིད་
ཆེན་པོ་ཐམས་ཅད་སྒྲོལ་གྱི་ཡོན་ཏན་རྒྱ་ཆེར་བསྔགས་ནས་ཁྱེད་ཅག་དབེན་པའི་
ནགས་ཚལ་དེར་སོང་ལ། རྒྱལ་བུ་ཐམས་ཅད་སྒྲོལ་ལ་ཐུགས་བརྩེ་བས་འདིར་
འབྱོན་པར་གསོལ་བ་ཐོབ་ཅིག་ཅེས་བསྐུལ་ལོ། །དེ་ནས་བློན་པོ་རྣམས་དང༌།
བྲམ་ཟེ་རྒན་པོ་མང་པོ་དང་། གྲོང་མིའི་གཙོ་བོ་མང་པོ་དང་། ཡུལ་སོ་སོའི་གཙོ་བོ་
མང་པོ་ལྷན་ཅིག་ཏུ་མཆོད་པའི་ཡོ་བྱད་སྣ་ཚོགས་པ་དང་གཞོན་པ་གླང་ཆེན་དེ་
ཁྲིད་ནས་རི་བོ་བང་ཀའི་བསྟི་གནས་དེར་སོང་ནས། སེམས་དཔའ་ཆེན་པོ་ཐམས་
ཅད་སྒྲོལ་ལ་ཐམས་ཅད་ཀྱིས་ཕྱག་འཚལ་ཏེ་ཤི་བིའི་རྒྱལ་པོའི་ཕོ་བྲང་དུ་འབྱོན་
པར་གསོལ་བ་བཏབ་བོ། །དེ་ནས་སེམས་དཔའ་ཆེན་པོ་ཐམས་ཅད་སྒྲོལ་འཁོར་
བའི་ཕུན་ཚོགས་གང་ལའང་ཆགས་པ་མེད་ཀྱང་། ཉི་འོག་གི་རྒྱལ་ ཕྲན་རྣམས་
གཅིག་ལ་གཅིག་མི་འདུད་པར་ཕན་ཚུན་གཅིག་ལ་གཅིག་འཚེ་བར་བྱེད་པ་དེ་
-214-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཚེ་བ་མེད་པར་འཇིགས་པ་ལས་བསྐྱབ་པར་བྱ་བ་དང༌། འཛམ་བུའི་གླིང་གི་
འབངས་ཐམས་ཅད་ཆོས་ལ་འགོད་པར་བྱ་བའི་ཕྱིར་ཞལ་གྱི་བཞེས་ནས་གླང་
པོའི་ཆེའི་རྒྱལ་པོ་གངས་རི་འགྲོ་བ་འདྲ་བ་གསེར་གྱི་དྲ་བས་གཡོགས་པ་དེ་ཉིད་
ལ་ཆིབས་ནས་ཤི་བིའི་རྒྱལ་པོའི་ཕོ་བྲང་དུ་བྱོན་ནོ། །སེམས་དཔའ་ཆེན་པོ་དཀའ་
ཐུབ་ཀྱི་ནགས་ནས་འབྱོན་པར་ཆས་པའི་ཚེ་དབེན་པའི་ནགས་དེའི་བྱ་རྣམས་དང་
རི་དྭགས་རྣམས་ཀྱང་ངུ་ཞིང་ས་ལ་འདྲེ་ལྡོག་པར་བྱེད་དོ། །སེམས་དཔའ་ཆེན་པོ་
ཡབ་སྲས་རྣམས་དཀའ་ཐུབ་ཀྱི་ནགས་དེར་བཞུགས་རིང་ནགས་ཚལ་དེར་གནས་
པའི་རི་དྭགས་རྣམས་གཅིག་ལ་གཅིག་འཚེ་བ་མེད་ཅིང་ ཕན་ཚུན་བྱམས་པའི་
སེམས་དང་ལྡན་པ་དང་། སེམས་དཔའ་ཆེན་པོ་ཡབ་སྲས་ཀྱི་དྲུང་དུ་འཁོད་ནས་
བག་ ཕེབས་ པར་ གནས་ཤིང་། ལྷག་ པར་ རི་དྭགས་ ཕྲུག་གུ་རྣམས་ནི་སེམས་
དཔའ་ཆེན་པོའི་སྲས་གཉིས་དང་རྒྱུན་དུ་འགྲོགས་ཤིང་རྩེ་བར་བྱེད་དོ། །རི་བོ་
བང་ཀའི་ནགས་ཚལ་དེ་ནི་སྔོན་འཇིགས་པ་དང་བཅས་པར་བྱེད་པ་ལ་སེམས་
དཔའ་ཆེན་པོ་བྱོན་ཕྱིན་ཆད་གནས་དེའི་དུད་འགྲོ་ཚུན་ཆད་ཕན་ཚུན་འཚེ་བ་མེད་
པར་འཇིགས་པ་ལས་སྐྱོབ་པར་མཛད་པས་ན། སེམས་དཔའ་ཆེན་པོས་དབེན་
པའི་ནགས་དེར་ཟང་ཟིང་གི་སྦྱིན་པ་དང༌། ཆོས་ཀྱི་སྦྱིན་པ་དང་། མི་འཇིགས་པ་
སྐྱབས་ཀྱི་སྦྱིན་པ་བླ་ན་མེད་པ་མཛད་དོ། །སྔར་ཤི་བིའི་རྒྱལ་པོ་དང་། ཉི་འོག་གི་
རྒྱལ་པོ་རྣམས་ཕན་ཚུན་ཕྲག་དོག་གིས་དཀྲུགས་ནས་རྒྱུན་དུ་འཐབ་ཅིང་རྩོད་པ་
ལ། ཉི་འོག་གི་རྒྱལ་པོས་གླང་ཆེན་ཚུར་ཕུལ་ཏེ་སེམས་དཔའ་ཆེན་པོ་ལ་གུས་པས་
བཏུད་པ་ནས་བཟུང་ཐམས་ཅད་ཕན་ཚུན་འཚེ་བ་མེད་པར་གཡུལ་འགྱེད་པའི་
འཇིགས་པ་ཆེན་པོ་ལས་བསྐྱབས་པས་ན། སེམས་དཔའ་ཆེན་པོ་འདིས་འཛམ་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གླིང་དུ་མི་འཇིགས་པ་སྐྱབས་ཀྱི་སྦྱིན་པ་བླ་ན་མེད་པ་མཛད་དོ། །སེམས་དཔའ་
ཆེན་པོ་ཐམས་ཅད་སྒྲོལ་ཤི་བིའི་རྒྱལ་སྲིད་ལ་བཀོད་ནས་སླར་ཡང་སྦྱིན་པ་ཆེན་པོ་
མཛད་པ་དང་། སེམས་ཅན་ཐམས་ཅད་མཐོ་རིས་དང་ཐར་པའི་ལམ་ལ་འཁྲིད་
པར་མཛད་པའི་ཚུལ་ངོ་མཚར་རྨད་དུ་བྱུང་བ་ཡོད་ཀྱང་ཐམས་ཅད་བྲིར་མ་ལངས་
པས་ཞིབ་ཏུ་ཤེས་པར་འདོད་ན་མདོ་སྡེ་ལ་བལྟས་ནས་ཤེས་པར་བྱའོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་བྱང་ཆུབ་སེམས་དཔའི་
སྤྱོད་པ་ནི། ཞེས་པ་ནས། ཆོས་མཉན་པ་ལ་ཡང་སྦྱར་བར་བྱའོ། །ཞེས་པའི་བར་
ཏེ། དེ་ ལྟར་ བདག་ པས་ གཞན་ གཅེས་ འབྱོངས་ པའི་ བྱང་ ཆུབ་ སེམས་ དཔའ་
སེམས་དཔའ་ཆེན་པོ་རྣམས་ཀྱི་སྤྱོད་པ་ནི་གང་ཟག་ཕལ་པ་རྣམས་ཀྱི་རྗེས་སུ་ཡི་
རང་ ཙམ་ཡང་ བྱ་དཀའ་བ་ཤིན་ཏུ་ངོ་མཚར་རྨད་དུ་བྱུང་བ་ཡིན་པས། སེམས་
དཔའ་ཆེན་པོ་ཐམས་ཅད་སྒྲོལ་ལྟ་བུ་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པ་
རྣམས་ལ་སྙིང་ནས་གུས་པར་བྱ་ཞིང་། རྒྱལ་སྲས་ཀྱི་སྤྱོད་པ་རླབས་པོ་ཆེ་དེ་ལ་
ཕྱོགས་པའི་སེམས་ཅན་ཁྱད་པར་ཅན་རྣམས་ལ་སེམས་ཀྱིས་བརྙས་པའམ། ལུས་
ངག་གི་གནོད་པ་ཕྲ་མོའང་མི་བྱ་བ་ལ་སྐྱེས་བུའི་ རྩལ་ཅི་ཡོད་ཀྱིས་འབད་པར་
བྱའོ། །ཡང་ན་སེམས་དཔའ་ཆེན་པོ་ཐམས་ཅད་སྒྲོལ་གྱི་བུ་དང་བུ་མོ་དང་ཆུང་མ་
དང་སེམས་དཔའ་ཆེན་པོ་དེ་གང་དུ་གནས་པའི་ས་ཕྱོགས་ཀྱི་རི་དྭགས་རྣམས་
ཀྱང་སེམས་བྱམས་པ་དང་སྙིང་རྗེའི་ངང་ཅན་དུ་གྱུར་པ་གསུངས་པ་ལྟར། སེམས་
དཔའ་ཆེན་པོ་དེ་དང་དེ་དག་ལ་ཉེ་བར་འབྲེལ་ཞིང་ཉེ་བར་ཕྱོགས་པའི་སེམས་
ཅན་རྣམས་ལ་དོད་གུས་སྦོམ་ཅི་ཐུབ་བྱ་བ་ལས་བརྙས་པ་དང་གནོད་པ་མི་བྱ་བ་
ལ་སྐྱེས་བུའི་རྩལ་ཅི་ཡོད་ཀྱིས་འབད་པར་བྱའོ་ཞེས་པའི་དོན་དུ་བྱའོ། །རྟོགས་
216 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྗོད་འདིས་ནི་སྟོན་པ་ཐུགས་རྗེ་ཅན་དེས་རྫོགས་བྱང་བསྒྲུབ་པའི་ཕྱིར་དུ་སྔོན་
སློབ་པ་ལམ་གྱི་གནས་སྐབས་སུ་བྱ་དཀའ་བའི་སྤྱོད་པ་ཇི་ལྟར་མཛད་པའི་ཚུལ་
བསྟན་པས། དེ་བཞིན་གཤེགས་པའི་རྒྱུའི་ཡོན་ཏན་བསྔགས་པ་ལའང་བརྗོད་
པར་བྱའོ། །ཡང་སྟོན་པ་ཐུགས་རྗེ་ཅན་དེས་དམ་པའི་ཆོས་བསྒྲུབ་པའི་ཕྱིར་དུ་
སྔོན་སློབ་པ་ལམ་གྱི་གནས་སྐབས་སུ་དཀའ་སྤྱད་ཇི་ལྟར་མཛད་ཚུལ་ཡང་རྟོགས་
བརྗོད་འདིས་བསྟན་པས། སྟོན་པའི་ཐུགས་རྗེ་དང་བཀའ་དྲིན་དྲན་པའི་སྒོ་ནས་
བཀུར་སྟི་དང་རིམ་གྲོ་བསྐྱེད་དེ་དམ་པའི་ཆོས་མཉན་པ་ལའང་སྦྱར་བར་བྱའོ། །
ཡང་རྟོགས་བརྗོད་འདིས་སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་
སྐབས་སུ་སྒོ་གསུམ་གྱི་སྤྱོད་པ་ཅི་མཛད་ཕར་ཕྱིན་དྲུག་ལྡན་དུ་མཛད་པ་དང་། དེ་
ཡང་སེམས་ཅན་གྱི་དོན་ཁོ་ནར་མཛད་པ་དང༌། སྦྱིན་པ་ལ་སློབ་བའི་ཚེ་ནའང་
ཟང་ཟིང་གི་སྦྱིན་པ་མཛད་པའི་ཚེ་དེ་ཉིད་ཡུལ་དེ་ལ་ཆོས་ཀྱི་རྐྱེན་དུ་འགྱུར་བ་
དང༌། འཇིགས་པ་ལས་སྐྱོབ་པའི་རྒྱུར་འགྱུར་བ་སྟེ་སྦྱིན་པ་རྣམ་པ་གསུམ་ཚང་
བར་མཛད་པའི་ཚུལ་ཡང་རྟོགས་བརྗོད་འདིས་བསྟན་པས་ན། སྔོན་བྱུང་སྟོན་པའི་
རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་ཁྱེར་ཏེ་ཐེག་པ་ཆེན་པོའི་ལམ་གྱི་
ལུས་ཡོངས་སུ་རྫོགས་པ་ལ་བློ་སྦྱོང་ཚུལ་བསྟན་པ་ལ་ཡང་སྦྱར་བར་བྱའོ། །
བཞི་པ་ལེའུའི་མཚན་བསྟན་པ་ནི། ཐམས་ཅད་སྒྲོལ་གྱི་སྐྱེས་པའི་རབས་
ཏེ་དགུ་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་དགུ་པའི་བཤད་པའོ།། །།
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་
-217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གུས་པས་ཕྱག་འཚལ་ལོ། །གསུམ་པ་སེམས་ཅན་རྣམས་གནོད་འཚེ་ལས་བསྐྱབ་
ཕྱིར་མི་འཇིགས་པའི་སྦྱིན་པ་བྱེད་ཚུལ་དེ་བཞིན་གཤེགས་པས་སྔོན་སློབ་པ་ལམ་
གྱི་གནས་སྐབས་སུ་མི་འཇིགས་པའི་སྦྱིན་པ་ཇི་ལྟར་མཛད་པའི་རྣམ་ཐར་དང་
སྦྱར་ཏེ་ བཤད་ པ་ ལ་ བཞི། མཚམས་ སྦྱར་བ། རྒྱལ་ པོར་ འཁྲུངས་ པའི་ རྟོགས་
བརྗོད་ རྒྱས་ པར་ བཤད་ པ། དོན་ བསྡུས་ ཏེ་ གདམས་ པ། ལེའུའི་ མཚན་ བསྟན་
པའོ། །དང་པོ་ནི། བསམ་པ་དགེ་བ་རྣམས་ནི་སྡིག་པ་བྱེད་དུ་གཞུག་པར་བསླར་
མི་ཚུགས་ཏེ། དེ་བས་ན་བསམ་པ་དག་པར་བྱ་བ་ལ་འབད་པར་བྱའོ། །ཞེས་པ་
སྟེ། བྲམ་ཟེར་འཁྲུངས་ཏེ་སྟག་མོ་ལ་སྐུ་ལུས་སྦྱིན་པར་བཏང་བ་ནས། རྒྱལ་བུ་
ཐམས་ཅད་སྒྲོལ་དུ་འཁྲུངས་ཏེ་འདོག་པ་ཐམས་ཅད་ཡོངས་སུ་བཏང་བ་དང་
སེམས་ཅན་ཐམས་ཅད་འཚེ་བ་ལས་བསྐྱབ་པའི་མཛད་པ་བསྟན་པའི་བར་གྱི་
རྟོགས་བརྗོད་དགུ་པོ་དེས་བྱང་ཆུབ་མཆོག་ཏུ་སེམས་བསྐྱེད་ནས་རྒྱལ་སྲས་ཀྱི་
སྤྱོད་པ་ལ་སློབ་པའི་ཚེ་ཕ་རོལ་དུ་ཕྱིན་པ་དྲུག་ལ་སློབ་ཚུལ་དང་། གཙོ་བོར་སྦྱིན་
པ་ལ་སློབ་ཚུལ་བསྟན་ཅིང་། སྦྱིན་པ་ལ་ཡང་རྣམ་པ་གསུམ་ཡོད་པ་ལས། རྟོགས་
བརྗོད་དང་པོ་བཞིས་ཟང་ཟིང་གི་སྦྱིན་པ་ལ་སློབ་ཚུལ་གཙོ་བོར་བསྟན། རྟོགས་
བརྗོད་ལྔ་པ་དང་དྲུག་པ་དང་བདུན་པ་གསུམ་གྱིས་ཆོས་ཀྱི་སྦྱིན་པ་ལ་སློབ་ཚུལ་
གཙོ་བོར་བསྟན། རྟོགས་བརྗོད་བརྒྱད་པས་རང་གི་ལུས་ལའང་མ་ཆགས་པར་
ཤ་ཁྲག་འདོད་པ་ལ་ཤ་ཁྲག་སྟེར་བ་སོགས་གང་ལ་གང་འདོད་དུ་ཟང་ཟིང་གི་སྦྱིན་
པ་བྱེད་ཚུལ་དང༌། སྦྱིན་པའི་ཡུལ་དེ་དག་ཀྱང་མཐར་ཆོས་ལ་འགོད་པའི་ཆོས་ཀྱི་
སྦྱིན་ པ་ བྱེད་ ཚུལ་ ཡང་ བསྟན་ཅིང་། གཙོ་བོར་བྱམས་པའི་མཐུས་སེམས་ཅན་
ཐམས་ཅད་ཉེ་བར་འཚེ་བ་མཐའ་དག་ལས་སྐྱོབ་པའི་མི་འཇིགས་པའི་སྦྱིན་པ་
- 218 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བྱེད་ཚུལ་གཙོ་བོར་བསྟན། རྟོགས་བརྗོད་དགུ་པས་ཤིན་ཏུ་གཅེས་པའི་བུ་དང་བུ་
མོ་སོགས་ཡོངས་སུ་གཟུང་བ་ཐམས་ཅད་གཏོང་བའི་ཟང་ཟིང་གི་སྦྱིན་པ་དང་།
སྦྱིན་པའི་ཡུལ་རྣམས་ཀྱང་ཆོས་ལ་འགོད་པའི་ཆོས་ཀྱི་སྦྱིན་པ་དང་། གཙོ་བོར་
དགྲ་གཉེན་ལ་ཉེ་རིང་མེད་པར་བྱམས་པས་སྐྱོང་ཞིང་ཅི་འདོད་ཐམས་ཅད་ཡོངས་
སུ་བཏང་བའི་མཐུས་སེམས་ཅན་རྣམས་ཕན་ཚུན་གཅིག་ལ་གཅིག་འཚེ་བ་བྱེད་པ་
ལས་སྐྱོབ་པའི་མི་འཇིགས་པའི་སྦྱིན་པ་ལ་སློབ་ཚུལ་གཙོ་བོར་བསྟན་ལ། རྟོགས་
བརྗོད་འདིར་ནི་སེམས་ཅན་རྣམས་འཚེ་བ་ལས་སྐྱོབ་པའི་རྒྱུ་རང་གི་བསམ་པ་
དག་ པ་ དང༌། དེའི་ མཐུས་ སེམས་ ཅན་ རྣམས་ གནོད་ འཚེ་ ལས་ སྐྱོབ་ པའི་ མི་
འཇིགས་པ་སྐྱབས་ཀྱི་སྦྱིན་པ་བྱེད་ཚུལ་གཙོ་བོར་སྟོན་པ་ཡིན་ནོ། །དེ་ཡང་རང་
གིས་སེམས་ཅན་རྣམས་ལ་གནོད་འཚེ་མི་བྱེད་པ་དང་སེམས་ཅན་རྣམས་ཕན་ཚུན་
གཅིག་ལ་གཅིག་གནོད་འཚེ་བྱེད་པ་ལས་སྐྱོབ་པ་ལ་རང་ཉིད་རྐྱེན་གང་གིས་ཀྱང་
བསྒྱུར་མི་ཐུབ་པའི་བསམ་པ་དགེ་བ་ཞིག་དང་། ལྷག་བསམ་དག་པའི་མཐུས་
གཞན་སྐྱོབ་ནུས་པ་ཞིག་དགོས་ལ། བསམ་པ་དགེ་བ་ལ་རིམ་པ་མང་སྟེ། ཐོག་
མར་ལས་རྒྱུ་འབྲས་ལ་ཡིད་ཆེས་ཀྱི་དད་པ་བརྟན་པོ་རྙེད་ནས་འདུན་པ་དང་།
འཇིགས་པ་དང་། རྨོངས་པ་དང་། ཞེ་སྡང་རྣམས་ཀྱིས་ཆོས་ལས་མི་འདའ་བ་ཞིག་
དགོས་ལ། དེ་ལྟར་འགྲོ་བ་བཞིས་ཆོས་ལས་མི་འདའ་བ་ཞིག་བྱུང་ན་གཞན་གྱིས་
སྡིག་ པ་ བྱེད་དུ་ གཞུག་པར་བསྐུལ་ཡང་བསླུར་ མི་ཚུགས་པ་ཞིག་འབྱུང་ངོ། །
བསམ་པ་དེའི་སྟེང་དུ་སྲིད་པའི་ཉེས་སྐྱོན་མཐའ་དག་པར་རིག་ནས་འཁོར་བ་ལ་
ཞེན་པ་གཏིང་ནས་ལོག་པའི་ངེས་འབྱུང་གི་བསམ་པ་དག་པ་ཞིག་བྱུང་ན། གཞན་
གྱིས་འཁོར་བའི་ཕུན་ཚོགས་ ལ་ ཆགས་ པའི་ ཕྱིར་དུ་བསྐུལ་ཞིང་བསླུས་ཀྱང་
-219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསླུར་མི་ཚུགས་པ་ཞིག་འབྱུང་ངོ༌། །བསམ་པ་དེ་གཉིས་ཀྱི་སྟེང་དུ་མཁའ་ཁྱབ་ཀྱི་
སེམས་ཅན་རྣམས་སྡུག་བསྔལ་གྱིས་ཉམ་ཐག་པ་མ་བཟོད་ནས་དེ་རྣམས་སྡུག་
བསྔལ་ལས་སྒྲོལ་བའི་ཁུར་ཁྱེར་པའི་ལྷག་པའི་བསམ་པ་དག་པ་ཞིག་བྱུང་ན་
གཞན་གྱིས་རང་གཅིག་པུ་ཞི་བ་དང་བདེ་བའི་ཕྱིར་དུ་ཐར་ལམ་སྒྲུབ་པར་བསྐུལ་
ཡང་དེའི་དབང་དུ་མི་འགྲོ་ཞིང་བསླར་མི་ཚུགས་པ་ཞིག་འབྱུང་ངོ༌། །དེ་བས་ན་
སྟོན་པ་ཐུགས་རྗེ་ཅན་དེའི་རྗེས་སུ་སློབ་པར་འདོད་པ་རྣམས་ཀྱིས་རང་གི་བསམ་
པ་དག་པར་བྱ་བ་ལ་འབད་པར་བྱའོ། །
གཉིས་པ་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམས་བཞིན་དུ་སྐྱེ་བ་བཞེས་པའི་ཚུལ། སེམས་དཔའ་ཆེན་པོ་དེའི་
ཡོན་ཏན་སྤྱིར་བསྟན་པ། ཁྱད་པར་མི་འཇིགས་པའི་སྦྱིན་པ་མཛད་ཚུལ་རྒྱས་པར་
བཤད་པའོ། །དང་པོ་ནི། དེ་ཡང་འདི་ལྟར་ཞེས་པ་ནས། ས་སྦྱོང་ཞིང་འདུག་གོ །
ཞེས་གྲག་གོ །ཞེས་པའི་བར་ཏེ། ཐེག་པ་ཆེན་པོར་སེམས་བསྐྱེད་ནས་རྒྱལ་སྲས་
ཀྱི་སྤྱོད་པ་ལ་སློབ་པའི་ཚེ་གཞན་གྱིས་བསླུར་མི་ཚུགས་པར་བསམ་པ་དག་པར་
བྱ་བའི་ཚུལ་དེ་ཡང་ སྟོན་པ་ཐུགས་རྗེ་ཅན་དེ་ཉིད་ཀྱིས་སྔོན་སློབ་པ་ལམ་གྱི་
གནས་སྐབས་སུ་ཇི་ལྟར་མཛད་པའི་ཚུལ་འདི་ལྟར་ཐོས་ཏེ། སྟོན་པ་ཐུགས་རྗེ་
ཅན་དེ་ཉིད་སྔོན་ཕྱིར་མི་ལྡོག་པའི་ས་ལ་གནས་པའི་ཚེ་ལས་དང་ཉོན་མོངས་པས་
འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་གིས་འཛམ་བུའི་གླིང་གི་ས་
ཐམས་ཅད་སྐྱོང་བའི་རྒྱལ་པོ་ཞིག་ཏུ་གྱུར་ཅིང་འདུག་གོ་ཞེས་གྲག་གོ །དེ་ལྟར་
བསམས་བཞིན་དུ་སྐྱེ་བ་བཞེས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་
དེ་ཡང་སྔོན་ཡུན་རིང་པོ་ནས་གོམས་པའི་རང་གི་བསོད་ནམས་ཀྱི་མཐུ་ཆེས་ཆེར་
- 220 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བརྟས་པས་རྒྱལ་པོའི་དཔལ་ཐམས་ཅད་ཐོབ་པ། སེམས་ཅན་ཐམས་ཅད་ལ་ཉེ་
རིང་མེད་པར་བྱམས་བརྩེས་སྐྱོང་ཞིང་། ལྷག་པར་འཛམ་བུའི་གླིང་གི་རྒྱལ་ཕྲན་
ཐམས་ཅད་བསོད་ནམས་ཀྱི་མཐུས་ཟིལ་གྱིས་མནན་ཅིང་བྱམས་པས་བསྐྱངས་
པས་རྒྱལ་ཕྲན་ཐམས་ཅད་ཀྱིས་སེམས་དཔའ་ཆེན་པོ་དེའི་ཞབས་ལ་སྤྱི་བོས་ཕྱག་
འཚལ་བ། རང་གི་ཕོ་བྲང་གི་ཉེ་འཁོར་ན་གནས་པ་རྣམས་དང་རྒྱལ་ཕྲན་གཞན་
གྱི་ཡུལ་ན་གནས་པའི་འཁོར་རྣམས་ཉེ་རིང་མེད་པར་བྱམས་བརྩེས་སྐྱོང་ཞིང་།
རང་དང་གཞན་ཞེས་ཆགས་སྡང་སྐྱེ་བའི་ཚིག་ཙམ་ཡང་སྨར་མི་གཞུག་པར་ཐམས་
ཅད་སྙོམས་པར་ཕན་བདེ་ལ་འགོད་ཅིང་གནོད་པ་རབ་ཏུ་ཞི་བར་མཛད་པས་
དེའི་ཚེ་འཛམ་བུའི་གླིང་གི་སྐྱེ་བོ་རྣམས་གཅིག་ལ་གཅིག་འཚེ་བ་མེད་པ། རྒྱལ་པོ་
སེམས་དཔའ་ཆེན་པོ་དེ་ཡང་འཛམ་བུའི་གླིང་གི་སའི་ཆ་ཐམས་ཅད་ལ་འགྲན་ཟླ་
མེད་པར་དབང་བསྒྱུར་བས་གདུགས་ཟླ་མེད་པ། འདི་ལ་རྒྱ་གར་གྱི་སློབ་དཔོན་
འགའ་ཞིག་ གིས་གདུགས་སྤྱི་བོར་འབུབ་པ་ཡིན་ལ། དེའི་ཚེ་ རྒྱལ་པོ་སེམས་
དཔའ་ཆེན་པོ་དེའི་གོང་དུ་གནས་ཏེ་དབང་བསྒྱུར་བའི་རྒྱལ་པོ་གཞན་མེད་པས་
གདུགས་ཟླ་མེད་པ་ཞེས་བརྗོད་པ་ཡིན་པར་བཤད། ཡང་འགའ་ཞིག་གིས་སེང་
གེའི་ཁྲིའི་སྟེང་དུ་སྤྱི་བོར་གདུགས་དང་བཅས་ཏེ་འཁོད་ནས་འཛམ་བུའི་གླིང་ལ་
དབང་བསྒྱུར་བ་གཉིས་པ་མེད་པས་གདུགས་ཟླ་མེད་པ་ཞེས་བརྗོད་པ་ཡིན་པར་
བཤད་དོ། །རྒྱལ་པོ་སེམས་དཔའ་ཆེན་པོ་དེ་འཛམ་བུའི་གླིང་ལ་དབང་བསྒྱུར་
བའི་རྒྱལ་པོར་བསྐོས་པ་དེ་ཡང་དཔུང་གི་མཐུ་དང་རྒྱལ་པོ་གཞན་གྱིས་གསར་དུ་
བསྐོས་པ་མིན་གྱི། ཡབ་མེས་བརྒྱུད་རིམ་ནས་འཛམ་བུའི་གླིང་གི་ས་ཆེན་པོ་སྐྱོང་
བཞིན་པའི་རིགས་སུ་འཁྲུངས་པ་ཡིན་པས་བགོ་སྐལ་གྱི་རིམ་པས་ཐོབ་པ་ཡིན་
-22-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནོ། །ས་ ལ་ གནས་ པའི་ སེམས་ དཔའ་ ཆེན་ པོ་རྣམས་བསོད་ནམས་ ཀྱི་མཐུས་
འཛམ་བུའི་གླིང་ལ་དབང་བ་ནས་གནས་གཙང་མ་ལ་དབང་བའི་བར་རིམ་གྱིས་
རྒྱལ་པོར་འགྱུར་ཚུལ་ཞིབ་པར་སྔར་བཤད་ཟིན་ཏོ། །
གཉིས་པ་སེམས་དཔའ་ཆེན་པོ་དེའི་ཡོན་ཏན་སྤྱིར་བསྟན་པ་ལ་གསུམ།
ལམ་གྱི་ལུས་ཡོངས་སུ་རྫོགས་པའི་ཉམས་ལེན་ལས་བརྩམས་ཏེ་བསྔགས་པ།
ཁྱད་པར་དུ་རང་གི་མངའ་འོག་ཏུ་གཏོགས་པའི་གདུལ་བྱ་རྣམས་ཆོས་ལ་གཟུད་
པའི་ཕྱིར་རང་ཉིད་ཆོས་དང་མཐུན་པར་མཛད་ཚུལ་ལས་བརྩམས་ཏེ་བསྔགས་པ།
རྒྱལ་སྲས་ཀྱི་སྤྱོད་པ་ཕར་ཕྱིན་དྲུག་གི་ཉམས་ལེན་ལས་བརྩམས་ཏེ་བསྔགས་
པའོ། །དང་པོ་ནི། དབང་པོའི་དགྲ་ཐུལ་ཞེས་པ་ནས། གཅིག་པུ་བྱེད། ཅེས་པའི་
བར་ཏེ། བྱང་སེམས་བདག་ཉིད་ཆེན་པོ་དེ་ནི་སྔོན་ཡུན་རིང་པོ་ནས་གོམས་པའི་
བསོད་ནམས་རླབས་པོ་ཆེའི་མཐུས་འཛམ་བུའི་གླིང་གི་སའི་ཆ་ཐམས་ཅད་དུ་
གནས་པའི་སྐྱེ་བོ་རྣམས་ལ་དབང་པོའི་དགྲ་ཐུལ་བས་དེས་གནོད་པ་མེད་པར་
ཐམས་ཅད་བདེ་བར་སྐྱོང་བས་ཐམས་ཅད་ཀྱི་མགོན་གཅིག་པུར་གྱུར་པའོ། །རྒྱ་
གར་བའི་སློབ་དཔོན་འགའ་ཞིག་གིས་དབང་པོ་མ་ཐུལ་བ་ནི་དབང་པོའི་དགྲ་
ཡིན་པས། དེ་ཐུལ་བ་ནི་དབང་པོ་དུལ་བའོ། །ཞེས་བཤད་དེ། དབང་པོ་མ་ཐུལ་
བ་དབང་པོའི་དགྲར་འཇོག་དཀའ་ཞིང་། བཞག་ཀྱང་གཞུང་དོན་གོང་འོག་གུང་
བསྒྲིག་པ་ལ་དེ་ཙམ་གོ་བ་ཆེ་བར་མི་སྣང་ངོ༌། །དེ་ནས་འདི་ནི་མཁས་མཆོག་
དཔའ་བོས་བརྡས་བཅིངས་པའི་ཚིག་རྒྱན་ཞིག་མཛད་པར་མངོན་ཏེ། དབང་པོའི་
དགྲ་ ཞེས་པ་ནི་ལྷ་མ་ཡིན་ལ་བརྗོད་ལ། ལྷ་མ་ཡིན་ནི་ལས་ངན་ པའི་མཐུས་
འཐབ་རྩོད་ཁོ་ན་ལ་འབད་ཅིང་། རྒྱུད་ཞེ་སྡང་གིས་འཁྲུགས་ཏེ་རྣམ་པ་ཀུན་ཏུ་
- 222 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གནོད་འཚེ་ལ་འབད་པ་ཞིག་ཡིན་ལ། རྒྱལ་པོ་སེམས་དཔའ་ཆེན་པོ་འདི་འཁྲུངས་
ཙམ་ཉིད་ནས་བསོད་ནམས་རླབས་པོ་ཆེའི་མཐུས་འཛམ་བུའི་གླིང་གི་རྒྱལ་ཕྲན་
ཐམས་ཅད་ཀྱིས་ཕྱག་བཙལ་ཏེ་འདུད་ཅིང་། སེམས་དཔའ་ཆེན་པོ་ཉིད་ཀྱིས་ཀྱང་
ཐམས་ཅད་སྙོམས་པར་བྱམས་བརྩེས་བསྐྱངས་པས་ཕན་ཚུན་འཐབ་ཅིང་རྩོད་པ་
སོགས་གཅིག་ལ་གཅིག་གིས་གནོད་འཚེ་བྱེད་པ་སུ་ཡང་མེད་པར་ཐམས་ཅད་
འཇིགས་པ་ལས་བསྐྱབས་པས་སེམས་དཔའ་ཆེན་པོ་འདི་ལ་དབང་པོའི་དགྲ་ཐུལ་
བ་ཞེས་བྱའོ། །དགྲ་དེ་ཐུལ་བས་ ས་ཆེན་པོའི་ཁྱོན་ལ་གནས་པའི་སེམས་ཅན་
ཐམས་ཅད་ཕན་བདེ་ལ་གནས་པར་མཛད་པས་ན་སའི་མགོན་གཅིག་པུ་ཡིན་
ནོ། །རྒྱལ་བོ་སེམས་དཔའ་ཆེན་པོ་དེའི་སྤྱོད་ཚུལ་ནི་འཁྲུངས་ཙམ་ཉིད་ནས་སྲིད་
པ་མཐའ་དག་ལ་མ་ཆགས་པའི་ངེས་འབྱུང་གི་བསམ་པ་ཤུགས་དྲག་པོ་དང་ལྡན་
ཏེ། སྔོན་ཡུན་རིང་པོ་ནས་གོམས་པའི་མཐུས་རྒྱལ་སྲིད་ཀྱི་དཔལ་འབྱོང་མངའ་
ཐང་སོགས་བསོད་ནམས་ཀྱི་འབྲས་བུ་སྨིན་པའི་བདེ་བ་སྤྱོད་པ་ལ་རྣམ་པ་ཀུན་ཏུ་
མ་ཆགས་པར་འདི་ཐམས་ཅད་མི་རྟག་པ། མི་བརྟན་པ། ཡིད་བརྟན་མི་རུང་བ།
ལེགས་པར་བརྟགས་ན་འགྱུར་བའི་རང་བཞིན་ཅན་གྱི་སྡུག་བསྔལ་ཤ་སྟག་གོ་
སྙམ་དུ་ཡིད་འབྱུང་ཤུགས་དྲག་པོ་ནར་མར་སྐྱེ་བ་དང༌། བསོད་ནམས་ཀྱི་འབྲས་
བུ་སྨིན་པ་དེ་ལ་ཆགས་ནས་ལོངས་སྤྱད་ན་དེ་ཟད་པར་འགྱུར་ལ། དེ་ཟད་ན་ནི་
ནམ་མཁའི་མཐས་ཁྱབ་པའི་སེམས་ཅན་ཐམས་ཅད་ཀྱི་དོན་ཇི་ལྟར་ནུས། རང་
དོན་དུ་འཁོར་བའི་བདེ་འབྱོར་ལ་མ་ཆགས་པ་ལྟ་ཞོག །རང་དོན་དུ་ཐར་པའི་བདེ་
བ་ལ་མ་ཆགས་པར་སྲིད་ཞི་གཉིས་ཀའི་མཐའ་ལས་འདས་པའི་བླ་ན་མེད་པའི་
བྱང་ཆུབ་ཉིད་སྒྲུབ་པ་ལ་གཅིག་ཏུ་གཞོལ་བར་མཛད་དོ། །འདི་ནི་བསླབ་བཏུས་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལས། རང་དོན་རྣམ་སྨིན་སྲེད་སྤངས་པས། །དགེ་བ་ཀུན་ཏུ་སྲུང་བར་འགྱུར། །
ཞེས་གསུངས་པ་དང་མཐུན་ནོ། །རྒྱལ་པོ་སེམས་དཔའ་ཆེན་པོ་དེ་ནི་ལུས་ངག་
ཡིད་ཀྱི་དངོས་པོ་ཀུན་གྱིས་ཅི་མཛད་ནམ་མཁའི་མཐས་ཁྱབ་པའི་འགྲོ་བ་རྣམས་
ལ་ཕན་པའི་ཐབས་ཁོ་ནར་བྱེད་པའོ། །དེ་ཡང་དབུགས་ཕྱི་ནང་དུ་རྒྱུ་བ་ཚུན་ཆད་
ལུས་ཀྱི་བྱ་བ་ཅི་བྱེད་ཀྱང་སེམས་ཅན་ཐམས་ཅད་ཀྱི་དོན་ཁོ་ནར་བྱེད། ངག་གི་
བརྗོད་པ་ཐམས་ཅད་སེམས་ཅན་གྱི་དོན་ཁོ་ནར་བྱེད། ཡིད་ལ་སེམས་ཅན་གྱི་
དོན་མ་གཏོགས་གཞན་གང་ཡང་མི་བསམས་པ་སྟེ། འདིའི་ཚུལ་ཞིབ་པར་མདོ་སྡེ་
ཕལ་པོ་ཆེ་དང་སྤྱོད་ཡུལ་ཡོངས་སུ་དག་པའི་མདོ་ལས་གསུངས་པ་ལྟར་རོ། །ཡང་
སེམས་དཔའ་ཆེན་པོ་དེ་རང་གི་ལུས་ལོངས་སྤྱོད་དགེ་བའི་རྩ་བ་སྟེ་རང་ལ་ཡོད་
པའི་དངོས་པོ་ཀུན་གྱིས་འགྲོ་བ་ཐམས་ཅད་ལ་ཕན་པར་བྱེད་དོ། །ཡང་སེམས་
དཔའ་ཆེན་པོ་དེས་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་
སྦྱིན་སོགས་ཕ་རོལ་ཏུ་ཕྱིན་པ་དྲུག་དང་བསྡུ་པའི་དངོས་པོ་བཞི་པོ་ཀུན་གྱིས་འགྲོ་
བ་ཐམས་ཅད་ལ་ཕན་པར་བྱེད་དོ། །རྒྱལ་པོ་སེམས་དཔའ་ཆེན་པོ་དེ་ནི་སེམས་
ཅན་གྱི་དོན་དུ་རྒྱལ་པོའི་ཚུལ་བཟུང་ཡང་ནང་དུ་ཆོས་ཀྱི་གནས་ལུགས་ཀྱི་དོན་
གཅིག་པུ་སེམས་པར་བྱེད་པ་ནི་དབེན་པའི་རི་སུལ་དུ་དཀའ་ཐུབ་ལ་གནས་ཏེ་
གནས་ ལུགས་ ཀྱི་དོན་ རྩེ་གཅིག་ཏུ་ སྒོམ་ པའི་དྲང་སྲོང་བཞིན་དུ་མཛད་དོ། །
ཚིགས་བཅད་འདིས་ནི་ལམ་གྱི་ལུས་ཡོངས་སུ་རྫོགས་པ་ཚང་བ་ཞིག་བསྟན་ཏེ།
ཚིག་རྐང་དང་པོས་བཤེས་གཉེན་བསྟེན་ཚུལ། ཚིག་རྐང་གཉིས་པས་སྐྱེས་བུ་ཆུང་
འབྲིང་གཉིས་དང་ཐུན་མོང་བའི་ལམ་ངེས་འབྱུང་མཚན་ཉིད་ཚང་བ་ལ་སློབ་ཚུལ།
ཚིག་རྐང་གསུམ་པས་སྐྱེས་བུ་ཆེན་པོའི་ལམ་གྱི་ལུས་སྤྱི་ལ་སློབ་ཚུལ། ཚིག་རྐང་
-224-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཞི་པས་ཞི་ལྷག་གཉིས་སམ་ཟབ་མོ་དབུ་མའི་ལྟ་བ་ལ་སློབ་ཚུལ་སྟོན་པ་ཐུགས་
རྗེ་ཅན་དེས་སྔོན་ཇི་ལྟར་མཛད་པའི་རྣམ་ཐར་དང་སྦྱར་ཏེ་བཤད་དོ། །ཚིག་བཅད་
དེའི་ཚིག་ཟུར་རེ་རེས་ལམ་གྱི་གནད་ལ་དོགས་པ་གཅོད་ཚུལ་ཆེས་ངོ་མཚར་བ་
ཞིག་བཤད་དུ་ཡོད་ཀྱང་ཡི་གེ་མང་བས་འཇིགས་ནས་མ་སྤྲོས་སོ། །ཚིགས་བཅད་
འདིའི་ཚིག་རྐང་རེ་རེས་དོན་ཆ་ཚང་རེ་སྟོན་ཅིང་ཚིགས་བཅད་རྫོགས་པས་ལམ་
གྱི་ལུས་ཆ་ཚང་ཞིག་སྟོན་པས་ཚིགས་བཅད་འདི་ལ་མཛོད་ཅེས་བྱ་བའི་ཚིག་རྒྱན་
དང༌། གྲོལ་བ་ཞེས་བྱ་བའི་ཚིག་རྒྱན་གཉིས་ཀ་ཆེས་ངོ་མཚར་བ་ཚང་བར་མཛད་
གཉིས་པ་ ཁྱད་ པར་དུ་ རང་གི་མངའ་འོག་ཏུ་གཏོགས་པའི་གདུལ་ བྱ་
རྣམས་ཆོས་ལ་གཟུད་པའི་ཕྱིར་རང་ཉིད་ཆོས་དང་མཐུན་པར་མཛད་ཚུལ་ལས་
བརྩམས་ཏེ་བསྔགས་པ་ནི། སྐྱེ་དགུ་རྣམས་ནི་ཞེས་པ་ནས། ཆོས་ལ་སྤྱོད་པར་
གྱུར། ཅེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ཡིས་རང་གི་མངའ་
འོག་ཏུ་གཏོགས་པ་འཛམ་བུའི་གླིང་གི་མི་རྣམས་དམ་པའི་ཆོས་ལ་ཁྲིད་པར་
འདོད་ཅིང་། སྐྱེ་དགུ་རྣམས་ནི་གཙོ་བོ་རྒྱལ་པོ་དེའི་རྗེས་སུ་སྤྱོད་པ་འཇིག་རྟེན་གྱི་
རང་བཞིན་ཡིན་པར་ཤེས་པར་གྱུར་ནས། སྐྱེ་དགུ་རྣམས་དགེ་བ་ལ་གཟུད་པའི་
ཕྱིར་རང་ཉིད་དམ་པའི་ཆོས་ལ་སྤྱོད་པར་གྱུར་ཏོ། །དེ་ཡང་ཕྱི་མ་མངོན་མཐོའི་གོ་
འཕང་སྒྲུབ་པའི་དགེ་བ་དང་། ཐར་པ་སྒྲུབ་པའི་དགེ་བ་དང་། ཐམས་ཅད་མཁྱེན་
པ་སྒྲུབ་པའི་དགེ་བ་རྣམས་ལ་རིམ་གྱིས་ཁྲིད་པའི་ཕྱིར་དུ་རང་ཉིད་ཀྱང་ཆོས་དེ་
དང་དེ་དག་ལ་ཁྱད་པར་དུ་སྤྱོད་པར་གྱུར་ཏོ། །ཚིགས་བཅད་འདི་ནི་ཚིག་རྐང་རེ་
རེས་བརྗོད་བྱའི་དོན་རྫོགས་པར་སྟོན་པ་མིན་པར་ཚིག་རྐང་སྔ་མ་སྔ་མ་ཕྱི་མ་ཕྱི་
- 225-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མ་དང་དོན་སྦྲེལ་ཏེ་ཚིགས་བཅད་ཚང་བས་དོན་གྱི་ལུས་རྫོགས་པར་སྟོན་པ་གྲོལ་
བའི་རྒྱན་ཅེས་བྱ་བའི་ཚིག་སྦྱོར་ངོ་མཚར་བ་ཞིག་གོ །
གསུམ་ པ་ རྒྱལ་ སྲས་ ཀྱི་ སྤྱོད་ པ་ ཕར་ ཕྱིན་ དྲུག་ གི་ ཉམས་ ལེན་ ལས་
བརྩམས་ཏེ་བསྔགས་པ་ནི། ནོར་ཡང་བྱིན་ཞིང་ཞེས་པ་ནས། རྣམ་པར་མཛེས། །
ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་ནི་བྱང་ཆུབ་ཀྱི་སེམས་རིན་
པོ་ ཆེ་ ཤིན་ ཏུ་ ཤུགས་ དྲག་ པས་ སེམས་ ཅན་ རྣམས་ མྱུར་ དུ་ བསྒྲལ་ བར་ བྱ་
བའི་ཕྱིར་དུ་སྤྱོད་པ་ཕྱིན་དྲུག་གི་ཉམས་ལེན་ལ་ནམ་ཡང་གཡེལ་པ་མེད་པར་སྤྱོད་
དེ། རང་གི་ལུས་དང་ནོར་ལོངས་སྤྱོད་ཐམས་ཅད་དང་དགེ་རྩ་ཅི་ཡོད་རྣམས་ནམ་
མཁའི་མཐས་ཁྱབ་པའི་སེམས་ཅན་ཐམས་ཅད་ལ་སྦྱིན། སྡོམ་པའི་ཚུལ་ཁྲིམས་
དང༌། དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་དོན་བྱེད་ཚུལ་ཁྲིམས་
རྣམས་ནམ་ཡང་ཉམས་པ་མེད་པ་སྤྱོད། དུས་དུས་སུ་བསྙེན་གནས་ཡན་ལག་
བརྒྱད་པའི་ཁྲིམས་ཀྱང་མནོས་ཏེ་བསྲུང་། བྱང་ཆུབ་སྒྲུབ་པ་ལ་དཀའ་བ་ཅི་བྱེད་
དགོས་ཀྱང་དེའི་སྡུག་བསྔལ་གྱིས་མི་སྐྱོ་བར་དང་དུ་ལེན་པའི་བཟོད་པ་དང་། ཕྱི་
ནང་གི་གནོད་པ་ཅི་བྱུང་ཡང་ཇི་མི་སྙམ་ཞིང་བྱང་ཆུབ་སྒྲུབ་པའི་གྲོགས་སུ་འཁྱེར་
བའི་བཟོད་པ་དང་། དོན་དམ་པ་དང་བསམ་གྱིས་མི་ཁྱབ་པའི་ཆོས་རྣམས་ལ་མི་
སྐྲག་ཅིང་ངེས་པར་སེམས་པའི་བཟོད་པ་གསུམ་ནམ་ཡང་འབྲལ་མེད་དུ་བསྟེན།
ནམ་མཁའི་མཐས་ཁྱབ་པའི་འགྲོ་བའི་དོན་བྱེད་པ་ལ་ནམ་ཡང་ཞུམ་པ་མེད་པའི་
གོ་ཆའི་བརྩོན་འགྲུས་དང་། འགྲོ་བ་སྒྲོལ་བའི་དོན་དུ་དགེ་བ་མཐའ་དག་བསྒྲུབ་
ཅིང་བསྡུ་བ་ལ་མངོན་པར་སྤྲོ་བའི་བརྩོན་འགྲུས་དང་། ཅི་བྱེད་སེམས་ཅན་གྱི་
དོན་དུ་བྱེད་པའི་བརྩོན་འགྲུས་གསུམ་ནམ་ཡང་ཉམས་པ་མེད་པར་སྤྱོད། རང་གི་
-226 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དོན་དུ་ཐར་པའི་གོ་འཕང་ལའང་མི་སྨོན་ཞིང་། འགྲོ་བ་རྣམས་ལ་ཕན་ན་མནར་
མེད་ཀྱི་མེ་ནང་དུའང་འཇུག་པར་སྤྲོ་ལ། འགྲོ་བ་རྣམས་ལ་ཕན་པའི་ཕྱིར་མྱུར་དུ་
རྫོགས་བྱང་སྒྲུབ་པར་འདོད་པའི་སེམས་རྩེ་གཅིག་པའི་བསམ་གཏན་རྒྱུན་མི་
འཆད་པར་སྐྱོང་། ཀུན་རྫོབ་དང་དོན་དམ་པའི་གནས་ཚུལ་རྣམས་སོ་སོར་རྟོག་
པའི་ཤེས་རབ་ཀྱིས་ལེགས་པར་དཔྱད་ནས་ཇི་ལྟ་བ་བཞིན་དུ་ངེས་པས་ན། ནང་
གི་ཤེས་རབ་ཁྱད་པར་ཅན་དེའི་འབྲས་བུའི་རྟགས་ཞལ་གྱི་དཀྱིལ་འཁོར་སུས་
མཐོང་ན་ཡང་ཞི་བར་སྣང་ངོ༌། །དེ་ལྟར་སྒོ་གསུམ་གྱི་སྤྱོད་པ་ཅི་མཛད་སེམས་ཅན་
ཁོ་ནའི་དོན་དུ་མཛད་ཅིང་། དེ་ཡང་ཕར་ཕྱིན་དྲུག་ལྡན་ཉིད་དུ་མཛད་པས་ན།
རྒྱལ་པོ་སེམས་དཔའ་ཆེན་པོ་དེ་ནི་ཐེག་པ་ཆེན་པོའི་ཆོས་མ་ལུས་པ་གཟུགས་ཅན་
གཅིག་ཏུ་ཤར་བ་བཞིན་ཏུ་འཇིག་རྟེན་ན་རྣམ་པར་མཛེས་སོ། །རྣམ་པར་མཛེས་
པ་དེ་ཡང་ཕར་ཕྱིན་དྲུག་ལ་སྤྱད་པའི་མྱུ་གུ་ཡིན་གྱི། འབྲས་བུ་མཆོག་རྣམ་པར་
མཛེས་པ་མཐོང་ན་མི་མཐུན་པ་མེད་པ་འཇིག་རྟེན་ཀུན་ གྱི་མིག་གི་བདུད་རྩི་
གཅིག་པོ་ནི་ཕར་ཕྱིན་དྲུག་གི་ཉམས་ལེན་མཐར་ཕྱིན་པ་ལས་འབྱུང་བའི་མཚན་
དཔེས་སྤྲས་པའི་གཟུགས་སྐུའོ། །ཚིགས་བཅད་དེའི་ཚིག་རྐང་དང་པོས་སྦྱིན་པ་
དང་ ཚུལ་ ཁྲིམས་ གཉིས། ཚིག་རྐང་ གཉིས་ པས་ བཟོད་ པ་ དང་ བརྩོན་ འགྲུས་
གཉིས། ཚིག་རྐང་གསུམ་པས་བསམ་གཏན་དང་ཤེས་རབ་གཉིས་ཏེ་ཕར་ཕྱིན་
དྲུག་ དང༌། ཚིག་རྐང་བཞི་ པས་ སྤྱོད་ པ་དེ་ དྲུག་ དང་ ལྡན་ པ་ ལ་ ཕུལ་བྱུང་དུ་
བསྔགས་ སོ། །ཕར་ ཕྱིན་ དྲུག་ པོ་ འདིའི་ གཞན་རྣམས་ གོ་ སླ་ ལ། འགྲོ་ ལ་ ཕན་
སེམས་ཞེས་པ་བསམ་གཏན་དུ་འགྲོ་ཚུལ་ནི། ཡོན་ཏན་རིན་པོ་ཆེ་སྡུད་པ་ལས།
གཞན་ཡང་གཟུགས་དང་སྒྲ་དང་དེ་བཞིན་དྲི་དང་རོ། །རེག་དང་འདོད་ཡོན་ལྔ་ལ་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མངོན་པར་བརྩོན་གྱུར་ཀྱང༌། །དགྲ་བཅོམ་རང་རྒྱལ་ཐེག་བྲལ་བྱང་ཆུབ་སེམས་
དགའ་ན། །དཔའ་བོ་རྟག་ཏུ་མཉམ་བཞག་ཡིན་པར་ཤེས་པར་བྱ། ཞེས་གསུངས་
པ་ལྟར། ཐེག་ཆེན་ཐུན་མོང་མིན་པའི་བསམ་གཏན་གྱི་ཉམས་ལེན་ནི་སེམས་ཅན་
གྱི་དོན་དུ་རྫོགས་བྱང་སྒྲུབ་པ་ལ་སེམས་རྩེ་གཅིག་པ་ཉིད་ལ་བཤད་དོ། །སེམས་
དཔའ་ཆེན་པོའི་ཡོན་ཏན་བསྔགས་པའི་ཚིགས་བཅད་འདི་དག་ནི་རིན་ཆེན་ཕྲེང་
བ་ལས། ལས་རྣམས་སྔོན་དུ་ཆོས་བཏང་ཞིང་། །བར་དུ་ཆོས་ལྡན་ཐ་མར་ཡང་། །
ཆོས་ལྡན་སྒྲུབ་པའི་ས་བདག་ནི། །འདི་དང་གཞན་དུ་གནོད་མི་འགྱུར། །ཆོས་
ཀྱིས་འདིར་གྲགས་བདེ་བ་དང་། །འདི་དང་འཆི་ཁར་འཇིགས་པ་མེད། །འཇིག་
རྟེན་གཞན་དུ་བདེ་བ་རྒྱས། །དེ་བས་རྟག་ཏུ་ཆོས་བསྟེན་མཛོད། །ཆོས་ནི་ལུགས་
ཀྱི་དམ་པ་སྟེ། །ཆོས་ཀྱིས་འཇིག་རྟེན་མངོན་དགར་འགྱུར། །འཇིག་རྟེན་དགའ་
བར་གྱུར་པས་ཀྱང་། །འདི་དང་གཞན་དུ་བསླུ་མི་འགྱུར། །ཞེས་དང་། ཤེས་རབ་
ལྡན་ པ་ བློ་མི་འཕྲོགས། །གཞན་ གྱི་དྲིང་མི་འཇོག་ཅིང་བརྟན། །བསླུ་བས་མི་
ཚུགས་རྒྱལ་པོ་སྟེ། །དེ་བས་ཤེས་རབ་ལྷུར་བླང་མཛོད། །ཅེས་གསུངས་པ་དང་
དོན་མཐུན་ནོ། །
གསུམ་པ་མི་འཇིགས་པའི་སྦྱིན་པ་མཛད་ཚུལ་རྒྱས་པར་བཤད་པ་ལ་
བདུན། ཡུལ་དེར་ཐན་པའི་གནོད་པ་བྱུང་བ། སེམས་དཔའ་ཆེན་པོས་བྲམ་ཟེ་
མཁས་པ་རྣམས་དང་བློན་པོ་རྣམས་ལ་ཐན་པའི་གནོད་པ་བཟློག་པའི་ཐབས་དྲིས་
པ། བྲམ་ཟེ་དང་བློན་པོ་རྣམས་ཀྱིས་དུད་འགྲོ་མང་པོ་བསད་ནས་ཤ་ཁྲག་གིས་ལྷ་
མཆོད་ན་ཆར་འབབ་པོ་ཞེས་གསོལ་བ། སེམས་དཔའ་ཆེན་པོ་སྙིང་རྗེ་ཆེ་བས་
སྲོག་ཆགས་གསོད་པར་གསོལ་བ་དེས་མ་མགུ་ནས་བྲམ་ཟེ་དང་བློན་པོ་དེ་དག་
- 228 -



སྔ
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གི་གཏམ་དེ་སྐབས་གཞན་གྱིས་ཁྱད་དུ་བསད་པ། བྲམ་ཟེ་དང་བློན་པོ་རྣམས་
ཀྱིས་སླར་ཡང་རྒྱལ་པོ་སེམས་དཔའ་ཆེན་པོ་ལ་ཤ་ཁྲག་གི་མཆོད་སྦྱིན་མཛད་པར་
ནན་གྱིས་གསོལ་བ། རྒྱལ་པོ་སེམས་དཔའ་ཆེན་པོས་སྲོག་ཆགས་བསད་པའི་ཤ་
ཁྲག་གིས་ལྷ་རྣམས་མགུ་བ་དང་སྡིག་པ་བྱས་པ་ལས་བདེ་བ་འབྱུང་བ་མི་རིགས་
སོ་སྙམ་དུ་དགོངས་པ། རྒྱལ་པོ་སེམས་དཔའ་ཆེན་པོས་འབངས་རྣམས་དགེ་བ་ལ་
གཟུད་པའི་ཕྱིར་ཐབས་མཁས་ཀྱི་མཆོད་སྦྱིན་མཛད་ཚུལ་ལོ། །དང་པོ་ནི། དེ་ནས་
རེ་ཤིག་ཅིག་ཅེས་པ་ནས། གནོད་པར་གྱུར་ཏོ། །ཞེས་པའི་བར་ཏེ། དེ་ནས་དུས་
རེ་ཤིག་ཅིག་ན་རྒྱལ་པོ་སེམས་དཔའ་ཆེན་པོ་དེའི་མཐུས་སེམས་དཔའ་ཆེན་པོ་
གང་དུ་གནས་པའི་ཡུལ་རྣམས་བསྐྱབ་ཅིང་བརྩེ་བས་བསྐྱངས་ཀྱང་མ་ཕན་ཏེ།
དེའི་དུས་ཀྱི་སེམས་ཅན་རྣམས་ཀྱི་སྤྱི་མཐུན་གྱི་ལས་ཀྱི་ཉེས་པ་དང་། ལས་ངན་པ་
དེའི་མཐུས་ལྷའི་བུ་ཆར་འབེབས་པའི་ལས་སུ་བསྐོས་པ་རྣམས་ཀྱང་གཡེངས་ཤིང་
བག་མེད་པར་གྱུར་པའི་དབང་གིས་ཡུལ་ཁ་ཅིག་ཏུ་ཐན་པ་ཆེན་པོ་བྱུང་བས། མི་
དང་དུད་འགྲོ་རྣམས་འཚོ་བའི་ཕྱིར་དུ་འཁྲུག་ཅིང་མུ་གེས་གནོད་པར་གྱུར་ཏོ། །
གཉིས་པ་སེམས་དཔའ་ཆེན་པོས་བྲམ་ཟེ་མཁས་པ་རྣམས་དང་བློན་པོ་རྣམས་ལ་
ཐན་པའི་གནོད་པ་བཟློག་པའི་ཐབས་དྲིས་པ་ནི། དེ་ནས་རྒྱལ་པོ་དེས་ཞེས་པ་
ནས། ཐབས་དྲིས་སོ། །ཞེས་པའི་བར་ཏེ། དེ་ནས་རྒྱལ་པོ་སེམས་དཔའ་ཆེན་པོ་
དེས་བསམས་པ། འདི་ལྟར་ཡུལ་ཕྱོགས་འདིར་ཆར་མ་བབས་པར་ཐན་པ་ཆེན་པོ་
བྱུང་སྟེ། མུ་གེས་སེམས་ཅན་རྣམས་ཉམ་ཐག་པར་གྱུར་བ་འདི་ནི་བདག་ཡུལ་འདི་
སྐྱོང་བའི་རྒྱལ་པོ་ཡིན་པས་བདག་གིས་ཆོས་ལེགས་པར་མ་སྤྱད་པས་ལན་ནམ།
འོན་ཏེ་སྐྱེ་དགུ་འདི་རྣམས་ཀྱིས་ཆོས་ལེགས་པར་མ་སྤྱད་པས་ལན། ཇི་ལྟར་ཡང་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སེམས་ཅན་འདི་རྣམས་ལས་ངན་པའི་མཐུས་མུ་གེས་གདུངས་ཏེ་སྡུག་བསྔལ་ཞིང་
མ་རུང་བར་གྱུར་ཏོ་སྙམ་དུ་བློ་ལ་ངེས་པར་གྱུར་ཏོ། །འདི་ལ་འགྱུར་གསར་དུ།
ཆོས་ལེགས་པར་མ་སྤྱད་པའི་ལན་གྱིས། ཞེས་འབྱུང་། དེ་ལྟར་ན་འདི་ལྟ་བུའི་མུ་
གེ་འབྱུང་བ་འདི་ནི་སེམས་ཅན་རྣམས་ཀྱི་སྔོན་གྱི་ལས་ངན་པ་དང༌། ཚེ་འདིར་
ཆོས་ལེགས་པར་མ་སྤྱད་པའི་མཐུས་མུ་གེ་འདི་ལྟ་བུ་བྱུང་བར་གྱུར་ཅེས་པའོ། །དེ་
ལྟར་སེམས་དཔའ་ཆེན་པོ་དེ་སེམས་ཅན་མུ་གེས་ཉམ་ཐག་པ་རྣམས་ལ་སྙིང་རྗེ་
ཆེར་སྐྱེས་ནས་སྐྱེ་དགུ་མུ་གེས་ཉམ་ཐག་པ་དེ་རྣམས་ལ་ཕན་པའི་བསམ་པ་ཆེ་བ་
དང༌། དེ་རྣམས་ཉམ་ཐག་པའི་སྡུག་བསྔལ་མི་བཟོད་པས་མུ་གེའི་གནོད་པ་དེ་
ཐབས་གང་ཞིག་བྱས་ན་ཞི་བར་ནུས་སྙམ་དུ་ཐུགས་ལ་བརྣགས་ནས། རང་ཉིད་
མངོན་པར་ཤེས་པ་རྒྱ་ཆེན་པོ་དང་ལྡན་པ་ཡིན་ཡང་། འཇིག་རྟེན་དང་མཐུན་པར་
བྱ་བའི་ཕྱིར་རིག་བྱེད་ཡན་ལག་བཞིའི་ཆོས་ཀྱི་དེ་ཁོ་ན་ཉིད་ལ་མཁས་པར་འཇིག་
རྟེན་པ་རྣམས་ཀྱིས་བཀུར་བ་མདུན་ན་འདོད་པའི་གཙོ་བོ་བྲམ་ཟེ་རྒན་པོ་རྣམས་
དང༌། བློན་པོ་ཆེན་པོ་རྣམས་ལ་ཐན་པ་ཆེས་བས་མུ་གེའི་གནོད་པ་བྱུང་བ་དེ་ལས་
ཐར་པར་བྱ་བའི་ཐབས་ཅི་འདྲ་ཞིག་བྱས་ན་ལེགས་ཞེས་དྲིས་སོ། །གསུམ་པ་བྲམ་
ཟེ་དང་བློན་པོ་རྣམས་ཀྱིས་དུད་འགྲོ་མང་པོ་བསད་ནས་ཤ་ཁྲག་གིས་ལྷ་མཆོད་ན་
ཆར་འབབ་པོ་ཞེས་གསོལ་བ་ནི། དེ་ནས་དེ་དག་གིས་ཞེས་པ་ནས། གསོལ་ཏོ། །
ཞེས་བའི་བར་ཏེ། དེ་ལྟར་སེམས་དཔའ་ཆེན་པོས་འཇིག་རྟེན་དང་མཐུན་པའི་
ཕྱིར་བྲམ་ཟེ་མཁས་པ་རྣམས་དང་བློན་པོ་ཆེན་པོ་རྣམས་ལ་ཐན་པའི་གནོད་པ་
བཟློག་པའི་ཐབས་དྲིས་པ་ན། བྲམ་ཟེ་དང་བློན་པོ་དེ་དག་གིས་མཆོད་སྦྱིན་གྱི་ཆོ་
ག་མུ་སྟེགས་ཁྱབ་འཇུག་གི་རྗེས་སུ་འབྲང་བ་འགའ་ཞིག་གིས་རིག་བྱེད་ལས་
- 230 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
འབྱུང་བ་ལྟར་སྲོག་ཆགས་དུ་མ་བསད་དེ། ཤ་ཁྲག་དྲོན་མོས་དབང་ཕྱུག་དང་ཁྱབ་
འཇུག་སོགས་ལ་མཆོད་པའི་ཆོ་ག་འཇིགས་འཇིགས་སྐད་ཟེར་བ་བྱས་ན་ལྷ་
མཉེས་ནས་ཆར་ལེགས་པར་འབབ་པར་འགྱུར་བར་བསམས་ནས། སྲོག་ཆགས་
གསོད་པའི་མཆོད་སྦྱིན་གྱི་ཆོ་ག་དེ་མཛད་དུ་གསོལ་ཞེས་རྒྱལ་པོ་སེམས་དཔའ་
ཆེན་པོ་དེ་ལ་གསོལ་ཏོ། ། །
བཞི་པ་སེམས་དཔའ་ཆེན་པོ་སྙིང་ རྗེ་ ཆེ་བས་སྲོག་ཆགས་གསོད་པར་
གསོལ་བ་དེས་མ་མགུ་ནས་བྲམ་ཟེ་དང་བློན་པོ་དེ་དག་གི་གཏམ་དེ་སྐབས་གཞན་
གྱིས་ཁྱད་དུ་བསད་པ་ནི། རྒྱལ་པོ་དེས་ཞེས་པ་ནས། ཁྱད་དུ་བསད་དོ། །ཞེས་
པའི་བར་ཏེ། དེ་ལྟར་བྲམ་ཟེ་དང་བློན་པོ་རྣམས་ཀྱིས་མཆོད་སྦྱིན་བྱེད་པའི་ཆོ་ག་
མུ་སྟེགས་ཀྱི་རིག་བྱེད་ལས་འབྱུང་བ་ལྟར་སྲོག་ཆགས་མང་པོ་བསད་ནས་ལྷ་
མཆོད་ན་ཆར་འབབ་པོ་ཞེས་གསོལ་བ་དེ་ལ། རྒྱལ་པོ་སེམས་དཔའ་ཆེན་པོ་དེས་
མཆོད་སྦྱིན་ལས་འབྱུང་བའི་ཆོ་ག་དེ་ལྟར་བྱེད་པ་ནི་སྲོག་ཆགས་གསོད་པའི་རྒྱུར་
ཤེས་ནས། ཐུགས་སྙིང་རྗེའི་བདག་ཉིད་ཅན་ཡིན་པའི་ཕྱིར་བྲམ་ཟེ་དང་བློན་པོ་དེ་
དག་གིས་སྲོག་ཆགས་བསད་ནས་མཆོད་སྦྱིན་བྱེད་པར་བསྐུལ་བའི་ཚིག་དེ་ཡིད་
ལ་འབབ་པར་མ་གྱུར་ཏོ། །འོན་ཀྱང་སེམས་དཔའ་ཆེན་པོ་དེ་ནི་གདུལ་བྱ་འདུལ་
བའི་ཐབས་ལ་མཁས་པས་གདུལ་བྱ་འདུལ་བའི་ རྗེས་སུ་མཐུན་པར་བྱས་ཏེ།
བྲམ་ཟེ་དང་བློན་པོ་དེ་དག་ལ་ཁྱེད་ཀྱིས་སྨྲས་པའི་ཚིག་དེ་མི་རིགས་སོ་ཞེས་
དངོས་སུ་ངོ་བཟློག་ཕོད་པའི་ཚིག་རྩུབ་པོ་མ་སྨྲས་པར་གཏམ་གྱི་སྐབས་གཞན་
གྱིས་བྲམ་ཟེ་དང་བློན་པོ་དེ་དག་གིས་སྲོག་ཆགས་གསོད་པར་བསྐུལ་བའི་གཏམ་
དེ་ཁྱད་དུ་བསད་དོ། །
-231-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྔ་པ་བྲམ་ཟེ་དང་བློན་པོ་རྣམས་ཀྱིས་སླར་ཡང་རྒྱལ་པོ་སེམས་དཔའ་ཆེན་
པོ་ལ་ཤ་ཁྲག་གི་མཆོད་སྦྱིན་མཛད་པར་ནན་གྱིས་གསོལ་བ་ནི། དེ་དག་ཡང་ཞེས་
པ་ནས། མཆོད་སྦྱིན་ཆོ་ག་མཛོད། ཅེས་པའི་བར་ཏེ། མདུན་ན་འདོན་པའི་གཙོ་
བོ་བྲམ་ཟེ་རྒན་པོ་དག་དང་བློན་པོ་ཆེན་པོ་དེ་དག་ཡང་རྒྱལ་པོ་སེམས་དཔའ་ཆེན་
པོ་དེ་ལ་འཇིག་རྟེན་ལུགས་དང་མཐུན་པའི་ཆོས་ཀྱི་གཏམ་བྱའི་སྐབས་རྙེད་ནས་
རྒྱལ་པོ་སེམས་དཔའ་ཆེན་པོ་དེའི་བསམ་པ་ཟབ་ཅིང་བརྟག་དཀའ་བ་མི་ཤེས་
ནས། སྔར་རྒྱལ་པོ་ལ་སྲོག་ཆགས་བསད་ནས་ཤ་ཁྲག་གིས་ལྷ་མཆོད་ན་ཆར་
འབབ་པོ་ཞེས་གསོལ་བ་ན། རྒྱལ་པོ་སེམས་དཔའ་ཆེན་པོས་དངོས་ལན་གང་
ཡང་མ་གནང་བར་གཏམ་གཞན་གྱིས་གཡེང་བར་བྱས་པ་དེ་ལ་རྒྱལ་པོས་མཆོད་
སྦྱིན་གྱི་ཆོ་ག་བྱེད་པར་གསོལ་བ་དེ་མ་དགོངས་པ་ཡིན་ནམ། དགོངས་ཀྱང་རྒྱལ་
པོ་ནི་བྱ་བ་མང་བས་མཉེལ་བ་ཡིན་ངེས་སྙམ་དུ་སྲོག་ཆགས་མང་པོ་བསད་ནས་
མཆོད་སྦྱིན་བྱ་བའི་གྲོས་འདེབས་སོ། །ཇི་ལྟར་ཞུས་པ་ནི་བྲམ་ཟེ་དང་བློན་པོ་དེ་
དག་གིས་རྒྱལ་པོ་སེམས་དཔའ་ཆེན་པོ་ལ། རྒྱལ་པོས་ངེས་པར་བགྱི་བ་ལགས་པ་
ནི་ཐོག་མར་ས་གཞི་ཐོབ་པར་བྱ་བ་དང་། ཐོབ་ནས་ཡོངས་སུ་བསྐྱང་བ་གཉིས་ཏེ།
དེ་གཉིས་ཀྱི་གོ་རིམ་ཡང་ཐོག་མར་བདེ་བའི་རྒྱུ་སྦྱིན་པ་གཏོང་བ་དང་ཚུལ་ཁྲིམས་
བསྲུང་བ་སོགས་ཆོས་སྤྱོད་པ་དང་། ཆོས་དེའི་འབྲས་བུ་བདེ་བ་ཐོབ་ནས་ལོངས་
སྤྱོད་པ་ཡིན་པ་བཞིན་དུ་སྔོན་ལ་ས་གཞི་ཐོབ་པར་བྱེད་དགོས། ཐོབ་ནས་མི་
ཉམས་པར་ཡོངས་སུ་སྐྱོང་བ་ཡིན་ནོ། །རྒྱལ་པོ་ཆེན་པོ་ཁྱོད་ནི་དེ་ལྟ་བུའི་རིམ་པ་
དེ་དག་དུས་ལས་འདའ་བར་མི་མཛད་དོ། །རྒྱལ་པོ་ཆེན་པོ་ཁྱོད་ནི་ཆོས་དང་ནོར་
དང༌ འདོད་ པའི་ ཁོར་ གསུམ་བསྟེན་ པ་ ལ་ མཁས་ པར་ གྱུར་ པ་དང་། འབངས་
- 232 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རྣམས་ལ་ཐུགས་རྗེ་ཤིན་ཏུ་ཆེ་བས་འབངས་རྣམས་ལ་རྣམ་པ་ཀུན་ཏུ་ཕན་པ་
མཛད་པ་ཡིན་ལ། དེ་ལྟར་རྒྱལ་པོའི་སྲིད་སྐྱོང་པ་ལ་མཁས་ པ་དང༌། འབངས་
རྣམས་ལ་ཕན་པར་དགོངས་པ་དེས་ན་འབངས་འདི་རྣམས་ལ་བདེ་བ་འབྱུང་བའི་
ཐབས་ལ་འབད་དགོས་སོ། །འབངས་རྣམས་ལ་བདེ་བ་འབྱུང་བའི་ཐབས་ནི་
མཆོད་སྦྱིན་གྱི་ཆོ་ག་སྟེ། མཆོད་སྦྱིན་གྱི་ཆོ་གས་མ་ཧེ་ལ་སོགས་པའི་དུད་འགྲོ་
མང་པོ་བསད་ནས་དབང་ཕྱུག་དང་ཁྱབ་འཇུག་ལ་སོགས་པའི་ལྷ་ཆེན་པོ་རྣམས་
ལ་མཆོད་ན། ལྷ་དེ་དག་གི་མཐུས་མཆོད་སྦྱིན་གྱི་ཆོ་ག་བྱེད་པ་པོ་དང་། མཆོད་
སྦྱིན་དེའི་ཆེད་དུ་བསད་པའི་དུད་འགྲོ་གཉིས་ཀ་མཐོ་རིས་སུ་འགྲོ་བས་ན། རིག་
བྱེད་ལས་འབྱུང་བའི་མཆོད་སྦྱིན་གྱི་ཆོ་ག་ནི་འདིར་ཆར་བབས་ཏེ་ལོ་ལེགས་པ་
སོགས་བདེ་བ་འབྱུང་བའི་ཐབས་ཡིན་པར་མ་ཟད་ཕྱི་མར་མཐོ་རིས་ཐོབ་པའི་
ཐབས་ཀྱང་ཡིན་པས་ན། མཐོ་རིས་ཀྱི་ཐེམ་སྐས་མཆོད་སྦྱིན་གྱི་ཆོ་ག་མཛད་པ་ལ་
ཇི་ལྟར་ཁྱོད་ཐུགས་བག་མེད་པའི་དབང་དུ་གྱུར་ཅེས་རྒྱལ་པོ་ཆེན་པོ་ཁྱོད་ཆོས་
དང་སྲིད་ཀྱི་བྱ་བ་ཐམས་ཅད་ལ་མཁས་ཤིང་། རང་གིས་ངེས་པར་བགྱིད་དགོས་
པ་ཐམས་ཅད་དུས་ལས་མི་འདའ་བར་མཛད་ཅེ་ན། མཆོད་སྦྱིན་གྱི་ཆོ་ག་འདི་ཕྱི་
ཀུན་ཏུ་ཕན་པ་འདི་མི་མཛད་པ་འདི་ཅི་ཡིན་ཞེས་ཞུས་སོ། །འབངས་ལ་ཕན་ཕྱིར་
གནམ་རུ་བསྣམས་པ་དེ། ཞེས་པ་འདི་ལ་འགའ་ཞིག་གིས་གནམ་རུ་གཞུ་ཡིན་
པས་གཞུ་རྒྱུད་བསྒྲེངས་པ་ལྟར་འབངས་རྣམས་ལ་བདེ་སྐྱིད་སྤེལ་བའི་ཕྱིར་དུ་
བསམ་པ་བརྟན་པོ་མཛད་ཅེས་པའི་དོན་དུ་བཤད་ལ། འགའ་ཞིག་གིས་གནམ་རུ་
གཞུར་མ་བྱས་པར་དོན་གཞན་དུ་འཆད་པ་སོགས་མང་དུ་སྣང་ཡང་གནམ་རུ་ནི་
གཞུ་ཡིན་པར་རྒྱ་ཆེར་རོལ་པ་ལས་བཤད་ལ། འོན་ཀྱང་གནམ་རུ་བསྣམས་པ་དེ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེས་བརྗོད་པ་ན། དེ་ཞེས་པ་དེ་རྒྱལ་པོ་སེམས་དཔའ་ཆེན་པོ་ལ་མི་འཇུག་སྟེ།
འདི་ནི་བྲམ་ཟེ་དང་བློན་པོ་རྣམས་ཀྱིས་རྒྱལ་པོ་སེམས་དཔའ་ཆེན་པོ་ལ་དངོས་སུ་
གསོལ་བའི་ཚིག་ཡིན་ལ། དེ་དག་གིས་རྒྱལ་པོ་ལ་དངོས་སུ་གསོལ་བའི་ཚེ་ན་
རྒྱལ་པོ་དེ་ཞེས་བརྗོད་དུ་ག་ལ་རུང་། དེ་ལྟར་བརྗོད་ན་རྒྱལ་པོ་སེམས་དཔའ་ཆེན་
པོ་ལ་དངོས་སུ་བརྗོད་པར་མི་འགྱུར་བར་རྒྱལ་པོ་གཞན་ཞིག་ལ་བརྗོད་པར་
འགྱུར་རོ། །དེ་ཞེས་པའི་སྒྲ་འཇུག་ཚུལ་ནི། སུམ་ཅུ་པ་ལས། གསུམ་པ་ལ་ནི་ཨེ་
སྦྱར་བ། །ཐ་ སྙད་ དབང་ དུ་ གསུམ་ ཡིན་ ཏེ། །དངོས་ པོའི་ དབང་ གིས་ བཞི་ རུ་
འགྱུར། །དུས་ཀྱི་དབང་གིས་གཉིས་ཡིན་ནོ། །ཞེས་དང་། སྨྲ་ཏིས་མཛད་པའི་སྨྲ་
སྒོ་མཚོན་ཆར། དེ་ཞེས་ བྱ་བའི་ཚིག་གི་དོན། །ཐ་སྙད་དངོས་དང་དུས་འཇུག་
གསུམ། །ཞེས་སོགས་འཇུག་ཚུལ་མང་དུ་གསུངས་ཀྱང་ཡི་གེ་མང་བས་འཇིགས་
ནས་མ་བྲིས་སོ། །འགྱུར་རྙིང་གི་གནམ་རུ་བསྣམས་པ་དེ་ཞེས་པ་རྒྱལ་པོ་ཉིད་ལ་
འཇུག་ དཀའ་ བར་ མཐོང་ནས། འགྱུར་ གསར་ དུ། འབངས་ ལ་ ཕན་ ཕྱིར་ གཞུ་
འཛིན་ཁྱོད་ཐུགས་དེ། །ཞེས་འགྱུར་བཅོས་སོ། །དེ་ལྟ་ནའང་དེ་ཞེས་པའི་སྒྲ་རྒྱ་
དཔེ་ལ་ཡོད་པ་ལྟར་འགྱུར་གསར་དུ་ཡང་བྱུང་ངོ། །འགྱུར་གསར་འདིའི་དངོས་
ཟིན་བསྒྱུར་བ་པོའི་བསམ་ཚོད་ཀྱི་དོན་ནི། གཞུ་འཛིན་ཅེས་པ་རྒྱལ་པོའི་མིང་དུ་
བྱས་ནས་འབངས་ལ་ཕན་ཕྱིར་གཞུ་འཛིན་རྒྱལ་པོ་ཁྱོད་མཆོད་སྦྱིན་གྱི་ཆོ་ག་ལྷ་
མཉེས་པའི་ཐབས་འདི་མི་མཛད་པ་ཇི་ལྟར་ཡིན་ཞེས་ཞུས་པའོ། །དེ་ལྟར་འགྱུར་
གསར་རྙིང་གཉིས་ཀ་དེ་ཞེས་པའི་སྒྲ་གནས་པས། གནམ་རུ་བསྣམས་བ་དེ་ཞེས་
པ་རྒྱལ་པོ་ལ་འཇུག་དཀའ་ལ། དེས་ན་འདི་ཡང་བརྡས་བཅིངས་པའི་ཚིག་སྦྱོར་
ཞིག་ཡིན་ནམ་སྙམ་སྟེ། དེ་ཡང་མངོན་བརྗོད་སྣ་ཚོགས་གསལ་བར་ཁྱབ་འཇུག་
- 234-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་རྭ་གཞུ་ཅན་ཞེས་པ་དང༌། དབང་ཕྱུག་ལ་མེ་ཏོག་གཞུ་ཅན་ཞེས་འབྱུང་བས།
བྲམ་ཟེ་དང་བློན་པོ་དེ་དག་གིས་རྒྱལ་པོ་སེམས་དཔའ་ཆེན་པོ་ལ་རྒྱལ་པོ་ཆེན་པོ་
ཁྱོད་ས་ཆེན་པོ་འདི་ཐོབ་ནས་སྐྱོང་ཞིང་ཁོར་གསུམ་བསྟེན་པ་ལ་མཁས་པར་གྱུར་
པ་ཡིན་ན། བདག་ཅག་འབངས་རྣམས་ལ་ཕན་ཕྱིར་གནམ་རུ་སྟེ་གཞུ་བསྣམས་
པའི་ལྷ་ཆེན་པོ་ཁྱབ་འཇུག་དང་དབང་ཕྱུག་ལ་སོགས་པོ་དེ་དག་ཤ་ཁྲག་གིས་
མཆོད་པའི་མཆོད་སྦྱིན་གྱི་ཆོ་ག་འཇིག་རྟེན་འདིར་བདེ་བའི་ཐབས་དང་། ཕྱི་མར་
མཐོ་རིས་ཀྱི་ཐེམ་སྐས་སུ་གྱུར་པ་འདི་མི་མཛད་པར་ཚུལ་འདི་ལ་ཇི་ལྟར་ཁྱོད་
ཐུགས་བག་མེད་པའི་དབང་དུ་གྱུར་ཅེས་ཞུས་སོ། །ཡང་བྲམ་ཟེ་དང་བློན་པོ་དེ་
དག་གིས་རྒྱལ་པོ་སེམས་དཔའ་ཆེན་པོ་ལ་རྒྱལ་པོ་ཆེན་པོ་ ཁྱོད་ཀྱི་བཀའ་ནི་
བདག་ཅག་འབངས་རྣམས་ཀྱི་སྤྱི་བོས་ནོད་པ་ལྟ་ཅི་སྨོས། རྒྱལ་པོ་གཞན་རྣམས་
ཀྱིས་ཀྱང་འདི་ནི་དངོས་གྲུབ་མངོན་སུམ་དུ་གྲུབ་པ་ཡིན་ནོ་ཞེས་རང་གི་འབངས་
དང་འདྲ་བར་རབ་ཏུ་གུས་པས་ནོད་པར་བྱེད་ན། མཆོད་སྦྱིན་གྱི་ཆོ་ག་རྒྱ་ཆེན་པོ་
མཛད་དེ་འཛམ་བུའི་གླིང་དུ་ཆར་ཕབ་ནས་བདེ་ཞིང་ལོ་ལེགས་པ་བདག་གི་སྙན་
པའི་གྲགས་པ་རབ་ཏུ་འབར་བ་དག་ད་ནི་རྒྱལ་པོ་ཆེན་པོ་ཁྱོད་ཀྱིས་མཛད་པའི་
དུས་ལ་བབ་བོ། །གཞན་ཡང་ རྒྱལ་པོ་ཆེན་པོ་ཁྱོད་ཐུགས་ རྗེ་ཤིན་ཏུ་ཆེ་བས་
སེམས་ཅན་ དབུལ་ཕོངས་རྣམས་ལ་ སྦྱིན་པ་མཛད་ཅིང་སྒོ་གསུམ་དགེ་བ་ལ་
གནས་པ་དང་། ཡན་ལག་བརྒྱད་པའི་གསོ་སྦྱོང་གི་སྡོམ་པ་ལ་གནས་པ་ཡིས་དུས་
རྟག་པར་ཁྱོད་ཀྱི་ཐུགས་ལ་ཉེས་པའི་གོ་སྐབས་མེད་པས། ཁྱོད་ནི་རང་བཞིན་
གྱིས་དབང་བསྐུར་བ་ཡིན་པས་སྐྱོན་གཞན་གང་ཡང་མེད་པར་ལེགས་པར་གྱུར་
ཀྱང་། འོན་ཀྱང་ལྷའི་བུ་ལོན་ཡོད་པ་འདི་མ་བཅལ་ན་ཁྱོད་བུ་ལོན་ཅན་དུ་འགྱུར་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བས་ག་ལ་རུང༌། དེས་ན་རིག་བྱེད་ཀྱི་གཞུང་ལ་གྲགས་པའི་ཤ་ཁྲག་གི་མཆོད་
སྦྱིན་གྱིས་ལྷའི་བུ་ལོན་བྲལ་བར་མཛད་པའི་རིགས་སོ། །དེ་ལྟར་རྒྱལ་པོ་ཆེན་པོ་
ཁྱོད་ཀྱིས་སྔར་ཞུས་པ་ལྟར་ཤ་ཁྲག་གི་མཆོད་སྦྱིན་ལེགས་པར་བགྱིས་ན་མཆོད་པ་
དེས་ཁྱབ་འཇུག་དང་དབང་ཕྱུག་ལ་སོགས་པའི་ལྷ་ཆེན་པོ་རྣམས་མཉེས་པར་
འགྱུར་ལ། ལྷ་ཆེན་པོ་དེ་དག་མཉེས་ན་དེའི་མཐུས་འཛམ་བུའི་གླིང་དུ་ཆར་པ་
འབབ་ལ། ཆར་བབས་པས་འབྱུང་པོ་སྐྱེ་དགུ་རྣམས་མགུ་བར་བགྱིད་དོ། །དེ་
བས་ན་བདག་ཅག་འབངས་རྣམས་དང་རྒྱལ་པོ་ཆེན་པོ་རང་ལའང་ཕན་པའི་ཕྱིར་
འཛམ་བུའི་གླིང་དུ་གྲགས་པར་འགྱུར་པའི་མཆོད་སྦྱིན་གྱི་ཆོ་ག་རྒྱ་ཆེན་པོ་ཞིག་
ཅེས་ཀྱང་མཛད་ཅེས་བསྐུལ་ལོ། །དབང་བསྐུར་བའི་སྐད་དོད་ལ་ཨ་བྷི་ཥེ་ཀ་ཞེས་
པ་ཡོད་ལ། ཨ་བྷི་ཥེ་ཀ་ལ་ངེས་ཚིག་གི་བཤད་པས་དྲི་མ་དག་པར་བྱེད་པ་ཞེས་པ་
འབྱུང་ལ། རྒྱལ་པོ་སེམས་དཔའ་ཆེན་པོ་འདི་ནི་སྒོ་གསུམ་གྱི་སྤྱོད་པ་ཅི་མཛད་
བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་ ཕར་ ཕྱིན་དྲུག་ལས་མི་
འདའ་བར་མཛད་པས། སེམས་དཔའ་ཆེན་པོ་འདིའི་སྒོ་གསུམ་ལ་སྐྱོན་གྱི་དྲི་མ་
གང་ཡང་མེད་པས་ཨ་བྷི་ཥེ་ཀའི་དོན་རང་བཞིན་དུ་གནས་ཞེས་པ་སྟེ། བཤད་
སྲོལ་འདི་སྔོན་གྱི་དམ་པ་འགའ་ཞིག་གིས་མཛད་འདུག་པ་ལྟར་འདིར་བཀོད་
དོ། ། །
དྲུག་པ་རྒྱལ་པོ་སེམས་དཔའ་ཆེན་པོས་སྲོག་ཆགས་བསད་པའི་ཤ་ཁྲག་
གིས་ལྷ་རྣམས་མགུ་བ་དང་སྡིག་པ་བྱས་པ་ལས་བདེ་བ་འབྱུང་བ་མི་རིགས་སོ་
སྙམ་དུ་དགོངས་པ་ནི། དེས་བསམས་པ། ཞེས་པ་ནས། ག་ལ་སྲིད། ཅེས་པའི་
བར་ཏེ། དེ་ལྟར་འཚེ་བ་ཆོས་སུ་སྨྲ་བའི་མུ་སྟེགས་ཀྱི་རྗེས་སུ་འབྲང་བའི་བྲམ་ཟེ་
- 236 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང་བློན་པོ་དེ་དག་གིས་ཤ་ཁྲག་གི་མཆོད་སྦྱིན་བྱས་པས་ལྷ་ཆེན་པོ་རྣམས་མཉེས་
པ་དང་དེའི་མཐུས་འཇིག་རྟེན་དུ་ཆར་བབས་ཏེ་ལོ་ལེགས་པ་འབྱུང་བ་དང་།
མཆོད་སྦྱིན་གྱི་མཐུས་ཕྱི་མ་མཐོ་རིས་སུ་སྐྱེ་བ་དང༌། སྐྱེ་དགུ་རྣམས་ལ་ཕན་པའི་
ཕྱིར་ཤ་ཁྲག་གི་མཆོད་སྦྱིན་ངེས་པར་བྱ་དགོས་པའི་རྒྱུ་མཚན་མང་དུ་གསོལ་བ་དེ་
ལ་རྒྱལ་པོ་སེམས་དཔའ་ཆེན་པོ་དེས་བསམས་པ། ཀྱེ་མའོ་འགྲོ་བ་འདི་དག་ནི་
ཤིན་ཏུ་བླུན་པ་སྟེ། བློ་གྲོས་ཀྱི་སྟོབས་ཆུང་ལ་ལེགས་ཉེས་དཔྱོད་མི་ནུས་པར་
གཞན་གྱི་དྲིང་ལ་འཇོག་ཅིང་ཆོས་ཞེས་བྱ་བའི་ཚིག་ཙམ་ལ་དགའ་བས་ཚིག་ཙམ་
གྱི་རྗེས་སུ་འབྲངས་ཏེ་དད་པ་སྐྱེ་བ་ནི་ཤིན་ཏུ་མ་ལེགས་པར་བསྟན་ཏོ། །དེའི་རྒྱུ་
མཚན་གང་ཞེ་ན། འདི་ལྟར་འཇིག་རྟེན་དག་ན་བདག་པོ་གང་ལ་སྐྱབས་བཙལ་
བའི་མ་ཧེ་ལ་སོགས་པའི་དུད་འགྲོ་དེ་དག་བསད་པས་ཆོས་སུ་འགྱུར་བར་འདོད་
པ་ནི་འཚེ་བ་ཆོས་སུ་སྨྲ་བའི་སློབ་དཔོན་ངན་པ་དེ་ཡིས་བསྟན་པའི་རྗེས་སུ་ཞུགས་
པའི་སྐྱེ་བོ་ལམ་ངན་པར་སོང་བ་ཡིན་ནོ། །འཚེ་བ་ཆོས་སུ་སྨྲ་བ་དེ་དག་དང་དེ་
དག་གི་རྗེས་སུ་ཞུགས་ཏེ་སྲོག་ཆགས་གསོད་པའི་མཆོད་སྦྱིན་གྱི་ཆོ་ག་བྱེད་པ་དེ་
དག་ཐམས་ཅད་གཞན་གྱི་སྲོག་བཅད་པའི་ལས་ཀྱི་རྣམས་པར་སྨིན་པའི་མཐུས་
ཕྱི་མ་ངན་སོང་དུ་ལྷུང་སྟེ། མི་བདེ་དོག་པའི་ནང་ན་འཁོད་དེ་སྡུག་བསྔལ་དྲག་པ།
རྩུབ་པ། མི་བཟད་པ། ཡིད་དུ་མི་འོང་པ། དཔེ་བྱ་བར་དཀའ་བ་མྱོང་བར་འགྱུར་
རོ། །བརྒྱ་ ལ་ ངན་ སོང་ནས་ཐར་པའི་དུས་ བྱུང་ ཡང་ཚེ་ཐུང་བ། ནད་མང་བ།
གནོད་པ་བརྒྱ་ཕྲག་དུ་མས་གཟིར་བའི་སྡུག་བསྔལ་མྱོང་བར་འགྱུར་རོ། །གཞན་
ཡང་ཕྱུགས་རྣམས་བསད་པས་ཆོས་སུ་འགྱུར་བ་དང༌། གསོད་པ་པོ་དང་བསད་
པའི་ཕྱུགས་གཉིས་ལ་ཕྱི་མ་ལྷའི་འཇིག་རྟེན་དུ་སྐྱེ་བ་དང་། ཕྱུགས་བསད་པའི་ཤ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྲག་གིས་ལྷ་རྣམས་མཉེས་པར་འགྱུར་ཞེས་ཟེར་བ་དེ་དག་ཇི་ལྟར་འཐད་པར་
འགྱུར་ཏེ། དེ་དག་ནི་འཚེ་བ་ཆོས་སུ་སྨྲ་བ་དང་སྡིག་པ་བྱས་པས་མཐོ་རིས་ཐོབ་
པར་སྨྲ་བ་དང༌། ཤ་ཁྲག་མི་གཙང་བས་ལྷ་རྣམས་མཉེས་པར་སྨྲ་བ་སྟེ་ཕྱིན་ཅི་
ལོག་ཤ་སྟག་སྨྲ་བའོ། །དེ་དག་མི་འཐད་པའི་རྒྱུ་མཚན་ནི་རིམ་པ་ལྟར་མཆོད་སྦྱིན་
བྱེད་པའི་ཚེ་ཕྱུགས་རྣམས་བསད་པ་སྔགས་ཀྱི་མཐུས་མཐོ་རིས་སུ་འགྲོ་བའི་ཕྱིར་
རྒྱུ་མཚན་དེ་བས་མཆོད་སྦྱིན་གྱི་ཕྱིར་དུ་མ་ཧེ་སོགས་དུད་འགྲོ་དེ་དང་དེ་དག་
བསད་ན། གསོད་པ་པོ་ལ་ཆོས་དགེ་བ་འབྱུང་བར་འགྱུར་ཞེས་ཟེར་བ་དེ་ཡང་
འཚེ་བ་ཆོས་སུ་སྨྲ་བའི་མུ་སྟེགས་ངན་པས་བསླུས་པའི་རྗེས་སུ་འབྲང་བའི་རྫུན་
ཚིག་ཁོ་ན་ཡིན་ཏེ། སེམས་ཅན་རྣམས་རང་རང་གིས་ལས་གང་བསགས་པ་དེའི་
འབྲས་བུ་རང་རང་གིས་མྱོང་བར་འགྱུར་གྱི། གཞན་གྱིས་ལས་བྱས་པའི་འབྲས་བུ་
ཕ་རོལ་གཞན་གྱིས་ཐོབ་པ་ག་ལ་བདེན། དེ་བདེན་ན་ལས་དགེ་སྡིག་གི་འབྲས་བུ་
སོ་སོར་ངེས་པ་མིན་པ་དང་། ལས་མ་བྱས་པ་དང་ཕྲད་པ་དང་། བྱས་པ་ཆུད་ཟ་
བར་འགྱུར་ལ། དེ་ལྟར་ན་ཡོན་ཏན་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་
ཀྱི་དད་པ་ཡིན་པ་ལ་ལྟ་ངན་དེས་ལས་འབྲས་ཀྱི་རྣམ་གཞག་ཉམས་པར་འགྱུར་
བས་དེ་ལས་ཐ་ཆད་པ་གང་ཞིག་ཡོད། གཞན་ཡང་མཆོད་སྦྱིན་གྱི་ཆེད་དུ་བསད་
པའི་དུད་འགྲོ་དེ་དག་གི་ཡིད་སྲོག་གཅོད་སོགས་ལོག་པར་སྤྱོད་པ་ལས་མ་ལྡོག་
ཅིང་། དགེ་བའི་ལས་གང་ཡང་ངེས་པར་མ་བྱས་པར་ཕྱུགས་དེ་རྣམས་མཆོད་སྦྱིན་
ལ་བསད་པར་གྱུར་ཀྱང་བསད་པའི་སྡུག་བསྔལ་དེ་ཉིད་མྱོང་བ་ལས། རང་རང་
གིས་མཐོ་རིས་སུ་སྐྱེ་བའི་ལས་བཟང་པོ་བྱས་པའི་གཞི་གང་ཡང་མེད་པར་འབྲས་
བུ་མཐོ་རིས་སུ་སྐྱེ་བ་ཇི་ལྟར་ཐོབ། རྒྱུ་མ་བསགས་པར་འབྲས་བུ་འབྱུང་ན་ཐམས་
- 238 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཅད་འབད་མེད་དུ་གྲོལ་བའམ། ཐམས་ཅད་མཐོ་རིས་སུ་སྐྱེ་བའམ། རྒྱུ་བསགས་
པ་དོན་མེད་པར་འགྱུར་རོ། །གཞན་ཡང་མཆོད་སྦྱིན་ལ་བསད་པས་མཐོ་རིས་སུ་
འགྲོ་ན་ནི་མཆོད་སྦྱིན་བྱེད་པ་པོ་བྲམ་ཟེ་རང་ཉིད་ཕྱུགས་སུ་བསྒྱུར་ལ་རག་གོ །མུ་
སྟེགས་ཀྱི་ལུགས་འགའ་ཞིག་ལ་འདི་ལྟར་བྱེད་པའང་སྣང་སྟེ། དབང་ཕྱུག་དང་
ཁྱབ་འཇུག་དང་གུ་ལང་སོགས་ཀྱི་མཐུས་མཐོ་རིས་སུ་སྐྱེ་བར་འདོད་ནས། དབང་
ཕྱུག་སོགས་ཀྱི་ལྷ་རྟེན་ཡོད་པའི་སར་མདུང་རྩེ་གསུམ་པ་བཙུགས་པ་ལ་སྟེང་ནས་
མཆོངས་ཏེ་མདུང་རྩེ་འཕོངས་ནས་སྤྱི་བོར་ཐོན་ཏེ་འཆི་བར་བྱེད་པ་དག་ཀྱང་ཡོད་
པར་སྣང་ངོ༌། །གང་གི་ཕྱིར་འཚེ་བ་ཆོས་སུ་སྨྲ་བའི་ཚུལ་འདི་འདྲ་རྒྱལ་བའི་བཀའ་
གང་ནས་ཀྱང་མ་བཤད་ཅིང་། རིགས་པས་བརྟགས་ནའང་མི་འཐད་ལ། སྐྱེ་བོ་
དམ་པའི་གསུང་གང་ནའང་འདི་འདྲ་མི་སྣང་བས། དེའི་ཕྱིར་བླུན་རྨོངས་དེ་དག་
གི་ཚིག་སུ་ཞིག་ཉན། ཚུལ་འདི་འདྲ་ལ་དགོངས་ནས་ཚད་མ་རྣམ་འགྲེལ་ལས།
རིག་བྱེད་ཚད་མ་དང་ནི་འགས་བྱེད་སྨྲ། ཁྲུས་ལས་ཆོས་འདོད་དང་ནི་རིགས་སྨྲས་
དྲེགས། །སྡིག་པ་གཞོལ་ཕྱིར་གདུང་བ་རྩོམ་ཞེས་པ། །བླུན་པོ་ཤེས་རབ་འཆལ་
པའི་རྟགས་ལྔ་ཡིན། །ཞེས་ གསུངས་སོ། །གཞན་ཡང་ཤ་ ཕྲག་གིས་ ལྷ་ཆེན་པོ་
རྣམས་མཉེས་པར་འགྱུར་རོ་ཟེར་བ་དེ་ཡང་མི་བདེན་ཏེ། གཞན་འཕྲུལ་དབང་
བྱེད་སོགས་ལྷ་གནས་རྣམས་ན་མཚུངས་པ་མེད་པའི་མཐུ་དང་བསུང་སྟེ་དྲི་ཞིམ་
དང༌། རོ་མངར་པོ་དང༌། ཁ་དོག་བཟང་པོ་དང་། གཟི་དང་ལྡན་པའི་བདུད་རྩིའི་
ཟས་མཆོག་ལྷ་མིས་ཕུལ་བ་དག་བོར་ནས། མ་ཧེ་སོགས་ཕྱུགས་བསད་པའི་ཤ་
ཁྲག་ཁ་དོག་དང་དྲི་རོ་རྣམས་ངན་པ་མི་གཙང་མ་བའི་རང་བཞིན་ཅན་དེ་དག་
གིས་བདུད་རྩིས་འཚོ་བའི་ལྷ་ཆེན་པོ་དེ་རྣམས་མགུ་བར་འགྱུར་བ་ག་ལ་སྲིད།
9 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེས་ན་འདི་དག་ནི་ཤ་ཟ་འདྲེ་བཀྲེན་འགའ་ཞིག་གི་འདོད་པ་དང་མཐུན་པར་ལྟ་
ངན་གྱི་དབང་དུ་སོང་བའི་མུ་སྟེགས་འགའ་ཞིག་གིས་འཇིག་རྟེན་བསླུ་བའི་ཕྱིར་དུ་
བཅོས་པར་ཟད་དོ། །དེས་ན་ལྟ་བ་ངན་པའི་དབང་དུ་སོང་བའི་སེམས་ཅན་འདི་
རྣམས་སྙིང་རེ་རྗེ་སྙམ་དུ་དགོངས་སོ། ། །
བདུན་པ་རྒྱལ་པོ་སེམས་དཔའ་ཆེན་པོས་འབངས་རྣམས་དགེ་ལ་གཟུད་
པའི་ ཕྱིར་ ཐབས་ མཁས་ ཀྱི་མཆོད་ སྦྱིན་མཛད་ ཚུལ་ ལ་ བཅུ་ གཉིས། རྒྱལ་ པོ་
སེམས་དཔའ་ཆེན་པོས་མཆོད་སྤྲིན་མཛད་པར་གསོལ་བའི་བྲམ་ཟེ་དང་བློན་པོ་དེ་
དག་ལ་མི་སྟོང་གི་མཆོད་སྦྱིན་ཞིག་བྱའོ་ཞེས་བཀའ་སྩལ་པ། བྲམ་ཟེ་དང་བློན་པོ་
རྣམས་འཇིགས་ནས་ཅིག་ཅར་བྱས་ན་འབངས་རྣམས་འཁྲུག་པར་འགྱུར་བས་
རིམ་གྱིས་མཛད་པར་གསོལ་བ། རྒྱལ་པོ་སེམས་དཔའ་ཆེན་པོས་འབངས་རྣམས་
འཁྲུག་པར་མི་འགྱུར་བ་ཞིག་ངས་བྱའོ་ཞེས་བཀའ་སྩལ་པ། མཆོད་སྦྱིན་བྱ་བའི་
ཕྱིར་བཀའ་ ཁྲིམས་བསྒྲགས་པ། སེམས་དཔའ་ཆེན་པོའི་བཀའ་ ཁྲིམས་དེ་ལ་
འབངས་རྣམས་དད་ཅིང་འདུན་པ། སྡིག་པ་བྱེད་པ་རྣམས་གཟུང་བའི་ཕྱིར་སའི་ཆ་
ཐམས་ཅད་དུ་བློན་པོ་རྣམས་བཀྱེ་ནས་ཉིན་རེ་བཞིན་བཀའ་ཁྲིམས་བསྒྲགས་པ།
འཛམ་བུའི་གླིང་གི་མི་ཐམས་ཅད་རང་སྲོག་ལ་གཅེས་པས་སྡིག་པ་བྱེད་པ་སུ་ཡང་
མ་བྱུང་ཞིང་ཐམས་ཅད་དགེ་བཅུའི་ཁྲིམས་ལ་གནས་པ། རྒྱལ་པོ་སེམས་དཔའ་
ཆེན་པོ་ཐུགས་མཉེས་ནས་འཛམ་བུའི་གླིང་གི་སྐྱེ་བོ་ཁྲིམས་ལྡན་ཐམས་ཅད་སྦྱིན་
པའི་གནས་སུ་བཀུར་བ། བང་མཛོད་རྣམས་ཁ་ཕྱེ་ནས་འཛམ་བུའི་གླིང་གི་སྐྱེ་བོ་
ཐམས་ཅད་ལ་སྦྱིན་པ་བཏང་བ། འཛམ་བུའི་གླིང་གི་སྐྱེ་བོ་ཐམས་ཅད་ཆོས་དང་
ཟང་ཟིང་གཉིས་ཀས་ཚིམ་ནས་རྒྱལ་པོ་སེམས་དཔའ་ཆེན་པོའི་སྙན་པའི་གྲགས་
- 240 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པས་ཕྱོགས་ཐམས་ཅད་དུ་ཁྱབ་པ། འཛམ་བུའི་གླིང་གི་སྐྱེ་བོ་ཐམས་ཅད་ཆོས་
བཞིན་སྤྱད་པའི་མཐུས་བདེ་སྐྱིད་རྫོགས་ལྡན་གྱི་དུས་བཞིན་འཕེལ་བ། སེམས་
དཔའ་ཆེན་པོས་ཐབས་མཁས་ཀྱི་མཆོད་སྦྱིན་མཛད་པ་དེ་ལ་བློན་པོ་རྣམས་ཀྱིས་
རྒྱ་ཆེར་བསྔགས་པའོ། །དངཔོ་ནི། རྒྱལ་པོ་དེས་ཞེས་པ་ནས། སྦྱོར་བ་ཡང་རྟོགས་
ཤིག །ཅེས་པའི་བར་ཏེ། རྒྱལ་པོ་སེམས་དཔའ་ཆེན་པོ་དེས་སྲོག་ཆགས་གསོད་
པའི་མཆོད་སྦྱིན་སྡིག་པའི་ལས་ཚབས་པོ་ཆེ་ཡིན་པ་དང༌། སྡིག་པའི་ལས་དེ་ཆོས་
སུ་འགྱུར་པའི་སྐབས་མེད་པ་དང་། ཤ་ཁྲག་ མི་གཙང་བས་ལྷ་ཆེན་པོ་རྣམས་
མཉེས་ པར་ འགྱུར་ བ་ མི་ སྲིད་ པར་ དགོངས་ ཤིང་། སེམས་ ཅན་ མི་ དགེ་ བའི་
བཤེས་གཉེན་གྱིས་བསླུས་ནས་ལྟ་བ་ངན་པའི་དབང་དུ་སོང་བ་རྣམས་ལ་སྙིང་རྗེ་
ཆེན་པོ་སྐྱེས་ནས། སེམས་ཅན་རྣམས་ལས་ངན་པ་དེ་ལ་ལྡོག་སྟེ་དགེ་བ་བཅུའི་
ཁྲིམས་ལ་གནས་པ་ཞིག་བྱུང་ན་ཅི་མ་རུང་སྙམ་དུ་དགོངས་ཤིང༌། དེ་ལ་ད་ནི་
འདིར་ཐབས་འདི་ལྟར་བྱ་དགོས་སོ་སྙམ་དུ་བསམས་ནས་སྲོག་ཆགས་བསད་པའི་
མཆོད་སྦྱིན་ལ་གཏིང་ནས་མི་མོས་ཀྱང་། འབངས་དེ་རྣམས་ཀྱི་བསམ་པ་དང་
བསྟུན་ནས་མཆོད་སྦྱིན་བྱ་བ་ལ་མོས་པ་འདྲ་བར་བྱས་ཏེ། བྲམ་ཟེ་དང་བློན་པོ་དེ་
དག་གིས་འབངས་ལ་ཕན་པའི་ཕྱིར་མཆོད་སྦྱིན་ངེས་པར་མཛད་དགོས་སོ་ཞེས་
གསོལ་བའི་ཚིག་དེ་མཉན་ནས་བྲམ་ཟེ་དང་བློན་པོ་དེ་དག་ལ་སྨྲས་པ། ཁྱེད་ཅག་
འདི་ལྟར་བདག་ལ་ཕན་པར་སེམས་པ་ནི་བདག་ལ་མགོན་དང་བཅས་ཤིང་ཕན་
འདོགས་པ་དང་ལྡན་པར་གྱུར་ཏོ། །དེ་བས་ན་འབངས་ལ་བདེ་སྐྱིད་འབྱུང་བའི་
ཕྱིར་མཆོད་སྦྱིན་གྱིས་ལྷ་རྣམས་མཉེས་པར་བྱ་བ་དེ་ལ་དུད་འགྲོ་བསད་པའི་
མཆོད་སྦྱིན་གྱིས་ཀྱང་ལྷ་རྣམས་མཉེས་པར་འགྱུར་ན། མིའི་མཆོད་སྦྱིན་བྱས་ན་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྷག་པར་དུ་མཉེས་པ་འོང་དགོས་ལ། ང་ནི་རྒྱལ་པོ་ཆེན་པོ་ཡིན་པས་མཆོད་སྦྱིན་
ཆུང་ ངུ་ཞིག་མི་ བྱ་ ཡིས། མི་སྟོང་ གི་ མཆོད་སྦྱིན་ བྱེད་ པར་ འདོད་ ཀྱི། ཇི་ ལྟར་
བསྐོས་པའི་བློན་པོ་རྣམས་མི་སྟོང་གི་མཆོད་སྦྱིན་བྱེད་པ་དེའི་ཡོ་བྱད་སྦྱོར་དུ་ཆུག་
ཅིག །གང་དུ་མཆོད་སྦྱིན་བྱ་བའི་བཀད་ས་རྩིག་ཏུ་རུང་བའི་ས་ཕྱོགས་འོས་པ་
རྟོགས་ཤིག །ཚེས་གྲངས་གང་ལ་མཆོད་སྦྱིན་བྱས་ན་ལྷ་རྣམས་མཉེས་པར་འགྱུར་
བ་སོམས་ལ་དེ་དང་མཐུན་པའི་ཚེས་གྲངས་རྟོགས་ཤིག །བྱེད་པ་གང་ལ་མཆོད་
སྦྱིན་བྱས་ན་ལྷ་རྣམས་མཉེས་པར་འགྱུར་བའི་བྱེད་པ་རྟོགས་ཤིག །ཚེས་གྲངས་
གང་ལ་མཆོད་སྦྱིན་བྱ་བའི་ཚེས་གྲངས་དེའི་ཉིན་ཞག་གཅིག་ལ་ཡུད་ཙམ་སུམ་ཅུ་
ཡོད་པའི་ནང་ནས་ཡུད་ཙམ་གང་ལ་མཆོད་སྦྱིན་བྱས་ན་ལྷ་རྣམས་མཉེས་པར་
འགྱུར་བའི་ཡུད་ཙམ་རྟོགས་ཤིག །ཚེས་གྲངས་གང་ལ་མཆོད་སྦྱིན་བྱ་བའི་ཉིན་
ཞིག་དེ་ལ་རྒྱུ་སྐར་ཉི་ཤུ་རྩ་བདུན་ནམ་རྩ་བརྒྱད་རྒྱུ་བ་ལས་རྒྱུ་སྐར་གང་རྒྱུ་བའི་
དུས་ལ་མཆོད་སྦྱིན་བྱས་ན་ལྷ་རྣམས་མཉེས་པར་འགྱུར་བའི་རྒྱུ་སྐར་ཡང་རྟོགས་
ཤིག །ཚེས་གྲངས་གང་ལ་མཆོད་སྦྱིན་བྱ་བའི་ཉིན་ཞག་དེའི་རེས་གཟའ་གང་ཡིན་
པ་དང་རྒྱུ་སྐར་གང་རྒྱུ་བ་གཉིས་ཀྱི་ཁམས་ཀྱི་འཕྲོད་ཀྱང་རྟོགས་ཤིག །སྦྱོར་བ་
གང་ལ་མཆོད་སྦྱིན་བྱས་ན་ལྷ་རྣམས་མཉེས་པར་འགྱུར་བའི་སྦྱོར་བ་ཡང་རྟོགས་
ཤིག །ལུག་དང་གླང་ལ་སོགས་པའི་དུས་སྦྱོར་བཅུ་གཉིས་ཡོད་པ་ལས་དུས་སྦྱོར་
གང་ལ་མཆོད་སྦྱིན་བྱས་ན་ལྷ་རྣམས་མཉེས་པར་འགྱུར་བའི་དུས་སྦྱོར་ཡང་རྟོགས་
ཤིག །དེ་ལྟར་བརྟགས་ནས་འབངས་ལ་བདེ་སྐྱིད་འབྱུང་བའི་ཕྱིར་དུ་གང་ལེགས་
བ་དེའི་དུས་སུ་མི་སྟོང་གི་མཆོད་སྦྱིན་དུས་གཅིག་ཏུ་བྱའོ་ཞེས་བཀའ་བསྩལ་ཏོ། །
དེ་ལ་ཚེས་གྲངས་དང་། ཉིན་ཞག་དང་། རྒྱུ་སྐར་ཉི་ཤུ་རྩ་བདུན་དང་། ཡུད་ཙམ་
- 242 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང༌། རྒྱུ་སྐར་དང་རེས་གཟའ་རྣམས་ཀྱི་ཁམས་གང་ཡིན་པ་དང༌། དེ་དག་གི་
བཟང་ངན་རྣམས་ནི་ཡོངས་སུ་གྲགས་པ་ལྟར་ཡིན་ལ། བྱེད་པ་བཅུ་གཅིག་དང༌།
སྦྱོར་བ་ཉི་ཤུ་རྩ་བདུན་ཡོད་པར་དྲི་མེད་འོད་ལས་བཤད་དེ། བྱེད་པ་བཅུ་གཅིག་
ནི། གདབ་པ། བྱིས་པ། རིག་པ་ཅན། ཏིལ་བརྡུངས། ཁྱིམ་སྐྱེས། ཚོང་བ། འཇུག་
ཕོད། བཀྲ་ཤིས། རྐང་བཞི། ཀླུ། མི་སྡུག་པ་སྟེ་བཅུ་གཅིག་གོ །དེ་དག་ལས་པིཊྛི་
འམ་འཇུག་ཕོད་ནི་དགེ་བའི་བྱ་བ་ལ་ངན་པར་གསུངས་སོ། །སྦྱོར་བ་ཉི་ཤུ་རྩ་
བདུན་ནི། སེལ་བ་དང་། འཛའ་བོ་དང་། ཚེ་དང་ལྡན་པ་དང་། སྐལ་བཟང་དང་།
བཟང་ པོ་ དང་། ཤིན་ཏུ་ སྤྲང་དང༌། ལས་ བཟང་ དང་། འཛིན་ པ་ དང་། ཟུག་རྔུ་
དང༌། སྐྲངས་པ་དང་། འཕེལ་བ་དང༌། ངེས་པ་དང་། ཀུན་འཇོམས་དང་། དགའ་
བ་དང་། རྡོ་རྗེ་དང་། དངོས་གྲུབ་དང༌། ཤིན་ཏུ་བརྡུངས་དང་། མཆོག་ཅན་དང༌།
ཡོངས་འཇོམས་དང་། ཞི་བ་དང༌། གྲུབ་པ་དང་། བསྒྲུབ་བྱ་དང་། དགེ་བ་དང༌།
དཀར་པོ་དང་། ཚངས་པ་དང་། དབང་པོ་དང་། ཁོན་འཛིན་ཏེ་སྦྱོར་བ་ཉི་ཤུ་རྩ་
བདུན་ ནོ། །དེ་ དག་ ལས་ སེལ་ བ། ཤིན་ སྐྲངས། ཟུག་ ཇུ སྐྲངས་ པ། ཀུན་
འཇོམས། ཤིན་ བརྡུངས། ཡོངས་ འཇོམས། ཁོན་ འཛིན་ རྣམས་ ངན་ པ་ དང༌། དེ་
དག་ལས་གཞན་པ་རྣམས་བཟང་བར་བཤད་དོ། །
གཉིས་པ་ བྲམ་ཟེ་དང་ བློན་པོ་རྣམས་འཇིགས་ནས་ཅིག་ཅར་ བྱས་ན་
འབངས་རྣམས་འཁྲུག་པར་འགྱུར་བས་རིམ་གྱིས་མཛད་པར་གསོལ་བ་ནི། དེ་
ནས་ དེ་ལ་ཞེས་པ་ནས། དེ་མེད་དོ་ཞེས་སྨྲས་སོ། །ཞེས་པའི་བར་ཏེ། རྒྱལ་པོ་
སེམས་དཔའ་ཆེན་པོས་དེ་ལྟར་གསུངས་པ་དེ་ལ་མདུན་ན་འདོན་གྱི་གཙོ་བོ་བྲམ་
ཟེ་རྒན་པོ་ཞིག་གིས་སྨྲས་པ། རྒྱལ་པོ་ཆེན་པོ་ཐན་པ་བཟློག་སྟེ་ཆར་འབབ་པ་དང་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མུ་གེ་ཞི་བ་སོགས་འདོད་པའི་དོན་འགྲུན་པར་བགྱི་པའི་སླད་དུ་རེ་ཤིག་ཁྲུས་
མཛོད་ཅིག་དང་། སྔོན་ལ་མི་གཅིག་བཟུང་ནས་དེའི་མཆོད་སྦྱིན་བགྱིས་ནས་སླད་
མི་དགུ་བརྒྱ་དང་དགུ་ཅུ་རྩ་དགུ་པོ་རྣམས་རིམ་གྱིས་བཟུང་ནས་མཆོད་སྦྱིན་པ་
རྩམ་མོ། །དེ་ལྟར་མ་མཛད་ པར་ མི་སྟོང་ཅིག་ཅར་དུ་བཟུང་ནས་མཆོད་སྦྱིན་
མཛད་ན། ཁྱོད་ཀྱི་འབངས་རྣམས་འཇིགས་ཤིང་སྐྲག་ནས་གདོན་མི་ཟ་བར་ཡིད་
འབྱུང་བར་འགྱུར་རོ་ཞེས་གསོལ་ཏོ། །བྲམ་ཟེ་གཞན་རྣམས་དང་བློན་པོ་རྣམས་
ཀྱིས་ཀྱང་དེ་མེད་དོ་ཞེས་སྨྲས་སོ། །གསུམ་པ་རྒྱལ་པོ་སེམས་དཔའ་ཆེན་པོས་
འབངས་རྣམས་འཁྲུག་པར་མི་འགྱུར་བ་ཞིག་ངས་བྱའོ་ཞེས་བཀའ་སྩལ་པ་ནི།
རྒྱལ་ པོ་ དེས་ ཞེས་ པ་ནས། དེ་ ལྟར་ བྱའོ། །ཞེས་ པའི་ བར་ཏེ། རྒྱལ་ པོ་ སེམས་
དཔའ་ཆེན་པོ་དེས་བྲམ་ཟེ་དང་བློན་པོ་དེ་དག་ལ་སྨྲས་པ། ཁྱེད་ངས་མི་སྟོང་གི་
མཆོད་སྦྱིན་བྱས་ན་འབངས་རྣམས་འཁྲུག་པར་འགྱུར་དུ་མ་གདོགས་ཤིག །ངས་
ཅི་ནས་ཀྱང་འབངས་རྣམས་ཡིད་འབྱུང་བར་མི་འགྱུར་བ་དེ་ལྟར་བྱའོ་ཞེས་བཀའ་
སྩལ་ཏོ། །
བཞི་པ་མཆོད་སྦྱིན་བྱ་བའི་ཕྱིར་བཀའ་ཁྲིམས་བསྒྲགས་པ་ནི། དེ་ནས་
རྒྱལ་པོ་དེས་ཞེས་པ་ནས། ཤེས་པར་གྱིས་ཤིག །ཅེས་པའི་བར་ཏེ། དེ་ནས་རྒྱལ་
པོ་སེམས་དཔའ་ཆེན་པོ་དེས་གྲོང་ཁྱེར་གྱི་མི་རྣམས་བསྡུས་ནས་སྨྲས་པ། ང་ནི་
འབངས་རྣམས་ལ་མུ་གེ་ཞི་ཞིང་བདེ་སྐྱིད་སྤེལ་བའི་ཕྱིར་དུ་མི་སྟོང་གི་མཆོད་སྦྱིན་
བྱེད་འདོད་ན། ཉེས་པ་མེད་བར་མི་འདོད་བཞིན་དུ་སུ་ཡང་མཆོད་སྦྱིན་གྱི་ཕྱིར་དུ་
བཟུང་ནས་ཕྱུགས་སུ་བྱ་བ་སྟེ་གསད་པར་ངས་མི་ནུས་ཀྱི། དེ་བས་ན་དེང་ཕན་
ཆད་ཁྱེད་ཅག་ལས་མི་གང་དང་གང་དམ་པའི་ཆོས་ཀྱི་ཚུལ་དང་འགལ་བར་བྱེད་
- 244 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པ་དང༌། རྒྱ་པོའི་བཀའ་ཁྲིམས་ལས་འགལ་བྱེད་ཅིང་ངའི་བཀའ་གཅོག་པ་བྱེད་པ་
དེ་དང་དེ་དག་ངའི་རྟོག་ཆེན་བྱ་ར་བ་ཡིད་ཆེས་པའི་མི་ཤའི་མིག་གཉིས་ཀྱིས་མ་
ལོག་ཅིང་། བློ་གྲོས་ཀྱི་མིག་བག་མེད་པའི་གཡེང་བ་དང་། འདུན་པས་འགྲོ་བ་
དང༌། ཞེ་སྡང་གིས་འགྲོ་བ་སོགས་འགྲོ་བ་བཞིའི་དྲི་མ་མེད་པས་ཉིན་མཚན་ཀུན་
ཏུ་བསྒྲིམས་ཏེ་བརྟག་པར་བྱའོ། །དེ་ལྟར་བརྟགས་པ་ན་གཞན་གྱི་སྲོག་གཅོད་པ་
དང༌། གཞན་གྱི་རྫས་བརྐུ་བ་དང༌། འདོད་ལོག་སྤྱོད་པ་དང་། རྫུན་སྨྲ་བ་དང་།
ཕན་ཚུན་མཐུན་པ་དབྱེ་བའི་ཕྲ་མ་བྱེད་པ་དང་། གཅིག་ལ་གཅིག་ཁ་ཟེར་བ་དང་།
རང་རང་གི་རིགས་དང་མཐུན་པའི་ལས་མི་བྱེད་པར་མི་འོས་པ་བྱེད་པ་དང་ལ།
སྐྱེ་འགྲོ་སྤྱིའི་བདེ་སྐྱིད་ལ་གནོད་པའི་ལས་བྱེད་པ་སོགས་རང་རང་གི་རིགས་ལ་
གནོད་པ་དང་། ཡུལ་སྤྱི་ལ་གནོད་པ་བྱེད་པ་དག་ཡོད་ན་ངས་ཕྱུགས་ཀྱི་གོར་
བཟུང་སྟེ་སྲོག་བཅད་ནས་ལུས་མཆོད་སྦྱིན་དུ་བྱ་བར་ཁྱེད་ཀྱིས་ཤེས་པར་གྱིས་
ཤིག་ ཅེས་ བཀའ་ ཁྲིམས་ བསྒྲགས་ སོ། །ལྔ་ པ་ སེམས་ དཔའ་ཆེན་ པོའི་ བཀའ་
ཁྲིམས་དེ་ལ་འབངས་རྣམས་དད་ཅིང་འདུན་པ་ནི། དེ་ནས་དེ་དག་གི་ཞེས་པ་
ནས། གཞན་མ་མཆིས། ཞེས་པའི་བར་ཏེ། དེ་ལྟར་རྒྱལ་པོ་སེམས་དཔའ་ཆེན་
པོས་ཆོས་དང་བསྟུན་ནས་དགེ་བ་བྱེད་པ་རྣམས་སྐྱོང་ཞིང་། སྡིག་པ་བྱེད་པ་རྣམས་
བཟུང་ནས་མཆོད་སྦྱིན་བྱའོ་ཞེས་བཀའ་ཁྲིམས་བསྒྲགས་པ་ན། འབངས་དེ་དག་
གི་ནང་ནས་གཙོ་བོ་རྣམས་ཀྱིས་ཐལ་མོ་སྦྱར་ཏེ་རྒྱལ་པོ་སེམས་དཔའ་ཆེན་པོ་དེ་
ལ་སྨྲས་པ། རྒྱལ་པོ་ཆེན་པོ་ཁྱོད་ཀྱི་སྒོ་གསུམ་གྱི་སྤྱོད་པ་ཅི་མཛད་ཐམས་ཅད་
བདག་ཅག་འབངས་རྣམས་ལ་ཕན་པར་གཞོལ་བ་ལགས་ན། མི་རྗེ་ལྷས་མཛད་
པའི་བཀའ་ཁྲིམས་དེ་ལ་འགལ་བར་ག་ལ་བགྱིད། རྒྱལ་པོ་སེམས་དཔའ་ཆེན་པོ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱོད་ཀྱི་སྤྱོད་པ་འདི་ལ་སྐྱེ་དགུའི་བདག་པོ་ཚངས་པའང་དད་ནས་རྗེས་སུ་ཡི་རང་
བར་འོས་སོ། །རྒྱལ་པོ་སེམས་དཔའ་ཆེན་པོ་ཁྱོད་ནི་འཇིག་རྟེན་འདི་ན་ལེགས་པ་
ཚད་མའི་ནང་ན་ཚད་མ་མཆོག་གོ །ལྷ་ཅིག་ཁྱོད་དགྱེས་པ་གང་ལགས་པ་དེ་ལ་
བདག་ཅག་འབངས་ཀུན་ཀྱང་དགའོ། ཁྱོད་དགྱེས་པ་དེ་ཡང་སེམས་དཔའ་ཆེན་
པོ་ཁྱོད་ལ་རང་དོན་བྱ་བའི་བསམ་པ་གང་ཡང་མེད་པས་ཅི་མཛད་བདག་ཅག་
སེམས་ཅན་རྣམས་ལ་ཕན་པའི་ཐབས་ཁོ་ནར་མཛད་ལ། དེ་ལྟར་མཛད་པ་ནི་འོ་
སྐོལ་ རྗེ་འབངས་ཐམས་ཅད་ ཀྱི་དོན་གྲུབ་པ་ལགས་སོ། །དེས་ན་བདག་ཅག་
སེམས་ཅན་རྣམས་གཅིག་ལ་གཅིག་འཚེ་བ་སོགས་འཕྲལ་དུ་སྡུག་བསྔལ་ལས་
ལྡོག་ཅིང་། བདེ་བ་ལ་གནས་པ་དང༌། དགེ་བ་བྱས་པས་ཕུགས་སུ་ཕན་པ་ལས་
སེམས་དཔའ་ཆེན་པོ་ཁྱོད་དགྱེས་པ་གཞན་གུད་ན་མ་མཆིས་སོ་ཞེས་འབངས་
ཐམས་ཅད་ཀྱིས་བཀའ་ཁྲིམས་ལ་དད་ཅིང་འདུན་པར་བྱས་སོ། །འདི་ལ་འགྱུར་
གསར་དུ། བདག་ཅག་དགའ་ཞིང་ ཕན་ པ་ལས། །དགྱེས་ པ་ གུད་ན་གཞན་མ་
མཆིས། །ཞེས་འབྱུང་བ་འགྱུར་བདེའོ། དྲུག་པ་སྡིག་པ་བྱེད་པ་རྣམས་བཟུང་བའི་
ཕྱིར་སའི་ཆ་ཐམས་ཅད་དུ་བློན་པོ་རྣམས་བཀྱེ་ནས་ཉིན་རེ་བཞིན་བཀའ་ཁྲིམས་
བསྒྲགས་པ་ནི། དེ་ལྟར་གྲོང་ཁྱེར་གྱི་ཞེས་པ་ནས། མཐོང་བར་འགྱུར། ཞེས་པའི་
བར་ཏེ། དེ་ལྟར་གྲོང་ཁྱེར་ གྱི་འབངས་རྣམས་ཀྱིས་རྒྱལ་པོ་སེམས་དཔའ་ཆེན་
པོས་ཐུགས་བརྩེ་བས་བཀའ་སྩལ་བའི་བཀའ་ཁྲིམས་མཉན་ཏེ་སྤྱི་བོས་ནོད་པར་
ཁས་བླངས་པ་དང་། རྒྱལ་པོ་སེམས་དཔའ་ཆེན་པོ་དེས་རང་གི་བློན་པོ་བཀའ་
ལས་ནམ་ཡང་མི་འདའ་བར་བྱེད་པ་མཁས་ཤིང་སྙིང་སྟོབས་དང་ལྡན་པ་ཐུགས་
ཡིད་ཆེས་པ་རྣམས་འཁོར་མང་པོ་དང་ བཅས་ གསལ་ཤིང་དང་ཞགས་ པ་ལ་
- 246 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་ པ་མཆོད་སྦྱིན་ལ་དགོས་ པའི་ ཡོ་བྱད་རྣམས་ཁྱེར་ཏེ། སྐྱེ་བོ་མང་པོས་
མཐོང་བར་འགྱུར་བའི་ཡོ་ལང་ཆེན་པོ་དང་བཅས་ པར་ལྗོངས་དང་གྲོང་ཁྱེར་
རྣམས་སུ་སྡིག་པ་བྱེད་པའི་མི་རྣམས་འཛིན་དུ་བཀྱེའོ། ཁོ་ར་ཁོར་ཡུག་ཏུའང་ཉིན་
རེ་བཞིན་བཀའ་ཁྲིམས་འདི་སྐད་ཅེས་བསྒོའོ། །རྒྱལ་པོ་སེམས་དཔའ་ཆེན་པོ་མི་
འཇིགས་པ་སྦྱིན་པ་འདི་ནི་ལས་འབྲས་ལ་ཡིད་ཆེས་ཀྱི་དད་པ་བརྟན་ཞིང་རྒྱུད་
སྡིག་ལྟུང་གིས་མ་གོས་པས་གཙང་ལ། དགེ་བ་བཅུའི་ཚུལ་ཁྲིམས་ཀྱི་ནོར་དང་
ལྡན་པའི་མི་མཆོག་རྣམས་ལ་མི་འཇིགས་པ་སྦྱིན་པར་མཛད་དོ། །རྒྱལ་པོ་ཆེན་པོ་
འདི་ནི་འབངས་ཐམས་ཅད་ལ་ཕན་པའི་ཕྱིར་ཚུལ་མིན་སྡིག་པ་བྱེད་པའི་མི་རྣམས་
ནི་བཟུང་སྟེ་ཕྱུགས་སུ་བསྒྱུར་བ་སྟེ། དབང་ཕྱུག་གི་ལྷ་རྟེན་ལ་ཁྲག་གིས་མཆོད་
པའི་ཕྱིར་བཟུང་བའི་མ་ཧེ་ལྟར་བྱས་པ་སྟོང་གི་མཆོད་སྦྱིན་མཛད་པར་བཞེད་དོ།།
དེ་བས་ན་དེ་རིང་ཕྱིན་ཆད་གང་ཞིག་ཚུལ་མིན་སྡིག་པ་རྗེས་སུ་སྤྱོད་ཅིང་། རྒྱལ་
པོའི་བཀའ་ལུང་ས་སྐྱོང་བའི་བློན་པོས་བཀུར་བ་དང་འགལ་བར་བྱེད་པ་དེ་ནི་
རང་གི་ལས་ཀྱིས་མཆོད་སྦྱིན་བྱ་བའི་ཕྱིར་ཕྱུགས་དང་འདྲ་བར་བྱས་པར་གྱུར་
ནས་དབང་ཕྱུག་དང་ཁྱབ་འཇུག་ལ་སོགས་པའི་ལྷ་རྟེན་གྱི་མཆོད་སྡོང་ལ་ལུས་
བཏགས་ཏེ། ཁྲག་ གིས་ལྷ་རྟེན་མཆོད་ནས་ལུས་ཀྱི་རྩ་རྣམས་ གྲམ་ཞིང་ལུས་
ཐམས་ཅད་བསྐམས་པ་སྐྱེ་བོས་མཐོང་བར་འགྱུར་རོ་ཞེས་ཉིན་རེ་བཞིན་དུ་
འབངས་ཐམས་ཅད་ཀྱིས་ཐོས་པར་ཁྲིམས་བསྒྲགས་སོ། །
བདུན་པ་འཛམ་བུ་གླིང་གི་མི་ཐམས་ཅད་རང་སྲོག་ལ་གཅེས་པས་སྡིག་པ་
བྱེད་པ་སུ་ཡང་མ་བྱུང་ཞིང་དགེ་བ་བཅུའི་ཁྲིམས་ལ་གནས་པ་ནི། དེ་ནས་ཡུལ་དེ་
ན་ཞེས་པ་ནས། གཡོས་མ་གྱུར། ཅེས་པའི་བར་ཏེ། དེ་ནས་ཡུལ་དེ་ན་གནས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པའི་མི་རྣམས་ཀྱིས་རྒྱལ་པོས་བློན་པོ་མང་པོ་ཡུལ་སོ་སོར་བཀྱེ་སྟེ་ཆོས་ཚུལ་
བཞིན་མི་བྱེད་ཅིང་སྡིག་པ་བྱེད་པའི་མི་རྣམས་མཆོད་སྦྱིན་གྱི་ཕྱུགས་སུ་བྱ་བའི་
ཕྱིར་ཉིན་མཚན་ཀུན་ཏུ་ཡེངས་མེད་དུ་འཚོལ་དུ་བཅུག་པ་དང་། ཉིན་རེ་བཞིན་
སྡིག་ པ་ བྱེད་ པ་ སུ་བྱུང་ཡང་བཟུང་ནས་ལྷ་རྟེན་ལ་མཆོད་སྦྱིན་དུ་ བྱའོ་ཞེས་
འཇིགས་འཇིགས་སྐད་བསྒོ་བ་དེ་ཐོས་པ་དང་། རྒྱལ་པོའི་མི་རྣམས་སྡིག་པ་བྱེད་
པའི་མི་རྣམས་བཟུང་བའི་ཕྱིར་གྲོང་དང་གྲོང་ཁྱེར་དང་ཡུལ་འཁོར་ཐམས་ཅད་དུ་
ཉིན་མཚན་ཀུན་ཏུ་འཚོལ་ཞིང་འོང་བ་མཐོང་ནས། སྐྱེ་བོ་ཐམས་ཅད་རང་སྲོག་ལ་
གཅེས་པས་འཇིགས་ཤིང་སྐྲག་ནས་ཚུལ་བཞིན་མ་ཡིན་པ་སྡིག་པའི་ལས་བྱེད་པ་
ལ་དགའ་བ་ནི་བཏང་། དགེ་བ་བཅུའི་ཚུལ་ཁྲིམས་དང༌། བསླབ་གཞི་ལྔ་དང༌།
ཡན་ལག་བརྒྱད་པའི་གསོ་སྦྱོང་སོགས་སྡོམ་པ་ཡང་དག་པར་བླང་བ་ལ་ནི་འབད།
ཕན་ཚུན་གཅིག་ལ་གཅིག་གནོད་སེམས་སྤངས་པས་དགྲར་འཛིན་པ་ལས་ནི་ཕྱིར་
ཕྱོགས། ཕན་ཚུན་གཅིག་ལ་གཅིག་དགའ་བ་དང་གུས་པར་ནི་བྱེད། ངག་གི་ཉེས་
པ་བཞི་སྤངས་པས་ཕན་ཚུན་འཐབ་པ་དང་རྩོད་པ་ནི་རབ་ཏུ་ཞི། ཆོས་རྗེས་སུ་
དྲན་པས་རང་རང་གི་བླ་མའི་ངག་ཉན་ཅིང་རྗེས་སུ་མཐུན་པར་ནི་བྱེད། སྦྱིན་པ་
ལ་དགའ་བས་ཟས་གོས་གནས་མལ་སོགས་ཡོ་བྱད་རྣམས་བགོ་བཤའ་བྱེད་པ་ལ་
ནི་བག་ཆེ་བ་དང་འཇུངས་པ་མེད། གློ་བུར་དུ་འོངས་ པ་རྣམས་ལ་ནི་དགའ།
དབང་པོ་དུལ་བ་དང་གཞན་ལ་གུས་པར་བྱ་བ་ལ་ནི་འབད་པར་གྱུར་ཏེ་རྫོགས་
ལྡན་གྱི་དུས་བཞིན་སྐྱེ་བོ་ཐམས་ཅད་དགེ་བ་བཅུའི་ཁྲིམས་ལ་གནས་པར་གྱུར་
ཏོ། །དོན་དེ་དག་སླར་ཡང་ཚིགས་སུ་བཅད་པའི་སྒོ་ནས་བསྔགས་པ་ནི། ཤི་བས་
འཇིགས་ཤིང་ཞེས་སོགས་ཏེ། དེའི་ཚེ་འཛམ་བུ་གླིང་གི་མི་ཕལ་པ་རྣམས་ནི་རྒྱལ་
- 248 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པོའི་བློན་པོ་རྣམས་ཀྱིས་སྡིག་པ་བྱེད་པར་མཐོང་ན་བཟུང་སྟེ་གསད་དུ་དོགས་
ནས་ཤི་བས་འཇིགས་ཤིང་། བློ་གྲོས་ཅན་རྣམས་ནི་དལ་བའི་རྟེན་རྙེད་དཀའ་བ་
དང་། རྙེན་པ་འདི་ཡུན་རིང་མི་གནས་པར་མྱུར་དུ་འཆི་བས་འཇིགས་ལ། ཤི་ནས་
འཇིག་རྟེན་ཕ་རོལ་དུ་བདེ་སྡུག་གནས་སྐབས་ཇི་ལྟར་འགྱུར་སྙམ་དུ་ཕྱི་མའི་དོན་
སེམས་ཤིང༌། བྲམ་ཟེ་དང་རྒྱལ་རིགས་སོགས་རིགས་ཀྱི་ང་རྒྱལ་ཅན་རྣམས་ནི་
སྡིག་པ་བྱས་ནས་རྒྱལ་པོས་བསྐོས་པོའི་མི་རྣམས་ཀྱིས་བཟུང་ན་སྐྱེ་བོ་ཕལ་བ་
རྣམས་ལའང་ངོ་ཚའོ་ སྙམ་ དུ་ རང་ རང་གི་ རིགས་བསམས་ནས་ ཀྱང་ཆོས་ལ་
འཇུག །གྲགས་པ་ཅན་རྣམས་ནི་སྡིག་པའི་ལས་བྱས་ནས་བཟུང་ན་མི་རྣམས་ལ་
ངོ་ཚའོ་སྙམ་དུ་རང་རང་གི་གྲགས་པ་བསྲུང་བའི་ཕྱིར་དུ་ཡང་ཆོས་ལ་འཇུག །
ལེགས་ཉེས་དཔྱོད་པའི་བློའི་མཐུ་ལྡན་རྣམས་ནི་འཁོར་བའི་ཉེས་སྐྱོན་རིག་ནས་
སེམས་དཔའ་ཆེན་པོའི་བཀའ་ལྟར་ཐར་པ་འདོད་པའི་བསམ་པ་རྣམ་པར་དག་
པས་དྲན་ཤེས་ངོ་ཚ་ཁྲེལ་ཡོད་བསྐྱེད་ནས་ཚུལ་ཁྲིམས་དྲི་མ་མེད་པའི་རྒྱན་དང་
ལྡན་པ་དང༌། དེ་ལ་བརྟེན་ནས་བསམ་གཏན་དང་ཤེས་རབ་དག་པར་བྱས་ཏེ་ཐར་
པ་སྒྲུབ་པར་བྱེད་ལ། ཐེག་པ་ཆེན་པོའི་རིགས་སུ་སྐྱེས་བའི་རྒྱལ་སྲས་རྣམས་ནི་
སེམས་དཔའ་ཆེན་པོའི་སྤྱོད་པའི་རྗེས་སུ་ཞུགས་ཏེ། ལྷག་བསམ་རྣམ་པར་དག་
པས་མར་གྱུར་སེམས་ཅན་ཉམ་ཐག་རྣམས་ཡལ་བར་དོར་ནས་རང་གཅིག་པུ་ཅི་
ཐར་བྱས་ན་རྒྱལ་སྲས་དམ་པ་རྣམས་ལ་ངོ་ཚའོ་སྙམ་དུ་ངོ་ཚ་ཤེས་པས། རང་དོན་
ཡིད་བྱེད་ཀྱི་དྲི་མ་མེད་པའི་ཚུལ་ཁྲིམས་ཀྱི་རྒྱན་དང་ལྡན་པར་བྱས་ཏེ་བྱང་ཆུབ་
སྒྲུབ་པར་བྱེད་དོ། །ཇི་ལྟ་ཇི་ལྟར་འཛམ་བུ་གླིང་གི་སྐྱེ་བོ་ཐམས་ཅད་ཆོས་ལ་
འབད་པ་དེ་ལྟ་དེ་ལྟར་རྒྱལ་པོའི་སྲུང་མ་རྣམས་ཀྱང་ཁྱད་པར་དུ་བསྒྲིམས་ནས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆོས་ཚུལ་བཞིན་མི་བྱེད་པའི་སྐྱེ་བོ་འཚོལ་བ་ལ་འབད་པར་གྱུར་ཏོ། །རྒྱལ་པོས་
བསྐོས་པའི་བློན་པོ་བྱ་ར་བ་རྣམས་སྡིག་པ་བྱེད་པའི་མི་འཚོལ་བ་ལ་ཇི་ཙམ་འབད་
པར་གྱུར་དེ་ལྟར་འབངས་སྐྱེ་བོ་ཐམས་ཅད་ཀྱང་རང་རང་གི་སྒོ་གསུམ་ལ་དྲན་པ་
ཉེ་བར་བཞག་སྟེ་གནས་པས་སུ་ཡང་ཆོས་ལས་གཡོས་པར་མ་གྱུར་ཏོ། །
བརྒྱད་པ་རྒྱལ་པོ་སེམས་དཔའ་ཆེན་པོ་ཐུགས་མཉེས་ནས་འཛམ་བུ་གླིང་
གི་སྐྱེ་བོ་ཁྲིམས་ལྡན་ཐམས་ཅད་སྦྱིན་པའི་གནས་སུ་བཀུར་བ་ནི། རང་གི་ཡུལ་ནི་
ཞེས་ པ་ནས། བསྲེགས་ པ་ བཞིན། ཞེས་ པའི་བར་ཏེ། དེ་ལྟར་ རྒྱལ་ པོ་ སེམས་
དཔའ་ཆེན་པོས་རང་གི་མངའ་འོག་ཏུ་གཏོགས་པའི་ཡུལ་ཐམས་ཅད་ནི་འབངས་
སྐྱེ་བོ་རྣམས་སྒོ་གསུམ་ལ་དྲན་པ་ཉེ་བར་བཞག་སྟེ་སྡིག་པ་མི་བྱེད་ཅིང་། དགེ་བ་
བཅུའི་ཁྲིམས་ལ་གནས་པ་ཤ་སྟག་གིས་གང་བ་དེ་ལྟར་དུ་གྱུར་པ་ཐོས་ནས། ཡུན་
རིང་པོ་ནས་སྨོན་པའི་དོན་གྲུབ་པས་ཐུགས་དགའ་བའི་ཁྱད་པར་རྒྱ་ཆེན་པོས་
བརྒྱན་པར་གྱུར་ཏོ། །དེའི་ཚེ་འཛམ་བུ་གླིང་ན་སྐྱེ་བོ་ཐམས་ཅད་དགེ་བ་བཅུའི་
ཁྲིམས་ལ་གནས་སོ་ཞེས་དགའ་བའི་གཏམ་སྙན་རྒྱ་ཆེར་བསྒྲགས་པས། སྔར་
བྲམ་ཟེ་དང་བློན་པོ་ཕྱུགས་ཀྱི་མཆོད་སྦྱིན་བྱེད་པར་བསྐུལ་ཞིང་མི་སྟོང་གི་མཆོད་
སྦྱིན་བྱེད་དོ་ཞེས་གསུངས་པས་སྐྲག་པ་དེ་དག་མགུ་བར་བྱས་ནས། དེ་དག་ལ་
བཀའ་སྩལ་བ། ང་ནི་སྤྱིར་ནམ་མཁའི་མཐས་ཁྱབ་པའི་སེམས་ཅན་ཐམས་ཅད་
གཅེས་པར་སྐྱོང་ཞིང་། ཁྱད་པར་རང་ལ་བློ་གཏད་པའི་འབངས་རྣམས་ཚེ་འདིར་
གནོད་པ་དང་སྡུག་བསྔལ་ལས་བསྲུང་བ་དང་། ཕྱི་མར་འཁོར་བ་དང་ངན་སོང་གི་
སྡུག་བསྔལ་ལས་བསྲུང་བར་རབ་ཏུ་སེམས་པ་ལ། ད་ནི་འདོད་པའི་དོན་གྲུབ་སྟེ།
འབངས་དེ་རྣམས་ཀུན་ཀྱང་སྡིག་པ་ ཕྲ་ཞིང་ཕྲ་བ་ནས་སྤངས། དགེ་བ་བཅུའི་
- 250 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྲིམས་ལ་དུས་རྟག་ཏུ་གནས་པས་ངའི་སྦྱིན་གནས་སུ་གྱུར་ཏོ། །
ང་ནི་འདི་ལྟ་བུའི་ཆོས་ཀྱི་མཆོད་སྦྱིན་བྱེད་འདོད་ནས་སྔར་ཁྱེད་ལ་ངས་
སྡིག་པ་བྱེད་པ་རྣམས་བཟུང་སྟེ་མི་སྟོང་གི་མཆོད་སྦྱིན་བྱའོ་ཞེས་སྨྲས་པ་ཡིན་ལ།
འདི་ལྟ་བུའི་སྦྱིན་གནས་ཁྲིམས་ལྡན་རྣམས་ལ་ཆོས་དང་མཐུན་པའི་མཆོད་སྦྱིན་བྱ་
བའི་ཕྱིར་ནོར་རྫས་བསགས་པ་ཇི་སྙེད་ཅིག་ཡོད་ལ་འདི་དག་སྦྱིན་པར་བྱའོ། །
ཚིགས་ བཅད་ འདིས་ ཞིང་ དང༌། བསམ་ པ་ དང་། དངོས་ པོ་ རྣམ་ པར་ དག་ པ་
གསུམ་གྱི་སྒོ་ནས་ཆོས་དང་མཐུན་པའི་སྦྱིན་པ་བྱ་ཚུལ་བསྟན་ཏེ། ང་ནི་འབངས་
རྣམས་བསྲུང་བར་རབ་ཏུ་སེམས། །ཞེས་པས་བསམ་པ་རྣམ་པར་དག་པ་དང་།
དེ་རྣམས་ཀུན་ཀྱང་ད་ནི་སྦྱིན་གནས་གྱུར། །ཅེས་པས་ཞིང་རྣམ་པར་དག་པ་དག་
དང༌། ང་ནི་མཆོད་སྦྱིན་བྱེད་འདོད་ཅེས་བསམས་ནས། །མཆོད་སྦྱིན་ཕྱིར་ནི་ནོར་
རྫས་བསགས་ པ་ འདི། །ཞེས་ པས་ དངོས་པོ་རྣམ་ པར་ དག་ པ་ བསྟན་ཏོ། །དེ་
གསུམ་རྣམ་པར་དག་ཚུལ་ གཞུང་ཚིག་རེ་རེ་ནས་ཇི་ལྟར་བསྟན་ ཚུལ་ཆེས་ངོ་
མཚར་བ་ཞིབ་ཏུ་བཤད་དུ་ཡོད་ཀྱང་ཡི་གེའི་ཁུར་གྱིས་འཇིགས་ནས་མ་སྤྲོས་སོ། །
དེ་ནས་རྒྱལ་པོ་སེམས་དཔའ་ཆེན་པོས་བྲམ་ཟེ་དང་བློན་པོ་དེ་དག་ལ་བཀའ་སྩལ་
པ། ང་དེ་ལྟར་འཛམ་བུ་གླིང་སྐྱེ་བོ་ཁྲིམས་ལྡན་རྣམས་ལ་ནོར་རྫས་ཐམས་ཅད་
སྦྱིན་པར་འདོད་པས། གང་ཞིག་ཟས་དང་སྐོམ་གྱིས་བདེ་བ་བསྐྱེད་པར་འདོད་པ་
རྣམས་ངའི་དྲུང་ནས་ཟས་སྐོམ་དེ་དག་ཅི་བདེར་ཁྱེར་ཅིག །གང་ཞིག་གོས་ཀྱིས་
ཕོངས་ནས་བདེ་བ་བསྐྱེད་པར་འདོད་པ་རྣམས་ངའི་དྲུང་ནས་གོས་དེ་དག་ཅི་
བདེར་ཁྱེར་ཅིག །གང་ཞིག་ནོར་དང་འབྲུས་ཕོངས་ནས་བདེ་བ་བསྐྱེད་པའི་དོན་
དུ་ནོར་དང་འབྲུ་འདོད་པ་དེ་དག་ངའི་དྲུང་ནས་ནོར་དང་འབྲུ་དེ་དག་ཁྱེར་ཅིག །
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མདོར་ན་བདེ་བ་བསྐྱེད་པའི་ཕྱིར་ནོར་དང་འབྲུ་དང་ཡོ་བྱད་གང་དང་གང་འདོད་
པ་དེ་དག་ངའི་དྲུང་ནས་ཅི་བདེར་ཁྱེར་ཅིག །འདི་ལྟར་ངའི་ཡུལ་འདི་ན་མུ་གེ་བྱུང་
བས་དབུལ་བས་དབྱེན་སྦྱོས་ཏེ་སྡུག་བསྔལ་བ་སུ་ཡོད་ཀྱང་ངའི་བང་མཛོད་ལས་
ཡོ་བྱད་གང་དང་གང་འདོད་པ་རྣམས་ལོངས་ལ། དབུལ་བའི་སྡུག་བསྔལ་སྐྱེ་བའི་
ཡུལ་མེད་པར་གྱུར་པ་ཞིག་གྱིས་ཤིག །འབངས་རྣམས་གནོད་པ་དང་སྡུག་བསྔལ་
ཐམས་ཅད་ལས་བསྲུང་བར་སེམས་པ་རྒྱལ་པོ་ང་འདུག་ཅིང་། གནོད་པ་དང་སྡུག་
བསྔལ་ཅི་ཡོད་ ཀྱང་། དེ་དག་སེལ་བའི་མཐུ་དང་ཡོ་བྱད་ཕུན་སུམ་ཚོགས་པ་
ཐམས་ཅད་ང་ ལ་ ཡོད་ཅིང་། གནོད་པ་སེལ་བ་དང་ཡོ་བྱད་དེ་དག་སྦྱོར་བའི་
གྲོགས་དང་ཡང་ལྡན་བཞིན་དུ་འབངས་སྐྱེ་བོ་རྣམས་ཕོངས་པ་བྱུང་ན་དེ་ནི་ངས་མི་
བཟོད་ཅིང་། དེ་ལྟར་ཐོས་ན་ངའི་སེམས་བསྲེགས་པ་བཞིན་དུ་འགྱུར་བས། ད་ནི་
ངའི་ཡུལ་ན་གནས་པ་སུ་ལའང་དེ་ལྟ་བུའི་གནོད་པ་དང་སྡུག་བསྔལ་གང་ཡང་
མེད་པ་ཞིག་བྱ་བས་བློན་པོ་རྣམས་དང་། བང་མཛོད་སྲུང་བའི་མི་རྣམས་ཀྱིས་བང་
མཛོད་རྣམས་ཁ་ཕྱེ་ལ། འཛམ་བུ་གླིང་གི་སྐྱེ་བོ་ཐམས་ཅད་ཚིམ་པར་གྱིས་ཤིག་
ཅེས་བཀའ་སྩལ་ཏོ། །
དགུ་པ་བང་མཛོད་རྣམས་ཁ་ཕྱེ་ནས་འཛམ་བུ་གླིང་གི་སྐྱེ་བོ་ཐམས་ཅད་ལ་
སྦྱིན་པར་བཏང་བ་ནི། དེ་ནས་རྒྱལ་པོ་དེའི་ཞེས་པ་ནས། མགུ་པར་བྱས་སོ། །
ཞེས་ པའི་བར་ཏེ། དེ་ནས་རྒྱལ་པོ་སེམས་དཔའ་ཆེན་པོའི་དེའི་བློན་པོ་རྣམས་
ལེགས་སོ་སྙམ་ནས་རྒྱལ་པོ་སེམས་དཔའ་ཆེན་པོ་དེའི་ཚིག་མཉན་ཏེ། གྲོང་དང་།
ལྗོངས་དང༌། གྲོང་ཁྱེར་གྱི་མདོ་མདོ་ཐམས་ཅད་དང༌། མགྲོན་པོ་རྒྱུ་བའི་ལམ་གྱི་
ངལ་བསོ་བའི་ས་ཕྱོགས་ཐམས་ཅད་དུ་སྦྱིན་གཏོང་གི་ཁང་པ་མང་པོ་བརྩིགས་
- 252 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས། ཁང་པ་དེ་དང་དེ་དག་ཏུ་རྒྱལ་པོའི་བང་མཛོད་ནས་སྦྱིན་བྱའི་ཡོ་བྱད་དེ་དང་
དེ་དག་ཏུ་བླངས་ཏེ་བཞག་ནས་རྒྱལ་པོ་སེམས་དཔའ་ཆེན་པོས་ཇི་སྐད་བཀའ་
སྩལ་བ་བཞིན་དུ་ཉིན་རེ་བཞིན་ཟས་ཀྱིས་ཕོངས་པ་རྣམས་ལ་ཟས། གོས་ཀྱིས་
ཕོངས་པ་རྣམས་ལ་གོས། གནས་མལ་གྱིས་ཕོངས་པ་རྣམས་པ་གནས་མལ། རྒྱན་
འདོད་པ་རྣམས་ལ་རྒྱན། ནོར་དང་འབྲུ་འདོད་པ་རྣམས་ལ་ནོར་དང་འབྲུ་སོགས་
ཅི་འདོད་པའི་ནོར་དང་ཡོ་བྱད་ཀྱིས་ཚིམ་ཞིང་མགུ་བར་བྱས་སོ། །བཅུ་པ་འཛམ་
བུ་གླིང་གི་སྐྱེ་བོ་ཐམས་ཅད་ཆོས་དང་ཟང་ཟིང་གཉིས་ཀས་ཚིམ་ནས་རྒྱལ་པོ་
སེམས་དཔའ་ཆེན་པོའི་སྙན་པའི་གྲགས་པས་ཕྱོགས་ཐམས་ཅད་དུ་ཁྱབ་པ་ནི། དེ་
ནས་སྐྱེ་བོ་དེ་རྣམས་ཞེས་པ་ནས། ཀུན་ཏུ་ཁྱབ་པ་བཞིན། ཞེས་པའི་བར་ཏེ། དེ་
ལྟར་བྱང་སེམས་བདག་ཉིད་ཆེན་པོས་འཛམ་བུའི་གླིང་གི་སྐྱེ་བོ་ཐམས་ཅད་ལ་
སྦྱིན་པའི་ཆར་ཆེན་པོ་ཕབ་པས། འཛམ་བུའི་གླིང་གི་སྐྱེ་བོ་དེ་རྣམས་དབུལ་བའི་
བོར་ཞིང་། ཟས་གོས་ཀྱིས་ཚིམ་པ་ཙམ་དུ་མ་ཟད་ས་བདག་སེམས་དཔའ་ཆེན་པོ་
ལས་རང་རང་གི་བློ་དང་མཐུན་པར་ནོར་དང་འབྲུ་དང་རྒྱན་ལ་སོགས་པ་ཅི་འདོད་
ཐོབ་ནས་གོས་རྣམ་ པ་ མང་ པོ་ ཁ་ དོག་དང་ དབྱིབས་ སྣ་ ཚོགས་ པ་དང༌། རྐང་
གདུབ་དང་། ལག་གདུབ་དང་། རྣ་རྒྱན་དང༌། དོ་ཤལ་ལ་སོགས་པ་རིན་པོ་ཆེའི་
རྒྱན་རྣམ་པ་སྣ་ཚོགས་ཀྱིས་བརྒྱན་ཏེ། ཡ་རབས་རྣམས་དགའ་སྟོན་བྱེད་པའི་དུས་
བཞིན་དུ་སྐྱེ་བོ་ཐམས་ཅད་བཟའ་བཏུང་གིས་ཚིམ་ཞིང་། ཆས་གོས་དང་རྒྱན་
བཟང་པོ་མང་པོས་བརྒྱན་པར་གྱུར་ཏོ། །
དེ་ལྟར་འཛམ་བུ་གླིང་གི་སྐྱེ་བོ་ཐམས་ཅད་གཅིག་ཏུ་ཆོས་ལ་གནས་ཤིང་
ཟང་ཟིང་གི་ལོངས་སྤྱོད་ཀྱིས་ཀྱང་ཚིམས་པ་ན། དབུལ་ཕོངས་རྣམས་ཀྱིས་གཙོས་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐྱེ་བོ་ཐམས་ཅད་རབ་ཏུ་དགའ་བས་བདག་ཅག་གི་རྗེ་བོ་རྒྱུ་མེད་པར་སེམས་ཅན་
ཐམས་ཅད་ལ་བྱམས་པ། ཕོངས་པ་རྣམས་ལ་ལྷག་པར་ཐུགས་བརྩེ་བ། སེམས་
ཅན་ཐམས་ཅད་ཆོས་ཀྱི་ཁྲིམས་ལ་འགོད་པ། རང་རང་གི་ཕ་མ་དག་ལས་ཀྱང་
ཕན་འདོགས་ཆེ་བར་མཛད་པ། རྒྱལ་པོ་སེམས་དཔའ་ཆེན་པོ་འདི་ལྟ་བུ་འཇིག་
རྟེན་དུ་བཞུགས་པ་ནི་བདག་ཅག་འབངས་ཐམས་ཅད་བསོད་ནམས་ཆེའོ་ཞེས་
བསྟོད་པའི་ཚིག་རྒྱུན་དུ་བསྒྲགས་པས། རྒྱལ་པོ་སེམས་དཔའ་ཆེན་པོའི་སྙན་པའི་
གྲགས་པ་ཕྱོགས་དང་ཕྱོགས་མཚམས་རྣམས་སུ་རྒྱས་པར་གྱུར་པ་ནི་པདྨས་བརྒྱན་
པའི་མཚོ་ཆེན་པོའི་ནང་དུ་པདྨའི་གེ་སར་གྱི་ཕྱེ་མ་དག་ཆུའི་རླབས་ཀྱིས་བསྐྱོད་དེ་
ཕྱོགས་ཀུན་ཏུ་ཁྱབ་པ་བཞིན་ནོ། །བཅུ་གཅིག་པ་འཛམ་བུ་གླིང་གི་སྐྱེ་བོ་ཐམས་
ཅད་ཆོས་བཞིན་སྤྱད་པའི་མཐུས་བདེ་སྐྱིད་རྫོགས་ལྡན་གྱི་དུས་བཞིན་འཕེལ་བ་
ནི། དེ་ལྟར་རྒྱལ་པོའི་ཚུལ་ཞེས་པ་ནས། ཕུན་སུམ་ཚོགས་པར་གྱུར། ཅེས་པའི་
བར་ཏེ། དེ་ལྟར་རྒྱལ་པོ་སེམས་དཔའ་ཆེན་པོའི་སྤྱོད་ཚུལ་ཆེས་རྨད་དུ་བྱུང་བ་
གཅིག་ཏུ་འགྲོ་བ་སྒྲོལ་བའི་ཁུར་འཁྱེར་བའི་ལྷག་བསམ་བཟང་པོ་དང༌། དེས་
དྲངས་པའི་བྱང་ཆུབ་ཀྱི་སེམས་རིན་པོ་ཆེ་དང༌། སེམས་རིན་པོ་ཆེ་དེས་ཀུན་ནས་
བསླངས་ཏེ་སེམས་ཅན་རྣམས་པ་གནོད་པ་དང་སྡུག་བསྔལ་ལས་སྐྱོབ་པ་ལ་ནམ་
ཡང་སྐྱོ་ངལ་མེད་པའི་བརྩོན་འགྲུས་དང་། ཐབས་མཁས་ཤིང་ནུས་པ་ཐོགས་མེད་
ཐོབ་པའི་འཕྲིན་ལས་ཀྱི་ཡོན་ཏན་ཆེན་པོའི་གཞིའམ་རྒྱུས་འཛམ་བུའི་གླིང་གི་སྐྱེ་
བོ་མ་ལུས་དགེ་བཅུའི་ཁྲིམས་ལ་བཀོད་དེ། སྐྱེ་བོ་ཐམས་ཅད་སྒོ་གསུམ་ལ་དྲན་པ་
ཉེ་ བར་ བཞག་ནས་ཅི་བྱེད་ཆོས་བཞིན་ ལེགས་ པར་ སྤྱོད་ པར་གྱུར་ པས། རྗེ་
འབངས་ཐམས་ཅད་ཆོས་དཀར་པོ་སྤྱད་པའི་དགེ་བ་ཆེན་པོ་དེའི་མཐུས་ཐན་པ་
- 254-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང༌། མུ་གེ་དང༌། འཁྲུག་པ་ལ་སོགས་པའི་གནོད་པ་རྣམས་ཀྱི་མཐུ་ཟིལ་གྱིས་
མནན་ནས། གནོད་པ་དེ་དག་ཡུལ་དེ་སྐད་ཅིག་ཀྱང་ཆགས་པའི་གནས་པ་མེད་
པར་ཟད་པར་གྱུར་ཏོ། །འཇིག་རྟེན་དུ་མི་གེ་དང་འཁྲུག་པ་སོགས་གནོད་པ་འབྱུང་
བ་ནི་སེམས་ཅན་སྤྱི་མཐུན་གྱི་ལས་ངན་པའི་རྣམ་སྨིན་དང༌། བདག་འབྲས་དང་།
མྱོང་བ་རྒྱུ་མཐུན་གྱི་འབྲས་བུར་གསུངས་ལ། སྐྱེ་བོ་ཐམས་ཅད་མཐུན་པར་དགེ་
བ་བཅུའི་ཁྲིམས་ལ་གནས་པ་ན། སྔར་གྱི་ལས་ངན་པའི་མཐུ་དེ་དག་དགེ་བའི་
མཐུས་བཅོམ་སྟེ་ཟད་པར་འགྱུར་བར་གསུངས་པ་ལྟར་རོ། །སྐྱེ་བོ་མ་ལུས་པ་དགེ་
བ་བཅུའི་ཁྲིམས་ལ་གནས་པས། དགུན་དང་། དཔྱིད་དང་། དབྱར་དང་། སྟོན་གྱི་
དུས་ཚིགས་རྣམས་ཀྱང་དུས་བཞིན་དུ་མཐུན་པར་བྱུང་སྟེ། དཔྱིད་དྲོད་སྐྱེ་བའི་
དུས་སུ་ས་ལ་དྲོད་སྐྱེས་ཏེ་འབྲུ་རྣམས་སྐྱེ་བ་དང་། དབྱར་ཆར་འབབ་པའི་དུས་སུ་
ཆར་དུས་སུ་བབས་པས་ལོ་ཏོག་རྣམས་འཕེལ་ཞིང་རྒྱས་པ་དང་། སྟོན་འབྲུ་སྨིན་
པའི་དུས་སུ་མིན་གྱི་ཆར་དང་ཁ་བ་དང་རླུང་ལོག་པ་སོགས་ཀྱི་སྐྱོན་མེད་པར་འབྲུ་
རྣམས་དུས་སུ་སྨིན་པས་ཐམས་ཅད་བདེ་བར་འཚོ་བས། རྒྱལ་པོ་སེམས་དཔའ་
ཆེན་པོ་བཞིན་དུ་འབངས་ཐམས་ཅད་ཀྱང་ཆོས་ལ་གཞོལ་བར་གྱུར་ལ། དེའི་
མཐུས་ས་གཞི་ལ་འབྲུ་རྣམ་པ་སྣ་ཚོགས་བཏབ་པ་རྣམས་ཀྱང་སྐྱེ་བར་གྱུར་ཏོ། །
ཆར་དུས་སུ་བབས་པས་ཆུའི་གཞི་གང་དང་གང་ན་ཡོད་པ་རྣམས་ཀྱང་ཆུ་
གཙང་མ་མདོག་སྔོན་པོ་བཻཌཱུརྱ་འདྲ་བ་དང་བསིལ་བ་སོགས་ཡན་ལག་བརྒྱད་དང་
ལྡན་པ་ཤ་སྟག་གིས་གང་བས་ཆུ་དེ་ལོངས་སྤྱོད་པའི་འགྲོ་བ་རྣམས་རླུང་དང༌།
མཁྲིས་པ་དང་། བད་ཀན་དང་། འདུས་ནད་ལ་སོགས་པ་ནད་ཆེན་པོ་དག་གིས་
མི་འདེབས་ པར་ ཁམས་ སྙོམས་པར་གྱུར་ཏོ། །ཆུ་གཞི་མཚོ་ཆེན་པོ་དག་ཀྱང་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཐའ་པདྨས་བརྒྱན་ཅིང་ཆུ་བྱ་རྣམས་ལྡིང་ཞིང་རྩེ་བས་བརྒྱན་པ་དང་། དེ་ལ་
ལོངས་སྤྱོད་པའི་སྐྱེ་བོ་རྣམས་ཀྱང་ལུས་བདེ་བ་གྱུར་ཏོ། །རྗེ་འབངས་ཐམས་ཅད་
དགེ་བཅུའི་ཁྲིམས་ལ་གནས་པའི་མཐུས་སྨན་རྣམས་ཀྱང་རང་རང་གི་ཡོན་ཏན་གྱི་
མཐུ་རབ་ཏུ་ཆེ་བར་གྱུར་ཏེ། སྐྱེ་བོ་རྣམས་ཀྱི་ནད་སེལ་བ་དང་ལུས་ཀྱི་སྟོབས་
བསྐྱེད་པ་ལ་མཐུ་དང་ལྡན་པར་གྱུར་ཏོ། །སྐྱེ་བོ་ཐམས་ཅད་དགེ་བ་བཅུའི་ཁྲིམས་
ལ་གནས་ཤིང་བསོད་ནམས་གསོག་པ་ལ་བརྩོན་པའི་མཐུས་དུས་ཚིགས་རྣམས་
ཀྱང་འཁྲུག་པ་མེད་པར་དུས་དང་བདེ་བར་བྱེད་དེ། དཔྱིད་ས་ལ་དྲོད་སྐྱེ་བའི་དུས་
སུ་དུས་ཚིགས་དང་མཐུན་པར་དྲོད་སྐྱེས་ཏེ་ས་བོན་ས་ལ་བཏབ་པ་རྣམས་དུས་
དང་མཐུན་པར་སྐྱེ་བ་དང་། ཤིང་ལྗོན་པ་རྣམས་ལ་ལོ་མ་དང་མེ་ཏོག་རྣམས་དུས་
དང་མཐུན་པར་ཆགས། བསེར་བུ་བསིལ་བའི་ངད་དང་ལྡན་པ་ལྡང་བས་སྐྱེ་བོ་
རྣམས་ཚད་པས་གདུངས་པ་ཞི་བར་བྱེད། དབྱར་གྱི་དུས་སུ་ཆར་སྤྲིན་བསྐུལ་བའི་
བསེར་བུ་དུས་སུ་ལྡང་བས་ཆར་དུས་སུ་བབས་ཏེ་ལོ་ཏོག་རྣམས་རྒྱས་པར་བྱེད།
སྟོན་གྱི་དུས་སུ་ཆར་ཆེན་པོའི་སྐྱོན་དང་སད་དང་འབྱུང་བ་འཁྲུགས་པའི་སྐྱོན་མེད་
པར་ལོ་ཏོག་དུས་སུ་སྨིན་ཏེ་སྐྱེ་བོ་རྣམས་བདེ་བར་འཚོ་བར་བྱེད་པ་སོགས་དུས་
ཚིགས་སོ་སོའང་སྐྱེ་བོའི་བདེ་སྐྱིད་དང་མཐུན་པར་འཆར་རོ། །སྐྱེ་བོ་ཐམས་ཅད་
དགེ་བ་བཅུའི་ཁྲིམས་ལ་གནས་པས་མཁའ་ལ་རྒྱུ་བའི་གཟའ་རྣམས་ཀྱང་ལམ་
བཟང་པོར་རྒྱུ་བར་གྱུར་ཏོ། །སྐྱེ་བོ་རྣམས་དགེ་བཅུའི་ཁྲིམས་ལ་གནས་ཤིང་ཕན་
ཚུན་གཅིག་ལ་གཅིག་བྱམས་སེམས་སུ་བྱས་པས་འཛམ་བུའི་གླིང་གི་རྒྱལ་ཕྲན་
ཐམས་ཅད་སེམས་མཐུན་ཏེ་གཞན་གྱི་དམག་གི་འཇིགས་པ་མེད་པརགྱུར་ཏོ། །
སྐྱེ་བོ་ཐམས་ཅད་དགེ་བ་བཅུའི་ཁྲིམས་ལ་གནས་པས་ཕན་ཚུན་གཅིག་ལ་གཅིག་
- 256 -



Gace
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གནོད་པ་བྱེད་པ་མེད་ཅིང་། སད་དང་སེར་བ་དང་ཐན་པ་དང་གནམ་ལྕགས་
འབབ་པ་དང་སྐར་མདའ་ལྟུང་བ་སོགས་གནམ་གྱི་འཇིགས་པའང་མེད་པར་གྱུར་
ཏོ། །མདོར་ན་རྒྱལ་པོ་སེམས་དཔའ་ཆེན་པོའི་ཐུགས་བསྐྱེད་དང་སྨོན་ལམ་གྱི་
མཐུ་དང་། སྐྱེ་བོ་ཐམས་ཅད་རྒྱལ་པོ་སེམས་དཔའ་ཆེན་པོའི་བཀའ་བཞིན་དུ་ངེས་
པར་ཆོས་སྤྱོད་ཅིང་དབང་པོ་དུལ་བར་གྱུར་ པས་མི་དགེ་བའི་རྣམ་སྨིན་དང༌།
བདག་འབྲས་དང༌། བྱེད་པ་རྒྱུ་མཐུན་གྱི་འབྲས་བུ་གང་ཡང་མེད་པར་རྫོགས་ལྡན་
གྱི་དུས་བཞིན་དུ་ཕུན་སུམ་ཚོགས་པར་གྱུར་ཏོ། །
བཅུ་ གཉིས་ པ་ སེམས་ དཔའ་ ཆེན་ པོས་ ཐབས་ མཁས་ ཀྱི་ མཆོད་ སྦྱིན་
མཛད་པ་དེ་ལ་བློན་པོ་རྣམས་ཀྱིས་རྒྱ་ཆེར་བསྔགས་པ་ནི། དེ་ནས་རྒྱལ་པོས་ཆོས་
ཀྱི་མཆོད་སྦྱིན་དེ་ལྟར་བྱས་པ་དང་། ཞེས་པ་ནས། དེ་དག་ཡོང་མ་མཆིས། ཞེས་
པའི་བར་ཏེ། དེ་ ལྟར་ རྒྱལ་ པོ་ སེམས་ དཔའ་ཆེན་ པོས་ སྲོག་ཆགས་གཞན་ལ་
གནོད་པ་མེད་པར་ཆོས་ཀྱི་མཆོད་སྦྱིན་དེ་ལྟར་བྱས་པས་འཛམ་བུའི་གླིང་གི་སྐྱེ་བོ་
དབུལ་ཞིང་ཕོངས་པ་རྣམས་ཀྱི་དབུལ་བའི་སྡུག་བསྔལ་དང་མུ་གེ་ལ་སོགས་པའི་
གནོད་པ་ནི་རབ་ཏུ་ཞི་བར་གྱུར། ས་གཞི་ནི་སྐྱེ་བོ་ཆོས་དང་མཐུན་པར་སྤྱོད་པ་
རབ་ཏུ་དཀའ་བ་མང་པོས་གང་ཞིང་རྫོགས་ལྡན་གྱི་དུས་བཞིན་མངོན་པར་མཐོ་བ་
ཉམས་དགའ་བ་ནི་སྣང་། འཇིག་རྟེན་པ་རྣམས་ནི་རྒྱལ་པོ་སེམས་དཔའ་ཆེན་པོའི་
ཡོན་ཏན་དང་ཤིས་པ་བརྗོད་པ་འབའ་ཞིག་ཁ་ཏོན་དུ་བྱེད། རྒྱལ་པོའི་ སེམས་
དཔའ་ཆེན་པོའི་སྙན་པའི་གྲགས་པ་ནི་འཛམ་བུའི་གླིང་གི་སའི་ཆ་ཐམས་ཅད་དུ་
རྒྱས་པར་གྱུར་པ་ན། བློན་པོའི་གཙོ་བོ་མཁས་པ་གཅིག་ཡིད་རབ་ཏུ་དགའ་བར་
གྱུར་ནས་རྒྱལ་པོ་སེམས་དཔའ་ཆེན་པོ་ལ་འདི་སྐད་ཅེས་གསོལ་ཏོ། །མཆོག་དང་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབྲིང་དང་ཐ་མ་ཡི། །དགོངས་པ་རྟག་ཏུ་གཟིགས་པས་ན། །དབང་ཕྱུག་རྣམས་
ཀྱི་བློ་དག་ནི། །གོང་ནས་གོང་དུ་སྤྱོད་པར་འགྱུར། །ཞེས་བྱ་བ་སྔོན་གྱི་རྒྱལ་པོ་
རྣམས་ཀྱི་ལུགས་ཀྱི་བསྟན་བཅོས་ལས་འབྱུང་བ་འདི་ནི་ཤིན་ཏུ་ལེགས་པར་སྨྲས་
པ་ ལགས་སོ། །དེའི་ རྒྱུ་མཚན་ ཡང་ འདི་ལྟར། བདག་ཅག་ འབངས་རྨོངས་ པ་
རྣམས་ལོ་ལེགས་པ་ཞིག་འདོད་ནས་བྲམ་ཟེའི་རིག་བྱེད་ལས་འབྱུང་བ་ལྟར་དུད་
འགྲོ་མང་པོ་བསད་དེ་མཆོད་སྦྱིན་བྱེད་པར་གསོལ་བ་ལ། ལྷའི་ཞལ་ནས་ཕྱུགས་
དགུམ་པའི་སྐྱོན་མ་མཆིས་པར་ཆོས་ཀྱི་མཆོད་སྦྱིན་གྱིས་འབངས་རྣམས་དགེ་བ་
བཅུའི་ཁྲིམས་ལ་བཀོད་དེ་ཆོས་དང་ཟང་ཟིང་གཉིས་ཀས་ཚིམ་པར་མཛད་པས་
འཇིག་རྟེན་འདིར་བདེ་ཞིང་འཇིག་རྟེན་ཕྱི་མར་ ཕན་པར་བགྱིས་སོ། །རྒྱལ་པོ་
སེམས་དཔའ་ཆེན་པོ་ཉིད་ཀྱི་ཐུགས་བསྐྱེད་ཀྱི་མཐུས་འབངས་ཐམས་ཅད་ཀྱང་བློ་
མཐུན་པར་རྒྱལ་པོ་སེམས་དཔའ་ཆེན་པོའི་བཀའ་ལྟར་དགེ་བཅུའི་ ཁྲིམས་ལ་
གནས་པར་བྱས་པས་གནོད་པ་དང་དབུལ་བའི་སྡུག་བསྔལ་ཡང་རབ་ཏུ་ཞི་བར་
འགྱུར་ཏོ། །མང་དུ་གསོལ་ཡང་ཅི་འཚལ་ཏེ། རྒྱལ་པོ་སེམས་དཔའ་ཆེན་པོ་ཁྱོད་
མགོན་དུ་བཞུགས་པའི་འབངས་དེ་དག་ནི་སྐལ་པ་སྟེ་བསོད་ནམས་དང་ལྡན་པ་
ལགས་སོ་ཞེས་བསྔགས་སོ། །རྒྱལ་པོ་སེམས་དཔའ་ཆེན་པོ་ལ་ཡིད་ཆེས་ཀྱི་དད་
པ་རྙེད་པའི་བློན་པོ་མཁས་པ་དེས་སླར་ཡང་སེམས་དཔའ་ཆེན་པོའི་ཡོན་ཏན་ལ་
རྒྱ་ཆེར་བསྔགས་པ་ནི། ཟླ་བ་བཞིན་དུ་ཞེས་སོགས་ཏེ། ཚིགས་བཅད་དང་པོས་
རྒྱལ་པོ་སེམས་དཔའ་ཆེན་པོའི་ཡོན་ཏན་ལ་སྦྱིར་བསྔགས། ཚིགས་བཅད་གཉིས་
པས་ ཁྱད་ པར་ ཐབས་མཁས་ཀྱི་མཆོད་ སྦྱིན་མཛད་ ཚུལ་ ལ་ བསྔགས། ཚིགས་
བཅད་གསུམ་པས་རྒྱལ་པོ་སེམས་དཔའ་ཆེན་པོས་སྐྱེ་དགུ་སྐྱོབ་པར་མཛད་པ་
258-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འགྲན་ཟླ་དང་བྲལ་བར་བསྔགས་སོ། །ཚིགས་བཅད་དང་པོས་བསྔགས་ཚུལ་ནི།
ཚིག་རྐང་དང་པོས་སྐྱོན་གྱིས་མ་གོས་པའི་ཆ་ནས་བསྔགས། ཚིག་རྐང་གཉིས་
པས་སྤྱོད་པ་རྨད་དུ་བྱུང་བའི་ཆ་ནད་བསྔགས། ཚིག་རྐང་གསུམ་པས་ས་ལམ་
མཐོན་པོར་བྱོན་པའི་འབྲས་བུའི་རྟགས་སྐུ་མཚན་བཟང་དང་ལྡན་པའི་སྒོ་ནས་
བསྔགས། ཚིག་རྐང་བཞི་པས་གཏོང་བ་རྨད་དུ་བྱུང་བའི་སྒོ་ནས་བསྔགས་སོ། །
ཚིག་རྐང་དང་པོས་བསྔགས་ཚུལ་འདི་ལ་སྔོན་གྱི་དམ་པ་རྣམས་ཀྱི་བཤད་སྲོལ་
གཉིས་སྣང་སྟེ། ཟླ་བ་མཐུན་པའི་དཔེར་བྱས་ནས་བསྔགས་པ་ཞིག་དང་། ཟླ་བ་
མི་མཐུན་པའི་དཔེར་བྱས་ཏེ་བསྔགས་པ་གཉིས་འབྱུང་ངོ༌། །ཟླ་བ་མཐུན་པའི་
དཔེར་བྱས་ནས་བསྔགས་ཚུལ་ནི། ཟླ་བས་དྲང་སྲོང་གི་ཆ་ལུགས་མ་བྱས་ཀྱང་
དྲང་སྲོང་ལྟར་དུ་སེམས་ཅན་ཐམས་ཅད་ལ་སྙོམས་པར་འཆར་ཞིང་འོད་ཀྱིས་ཚ་
གདུང་སེལ་བར་བྱེད་པ་བཞིན་དུ། རྒྱལ་པོ་སེམས་དཔའ་ཆེན་པོ་འདི་ཡང་སྐུ་ལ་
དྲང་སྲོང་གི་ཆ་ལུགས་རི་དྭགས་ཀྲྀཥཱ་ས་རའི་པགས་དང་ ཤིང་ཤུན་སོགས་མ་
གསོལ་ཀྱང་དྲང་སྲོང་མཆོག་གི་མཛད་པ་ཐུགས་སེམས་ཅན་ཐམས་ཅད་ལ་ཉེ་རིང་
མེད་པར་སྙོམས་ཤིང་། སེམས་ཅན་རྣམས་ལ་གནས་སྐབས་དང་མཐར་ཐུག་གི་
ཕན་བདེ་མ་ལུས་སྒྲུབ་པའི་བསམ་པ་ཅན་དུ་བཞུགས་སོ་ཞེས་བསྔགས་སོ། །ཟླ་
བ་མི་མཐུན་པའི་དཔེར་བྱས་ཏེ་བསྔགས་ཚུལ་ནི། བཤེས་གཉེན་ཆེན་པོ་པོ་ཏོ་
བའི་གསུང་སྒྲོས་ལས། ཟླ་བ་བཞིན་དུ་སྐུ་ལ་ཀྲྀཥཱ་ཛི་ན་མ་གསོལ་ཞིང་། ཞེས་པ་
ནི། སེམས་དཔའ་ཆེན་པོ་འདི་ལ་སྐྱོན་གང་གིས་ཀྱང་མ་གོས་ཞེས་པའི་དོན་ཡིན་
ཞེས་འབྱུང་། དེ་ལྟར་ན་ཚིག་རྐང་འདི་བརྡས་བཅིངས་པའི་ཚིག་སྦྱོར་དུ་མངོན་ཏེ།
དེ་ཡང་ཟླ་བ་ནི་དཀྱིལ་འཁོར་དང་ཞིང་མཛེས་པ་དང་འོད་དཀར་འཕྲོ་བར་བྱེད་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱང་རི་བོང་གི་གཟུགས་བརྙན་ནག་པོ་ར་རིའི་རྣམ་པ་ཡོད་ལ། སེམས་དཔའ་ཆེན་
པོ་འདི་ལ་ནི་དེ་ལྟ་བུའི་སྐྱོན་གང་གིས་ཀྱང་མ་གོས་ཏེ། ཚེ་འདིའི་ཕུན་ཚོགས་ལ་
མ་ཆགས་ཤིང་འཁོར་བའི་བདེ་འབྱོར་གང་ལའང་ཆགས་པའི་ངེས་འབྱུང་རྣམ་
པར་དག་པ་དང༌། དེར་མ་ཟད་རང་དོན་དུ་ཐར་པའི་བདེ་བ་ལའང་ཆགས་པ་མེད་
པར་སེམས་ཅན་གྱི་དོན་ཁོ་ན་སེམས་པས་རང་དོན་ཡིད་བྱེད་ཀྱི་ནག་པོ་ར་རིའི་
རྣམ་པ་རྡུལ་ཙམ་ཡང་མེད་དོ་ཞེས་བསྔགས་སོ། །ཚིག་རྐང་གཉིས་པས་བསྔགས་
ཚུལ་ནི། རྒྱལ་པོ་སེམས་དཔའ་ཆེན་པོ་འདི་འཛམ་བུའི་གླིང་ལ་དབང་བའི་རྒྱལ་
པོར་བསྐོས་པ་ནི་དཔུང་ཤེད་ཀྱིས་ཐོབ་པ་སོགས་མིན་གྱིས། འཁོར་ལོས་བསྒྱུར་
བའི་རྒྱལ་པོའི་གདུང་རྒྱུད་དྲི་མ་མེད་པ་ཡིན་ཞིང་། རྒྱལ་པོར་བསྐོ་བའི་ཚེ་ནའང་
སེང་གེའི་ཁྲིའི་སྟེང་དུ་འཁོད་པ་ལ། རྒྱལ་བརྒྱུད་དྲི་མ་མེད་པ་གཞན་གྱིས་གསེར་
གྱི་རིལ་བ་སྤྱི་བླུགས་ནས་སྤྱི་བོར་ཆུ་བཏུད་དེ་དབང་བསྐུར། བྲམ་ཟེ་རྣམས་ཀྱིས་
ཤིས་པ་བརྗོད། འབངས་ཀྱི་སྐྱེ་བོ་ཐམས་ཅད་ཀྱིས་ཕྱག་འཚལ་བ་དང་བཅས་
རྒྱལ་པོར་དབང་བསྐུར་བ་ཡིན་པས་དབང་བསྐུར་ལྡན་པ་ཞེས་བྱའོ། །རྒྱལ་པོར་
དབང་བསྐུར་ནས་ཀྱང་སེམས་ཅན་ཐམས་ཅད་ཉེ་རིང་མེད་པར་རང་གི་བུ་ལས་
ཀྱང་གཅེས་པར་སྐྱོང་བ་རང་བཞིན་རྣམ་པ་ཀུན་ཏུ་མཛེས་པའི་སྤྱོད་པ་ནམ་ཡང་
ཞུམ་པ་མེད་པར་ཡོངས་སུ་བསྐྱང་ངོ༌
། །མདོར་ན་རྒྱལ་སྲས་ཀྱི་སྤྱོད་པ་རྨད་དུ་བྱུང་
བའི་སྒོ་ནས་འགྲོ་བ་རྣམས་ཡོངས་སུ་སྐྱོང་བར་མཛད་ཅེས་པའོ། །དཔེ་རྙིང་མང་
པོར། དབང་ བསྐུར་ གདམས་ པས་ རང་ བཞིན་ མཛེས་ པའི་ སྤྱོད་ པ་ ཡོངས་ མ་
ཞུམ། །ཞེས་ འདུག་ པ་ ལྟར་ན་ བྱང་ སེམས་བདག་ ཉིད་ཆེན་ པོ་ འདི་ནི་ཕྱོགས་
བཅུའི་ རྒྱལ་ བ་ ཐམས་ཅད་ ཀྱི་ རྒྱལ་ཚབ་སྲས་ ཀྱིས་ཐུ་བོ་ དབང་ བསྐུར་ཞིང་།
260 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གདམས་པ་དང་རྗེས་སུ་བསྟན་པ་རྒྱུན་དུ་སྩལ་ཏེ། རྒྱལ་སྲས་ཀྱི་སྤྱོད་པ་ཐམས་
ཅད་ལ་དབང་ཐོབ་ནས་རྒྱལ་བའི་མཛད་པ་མཐའ་དག་བསྒྲུབ་པ་ལ་ནམ་ཡང་
ཞུམ་པ་མེད་ཅེས་ཕུལ་དུ་བསྔགས་སོ། །ཚིག་རྐང་གསུམ་པས་བསྔགས་ཚུལ་ནི།
བྱང་སེམས་བདག་ཉིད་ཆེན་པོ་འདི་ནི་ཐུགས་བསྐྱེད་ནས་བསྐལ་པ་གྲངས་མེད་
པར་ཚོགས་གཉིས་བར་མ་ཆད་དུ་བསགས་པས། ལྷག་བསམ་རྣམ་པར་དག་པའི་
ས་ཐོབ་ནས་སངས་རྒྱས་ཀྱི་སྐུ་དང་ རྗེས་སུ་མཐུན་པའི་མཚན་བཟང་ཐོབ་སྟེ།
ཤིན་ཏུ་མཛེས་པའི་དབུ་གདུགས་ལྟར་ཟླུམ་ཞིང་སྤྱི་གཙུག་མངོན་པར་མཐོ་བ་
བཀྲ་ཤིས་པའི་རྒྱུ་བསྐྱིལ་བ་ཇི་ལྟ་བ་དེ་བཞིན་དུ་ཕུན་སུམ་ཚོགས་པར་གནས་པ།
དབུ་སྐྲ་དང་སྐུའི་བ་སྤུ་རྣམས་རེ་རེ་ནས་གཡས་ཕྱོགས་སུ་འཁྱིལ་བ། དབུ་སྐྲ་མ་
གཤོར་ཞིང་མ་འཛིངས་ ལ་ དྲི་ཞིམ་པ། གནག་ཅིང་སྣུམ་པ། སྤྱན་གྱི་རྫི་ མ་བ་
མཆོག་གི་རྫི་མ་ལྟར་གནག་ཅིང་སྣུམ་ལ་མ་འཛིངས་ཤིང་སྒྲིག་ལེགས་པ། དཔྲལ་
བའི་དབྱེས་ཆེ་བ། སྤྱན་གཉིས་དཀྱུས་རིང་ཞིང་དཀར་ནག་འབྱེས་པ། ཤངས་ཀྱི་
གཟེངས་མཐོ་བ། མཆུ་སྒྲོས་བུམ་པ་ལྟར་དམར་བ་སོགས་རབ་ཏུ་མཛེས་པའི་
མཚན་བཟང་དང་ལྡན་པ། འགྲོ་བ་སུས་མཐོང་ཡང་ཡིད་འཕྲོག་པར་བྱེད་པ་དེ་
བཞིན་དུ་གནས་སོ། །ཚིག་རྐང་བཞི་པས་བསྔགས་ཚུལ་ནི། སེམས་དཔའ་ཆེན་
པོ་ཁྱོད་ཀྱིས་གཏོང་བ་ཤིན་ཏུ་རྒྱ་ཆེ་བ་བང་མཛོད་རྣམས་ཁ་ཕྱེ་སྟེ་འཛམ་བུའི་གླིང་
གི་སྐྱེ་བོ་ཐམས་ཅད་ཚིམ་པར་མཛད་པ་འདིས་ནི་འཇིག་རྟེན་ན་ལྷའི་དབང་པོ་
བརྒྱ་བྱིན་ཞེས་གྲགས་པ་རྨད་དུ་བྱུང་བར་བྱེད་པ་དེ་ཡང་ཉི་མའི་དྲུང་ན་སྲིན་བུ་མེ་
ཁྱེར་བཞིན་དུ་ཟིལ་གྱིས་གནོན་པར་མཛད་དོ། །ཚིགས་བཅད་གཉིས་པས་ལྷག་
པར་ཐབས་མཁས་ཀྱི་མཆོད་སྦྱིན་མཛད་པ་ལ་བསྔགས་ཚུལ་ནི། འཇིག་རྟེན་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཆོད་སྦྱིན་ཞེས་སོགས་ཏེ། འཇིག་རྟེན་འདི་ན་མཆོད་སྦྱིན་བྱེད་པ་ཕལ་ཆེར་མ་ཧེ་
སོགས་དུད་འགྲོ་གསོད་ཅིང་སྡིག་ལས་ཆེན་པོ་བྱེད་པས་ན་ཤིན་ཏུ་ངན་ཞིང་དམན་
ལ། གང་བྱེད་པ་དེ་ཡང་རང་ཉིད་ཚེ་འདིར་བདེ་སྐྱིད་འཕེལ་བ་ཞིག་གི་ཆེད་དུ་
བྱེད། དེ་ལས་གཞན་པ་འགའ་ཞིག་ནི་འཚེ་བ་ཆོས་སུ་སྨྲ་བའི་སློབ་དཔོན་ངན་
པའི་རྗེས་སུ་ཞུགས་ཏེ་ཕྱི་མ་འབྲས་བུ་ལྷའི་དཔལ་འབྱོར་འཚོལ་བ་སྟེ་འདོད་ནས་
མཆོད་སྦྱིན་བྱེད་པས་ན་དོན་དུ་མཆོད་སྦྱིན་མ་ལགས་ཀྱི། ཚོང་པ་ཁེའི་ཕྱིར་དུ་
ནོར་གཏོང་བ་ལྟར་རང་འདོད་སྒྲུབ་པ་ལགས་སོ། །
བྱང་སེམས་བདག་ཉིད་ཆེན་པོ་ཁྱོད་ཀྱི་མཆོད་སྦྱིན་མཛད་པ་འདི་ནི་ཚེ་
འདིའི་དོན་སྒྲུབ་པའི་ཐུགས་བསམ་མེད་པར་མ་ཟད། རང་དོན་ཐར་པ་སྒྲུབ་པའི་
བསམ་པའང་མེད་པར་བདག་ཅག་སེམས་ཅན་རྣམས་ཁོ་ནའི་དོན་དུ་མཛད་པས་
ན། རྒྱལ་བ་སྲས་དང་བཅས་པས་བསྔགས་པའི་གནས་ གྲགས་པའི་རྒྱན་གྱིས་
བརྒྱན་པའོ། །སེམས་དཔའ་ཆེན་པོ་ཁྱོད་ཀྱི་མཆོད་སྦྱིན་འདི་ནི་སྲོག་ཆགས་ཕྲ་མོ་
ཞིག་ལའང་གནོད་པ་མེད་པར། ཐམས་ཅད་དགེ་བཅུའི་ཁྲིམས་ལ་བཀོད་ཅིང་།
གང་ ལ་ གང་ འདོད་ ཀྱི་ཡོ་བྱད་ཐམས་ཅད་ ཀྱིས་ ཚིམ་ པར་ མཛད་ པས་ན། རྗེ་
འབངས་ཐམས་ཅད་ཚུལ་ཁྲིམས་རྣམ་པར་དག་པ་རྣམ་པ་ཀུན་ཏུ་སྐྱོན་མེད་པ་ཡིད་
དུ་འོང་བ་རྒྱལ་བ་སྲས་བཅས་ཀུན་གྱིས་བསྔགས་པ་དང་མཐུན་ནོ། །ཚུལ་འདི་
དག་ལ་དགོངས་ནས་དཔལ་ལྡན་ཟླ་བ་གྲགས་པས། སྦྱིན་གང་སེར་སྣ་དང་བྲལ་
བ། །སྣོད་ དམ་ སྣོད་ མིན་ དེ་ དག་ ལ། །མཉམ་ པར་ སེམས་ སྙོམས་ པས་ གཏོང་
བའི། །སྦྱིན་ དེ་ སྦྱིན་ པ་ པོ་ ལས་ དག །བརྩེ་ བས་ སྦྱིན་ དང་ སྦྱིན་ པའི་འབྲས། །
གཉིས་ཀའང་གཅིག་ཅར་དོན་གཉེར་ལ། །གཏོང་བའི་སྦྱིན་གང་སེར་སྣ་མེད། །
- 262 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་ནི་དམ་པ་རྣམས་ཀྱིས་བསྔགས། །ཞེས་དང་། ཡོན་ཏན་མཐའ་ཡས་པར་བསྟོད་
པ་ལས་ཀྱང་། གང་ཞིག་སྐྱེ་བ་དམན་དང་ཕོངས་པ་རེ་བའི་བསམ་ལྡན་མཐོང་ན་
ཡང་། །བརྩེ་མེད་འབྲས་བུ་འདོད་པས་སྣོད་གཞན་ཡོན་ཏན་དག་དང་ལྡན་འཚོལ་
བ། །བསམ་བརླག་དེ་ནི་སྦྱིན་པ་བྱེད་ཀྱང་སློང་བ་དག་དང་མཚུངས་སོ་ཞེས། །དེ་
སླད་ཁྱོད་ནི་ཐུགས་རྗེས་སློང་བ་རྣམས་ལ་སྦྱིན་པར་བཞེད་ལ་ཞུགས། །ཞེས་དང༌།
བཞི་བརྒྱ་པ་ལས། འདིར་བྱིན་པ་ཡི་སྦྱིན་པ་ལ། །འབྲས་བུ་ཆེན་པོ་འབྱུང་འགྱུར་
ཞེས། །ལེན་ དང༌ ཡོངས་ སུ་ གཏོང་ བ་ ནི། །ཚོང་ སྤོགས་ བཞིན་ དུ་ སྨད་ པར་
འགྱུར། །ཞེས་ གསུངས་ སོ། །ཚིགས་བཅད་ གསུམ་ པས་ བསྔགས་ ཚུལ་ ནི། ས་
ཕྱོགས་འདི་ན་མི་ལ་སོགས་པའི་འགྲོ་བ་གང་དག་ཡོད་པ་རྣམས་ཉེར་འཚེ་ཐམས་
ཅད་ལས་སྐྱོབ་ཅིང་འདི་ཕྱི་ཀུན་ཏུ་ཕན་པའི་ལམ་ལ་སྦྱོར་བར་མཛད་པའི་སེམས་
དཔའ་ཆེན་པོ་ཁྱོད་མགོན་དུ་བཞུགས་པའི་འབངས་སྐྱེ་དགུ་དེ་རྣམས་སྐལ་བ་དང་
ལྡན་པ་སྟེ་བསོད་ནམས་ཆེའོ། །སྐྱོབ་པ་བདག་ཉིད་ཆེན་པོ་ཁྱོད་ཀྱིས་སེམས་ཅན་
རྣམས་སྐྱོབ་པ་འདི་ལྟ་བུར་ཕ་མ་དག་རང་རང་གི་བུ་ལ་ཡང་དེ་ལྟར་ངེས་པར་སྐྱོབ་
པར་མི་འགྱུར་རོ། །འཇིག་རྟེན་འདི་ན་ཕ་མ་དག་རང་རང་གི་བུ་ལ་བརྩེ་བར་བྱེད་
ཀྱང་ཚེ་འདིར་ཟས་གོས་ཀྱིས་ཕན་འདོགས་པ་ཙམ་བྱེད་ནུས་སྲིད་ཀྱི། ཕྱི་མར་ངན་
འགྲོ་ལས་སྐྱོབ་པ་དང་། འཁོར་བ་ལས་སྐྱོབ་པར་བྱེད་མི་ནུས་ཏེ། འཁོར་བ་དང་
ངན་སོང་ལས་སྐྱོབ་མི་ནུས་པར་མ་ཟད། རང་ རང་གི་བུ་རྣམས་ལ་བརྩེ་བའི་
ལུགས་སུ་བྱས་ཏེ་དགྲ་འདུལ་བ་དང༌། གཉེན་སྐྱོང་བའི་ཐབས་སུ་ཞེ་སྡང་དང་
གཡོ་སྒྱུའི་སྦྱོར་བ་སྣ་ཚོགས་པ་ཞིག་སློབ་ཅིང་། སྡིག་པའི་ལས་མང་པོ་ལ་ཆེད་དུ་
སྦྱར་ཏེ་ཕྱི་མར་ངེས་ པར་ ངན་འགྲོར་ ལྟུང་བར་བྱེད་དོ། །དེས་ན་བྱང་སེམས་
L，



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བདག་ཉིད་ཆེན་པོ་འདིས་ནི་སེམས་ཅན་ཐམས་ཅད་ལ་སེམས་སྙོམས་ཤིང་། རང་
རང་གི་ཕ་མ་དག་གིས་ཕན་འདོགས་བྱེད་པ་ལས་ཆེས་ཆེར་ལྷག་པར་རྣམ་པ་ཀུན་
ཏུ་ཕན་པ་བླ་ན་མེད་པ་མཛད་དོ། །དེའི་ཕྱིར་བྱང་སེམས་བདག་ཉིད་ཆེན་པོ་ལ་
ཡིད་བཞིན་གྱི་ནོར་བུ་དང་། དཔག་བསམ་གྱི་ཤིང་དང་། གཏེར་ཆེན་པོའི་བུམ་པ་
དང༌། སེམས་ཅན་ཐམས་ཅད་ཀྱི་ཉེར་འཚོའི་གཞི་གཅིག་པུ་སོགས་སུ་རྒྱ་ཆེར་
བསྔགས་སོ། །ཡང་བློན་པོ་མཁས་པ་གཞན་ཞིག་གིས་རྒྱལ་པོ་སེམས་དཔའ་ཆེན་
པོ་ལ་བསྟོད་པའི་ཚིག་སྨྲས་པ། རྒྱལ་པོ་སེམས་དཔའ་ཆེན་པོ་ཁྱོད་ཀྱི་སྤྱོད་པ་འདི་
ནི་འཇིག་རྟེན་ཐམས་ཅད་ལས་མངོན་པར་འཕགས་པ། ཡོངས་སུ་མ་སྦྱངས་པའི་
དམན་པ་རྣམས་ཀྱིས་རྗེས་སུ་ཡི་རང་ཙམ་ཡང་བྱ་དཀའ་བའི་གནས་ཏེ། འཇིག་
རྟེན་འདི་ན་སྦྱིན་པ་གཏོང་བ་དང་ཚུལ་ཁྲིམས་སྲུང་བ་འགའ་ཞིག་ཡོད་ཀྱང་ཕལ་
ཆེར་ཚེ་འདི་ལ་ཆགས་པ་དང་། འགའ་ཞིག་འཁོར་བའི་ཕུན་ཚོགས་ལ་ཆགས་
ནས་དོན་དེའི་ཕྱིར་དུ་སྦྱིན་པ་གཏོང་བ་དང་ཚུལ་ཁྲིམས་སྲུང་པར་བྱེད་པ་མང་
ངོ༌། །དེ་ཡང་འཇིག་རྟེན་འདི་ན་སྦྱིན་པ་གཏོང་བར་འདོད་པ་ཕལ་ཆེར་ཚེ་འདིའི་
རྙེད་བཀུར་སྙན་གྲགས་ཀྱི་ཕྱིར་དུ་བྱེད་པ་དང་། ཕྱི་མའི་དོན་དུ་བྱེད་པར་འདོད་པ་
ཕལ་ཆེར་ཚེ་ཕྱི་མར་རང་ལ་ནོར་ལོངས་སྤྱོད་འབྱུང་བའི་ཕྱིར་དུ་སྦྱིན་པ་གཏོང་
བར་བྱེད་པས་ནོར་སྤེལ་བའི་སྦྱོར་བ་ཁོ་ནར་ཟད་ཅིང་། སེམས་ནོར་འདོད་པ་དེའི་
དབང་དུ་གྱུར་པ་ཤ་སྟག་གོ །ཚུལ་ཁྲིམས་སྲུང་བར་བྱེད་པའང་འགའ་ཞིག་ནི་
རྒྱལ་ པོའི་ ཆད་ པས་ འཇིགས་ པ་ དང༌། ཕ་ རོལ་ པོའི་ གནོད་ པས་ འཇིགས་ པ་
སོགས་ཚེ་འདིའི་འཇིགས་པ་སེལ་ཕྱིར་རབ་ཏུ་བྱུང་བའི་རྟགས་ཆ་ལུགས་ལེན་
པར་བྱེད་ལ། འགའ་ཞིག་ནི་རབ་ཏུ་བྱུང་བ་རྣམས་ལ་དད་པ་ཅན་རྣམས་ཀྱིས་
- 264 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
བསྙེན་བཀུར་བྱེད་པར་མཐོང་ནས་བཟའ་བཏུང་དང་ཡོ་བྱད་སོགས་འཇིག་རྟེན་
འདིའི་བདེ་བ་ཙམ་འདོད་ནས་དེའི་ཕྱིར་དུ་རབ་ཏུ་བྱུང་བའི་རྟགས་ཆ་ལུགས་
བླངས་ཏེ་ཚུལ་ཁྲིམས་སྲུང་བའི་ཚུལ་བྱེད། ལས་འབྲས་ཀྱི་རྣམ་དབྱེ་ཐོས་ནས་
ཡིད་ཆེས་པ་འགའ་ཞིག་ཕྱི་མར་ངན་སོང་དུ་ལྟུང་བ་ལ་འཇིགས་ནས་ངན་སོང་དུ་
མི་ལྟུང་བར་མཐོ་རིས་ཀྱི་བདེ་བ་ཞིག་ཐོབ་པར་འདོད་ནས་དེ་ལ་ཆགས་ཏེ་ཚུལ་
ཁྲིམས་སྲུང་བར་བྱེད་དེ། དེ་དག་ཐམས་ཅད་ཀྱང་བསམ་པའི་ཕུགས་འཁོར་བའི་
ཕུན་ཚོགས་ལ་ཚགས་ནས་རང་དོན་སྒྲུབ་པ་ཁོ་ན་ཟད་ལ། བྱང་སེམས་བདག་
ཉིད་ཆེན་པོ་ཁྱོད་ནི་འཇིག་རྟེན་འདིའི་བདེ་བ་དང་། ཕྱི་མའི་མཐོ་རིས་ཀྱི་དཔལ་
གང་ལའང་མ་ཆགས་ཤིང་། སེམས་ཅན་རྣམས་སྡུག་བསྔལ་གྱིས་ཉམ་ཐག་པ་མ་
བཟོད་ནས་སེམས་ཅན་གཞན་ཐབས་ཅད་ཀྱི་དོན་བསྒྲུབ་ཕྱིར་སྦྱིན་པ་དང་ཚུལ་
ཁྲིམས་གཉིས་རྒྱལ་བས་ཇི་ལྟར་གསུངས་པ་དེ་བཞིན་དུ་སྤྱོད་པར་མཛད་དོ། །
རང་ཡལ་བར་དོར་ནས་སེམས་ཅན་གཞན་ཁོ་ནའི་ཕྱིར་དུ་ལུས་ལོངས་སྤྱོད་དགེ་
རྩ་ཐམས་ཅད་ཕངས་པ་མེད་པ་གཏོང་བ་དང༌། སྒོ་གསུམ་ལ་ཉེས་པ་ཕྲ་མོས་ཀྱང་
མ་གོས་པའི་ཚུལ་ཁྲིམས་རྣམ་པར་དག་པར་མཛད་པ་གང་ལགས་པ་དེ་འདྲ་ནི་
རྒྱལ་སྲས་མཁས་པ་ཆེན་པོ་རྣམས་མ་ལགས་པ། བྱང་ཆུབ་ཀྱི་སེམས་ཀྱི་སྟོབས་
དང་མི་ལྡན་པའི་སྐྱེ་བོ་ཕལ་པ་རྣམས་ལ་དེ་ལྟ་བུའི་རྒྱལ་སྲས་ཀྱི་སྤྱོད་པ་རླབས་པོ་
ཆེ་དེ་དག་ཡོང་ཡེ་མ་མཆིས་སོ་ཞེས་རྒྱ་ཆེར་བསྟོད་དོ། །ཚིགས་བཅད་འདིའི་ཚིག་
རྐང་དང་པོ་ལ་འགྱུར་གསར་དུ། སྦྱིན་པ་ཞེས་བྱ་སྐྱེ་བོ་གཏོང་དེ་ནོར་ཡོད་སྤེལ་
བའི་དབང་དུ་གྱུར་ཅེས་འབྱུང་བ་འགྱུར་བདེའོ། ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟ་བས་ན་ཞེས་པ་ནས། ཡོན་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏན་བསྔགས་པ་ལའང་བརྗོད་པ་བྱའོ། །ཞེས་པའི་བར་ཏེ། དེ་ལྟར་སྟོན་པ་ཐུགས་
རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་
པའི་ཚེ། མི་དགེ་བའི་བཤེས་གཉེན་དང་སྡིག་པའི་གྲོགས་པོས་བསླུས་པའི་དབང་
དུ་མ་བཏང་བར་ལས་འབྲས་ལ་ཡིད་ཆེས་ཀྱི་དད་པ་བརྟན་པོས་རང་དང་རང་ལ་
བརྟེན་པའི་གདུལ་བྱ་རྣམས་ལ་གནས་སྐབས་དང་མཐར་ཐུག་གི་ཕན་བདེ་བསྒྲུབ་
པའི་ཐབས་སུ་དགེ་བ་བཅུའི་ཁྲིམས་ལ་གནས་པ་སོགས་དམ་པའི་ཆོས་ཁོ་ན་སྤྱོད་
པ་མཛད་ཅིང་། ཆོས་ཚུལ་བཞིན་དུ་བྱས་པ་ལས་རང་དང་གཞན་གྱི་དོན་ཐམས་
ཅད་གྲུབ་པའི་ཚུལ་རྟོགས་བརྗོད་འདིས་རྒྱས་པར་བཞད་པ་དེ་ལྟ་བས་ན། སྟོན་པ་
ཐུགས་རྗེ་ཅན་དེའི་རྗེས་སུ་སློབ་པར་འདོད་པ་རྣམས་ཀྱིས་ལས་འབྲས་ལ་ཡིད་
ཆེས་ཀྱི་དད་པ་བརྟན་པོ་སྐྱེས་པའི་བསམ་པ་དགེ་བ་རྣམས་བདུད་དང༌ སྡིག་
གྲོགས་སོགས་ཀྱིས་སྡིག་པ་བྱེད་དུ་གཞུག་པར་བསླུར་མི་ཚུགས་པར་ཤེས་པར་
བྱས་ལ། རྒྱལ་བའི་བཀའ་ལ་ཡིད་ཆེས་ཀྱི་དད་པ་བརྟན་པོ་བསྐྱེད་ནས་རང་གི་
བསམ་པ་དག་པར་བྱ་བ་ལ་འབད་པ་བྱའོ། །བྱང་ཆུབ་ཏུ་སེམས་བསྐྱེད་ནས་རྒྱལ་
སྲས་ཀྱི་སྤྱོད་པ་ལ་སློབ་ཚུལ་སྤྱི་དང༌། ཁྱད་པར་སྔར་བཤད་པའི་སྦྱིན་པ་རྣམ་པ་
གསུམ་ལ་སློབ་ཚུལ་ཆེས་རྨད་དུ་བྱུང་བ་དེ་ལྟ་བུ་འབྱུང་བ་ལས་འབྲས་ལ་ཡིད་
ཆེས་ཀྱི་དད་པ་བརྟན་པོ་རྙེད་པ་ལ་རག་ལས་སོ་ཞེས་གོ་བའི་ཕྱིར་དུ་སྦྱིན་པ་ལ་
སློབ་ཚུལ་ལ་རྟོགས་བརྗོད་བཅུ་ཡོད་པ་ལས། བཅུ་པ་མཆོད་སྦྱིན་བྱེད་ཀྱི་རྟོགས་
བརྗོད་འདིར་ལས་ངེས་པ་དང༌། ལས་མ་བྱས་པ་དང་མི་འཕྲད་པ་དང་། ལས་
བྱས་པ་དང་ཆུད་མི་ཟ་བའི་ཚུལ་རྣམས་རྒྱས་པར་བསྟན་ཏོ། །
ཡང་རྟོགས་བརྗོད་འདིར་རྒྱལ་པོ་རྣམས་ཀྱིས་འབངས་ཆོས་དང་མཐུན་
- 266 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་སྐྱོང་ཚུལ་ཡང་རྒྱས་པ་བསྟན་ཏེ། དེ་བས་ན་སེམས་དཔའ་ཆེན་པོ་འདི་ལྟ་
བུར་བྱམས་སྙིང་རྗེའི་སྒོ་ནས་འབངས་ལ་ཕན་པར་བརྩོན་པ་བྱས་ན་ངེས་པར་
ལེགས་པ་བྱང་ཆུབ་ཀྱི་ཚོགས་མྱུར་དུ་རྫོགས་པ་དང་། ཚེ་འདིར་སྙན་པའི་གྲགས་
པ་འཕེལ་བ་དང་། ཚེ་རབས་གཞན་དུ་བདེ་བ་རྒྱ་ཆེན་པོ་འཐོབ་པར་འགྱུར་རོ། །
ཚུལ་དེ་ནི་ཤེས་རབ་བརྒྱ་པ་ལས། གང་ཞིག་འབྱུང་པོ་ཐམས་ཅད་ལ། །རྟག་ཏུ་
བདག་ དང༌ འདྲར་ བྱེད་ པ། །མཛའ་ བཤེས་ འཕེལ་ བ་ འདི་ ལ་ ནི། །ཕུན་ སུམ་
ཚོགས་པ་འཚེ་བ་མེད། །ཅེས་གསུངས་པ་ལྟར་རོ། །རྟོགས་བརྗོད་འདི་རྒྱལ་པོ་
སེམས་དཔའ་ཆེན་པོས་འབངས་རྣམས་དགེ་བཅུའི་ཁྲིམས་ལ་འགོད་ཕྱིར་ཕྱོགས་
ཐམས་ཅད་དུ་སྡིག་པ་བྱེད་པ་བཟུང་བའི་ཕྱིར་བྱ་མ་རྟ་བཀྱེ་བར་མཛད་པ་དེ་ཡང་
བྱང་ཆུབ་སེམས་དཔའི་ཐབས་མཁས་ཀྱི་མཛད་པ་ཡིན་པ་ནི། རིན་ཆེན་ཕྲེང་བ་
ལས། རང་དབང་ཡོད་པར་ཡུལ་ཀུན་ཡང་། །བྱ་མ་རྟ་ཡི་སྤྱན་གྱིས་གཟིགས། །
རྟག་ཏུ་བག་ཡོད་དྲན་ལྡན་པར། །ཆོས་དང་མཐུན་པའི་དོན་མཛོད་ཅིག །ཅེས་
གསུངས། དགེ་ བཅུའི་ ཁྲིམས་ ལ་ གནས་ པ་ རྣམས་ བསྙེན་བཀུར་ བའི་ ཞིང་དུ་
བཟུང་སྟེ་གཟེངས་བསྟོད་པ་དེ་ཡང་བྱང་ཆུབ་སེམས་དཔའི་ཐབས་མཁས་ཀྱིས་
མཛད་ པ་ ཡིན་ པ་ནི། རིན་ཆེན་ཕྲེང་བ་ལས། ཡོན་ཏན་ གནས་ ལ་བདག་ཉིད་
ཀྱིས། །རབ་སྦྱིན་བཀུར་སྟི་རིམ་གྲོ་དག །རྒྱ་ཆེན་རྗེས་མཐུན་སྦྱར་བྱ་ཞིང་། །ལྷག་
མ་རྣམས་ལའང་ཅི་རིགས་བགྱི། །རྒྱལ་པོའི་ལྗོན་ཤིང་བཟོད་གྲིབ་ཅན། །བཀུར་
སྟིའི་མེ་ཏོག་རྒྱུས་གྱུར་ཅིང་། །རབ་སྦྱིན་འབྲས་བུ་ཆེ་ལྡན་ལ། །དམངས་ཀྱི་བྱ་
རྣམས་བརྟེན་པར་འགྱུར། །ཞེས་གསུངས། རྟོགས་བརྗོད་འདི་ལས་འབྱུང་བ་ལྟར་
ཆོས་ལྡན་གྱི་རྒྱལ་པོའི་བཀའ་ཁྲིམས་ཚུལ་བཞིན་དུ་བསྲུངས་ན། ཚེ་འདིར་བདེ་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞིང་ཕྱི་མར་མངོན་མཐོའི་རྟེན་ཁྱད་པར་ཅན་འཐོབ་པར་འགྱུར་བས། ཆོས་ལྡན་
གྱི་རྒྱལ་པོའི་བཀའ་ཁྲིམས་ཀྱི་ཚུལ་དེ་ལས་འགལ་བར་བྱ་བ་ཡོང་མི་རིགས་སོ། །
དེ་ཡང་ཤེས་ རབ་ བརྒྱ་ པ་ ལས། མི་ཡི་ཆོས་ལུགས་ལེགས་སྤྱད་ན། །ལྷ་ཡུལ་
བགྲོད་པ་ཐག་མི་རིང་། །ལྷ་དང་མི་ཡི་ཐེམ་སྐས་ལ། །འཛེགས་ན་ཐར་པའང་
གམ་ན་འདུག །ཅེས་གསུངས་པ་ལྟར་རོ། །དེ་ལྟར་རྟོགས་བརྗོད་འདིར་རྒྱལ་པོའི་
ཁྲིམས་དང་མཐུན་པའི་ཆོས་རྒྱས་པར་བཤད་པ་དེ་བཞིན་དུ་རྒྱལ་པོས་རྒྱལ་སྲིད་
སྐྱོང་བའི་གདམས་ངག་ལ་ཡང་བརྗོད་པར་བྱའོ། །རྟོགས་བརྗོད་འདི་ལས་བཤད་
པ་ལྟར་དམ་པའི་ཆོས་ལ་གོམས་པར་བྱས་པའི་སྐྱེ་དགུ་རྣམས་ལོངས་སྤྱོད་ཆེ་བར་
འགྱུར་བས་ན། ལོངས་སྤྱོད་ཆེ་བར་འདོད་པས་དམ་པའི་ཆོས་ཀྱི་རྗེས་སུ་འབྲངས་
ཏེ་དགེ་བ་བཅུའི་ཁྲིམས་ལ་གནས་པར་བྱའོ་ཞེས་འཁོར་བའི་གནས་ཀྱི་ལོངས་
སྤྱོད་ཙམ་སྒྲུབ་པར་འདོད་ན་ཡང་དམ་པའི་ཆོས་ལ་ངེས་པར་བརྟེན་དགོས་སོ་
ཞེས་དེ་ལྟར་བཤད་པ་ལ་ཡང་ སྦྱར་བར་བྱའོ། །ཆོས་ལ་གནས་ན་ལོངས་སྤྱོད་
ཀྱིས་ཕོངས་པ་མི་འབྱུང་བ་ནི་སྟོན་པ་ཐུགས་རྗེ་ཅན་དེས་ཁྱིམ་པ་རྣམས་སེན་མོའི་
སྟེང་དུ་ཞིང་རྨེད་ཀྱང་ངའི་ཉན་ཐོས་ཆོས་བཞིན་སྡོད་པ་རྣམས་འཚོ་བས་ཕོངས་
པར་མི་འགྱུར་རོ་ཞེས་ཞལ་གྱིས་བཞེས་པ་ལྟར་རོ། །གནས་སྐབས་དང་མཐར་
ཐུག་གི་མངོན་པར་མཐོ་བ་ནི་སྦྱིན་པ་དང་དུལ་བ་དང་སྡོམ་པ་ལ་གནས་པས་ཐོབ་
པར་འགྱུར་གྱི། ཕྱུགས་བསད་པ་སོགས་སྡིག་པ་བྱས་པས་ནི་ནམ་ཡང་མངོན་པར་
མཐོ་བ་འཐོབ་པར་མི་འགྱུར་རོ། །དེ་བས་ན་གནས་སྐབས་དང་མཐར་ཐུག་གི་
མངོན་མཐོ་ཐོབ་པར་འདོད་པས་སྦྱིན་པ་ལ་སོགས་པ་བསོད་ནམས་ཀྱི་ཚོགས་
གསོག་པ་ལ་འབད་པར་བྱའོ་ཞེས་མངོན་མཐོ་སྒྲུབ་པའི་གདམས་ངག་སྟོན་ཚུལ་
- 268 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་ལྟར་ཡང་སྦྱར་བར་བྱའོ། །གནས་སྐབས་མངོན་མཐོ་ལྷ་མིའི་གོ་འཕང་སྒྲུབ་པ་
ནི་ཚུལ་ཁྲིམས་རྣམ་པར་དག་པའི་རྒྱུ་དང༌། སྦྱིན་པ་དང་གཟོད་པ་ལ་སོགས་པའི་
གྲོགས་ལྷན་ཅིག་བྱེད་རྐྱེན་དང༌། སྨོན་ལམ་དྲི་མ་མེད་པས་མཚམས་སྦྱར་བའི་
རྐྱེན་རྣམས་ལ་ངེས་པར་ལྟོས་དགོས་ཤིང་། རྐྱེན་དེ་དག་མ་ཚང་ན་ཆོས་སྒྲུབ་པའི་
རྟེན་དུ་རུང་བའི་མངོན་མཐོ་ཁྱད་པར་ཅན་ཐོབ་མི་སྲིད་ཅིང་། སྤྱིར་བདེ་འགྲོའི་
རྟེན་ཙམ་ཡང་རྒྱུ་ཚུལ་ཁྲིམས་དང་རྐྱེན་སྦྱིན་པ་སོགས་སྣ་རེ་མེད་པར་འགྲུབ་མི་
སྲིད་དོ། །ཆོས་སྒྲུབ་པའི་རྟེན་མངོན་མཐོ་ཐོབ་ནས་ཀྱང་ཇི་སྲིད་ཆོས་རྣམས་ཀྱི་
གནས་ ལུགས་མཐར་ཐུག་མ་རྟོགས་ཀྱི་བར་དུ་ སྦྱིན་པ་དང་ཚུལ་ ཁྲིམས་དང་
བཟོད་པ་གསུམ་ལ་གཙོ་བོར་སློབ་དགོས་པ་ནི། རིན་ཆེན་ཕྲེང་བ་ལས། དེ་ཕྱིར་
ཇི་སྲིད་ངར་འཛིན་པ། །སེལ་བའི་ཆོས་འདི་མ་ཤེས་པ། །དེ་སྲིད་སྦྱིན་དང་ཚུལ་
ཁྲིམས་དང་། །བཟོད་པའི་ཆོས་ལ་གུས་པར་མཛོད། །ཅེས་གསུངས། ཆོས་རྣམས་
ཀྱི་གནས་ལུགས་མཐར་ཐུག་རྟོགས་ནས་ཀྱང་ཐེག་པ་ཆེན་པོའི་ལམ་ལ་སློབ་པའི་
རྒྱལ་སྲས་བདག་ཉིད་ཆེན་པོ་རྣམས་ནི་སེམས་ཅན་རྣམས་ཀྱི་དོན་དུ་སངས་རྒྱས་
ཀྱི་ཞིང་དང་སྐུ་དང་མཛད་པ་འཕྲིན་ལས་ཆེས་རྨད་དུ་བྱུང་བ་བསམ་གྱིས་མི་ཁྱབ་
པ་ཞིག་བསྒྲུབ་པའི་ཕྱིར་དུ་སྦྱིན་པ་དང་ཚུལ་ཁྲིམས་དང་བཟོད་པའི་ཆོས་གསུམ་
གྱིས་བསྡུས་པའི་བསོད་ནམས་ཀྱི་ཚོགས་གསོག་པ་ལ་གཙོ་བོར་འབད་དགོས་
ཤིང་། ལྷག་པར་རྒྱལ་སྲས་བདག་ཉིད་ཆེན་པོ་སའི་དབང་ཕྱུག་ཏུ་གྱུར་པ་རྣམས་
ནི་སེམས་ཅན་གྲངས་མེད་པ་ཞིག་གི་དོན་དུ་རྒྱལ་སྲིད་བཟུང་སྟེ། རྒྱལ་སྲས་ཀྱི་
སྤྱོད་པ་རླབས་པོ་ཆེ་རྣམས་རྫོགས་པར་མཛད་པ་ནི་སྔར་ཡང་ཡང་བཤད་ཟིན་པ་
ལྟར་ཡིན་ལ། དེ་ལྟ་བུའི་ཁྱིམ་པའི་རྟེན་ཅན་གྱི་སེམས་དཔའ་ཆེན་པོ་རྣམས་སྦྱིན་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དང་ཚུལ་ཁྲིམས་དང་བཟོད་པའི་ཆོས་གསུམ་གྱིས་བསྡུས་པའི་བསོད་ནམས་
རླབས་པོ་ཆེ་གསོག་པ་ལ་གཙོ་བོར་འབད་དགོས་པ་ནི། རིན་ཆེན་ཕྲེང་བ་ལས།
ཐེག་པ་ཆེ་ལ་རབ་དད་ཅིང་། །དེ་ལས་བཤད་པ་སྤྱད་པ་ཡིས། །བླ་མེད་བྱང་ཆུབ་
འཐོབ་འགྱུར་ཞིང་། །བདེ་བ་ཀུན་ཀྱང་ཞར་ལ་འགྲུབ། །དེར་ནི་སྦྱིན་དང་ཚུལ་
ཁྲིམས་དང་། །བཟོད་པའི་ཆོས་ནི་ཁྱད་པར་དུ། ཁྱིམ་པ་ལ་བཤད་སྙིང་རྗེ་ཡི། །
སྙིང་པོ་ཅན་དེ་བརྟན་གོམས་མཛོད། །ཅེས་གསུངས་པ་ལྟར་རོ། །སྟོན་པ་བཅོམ་
ལྡན་འདས་ཤཱཀྱ་ཐུབ་པ་ཐུགས་རྗེ་ཅན་དེ་ནི་ཞིང་འདིར་བྱོན་ནས་སྙིགས་མའི་
འགྲོ་བ་ཐམས་ཅད་ཀྱི་དོན་སྤྱོད་པར་མཛད་པར་མ་ཟད། སྐུ་ཚེ་སྔ་མ་ལ་ཡང་
འཇིག་རྟེན་གྱི་དོན་སྤྱོད་པ་ལ་ཐུགས་གཞོལ་བ་ཡིན་ནོ་ཞེས་དེ་བཞིན་གཤེགས་
པའི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །སྟོན་པ་ཐུགས་རྗེ་ཅན་དེའི་
རྗེས་སུ་སློབ་པར་འདོད་པ་རྣམས་ཀྱིས་སྟོན་པའི་རྣམ་ཐར་རང་གི་ཉམས་ལེན་དུ་
ཁྱེར་ཏེ་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པའི་ཉམས་ལེན་ལ་
བརྩོན་པར་བྱའོ། ། །
བཞི་པ་ལེའུའི་མཚན་བསྟན་པ་ནི། མཆོད་སྦྱིན་བྱེད་ཀྱི་སྐྱེས་པའི་རབས་
ཏེ་བཅུ་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་བཅུ་པའི་བཤད་པའོ། །བཅུ་ཚན་དང་པོའི་སྡོམ་ནི། སྟག་
མོ་ཤི་བི་ཀོ་སལ་བདག །ཚོང་དཔོན་གཉིས་དང་རི་བོང་དང༌། །ཨ་གསྟ་དང་ཤ་
བྱིན་དང༌། །ཐམས་ཅད་སྒྲོལ་དང་མཆོད་སྦྱིན་བྱེད། །ཅེས་པའོ།། །།
༈ རྩ་བའི་གཉིས་པ་ཚུལ་ཁྲིམས་ལ་སློབ་ཚུལ་ལ་གསུམ། ལུས་ཀྱི་
- 270 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ། ངག་གི་ཉེས་སྤྱོད་སྤོང་བའི་ཚུལ་
ཁྲིམས་ལ་སློབ་ཚུལ། ཡིད་ཀྱི་ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ་ལོ། །
དང་པོ་ལ་གསུམ། སྲོག་གཅོད་སྤོང་བའི་ཚུལ་ཁྲིམས་ལ་སློབ་ཚུལ། མ་བྱིན་ལེན་
སྤོང་བའི་ཚུལ་ཁྲིམས་ལ་སློབ་ཚུལ། འདོད་ལོག་སྤོང་བའི་ཚུལ་ཁྲིམས་ལ་སློབ་
ཚུལ་ལོ། །དང་ པོ་ སྲོག་ གཅོད་སྤོང་ བའི་ ཚུལ་ ཁྲིམས་ ལ་ སློབ་ ཚུལ་ དེ་ བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྤྱར་ཏེ་བཤད་པ་ལ་བཞི། མཚམས་སྦྱར་བ། ལྷའི་དབང་པོར་འཁྲུངས་པའི་
རྟོགས་ བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་ པ། ལེའུའི་མཚན་
བསྟན་པའོ། །དང་པོ་ནི། བདག་ཉིད་ཆེན་པོ་རྣམས་ནི་རྒུད་པར་གྱུར་ཏམ། དབང་
ཕྱུག་ཕུན་སུམ་ཚོགས་པར་གྱུར་ཀྱང་རུང་སྟེ། སེམས་ཅན་རྣམས་ལ་སྙིང་བརྩེ་བ་
ལྷོད་པར་མི་འགྱུར་རོ། །ཞེས་པ་སྟེ། འཁྲུངས་རབས་སོ་བཞི་པ་འདིས་ཐེག་པ་
ཆེན་པོའི་ལམ་གྱི་གནད་མཐའ་དག་བསྡུས་ཏེ་བྱང་ཆུབ་ཏུ་སེམས་བསྐྱེད་ནས་
རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་ལ་སློབ་ཚུལ་རྒྱས་པར་སྟོན་པ་ཡིན་ལ།
དེ་ཡང་ཕ་རོལ་ཏུ་ཕྱིན་པ་དྲུག་ཏུ་རྒྱལ་སྲས་ཀྱི་སྤྱོད་པ་མཐའ་དག་འདུ་བ་དང༌།
ཕར་ཕྱིན་དྲུག་པོ་དེ་ཡང་སྔ་མ་སྔ་མ་ལ་བརྟེན་ནས་ཕྱི་མ་ཕྱི་མ་རྣམས་འབྱུང་བས་
གོ་རིམ་ངེས་པ་མདོ་སྡེ་རྒྱན་དུ་རྒྱས་པར་གསུངས་པ་ལྟར་ཡིན་ལ། དོན་དེའི་ཕྱིར་
གཞུང་འདིར་ཡང་ཐོག་མར་སྦྱིན་པའི་ཕར་ཕྱིན་ལ་སློབ་ཚུལ་ཐུབ་པའི་འཁྲུངས་
རབས་བཅུའི་སྒོ་ནས་བཤད། དེའི་རྗེས་སུ་ཚུལ་ཁྲུམས་ལ་སློབ་ཚུལ་སྟོན་པ་ལ་
ལྷའི་དབང་པོའི་འཁྲུངས་རབས་ནས་ཚོང་དཔོན་གྱི་འཁྲུངས་རབས་ཀྱི་བར་བཅུ་
གསུངས་པ་ཡིན་ལ། སྦྱིན་པ་ལ་སློབ་ཚུལ་སྔོན་དུ་བཤད་ནས། དེའི་རྗེས་སུ་ཚུལ་
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྲིམས་ལ་སློབ་ཚུལ་འཆད་པའི་རྒྱུ་མཚན་ཡང་གཞན་གྱི་དོན་བསྒྲུབ་པ་ལ་ཐོག་
མར་ཟང་ཟིང་གིས་ཕན་གདགས་དགོས་ལ། དེ་ཡང་སེམས་ཅན་ལ་གནོད་འཚེ་
དང་བཅས་པའི་སྦྱིན་པའི་ཅིར་ཡང་མི་འགྱུར་བས། གཞན་གནོད་གཞི་དང་བཅས་
པ་ལས་ལེགས་པར་ལྡོག་པ་ཉིད་གཞན་དོན་ཆེན་པོ་ཡིན་པས་ཚུལ་ཁྲིམས་ལ་
སློབ་དགོས་པ་ཡིན་ནོ། །ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་རྣམ་པར་དག་པ་
ཞིག་འགྱུར་བ་ལ་སྦྱིན་པ་སྔོན་དུ་འགྲོ་དགོས་པ་དང་། དེ་བཞིན་དུ་བཟོད་པ་ནས་
ཤེས་རབ་ཀྱི་བར་རྣམས་ཀྱང་ཕར་ཕྱིན་སྔ་མ་སྔ་མའི་ཉམས་ལེན་སྔོན་དུ་བཏང་
ནས་བསྒྲུབ་དགོས་པ་ནི། འདི་ལྟར་ལོངས་སྤྱོད་རྙེད་པ་ལ་མ་ཆགས་ཤིང་མ་རྙེད་
པ་དོན་དུ་མི་གཉེར་བས་ལོངས་སྤྱོད་ལ་མི་ལྟ་བ་དང་། དེ་ཡོང་ན་བསླབ་པ་བསྲུང་
བར་ནུས་པས་ཚུལ་ཁྲིམས་ལེན་ཅིང་དེ་ལ་གུས་པ་དང་། སེམས་ཅན་དག་སེམས་
ཅན་མ་ཡིན་པ་ལ་བརྟེན་ནས་བྱུང་བའི་སྡུག་བསྔལ་ལ་བཟོད་པས་མི་སྐྱོ་བ་དང༌།
དགེ་བའི་བྱ་བ་ཅི་འདྲ་ལ་སྦྱོར་ཡང་སྤྲོ་བས་དེས་མི་སྐྱོ་བ་དང་། དགེ་བའི་སྦྱོར་བ་
ལ་ནམ་ཡང་མི་སྐྱོ་བའི་བརྩོན་འགྲུས་སྟོབས་ཆེན་ཡོད་ན་སེམས་ཡུལ་གང་ལའང་
མི་འཕྲོ་བར་ རྩེ་གཅིག་ཏུ་ གནས་ པའི་ ཞི་གནས་འགྲུབ། སེམས་ རྩེ་ གཅིག་ཏུ་
གནས་པ་བརྟན་པོ་ཡོད་ན་ཆོས་རྣམས་ཀྱི་གནས་ལུགས་ལ་བལྟས་པའི་ཚེ་ཇི་
བཞིན་དུ་མཐོང་བར་འགྱུར་ལ། ཟང་ཟིང་གི་ལོངས་སྤྱོད་ལ་མ་ཆགས་པའི་སྦྱིན་
པ་མེད་ན་ཚུལ་ཁྲིམས་རྣམ་པ་གསུམ་ཇི་བཞིན་བསྲུང་བར་མི་ནུས། སེམས་ཅན་
གཞན་ལ་གནོད་འཚེ་སྤོང་བའི་ཚུལ་ཁྲིམས་བསྲུང་མི་ནུས་ན་གཞན་གྱི་གནོད་པ་
དང་སྡུག་བསྔལ་ལ་དང་ལེན་གྱི་བཟོད་པ་སྐྱེ་ཐབས་མེད་ཅིང་། དེ་མེད་ན་རྐྱེན་
གཞན་གྱིས་བསྒྱུར་མི་ཐུབ་པར་དགེ་བའི་སྦྱོར་བ་ལ་སྤྲོ་བའི་བརྩོན་པ་སྟོབས་ཆེན་
-272 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མི་སྐྱེ་ལ། བརྩོན་འགྲུས་སྟོབས་ཆེན་མེད་པར་ཞི་གནས་འགྲུབ་ནི་སྲིད་ཅིང་། ཞི་
གནས་མེད་པར་གནས་ལུགས་མངོན་སུམ་དུ་མཐོང་བ་མི་སྲིད་པས་ ཕར་ཕྱིན་
དྲུག་པོ་འདི་ནི་སྔ་མ་སྔ་མ་ཡོད་ན་ཕྱི་མ་ཕྱི་མ་འབྱུང་ལ། སྔ་མ་སྔ་མ་མེད་པར་ཕྱི་
མ་ཕྱི་མ་འབྱུང་ཐབས་མེད་པས་རྗེས་སུ་འགྲོ་ལྡོག་ངེས་པར་མདོ་སྡེ་བསྐལ་བཟང་
དང༌། མདོད་སྡེ་ཕལ་པོ་ཆེ་དང་། ཤེར་ཕྱིན་གྱི་མདོ་ལ་སོགས་པ་ཐེག་པ་ཆེན་པོའི་
མདོ་སྡེ་རྣམས་ལས་རྒྱ་ཆེར་གསུངས་ཤིང་། དེའི་དོན་མདོ་སྡེ་རྒྱན་དང་། རིན་ཆེན་
ཕྲེང་བ་དང་། མདོ་བཏུས་དང་། སྤྱོད་འཇུག་དང༌། བསླབ་བཏུས་སོགས་ཤིང་རྟ་
ཆེན་པོའི་གཞུང་དུ་མ་ནས་རིགས་པ་དྲི་མ་མེད་པས་རྒྱ་ཆེར་བསྒྲུབ་པར་མཛད་
དོ། །ཚུལ་ཁྲིམས་ཀྱི་ཕར་ཕྱིན་ལ་སློབ་ཚུལ་འདི་ལ། སྡོམ་པའི་ཚུལ་ཁྲིམས་དང་།
དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་དོན་བྱེད་ཀྱི་ཚུལ་ཁྲིམས་ལ་
སློབ་ཚུལ་གསུམ་དུ་ཡོད་ཅིང་། དེ་གསུམ་པོའང་རེ་རས་མི་ཆོག་པར་གསུམ་ག་
ཚང་དགོས་པ་དང༌། གསུམ་པོའང་གོ་རིམ་ངེས་པ་ཡིན་པས་ཐོག་མར་སྡོམ་པའི་
ཚུལ་ཁྲིམས་ལ་སློབ་དགོས་ལ་སྡོམ་པའི་ཚུལ་ཁྲིམས་ནི་ཉེས་སྤྱོད་མཐའ་དག་སྤོང་
བ་ཡིན་པས་ནང་གསེལ་གྱི་དབྱེ་བ་མཐའ་ཡས་པ་ཞིག་ཡོད་ཀྱང་། ཐམས་ཅད་
བསྡུ་ན་སྒོ་གསུམ་གྱི་ཉེས་སྤྱོད་སྤོང་བ་གསུམ་དུ་འདུའོ། །དེ་གསུམ་ལས་ཆེ་ལོང་
བསྡུས་པ་མི་དགེ་བཅུར་འདུ་བ་ནི། མཛོད་ལས། དེ་ལས་ཆེ་ལོང་བསྡུས་ནས་
ནི། །དགེ་དང་མི་དགེ་ཅི་ རིགས་ པར། །ལས་ཀྱི་ལམ་ནི་བཅུར་གསུངས་སོ། །
ཞེས་གསུངས་པ་ལྟར་རོ། །མི་དགེ་བཅུ་སྤོང་བའི་ཚུལ་ཁྲིམས་ཀྱི་ཉམས་ལེན་སྟོན་
པ་ལ་འདིར་རྟོགས་བརྗོད་བཅུ་གསུངས། བཅུ་པོ་དེ་ལས་དང་པོ་སྲོག་གཅོད་སྤོང་
བའི་ཚུལ་ཁྲིམས་ཀྱི་ཉམས་ལེན་སྟོན་པ་ལ་ལྷའི་དབང་པོར་འཁྲུངས་པའི་རྟོགས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརྗོད་འདི་གསུངས་པ་ཡིན་ནོ། །
དེ་ལྟར་སྤྱིའི་དོན་བསྟན་ནས་གཞུང་གི་དོན་བཤད་པ་ནི། ཐེག་པ་ཆེན་
པོར་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ཕ་རོལ་དུ་ཕྱིན་པ་དྲུག་ལ་དུས་ཡུན་
རིང་པོར་བསླབས་པས་ཕྱིར་མི་ལྡོག་པའི་གདེང་ཐོབ་པའི་རྒྱལ་སྲས་བདག་ཉིད་
ཆེན་པོ་རྣམས་ནི་རྐྱེན་ཅི་བྱུང་ཡང་བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་
གི་ཉམས་ལེན་ལས་ཉམས་པར་མི་འགྱུར་ཏེ། སྔོན་གྱི་ལས་དང་གཞན་གྱི་རྐྱེན་
གྱིས་ལུས་དང་ལོངས་སྤྱོད་ཉམས་པ་སོགས་རྒུད་པ་གྱུར་ཏམ། ལུས་དང་ལོངས་
སྤྱོད་རྒྱས་ཤིང་ཀུན་གྱིས་གོང་དུ་བཀུར་བ་སོགས་དབང་ཕྱུག་ཕུན་སུམ་ཚོགས་
པར་གྱུར་ཀྱང་རུང་སྟེ། རྒུད་པས་ཡིད་མི་གདུང་ཞིང་འབྱོར་པས་ཡིད་ཆགས་པར་
མི་འགྱུར་བར་སོ་སོར་རྟོག་པའི་ཤེས་རབ་ཀྱིས་དཔྱད་ནས་རྐྱེན་བཟང་ངན་གང་
བྱུང་ཐམས་ཅད་འཁོར་བ་ལ་ཡིད་འབྱུང་སྐྱེ་བའི་གྲོགས་དང་། སེམས་ཅན་ལ་སྙིང་
རྗེ་སྐྱེ་བའི་རྐྱེན་དུ་སོང་སྟེ། མེའི་ཕུང་པོ་ལ་ཤིང་གི་དམག་དྲངས་པ་ལྟར། རྐྱེན་
བཟང་ངན་ཐམས་ཅད་བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་གི་ཉམས་
ལེན་གོང་འཕེལ་དུ་འགྲོ་བའི་རྐྱེན་ཤ་སྟག་ཏུ་གྱུར་ཏེ། དུས་སྐབས་ཀུན་ཏུ་སེམས་
ཅན་རྣམས་ལ་སྙིང་བརྩེ་བ་ནམ་ཡང་ལྷོད་པར་མི་འགྱུར་ཞིང་སྲོག་གི་ཕྱིར་ཡང་
སེམས་ཅན་ལ་གནོད་པ་མི་བྱེད་དོ། །དེས་ན་སྟོན་པ་ཐུགས་རྗེ་ཅན་དེས་སྔོན་སློབ་
པ་ལམ་གྱི་གནས་སྐབས་སུ་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་
བསྐྱེད་ནས་སྲོག་གི་ཕྱིར་ཡང་སེམས་ཅན་ལ་གནོད་འཚེ་མི་མཛད་པར་ཚུལ་
ཁྲིམས་ཀྱི་ཕར་ཕྱིན་ལ་ཇི་ལྟར་སློབ་པར་མཛད་པའི་རྣམ་ཐར་ལ་བསླབ་པར་
བྱའོ། །མཚམས་སྦྱར་གྱི་གཞུང་འདིས་ནི་རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ཅི་
- 274 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བྱེད་ཕ་རོལ་ཏུ་ཕྱིན་པ་དྲུག་དང་ལྡན་པར་བྱས་ཏེ་སློབ་དགོས་པར་བསྟན་ཏེ།
རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་གང་ལ་སྤྱོད་པའི་ལོངས་སྤྱོད་དང་། གང་
གིས་སྤྱོད་པའི་ལུས་དང་། གང་དང་ལྷན་ཅིག་ཏུ་སྤྱོད་པའི་འཁོར་དང༌། ལས་ཀྱི་
མཐའ་གང་བརྩམས་པ་རྣམས་འགྲུབ་པའི་ཕུན་སུམ་ཚོགས་པ་བཞི་ལྡན་ཞིག་
དགོས་སོ། །དེ་དག་ཕུན་སུམ་ཚོགས་པ་ཙམ་གྱིས་ཀྱང་ཉོན་མོངས་པའི་རྐྱེན་དུ་
འགྲོ་བ་མང་བས། དེ་ཡང་ཉོན་མོངས་ཀྱི་དབང་དུ་མི་འགྲོ་བ་དང་། དེས་ཀྱང་མི་
ཆོག་པས་བླང་དོར་གྱི་གནས་རྣམས་ལ་ཕྱིན་ཅི་མ་ལོག་པར་འཇུག་ཅིང་ལྡོག་པའི་
དམིགས་ལེགས་པར་ཕྱེད་པ་ཞིག་དགོས་ལ། དེ་ཡང་ཤེས་རབ་ཡོད་ན་སྔར་གྱི་
བཟང་པོའི་ལས་ཀྱི་འབྲས་བུར་ཤེས་ནས་སླར་ཡང་རྒྱུ་རྣམས་ལ་འབད་དེ་ ཇི་
འཕེལ་དུ་འགྲོ་ལ། ཤེས་རབ་མེད་ན་སྔར་བསགས་ཀྱི་འབྲས་བུ་ལ་ལོངས་སྤྱད་
པས་ནི་ཟད། གསར་དུ་ནི་མི་སྤེལ་བས་ཕྱི་མ་ལ་སྡུག་བསྔལ་བའི་འགོ་ཚུགས་
པར་འགྱུར་རོ། །
དེའི་ ཕྱིར་བསམ་པ་སེམས་བསྐྱེད་ཤིན་ཏུ་བརྟན་ པ་ཞིག་དང༌། འཁོར་
བའི་ཕུན་ཚོགས་གང་ལའང་མ་ཆགས་པར་གཏོང་ནུས་པའི་སྦྱིན་པ་དང་། གཞན་
ལ་གནོད་འཚེ་བྱེད་པ་རང་གཞན་གཉིས་ཀ་ཕུང་བའི་རྒྱུར་མཐོང་ནས་གཞན་
གནོད་གཞི་བཅས་ལས་ལྡོག་པའི་ཚུལ་ཁྲིམས་དང་། རྒུད་པ་ཅི་བྱུང་ཡང་ལས་
ངན་འཛད་པའི་རྒྱུར་མཐོང་ནས་དང་དུ་ལེན་པའི་བཟོད་པ་དང༌། དེའི་རྐྱེན་གྱིས་
སེམས་ཅན་སྡུག་བསྔལ་བ་རྣམས་ལ་སྙིང་རྗེ་འཕེལ་བ་དང༌། སྲིད་ཞིའི་རྒུད་པ་
བཟློག་པའི་ཕྱིར་དུ་བརྩོན་འགྲུས་ཆེས་ཤུགས་དྲག་པ་དང་། འཁོར་བའི་བཙོན་
རར་བཅིངས་པའི་སེམས་ཅན་རྣམས་སྒྲོལ་བའི་ཕྱིར་དུ་རྫོགས་བྱང་ལ་རྩེ་གཅིག་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏུ་དམིགས་པའི་བསམ་གཏན་དང༌། སེམས་ཅན་གཏི་མུག་གིས་ལྡོང་པ་རྣམས་ལ་
ཆོས་ཀྱི་སྣང་བ་བསྐྱེད་པའི་ཕྱིར་དུ་ཤེས་རབ་ཀྱི་མིག་ཆེས་ཆེར་གསལ་བར་བྱ་བ་
སོགས་ཕར་ཕྱིན་དྲུག་ལྡན་དུ་བྱ་བའི་ཉམས་ལེན་ནམ་ཡང་ལྷོད་པ་མེད་པ་ཞིག་
དང༌། ལམ་དེ་ཐམས་ཅད་ཀྱི་རྩ་བ་ཡང་སྙིང་རྗེ་ཆེན་པོ་ལ་ཐུག་གོ་ཞེས་སྟོན་པ་
ཡིན་པས་གཞུང་འདིའི་དོན་ལ་ལེགས་པར་དཔྱོད་ཤེས་ན་ཐེག་པ་ཆེན་པོའི་ལམ་
གྱི་གནད་ལ་ངེས་པ་ཕུལ་ཕྱིན་སྟེར་རོ། །གཞུང་འདི་ནས་བཤད་པ་དང་མཐུན་
པར་མདོ་སྡེ་རྒྱན་དུའང་། བློ་ལྡན་སེམས་མཆོག་བསྐྱེད་མ་ཐག་ཏུ་ཡང་། །མཐའ་
ཡས་ཉེས་པ་བྱེད་ལས་སེམས་རབ་བསྡམས། །གཉིས་འཕེལ་བྱེད་པ་རྟག་ཏུ་དགེ་
བ་དང་། །བརྩེ་ལྡན་བདེ་དང་སྡུག་བསྔལ་དག་གིས་དགའ། །ཞེས་དང་། འབྱོར་
བའི་ དུས་ དང་ རྒུད་པའི་དུས་ནའང་འདི། །ཉོན་མོངས་ སྡུག་བསྔལ་དག་གིས་
འཇིགས་པ་མེད། །རང་གི་ཡོན་ཏན་སེམས་ཅན་ཕན་འདོགས་དགའ། །བསམས་
བཞིན་སྐྱེ་བ་རྫུ་འཕྲུལ་རྣམ་པར་འཕྲུལ། །རྒྱན་དང་སྟོན་མོ་མཆོག་གིས་རྩེ་དགའ་
བ། །སྙིང་རྗེའི་བདག་ཉིད་མིན་པ་རྣམས་ལ་མེད། །གཞན་དོན་བརྩོན་ལྡན་སྙིང་
རྗེའི་བདག་ཉིད་འདི། །གང་ཚེ་མནར་མེད་ལ་ཡང་དགར་འཛིན་པ། །དེ་འདྲ་བ་
དག་ སྲིད་ ན་ གཞན་ རྟེན་ ཅན། །སྡུག་ བསྔལ་ འབྱུང་ བ་ རྣམས་ ཀྱིས་ ག་ ལ་
འཇིགས། །ཞེས་གསུངས་སོ། །
གཉིས་པ་ལྷའི་དབང་པོར་འཁྲུངས་པའི་རྟོགས་བརྗོད་རྒྱས་པར་བཤད་པ་
ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་
བསྟན་པ། ཁྱད་པར་སྲོག་གི་ཕྱིར་ཡང་སྲོག་གཅོད་སྤོང་བའི་ཚུལ་ཁྲིམས་བསྲུང་
བར་མཛད་པའི་ཚུལ་རྒྱས་པར་བཤད་པའོ། །དང་པོ་ནི། དེ་ཡང་འདི་ལྟར་ཞེས་པ་
- 276 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས། ལྷ་རྣམས་ཀྱི་དབང་པོ་བརྒྱ་བྱིན་དུ་གྱུར་ཏོ་ཞེས་གྲག་གོ །ཞེས་པའི་བར་ཏེ།
སྟོན་པ་ཐུགས་རྗེ་ཅན་དེ་ཉིད་ཀྱིས་སྔོན་སློབ་པ་ལམ་གྱི་གནས་སྐབས་སུ་འབྱོར་
རྒུད་ཅི་བྱུང་ཡང་སེམས་ཅན་རྣམས་ལ་སྙིང་བརྩེ་བ་ལྷོད་པར་མ་གྱུར་ཅིང་། སྲོག་
གི་ཕྱིར་ཡང་སེམས་ཅན་ལ་གནོད་འཚེ་སྤོང་བར་མཛད་པའི་ཚུལ་དེ་ཡང་བླ་མ་
རྣམས་ཀྱི་ཞལ་ལས་འདི་ལྟར་ཐོས་ཏེ། སྟོན་པ་ཐུགས་རྗེ་ཅན་དེ་ཉིད་སྔོན་བྱང་
ཆུབ་མཆོག་ཏུ་ཐུགས་བསྐྱེད་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་གུས་དང་
རྟག་ཏུ་སྦྱོར་བའི་བརྩོན་འགྲུས་ཀྱིས་བསྐལ་ཆེན་གྲངས་མེད་མང་པོར་བར་མ་ཆད་
དུ་བསླབས་པས་ཕྱིར་མི་ལྡོག་པའི་གདེང་ཐོབ་སྟེ་སའི་དབང་ཕྱུག་ཏུ་གྱུར་པ་ན།།
ལས་དང་ཉོན་མོངས་པས་འཕངས་པ་མིན་པར་སྙིང་རྗེ་དང་སྨོན་ལམ་གྱི་དབང་
གིས་སེམས་ཅན་གྱི་དོན་གང་དང་གང་དུ་དགོས་པ་དེ་དང་དེར་སྐྱེ་བ་བཞེས་པར་
མཛད་པ་ལས། དུས་རེ་ཤིག་ཅིག་ན་སུམ་ཅུ་རྩ་གསུམ་གྱི་གནས་སུ་ལྷ་རྣམས་ཀྱི་
དབང་པོ་བརྒྱ་བྱིན་དུ་སྐྱེ་བ་བཞེས་པར་གྱུར་ཏོ་ཞེས་གྲག་གོ་སྟེ་ཕྱོགས་བཅུའི་རྒྱལ་
བ་སྲས་དང་བཅས་པ་རྣམས་གསུང་བར་མཛད་པ་དང་། ལྷག་པར་སློབ་དཔོན་ཀླུ་
སྒྲུབ་ཡབ་སྲས་ཀྱི་ཞལ་ནས་གསུངས་པ་ཐོས་སོ་ཞེས་པའོ། །
དེ་ལྟར་ལྷའི་དབང་པོར་སྐྱེ་བ་བཞེས་པའི་བྱང་སེམས་བདག་ཉིད་ཆེན་པོ་
དེ་ནི་སྐྱེས་ཐོབ་ཀྱི་ཡོན་ཏན་ཁྱད་པར་ཅན་དང་ལྡན་ཏེ། བྱང་ཆུབ་སེམས་དཔའ་
བདག་ཉིད་ཆེན་པོ་དེ་ནི་སྔོན་ཡུན་རིང་པོ་ནས་ཐུགས་བསྐྱེད་དེ་བསྐལ་པ་གྲངས་
མེད་པར་རྒྱལ་བ་རྣམས་ལ་མཆོད་ཅིང་བསྙེན་བཀུར་བ་དང་། གདམས་ངག་ནོད་
པ་དང༌། སེམས་ཅན་རྣམས་ལ་སྦྱིན་པ་གཏོང་བ་དང༌། དེ་བཞིན་གཤེགས་པའི་སྐུ་
གཟུགས་རིང་བསྲེལ་གྱི་སྙིང་པོ་ཅན་བཞེངས་པ་དང་། གསུང་རབ་འབྲི་ཞིང་ཀློག་
277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དང་། དཀོན་མཆོག་གསུམ་ ལ་ ཕྱག་ འཚལ་བ་དང་། གསོལ་བ་འདེབས་པ་
དང་། རྗེས་སུ་ཡི་རང་བ་སྒོམ་པ་དང༌། བསྔོ་བ་ལ་སོགས་པ་བསོད་ནམས་སྤྱོད་པ་
ལ་རབ་ཏུ་གོམས་ཤིང༌། དེའི་མཐུས་ཚོགས་ལམ་མཐར་ཕྱིན་ཏེ་སྦྱོར་བའི་ལམ་དུ་
སྦྱིན་པ་རྣམ་པ་གསུམ་བྱ་བ་དང་། དྲན་ཤེས་དང་ལྡན་པའི་སྒོ་ནས་དབང་པོ་དུལ་
བ་ དང་། སྒོ་ གསུམ་ གྱི་ ཉེས་ སྤྱོད་ མཐའ་ དག་ སྡོམ་ པ་ དང༌། སེམས་ ཅན་ ལ་
དམིགས་པའི་སྙིང་རྗེ་དང་། ཆོས་ལ་དམིགས་པའི་སྙིང་རྗེ་དང་། དམིགས་མེད་ལ་
དམིགས་པའི་སྙིང་རྗེ་གསུམ་རྣམས་ཡུན་རིང་དུ་བསྒོམས་ཤིང་འདྲིས་པར་བྱས་
པས་སྟོང་ཉིད་སྙིང་རྗེའི་སྙིང་པོ་ཅན་ལ་གོམས་པ་ཀློང་དུ་གྱུར་ཏེ། སྦྱོར་ལམ་ངེས་
འབྱེད་བཞི་མཐར་ཕྱིན་པར་མཛད་ནས་ས་དང་པོ་རབ་ཏུ་དགའ་བ་ཐོབ་པ་ན་ཀུན་
ཏུ་སྦྱོར་བ་གསུམ་ཟད་ཅིང་། རང་ཉིད་འཁོར་བར་ལས་དབང་གིས་སྐྱེ་བ་སོགས་
ལས་ཉོན་གྱི་དབང་གིས་རང་དབང་མེད་པར་འཁོར་བའི་སྡུག་བསྔལ་མྱོང་བའི་
རྒུད་པ་མཐའ་དག་ལས་ཐར་ཏེ། བདག་པས་གཞན་གཅེས་པའི་བྱང་ཆུབ་ཀྱི་
སེམས་ཤུགས་དྲག་པོས་སྲིད་རྩེ་ནས་མནར་མེད་ཀྱི་བར་གྱི་སེམས་ཅན་མཐའ་
དག་ལ་བལྟས་ཏེ་སེམས་ཅན་གཞན་ལ་ཕན་པར་སྤྱོད་པ་ཁོ་ན་ལྷུར་མཛད་པའི་
སྤྱོད་པ་ཁྱད་པར་ཅན་ལ་ངེས་པར་སྤྱོད་པ་ལས། དུས་སྐབས་འདིར་ནི་གླིང་བཞི་
པའི་འཇིག་རྟེན་དང་། འདོད་ལྷ་འོག་མ་གཉིས་ཀྱི་སེམས་ཅན་བགྲང་བ་ལས་
འདས་པ་ཞིག་ལ་ཕན་པར་གཟིགས་ནས་སུམ་ཅུ་རྩ་གསུམ་གྱི་གནས་སུ་བསམ་
བཞིན་དུ་ལྷའི་དབང་པོ་བརྒྱ་བྱིན་དུ་སྐྱེ་བ་བཞེས་ཏེ། ལྷ་དང་མིའི་དོན་རྒྱ་ཆེར་
མཛད་དོ། །གཞུང་འདི་ལ་འགྱུར་གསར་དུ། བྱང་ཆུབ་སེམས་དཔའ་དེ་ཡུན་རིང་
པོ་ནས། ཞེས་དང་། སྤྱོད་པ་ཁྱད་པར་ཅན་ངེས་པར་བྱེད་པ་དེ་རེ་ཤིག་ཅིག་ལྷ་
- 278 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྣམས་ཀྱི་དབང་པོ་བརྒྱ་བྱིན་དུ་གྱུར་ཏོ། །ཞེས་འབྱུང་སྟེ། དེ་ཞེས་པའི་སྒྲ་ལན་
གཉིས་འབྱུང་བ་འགྱུར་མི་བདེ་ལ། འགྱུར་འགའ་ཞིག་ན་སྙིང་རྗེ་ལ་འདྲིས་པར་
གྱུར་པས་ཞེས་བྱེད་ཚིག་འདུག་པ་གོ་བ་ཆེའོ། །རྒྱལ་སྲས་སའི་དབང་ཕྱུག་ཏུ་གྱུར་
པ་ན་ལས་ཉོན་གྱི་དབང་གིས་རང་དབང་མེད་པར་སྐྱེ་བའི་ནུས་པ་ཟད་ནས་སྐྱེ་བ་
ལ་དབང་ཐོབ་སྟེ། ལྷ་དང་མི་དང་དུད་འགྲོའི་རྟེན་སྣ་ཚོགས་པ་བསམ་བཞིན་དུ་
འཛིན་པ་མཛད་ཅིང་བསོད་ནམས་ཀྱི་རྣམ་པར་སྨིན་པའི་སྟོབས་ཀྱི་མཐུས་འཛམ་
བུའི་གླིང་ལ་དབང་བ་དང༌། གླིང་བཞི་ལ་དབང་བ་དང་། སུམ་ཅུ་རྩ་གསུམ་གྱི་
བདག་པོར་འགྱུར་བ་སོགས་བསོད་ནམས་ཀྱི་རྣམ་པར་སྨིན་པའི་ཁྱད་པར་ཞིབ་
པར་ནི་སྔར་བཤད་ཟིན་ཏོ། །
གཞུང་འདིས་ནི་ཐོག་མར་ཐར་པ་ཆ་མཐུན་གྱི་དགེ་རྩ་བསྐྱེད། དེ་ནས་
སེམས་བསྐྱེད་ནས་རྒྱུད་སྨིན་པར་བྱ་བའི་ཕྱིར་བསོད་ནམས་གསོག་པ་ལ་གཙོ་
བོར་འབད་པ་དང་། དེ་ནས་ཕར་ཕྱིན་དྲུག་ལ་སློབ་ཅིང་ཕར་ཕྱིན་རེ་རེའི་ནང་
དུའང་དྲུག་དྲུག་ཚང་བར་བྱས་ཏེ་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་
པ་ལ་དུས་ཡུན་རིང་པོ་འདྲེས་པར་བྱ་དགོས་པ་དང༌། ལམ་གྱི་ལུས་ཡོངས་སུ་
རྫོགས་པ་ལ་གོམས་པའི་མཐུས་ཕྱིར་མི་ལྡོག་པའི་གདེང་ཐོབ་པ་ན་སྙིང་ རྗེའི་
དབང་གིས་གཞན་དོན་ལ་གཙོ་བོར་འབད་དགོས་པ་དང༌། དེའི་ཚེ་སྤྱོད་པ་ཇི་ལྟར་
བྱ་བའི་ཚུལ་རྣམས་བསྟན་ཏེ། ལེགས་པར་དཔྱོད་ཤེས་ན་ཐེག་པ་ཆེན་པོའི་ལམ་
གྱི་ལུས་ཡོངས་སུ་རྫོགས་པའི་ཉམས་ལེན་ལ་ངེས་པ་རྙེད་པར་འགྱུར་རོ། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། ལྷའི་དཔལ་འབྱོར་
རྒྱ་ཆེན་པོས་བརྒྱན་པའི་ཚུལ་དང་། རྐྱེན་ངན་པ་ཅི་བྱུང་ཡང་བྱང་ཆུབ་ཀྱི་སེམས་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཉམས་ པ་ མེད་ པའི་ ཚུལ་ ལོ། །དང་ པོ་ ནི། ལྷ་ དབང་ དཔལ་ ནི་ ཞེས་ པ་ ནས།
གསལ་ བ་བཞིན། ཞེས་ པའི་བར་ཏེ། བྱང་སེམས་བདག་ ཉིད་ཆེན་ པོ་འདི་ནི་
བསོད་ནམས་རླབས་ཆེན་པོའི་མཐུས་གནས་དང༌། ལུས་དང་། ལོངས་སྤྱོད་དང་།
འཁོར་ཕུན་ཚོགས་པ་མཐོ་རིས་ཀྱི་དཔལ་བསམ་གྱིས་མི་ཁྱབ་པ་ཡོད་པ་རྣམས་
བདག་ ཉིད་ཆེན་པོ་དེ་ལ་བརྟེན་བཅས་ཏེ་དེའི་མཐུས་བྱུང་བས། བྱང་སེམས་
བདག་ཉིད་ཆེན་པོ་ལྷའི་དབང་པོར་འཁྲུངས་པ་གཟི་བྱིན་ཆེན་པོ་འདི་ལྷག་པར་
ཡང་མཛེས་ཤིང་ཡིད་དུ་འོང་བ་འཇིག་རྟེན་ཀུན་གྱིས་བསྟོད་ཅིང་བསྔགས་པའི་
གནས་སུ་གྱུར་པ་ནི་ཁང་བཟང་ཆེན་པོ་རྡོ་ཐལ་ཏེ་དཀར་རྩིས་གསར་དུ་བྱུགས་པ་
ལ་མཚན་མོ་ཟླ་བའི་འོད་ཟེར་གསལ་བ་ཤར་བ་ན་ཤིན་ཏུ་མཛེས་ཤིང་ཡིད་དུ་
འོང་བ་བཞིན་ནོ། །ཚིགས་བཅད་འདི་ནི་མཚུངས་པ་གསལ་བྱེད་ཀྱི་དཔེ་རྒྱན་ངོ་
མཚར་བའི་ཚིག་སྦྱོར་རོ། །འགྱུར་རྙིང་འདིར། ཡང་ཐོག་རྡོ་ཐལ་གསར་དུ་བསྐུས་
པ་ལ། །ཟླ་བའི་འོད་ཟེར་བྱུང་བ་གསལ་བ་བཞིན། །ཞེས་པ་དེང་སང་གི་སྐད་ལ་
ཡང་ཐོག་ཅེས་པ་ལས། ཁང་བཟང་ཞེས་པ་རྣམ་པ་གསལ་པས། འགྱུར་གསར་དུ།
ཁང་བཟང་རྡོ་ཐལ་གསར་དུ་བྱུགས་པ་ལ། །ཟླ་བའི་འོད་ཟེར་ཤར་བས་གསལ་བ་
བཞིན། །ཞེས་འབྱུང་བ་འགྱུར་བདེ་བས་འདིར་འགྱུར་གསར་ལྟར་བཤད་དོ། །
འགྱུར་གསར་དུ། ལྷ་དབང་དཔལ་ནི་དེ་ལ་བརྟེན་བཅས་པས། གཟི་བྱིན་ཆེན་
པོས། ཞེས་བྱེད་ཚིག་གཉིས་བྱུང་བ་འགྱུར་མི་བདེ་བས། འགྱུར་རྙིང་ལྟར། དེ་ལ་
བརྟེན་བཅས་ པས། གཟི་བྱིན་ཆེན་པོ་ལྷག་པར་མཛེས་གྱུར་པ། ཞེས་པ་གོ་སླ་
བས་འདིར་ དེ་ ལྟར་བཤད་དོ། །བྱང་ སེམས་ བདག་ ཉིད་ཆེན་ པོ་ འདི་ གང་ དུ་
འཁྲུངས་པའི་གནས་སུམ་ཅུ་རྩ་གསུམ་ན་ལྷའི་དཔལ་འབྱོར་ཇི་ལྟར་ཡོད་པ་ནི་
- 280 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
རིའི་རྒྱལ་པོ་རི་རབ་ཀྱི་སྟེང་གི་གཞི་ན་སུམ་ཅུ་རྩ་གསུམ་པའི་ལྷ་རྣམས་ཀྱི་གྲོང་
ཁྱེར་ལྟ་ན་སྡུག་ཅེས་བྱ་བ་ཆུར་དཔག་ཚད་ཉིས་སྟོང་ལྔ་བརྒྱ། ཞེང་དུ་ཡང་དཔག་
ཚད་ཉིས་སྟོང་ལྔ་བརྒྱ། མཐའ་སྐོར་དུ་དཔག་ཚད་ཁྲི་ཡོད་པ། དབྱིབས་ལེགས་
ཤིང་ལྟ་ན་སྡུག་ལ་མཛེས་པ་ཞིག་ཡོད་དོ། །གསེར་གྱི་ར་བས་བསྐོར་ཏེ་ར་བའི་
འཕང་དུ་དཔག་ཚད་ཕྱེད་དང་གསུམ་ཡོད་ལ། ར་བ་དེ་དག་གི་རྩིག་རྒྱབ་དང་།
མདའ་ཡབ་དང༌། བྱ་འདབ་དང་། བར་བར་ གྱི་ཟམ་པ་ཐམས་ཅད་གསེར་དང་
དངུལ་དང་ཤེལ་དང་བཻཌཱུརྱ་ལས་བྱས་པ་ཤ་སྟག་དང་། གྲོང་ཁྱེར་ལྟ་ན་སྡུག་གི་
ནང་གི་ས་གཞི་དབྱིབས་ལེགས་ཤིང་ལྟ་ན་སྡུག་ལ་མཛེས་ཏེ་བྲིས་ཤིང་ལེགས་
པར་བྲིས་པ་ཚོན་སྣ་བརྒྱ་རྩ་གཅིག་གིས་བྲིས་པ་སྟེ། འཇམ་ཞིང་ཤིན་ཏུ་འཇམ་པ་
ནི་དཔེར་ན་ཤིང་བལ་གྱི་འདབ་མའམ་རས་བལ་གྱི་འདབ་མ་བཞིན་ཏེ། རྐང་པ་
བཞག་ན་ནི་ནེམ་བྱེད་ཅིང་། རྐང་པ་བཏེག་ན་ནི་འཕར་ཞེས་བྱེད་དེ། མེ་ཏོག་མན་
དཱ་ར་བ་མང་པོས་པུས་མོ་ནུབ་པ་ཙམ་ཡོངས་སུ་ཁེབས་ཏེ། ནང་རེ་བཞིན་རླུང་གི་
མཐུས་མེ་ཏོག་རྙིང་པ་རྣམས་ནི་འཐོར། མེ་ཏོག་གསར་པ་རྣམས་ནི་ལེགས་པར་
འགྲེམ། ལྷའི་གྲོང་ཁྱེར་ཆེན་པོ་དེ་ལ་སྒོ་དགུ་བརྒྱ་དང་དགུ་བཅུ་རྩ་དགུ་ཡོད་ལ།
སྒོ་རེ་རེ་ལའང་འཕང་དུ་དཔག་ཚད་ཕྱེད་དང་གསུམ། ཞེང་དུ་དཔག་ཚད་ཕྱེད་དང་
གཉིས་རེ་ཡོད། སྒོ་དེ་དག་ཐམས་ཅད་ལ་གསེར་དང་དངུལ་དང་བཻཌཱུརྱ་དང་ཤེལ་
ལས་བྱས་པའི་རྒྱན་རྣམ་པ་སྣ་ཚོགས་ཀྱིས་སྤྲས་པ། དབྱིབས་ལེགས་ཤིང་ལྟ་ན་
སྡུག་ ལ་མཛེས་པ། སྒོ་རེ་རེ་ལ་ཡང་སྲུང་ མ་ ལྷའི་དཔའ་བོ་གོ་ཆ་བགོས་ཤིང་
མཚོན་ཆ་སྣ་ཚོགས་ཐོགས་པ་ལྔ་བརྒྱ་རེ་གནས་པ། གྲོང་ཁྱེར་ཆེན་པོ་དེའི་ལམ་
སྲང་ སྲིད་ དུ་ དཔག་ ཚད་ ཉིས་སྟོང་། ཞེང་དུ་དཔག་ཚད་བཅུ་ གཉིས་ ཡོད་ པ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དབྱིབས་ལེགས་ཤིང་ལྟ་ན་སྡུག་པ། གསེར་གྱི་བྱེ་མ་བདལ་ཞིང་ཙན་དན་གྱི་ཆུས་
ཆག་ཆག་བཏབ་པ། གྲོང་ཁྱེར་དེའི་ཕྱོགས་བཞི་ན་རྫིང་བུ་བཟང་པོ་རེ་རེ་ཡོད་དེ།
རྫིང་བུ་དེ་དག་གསེར་དང་དངུལ་དང་བཻཌཱུརྱ་དང་ཤེལ་ལས་བྱས་པའི་ཕ་གུ་རྣམ་
པ་བཞིའི་རྩིག་པས་བསྐོར་བ། རྫིང་བུ་རེ་རེ་ལའང་ཕྱོགས་བཞི་ན་རིན་པོ་ཆེ་སྣ་
བཞི་ལས་བྱས་པའི་ཐེམ་སྐས་བཙུགས་པ། ལན་ཀན་རིན་པོ་ཆེ་སྣ་བཞི་ལས་བྱས་
པས་ཀུན་ནས་བསྐོར་བ། རྫིང་བུ་དེ་དག་གི་ནང་ན་ཆུ་བསིལ་ཞིང་དང་བ་སྦྲང་
རྩིའི་རོ་ལྟར་མངར་བའི་བདུད་རྩི་ཤ་སྟག་གིས་གང་བ། རྫིང་བུ་དེ་དག་མེ་ཏོག་
ཨུཏྤལ་དང་པདྨ་དང་ཀུ་མུད་དང་པདྨ་དཀར་པོ་མཛེས་ཤིང་ཡིད་དུ་འོང་ལ་དྲི་ཞིམ་
པ་ དག་ གིས་ ཡོངས་ སུ་ ཁེབས་ པ། བདུད་ རྩིའི་ ཆུ་ དེ་ དག་ ལ་ གནས་ པའི་ བྱ་
དབྱིབས་མཛེས་ཤིང་ཡིད་དུ་འོང་བ་སྐད་སྙན་པ་རྣམ་པ་སྣ་ཚོགས་པ་སྒྲོགས་པ།
གྲོང་ཁྱེར་དེའི་ཁོ་ར་ཁོར་ཡུག་ན་མེ་ཏོག་གི་ཤིང་རྣམ་པ་སྣ་ཚོགས་སྐྱེས་པ། མེ་
ཏོག་དེ་དག་གི་འདབ་མའི་སྟེང་ན་བྱ་རྣམ་པ་སྣ་ཚོགས་པ་སྐད་སྙན་པའི་སྒྲ་འབྱིན་
པ། གྲོང་ཁྱེར་དེའི་ཁོ་ར་ཁོར་ཡུག་ན་དཔག་བསམ་གྱི་ཤིང་ཁ་དོག་སྣ་ཚོགས་པ།
ཤིང་དེ་དག་གི་ཡལ་ག་ལས་གོས་ཁ་དོག་སྣ་ཚོགས་པ་དང་། རྒྱན་ཚོགས་པ་དང་།
རོལ་མོ་སྣ་ཚོགས་པ་འཕྱང་བ། གྲོང་ཁྱེར་དེ་ན་འཁོད་པའི་ལྷའི་བུ་དང་བུ་མོ་
རྣམས་ཀྱིས་གང་དང་གང་འདོད་ པའི་སེམས་སྐྱེས་མ་ཐག་གོས་དང་རྒྱན་ལ་
སོགས་པ་དེ་དག་ལག་ཏུ་འོང་བ། བཏུང་བ་འདོད་ན་དེ་མ་ཐག་བདུད་རྩི་འབབ་
པ། གྲོང་ཁྱེར་དེའི་ཁོ་ར་ཁོར་ཡུག་ཏུ་ལྷའི་བུ་མོ་མཛེས་ཤིང་ཡིད་དུ་འོང་བ་དག་
གིས་སིལ་སྙན་དང་གླུ་དབྱངས་ཀྱི་སྒྲ་བརྒྱུད་མར་སྒྲོག་པ། དུས་དུས་སུ་ཁ་ཟས་རོ་
བརྒྱ་དང་ལྡན་པ་དག་ཀྱང་བསམ་པ་ཙམ་གྱིས་ལག་ཏུ་འོང་བ། ལྷའི་གྲོང་ཁྱེར་
- 282 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོ་དེའི་ནང་ན་ལྷ་རྣམས་ཀྱི་དབང་པོ་བརྒྱ་བྱིན་གྱི་ཁང་བཟང་རྣམ་པར་རྒྱལ་
བ་ཞེས་བྱ་བ་ཆུར་དཔག་ཚད་ཉིས་བརྒྱ་ལྔ་བཅུ། ཞེང་དུ་དཔག་ཚད་ཉིས་བརྒྱ་ལྔ་
བཅུ། མཐའ་སྐོར་དུ་དཔག་ཚད་སྟོང་ཡོད་པ། དབྱིབས་ལེགས་ཤིང་ལྟ་ན་སྡུག་ལ་
མཛེས་པ་ཞིག་ཡོད་དེ། ཁང་བཟང་ཆེན་པོ་དེ་ནི་སུམ་ཅུ་རྩ་གསུམ་གྲོང་ཁྲེར་
གཞན་རྣམས་ལས་དཔག་ཚད་ཕྱེད་དང་ལྔས་གྱེན་དུ་འཕགས་སོ། །རྣམ་པར་རྒྱལ་
བའི་ཁང་བཟང་ཆེན་པོ་དེའི་འོག་གཞི་རིན་པོ་ཆེ་སྣ་བཞི་ལས་བྱས་པ། ཕྱོགས་
ཕྱོགས་སུ་རིན་པོ་ཆེ་སྣ་བཞི་ལས་བྱས་པའི་ཐེམ་སྐས་བཙུགས་པ། ཁང་བཟང་
དེའི་ཀ་བ་རྣམས་ཀྱང་རིན་པོ་ཆེ་སྣ་བཞི་ལས་བྱས་པ། ཁང་བཟང་དེའི་ཐོག་
ཐམས་ཅད་རིན་པོ་ཆེ་སྣ་བཞི་ལས་བྱས་པ། ཁང་བཟང་རྣམ་པར་རྒྱལ་བ་ལ་བ་
གམ་བརྒྱད་ཡོད་དེ། བ་གམ་རེ་རེ་ལ་ཡང་ཁང་པ་བརྩེགས་པ་བདུན་བདུན་ཡོད་
ཁང་པ་བརྩེགས་པ་རེ་རེ་ལ་ཡང་གནས་ཁང་བདུན་བདུན། གནས་ཁང་
རེ་རེ་ལ་ཡང་ལྷའི་བུ་མོ་བདུན་བདུན། ལྷའི་བུ་མོ་རེ་རེ་ལ་ཡང་གཡོག་མོ་བདུན་
བདུན། གཡོག་མོ་རེ་རེ་ལ་ཡང་སིལ་སྙན་བདུན་བདུན་ཡོད་དོ། ཁང་བཟང་དེའི་
ཕྱོགས་བཞི་ན་རྫིང་བུ་རིན་པོ་ཆེ་སྣ་ཚོགས་ལས་གྲུབ་པ་སྔར་བཤད་པ་ལྟར་ཡོད་
པ། ལྷའི་གྲོང་ཁྱེར་ཆེན་པོ་དེའི་ཤར་ལྷོའི་མཚམས་ན་སུམ་ཅུ་རྩ་གསུམ་པའི་ལྷ་
རྣམས་ཀྱི་ལྷའི་མདུན་ས་ཆོས་བཟང་ཞེས་བྱ་བ་ཡོད་དེ། ཆུར་དཔག་ཚད་སུམ་
བརྒྱ། ཞེང་དུ་དཔག་ཚད་གསུམ་བརྒྱ། མཐའ་སྐོར་དུ་དཔག་ཚད་དགུ་བརྒྱ་ཡོད་
དེ་ལྷའི་གྲོང་ཁྱེར་ལས་དཔག་ཚད་ཕྱེད་དང་བཞིས་འཕགས་པ། དེའི་ཤར་ཕྱོགས་
དཔག་ཚད་ཉི་ཤུ་ན་སུམ་ཅུ་རྩ་གསུམ་པའི་ལྷ་རྣམས་ཀྱི་སྐྱེད་མོས་ཚལ་ཤིང་རྟ་སྣ་
283-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཚོགས་ཅན་ཞེས་བྱ་བ་ཞིག་ཡོད་དེ། ཆུར་དཔག་ཚད་ཉིས་བརྒྱ་ལྔ་བཅུ། ཞེང་དུ་
དཔག་ཚད་ཉིས་བརྒྱ་ལྔ་བཅུ། མཐའ་སྐོར་དུ་དཔག་ཚད་སྟོང་ཡོད་པ། དབྱིབས་
ལེགས་ཤིང་ལྟ་ན་སྡུག་ལ་མཛེས་པ། གསེར་གྱི་ར་བས་ཀུན་ནས་བསྐོར་བ། སྐྱེད་
མོས་ཚལ་ཤིང་རྟ་སྣ་ཚོགས་ཅན་གྱི་ནང་ན་རྫིང་བུ་ཞིག་ཡོད་དེ། ཆུར་དཔག་ཚད་
ལྔ་བཅུ། ཞེང་དུ་དཔག་ཚད་ལྔ་བཅུ། མཐའ་སྐོར་དུ་དཔག་ཚད་ཉིས་བརྒྱ་ཡོད་པ།
སྐྱེད་མོས་ཚལ་ཤིང་རྟ་སྣ་ཚོགས་ཅན་གྱི་ཤར་ཕྱོགས་དཔག་ཚད་ཉི་ཤུ་ན། ས་གཞི་
བཟང་པོ་སྣ་ཚོགས་ཞེས་བྱ་བ་ཞིག་ཡོད་དེ། ཆུར་དཔག་ཚད་ཉིས་བརྒྱ་ལྔ་བཅུ།
ཞེང་དུ་དཔག་ཚད་ཉིས་བརྒྱ་ལྔ་བཅུ། མཐའ་སྐོར་དུ་དཔག་ཚད་སྟོང་ཡོད་པ།
དབྱིབས་ལེགས་ཤིང་ལྟ་ན་སྡུག་ལ་མཛེས་པ། ལྷའི་གྲོང་ཁྱེར་ཆེན་པོ་དེའི་ལྷོ་
ཕྱོགས་དཔག་ཚད་ཉི་ཤུ་ན་སྐྱེད་མོས་ཚལ་རྩུབ་འགྱུར་ཚལ་ཞེས་བྱ་བ་ཞིག་ཡོད་
དེ། ཆུར་དཔག་ཚད་ ཉིས་བརྒྱ་ལྔ་ བཅུ། ཞེང་དུ་དཔག་ཚད་ཉིས་བརྒྱ་ལྔ་བཅུ།
མཐའ་སྐོར་དུ་དཔག་ཚད་སྟོང་ཡོད་པ། དབྱིབས་ལེགས་ཤིང་ལྟ་ན་སྡུག་ལ་མཛེས་
པ། གསེར་གྱི་ར་བས་ཀུན་ནས་བསྐོར་ཏེ། ར་བའི་འཕང་དུ་དཔག་ཚད་གཅིག་
ཡོད་པ། སྐྱེད་མོས་ཚལ་རྩུབ་འགྱུར་ཚལ་གྱི་དཔག་ཚད་ཉི་ཤུ་ན་ས་གཞི་བཟང་པོ་
རྩུབ་འགྱུར་ཞེས་བྱ་བ་ཡོད་དེ། ཆུར་དཔག་ཚད་ཉིས་བརྒྱ་ལྔ་བཅུ། ཞེང་དུ་དཔག་
ཚད་ཉིས་བརྒྱ་ལྔ་བཅུ། མཐའ་སྐོར་དུ་དཔག་ཚད་སྟོང་ཡོད་པ། ལྷའི་གྲོང་ཁྱེར་
ཆེན་པོ་དེའི་ནུབ་ཕྱོགས་དཔག་ཚད་ཉི་ཤུ་ན་སྐྱེད་མོས་ཚལ་འདྲེས་པའི་ཚལ་ཞེས་
བྱ་བ་ཞིག་ཡོད་དེ། ཆུར་དཔག་ཚད་ཉིས་བརྒྱ་ལྔ་བཅུ། ཞེང་དུ་དཔག་ཚད་ཉིས་
བརྒྱ་ལྔ་བཅུ། མཐའ་སྐོར་དུ་དཔག་ཚད་སྟོང་ཡོད་པ། གསེར་གྱི་ར་བས་ཀུན་ནས་
བསྐོར་ཏེ། ར་བའི་འཕང་དུ་དཔག་ཚད་གཅིག་ཡོད་པ། སྐྱེད་མོ་ཚལ་འདྲེས་པའི་
-284 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚལ་གྱི་ནུབ་ཕྱོགས་དཔག་ཚད་ཉི་ཤུ་ན་ས་གཞི་བཟང་པོ་འདྲེས་པ་ཞེས་བྱ་བ་ཡོད་
དེ། ཆུར་ དཔག་ཚད་ཉིས་བརྒྱ་ལྔ་བཅུ། ཞེང་དུ་དཔག་ཚད་ཉིས་བརྒྱ་ལྔ་བཅུ།
མཐའ་སྐོར་དུ་དཔག་ཚད་སྟོང་ཡོད་པ། ལྷའི་གྲོང་ཁྱེར་ཆེན་པོའི་དེའི་བྱང་ཕྱོགས་
དཔག་ཚད་ཉི་ཤུ་ན་སྐྱེད་མོས་ཚལ་དགའ་བའི་ཚལ་ཞེས་བྱ་བ་ཞིག་ཡོད་དེ། ཆུར་
དཔག་ཚད་ཉིས་བརྒྱ་ལྔ་བཅུ། ཞེང་དུ་དཔག་ཚད་ཉིས་བརྒྱ་ལྔ་བཅུ། མཐའ་སྐོར་
དུ་དཔག་ཚད་སྟོང་ཡོད་པ། གསེར་གྱི་ར་བས་ཀུན་ནས་བསྐོར་ཏེ། ར་བའི་འཕང་
དུ་དཔག་ཚད་གཅིག་ཡོད་པ། སྐྱེད་མོས་ཚལ་དགའ་བའི་ཚལ་གྱི་བྱང་ཕྱོགས་
དཔག་ཚད་ཉི་ཤུ་ན་ས་གཞི་བཟང་པོ་དགའ་བ་ཞེས་བྱ་བ་ཡོད་དེ། ཆུར་དཔག་
ཚད་ ཉིས་བརྒྱ་ལྔ་བཅུ། ཞེང་དུ་དཔག་ཚད་ཉིས་བརྒྱ་ལྔ་བཅུ། མཐའ་སྐོར་དུ་
དཔག་ཚད་སྟོང་ཡོད་པ། དབྱིབས་ལེགས་ཤིང་ལྟ་ན་སྡུག་ལ་མཛེས་པ། ལྷའི་གྲོང་
ཁྱེར་ཆེན་པོ་དེའི་བྱང་ཤར་གྱི་མཚམས་ན་སུམ་ཅུ་རྩ་གསུམ་པའི་ལྷ་རྣམས་ཀྱི་ཤིང་
ཡོངས་འདུ་ས་བརྟོལ་ཞེས་བྱ་བ་ཞིག་ཡོད་དེ། ཡོངས་འདུ་ས་བརྟོལ་གྱི་རྩ་བ་ནི་
དཔག་ཚད་ལྔ་བཅུ་ཐུར་དུ་ཟུག་གོ །འཕང་དུ་ནི་དཔག་ཚད་བརྒྱ་ཡོད་དོ། །ཡལ་
ག་ཕྱིར་གྱེས་པ་ནི་དཔག་ཚད་ལྔ་བཅུ། མཐའ་སྐོར་དུ་དཔག་ཚད་སུམ་བརྒྱ་ལྔ་
བཅུ་ ཡོད་པ། ཤིང་ཡོངས་འདུ་ས་བརྟོལ་གྱི་དྲུང་ན་སུམ་ཅུ་རྩ་གསུམ་པའི་ལྷ་
རྣམས་ཀྱི་དབྱར་གནས་པའི་ས་ཨར་མོ་ནིག་ལྟ་བུའི་རྡོ་ལེབ་ཡོད་དེ། ཆུར་དཔག་
ཚད་ལྔ་བཅུ། ཞེང་དུ་དཔག་ཚན་ལྔ་བཅུ། མཐའ་སྐོར་དུ་དཔག་ཚད་ཉིས་བརྒྱ།
འཕང་དུ་དཔག་ཚད་ཕྱེད་དང་དྲུག་དང་དཔག་ཚད་བཅོ་བརྒྱད་ཆ་གཅིག་ཡོད་དེ།
དབྱིབས་ལེགས་ཤིང་ལྟ་ན་སྡུག་ལ་མཛེས་པར་བྲིས་ཤིང་ལེགས་པར་བྲིས་པ་ཚོན་
སྣ་བརྒྱ་རྩ་གཅིག་གིས་བྲིས་ཏེ། འཇམ་ཞིང་ཤིན་ཏུ་འཇམ་པ་ནི་དཔེར་ན། ཤིང་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བལ་གྱི་འདབ་མའམ། རས་བལ་གྱི་འདབ་མ་བཞིན་ཏེ། རྐང་པ་བཞག་ན་ནི་
ནེམ་ཞེས་བྱེད། རྐང་པ་བཏེག་ན་ནི་འཕར་ཞེས་བྱེད་ལ། མེ་ཏོག་མན་དཱ་ར་བ་
མང་པོས་པུས་མོ་ནུབ་པ་ཙམ་དུ་ཡོངས་སུ་ཁེབས་ཏེ། དེའི་དབུས་ན་ལྷའི་དབང་
པོ་བརྒྱ་བྱིན་གྱི་སེང་གེའི་ཁྲི་བཟང་པོ་དང་། སུམ་ཅུ་རྩ་གསུམ་པའི་ལྷ་ལྷག་མ་
རྣམས་ཀྱི་ཁྲི་བཤམས་པ་ཡོད་དོ། །དེ་ན་སུམ་ཅུ་རྩ་གསུམ་པའི་ལྷ་རྣམས་དབྱར་
ཟླ་བ་བཞི་ལྷའི་འདོད་པའི་ཡོན་ཏན་ལྔ་དག་ལ་འབྱོར་ཅིང་ལྡན་པར་གྱུར་ཏེ། རྩེ་
ཞིང་དགའ་ལ་དགའ་མགུར་སྤྱོད་དེ། གནས་དེ་དག་ན་སུམ་ཅུ་རྩ་གསུམ་པའི་ལྷ་
རྣམས་བསོད་ནམས་རླབས་ཆེན་པོའི་འབྲས་བུ་ལ་ལོངས་སྤྱོད་ཅིང་། ལུས་ལ་ནད་
དང་བཀྲེས་ཤིང་སྐོམ་པའི་སྡུག་བསྔལ་མེད་པར་ཅི་འདོད་དུ་བདེ་བར་འཚོ་ཞིང་།
ལྷའི་ལོངས་སྤྱོད་བསམ་གྱིས་མི་ཁྱབ་པ་ལ་ལོངས་སྤྱོད་དོ། །དེ་ལྟ་བུའི་ལོངས་
སྤྱོད་ཚད་མེད་དེ་དག་ཀྱང་ལྷ་རང་རང་གི་སྔོན་གྱི་བསོད་ནམས་ཀྱི་མཐུ་དང༌།
གཙོ་བོར་ལྷའི་དབང་པོའི་བསོད་ནམས་ཀྱི་མཐུས་གྲུབ་པས་ལྷ་དེ་དག་ཐམས་
ཅད་ཀྱིས་ལྷའི་དབང་པོ་ལ་ཉིན་རེ་བཞིན་ཕྱག་བཙལ་ཏེ་འདུད་པར་བྱེད་ཅིང་།
ལྷག་པར་ལྷའི་དབང་པོ་སེམས་དཔའ་ཆེན་པོ་འདི་ལ་རྣམ་པ་ཀུན་ཏུ་སྐྱབས་སུ་
བཟུང་ནས་ཕྱག་འཚལ་ཞིང་གུས་པས་གསོལ་བ་འདེབས་པར་བྱེད་དོ། །
གཉིས་པ་རྐྱེན་ངན་པ་ཅི་བྱུང་ཡང་བྱང་ཆུབ་ཀྱི་སེམས་ཉམས་པ་མེད་པའི་
ཚུལ་ནི། གང་ཕྱིར་ལྷ་མ་ཡིན་རྣམས་ཞེས་པ་ནས། བྱེད་མ་གྱུར། ཅེས་པའི་བར་
ཏེ། བྱང་སེམས་བདག་ཉིད་ཆེན་པོ་འདི་ནི་སྔོན་ཡུན་རིང་པོ་ནས་སྲིད་པ་མཐའ་
དག་ལ་ཞེན་པ་གཏིང་ནས་ལོག་ཅིང་འཁོར་བའི་ངང་ཚུལ་མཐའ་དག་མངོན་སུམ་
དུ་གཟིགས་པ་དང་། སེམས་ཅན་ཐམས་ཅད་ལ་ཉེ་རིང་མེད་པར་མ་བུ་གཅིག་པ་
- 286 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལ་བརྩེ་བ་ལྟར་སྙིང་རྗེ་ཆེན་པོ་རྒྱུན་མི་འཆད་དུ་མངའ་བས་ལྷའི་དཔལ་འབྱོར་
རྒྱས་པ་ལ་དགའ་བ་དང་། རང་ལ་གུས་པས་འདུད་པའི་ལྷ་རྣམས་ལ་ཆགས་པ་
དང་། རང་ལ་གནོད་པར་སེམས་པའི་ལྷ་མ་ཡིན་རྣམས་ལ་སྡང་བ་མེད་པར་དགྲ་
གཉེན་ཐམས་ཅད་སྙོམས་པར་སྙིང་རྗེས་སྐྱོང་བ་ཞིག་གོ །དེ་ཡང་གང་ཕྱིར་ཏེ་ལྷ་
རྣམས་ཀྱི་དཔལ་འབྱོར་ལ་མི་བཟོད་པའི་ཕྲག་དོག་དང༌། ལྷའི་བུ་མོ་མཛེས་ཤིང་
ཡིད་དུ་འོང་བ་དག་ལ་ཆགས་པས་རེག་པར་འདོད་ནས་རྒྱུ་མཚན་དེ་དག་གི་ཕྱིར་
ལྷ་མ་ཡིན་རྣམས་རང་གི་འདི་དང་ཕྱི་མའི་དོན་གང་ལ་ཡང་མི་ལྟ་ཞིང་ཆགས་པ་
དང་ཕྲག་དོག་གིས་ཡིད་བསྐྱོད་དེ་ཚམ་ཚོམ་མེད་པར་ལྷ་རྣམས་ལ་རྒོལ་བའི་ཕྱིར་
གཡུལ་བཤམས་ཏེ། ལྷའི་དབང་པོའི་བཞོན་པ་ཕྱོགས་ཀྱི་གླང་ཆེན་འཇིགས་སུ་
རུང་བ། སྟོབས་དང་ལྡན་པ། རྫུ་ འཕྲུལ་ཆེ་བ། སྙིང་སྟོབས་མཚུངས་པ་མེད་པ།
གང་གིས་བསྣུན་ན་གསེར་གྱི་རི་དག་ཀྱང་ཐལ་བར་རློག་ནུས་པའི་མཆེ་བ་ལྟ་བས་
བཟེད་དུ་འོངས་ཏེ་ལྷའི་དབང་པོ་ལ་རྒོལ་བར་འདོད་པ་དག་འོངས་ཀྱང་། ལྷའི་
དབང་པོ་སེམས་དཔའ་ཆེན་པོ་འདི་ནི་བསྐལ་པ་གྲངས་མེད་པར་ཚོགས་གཉིས་
བསགས་པས་སྐལ་པ་ཆེ་བ་སྟེ་བསོད་ནམས་ཆེན་པོའི་དཔུང་དང་ལྡན་པས་ལྷ་མ་
ཡིན་གྱི་དམག་ཚོགས་ཅི་འོངས་ཀྱང་གནོད་པར་མི་ནུས་ཤིང་། སུམ་ཅུ་རྩ་གསུམ་
གྱི་ལྷའི་བདེ་བ་རྒྱ་ཆེན་པོ་ལ་འདོད་དགུར་ལོངས་སྤྱོད་པ་ཐོབ་པའི་དཔལ་དང་
ལྡན་པའི་སེམས་དཔའ་ཆེན་པོ་དེའི་སྙིང་སྟེ་ཐུགས་ལ་ལྷ་མ་ཡིན་རྣམས་ལ་ཞེ་སྡང་
བ་དང་། ལྷའི་དཔལ་འབྱོར་རྒྱ་ཆེན་པོ་དེས་ཁེངས་པ་དང་དྲེགས་པའི་དྲི་མ་ཅན་དུ་
ནམ་ཡང་བྱེད་པར་མ་གྱུར་ཏོ། །དེ་ལྟར་དགྲ་གཉེན་ལ་ཉེ་རིང་མེད་པར་མ་ཟད་
སེམས་དཔའ་ཆེན་པོ་རང་ཉིད་ལ་གནོད་པར་སེམས་པའི་ལྷ་མ་ཡིན་སྡིག་ཅན་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་ལ་བུ་སྡུག་པ་ཆུང་ངུ་གཅེས་པ་ཞིག་སྨྱོ་བ་ལྟར་ལྷག་པར་ཡང་སྙིང་རྗེའི་
ཡུལ་དུ་མཛད་དོ། །ཚིགས་བཅད་འདི་ལ་འགྱུར་གསར་དུ། གང་ཕྱིར་ལྷ་མ་ཡིན་
རྣམས་ཚམ་ཚོམ་མེད་པར་ནི། །ཕྱོགས་ཀྱི་གླང་ཆེན་མཆེ་བ་ལྟོ་བས་བཟེད་འོངས་
ཀྱང་། །སྐལ་བ་ཆེ་བས་བདེ་བར་ཐོས་པའི་དཔལ་ལྡན་དེའི། །སྙིང་ནི་དྲེགས་པའི་
དྲི་མ་ཅན་དུ་བྱེད་མ་གྱུར། །ཅེས་འབྱུང་བ་འགྱུར་བདེ་བས་ འདིར་དེ་ལྟར་དུ་
བཤད་དོ། །དགྲ་གཉེན་ལ་ཉེ་རིང་མེད་པར་སེམས་སྙོམས་པ་དང་། རང་བས་
གཞན་གཅེས་པའི་བསམ་པ་སྟོབས་ཆེན་གཞན་གྱི་རྐྱེན་གྱིས་བསྒྱུར་དུ་མི་བཏུབ་
པ་ནི་སྦྱོར་ལམ་ནས་ཐོབ་པར་མངོན་རྟོགས་རྒྱན་དང་མདོ་སྡེ་རྒྱན་སོགས་ཐེག་པ་
ཆེན་པོའི་གཞུང་དུ་མ་ནས་བཤད་ལ། ལྷག་པར་ས་དང་པོ་རབ་ཏུ་དགའ་བ་ཐོབ་
ནས་རང་ལ་གནོད་བྱེད་ཀྱི་དགྲ་ལ་ཞེ་སྡང་མི་སྐྱེ་བར་མ་ཟད། ཕ་རོལ་གྱིས་རང་
གི་ལུས་དུམ་བུར་གཏུབས་ཀྱང་སྡུག་བསྔལ་དང་ཡིད་མི་བདེ་བ་ཁོ་ནར་འཆར་
བའི་རྟོགས་པ་ཁྱད་པར་ཅན་ཐོབ་པའི་ཚུལ་སྔར་ཞིབ་ཏུ་བཤད་པ་ཟིན་པ་ལྟར་
རོ། །ཕྱོགས་ཀྱི་གླང་ཆེན་ཞེས་པ་ནི། འཆི་མེད་མཛོད་ལས། ས་སྲུངས་བུ་དང་
པདྨ་ དཀར། །གཡོན་འབྲེལ་མིག་ སྨན་ ས་ལ་དགའ། །མེ་ཏོག་སོ་ཅན་ས་ ཀུན་
པ། །ཆ་མཛེས་ཕྱོགས་ཀྱི་གླང་པོ་བརྒྱད། །ཅེས་གསུངས་པ་ལྟར། ལྷའི་དབང་པོ་
བརྒྱ་བྱིན་ལ་བཞོན་པ་གླང་པོ་ཆེ་བརྒྱད་ཡོད་པ་དེ་དག་རྒྱུན་དུ་ཤར་ཕྱོགས་དང་།
ལྷོ་ ཕྱོགས་ དང༌། ནུབ་ ཕྱོགས་ དང་། བྱང་ ཕྱོགས་ ཀྱི་ རྒྱ་ མཚོ་ ཆེན་ པོ་ བཞི་ དང་
ཕྱོགས་མཚམས་བཞིའི་རྒྱ་མཚོའི་ངོགས་ཀྱི་པདྨོའི་ཚལ་རྣམས་སུ་འཁོར་གླང་པོ་ཆེ་
བརྒྱ་ཕྲག་དུ་མ་དང་བཅས་རྒྱུ་སྟེ། ཤར་ཕྱོགས་ན་གླང་ཆེན་ས་སྲུངས་ཀྱི་བུ། ཤར་
ལྷོའི་ཕྱོགས་ན་གླང་ཆེན་ པདྨ་ དཀར་པོ་ཅན། ལྷོ་ ཕྱོགས་ན་གླང་ ཆེན་ གཡོན་
- 288-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འབྲེལ། ལྷོ་ནུབ་ཀྱི་ཕྱོགས་ན་གླང་ཆེན་མིག་སྨན་ནམ་གསལ་བྱེད། ནུབ་ཕྱོགས་
ན་ གླང་ ཆེན་ ས་ མོས་ སམ་ ས་ ལ་ དགའ། ནུབ་ བྱང་ གི་ ཕྱོགས་ན་གླང་ཆེན་མེ་
ཏོག་སོ་ཅན། བྱང་ཕྱོགས་ན་གླང་ཆེན་ས་ཀུན་པ། བྱང་ཤར་གྱི་ཕྱོགས་ན་གླང་ཆེན་
ཆ་མཛེས། དེ་དག་རེ་རེ་ལའང་འཁོར་གླང་ཆེན་བརྒྱ་ཕྲག་དུ་མ་དང་བཅས་ཕྱོགས་
སྲུང་བའི་ཚུལ་དུ་གནས་པར་མངོན་བརྗོད་ཀྱི་གཞུང་དག་ལས་བཤད་ལ། དེ་ཡང་
ཕྱོགས་སྐྱོང་བའི་དབང་དུ་བྱས་པ་ཡིན་གྱི་གནས་མཐའ་གཅིག་ཏུ་ངེས་པ་མིན་ཏེ།
ལྷའི་དབང་པོའི་བཞོན་པ་གླང་པོ་ཆེའི་རྒྱལ་པོ་ས་སྲུངས་ཀྱི་བུ་གླིང་གི་མཚོ་མ་དྲོས་
པའི་བྱང་ཕྱོགས་རྫིང་བུ་དལ་གྱི་འབབ་ཀྱི་འགྲམ་ལ་སོགས་པ་པདྨོའི་ཚལ་རྣམས་
ན་གནས་པར་མདོ་ལས་གསུངས་པ་ལྟར་རོ། །
གསུམ་པ་ཁྱད་པར་སྲོག་གི་ཕྱིར་ཡང་སྲོག་གཅོད་སྤོང་བའི་ཚུལ་ཁྲིམས་
བསྲུང་བར་མཛད་པའི་ཚུལ་རྒྱས་པར་བཤད་པ་ལ་གཉིས། ནག་པོའི་ཕྱོགས་ལ་
དགའ་བའི་ལྷ་མ་ཡིན་རྣམས་ཀྱི་དམག་དཔུང་ལྷགས་པ་དང་། ལྷའི་དབང་པོས་ལྷ་
དང་མིའི་ཡུལ་དུ་དམ་པའི་ཆོས་སྐྱོང་བའི་ཕྱིར་ནག་ཕྱོགས་ལྷ་མིན་གྱི་དཔུང་དེ་
བཟློག་ པར་ མཛད་ པའི་ ཚུལ་ ལོ། །དང་ པོ་ནི། དེས་ ལྷའི་ ཡུལ་ དང་ མིའི་ ཡུལ་
ལེགས་པར་བསྐྱངས་པ་ལས། ཞེས་པ་ནས། དེ་ལ་དམག་རྒོལ་དུ་ལྷགས་སོ། །
ཞེས་པའི་བར་ཏེ། ལྷའི་དབང་པོ་སེམས་དཔའ་ཆེན་པོ་དེས་ལྷའི་ཡུལ་དང་གླིང་
བཞི་ པའི་ མི་ ཡུལ་རྣམས་ དགེ་བ་བཅུའི་ ཁྲིམས་ ལ་ བཀོད་ཅིང་། ཆོས་ སྤྱོད་ པ་
རྣམས་ ལ་ སྲུང་ བ་ དང་། སྐྱོབ་ པ་ དང་། སྦེད་ པར་ བྱེད། ཚེ་ དང་ བསོད་ ནམས་
འཕེལ་བ་དང༌། ལུས་ལ་མདངས་སྐྱེད་པར་བྱེད་པ་དང་། མཐུན་པའི་རྐྱེན་གང་
དང་གང་དགོས་པ་དེ་དང་དེ་དག་འགྲུབ་པར་བྱས་ཏེ། ལེགས་པར་ཡོངས་སུ་
-289-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བསྐྱངས་པ་ལས་གྱུར་པའི་གྲགས་པ་ཕུན་སུམ་ཚོགས་པ་འཇིག་རྟེན་ཐམས་ཅད་
ཀྱི་མཐས་ཀླས་པར་ཁྱབ་པ་ངོ་ཚར་རྨད་དུ་བྱུང་བའི་དཔལ་དེ་ནག་ཕྱོགས་ལ་
དགའ་བའི་ལྷ་མ་ཡིན་རྣམས་ཀྱིས་མ་བཟོད་ནས་གླང་པོ་ཆེ་དང་། ཤིང་རྟ་དང་།
རྟ་བ་དང་། རྐང་ཐང་གི་དམག་སྟེ་དཔུང་ཚོགས་ཡན་ལག་བཞི་བཤམས་ཏེ། ས་
འོག་ནས་འཐོན་ཏེ་རྒྱ་མཚོའི་སྟེང་ གི་ ཁར་ ཆས་པ་མཐོང་ན་ རབ་ཏུ་འཇིགས་
འཇིགས་ལྟར་སྣང་བ། ཆོས་ལ་དགའ་བའི་ལྷ་དང་མི་རྣམས་ལ་གནོད་འཚེ་བྱ་
བའི་སྒྲ་འཇིགས་འཇིགས་ལྟར་སྒྲོགས་པས་རྣ་བ་འགས་པར་བྱེད་པ། རྣམ་འགྱུར་
སྣ་ཚོགས་ཀྱི་རྒྱ་མཚོ་འཁྲུགས་པར་བྱེད་པ། མཚོན་ཆ་རྣམ་པ་བཞི་དྲི་མ་མེད་པར་
ཕྱིས་པ་འབར་འབར་ལྟར་འདུག་པ་ལག་ན་ཐོགས་ཤིང་། གོ་ཆ་རྣམ་པ་དྲི་མ་མེད་
པར་ ཕྱིས་ པ་འབར་ འབར་ ལྟར་ འདུག་པ་ལ་གྱོན་པ། མཐོང་ན་མིག་གིས་མི་
བཟོད་པའི་དཔུང་གི་ཚོགས་ཆེན་པོ་དང་བཅས་ཏེ་ལྷའི་དབང་པོ་དེ་ལ་རྒོལ་དུ་
ལྷགས་ སོ། །འགྱུར་ རྙིང་ འདིར། དེ་ ལྷའི་ ཡུལ་ དང་ མིའི་ ཡུལ་ ལ་ ལེགས་ པར་
བསྐྱངས་ཞེས་འདུག་པ། འགྱུར་མི་བདེ་ཞིང་། འགྱུར་གསར་དུ། དེས་ལྷའི་ཡུལ་
དང་མིའི་ཡུལ་ལེགས་པར་ཡོངས་སུ་བསྐྱངས་ཞེས་འབྱུང་བས། དེས་ཞེས་བྱེད་
ཚིག་སྦྱར་བ་དོན་གོ་སླའོ། །ལྷ་མ་ཡིན་ནི་ རི་རབ་ཀྱི་ཁོང་སང་དང་
། རྒྱ་མཚོའི་
གཏིང་གི་ས་ གཞིའི་འོག་ན་གནས་ཏེ་འདི་ལ་བཤད་སྲོལ་གཉིས་ ལས། ལྷའི་
རིགས་ཡིན་པ་ལ་རྒྱུད་ཤིན་ཏུ་རྩུབ་ཅིང་ཕྲག་དོག་གི་དབང་གིས་འཁྲུག་རྩོད་
འབའ་ཞིག་ལ་དགའ་བས་ལྷ་མ་ཡིན་ཞེས་མིང་བཏགས་པ། དཔེར་ན། མི་ཤིན་
ཏུ་སྤྱོད་པ་ངན་པ་ལ་མི་མིན་ཞེས་མིང་འདོགས་པ་ལྟ་བུར་བཤད་པ་ཡང་ཡོད་ལ།
མདོ་སྡེ་དྲན་པ་ཉེར་བཞག་ལས་ནི་ལྷ་མ་ཡིན་བྱིང་རྣམས་དུད་འགྲོའི་རིགས་དང་།
- 290 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནག་ཕྱོགས་ལ་དགའ་བའི་འབྱུང་པོ་ཡི་དྭགས་ཀྱི་རིགས་སུ་གཏོགས་པ་འགའ་
ཞིག་ཀྱང་ཡོད་པར་བཤད་དོ། །ལྷ་མ་ཡིན་དག་གི་གནས་ནི་བཞི་ཡོད་དེ། གནས་
དང་པོ་རྒྱ་མཚོའི་གཏིང་གི་ས་གཞིའི་འོག་ན་གྲོང་ཁྱེར་འོད་ཅན་ཞེས་བྱ་བ་ཡོད་ལ།
ལྷ་མ་ཡིན་གྱི་གྲོང་ཁྱེར་དེ་ན་ལྷ་མ་ཡིན་གྱི་དབང་པོ་སྒྲ་གཅན་གནས་སོ། །དེའི་
འོག་ན་ལྷ་མ་ཡིན་གྱི་གནས་གཉིས་པ་ཡུལ་ས་ཐ་དད་པ་ཟླ་བའི་ཕྲེང་བ་ཞེས་བྱ་བ་
ཡོད་དེ། ལྷ་མ་ཡིན་གྱི་གྲོང་ཁྱེར་དེ་ན་ལྷ་མ་ཡིན་གྱི་དབང་པོ་མགུལ་ཕྲེང་ཞེས་བྱ་
བ་གནས་སོ། །དེའི་འོག་ན་ལྷ་མ་ཡིན་གྱི་གནས་གསུམ་པ་གནས་བཟང་པོ་ཞེས་
བྱ་བ་ཡོད་དེ། ལྷ་མ་ཡིན་གྱི་གྲོང་ཁྱེར་དེ་ན་ལྷ་མ་ཡིན་གྱི་དབང་པོ་མེ་ཏོག་ཕྲེང་
ཞེས་བྱ་བ་གནས་སོ། །དེའི་འོག་ན་ལྷ་མ་ཡིན་གྱི་གནས་བཞི་པ་མི་གཡོ་བ་ཞེས་
བྱ་བ་ཡོད་དེ། ལྷ་མ་ཡིན་གྱི་གྲོང་ཁྱེར་དེ་ན་ལྷ་མ་ཡིན་གྱི་དབང་པོ་རབ་དགོད་
ཅེས་བྱ་བ་གནས་སོ། །ལྷ་མ་ཡིན་དེ་དག་ཐམས་ཅད་ལས་ཀྱང་ཆེས་ཤིན་ཏུ་
སྟོབས་ཆེ་བ་ལྷ་མ་ཡིན་གྱི་དབང་པོ་ཐགས་བཟང་རིས་ཞེས་བྱ་བ་ལྷ་མ་ཡིན་གྱི་
གནས་དེ་དག་ཐམས་ཅད་ཀྱི་འོག་ན་གནས་སོ། །ལྷ་མ་ཡིན་དེ་དག་ཐམས་ཅད་
ནག་ཕྱོགས་ལ་དགའ་བ། དམ་པའི་ཆོས་ལ་སྡང་བ། ལྷ་རྣམས་ལ་ཕྲག་དོག་གིས་
འཁྲུག་པར་བྱེད་པ། སེམས་འདོད་ཆགས་དང་ཞེ་སྡང་གིས་ཀུན་ཏུ་གཟིར་བ་ཤ་
སྟག་སྟེ། གང་གི་ཚེ་འཛམ་བུའི་གླིང་གི་མི་རྣམས་ཆོས་མ་ཡིན་པ་ལ་ཞུགས་ཏེ།
མཁན་སློབ་ལ་མི་གུས་པ་དང་། ཕ་མ་ལ་རིམ་གྲོ་མི་བྱེད་པ་དང་། དཀོན་མཆོག་
གསུམ་ལ་མཆོད་པ་མི་བྱེད་པ་དང་། བསླབ་པ་ཚུལ་བཞིན་དུ་སྲུང་བར་མི་བྱེད་པ་
མང་དུ་བྱུང་བ་དེའི་ཚེ་ལྷ་མ་ཡིན་དེ་དག་སྟོབས་རྒྱས་པར་འགྱུར་ཞིང་། དཀར་
ཕྱོགས་ཀྱི་ལྷ་རྣམས་སྟོབས་བྲི་བར་འགྱུར་ལ། གང་གི་ཚེ་འཛམ་བུའི་གླིང་གི་མི་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་དགེ་བ་བཅུའི་ལམ་ལ་ཞུགས་ཤིང་། མཁན་སློབ་ལ་གུས་པ་དང་། ཕ་མ་ལ་
རིམ་གྲོ་བྱེད་པ་དང་། དཀོན་མཆོག་གསུལ་ལ་མཆོད་པ་བྱེད་པ་དང་། བསླབ་
པའི་གཞི་རྣམས་བླངས་ཏེ་ཚུལ་བཞིན་དུ་བསྲུང་བ་སོགས་དམ་པའི་ཆོས་དར་བར་
གྱུར་ པ་ན་ ལྷ་མ་ཡིན་རྣམས་ སྟོབས་ ཉམས་ཞིང་། དཀར་ཕྱོགས་ཀྱི་ལྷ་རྣམས་
སྟོབས་རྒྱས་པར་འགྱུར་རོ། །ལྷ་མ་ཡིན་གྱི་གནས་བཞི་པོ་དེ་དག་ལས། ཐོག་མར་
གནས་དང་པོ་ན་གནས་པའི་ལྷ་མ་ཡིན་གྱི་དབང་པོ་སྒྲ་གཅན་འཁོར་དང་བཅས་
པ་ས་འོག་ནས་འཐོན་ཏེ། རྒྱ་མཚོའི་ནང་ན་གནས་པའི་ཀླུའི་རྒྱལ་པོ་འཇོག་པོ་ལ་
སོགས་པ་དཀར་ཕྱོགས་སྐྱོང་བའི་ཀླུ་རྣམས་ལ་དམག་བཤམས་ཏེ་འཚེ་བར་བྱེད་
ལ། དེའི་ཚེ་ཀླུའི་རྒྱལ་པོ་རབ་འཇོམས་ལ་སོགས་པ་ནག་ཕྱོགས་ལ་དགའ་བའི་ཀླུ་
མཐུ་ཅན་རྣམས་ཀྱིས་ཀྱང་ལྷ་མ་ཡིན་རྣམས་ཀྱི་གྲོགས་བྱས་ཏེ་དཀར་ཕྱོགས་སྐྱོང་
བ་རྣམས་ལ་གནོད་འཚེ་བྱེད་དོ། །དེའི་ཚེ་འཛམ་བུའི་གླིང་གི་མི་རྣམས་ ཀྱིས་
བསླབ་པ་ཚུལ་བཞིན་དུ་བསྲུང་བ་དང་། དཀོན་མཆོག་མཆོད་པ་སོགས་དགེ་བའི་
ལས་ལ་འབད་པ་བྱས་ན་དཀར་ཕྱོགས་སྐྱོང་བའི་ཀླུ་རྣམས་སྟོབས་རྒྱས་ཏེ། ནག་
ཕྱོགས་ལྷ་མིན་གྱི་དམག་དཔུང་དེ་རྒྱ་མཚོའི་ནང་ནས་གྱེན་དུ་འཕགས་སུ་མི་
འཇུག་པར་ཀླུའི་དཔུང་རྣམས་ཀྱིས་བདས་ཏེ་ས་འོག་ཏུ་འབྲོས་པར་བྱེད་དོ། །
འཛམ་བུ་གླིང་དུ་ཆོས་མིན་པ་དར་ན་ནི་སྒྲ་གཅན་འཁོར་བཅས་སྟོབས་རྒྱས་ཏེ་རྒྱ་
མཚོའི་ནང་གི་ཀླུ་རྣམས་ཕམ་པར་བྱས་ཏེ། རྒྱ་མཚོའི་སྟེང་དུ་ཐོན་ནས་རི་རབ་ཀྱི་
བག་རིམ་དང་པོ་ལ་གནས་པའི་ལྷ་རྣམས་དང་འཐབ་པར་བྱེད་དོ། །དེའི་ཚེ་ཡང་
འཛམ་བུའི་གླིང་དུ་ཆོས་དར་བ་དང་མ་དར་བའི་སྟོབས་ཀྱིས་དཀར་ཕྱོགས་དང་
ནག་ཕྱོགས་ཀྱི་སྟོབས་འཕེལ་འགྲིབ་སྔར་ལྟར་བྱེད་དོ། །དེས་ཀྱང་མ་ཐུབ་ན་དེ་
- 292 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ནས་ཀྱང་སྟེང་དུ་ཐོན་ཏེ་རི་རབ་ཀྱི་རིམ་པ་གཉིས་པ་ལ་གནས་པའི་ལྷ་རྣམས་དང་
འཐབ་པར་བྱེད་དོ། །དེས་ཀྱང་མ་ཐུབ་ན་རི་རབ་ཀྱི་བང་རིམ་གསུམ་པ་ལ་གནས་
པའི་ལྷ་རྣམས་དང་འཐབ་པར་བྱེད་དོ། །དེས་ཀྱང་མ་ཐུབ་ན་རི་རབ་ཀྱི་བང་རིམ་
བཞི་པ་ལ་གནས་པ་རྒྱལ་ཆེན་བཞིའི་ལྷ་རྣམས་དང་འཐབ་པར་བྱེད་དོ། །རྒྱ་མཚོ་
ཆེན་པོ་ལ་གནས་པའི་ཀླུ་རྣམས་ནས་རྒྱལ་ཆེན་བཞིའི་བར་དེ་དག་ཐམས་ཅད་
ཀྱིས་མ་ཐུབ་ན་སྒྲ་གཅན་ནས་ཐག་བཟང་རིས་ཀྱི་བར་ལྷ་མ་ཡིན་གྱི་དབང་པོ་དེ་
དག་ཐམས་ཅད་སྟེང་དུ་འཕགས་ཏེ་སུམ་ཅུ་རྩ་གསུམ་པའི་ལྷ་རྣམས་ལ་ཕྲག་དོག་
གིས་ཡིད་གདུངས་པས་ལྷའི་དཔལ་འབྱོར་ལ་མི་བཟོད་པར་ལྷའི་དབང་པོ་ལ་
དམག་རྒོལ་བར་བྱེད་དོ། ། །
དེའི་ཚེ་ལྷ་མ་ཡིན་གྱི་དམག་གི་དཔུང་རྣམས་སུམ་ཅུ་རྩ་གསུམ་པའི་ལྷའི་
བུ་མོ་མཛེས་ཤིང་ཡིད་དུ་འོང་བ་རྣམས་ལྟ་བར་འདོད་ནས་གནམ་དུ་འཕགས་པ་
ན། ཉི་མའི་འོད་ཟེར་གཟི་བརྗིད་ཆེ་བས་ལྟ་བར་མ་བཟོད་པས་མིག་འཁྲུལ་ནས་
ལྷའི་གནས་དག་མི་མཐོང་ཞིང་ལྷའི་བུ་མོ་དག་མ་མཐོང་བ་ན། ལྷ་མ་ཡིན་གྱི་
དབང་པོ་སྒྲ་གཅན་ལུས་སྟོབས་ཤིན་ཏུ་ཆེ་བ་ཡིན་པས། རྐེད་པ་མན་རྒྱ་མཚོའི་
ནང་དུ་གནས་ལུས་ཕྱེད་གནམ་དུ་འཕགས་ཏེ་ལག་པ་ཡ་གཅིག་གིས་རི་རབ་
བཟུང་། ལག་པ་ཡ་གཅིག་གིས་ཉི་མ་སྒྲིབ་པར་བྱེད་དོ། །དེའི་ཚེ་སྒྲ་གཅན་གྱི་
ལག་པ་ལ་རིན་པོ་ཆེའི་རྒྱན་མང་དུ་ཡོད་པ་ལས་རིན་པོ་ཆེ་མཐོན་ཀས་ལག་པ་
བརྒྱན་ཏེ་ཉི་མ་བསྒྲིབས་ན་ནི་ཉི་མ་སྒྲིབ་བྱེད་སྔོན་པོས་བསྒྲིབས་པར་སྣང་ངོ༌། །
རིན་པོ་ཆེ་དམར་པོ་དག་གིས་ལག་པ་བརྒྱན་ཏེ་ཉི་མ་བསྒྲིབས་ན་ནི་སྒྲིབ་བྱེད་
དམར་པོས་བསྒྲིབས་པར་སྣང་ངོ༌། ཡང་སྒྲ་གཅན་གྱིས་ལྷའི་བུ་མོ་དག་ལྟ་བར་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདོད་ཀྱང་མ་མཐོང་བ་ན། ལྷ་མ་ཡིན་གཞན་དག་གིས་ལྷའི་བུ་མོ་དག་གི་བཞིན་
རས་ནི་ཟླ་བའི་དཀྱིལ་འཁོར་དང་མཚུངས་སོ་ཞེས་བརྗོད་པ་ན། ཟླ་བ་ལ་ལྟ་
འདོད་དེ་སོང་བ་ན་འོད་ཟེར་ཤིན་ཏུ་རྒྱས་པ་མ་བཟོད་ནས་ལག་པས་སྒྲིབ་པར་
བྱེད་དོ། །ཡང་ལྷ་མ་ཡིན་གྱི་དམག་དཔུང་རྣམས་ལྷའི་དཔུང་གི་ཕྱོགས་སུ་འགྲོ་བ་
ན། ཉི་ཟླའི་གཟི་བྱིན་གྱིས་ལྷའི་དམག་གི་ཚོགས་ཀྱི་དཔུང་མ་མཐོང་བར་མིག་
འཁྲུལ་བ་ན། སྒྲ་གཅན་གྱི་ལག་པས་ཉི་ཟླ་སྒྲིབ་པ་བྱེད་པས་དུས་དུས་སུ་ཉི་ཟླ་སྒྲ་
གཅན་གྱིས་སྒྲིབ་པའི་རྒྱུ་རྐྱེན་དེ་ལྟར་ཡིན་པར་མདོ་སྡེ་དྲན་པ་ཉེར་བཞག་ལས་
བཤད་དོ། །ལྷ་མ་ཡིན་གྱི་དཔུང་རྣམས་ཀྱི་གོ་ཆ་རྣམ་པ་བཞི་ནི། གསེར་ལས་བྱས་
པ་དང་། དངུལ་ལས་བྱས་པ་དང་། བཻཌཱུརྱ་ལས་བྱས་པ་དང་། ཤེལ་ལས་བྱས་པ་
རྣམས་སོ། །མཚོན་ཆ་རྣམ་པ་བཞི་ནི། རལ་གྲི་དང་། མདུང་དང་། འཕང་མདུང་
དང༌། གཞུ་ རྣམས་ སོ། །དཔུང་ ཚོགས་ ཡན་ ལག་ བཞི་ནི། གླང་ པོ་ ཆེའི་ ཚོགས་
དང་། རྟའི་ ཚོགས་དང༌། ཤི་རྟའི་ཚོགས་དང༌། དཔུང་ བུ་ཆུང་གི་ཚོགས་རྣམས་
སོ། །
གཉིས་པ་ལྷའི་དབང་པོས་ལྷ་དང་མིའི་ཡུལ་དུ་དམ་པའི་ཆོས་སྐྱོང་བའི་
ཕྱིར་ནག་ཕྱོགས་ ལྷ་མིན་གྱི་དཔུང་དེ་བཟློག་པར་མཛད་པའི་ཚུལ་ལ་བརྒྱད།
ལྷའི་དབང་པོ་སེམས་དཔའ་ཆེན་པོ་དེ་ལྷ་དང་མིའི་ཡུལ་རྣམས་བདེ་བར་གནས་
པར་བྱ་བ་དང་། དམ་པའི་ཆོས་གནས་པར་བྱ་བའི་ཕྱིར་ནག་ཕྱོགས་ལྷ་མིན་གྱི་
དཔུང་དེ་འཇོམས་པའི་ཆེད་དུ་ལྷའི་དམག་དྲང་པ་ལ་ཐུགས་གཞོལ་བ། ལྷའི་
དམག་དཔུང་ཆེན་པོ་བཤམས་ཏེ་ལྷ་མ་ཡིན་གྱི་དམག་གི་དཔུང་གང་ན་ཡོད་པའི་
ས་དེར་གཤེགས་པ། གནས་དེར་ལྷ་དང་ལྷ་མ་ཡིན་གྱི་གཡུལ་སྤྲད་པ། ལྷ་དང་ལྷ་
- 294 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མིན་དམག་འཐབ་པའི་ཚུལ་དེ་ལ་འཇིགས་རུང་གི་ཉམས་ལྡན་དུ་བསྔགས་པ། དེ་
ལྟར་གཡུལ་སྤྲད་པས་ལྷ་མང་པོ་ཞིག་དང་ལྷ་མིན་བགྲང་བ་ལས་འདས་པ་ཞིག་
རྨས་ཤིང་ཉམས་པར་གྱུར་པ། རེ་ཤིག་ལྷ་མ་ཡིན་གྱི་དཔུང་སྟོབས་ཆེ་བས་ལྷ་
རྣམས་བྱེར་བ། ལྷ་མ་ཡིན་གྱི་དཔུང་གིས་བསྐོར་ཏེ་ལྷ་དབང་སེམས་དཔའ་ཆེན་
པོ་གཅིག་པུ་གཡུལ་ངོར་ལུས་པ། ལྷ་དབང་སེམས་དཔའ་ཆེན་པོའི་ཚུལ་ཁྲིམས་
རྣམ་པར་དག་པའི་སྟོབས་ཀྱིས་ནག་ཕྱོགས་ལྷ་མིན་གྱི་དཔུང་དེ་འཇོམས་པར་
མཛད་པའོ། །དང་པོ་ནི། ཆོས་ཀྱི་བདག་ཉིད་ཅེས་པ་ནས། མངོན་པར་ཕྱོགས་
པར་གྱུར། ཅེས་པའི་བར་ཏེ། སྔར་བཤད་པ་ལྟར་ལྷ་མ་ཡིན་སྒྲ་གཅན་ནས་རབ་
དགོད་དང་ཐགས་བཟང་རིས་ཀྱི་བར་གྱི་ལྷ་མ་ཡིན་གྱི་དམག་གི་དཔུང་གིས་ལྷ་
རྣམས་ལ་ཕྲག་དོག་གིས་ཡིད་དཀྲུགས་ནས་དམག་དྲངས་ཏེ་གནོད་པ་ཡང་དང་
ཡང་དུ་བྱེད་པས། སུམ་ཅུ་རྩ་གསུམ་དང་ལྷ་མ་ཡིན་གྱི་གནས་དང་པོ་སྒྲ་གཅན་གྱི་
གནས་ཀྱི་བར་དུ་ལྷ་རྣམས་ཀྱི་སྲུང་མ་རྣམ་པར་ལྔ་བཀོད་པ་ལ་འདི་ལྟ་སྟེ། ཆུ་ན་
གནས་པའི་ཀླུ་རྣམས་དང་། ལག་ན་གཞོང་ཐོགས་ཀྱི་ལྷ་རྣམས་དང་། ཕྲེང་ཐོགས་
ཀྱི་ལྷ་རྣམས་དང་། རྟག་ཏུ་མྱོས་ཀྱི་ལྷ་རྣམས་དང་། རྒྱལ་པོ་ཆེན་པོ་བཞི་རྣམས་
སོ། །དེ་ལ་ལྷ་མ་ཡིན་རྣམས་ཀྱི་ཐོག་མར་ཆུ་ན་གནས་པའི་ཀླུ་རྣམས་ལ་གནོད་
འཚེ་བྱ་བ་ནས་རྒྱལ་ཆེན་བཞིའི་བར་ལ་རིམ་གྱིས་དམག་དྲངས་ནས་རྒོལ་བར་
བྱེད་ལ། སྲུང་མ་ལྔ་པོ་དེ་དག་ཐམས་ཅད་ཀྱིས་བཟློག་པར་མ་ནུས་ན་ལྷ་མ་ཡིན་
རྣམས་སུམ་ཅུ་རྩ་གསུམ་པའི་ལྷ་རྣམས་ལ་རྒོལ་བར་བྱ་བའི་ཕྱིར་དམག་འདྲེན་
ནོ། །དེའི་ཚེ་རྒྱལ་ཆེན་བཞིས་ལྷའི་དབང་པོ་བརྒྱ་བྱིན་ལ་འདི་ལྟར་གསོལ་ཏེ།
བདག་ཅག་སྲུང་མ་ལྔ་པོ་ཐམས་ཅད་ཀྱི་བསྲུངས་ཀྱང་མ་ཐུབ་པར་ལྷ་མ་ཡིན་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་སུམ་ཅུ་རྩ་གསུམ་གྱི་ལྷ་རྣམས་ལ་རྒོལ་བར་འདོད་ནས་དམག་འདྲེན་པར་
བྱེད་པས། ལྷའི་དབང་པོས་མཁྱེན་པར་མཛད་ནས་ནག་ཕྱོགས་ལྷ་མིན་གྱི་དཔུང་
འདི་བཟློག་པར་མཛད་དུ་གསོལ་ཞེས་གསོལ་བ་ན། ལྷ་དབང་སེམས་དཔའ་ཆེན་
པོ་དེ་སྔོན་ཡུན་རིང་པོ་ནས་གོམས་པའི་མཐུས་སེམས་ཅན་སུ་ལའང་གནོད་འཚེ་
གཏན་ནས་མི་བྱེད་ཅིང་ཐུགས་ཆོས་འབའ་ཞིག་སེམས་དཔའི་བདག་ཉིད་དུ་གྱུར་
པ་ཡིན་ཡང་། ལྷ་དང་མིའི་འགྲོ་བ་རྣམས་བསྐྱབ་པར་བྱ་བའི་ཕྱིར་དང་། ལྷ་དང་
མིའི་ཡུལ་དུ་དམ་པའི་ཆོས་གནས་པར་བྱ་བའི་ཕྱིར་དུ་སྙིང་སྟེ་ཐུགས་ལྷ་མ་ཡིན་
གྱི་ཕྱོགས་སུ་ལྷའི་དམག་དྲང་བའི་གཡེང་བ་ལ་མངོན་པར་ཕྱོགས་པར་གྱུར་ཏོ། །
འོན་ཏེ་སེམས་ཅན་ཐམས་ཅད་ལ་སེམས་སྙོམས་པར་གནོད་འཚེ་མི་བྱེད་ཅིང་ཀུན་
ལ་ཕན་པ་འབའ་ཞིག་མཛད་ན་ཅིའི་ཕྱིར་དམག་དྲང་སྙམ་ན། རྒྱལ་སྲས་བདག་
ཉིད་ཆེན་པོ་སའི་དབང་ཕྱུག་ཏུ་གྱུར་པ་འདི་དག་ནི་སེམས་ཅན་ཉུང་ཟད་ཙམ་གྱི་
དོན་མིན་པར་སེམས་ཅན་བགྲང་བ་ལས་འདས་པ་རྣམས་ལ་ཕན་པ་འབའ་ཞིག་
གཙོ་བོར་མཛད་ལ། དེ་ལ་སེམས་ཅན་རྣམས་ལ་ཕན་བདེ་འབྱུང་བའི་ཐབས་ནི་
དམ་པའི་ཆོས་ཁོ་ན་ཡིན་ཞིང་། འཇིག་རྟེན་དུ་དམ་པའི་ཆོས་གནས་པ་ལ་བར་དུ་
གཅོད་པའི་བགེགས་ཀྱི་གཙོ་བོ་ནི་ནག་ཕྱོགས་ཀྱི་འབྱུང་བོ་ལྷ་མིན་གྱི་དཔུང་འདི་
དག་ཡིན་ཏེ། ལྷ་དང་མིའི་ཡུལ་དུ་དམ་པའི་ཆོས་དར་བར་བྱེད་ཅིང་སེམས་ཅན་
རྣམས་བདེ་བར་སྐྱོང་བའི་འཇིག་རྟེན་གྱི་མགོན་པོ་ལྷ་དབང་སེམས་དཔའ་ཆེན་པོ་
དེ་ལ། གཞན་ནག་ཕྱོགས་ལྷ་མིན་གྱི་དཔུང་འདི་དག་གིས་བསྡོ་བར་བྱས་ཏེ་
དམག་དྲངས་པས། ལྷ་དང་མིའི་འགྲོ་བ་རྣམས་བདེ་བར་རོལ་པའི་གེགས་སུ་གྱུར་
ཏེ་སྐྲག་ནས་ཡིད་འབྱུང་ཞིང་འཇིགས་པར་གྱུར་ཏེ་དམ་པའི་ཆོས་སེམས་པའི་གོ་
- 296 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐབས་བྲལ་བར་འགྱུར་ལ། ནག་ཕྱོགས་ལྷ་མིན་འདི་དག་ཀྱང་ལྷ་དང་མི་དམ་
པའི་ཆོས་སྤྱོད་པ་རྣམས་ལ་སྡང་བའི་སེམས་ཀྱིས་གནོད་པ་རྣམ་པ་སྣ་ཚོགས་བྱས་
པས་སྡིག་པ་ཆེན་པོ་བསགས་ཏེ་ཤི་ནས་ངན་སོང་ངན་འགྲོ་མུ་མཐའ་མེད་པར་
སྡུག་བསྔལ་དྲག་པ། རྩུབ་པ། ཚ་བ། ཡིད་དུ་མི་འོང་བ། དཔེ་བྱ་བར་དཀའ་བ་
དག་དུས་ཡུན་རིང་པོར་མྱོང་བར་འགྱུར་བས་ལྷག་པར་ཡང་སྙིང་རྗེའི་གནས་སུ་
གྱུར་པ་ཡིན་པས་ན། དོན་དེ་དག་གིས་ཕྱིར་གཟི་བརྗིད་ཅན་རྒྱལ་པོ་རྣམས་ཀྱི་
ཚུལ་ལུགས་བཞིན་དུ་ངན་པ་དེ་དག་ཚར་གཅད་པར་བྱ་རིགས་པས་སོ། །གཞུང་
འདི་ལ་འགྱུར་གསར་དུ། ཆོས་ཀྱི་བདག་ཉིད་ཡིན་ཡང་དེ་ལ་གཞན་བསྡོ་བས། །
འགྲོ་བ་རོལ་པའི་བགེགས་གྱུར་ཡིད་འབྱུང་འཇིགས་པ་ན། །གཟི་བརྗིད་ཅན་
གྱིས་ཚུལ་བཞིན་བྱ་བར་རིགས་པའི་ཕྱིར། །སྙིང་ནི་དམག་དྲང་གཡེང་ལ་མངོན་
པར་ཕྱོགས་པར་གྱུར། །ཅེས་འབྱུང་སྟེ། གཞན་བསྡོ་བས་ཞེས་བྱེད་ཚིག་སྦྱར་བ་
དང༌། འགྲོ་བ་རོལ་པའི་བགེགས་གྱུར་ཅེས་པ་དོན་འབྲེལ་ཞིང་གོ་སླ་བས་འདིར་
དེ་ལྟར་བཀོད་དོ། །རོལ་པ་ཞེས་པ་ནི། མཐོ་རིས་ཀྱི་མིང་གི་རྣམ་གྲངས་སུ་མངོན་
བརྗོད་སྣ་ཚོགས་གསལ་བར་བཤད་དོ། །གཟི་བརྗིད་ཅན་དང་བརྗིད་ཅན་ཞེས་པ་
རྒྱལ་རིགས་ཀྱི་མིང་གི་རྣམ་གྲངས་སུ་བཤད་ལ། འགྱུར་རྙིང་འདིར་གཟི་བརྗིད་
ཅན་གྱི་ཞེས་དྲུག་སྒྲ་སྦྱར་བ་ལྟར་ན། རྒྱལ་པོའི་ཚུལ་ལུགས་བཞིན་དམག་དྲང་
བར་རིགས་ཞེས་སྦྱར་ཏེ། འཁྲུངས་རབས་འདིར་ཚུལ་ཞེས་པ་ལུགས་ལ་སྐབས་
མང་པོར་བཤད་པས་སོ། །འགྱུར་གསར་དུ་གཟི་བརྗིད་ཅན་གྱི་ཞེས་བྱེད་ཚིག་
སྦྱར་བ་ལྟར་ན། གཟི་བརྗིད་ཅན་ལྷའི་དབང་པོས་ཚུལ་ལུགས་བཞིན་དུ་ ཕས་
རྒོལ་ཚར་གཅད་པའི་ཕྱིར་དམག་དྲང་བར་རིགས་སོ་ཞེས་བྱ་སྟེ། དྲུག་སྒྲ་དང་བྱེད་
297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཚིག་གི་ཁྱད་པར་གྱིས་གཟི་བརྗིད་ཅན་གང་ལ་བྱེད་མི་འདྲ་བ་ཙམ་ལས་དོན་རྒྱལ་
པོའི་ལུགས་བཞིན་དུ་དམག་དྲང་བར་རིགས་སོ་ཞེས་པ་ལ་འདྲའོ། །
གཉིས་པ་ལྷའི་དམག་དཔུང་ཆེན་པོ་བཤམས་ཏེ་ལྷ་མ་ཡིན་གྱི་དམག་གི་
དཔུང་གང་ན་ཡོད་པའི་ས་དེར་གཤེགས་པ་ནི། དེ་ནས་སེམས་དཔའ་ཆེན་པོ་དེ་
ཞེས་པ་ནས། རྒྱ་ མཚོའི་འགྲམ་དུ་ ཐུག་ པར་ བསུའོ། །ཞེས་ པའི་བར་ཏེ། སྔར་
བཤད་པ་ལྟར་ལྷ་མ་ཡིན་གྱི་དབང་པོ་སྒྲ་གཅན་ནས་རབ་དགོད་དང་ ཐགས་
བཟང་རིས་ཀྱི་བར་ལྷ་མ་ཡིན་གྱི་དམག་གི་དཔུང་ཆེན་པོ་ས་འོག་ནས་འཐོན་ཏེ་ལྷ་
རྣམས་ལ་གནོད་འཚེ་བྱ་བའི་ཕྱིར་རྒྱ་མཚོའི་ནང་དང་རྒྱ་མཚོའི་སྟེང་དུ་འོངས་ཏེ་
དམག་ཆས་པ་ན་རི་རྣམས་དང༌། ཆུ་བོ་རྣམས་དང༌། རིའི་རྒྱལ་པོ་ རི་རབ་ཀྱང་
གཡོས་ཏེ་ལྷའི་དབང་པོ་སྟན་གྱི་བར་དུ་གཡོ་ལ། དེ་གཡོས་པ་ན་ལྷའི་དབང་པོས་
ལྷ་མིན་གྱི་དམག་འོང་བའི་ལྟས་སུ་དགོངས་ཤིང་། རྒྱལ་པོ་ཆེན་པོ་བཞིས་ཀྱང་དེ་
ལྟར་དུ་གསོལ་བ་ན། ལྷའི་དབང་པོས་སུམ་ཅུ་རྩ་གསུམ་པའི་ལྷ་རྣམས་ལ་འདི་
ལྟར་ལྷ་མ་ཡིན་གྱི་དམག་གི་དཔུང་འོང་བས་ནག་ཕྱོགས་ལྷ་མིན་གྱི་དཔུང་དེ་
གཞོམ་པར་བྱ་བའི་ཕྱིར་ལྷ་རྣམས་དཔུང་ཚོགས་ཡན་ལག་བཞི་བཤམས་ཏེ་ལྷ་མ་
ཡིན་གྱི་གཡུལ་ག་ལ་བ་དེར་འདོང་བར་བྱའོ་ཞེས་པ་བཀའ་སྩལ་པ་དང་། སུམ་ཅུ་
རྩ་གསུམ་པའི་ལྷ་རྣམས་རྩུབ་འགྱུར་གྱི་ཚལ་དུ་འདུས་ཏེ་གཡུལ་གཤོམ་པའི་ལས་
བྱེད་དེ། རྩུབ་འགྱུར་གྱི་ཚལ་དུ་སླེབས་པ་ན་ཐམས་ཅད་སེམས་རྩུབ་པར་འགྱུར་
ཞིང་ལུས་ཀྱང་རྩུབ་ཅིང་མཁྲེགས་པར་འགྱུར་ལ་དམག་གི་གཡུལ་གཤོམ་པར་
བྱེད་དོ། །དེའི་ཕྱིར་ཚལ་དེ་ལ་རྩུབ་འགྱུར་གྱི་ཚལ་ཞེས་བརྗོད་དོ། །དེ་ནས་ལྷ་
རྣམས་ཤིང་རྟ་སྣ་ཚོགས་ཀྱི་ཚལ་དུ་འདོང་བར་བྱེད་དེ། ཚལ་དེ་ན་ནི་ལྷའི་མཚོན་
- 298 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆ་རྣམས་འཇོག་པར་བྱེད་པས་ཚལ་དེ་ལ་ཤིང་རྟ་སྣ་ཚོགས་ཞེས་བརྗོད་དོ། །ཚལ་
དེ་ནས་ རལ་གྲི་དང་། མདུང་དང༌། མདུང་ཐུང་དང་། མདའ་གཞུ་དག་ག ང་ལ་
གང་འདོད་པ་བླངས་ཏེ་དཔུང་ཚོགས་ཡན་ལག་བཞི་དང་བཅས་རྒྱུག་པ་བྱེད་དེ།
དེའི་ཚེ་ལྷ་རྣམས་མཁའ་ལ་བརྒྱུགས་པའི་རྡུལ་གྱིས་ནམ་མཁའི་ཁྱོན་ཐམས་ཅད་
སྤྲིན་ཆེན་པོས་ཁེབས་པ་ལྟར་འགྱུར་རོ། །ལྷ་དེ་དག་ཐམས་ཅད་རིན་པོ་ཆེ་སྣ་
བདུན་དང་ལྡན་པའི་ཤིང་རྟ་རྣམ་པ་སྣ་ཚོགས་པའི་ནང་དུ་བ་དན་འཕྱར་ཞིང་རྒྱལ་
མཚན་བསྒྲེངས་ནས། འགའ་ཞིག་ནི་གསེར་གྱི་རི་བོ་དག་ལག་ཏུ་ཐོགས། འགའ་
ཞིག་ནི་མཚོན་ཆ་རྣམ་པ་སྣ་ཚོགས་པ་དག་འཕྱར། འགའ་ཞིག་ནི་ལྷའི་རྔ་བོ་ཆེ་
དག་བརྡུང་ཞིང་ལྷའི་དབང་པོ་བརྒྱ་བྱིན་ནམ་འབྱོན་སྙམ་དུ་ནམ་མཁའ་ལ་བལྟས་
ཏེ་འཁོད་དོ། །དེ་ལྟར་ལྷའི་དམག་དཔུང་ཆེན་པོས་ནམ་མཁའ་འགྲིབ་པ་ལྟར་དུ་
གནས་ཏེ་ལྷའི་དབང་པོ་བརྒྱ་བྱིན་ནམ་འབྱོན་སྙམ་དུ་བལྟ་ཞིང་སྡོད་པ་ན། ལྷའི་
དབང་པོས་ཁ་ལོ་བསྒྱུར་བ་མཱ་ཏ་ལི་ལ་བསྒོ་བ། འདི་ལྟར་བཟང་པོ་ཁྱོད་སོངས་ལ་
ངའི་གླང་པོ་ཆེ་ས་སྲུངས་ཀྱི་བུ་གླང་པོ་ཆེ་ཐམས་ཅད་ཀྱི་ཡོན་ཏན་དང་ལྡན་པ་ཁ་
དྲུག་ཡོད་པ་དེ་ལ་འདི་སྐད་དུ་ངས་ཁྱོད་ལ་ཞོན་ནས་ལྷ་མ་ཡིན་རྣམས་ཕམ་པར་
བྱའོ་ཞེས་བསྒོ་ཞིག །དེ་ནས་མཱ་ཏ་ལིས་བརྒྱ་བྱིན་གྱི་བཀའ་ནོས་ནས། རང་གི་
འདོད་པས་སྤྲུལ་པའི་པདྨའི་ཚལ་ན་གླང་པོ་ཆེ་ས་སྲུངས་ཀྱི་བུ་གླང་པོ་ཆེ་མང་པོས་
ཡོངས་སུ་བསྐོར་བ་ག་ལ་དེར་སོང་ངོ་། །དེ་ནས་ཁ་ལོ་བསྒྱུར་བ་མཱ་ཏ་ལིས་གླང་པོ་
ཆེ་ཅང་ཤེས་དེ་ལ་འདི་སྐད་ཅེས་སྨྲས་སོ། །འདི་ལྟར་ལྷའི་དབང་པོ་བརྒྱ་བྱིན་ཁྱོད་
ལ་འབོད་དེ། ལྷ་མ་ཡིན་གྱི་གཡུལ་དུ་ཁྱོད་ལ་ཞོན་ནས་ལྷ་མ་ཡིན་རྣམས་ཕམ་
པར་བྱའོ་ཞེས་གསུང་ངོ༌། །དེ་ནས་གླང་པོ་ཆེ་ས་སྲུངས་ཀྱི་བུ་ལྷའི་མདུན་ས་ཆོས་
-299-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཟང་ག་ལ་བ་དེར་སོང་། དེར་འོངས་པ་དང་མཱ་ཏ་ལིས་བརྒྱ་བྱིན་ལ་སྨྲས་པ།
ལྷའི་དབང་པོ་འདི་ལྟར་གླང་པོ་ཆེའི་མཆོག་དེ་མཆིས་སོ། །བརྒྱ་བྱིན་གྱི་རྫུན་
འཕྲུལ་གྱིས་དེའི་ལུས་དེ་ལ་ཁ་བསྐྱོན་མེད་པ་བརྒྱ་སྤྲུལ་པར་བྱེད་དེ། ཁ་རེ་རེ་ལ་
མཆེ་བ་དཀར་པོ་བཅུ་བཅུ། མཆེ་བ་རེ་རེ་ལ་པདྨའི་རྫིང་བུ་བཅུ་བཅུ། པདྨའི་རྫིང་
བུ་རེ་རེ་ལ་པདྨ་སྟོང་སྟོང་། པདྨ་རེ་རེ་ལ་ལྷ་མོ་བརྒྱ་བརྒྱ། ལྷ་མོ་དེ་རྣམས་ཀྱིས་
སིལ་སྙན་ཡན་ལག་ལྔ་དང་ལྡན་པས་གླུ་ལེན་བྲོ་རྡུང་ཞིང་། ཤིན་ཏུ་ཆགས་སུ་རུང་
བ་གཞན་དང་མི་འདྲ་བའི་གླུ་དབྱངས་དང་ཡང་དག་པར་ལྡན་པ་དག་ལེན་ཏེ། དེ་
ལྟར་གླང་པོའི་མཆོག་ས་སྲུངས་ཀྱི་བུ་ལ་ལྷའི་དབང་པོ་བརྒྱ་བྱིན་སྤྲུལ་པ་བྱེད་
དོ། །གླང་པོ་ཆེའི་དབང་པོ་དེ་ཡང་ལུས་ཀུན་ནས་དཔག་ཚད་སྟོང་ཡོད་དོ། །ལྷའི་
དབང་པོ་བརྒྱ་བྱིན་ལྷ་མ་ཡིན་རྣམས་ཕམ་པར་བྱ་བའི་ཕྱིར་སིལ་སྙན་དང་། རོལ་
མོའི་སྒྲ་དང་། གླུ་དང་། ཅ་ཅོ་དང་། ག་ཞའི་སྒྲ་དབྱངས་འབྱིན་པ་རྣམས་ཀྱིས་རྣམ་
པར་མཛེས་པ་དེ་ལྟ་བུ་དང་ལྡན་པའི་གླང་པོ་ཆེ་མཆོག་དཀར་དེ་ལ་ཞོན་ནོ། །དེ་
ནས་ལྷའི་དབང་པོ་བརྒྱ་བྱིན་གླང་ཆེན་དེ་ལ་ཞོན་མས་འབྱོན་པ་མཐོང་ནས། ལྷ་
རྣམས་ཀྱང་ཤིང་རྟ་ཁ་དོག་རྣམ་པ་སྣ་ཚོགས་ལ་ཞོན་ཏེ། མཚོན་ཆ་སྣ་ཚོགས་ནི་
ཐོགས། ལུས་ལ་རྒྱན་སྣ་ཚོགས་ནི་བཏགས། དགོད་པ་དང་། རྩེ་བ་དང་། སྒྲ་དི་
རི་ རི་འདོན་པ་དང་། རབ་ཏུ་དགའ་བའི་རྣམ་པ་དུ་མས་ཕྱིར་ཞིང་ཡིད་རབ་ཏུ་
དགའ་བར་གྱུར་ཏོ། །དེ་ནས་ལྷའི་དབང་པོ་བརྒྱ་བྱིན་ལྷ་རྣམས་ཀྱི་དབུས་སུ་བྱོན་
ཏེ། བསོད་ནམས་ཀྱི་སྟོབས་ཆེན་པོ་དང་ནི་ལྡན། ལྷའི་མཆོག་མང་པོས་ནི་ཡོངས་
སུ་བསྐོར། གཞན་དང་ མི་འདྲ་བར་ནི་བརྗིད། ལྷ་ ཕྲན་རྣམ་པ་སྣ་ཚོགས་ ཀྱིས་
ཡོངས་སུ་བསྐོར་ཏེ་ཉི་མ་འབུམ་པས་ལྷག་པའི་འོད་ཀྱིས་ནམ་མཁའ་འགེངས་
300-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཤིང་། སིལ་སྙན་དང་གླུ་དབྱངས་རྣམ་པ་སྣ་ཚོགས་སྒྲོག་ཅིང་ནམ་མཁའ་དཔག་
ཚད་ཉི་ཁྲི་བཀང་ནས་ལྷ་དང་ལྷ་མ་ཡིན་གྱི་གཡུལ་ག་ལ་བ་དེར་འཇུག་པར་བྱེད་
དོ། །ལྷའི་དབང་པོ་ཕྱོགས་སུ་གཤེགས་པ་ན་ཕལ་ཆེར་གླང་པོ་ཆེའི་རྒྱལ་པོ་ས་
སྲུངས་ཀྱི་བུ་རབ་ཏུ་བརྟན་པ་ལ་ཆིབས་ནས་གཤེགས་རེས་འགའ་ཤིང་རྟའི་ནང་
དུ་བཞུགས་ཏེ་གཤེགས་པ་ལས་དུས་འདིར་གླང་ཆེན་ས་སྲུངས་ཀྱི་བུ་གཡུལ་གྱི་
ཐོག་མར་བཏང་། ལྷའི་དབང་པོ་སེམས་དཔའ་ཆེན་པོ་དེ་གསེར་གྱི་ཤིང་རྟ་དམ་
པ་རྟ་བཟང་པོ་སྟོང་དང་སྦྱར་བ་སྟེ་སྟོང་གིས་དྲངས་པ། ལྷའི་གོས་བཟང་པོ་འོས་
པས་ བ་ དན་ མཛེས་ པར་ འཕྱར་བ། རྒྱལ་ མཚན་རྣམ་ པ་སྣ་ཚོགས་ པ་ ཕྱོགས་
ཕྱོགས་སུ་བསྒྲེང་བ། རིན་པོ་ཆེ་རྣམ་པ་སྣ་ཚོགས་ཀྱིས་ལུས་དང་ཤིང་རྟ་བརྒྱན་པ།
དེའི་འོད་ཀྱིས་ནམ་མཁའ་འོད་གསལ་བར་སྣང་བས་འབར་བ། སེམས་དཔའ་
ཆེན་པོ་ཉིད་ཀྱི་སྐུ་ལས་དང་ཤིང་རྟ་རྒྱན་རྣམ་པ་སྣ་ཚོགས་གོ་རིམ་བཞིན་དུ་ངེས་
པར་བྱས་ཏེ། བཏགས་པ། ཤིང་རྟའི་ངོས་གཉིས་ན་མཚོན་ཆ་རྣོན་པོ་རྣམ་པ་སྣ་
ཚོགས་ པ་འོད་འབར་ འབར་ ལྟར་ འདུག་ པས་མཛེས་ པར་ བྱས་ པ། ལྷའི་གོས་
དཀར་པོ་ཅན་གྱི་སྟེང་དུ་འདུག་ནས་ལྷའི་དཔུང་ཚོགས་བཞི་པོ་འདི་ལྟར་སྟེ། རྟའི་
ཚོགས་ དང༌། གླང་ པོ་ ཆེའི་ཚོགས་ དང༌། ཤིང༌ རྟའི་ ཚོགས་ དང༌། རྐང་ ཐང་ གི་
ཚོགས་རྣམ་པ་སྣ་ཚོགས་དང་ལྡན་པའི་ལྷའི་དམག་དཔུང་ཆེན་པོ་ནམ་མཁའི་ཁྱོན་
ཡོངས་སུ་གང་བ་དག་གིས་ཡོངས་སུ་བསྐོར་ནས་ལྷ་མ་ཡིན་གྱི་དམག་གི་ཚོགས་
གང་ན་ཡོད་པའི་ས་བ་ཚྭ་ཅན་གྱི་རྒྱ་མཚོའི་འགྲམ་དུ་ཐུག་པར་བསུས་ཏེ་གཡུལ་
བཤམ་པ་ལ་ཞུགས་སོ། །དེ་ལྟར་ལྷའི་དབང་པོ་བརྒྱ་བྱིན་གྱིས་ལྷའི་དམག་དཔུང་
གི་འཁོར་དང་བཅས་པ་སུམ་ཅུ་རྩ་གསུམ་ནས་བབས་ཏེ་རྒྱ་མཚོའི་འགྲམ་དུ་ལྷ་མ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡིན་རྣམས་དང་གཡུལ་སྤྲོད་དུ་གཤེགས་པ་ན། རྒྱལ་པོ་ཆེན་པོ་བཞི་འཁོར་དང་
བཅས་པ་ཡང་རང་རང་གི་འཁོར་གྲངས་མེད་པ་མཚོན་ཆ་སྣ་ཚོགས་ཐོགས་པ་
དག་དང་བཅས་ལྷའི་དབང་པོའི་འཁོར་དུ་འོངས་ཏེ། ལྷ་མ་ཡིན་གྱི་དམག་དཔུང་
གང་ན་ཡོད་པའི་ས་དེར་ཐོག་ལྟར་རྒྱུགས་པར་བྱེད་དོ། །དེ་ནས་ལྷའི་དབང་པོས་
ལྷའི་དམག་དཔུང་ཆེན་པོའི་འཁོར་དེ་དག་ལ་ནག་ཕྱོགས་ལྷ་མིན་གྱི་དཔུང་འདི་
འཇོམས་པར་བྱ་བའི་ཕྱིར་རྒྱུགས་ཤིག །ལྷ་རྣམས་ཀྱི་དཔུང་ནི་དམ་པའི་ཆོས་ཡིན་
གྱི། ད་དུང་འཛམ་བུའི་གླིང་ན་དམ་པའི་ཆོས་སྤྱོད་པ་མང་དུ་གནས་པས་ལྷ་རྣམས་
ཕམ་པར་མི་འགྱུར་བས། ཁྱེད་ཅག་ལྷ་མ་ཡིན་གྱི་དམག་གིས་འཇིགས་པར་མ་
བྱེད་ཅིག་ཅེས་བཀའ་བསྒོས་ནས། ལྷའི་རྔ་བོ་ཆེ་བརྡུངས་ཏེ་ལྷ་མ་ཡིན་གྱི་དམག་
གི་དཔུང་གང་ན་ཡོད་པའི་ཕྱོགས་དེར་ཐོག་བཞིན་དུ་ལྷའི་དམག་གི་དཔུང་དེ་
བབས་སོ། །
གསུམ་པ་གནས་དེར་ལྷ་དང་ལྷ་མ་ཡིན་གྱི་གཡུལ་སྤྲད་པ་ནི། དེ་ནས་
དེར་ནི་ཞེས་པ་ནས། དམྱལ་སྡོང་གྱུར། ཅེས་པའི་བར་ཏེ། སྒྲ་གཅན་ལ་སོགས་
པའི་ལྷ་མ་ཡིན་གྱི་དམག་གི་དཔུང་རྣམས་ས་འོག་ནས་འཐོན་ཏེ་ས་གཞི་རི་དང་
བཅས་པ་གཡོ་བཞིན་དུ་རྒྱ་མཚོའི་སྟེང་ཁེབས་པར་གནས། ལྷའི་དམག་གི་དཔུང་
རྣམས་ནམ་མཁའ་ཁྱབ་པར་གནས་ཏེ། ཕྱོགས་དེར་ལྷ་དང་ལྷ་མ་ཡིན་རྣམས་
གཡུལ་བསྲེས་ཏེ་ཕན་ཚུན་འཐབ་པ་ལ་དགའ་བས་གསེར་གྱི་རི་ཆེན་པོ་དག་ལག་
ཏུ་བཟུང་ནས་ཕན་ཚུན་དུ་འཕེན་པར་བྱེད་པ་དང་། མདའ་ཆར་ལྟར་འབེབས་པ་
དང༌། མཚོན་ཆ་སྣ་ཚོགས་པ་ཐོག་ལྟར་འབེབས་ པ་དང་། ཤིང་ལྗོན་པ་ཆེན་པོ་
དག་ཕན་ཚུན་དུ་ཆར་ལྟར་འཕེན་པ་དང་། ཕན་ཚུན་དུ་རྡོའི་ཆར་འབེབས་པ་དང་།
- 302 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གནམ་ལྕགས་ཀྱི་ཆར་འབེབས་པ་སོགས་འཇིགས་སུ་རུང་བ་སྔར་མ་དག་གིས་
མཐོང་ན་སྙིང་འདར་ཞིང་སྐྲག་པར་བྱེད་པ། ཕན་ཚུན་དུ་མཚོན་བཏབ་པས་ཡན་
ལག་དང་ཉིང་ལག་དུམ་བུ་བརྒྱར་གཤགས་ཏེ་ཕྱེ་མར་ལྷགས་ཤིང་གོ་ཆ་རྣམས་
རལ་བར་གྱུར་ཏེ། ལྷ་རྣམས་ལ་ཡན་ལག་དང་ཉིང་ལག་བཅད་ཀྱང་ཉམས་པ་
མེད་པར་དེ་མ་ཐག་སྐྱེ་ལ། ལྷ་མ་ཡིན་རྣམས་ཀྱི་ཡན་ལག་དང་ཉིང་ལག་བཅད་པ་
རྣམས་ནི་མི་དང༌། མཚུངས་པས་སླར་མི་སྐྱེ་ཞིང་རྨས་ཤིང་ཉམས་ལ་ནད་དྲག་པོ་
དང་བཅས་ཏེ་སྡུག་བསྔལ་གྱི་ཟུག་རྔུ་ཆེན་པོ་མྱོང་བར་འགྱུར་རོ། །ལྷ་རྣམས་མགོ་
བཅད་ན་ནི་འཆི་ལ། མགོ་དང་རྐེད་པ་མ་བཅད་ན་ནི་ཡན་ལག་གཞན་གང་ལ་
གནོད་པ་བྱུང་ཡང་ནད་མེད་པར་དེ་མ་ཐག་གསོས་ཏེ་ཉམས་པར་མི་འགྱུར་བས་
ལྷའི་དམག་དཔུང་ནི་ཆེས་ཉུང་དུ་མི་འགྲོ་ལ། ལྷ་མ་ཡིན་གྱི་དམག་དཔུང་ནི་
གཡུལ་བསྲེས་པའི་ཚེ་ཆེས་ཆེར་ཉུང་དུ་འགྲོའོ། །དེའི་ཚེ་ལྷའི་དབང་པོ་བརྒྱ་བྱིན་
ལ་སྲོག་ཆགས་གཞན་ལ་གནོད་པའི་བསམ་པ་མེད་ཀྱང་། བུ་མ་རུང་པ་ཕས་
འདུལ་བ་ལྟར་ནག་ཕྱོགས་གདུག་པ་ཅན་དེ་དག་ཚར་བཅད་དེ་འདུལ་བར་བཞེད་
ནས་རྡོ་རྗེ་རྩེ་བརྒྱ་པ་མེ་རབ་ཏུ་འབར་བ། མེའི་ ཚ་ ཚ་ ཕྱོགས་ཀུན་ཏུ་འཕྲོ་བ།
འཇིགས་སུ་རུང་བ། བལྟ་བར་མི་བཟོད་པ་དག་འཕྱར་ཏེ་སྒྲ་གཅན་ལ་སོགས་པ་
ལྷ་མ་ཡིན་གྱི་དབང་པོ་དེ་དག་གིས་ཕྱོགས་སུ་རྒྱུགས་ནས་རྡོ་རྗེ་གཟས་ཏེ་ཆོས་མ་
ཡིན་པའི་ལམ་ལ་གནས་པའི་དུད་འགྲོ་ཁྱེད་ད་གར་འགྲོ །ང་ནི་ཁྱེད་ཅག་ཕམ་
པར་བྱ་བའི་ཕྱིར་འོངས་ཏེ། ང་འདི་ན་འདུག་བཞིན་དུ་དུད་འགྲོ་ཁྱེད་ཅག་ཐར་
བར་ག་ལ་འགྱུར། ད་ངས་མཐོང་བཞིན་དུ་ཁྱེད་ཅག་གཏང་བར་མི་བྱའོ། །ལྷའི་
དམག་གི་ཚོགས་རྣམས་ལ་བོས་ཏེ་ད་དུང་དུད་འགྲོ་འདི་དག་ཟུངས་ཤིག །ཆིངས་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཤིག །མཚོན་ཆ་དག་ཐོབས་ཤིག །ད་ནི་ནག་ཕྱོགས་ཀྱི་དཔུང་དག་མེད་ཟིན་ཏོ་
ཞེས་འཇིགས་རུང་གི་སྒྲ་དབྱངས་བསྒྲགས་ཏེ། ལྷའི་དམག་དཔུང་ཆེན་པོ་དེ་ལྷ་མ་
ཡིན་གྱི་དཔུང་གི་ཕྱོགས་སུ་ཐོག་ལྟར་རྒྱུགས་ཏེ་མཚོན་ཆའི་ཆར་འབེབས་སོ། །
ལྷ་མ་ཡིན་གྱི་དཔུང་ཆེན་པོ་དེ་དག་ནི་ལྷའི་དབང་པོ་བརྒྱ་བྱིན་ལ་བལྟ་བར་ཡང་
མི་བཟོད་ཀྱང་། ལྷའི་འཁོར་གཞན་རྣམས་ལ་གནོད་འཚེའི་བསམ་པས་སྔར་ལྟར་
འཇིགས་རུང་གི་སྒྲ་དབྱངས་བསྒྲགས་ཏེ་རྒྱུགས་པར་བྱེད་དོ། །དེ་ལྟར་ཕན་ཚུན་
གཡུལ་བསྲེས་པས་ལྷ་མང་པོ་ཞིག་དང༌། ལྷ་མིན་བགྲང་བ་ལས་འདས་པ་ཞིག་
བཅོམ་ཞིང་དམྱལ་སྡོང་སྟེ་གཉིས་ཀ་བརླག་པར་གྱུར་ཏོ། །འདི་ལ་འགྱུར་གསར་
དུ། དེ་ནས་དེར་ནི་གཡུལ་བསྲེས་པས། །སྔར་མ་རྣམས་ནི་སྐྲག་པར་གྱུར། །ཕན་
ཚུན་མཚོན་བཏབ་ཕྱེ་མར་བརླགས། །གོ་ཆ་རྣམས་ནི་རལ་བར་གྱུར། །ང་ནི་འདི་
ན་འདུག་བཞིན་པ། །མཐོང་བཞིན་ཐར་བར་ག་ལ་འགྱུར། །ཐོབས་ཤིག་འདི་ནི་
མེད་ཟིན་ཞེས། །དེ་ལྟར་ ཕན་ཚུན་འཇོམས་པར་གྱུར། །ཅེས་འབྱུང་སྟེ། གཡུལ་
བསྲེས་པས་ཞེས་བྱེད་ཚིག་དང་། ཕན་ཚུན་མཚོན་བཏབ་ཅེས་འདས་ཚིག་དང༌།
ཐོབས་ཤིག་འདི་ནི་ཞེས་དགྲ་མངོན་སུམ་དུ་གྱུར་པ་ལ་འདི་ཞེས་བརྗོད་པ་དང་། །
འཇོམས་པར་གྱུར་ཅེས་པ་རྣམས་འགྱུར་བཟང་ངོ༌། །
བཞི་པ་ལྷ་དང་ལྷ་མིན་དམག་འཐབ་པའི་ཚུལ་དེ་ལ་འཇིགས་རུང་གི་
ཉམས་ལྡན་དུ་བསྔགས་པ་ནི། དེ་ནས་མཚོན་ཆ་ཞེས་པ་ནས། སྤྲིན་ཆེན་གློ་བུར་
ལངས་པ་བཞིན། །ཞེས་པའི་བར་ཏེ། དེ་ནས་ལྷ་དང་ལྷ་མ་ཡིན་རྣམས་ཕན་ཚུན་
གཡུལ་བསྲེས་ཏེ་མཚོན་ཆ་རྣམ་པ་སྣ་ཚོགས་པ་གཅིག་གིས་གཅིག་ལ་འཕངས་ཏེ་
འཁྲུགས་པའི་སྒྲ་ཆེན་པོ་གྲག་པ་ནི་ནམ་མཁའི་ངོས་རལ་བ་བཞིན་དང་། ཕན་
- 304 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཚུན་གཡུལ་བསྲེས་ཏེ་རྒྱུག་པའི་འུར་སྒྲ་ཆེན་པོ་གྲག་པ་ནི་ནམ་མཁའི་ངོས་རལ་བ་
བཞིན་དང་། གཡུལ་གྱི་རྔ་ཆེན་པོ་དག་བརྡུངས་པའི་སྒྲ་འཇིགས་སུ་རུང་བ་གྲག་
པ་ནི་ནམ་མཁའ་འབྲུག་སྒྲས་ཁྱབ་པའམ་ནམ་མཁའི་ངོས་རལ་བ་བཞིན་དུ་གྱུར་
ཏོ། །གླང་པོ་ཆེའི་རྒྱལ་པོ་ས་སྲུངས་ཀྱི་བུ་ལ་སོགས་པ་བྲག་རི་ལྟར་འཇིགས་པའི་
ལྷའི་གླང་པོ་ཆེའི་དམག་ཚོགས་དག་ལྷ་མ་ཡིན་གྱི་ཐོག་ཏུ་རྒྱུག་པ་དང་། ལྷ་མ་
ཡིན་གྱི་གླང་པོ་ཆེ་རྣམས་ལྷའི་ཕྱོགས་སུ་རྒྱུག་པ་དག་ཕན་ཚུན་འཐབ་མོ་འགྱེད་
པའི་ལུས་རྡུལ་བའི་རླངས་པ་དང་དྲིས་ཕྱོགས་ཀུན་ཁྱབ་པ་འདྲ་བར་མི་བཟོད་པ་
ནི་འཇིག་རྟེན་འཐོར་བྱེད་ཀྱི་དུས་མཐའི་རླུང་གློ་བུར་དུ་གཡོས་པ་བཞིན་དུ་གྱུར་
ཏོ། །ཤིང་རྟའི་དཔུང་ཚོགས་རྣམས་ཕན་ཚུན་འཐབ་པའི་ཚེ་བ་དན་རྣམས་གློག་
འགྱུ་བ་ལྟར་འོད་འབར་འབར་ལྟར་རྒྱུ་ཞིང་། ཤིང་རྟ་འཐབ་པའི་སྒྲ་ཆེན་པོ་གྲག་
པ་ཕྱོགས་རྣམས་ཀུན་ཏུ་ཁྱབ་པར་གྱུར་པ་ནི་ནམ་མཁའི་ངོས་ལ་སྤྲིན་ཆེན་གློ་བུར་
དུ་ལངས་ཏེ་གནམ་ལྕགས་འབེབས་པའི་འབྲུག་སྒྲ་དྲག་པོས་ཕྱོགས་ཀུན་འགེངས་
པ་བཞིན་དུ་གྱུར་ཏོ། །
ལྔ་པ་དེ་ལྟར་གཡུལ་སྤྲད་པས་ལྷ་མང་པོ་ཞིག་དང་ལྷ་མིན་བགྲང་བ་ལས་
འདས་པ་ཞིག་རྨིས་ཤིང་ཉམས་པར་གྱུར་པ་ནི། ཕན་ཚུན་མདའ་རྣམས་ཞེས་པ་
ནས། འགྱེལ་བར་གྱུར། ཅེས་ པའི་བར་ཏེ། དེ་ ལྟར་ ལྷ་ དང་ ལྷ་ མ་ ཡིན་རྣམས་
གཡུལ་འསྲེས་ཏེ་མདའ་ལ་སོགས་པ་མཚོན་ཆ་རྣམ་པ་སྣ་ཚོགས་པ་རྣམས་ཕན་
ཚུན་དུ་འཕངས་པས་ལྷ་དང་ལྷ་མ་ཡིན་གྱི་དཔའ་བོ་མང་པོ་ཞིག་ནི་ཤི། མང་པོ་
ཞིག་ནི་རྨས། མང་པོ་ཞིག་ནི་གདུགས་དང་རྒྱལ་མཚན་དང་གོ་ཆ་དང་ཅོད་པན་
དག་ས་ལ་ལྷུང་ཞིང་། ཡན་ལག་དང་ཉིང་ལག་བཅད་དེ་འགྱེལ་བར་གྱུར་ཏོ། །དེ་
ས 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡང་ལྷ་མ་ཡིན་གྱི་དབང་པོ་དག་གིས་ལྷ་རྣམས་ལ་གསེར་གྱི་རི་བོ་དཔག་ཚད་ལྔ་
པ་འཕངས་པ་ན་གླང་ཆེན་ས་སྲུངས་ཀྱི་བུས་དེ་མཐོང་ནས་ཁ་ནས་དབུགས་ཕྱུང་
བས་རི་དེ་བྱེ་མ་ཆངས་པ་ནས་གཏོང་བ་བཞིན་ཕྱིར་བཟློག་ནས་རྒྱ་མཚོར་ལྷུང་
ངོ༌། །རི་ཕྱེ་མར་བརླགས་ཤིང་གཏོར་བ་དེ་མངོན་པར་མཐོང་ནས། དེ་ནས་ཡང་
ལྷ་མ་ཡིན་དག་གིས་རི་བོ་རྡོ་རྗེའི་ལྟེ་བ་ཅན་དཔག་ཚད་ལྔ་པ་ཞིག་བླངས་ནས་
བརྒྱ་བྱིན་ག་ལ་བ་དེར་འཕངས་སོ། །འཕངས་པ་དེ་མངོན་པར་མཐོང་ནས་ས་
སྲུངས་ཀྱི་བུའི་སྣའི་ཐོར་ཏོས་བཟུང་སྟེ་སླར་ལྷ་མ་ཡིན་གྱི་དབང་པོ་ལ་འཕངས་ཏེ།
དེ་དག་གི་བྲང་དུ་བརྒྱབ་པ་དང་། ལྷ་མ་ཡིན་གྱི་དབང་པོ་དེ་དག་ཉམས་ནས་སྟན་
ལས་ལྷུང་བར་གྱུར་བ་སོགས་ལྷའི་གླང་ཆེན་རེ་རེས་ཀྱང་ལྷ་མ་ཡིན་བགྲང་བ་
ལས་འདས་པ་ཞིག་བཅོམ་པ་སོགས་ཕན་ཚུན་དུ་དམག་འཐབ་སྟེ་བཅོམ་ཞིང་
འགྱེལ་བ་བགྲང་བ་ལས་འདས་སོ། །
དྲུག་པ་རེ་ཤིག་ལྷ་མ་ཡིན་གྱི་དཔུང་སྟོབས་ཆེ་བས་ལྷ་རྣམས་བྱེར་བ་ནི།
དེ་ནས་ལྷ་མིན་མདའ་འཕངས་བདས་པ་དང་། །ལྷ་དབང་དཔུང་ནི་འཇིགས་པས་
བྱེར་པར་གྱུར། །ཅེས་པ་སྟེ། ལྷ་དང་ལྷ་མ་ཡིན་རྣམས་དམག་འཐབ་པའི་ཚེ་རྒྱལ་
ཕམ་ཇི་ལྟར་ཡོང་བ་ནི་འཛམ་བུའི་གླིང་དུ་མི་རྣམས་ཀྱིས་ཆོས་སྤྱད་པ་དང་ཆོས་
མིན་བྱས་པ་ཁོ་ནའི་མཐུ་ལ་བལྟོས་པ་རྟེན་འབྲེལ་གྱི་ཆོས་ཉིད་ཡིན་པས། སྔར་
བཤད་པ་དེ་ལྟར་ལྷ་དང་ལྷ་མ་ཡིན་རྣམས་གཡུལ་བསྲེས་ཏེ་འཐབ་པས། ལྷ་དང་
ལྷ་མིན་མང་པོ་ཞིག་རྨིས་ཤིང་ཉམས་པར་གྱུར་པ་ན། སླར་ཡང་ལྷ་མ་ཡིན་གྱི་
དམག་ཆེས་མང་བས་ས་འོག་ནས་འཐོན་ཏེ་ལྷ་རྣམས་ལ་མཚོན་ཆའི་ཆར་དང་
མདའི་ཆར་འཕངས་ཏེ་བདས་པ་དང་། འཛམ་བུའི་གླིང་དུ་མི་རྣམས་ཆོས་ལ་
- 306 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གཡེལ་བར་གྱུར་ཏེ་དཀོན་མཆོག་གསུམ་ལ་གུས་པར་མི་བྱེད་པ་དང་། མི་དགེ་བ་
བཅུ་ སྤྱོད་པ་ཆེས་མང་དུ་བྱུང་བས་རེ་ཤིག་དཀར་ཕྱོགས་ཀྱི་ལྷ་རྣམས་སྟོབས་
ཉམས་ཏེ་ལྷའི་དབང་པོའི་དམག་གི་དཔུང་རྣམས་ནི་འཇིགས་པས་བྱེར་བར་གྱུར་
ཏོ། །འདི་ལ་འགྱུར་གསར་དུ། དགྲ་ཡི་དཔུང་ནི་འཇིགས་པས་བྱེད་གྱུར་ཅིང་། །
ཞེས་འབྱུང་བ་འགྱུར་མི་བཟང་སྟེ། ལྷ་ཡི་དཔུང་ཞེས་སྒྱུར་རྒྱུ་ལ། །དགྲ་ཡི་དཔུང་
ཞེས་ བྲིས་ནོར་ཞིག་རྒྱུན་འབྱམས་སུ་སོང་བའམ། འགྱུར་གསར་གྱི་མཆན་བུ་
འགའ་ཞིག་ན་ལྷ་མ་ཡིན་གྱི་དགྲ་ལྷའི་དཔུང་ཞེས་འདུག་སྟེ་གཞུང་ཚིག་གི་དངོས་
ཟིན་གྱིས་དེ་ལྟར་གོ་མི་ནུས་སོ། །བདུན་པ་ལྷ་མ་ཡིན་གྱི་དཔུང་གིས་བསྐོར་ཏེ་ལྷ་
དབང་སེམས་དཔའ་ཆེན་པོ་གཅིག་པུ་གཡུལ་ངོར་ལུས་པ་ནི། དགྲ་ཡི་དཔུང་ནི་
ཤིང་རྟས་རྣམ་བཅིལ་ནས། །ལྷ་དབང་གཅིག་པུ་གཡུལ་ངོར་ཐེན་པར་གྱུར་ཏོ། །
ཞེས་པ་སྟེ། ལྷའི་དགྲ་ལྷ་མ་ཡིན་གྱི་ཤིང་རྟ་ལ་སོགས་པའི་དཔུང་ཚོགས་ཡན་
ལག་བཞིས་བསྐོར་ཏེ་རྣམ་པར་བཅིལ་བས་ལྷའི་དབང་པོ་གཅིག་པུ་ལྷ་མ་ཡིན་གྱི་
གཡུལ་ངོར་ཐེན་པ་སྟེ་ལུས་པར་གྱུར་ཏོ། །འདི་ལ་འགྱུར་གསར་དུ། ལྷ་དབང་
དཔུང་ནི་ཤིང་རྟས་རྣམས་བཅོམ་ནས། །ལྷ་དབང་གཅིག་པུ་གཡུལ་ངོར་ཐེན་པར་
གྱུར། །ཅེས་འབྱུང་སྟེ། གཞུང་སྔ་མ་ལྟར་དགྲ་གཉེན་གོ་ལྡོག་པ་ལྟ་བུར་སྣང་བས་
འགྱུར་མི་བཟང་ངོ༌། །བརྒྱད་པ་ལྷ་དབང་སེམས་དཔའ་ཆེན་པོའི་ཚུལ་ཁྲིམས་རྣམ་
པར་དག་པའི་སྟོབས་ཀྱིས་ནག་ཕྱོགས་ལྷ་མིན་གྱི་དཔུང་དེ་འཇོམས་པར་མཛད་
པ་ལ་བཅུ། ཤིང་རྟའི་ཁ་ལོ་བ་མཱ་ཏ་ལིས་ལྷ་དབང་གི་ཤིང་རྟ་སླར་གྱེན་དུ་བསྒྱུར་
བ། ལྷ་དབང་སེམས་དཔའ་ཆེན་པོས་ཤིང་རྟ་འགྲོ་བའི་ལམ་དུ་བྱ་ཕྲུག་གནས་པ་
གཟིགས་པ། བྱ་ཕྲུག་ཉམ་ཐག་པར་གྱུར་པ་གཟིགས་ནས་ཐུགས་སྙིང་རྗེའི་དབང་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དུ་གྱུར་ཏེ་ཁ་ལོ་བ་ལ་ཤིང་རྟ་ཕྱིར་ལྷ་མིན་གྱི་དམག་གི་ཕྱོགས་སུ་སྒྱུར་ཅིག་ཅེས་
བསྒོ་བ། ཁ་ལོ་པས་ཤིང་རྟ་སླར་བསྒྱུར་ན་ལྷ་མ་ཡིན་གྱི་དམག་གིས་ལྷ་དབང་
ཉིད་འཇོམས་པར་གསོལ་བ། ལྷ་དབང་སེམས་དཔའ་ཆེན་པོས་སྲོག་བློས་བཏང་
སྟེ་བྱ་ཕྲུག་གི་སྲོག་བསྐྱབ་པའི་ཕྱིར་ང་ཉིད་ཤི་ཡང་བླ་ཡིས་ཤིང་རྟ་སླད་དུ་ཟློག་
ཅིག་ཅེས་བཀའ་སྩལ་པ། ཁ་ལོ་བ་མཱ་ཏ་ལིས་བཀའ་བཞིན་དུ་ཤིང་རྟ་སླར་བཟློག་
པ། ལྷ་དབང་སེམས་དཔའ་ཆེན་པོའི་ཚུལ་ཁྲིམས་རྣམ་པར་དག་པའི་སྟོབས་དང་
སྙིང་རྗེ་ཆེན་པོའི་སྟོབས་ཀྱིས་ནག་ཕྱོགས་ལྷ་མིན་གྱི་དཔུང་རྣམས་འཇིགས་ནས་
བྱེར་བ། ལྷའི་དཔུང་རྣམ་སླར་འོང་སྟེ་ལྷ་དབང་སེམས་དཔའ་ཆེན་པོ་ལ་བསྟོད་པ།
ལྷ་དབང་སེམས་དཔའ་ཆེན་པོ་འཁོར་དང་བཅས་པ་རྣམ་པ་རྒྱལ་ནས་སུམ་ཅུ་རྩ་
གསུམ་དུ་བྱོན་པ། ལྷ་དབང་སེམས་དཔའ་ཆེན་པོ་སྲོག་བཅོད་སྤོང་བའི་ཚུལ་
ཁྲིམས་བསྲུང་བའི་ཕྱིར་དུ་ལུས་སྲོག་ལོངས་སྤྱོད་ཐམས་ཅད་ཡལ་བར་དོར་བར་
མཛད་པ་དེ་ལ་རྒྱལ་བ་རྣམས་ཀྱིས་བསྔགས་པའི་གནས་སུ་བསྟན་པའོ། །དང་པོ་
ནི། དེ་ནས་ལྷ་མ་ཡིན་གྱི་དཔུང་ཞེས་པ་ནས། སླར་བཟློག་གོ །ཞེས་པའི་བར་ཏེ།
ལྷའི་དཔུང་ཚོགས་ཡན་ལག་བཞི་བྱེར་བ་མཐོང་བ་ན་ལྷ་མ་ཡིན་གྱི་དཔུང་རྣམས་
ད་ནི་ལྷའི་དབང་པོ་ལ་གླགས་རྙེད་དོ་སྙམ་དུ་རབ་ཏུ་དགའ་བས་ཤིན་ཏུ་བདོ་བར་
གྱུར་ཏེ་རྒྱུགས་ཤིག །ཆོངས་ཤིག །མཚོན་ཆའི་ཆར་ཕོབ་ཅིག །ལྷ་རྣམས་ཕམ་མོ་
ཞེས་ཅ་ཅོའི་སྒྲ་ཆེན་པོ་སེང་གེའི་སྒྲ་བཞིན་དུ་སྒྲོགས་པ་མཐོང་བ་ན། ལྷའི་དབང་
པོའི་ཤིང་རྟའི་ཁ་ལོ་བ་མཱ་ཏ་ལིས་བདག་ཅག་གི་དཔུང་ཚོགས་ཡན་ལག་བཞི་
བྲོས་པར་གྱུར་པ་མཐོང་ནས། ད་ནི་སླར་སུམ་ཅུ་རྩ་གསུམ་ཉིད་དུ་ལྡོག་པའི་དུས་
ལ་བབ་བོ་སྙམ་ནས་ལྷའི་དབང་པོའི་ཤིང་རྟ་སླར་གྱེན་དུ་བཟློག་གོ །གཉིས་པ་ལྷ་
- 308 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དབང་ སེམས་ དཔའ་ ཆེན་ པོས་ཤིང་ རྟ་ འགྲོ་བའི་ ལམ་ དུ་ བྱ་ ཕྲུག་ གནས་ པ་
གཟིགས་པ་ནི། དེ་ནས་ལྷའི་དབང་པོ་བརྒྱ་བྱིན་གྱིས་ཤིང་ཤལ་མ་ལི་ལ་ནམ་
མཁའ་ལྡིང་གི་ཚང་བཅས་པ་དག་ཅིག་ཤིང་རྟ་དྲངས་པའི་གཉའ་ཤིང་གི་རྩེ་མོས་
ཕོག་ པར་ འགྱུར་བའི་ ལམ་དུ་བབས་ པར་ མཐོང་ངོ༌། །ཞེས་ པ་ སྟེ། ལྷ་དབང་
སེམས་དཔའ་ཆེན་པོ་འདི་ནི་སྔོན་ཡུན་རིང་པོ་ནས་ལམ་ལ་སྦྱངས་པའི་མཐུས་ཕྱི་
ནང་གི་ཡོངས་འཛིན་ཁྱད་པར་ཅན་གཉིས་ཀྱིས་རྒྱུན་དུ་ཟིན་པ་ཡིན་པས། སངས་
རྒྱས་རྣམས་ཀྱི་མཐུས་སེམས་དཔའ་ཆེན་པོ་འདིའི་ སྙིང་ རྗེའི་སྟོབས་ཆེས་ཆེར་
འཕེལ་བ་བྱ་བ་དང་། ཚུལ་ཁྲིམས་ཀྱི་ཕར་ཕྱིན་མྱུར་དུ་རྫོགས་པར་བྱ་བའི་ཕྱིར་
ཤིང་རྟ་འགྲོ་བའི་ལམ་དུ་སྙིང་རྗེའི་ཡུལ་དུ་གྱུར་པའི་བྱ་ཕྲུག་གནས་པ་གཟིགས་
སོ། །གཞུང་གི་ཚིག་དོན་ནི་དངོས་ཟིན་ལྟར་གོ་བར་ཟད་དོ། །
གསུམ་པ་བྱ་ཕྲུག་ཉམ་ཐག་པར་གྱུར་པ་གཟིགས་ནས་ཐུགས་སྙིང་རྗེའི་
དབང་དུ་གྱུར་ཏེ་ཁ་ལོ་བ་ལ་ཤིང་རྟ་ཕྱིར་ལྷ་མིན་གྱི་དམག་གི་ཕྱོགས་སུ་སྒྱུར་ཅིག་
ཅེས་བསྒོ་པ་ནི། མཐོང་མ་ཐག་ཏུ་ཞེས་པ་ནས། ཤིང་རྟ་དྲོངས། ཞེས་པའི་བར་ཏེ།
དེ་ལྟར་ལྷ་དབང་སེམས་དཔའ་ཆེན་པོས་གང་དུ་ཤིང་རྟ་དྲངས་ཏེ་འགྲོ་བའི་མདུན་
ན་ཤལ་མ་ལིའི་ཤིང་གི་སྡོང་པོའི་རྩེ་ལོ་མ་འཐུག་པོའི་ནང་ན་ནམ་མཁའ་ལྡིང་གི་
བྱ་ཚང་བཅས་པའི་ནང་ན་ནམ་མཁའ་ལྡིང་གི་ཕྲུག་གུ་འདབ་གཤོག་མ་རྫོགས་མ་
ཚར་བ་འཕུར་ཏེ་ གཞན་དུ་འབྲོས་མི་ནུས་པ་ གནས་ པ་ གཟིགས་ པ་ན། སྲོག་
ཆགས་བྱ་ཕྲུག་ཉམ་ཆུང་བ་དེ་དག་མཐོང་མ་ཐག་ཏུ་སེམས་སྙིང་རྗེ་ལ་དམིགས་པ་
སྟེ་སྙིང་རྗེའི་དབང་དུ་གྱུར་པས་ཤིང་རྟ་འདྲེན་པའི་ཁ་ལོ་བ་མཱ་ཏ་ལི་ལ་འདི་སྐད་
ཅེས་སྨྲས་སོ། ཤལ་མ་ལིའི་ཤིང་ལ་བྱ་ཕྲུག་མ་ཚར་བ་འཕུར་བའི་མཐུ་མེད་པས་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཞན་དུ་འགྲོ་མི་ནུས་པ་འཁོད་པ་འདི་དག་ཤིང་རྟའི་གཉའ་ཤིང་གིས་ཕོག་ན་བྱ་
ཚང་ཞིག་སྟེ་རྨས་ཤིང་སྣད་ནས་ལྷུང་བར་འགྱུར་བས། བྱ་ཕྲུག་འདི་དག་མི་ལྟུང་
བར་བྱ་བའི་ཕྱིར་ཤིང་རྟ་ལམ་གཞན་དུ་དྲོངས་ཤིག་ཅེས་དཀའ་སྩལ་ཏོ། །སྙིང་རྗེ་
ལ་དམིགས་པ་ཞེས་པ་ནི་སྙིང་རྗེ་སྐྱེས་པའི་དོན་སྟེ་སྙིང་རྗེ་བསྐྱེད་པ་ལ་སྙིང་རྗེ་
སྒོམ་པ་ཞེས་ཡུལ་དང་ཡུལ་ཅན་མ་ཕྱེ་བར་སེམས་སྙིང་རྗེའི་ངོ་བོར་བསྐྱེད་པ་ལ་
སྙིང་རྗེ་སྒོམ་པ་ཞེས་ཕར་ཕྱིན་གྱི་འགྲེལ་བཤད་ཚིག་གསལ་ལས་བཤད་པ་ལྟར་
རོ། །གཞུང་ཆེན་མོ་རྣམས་སུ་འདི་འདྲའི་རིགས་ཆེས་མང་སྟེ། དད་པ་བསྐྱེད་པ་ལ་
དད་པ་སྒོམ་པ་ཤེས་པ་དང༌། མི་རྟག་པ་ཡིད་ལ་བྱེད་པ་ལ་མི་རྟག་པའི་རྣམ་པ་
ཡིད་ལ་བྱེད་པ་ཞེས་བཤད་པ་སོགས་ཆེས་མང་སྟེ། ཕར་ཕྱིན་གྱི་རྣམ་རྫོགས་སྦྱོར་
བ་འཆད་པའི་སྐབས་སུ་དོན་རྣམ་དང་ཤེས་རྣམ་ཞེས་བཤད་པ་རྣམས་ཀྱི་གནད་
རྣམས་ཚིག་ཙམ་ལ་འཆོལ་བ་མིན་པར་རྒྱུད་སྟེང་དུ་ཇི་ལྟར་འཆར་ཚུལ་ལེགས་
པར་ཤེས་ན་འདི་དག་གི་གནད་རྣམས་ཤེས་པར་འགྱུར་བས་གལ་ཆེ་བར་ཡོད་
ནའང་ ཡི་གེ་མང་བས་འཇིགས་ནས་མ་སྤྲོས་སོ། །ཤལ་མ་ལི་ཡི་ཞེས་སོགས་
ཚིགས་བཅད་འདི་ལ་འགྱུར་གསར་དུ་འགྱུར་རྙིང་ལས་ཚིག་མང་དུ་བཏང་སྟེ་ཚིག་
འབྲུ་བཅུ་གཅིག་པར་བྱས་ནས་འགྱུར་མི་འདྲ་བ་བཅོས་ཀྱང་དོན་ལྷག་པོ་གང་ཡང་
མི་སྣང་ངོ༌། །
བཞི་པ་ཁ་ལོ་བས་ཤིང་རྟ་སླར་བསྒྱུར་ན་ལྷ་མ་ཡིན་གྱི་དམག་གིས་ལྷ་
དབང་ཉིད་འཇོམས་པར་གསོལ་བ་ནི། མཱ་ཏ་ལིས་སྨྲས་པ། ཞེས་པ་ནས། མངོན་
ཕྱོགས་མཆི། ཞེས་པའི་བར་ཏེ། དེ་ལྟར་ལྷ་དབང་སེམས་དཔའ་ཆེན་པོས་ཐུགས་
སྙིང་རྗེའི་དབང་དུ་སོང་བའི་དབང་གི་རང་ཉིད་གཅིག་པུ་ལྷ་མ་ཡིན་གྱི་གཡུལ་
- 310 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ངོར་ལུས་ཀྱང་། ལྷ་མ་ཡིན་གྱི་དམག་ཚོགས་དེ་ལ་ཅིར་ཡང་མི་སེམས་པར་བྱ་
ཕྲུག་མ་ཚར་བ་ཤིང་རྟའི་གཉའ་ཤིང་གིས་བཅོམ་དོགས་ནས་ཤིང་རྟ་བྱ་ཚང་ལ་མི་
གནོད་པར་ཟུར་ལ་དྲོངས་ཤིག་ཅེས་བཀའ་སྩལ་པ་དེ་ལ་ཁ་ལོ་བ་མཱ་ཏ་ལིས་ལན་
སྨྲས་པ། འཕགས་པ་ཞེས་བརྒྱ་བྱིན་ལ་གུས་པར་བྱས་ཏེ་བོས་ནས། ལྷ་མ་ཡིན་གྱི་
དམག་དཔུང་ཆེན་པོ་འདི་དག་རྔམ་ཞིང་མཆོངས་ཏེ་འོང་ནས་ད་དུང་ཅུང་ཟད་འདི་
དག་སླར་མི་ལྡོག་གོ །དེས་ན་ཤིང་རྟ་འགྲོ་བ་བུལ་ན་ལྷ་མ་ཡིན་གྱི་དམག་འདི་
དག་གིས་བཅོམ་དོགས་སོ་ཞེས་ཞུས་པ་ན། བརྒྱ་བྱིན་སེམས་དཔའ་ཆེན་པོས་ཁ་
ལོ་བ་མཱ་ཏ་ལི་ལ་སྨྲས་པ། འོ་ན་ཅི་ཉེས་ཏེ། ལྷ་མ་ཡིན་གྱི་དམག་དཔུང་མངོན་དུ་
འོང་ཀྱང་དེས་ཅི་སྐྱོན། བྱ་ཕྲུག་ཉམ་ཐག་པ་སྙིང་རྗེའི་གནས་སུ་གྱུར་པ་འདི་དག་
གི་ལུས་སྲོག་ལ་གནོད་པ་བྱར་མི་རུང་བས་ནམ་མཁའ་ལྡིང་གི་ཚང་འདི་དག་ལས་
ལེགས་ པར་ཟུར་ཅིག་ལེགས་ པར་ཟུར་ཅིག་ཅེས་ལན་གཉིས་སུ་ནན་ཏན་དུ་
བཀའ་སྩལ་ཏོ། །ལན་གཉིས་བརྗོད་པ་ནི་ངེས་པར་བྱ་བའི་བྱ་བ་གལ་ཅན་ཡིན་
པས་ལྡོག་ཏུ་མེད་པར་བྱ་དགོས་པའི་དོན་ཏེ། གལ་པོ་ཆེ་ལ་ཟློས་ཚིག་བརྗོད་པ་
སྙན་ངག་གི་བསྟན་བཅོས་དག་ལས་བཤད་པ་ལྟར་རོ། །དེ་ལྟར་གསུངས་པ་ལ་ཁ་
ལོ་བ་མཱ་ཏ་ལིས་ཡང་སྨྲས་པ། ལྷའི་དབང་པོས་ཇི་ལྟར་བཀའ་སྩལ་པ་ལྟར་ཤིང་རྟ་
འདི་སླད་དུ་བཟློག་ན་ནི་གདོད་བྱ་ཕྲུག་འདི་རྣམས་ལ་ནི་རབ་ཏུ་ཕན་པར་འགྱུར་
ན་ཡང་ལྷ་རྣམས་ལ་ནི་གནོད་པ་ཆེན་པོ་བྱེད་དེ། ལྷ་རྣམས་ལ་གནའ་སྟེ་དང་པོ་
འཇིག་རྟེན་ཆགས་པ་ནས་བཟུང་ཕྲག་དོག་གི་དབང་གིས་གནོད་པའི་སྐབས་
འཚོལ་བ་ཁོ་ན་ལྷུར་བྱེད་པའི་དགྲ་ལྷ་མིན་གྱི་དམག་ཚོགས་འདི་དག་ལྷ་དབང་
གཅིག་པུར་ལུས་པ་འདི་ལ་གནོད་པའི་སྐབས་རྙེད་ནས་མྱུར་བ་མྱུར་བར་མཆོངས་
311-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏེ་འོངས་ནས་མངོན་དུ་ ཕྱོགས་ པར་ མཆིའོ་ ཞེས་ གསོལ་ཏོ། །ལྔ་ པ་ ལྷ་དབང་
སེམས་དཔའ་ཆེན་པོས་སྲོག་བློས་བཏང་སྟེ་བྱ་ཕྲུག་གི་སྲོག་བསྐྱབ་པའི་ཕྱིར་ང་ནི་
ཤི་ཡང་བླ་ཡིས་ཤིང་རྟ་སླད་དུ་ཟློག་ཅིག་ཅེས་བཀའ་སྩལ་པ་ནི། དེ་ནས་ལྷའི་
དབང་པོ་ཞེས་པ་ནས། ཟློག་པར་བྱོས། ཞེས་པའི་བར་ཏེ། དེ་ནས་ལྷའི་དབང་པོ་
བརྒྱ་བྱིན་སྔོན་ཡུན་རིང་པོ་ནས་གོམས་པའི་མཐུས་སེམས་ཅན་གཞན་གྱི་སྡུག་
བསྔལ་ཕྲ་མོའང་མི་བཟོད་པར་ཐུགས་སྙིང་རྗེའི་གཞན་དབང་གིས་རང་ཉིད་ལྷ་མ་
ཡིན་གྱི་དཔུང་ཚོགས་ཆེན་པོས་བསྐོར་བ་ལ་ཇི་སྙམ་དུའང་མི་སེམས་ཤིང་། རང་
གི་སྲོག་ལའང་ཆགས་པ་མེད་པར་རང་གི་ལྷག་པའི་བསམ་པ་ཁྱད་པར་ཅན་གྱི་
མཐུ་བསྟན་པར་བྱ་བ་དང༌། སྙིང་སྟོབས་ཀྱི་མཐུ་བསྟན་པ་བྱ་བའི་ཕྱིར་ཁ་ལོ་བ་མཱ་
ཏ་ལིས་སྨྲས་པ། ཁྱོད་ལྷ་མ་ཡིན་གྱི་དཔུང་གིས་ལྷ་རྣམས་ཕམ་དུ་དོགས་པ་དང་།
ལྷག་པར་ང་ཉིད་གཡུལ་དུ་བཅོམ་དུ་དོགས་ནས་ཤིང་རྟ་ལམ་ལ་བཟུར་བར་ཐད་
ཀར་བྲོས་འགྲོ་སྙམ་པ་བདེན་ཡང་། ང་ནི་སྔོན་ཡུན་རིང་པོ་ནས་རྒྱལ་བ་སྲས་
བཅས་དཔང་དུ་བཞག་སྟེ་བྱང་ཆུབ་ཏུ་སེམས་བསྐྱེད་ཅིང་། སེམས་ཅན་མགོན་
མེད་ པ་ རྣམས་ གྱི་ མགོན་ དང་། སྐྱབས་མེད་ པ་རྣམས་ ཀྱི་ སྐྱབས་ དང༌། དཔུང་
གཉེན་མེད་པ་རྣམས་ཀྱི་དཔུང་གཉེན་བྱ་བར་དམ་བཅས་པ་ཡིན་པས། སེམས་
ཅན་འཇིགས་པས་ཉེན་པ་འདི་ཤིང་རྟའི་གཉའ་ཤིང་གིས་ཕོག་པར་བྱས་ཏེ་བསད་
ན་ནི་སྔོན་གྱི་དམ་བཅའ་ཉམས་ཤིང་ཕྱོགས་བཅུའི་རྒྱལ་བ་སྲས་བཅས་ཐམས་
ཅད་ཀྱིས་སྨད་པའི་གནས་སུ་འགྱུར་ལ། རྒྱལ་བ་སྲས་བཅས་ཐམས་ཅད་ཀྱིས་
སྨད་པའི་གཏམ་ངན་ཕོག་ཅིང་གསོན་པ་བས་ལྷ་མ་ཡིན་གྱི་མཚོན་གྱིས་ཕོག་སྟེ་ཤི་
ཡང་བླའོ། །རྒྱུ་མཚན་དེ་བས་ན་བྱ་ཕྲུག་འདི་དག་ལ་མི་གནོད་པར་ཤིང་རྟ་སླད་དུ་
- 312 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཟློག་པར་བྱོས་ཤིག་ཅེས་གསུངས་སོ། །བྱང་ཆུབ་ཏུ་སེམས་བསྐྱེད་ནས་སེམས་
ཅན་ཐམས་ཅད་རང་ཉིད་ཀྱིས་སྒྲོལ་བར་དམ་བཅས་ནས་རང་དོན་དུ་སེམས་ཅན་
ལ་གནོད་པ་བྱས་ན་རྒྱལ་བ་སྲས་བཅས་ཐམས་ཅད་ཀྱིས་སྨད་པའི་གཏམ་ངན་
འབྱུང་བ་དང་། སེམས་ཅན་ ཐམས་ཅད་ ཀྱང་མགྲོན་དུ་བོས་ནས་བསླུས་པར་
འགྱུར་བ་དང༌། དཀར་ཕྱོགས་སྐྱོང་བའི་སྲུང་མ་ཐམས་ཅད་ཀྱིས་ཀྱང་སྨད་པའི་
གནས་སུ་འགྱུར་བ་དང་། རང་ཉིད་ཀྱང་ཚུལ་ཁྲིམས་ཉམས་པའི་མཐུས་ཕུང་བར་
འགྱུར་བ་སོགས་རྣམ་པ་ཀུན་ཏུ་སྨད་པའི་གནས་སུ་འགྱུར་བ་ནི། འདུལ་བ་ལུང་
ལས། ཚུལ་ཁྲིམས་ཉམས་པ་ལ་ཉེས་དམིགས་བཅུ་སྟེ། སྟོན་པ་སངས་རྒྱས་ཀྱི་
སྨོད་པ་དང༌། ལྷ་རྣམས་ཀྱིས་ཆོམ་རྐུན་པའི་ཐ་སྙད་ཀྱིས་བརྗོད་པ་ལ་སོགས་པས་
སྨོད་པ་དང་། གྲོགས་དམ་པ་རྣམས་ཀྱིས་སྨོད་པ་དང་། ཚུལ་བཞིན་ཡིད་ལ་བྱེད་
པའི་ཚེ་བདག་ཉིད་ཀྱིས་སྨོད་པར་འགྱུར་བ་དང་། ཉེས་པ་དང་བཅས་པས་ཆོས་
ཉིད་ཀྱིས་སྨད་པར་འོས་པ་དང་། ཕྱོགས་དང་ཕྱོགས་མཚམས་སུ་སྡིག་པའི་སྒྲ་དང་
ཚིགས་སུ་བཅད་པ་མ་ཡིན་པས་གྲགས་པར་འགྱུར་བ་སྟེ་གཏམ་ངན་གྱིས་ཁྱབ་པ་
དང་། ཆོས་དང་བདག་མ་མཐུན་པའི་རྒྱུ་མཚན་གྱིས་ཆོས་ཉན་པ་ལ་མི་འཇུག་
པས་ཆོས་མ་ཐོས་པ་ཐོས་པར་མི་འགྱུར་བ་དང་། འགྱོད་པ་དང་བཅས་པས་
སེམས་གདུངས་ཤིང་དྲན་པ་བཟང་པོ་མི་འབྱུང་བས་ཆོས་སྔར་ཐོས་པ་རྣམས་
བརྗེད་པར་འགྱུར་བ་དང་། ལྟུང་བས་བསྒྲིབས་པས་ལམ་གྱི་རྟོགས་པ་སྐྱེ་བར་མི་
འགྱུར་བ་དང་། ལྟས་ངན་པ་དང་བཅས་ཏེ་འགྱོད་བཞིན་དུ་འཆི་ཞིང་ཤི་ནས་ངན་
འགྲོར་འགྲོ་བའོ། །ཞེས་དང་། མདོ་སྡེ་རྒྱན་ལས། བྱང་ཆུབ་སེམས་དཔའ་གནོད་
སེམས་དང་། །རྣམ་འཆི་མི་དགའ་གནོད་སེམས་དང་། །འདོད་པའི་འདོད་ཆགས་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དང་ལྡན་པ། །ཉེས་དམིགས་རྣམ་པ་མང་ལ་རེག །ཉོན་མོངས་རྣམས་ཀྱིས་བདག་
འཇོམས་ སེམས་ཅན་འཇོམས་ཤིང་ ཚུལ་ ཁྲིམས་ འཇོམས། །ཉམས་བཅས་ རྙེད་
པས་དམན་ཞིང་སྲུང་དང་དེ་བཞིན་སྟོན་པས་སྨད། །རྩོད་བཅས་མི་སྙན་དེ་ནི་
གཞན་དུ་མི་ ཁོམ་རྣམས་ སུ་ སྐྱེ། །ཐོབ་དང་ མ་ཐོབ་ ཉམས་ པས་ཡིད་ལ་སྡུག་
བསྔལ་ཆེན་པོ་ཐོབ། །ཅེས་དང་། སྤྱོད་འཇུག་ལས། གལ་ཏེ་དེ་ལྟར་དམ་བཅས་
ནས། །ལས་ ཀྱིས་བསྒྲུབ་པར་མ་བྱས་ན། །སེམས་ཅན་དེ་དག་ ཀུན་ཏུ་བསླུས་
པས། །བདག་ གི་ འགྲོ་བ་ཅི་ འདྲར་ འགྱུར། །ཞེས་དང་། སེམས་ཅན་ གཅིག་གི་
བདེ་ བ་ ཡང་། །བཤིག་ན་བདག་ ཉིད་ ཉམས་ འགྱུར་ ན། །ནམ་མཁའ་ མ་ ལུས་
མཐས་ཀླས་པའི། །ལུས་ཅན་བདེ་བཤིག་སྨོས་ཅི་དགོས། །ཞེས་རྒྱ་ཆེར་གསུངས་
པ་ལྟར་རོ། །དྲུག་པ་ཁ་ལོ་པ་མཱ་ཏ་ལིས་བཀའ་བཞིན་དུ་ཤིང་རྟ་སླར་བཟློག་པ་ནི།
དེ་ནས་མཱ་ཏ་ལིས་དེ་ལྟར་བགྱིའོ་ཞེས་མཉན་ནས། དེའི་ཤིང་རྟ་རྟ་སྟོང་དང་ལྡན་
པ་སླར་བཟློག་གོ །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། ། །
བདུན་པ་ལྷ་དབང་སེམས་དཔའ་ཆེན་པོའི་ཚུལ་ཁྲིམས་རྣམ་པར་དག་པའི་
སྟོབས་དང་སྙིང་རྗེ་ཆེན་པོའི་སྟོབས་ཀྱིས་ནག་ཕྱོགས་ལྷ་མིན་གྱི་དཔུང་རྣམས་
འཇིགས་ནས་བྱེར་བ་ནི། དགྲ་རྣམས་ཀྱིས་ནི་ཞེས་པ་ནས། ཡོང་མ་གྱུར། ཅེས་
པའི་བར་ཏེ། ལྷ་དབང་སེམས་དཔའ་ཆེན་པོས་བྱ་ཕྲུག་རྣམས་ཀྱིས་སྲོག་བསྐྱབ་
པའི་ཕྱིར་དུ་རང་གི་ལུས་སྲོག་ལོངས་སྤྱོད་ཐམས་ཅད་བློས་བཏང་སྟེ། ལྷ་མ་ཡིན་
གྱི་དམག་དཔུང་གི་ཕྱོགས་སུ་ཤིང་རྟ་སླར་ལྡོག་པ་ན། ལྷའི་དགྲ་ལྷ་མ་ཡིན་རྣམས་
ཀྱིས་ལྷ་དབང་སེམས་དཔའ་ཆེན་པོ་དེའི་མཐུ་དང་སྟོབས་མཚུངས་པ་མེད་པ་སྔར་
ནས་མཐོང་ཞིང་། སེམས་དཔའ་ཆེན་པོ་དེ་ལྟ་བར་ཡང་མི་བཟོད་པའི་འཇིགས་
-314 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྐྲག་ཡོད་པའི་ཁར་ལྷ་དབང་གི་ཤིང་རྟ་རྟ་མཆོག་སྟོང་གིས་དྲངས་པ་གློག་ལྟར་
འགྱུར་བའི་བ་དན་འཕྱར་བ། མཚོན་ཆ་རྣོན་པོ་རྣམ་པ་སྣ་ཚོགས་པ་འོད་ཀྱི་དྲ་བ་
འགྱེད་པ། ཤིང་རྟ་དེའི་ནང་ན་ལྷའི་དབང་པོ་རིན་པོ་ཆེ་རིན་ཐང་མེད་པའི་རྒྱན་
འོད་ཀྱིས་ཉི་ཟླའང་ཟིལ་གྱིས་གནོན་པ་དག་གིས་བརྒྱན་པ། ཕྱག་གཡས་ན་རྡོ་རྗེ་
རྩེ་བརྒྱ་པ་རྩེ་མོ་ལ་དུས་མཐའི་མེ་ལྟ་བུའི་འོད་འཕྲོ་བ་འཕྱར་བཞིན་དུ་ལྷ་མ་ཡིན་
གྱི་གཡུལ་ངོར་སླར་ལོག་པ་མཐོང་བ་ན། ལྷ་མ་ཡིན་གྱི་དམག་ཚོགས་དེ་དག་ཆར་
སྤྲིན་ནག་པོ་འཐོར་རླུང་གིས་གཏོར་བ་བཞིན་དུ་སྐྲག་ནས་རྟབ་རྟབ་པོར་གྱུར་
བཞིན་དུ་ རབ་ཏུ་མགྱོགས་པར་ས་འོག་གི་ཕྱོགས་སུ་བྱེར་རོ། །བདག་སྟེ་རང་
ཕྱོགས་ལྷའི་དམག་ཚོགས་ལྷ་མ་ཡིན་གྱི་དམག་གིས་ཕམ་སྟེ་བྲོས་པ་རྣམས་ཀྱང་
སླར་ལོག་ཅིང་ལྷ་རྣམས་ཀྱི་དགྲ་ནག་ཕྱོགས་ལྷ་མིན་གྱི་དམག་ཚོགས་རྣམས་ལྷ་
དབང་སེམས་དཔའ་ཆེན་པོ་གཅིག་པུ་ཉིད་ཀྱིས་ལམ་བཀག་སྟེ་བསྲུངས་པས་འོང་
མ་ནུས་པར་འཐེན་ཞིང༌། ལྷ་མིན་སྡར་མ་ཐམས་ཅད་ས་འོག་ཏུ་མགྱོགས་པར་
བྲོས་སོ། །དེ་ནས་བརྒྱ་བྱིན་སེམས་དཔའ་ཆེན་པོས་ལྷ་མ་ཡིན་གྱི་དམག་ཕལ་
ཆེར་བྲོས་ཤིང་རབ་དགོད་ལ་སོགས་པའི་ལྷ་མ་ཡིན་གྱི་དབང་པོ་གནས་པ་རྣམས་
ལ་གནོད་སེམས་ཀྱིས་འཚེ་བ་མཛད་འདོད་པ་མེད་ཀྱང་། ནག་ཕྱོགས་དེ་དག་སྤ་
བཀོང་བར་བྱ་བའི་ཕྱིར་རྡོ་རྗེ་རྩེ་བརྒྱ་པ་འཕྱར་བཞིན་དུ་དུད་འགྲོ་ཁྱེད་ཅི་སྟེ་ཤིན་
ཏུ་རྨོངས། གང་ཁྱེད་ཀྱི་དཔུང་རྣམ་པ་འདི་ལྟ་བུ་ནི་རེ་ཤིག་ལྷ་མ་ཡིན་ཐམས་ཅད་
ལ་བདོག་པར་གྱུར་ཀྱང་དེ་དག་པ་འབའ་ཞིག་གིས་ཕམ་པར་བྱ་བར་ནུས་སོ། །དེ་
ཅིའི་ཕྱིར་ཞེ་ན། ངེད་ཅག་ལྷ་རྣམས་ཀྱི་དཔུང་ནི་ཆོས་ཡིན་ནོ། །ལྷ་མ་ཡིན་ གྱི་
དཔུང་ནི་ཆོས་མ་ཡིན་པའོ། །ཆོས་དང་ཆོས་མ་ཡིན་པའི་ཁྱད་པར་ནི་ཆེ་སྟེ། །མུན་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དང་ཉི་མ་ལྟར་ཁྱད་པར་ཆེའོ། །བདེན་པ་དང་རྫུན་པ་ལྟར་ཁྱད་པར་ཆེའོ། །རི་
རབ་དང་ཡུངས་འབྲུ་ ཁྱད་པར་ཆེའོ། །ཐར་པ་དང་བཅིངས་པ་ ལྟར་ ཁྱད་ པར་
ཆེའོ། །བདུད་རྩི་དང་དུག་ལྟར་ཁྱད་པར་ཆེའོ། །མཚན་མོ་དང་ཉིན་པར་ལྟར་ཁྱད་
པར་ཆེའོ། །ཉི་མ་དང་སྲིན་བུ་མེ་ཁྱེར་ལྟར་ཁྱད་པར་ཆེའོ། །གནམ་དང་ས་ལྟར་
ཁྱད་པར་ཆེའོ། །དེ་ལྟར་ང་དང་ཁྱེད་དུད་འགྲོ་རྣམས་ཁྱད་པར་ཆེའོ། ཁྱེད་ནི་ཆོས་
མ་ཡིན་པ་ལ་གཙོ་བོར་བྱེད་ལ། ངེད་ནི་ཆོས་གཙོ་བོར་བྱེད་དོ། ཁྱེད་ནི་ཤེས་རབ་
དམན་པ་ཡིན་ལ། ལྷ་རྣམས་ནི་ཤེས་རབ་དང་བཅས་པ་ཡིན་ནོ། ཁྱེད་ནི་བརྩོན་
པ་མེད་པ་ཡིན་ལ། ལྷ་རྣམས་ནི་བརྩོན་པ་དང་བཅས་པ་ཡིན་ནོ། ཁྱེད་ནི་དུད་
འགྲོ་ཡིན་ལ། ངེད་ཅག་རྣམས་ནི་ལྷ་ཡིན་ཏེ། ཁྱེད་དུད་འགྲོ་བླུན་རྨོངས་རྣམས་
ཀྱིས་ངེད་ཀྱི་དྲུང་དུ་མཚོན་ཆ་བཟུང་སྟེ་རྒྱུག་པར་མི་རིགས་སོ། །ཆོས་ཀྱིས་ཆོས་
མིན་ཕམ་པར་བྱས། །བདེན་པས་རྫུན་པ་ཕམ་པར་བྱས། །ཤེས་པས་གཏི་མུག་
ཕམ་པར་བྱས། །ལྷ་ཡིས་ལྷ་མིན་ ཕམ་པར་བྱས། །ཞེས་གསུངས་ནས་རྡོ་རྗེ་རྩེ་
བརྒྱ་པ་མེ་རབ་ཏུ་འབར་པ་འཕྱར་ཏེ་བདས་པར་གཟས་ཤིང་། ལྷ་མ་ཡིན་གྱི་
དབང་པོ་དེ་དག་གི་ཕྱོགས་སུ་རླུང་གི་ཤུགས་ལྟར་མགྱོགས་པར་བརྒྱུགས་པ་དང་
ལྷ་མ་ཡིན་གྱི་དབང་པོ་དེ་དག་འཇིགས་ཤིང་སྐྲག་ནས་སྡུག་བསྔལ་གྱིས་ཉམ་ཐག་
སྟེ་ཕྱིར་ལོག་གོ ཁ་ཅིག་ནི་ཡི་ཆད་ནས་ཕྱིར་ལོག ཁ་ཅིག་ནི་མིག་ཚུགས་སུ་ལྟ་
ཞིང་འཁོད། ཁ་ཅིག་ནི་རང་གི་གནས་སུ་འགྲོ་བར་སེམས་ཤིང་འཁོད། ཁ་ཅིག་ནི་
ཞེ་སྡང་གིས་ཉམ་ཐག ཁ་ཅིག་ནི་གཏི་མུག་གིས་སེམས་བསྒྲིབས། ཁ་ཅིག་ནི་
ཡོངས་སུ་ཉམས་ཤིང་ཡིད་དམན་པར་གནས་སོ། །དེ་ནས་ལྷའི་དབང་པོས་གླང་
ཆེན་ས་སྲུངས་ཀྱི་བུ་ལྷ་མ་ཡིན་གྱི་དམག་ཕྱོགས་སུ་བཏང་བ་དང་། གླང་པོ་ཆེ་ས་
-316 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྲུངས་ཀྱི་བུ་ཁ་སྟོང་ཡོད་པ། ཁ་རེ་རེ་ལ་པདྨའི་རྫིང་སྟོང་སྟོང་། པདྨའི་རྫིང་རེ་རེ་
ལ་པདྨ་སྟོང་སྟོང་། པདྨ་རེ་རེ་ལ་འདབ་མ་སྟོང་སྟོང་། འདབ་མ་རེ་རེ་ལ་སྙིང་པོ་
བརྒྱ་བརྒྱ་ཡོད་དེ། དེ་དག་ཀྱང་ས་སྲུངས་ཀྱི་བུའི་ཁ་ནས་བྱུང་སྟེ། འདབ་མ་དེ་
དག་དང་སྙིང་པོ་དེ་དག་ཐམས་ཅད་ལ་ལྷའི་དབང་པོ་ལག་ན་རྡོ་རྗེ་ཐོགས་པ་བྱེ་བ་
ཁྲག་ཁྲིག་འབུམ་ཕྲག་དུ་མ་འཁོད་པར་མཐོང་ངོ་། །དེ་ནས་སྤྲུལ་པ་དེ་ལྟ་བུ་མངོན་
པར་མཐོང་ནས་ལྷ་མ་ཡིན་རྣམས་སྐྲག་འཁྲུགས་ཏེ་ལྷའི་དབང་པོ་རྡོ་རྗེ་ཐོགས་པ་
དཔུང་དང་མཐུ་དཔེ་མེད་པ་རྣམས་ཀྱིས་ནམ་མཁའ་འདི་བར་མཚམས་མེད་པར་
བྱས་སོ། །མཚོན་ཆའི་ཚོགས་ཀྱིས་ཕྱོགས་དང་ཕྱོགས་མཚམས་ཐམས་ཅད་བར་
མཚམས་མེད་པར་གང་བར་བྱས་སོ། །ལྷའི་དབང་པོ་རྣམས་ཀྱིས་སའི་འོག་གང་
ཡིན་པ་དེ་ཡང་བར་མཚམས་མེད་པར་བྱེད་པར་དོགས་སོ་ཞེས་དེ་སྐད་ལྷ་མ་ཡིན་
ཤིན་ཏུ་སྐྲག་པ་དེ་རྣམས་ཕན་ཚུན་སྨྲའོ། །དེ་ནས་གླང་ཆེན་ས་སྲུངས་ཀྱི་བུས་ལྷ་མ་
ཡིན་གྱི་དབང་པོ་ས་འོག་ཏུ་བྲོས་འགྲོ་བ་དེ་དག་གི་ཕྱོགས་སུ་རླུང་གི་ཤུགས་ལྟར་
རྒྱུགས་ཏེ་ལྷ་མ་ཡིན་གྱི་དབང་པོ་དེ་དག་གི་ཤིང་རྟ་རྣམས་སྣའི་ཐོར་ཏོས་རྩྭ་བཞིན་
དུ་དུམ་བུ་བརྒྱའམ་སྟོང་དུ་བཅོམ་མོ། །དེ་ལྟར་ལྷའི་དབང་པོ་སེམས་དཔའ་ཆེན་
པོ་འདི་གཅིག་པུར་གྱུར་ཀྱང་ལྷག་བསམ་རྣམ་པར་དག་པའི་སྟོབས་དང་། སྙིང་རྗེ་
ཆེན་པོའི་སྟོབས་དང་། ཚུལ་ཁྲིམས་རྣམ་པར་དག་པའི་སྟོབས་ཀྱིས་རབ་ཏུ་དཔའ་
བ་སྲིད་པ་གསུམ་ན་ཟླ་མེད་པ་ཇི་ལྟར་དེ་བཞིན་གཤེགས་པ་རྡོ་རྗེ་གདན་གྱི་སྤོར་
བྱང་ཆུབ་ཀྱི་ཤིང་དྲུང་ན་གཅིག་པུར་བཞུགས་པ་ལ་བདུད་ཀྱི་དམག་བྱེ་བ་ཕྲག་
དུང་ཕྱུར་གྱིས་མཚོན་ཆའི་ཆར་འབེབས་པ་སོགས་གནོད་པ་བྱེད་པར་བརྩམས་
ཀྱང་། དེ་བཞིན་གཤེགས་པ་གཅིག་པུའི་བྱམས་པའི་སྟོབས་ཀྱི་མཐུས་བདུད་ཀྱི་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དམག་ནམ་མཁའི་ཁྱོན་གང་བ་དེ་དག་མཐོར་རླུང་དྲག་པོས་ཆར་སྤྲིན་གཏོར་བ་
བཞིན་དུ་མངོན་པར་གཏོར། ས་གནོན་པའི་ཕྱག་རྒྱ་མཛད་པ་ཙམ་གྱིས་བདུད་ཀྱི་
སྡེ་བཅོམ་པ་བཞིན་དུ་སེམས་དཔའ་ཆེན་པོ་འདིས་ཀྱང་རྡོ་རྗེ་འཕྱར་ཏེ་སྡིགས་པའི་
མཚན་མ་ཙམ་མཛད་པས་ཀྱང་ལྷའི་དགྲ་ལྷ་མ་ཡིན་རྣམས་སྤ་རབ་ཏུ་གོང་བར་
གྱུར་ནས་ས་འོག་ཏུ་བྲོས་སོ། །གཅིག་པུར་གྱུར་ཀྱང་རབ་ཏུ་དཔའ་སྲིད་པས། །
དགྲ་རྣམས་ སྤ་ནི་ རབ་ཏུ་ གོང་ བར་ གྱུར། །ཅེས་ པ་ འདི་ ལ་ འགྱུར་ གསར་ དུ།
གཅིག་པུ་ཡིན་ཡང་རབ་ཏུ་དཔའ་འགྱུར་པས། །དགྲ་རྣམས་དྲེགས་པ་སྤ་ནི་བཀོང་
བར་གྱུར། །ཅེས་འབྱུང་བ་གྱུར་པས་ཞེས་པ་འགྱུར་བདེའོ། ། །
དེ་ལྟར་ལྷ་མ་ཡིན་གྱི་གཡུལ་ཕམ་པ་གྱུར་པ་དེ་མཐོང་ནས་ལྷ་དབང་གི་
དཔུང་ལྷའི་གནས་སུ་བྲོས་འགྲོ་བ་དེ་དག་ཐམས་ཅད་ཀྱང་དེ་ནས་སླར་ལོག་པ་
གྱུར་ཏེ། ལྷ་མ་ཡིན་གྱི་དབང་པོ་ས་འོག་ཏུ་བྲོས་འགྲོ་བ་དེ་དག་ལ་གནོད་པ་བྱ་
བའི་བསམ་པས་རླུང་གི་ཤུགས་ལྟར་བརྒྱུགས་ཏེ་མཚོན་ཆ་འདེབས་ཤིང་རྣམ་པ་
ཀུན་ཏུ་ འཚེ་བར་བྱེད་དོ། །དེ་ནས་ ལྷའི་དབང་པོ་སེམས་དཔའ་ཆེན་པོས་ལྷ་
རྣམས་ལ་བསྒོ་བ། ལྷ་དག་སླར་ལོག་སླར་ལོག །ཕྱིས་ཕམ་པར་འགྱུར་བའི་སྲོག་
དང་ལྡན་པ་རྣམས་རང་གི་གནས་སུ་ཐོངས་ཤིག །དེ་ནས་ལྷའི་དབང་པོ་ལ་ལྷ་
རྣམས་ཀྱིས་སྨྲས་པ། འདི་ལྟར་ལྷ་མ་ཡིན་ཁེངས་པ་ཅན་འདི་དག་ནི་བདག་ཉིད་
དང་གཞན་གྱི་དཔུང་ཁོང་དུ་མ་ཆུད་པ་ལགས་ཏེ། འདི་དག་ནི་བདག་ཅག་གིས་
ངེས་པར་ཇི་ལྟར་སླར་ལྡོག་པར་མི་འགྱུར་བ་དེ་ལྟར་དགྲ་བསལ་བར་བགྱིའོ། །
བདག་ཅག་ནི་འདི་དག་ལ་གནོད་པར་མི་བགྱིད་དེ། འདི་ལྟར་བདག་ཅག་མཐོ་
རིས་ན་རང་གི་ལས་ཀྱིས་འབྲས་བུ་ལ་སྤྱོད་ཅིང་མཆིས་ན། འདི་དག་གིས་མིའི་
- 318-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཇིག་རྟེན་ན་བདག་ཅག་གི་ཆོས་དང་ལྡན་ཞིང་ཆོས་ཀྱིས་རྗེས་སུ་འཇུག་པའི་མི་
རྣམས་ལ་ཅི་སྟེ་བར་ཆད་བགྱི་བར་འབད། དགྲ་འདི་དག་མ་བསལ་བར་བདག་
ཅག་སླར་མི་མཆིའོ། །དེ་དག་གིས་དེ་སྐད་སྨྲས་ནས། དེ་ནས་ཡན་ལག་ན་མཚོན་
ཆ་སྣ་ཚོགས་ཐོགས། གོ་མཚོན་སྣ་ཚོགས་བགོས་ཏེ། འདི་ལྟར་ལྷ་མ་ཡིན་འདི་
དག་ངེས་པར་ཤིན་ཏུ་ཚར་གཅད་པར་བྱའོ་སྙམ་པའི་བློས་ལྷ་མ་ཡིན་རྣམས་
གཞོམ་པའི་ཕྱིར་ཤུགས་དང་ལྡན་པར་བརྒྱུགས་སོ། །དེ་ལྟར་ཡིད་ལ་བྱེད་པ་དེ་ལྟ་
བུ་དང་འབད་པ་དེ་ལྟ་བུ་དག་ལ་ཡང་ལྷའི་དབང་པོའི་ཡིད་སྙིང་རྗེས་བརླན་པས་
སྨྲས་པ། ལྷ་མ་ཡིན་རབ་དགོད་ལ་སོགས་པ་འཐག་པ་ཁྱེད་ཀྱི་སྙིང་ལ་བརྩེ་བ་
མེད་དམ། སེམས་ཅན་འདི་དག་ལ་གནོད་འཚེ་མ་བྱེད་པར་རང་རང་གི་གནས་སུ་
ཐོངས་ལ་སླར་ལོག་ཅིག་ཅེས་གསུངས་ནས་ལྷའི་དབང་པོ་ཡང་གྱེན་དུ་འབྱོན་
པར་ཆས་སོ། །དེ་ནས་རྒྱལ་པོ་ཆེན་པོ་བཞིས་ལྷ་རྣམས་ལ་འདི་སྐད་བསྒོ་སྟེ། ལྷ་
ཡི་དགྲ་སྟེ་ལྷ་མ་ཡིན་རྣམས་འཇིགས་སྐྲག་ནས་བྱེར་བར་གྱུར་ཏེ་སའི་འོག་ཏུ་སོང་
ནས་དེ་དག་སླར་ལོག་ཕོད་པར་ཡོངས་སུ་མ་གྱུར་ཏོ། །འདི་ལྟར་ལྷ་དབང་སེམས་
དཔའ་ཆེན་པོས་ལྷ་མ་ཡིན་གྱི་དཔུང་རྣམས་ཕམ་པར་བྱས་ཏེ་སླར་སུམ་ཅུ་རྩ་
གསུམ་དུ་གཤེགས་སོ། །ལྷའི་དབང་པོ་སླར་གཤེགས་ཀྱི་ཁྱེད་ཀྱང་མ་ལུས་པ་
སླར་གཤེགས་ཤིག་ཅེས་བསྒོ་ནས་ལྷ་རྣམས་གྱེན་དུ་ཕྱོགས་སོ། །བརྒྱད་པ་ལྷའི་
དཔུང་རྣམས་སླར་འོངས་ཏེ་ལྷ་དབང་སེམས་དཔའ་ཆེན་པོ་ལ་བསྟོད་པ་ནི། ལྷ་
རྣམས་དགའ་ཞིང་ངོ་ཡང་ཚ་བཞིན་དུ། །ལྷ་ཡི་བདག་པོ་ལ་ནི་བསག་ཀྱང་བྱེད། །
ཅེས་ པ་ སྟེ། དེ་ལྟར་ལྷ་དབང་ སེམས་དཔའ་ཆེན་པོས་ནག་ཕྱོགས་ལྷ་མིན་གྱི་
དཔུང་རྣམས་ཕམ་པར་བྱས་པ་ནི། ཉེ་དབང་སུམ་ཅུ་རྩ་གཉིས་དང་། རྒྱལ་པོ་ཆེན་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོ་བཞི་ལ་སོགས་པའི་ལྷ་རྣམས་རབ་ཏུ་དགའ་ཞིང་སྔར་ལྷ་མ་ཡིན་གྱི་དཔུང་
ཚོགས་ཆེན་པོ་ལ་འཇིགས་ནས་ལྷ་དབང་གཡུལ་ངོར་བཞག་སྟེ་བྲོས་པས་ངོ་ཚ་
བཞིན་དུ་ལྷའི་བདག་པོ་སེམས་དཔའ་ཆེན་པོ་ལ་མགོན་པོ་ཁྱོད་ཀྱི་བཀའ་དྲིན་
གྱིས་ལྷ་རྣམས་རྒྱལ་ཏེ་དབུགས་ཕྱིན་པ་རྙེད་དོ། །ནག་ཕྱོགས་ཕམ་ཞིང་དཀར་
ཕྱོགས་རྒྱལ་ལོ་ཞེས་སོགས་བསྟོད་པ་རྣམ་པ་སྣ་ཚོགས་བརྗོད་ཅིང་གསག་ཀྱང་
བྱེད་དོ། ། །
དགུ་པ་ལྷ་དབང་སེམས་དཔའ་ཆེན་པོ་འཁོར་དང་བཅས་པ་རྣམ་པར་
རྒྱལ་ནས་སུམ་ཅུ་རྩ་གསུམ་དུ་བྱོན་པ་ནི། རྒྱལ་བའི་དཔལ་ གྱིས་ལུས་མཛེས་
མདངས་གསལ་ཤིང་། །སྲས་རྣམས་དགའ་བའི་མཁར་གྱི་ནང་དུ་སོང་། །དེ་ལྟར་
དེ་ཉིད་དེའི་གཡུལ་ལས་རྣམ་པར་རྒྱལ་བར་གྱུར་ཏོ། །ཞེས་པ་སྟེ། དེ་ལྟར་ལྷའི་
དབང་པོ་དེ་ཉིད་ནག་ཕྱོགས་ལྷ་མ་ཡིན་དེའི་གཡུལ་ལས་རྣམ་པར་རྒྱལ་བར་གྱུར་
ནས་ལྷའི་ལུས་རང་བཞིན་གྱིས་མཛེས་ཤིང་ཡིད་དུ་འོང་བའི་ཁར་གཡུལ་ལས་
རྣམ་པར་རྒྱལ་བའི་དཔལ་གྱིས་ཀྱང་མདངས་གསལ་ཞིང་རབ་ཏུ་བརྗིད་ཆགས་
པར་དེད་དཔོན་རྒྱ་མཚོ་ཆེན་པོ་ནས་ཡིད་བཞིན་གྱི་ནོར་བུ་རྙེད་ནས་རང་ཡུལ་དུ་
འགྲོ་བ་ལྟར་དགའ་ཞིང་སྤྲོ་བཞིན་དུ་ལྷའི་བུ་མོ་མཐའ་ཡས་པ་དང་། དྲི་ཟའི་བུ་མོ་
མཐའ་ཡས་པས་སིལ་སྙན་དང་གླུ་དབྱངས་རྣམ་པ་སྣ་ཚོགས་ཀྱིས་མཆོད་བཞིན་
དུ་སུམ་ཅུ་རྩ་གསུམ་དུ་སླས་ཏེ་བཙུན་མོའི་འཁོར་དང་ལྷའི་འཁོར་བགྲང་བ་ལས་
འདས་པ་རྣམས་དང་། འདོད་པའི་ཡོན་ཏན་གྱི་དགའ་བ་བསམ་གྱིས་མི་ཁྱབ་པ་
དང་ལྡན་པའི་ལྷའི་མཁར་ཆེན་པོ་རྣམ་པར་རྒྱལ་བའི་ཁང་བཟང་གི་ནང་དུ་སོང་
ངོ༌། །སླས་རྣམས་དགའ་བའི་མཁར་ཞེས་པའི་འདི་ལ་འགྱུར་གསར་དུ་བཙུན་མོ་
- 320-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །ག
དགའ་བའི་མཁར་ཞེས་འབྱུང་ངོ༌། །
བཅུ་ པ་ ལྷ་ དབང་ སེམས་དཔའ་ཆེན་པོས་ སྲོག་ གཅོད་སྤོང་བའི་ཚུལ་
ཁྲིམས་བསྲུང་བའི་ཕྱིར་དུ་ལུས་སྲོག་ལོངས་སྤྱོད་ཐམས་ཅད་ཡལ་བར་དོར་བར་
མཛད་པ་དེ་ལ་རྒྱལ་བ་རྣམས་ཀྱིས་བསྔགས་པའི་གནས་སུ་བསྟན་པ་ནི། དེ་བས་
ན་གསུངས་པ། ངན་པ་རྣམས་ནི་སྙིང་རྗེ་མེད་པར་སྡིག་པ་སྤྱོད། །བློ་འབྲིང་རྣམས་
ནི་ཕོངས་ན་སྙིང་རྗེ་བཅས་ཤིང་སྤྱོད། །སྐྱེ་བོ་དགེ་བ་རྣམས་ནི་སྲོག་དང་བྲལ་གྱུར་
ཀྱང་། །རྒྱ་མཚོའི་ དུས་ བཞིན་ རང་ གི་ ཚུལ་ དང་ འགལ་ མི་ བྱེད། །ཅེས་ པ་ སྟེ།
ཚིགས་བཅད་འདི་འགྱུར་རྙིང་འདི་ལྟར་ན། མདོ་ལས་གསུངས་པ་འདིར་ཁུངས་
སུ་སྨོས་པ་ཡིན་ལ། འགྱུར་གསར་དུ། དེའི་ཕྱིར་བརྗོད་པ། ཞེས་བསྒྱུར་བ་ལྟར་
ན། མཁས་མཆོག་དཔའ་བོས་བློ་རབ་འབྲིང་ཐ་གསུམ་མམ། སྐྱེས་ བུ་དམ་པ་
རྣམས་དང་ཐ་མལ་པ་རྣམས་ཀྱི་སྤྱོད་པའི་ཁྱད་པར་འབྱེད་པའི་ཚིགས་བཅད་
བརྗོད་པའོ། །དོན་ནི་སེམས་ཉོན་མོངས་པའི་དབང་དུ་སོང་བའི་སྐྱེ་བོ་ངན་པ་
རྣམས་ནི་འཇིག་རྟེན་ཕྱི་མའི་དོན་མི་སེམས་པར་རང་གི་ཚེ་འདིའི་བདེ་ཐབས་ཙམ་
ཞིག་གི་ཆེད་དུ་སྲོག་ཆགས་གཞན་ལ་སྙིང་རྗེ་མེད་པར་གནོད་འཚེ་བྱེད་པ་སོགས་
སྒོ་གསུམ་སྡིག་པའི་ལས་ལ་སྤྱོད་དོ། །ཕན་གནོད་ཅུང་ཟད་ཤེས་པའི་བློ་འབྲིང་པོ་
རྣམས་ནི་ཚེ་འདི་བློས་མ་ཐོངས་ཀྱང་འཇིག་རྟེན་ཕྱི་མའི་དོན་ཡང་ཅུང་ཟད་སེམས་
པས་བདེ་བར་གནས་པའི་སྐབས་སུ་དགེ་བ་བསྒྲུབ་ཅིང་སྡིག་པའི་ལས་ལ་འཛེམ་
པར་བྱེད་ལ་ཕོངས་པར་གྱུར་ན་ཚེ་འདི་བློས་མ་ཐོངས་པའི་དབང་གིས་གཞན་ལ་
སྙིང་རྗེ་ཅུང་ཟད་ཡོད་ཀྱང་ཉོན་མོངས་ཤུགས་ཆེས་པས་རང་དབང་མེད་པར་སྡིག་
ལ་སྤྱོད་དོ། །སྐྱེ་བོ་དགེ་བ་སྟེ་དམ་པ་རྣམས་ནི་རང་ཉིད་སྲོག་དང་བྲལ་བར་གྱུར་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱང་རྒྱ་མཚོའི་རླབས་དུས་ལས་མི་འདའ་བ་བཞིན་དུ་ རང་གི་སྤྱོད་ཚུལ་ཚུལ་
ཁྲིམས་དང་ནམ་ཡང་འགལ་བར་མི་བྱེད་དོ། །འདི་ལྟར་གསུངས་པ་འདི་ཡང་
མཚོན་པ་ཞིག་ཡིན་ཏེ། དམ་པའི་ཆོས་ཐམས་ཅད་ཀྱི་རྩ་བ་ནི་ཚུལ་ཁྲིམས་ལ་ཐུག་
ལ། ཚུལ་ཁྲིམས་རྣམ་པར་དག་པ་ཞིག་འོང་བ་ལ་ལས་འབྲས་ལ་ཡིད་ཆེས་རྙེད་
དགོས། ལས་ འབྲས་ སེམས་ པ་ནི་ རིགས་ པས་ དཔྱད་ དུ་མེད་ པས་ རྒྱལ་ བའི་
བཀའ་ལ་ཡིན་ཆེས་རྙེད་པ་ཁོ་ན་ལ་རག་ལས་པས། མཛངས་བླུན་དང་། མདོ་སྡེ་
ལས་ བརྒྱ་ པ་ དང་། རྟོགས་ བརྗོད་ བརྒྱ་ པ་ དང་། འདུལ་ བ་ ལུང་ གི་ གླེང་ གཞི་
རྣམས་དང་། མདོ་སྡེ་དྲན་པ་ཉེར་བཞག་རྣམས་ལས་ལས་འབྲས་ཀྱི་རྣམ་གཞག་
གཙོ་བོར་སྟོན་པས། མདོ་སྡེ་དེ་དག་ཡང་དང་ཡང་དུ་བལྟས་ལ་ཡིད་ཆེས་རྙེད་པ་
གལ་ཆེའོ། །མདོ་སྡེ་དེ་དག་གི་དོན་ལ་ཡིད་ཆེས་རྙེད་ན་ནི་ལྷ་དབང་སེམས་དཔའ་
ཆེན་པོ་འདི་སོགས་རྒྱལ་སྲས་དམ་པ་རྣམས་ཀྱིས་སྲོག་གི་ཕྱིར་ཡང་སེམས་ཅན་ལ་
གནོད་འཚེ་སོགས་སྡིག་པ་ཕྲ་མོའང་མི་མཛད་པའི་ཚུལ་རྣམས་ལ་དེ་ལྟར་མི་
མཛད་པའི་རྒྱུ་མཚན་གང་ཡིན་པ་དང༌། དེ་ལྟ་བུའི་ཚུལ་ཁྲིམས་བསྲུངས་པའི་ཕན་
ཡོན་གང་ཡིན་པ་སོགས་ལེགས་པར་ཤེས་པར་འགྱུར་རོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་ལྷའི་རྒྱལ་སྲིད་དང་ཞེས་
པ་ནས། ཆོས་མཉན་པ་ལ་ཡང་སྦྱར་བར་བྱའོ། །ཞེས་པའི་བར་ཏེ། དེ་ལྟར་སྟོན་
པ་བཅོམ་ལྡན་འདས་ཀྱི་སྔོན་སློབ་པ་ལམ་གྱི་གནས་སྐབས་སུ་བྱང་ཆུབ་སེམས་
དཔའི་བསླབ་པ་ལ་སློབ་པའི་ཚེ་ནམ་མཁའ་ལྡིང་གི་ཕྲུག་གུའི་སྲོག་སྲུང་བའི་ཕྱིར་
དུ་སུམ་ཅུ་རྩ་གསུམ་གྱི་ལྷའི་རྒྱལ་སྲིད་དང་རང་གི་ལུས་དང་སྲོག་ཀྱང་བློས་གཏོང་
བར་མཛད་ཅིང་། དེས་མཚོན་སྐྱེས་རབས་ཐམས་ཅད་དུ་སེམས་ཅན་རེ་རེའི་ཕྱིར་
- 322 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དུ་ཡང་རང་གི་ལུས་སྲོག་ལོངས་སྤྱོད་ཐམས་ཅད་བློས་གཏོང་བར་མཛད་དེ་སྔོན་
ཡུན་རིང་པོ་ནས་སེམས་ཅན་རྣམས་རྣམ་པ་ཀུན་ཏུ་རང་གི་སྲོག་ལས་ཀྱང་གཅེས་
པར་ཡོངས་སུ་བསྐྱངས་པས་ན། སྟོན་པ་ཐུགས་རྗེ་ཅན་དེའི་རྗེས་སུ་ཞུགས་ཏེ་བྱ་
བ་གང་བྱས་ན་སྟོན་པ་ཐུགས་རྗེ་ཅན་དེ་དགྱེས་པ་དང་། བྱ་བ་གང་བྱས་ན་སྟོན་པ་
ཐུགས་རྗེ་ཅན་དེ་མི་དགྱེས་པའི་ལེགས་ཉེས་དཔྱོད་ཤེས་པའི་ཤེས་རབ་ཅན་
རྣམས་ཀྱིས་སྟོན་པ་ཐུགས་རྗེ་ཅན་དེས་ཡུན་རིང་པོ་ནས་བདག་གིར་བཟུང་བའི་
སེམས་ཅན་དེ་དག་ལ་འདིར་ངན་སེམས་བསྐྱེད་པར་ཡང་མི་རིགས་ན་གནོད་པ་
བྱ་བ་ལྟ་སྨོས་ཀྱང་ཅི་དགོས་དོན་དུ་ན་སེམས་ཅན་འདི་དག་སྟོན་པ་ཐུགས་རྗེ་ཅན་
དེའི་སྐུ་དང་མཚུངས་པར་གཅེས་པར་བྱ་དགོས་ཏེ། སྤྱོད་འཇུག་ལས། གང་དག་
བདེ་བས་ཐུབ་རྣམས་དགྱེས་འགྱུར་ཞིང་། །གང་ལ་གནོད་ན་མི་དགྱེས་འབྱུང་
འགྱུར་བ། །དེ་དག་དགའ་བས་ཐུབ་དབང་ཀུན་དགྱེས་ཤིང་། །དེ་ལ་གནོད་བྱས་
ཐུབ་ལ་གནོད་པ་བྱས། །ཇི་ལྟར་ལུས་ལ་ཀུན་ནས་མེ་འབར་བ། །འདོད་པ་ཀུན་
གྱིས་ཡིད་བདེར་མི་འགྱུར་བ། །དེ་བཞིན་སེམས་ཅན་གནོད་ཆེན་བྱས་ན་ཡང་། །
ཐུགས་རྗེ་ཆེ་རྣམས་དགྱེས་པའི་ཐབས་མེད་དོ། །ཞེས་དང༌། འགྲོ་བ་འདི་ཀུན་
ཐུགས་རྗེའི་བདག་ཅན་དེས། །བདག་ཏུ་མཛད་པ་འདི་ལ་ཐེ་ཚོམ་མེད། །སེམས་
ཅན་ངོ་བོར་མཐོང་བ་འདི་དག་ཉིད། །མགོན་དེའི་བདག་ཉིད་ཅི་ཕྱིར་གུས་མི་
བྱེད། །འདི་ཉིད་དེ་བཞིན་གཤེགས་པ་མཉེས་བྱེད་ཡིན། །རང་དོན་ཡང་དག་སྒྲུབ་
པའང་འདི་ཉིད་དོ། །འཇིག་རྟེན་སྡུག་བསྔལ་སེལ་བའང་འདི་ཉིད་དེ། །དེ་བས་
བདག་གིས་རྟག་ཏུ་འདི་ཉིད་བྱ། །ཞེས་གསུངས་པ་ལྟར་རོ། །སེམས་ཅན་རྣམས་
ལ་ཕན་པ་བྱས་ན་རྒྱལ་བ་དགྱེས་པ་དང༌། སེམས་ཅན་རྣམས་ལ་གནོད་པ་བྱས་ན་
-323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྒྱལ་བ་ཉིད་ལ་གནོད་པ་བྱས་པ་ཡིན་ཞེས་རྒྱལ་བ་ཉིད་ཀྱི་ཞལ་ནས། སེམས་ཅན་
ཕན་པའི་དབང་དུ་བྱས་ནས་ངས་འདི་བསྒྲུབས་པ་སྟེ། སྐུ་འདི་སེམས་ཅན་དོན་
ཉིད་ཁོ་ནར་ཀུན་ནས་བསྐྱེད་པ་ལ། གང་ཞིག་ཡིད་ཀྱིས་ཀྱང་ནི་སེམས་ཅན་དག་
ལ་ གནོད་ བྱེད་ པ། །དེ་ནི་ ཇི་ ལྟ་ རང་ ལ་ རྟེན་ ཏེ་ང་ལ་ ལྟོས་ བྲལ་ ཡིན། །ཞེས་
གསུངས་པ་ལྟར་རོ། །འགྱུར་གསར་དུ། ཤེས་རབ་ཅན་གྱིས་དེ་ལ་ཞེས་བསྒྱུར་པ་
ནི་འགྱུར་མི་བཟང་སྟེ། གཞུང་འདིའི་དོན་སྔར་བཤད་པ་ལྟར་འོང་རྒྱུ་ལ། འགྱུར་
གསར་ལྟར་བྱས་ན་དོན་སྔ་མ་ལྟར་དུ་འོང་བ་གོ་དཀའ་བས་སོ། །འདིའི་ཤེས་རབ་
ཅན་ལ་རིམ་པ་མང་སྟེ། ཚེ་འདི་དང་ཕྱི་མར་གང་ཕན་དཔྱོད་ཤེས་པའི་ཤེས་རབ་
ཅན་དང་། འཁོར་བར་བཅིངས་པ་དང་ཐར་པའི་ཕན་ཡོན་ཤེས་པའི་ཤེས་རབ་
ཅན་དང༌། སྲིད་ཞི་གཉིས་ཀའི་མཐའ་ལས་འདས་པའི་རྒྱལ་བའི་གོ་འཕང་སྒྲུབ་
ཤེས་པའི་ཤེས་རབ་ཅན་དང་། དེ་དག་ལ་ཡང་ནང་གསེས་ཀྱི་བློ་མཐོ་དམའ་མང་
དུ་ཡོད་ལ། དེ་དག་གིས་སེམས་ཅན་རྣམས་ལ་གནོད་འཚེའི་བསམ་སྦྱོར་ཙམ་སྤོང་
བ་དང་། གནོད་པ་གཞི་བཅས་སྤོང་བ་དང་། གནོད་པ་སྤོང་བ་ཙམ་དུ་མ་ཟད་
སེམས་ཅན་རྣམས་ཕམ་མར་བལྟས་ཏེ་ཕན་སེམས་བསྐྱེད་པ་དང་། འཚང་རྒྱ་བའི་
རྒྱུར་རྒྱལ་བ་དང་སེམས་ཅན་རྣམས་འདྲ་བར་བལྟས་ཏེ་མཆོད་པའི་ཞིང་དུ་འཁྱེར་
བ་སོགས་ཤེས་རབ་ཅན་རྣམས་ཀྱིས་གོང་ནས་གོང་དུ་དཔྱད་དེ་ཤེས་པར་བྱ་བའི་
ཉམས་ལེན་གྱི་རིམ་པ་མཐའ་ཡས་པ་ཡོད་དོ། །དེ་དག་ལ་འདིར་ཞེས་སྨོས་པ་ནི་
སྔོན་ཐོག་མ་མེད་པ་ནས་འཁོར་བར་འཁྱམས་ཏེ་དཀོན་མཆོག་གསུམ་གྱི་སྒྲ་ཙམ་
ཡང་མ་ཐོས་པར་ཉོན་མོངས་ཁོ་ནའི་དབང་དུ་སོང་སོང་བ་ལས། དུས་འདིར་རྒྱལ་
བའི་བསྟན་པ་དང་མཇལ་ནས་ལེགས་ཉེས་དཔྱོད་ཤེས་པའི་སྐབས་འདིར་བསམ་
- 324-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་
པའི་ཁྱད་པར་དང་སྦྱོར་བ་ལག་ལེན་གྱི་རིམ་པ་འདི་ལྟར་བྱ་དགོས་སོ་ཞེས་གོ་
བར་བྱ་བའི་ཕྱིར་འདིར་ཞེས་སྨོས་སོ། །སྟོན་པ་ཐུགས་རྗེ་ཅན་དེས་རང་གི་སྐུ་དང་
སྲོག་ཀྱང་ཡལ་བར་དོར་ནས། སེམས་ཅན་རྣམས་ཡུན་དུ་བསྐྱངས་པ་དེ་བས་ན་
སྟོན་པའི་རྗེས་སུ་འཇུག་པའི་འཕགས་པ་རྣམས་ཀྱིས་སྲོག་ཆག་རྣམས་ལ་སྙིང་རྗེ་
དང་ལྡན་པར་བྱ་བའི་རིགས་སོ། །དོན་འདི་ལ་ནི་འདུལ་བ་ལུང་ལས། རྒྱལ་བའི་
བསྟན་པ་ནི་སྙིང་རྗེས་རབ་ཏུ་ཕྱེ་བ་ཡིན་པས་གཞན་ལ་གནོད་པ་གཞི་དང་བཅས་
པ་ལས་ ལྡོག་དགོས་སོ། །ཞེས་གསུངས་སོ། །འཕགས་པ་ཞེས་པ་ནི་བདེན་པ་
མངོན་སུམ་དུ་མཐོང་བ་རྣམས་ཁོ་ན་ལ་མི་བཟུང་སྟེ། ཁྱིམ་ནས་ཁྱིམ་མེད་པར་
རབ་ཏུ་བྱུང་སྟེ་རྒྱལ་བའི་བསྟན་པ་ལ་ཞུགས་པ་ཐམས་ཅད་ལ་འཕགས་པ་ཞེས་
མིང་བླ་དྭགས་སུ་བརྗོད་པར་འདུལ་བ་ལུང་ལས་གསུངས་པ་ལྟར་རོ། །དེ་ལྟ་བས་
ན་སྟོན་པའི་རྗེས་སུ་ཞུགས་ཏེ་དམ་པའི་ཆོས་སྤྱོད་པ་རྣམས་ནི་ཆོས་ཉིད་སྲུང་བར་
བྱེད་དོ་ཞེས་རྒྱལ་བ་རང་ཉིད་ཀྱིས་གསུངས་པ་དང་ཡང་སྦྱར་ཏེ། ཇི་ལྟར་གསུངས་
པ་ལྟར་བསླབ་པར་བྱའོ། །སྟོན་པ་ཐུགས་རྗེ་ཅན་དེས་བསྐལ་ཆེན་གྲངས་མེད་
གསུམ་དུ་བདག་ཅག་རྣམས་ཀྱི་དོན་དུ་བྱ་དཀའ་བའི་སྤྱོད་པ་འདི་ལྟར་མཛད་དོ་
ཞེས་སྟོན་པ་བཅོམ་ལྡན་འདས་དེ་བཞིན་གཤེགས་པ་ཐུགས་རྗེ་ཅན་དེའི་ཡོན་ཏན་
བསྔགས་པ་ལ་ཡང་སྦྱར་བར་བྱའོ། །སྟོན་པ་ཐུགས་རྗེ་ཅན་དེས་དཀའ་བ་ཆེན་
པོས་དམ་པའི་ཆོས་འདི་བསྒྲུབས་པ་ཡིན་པས། ཆོས་འདོད་པ་རྣམས་ཀྱིས་ཆོས་སྨྲ་
བ་པོ་ལ་སེང་གེའི་ཁྲི་བཤམ་པ་སོགས་ཀྱི་བཀུར་སྟི་དང་རིམ་གྲོ་བསྐྱེད་དེ་གུས་པ་
ཆེན་པོས་ཆོས་མཉན་པར་བྱའོ། །ཞེས་དམ་པའི་ཆོས་དཀོན་པ་དང་། ཆོས་མཉན་
པ་དོན་ཆེ་བ་སོགས་ཆོས་ཉན་བཤད་ཇི་ལྟར་བྱ་བའི་ཚུལ་ལ་ཡང་སྦྱར་བར་བྱའོ། །
-325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མདོར་ན་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་
འཁྱེར་ཤེས་པར་བྱས་ཏེ་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་
སློབ་ཚུལ་གཞུང་འདི་དག་གིས་བསྟན་པ་ལྟར་བསླབ་པར་བྱའོ། །
བཞི་པ་ལེའུའི་མཚན་བསྟན་པ་ནི། བརྒྱ་བྱིན་གྱི་སྐྱེས་པའི་རབས་ཏེ་བཅུ་
གཅིག་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས་རྟོགས་བརྗོད་བཅུ་གཅིག་པའི་བཤད་པའོ།། ། །
༈ གཉིས་པ་མ་བྱིན་ལེན་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། བྲམ་ཟེར་འཁྲུངས་པའི་རྟོགས་
བརྗོད་ རྒྱས་ པར་ བཤད་ པ། དོན་བསྡུས་ཏེ་ གདམས་པ། ལེའུའི་མཚན་བསྟན་
པའོ། །དང་པོ་ནི། སྐྱེས་བུ་དམ་པ་རྣམས་ནི་བདག་ངོ་ཚ་བ་ཉིད་ཀྱིས་སྤྱོད་ཚུལ་གྱི་
དུས་ ལས་ མི་ འདའོ། །ཞེས་ པ་ སྟེ། འདི་ ལ་ འགྱུར་ གསར་དུ། སྐྱེས་བུ་དམ་པ་
རྣམས་ནི་རང་གི་ངོ་ཚ་བ་ཉིད་ཀྱི་སྤྱོད་ཚུལ་རྣམས་དུས་ལས་མི་འདའོ། །ཞེས་
འབྱུང་། དེ་ཡང་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་
ལ་བསླབས་ཏེ་གོམས་པ་ཉམས་འོག་ཏུ་ཆུད་པའི་སྐྱེས་བུ་དམ་པ་རྣམས་ནི་བདག་
གི་ངོ་མཚར་དང་ཁྲེལ་ཡོད་གཉིས་ཉིད་ཀྱིས་རང་གིས་ཇི་ལྟར་ཁས་བླངས་པའི་
རྒྱལ་སྲས་ཀྱི་སྤྱོད་ཚུལ་རྣམས་ཀྱིས་དུས་ལས་ནམ་ཡང་མི་འདའོ། །དེས་ན་སྟོན་པ་
ཐུགས་རྗེ་ཅན་ཤཱཀྱའི་རྒྱལ་པོ་འདིས་སྔོན་སློབ་པ་ལམ་གྱི་གནས་སྐབས་སུ་སྒོ་
གསུམ་གྱི་སྤྱོད་པ་ཅི་མཛད་ཐམས་ཅད་ཉོན་མོངས་པ་དང་གྲོགས་ངན་པའི་དབང་
- 326 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དུ་ནམ་ཡང་མ་བཏང་བར་རང་གི་ངོ་ཚ་དང་ཁྲེལ་ཡོད་གཉིས་ཀྱིས་ཇི་ལྟར་ཁས་
བླངས་པའི་ཚུལ་ ཁྲིམས་ཉམས་པ་མེད་པར་སྲུང་བར་མཛད་པ་དེའི་ རྗེས་སུ་
བསླབ་པར་བྱའོ། །དེ་ལ་ངོ་ཚ་ཤེས་པ་ནི་མངོན་པ་ཀུན་བཏུས་ལས། ངོ་ཚ་ཤེས་
པ་གང་ཞེ་ན། བདག་ཉིད་ལས་ཁ་ན་མ་ཐོ་བ་ལ་འཛེམས་པ་སྟེ། ཉེས་པར་སྤྱོད་པ་
ལེགས་པར་སྡོམ་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། རང་
རྒྱུ་མཚན་དུ་བྱས་ནས་ཁ་ན་མཐོ་བ་ལ་འཛེམ་པའོ། ཁྲེལ་ཡོད་པ་ནི་མངོན་པ་ཀུན་
བཏུས་ལས། ཁྲེལ་ཡོད་གང་ཞེས་ན། གཞན་ལས་ཁ་ན་མ་ཐོ་བ་ལ་འཛེམ་པ་སྟེ།
དེ་ཉིད་ཀྱི་ལས་ཅན་ནོ། །ཞེས་གསུངས་པ་ལྟར། གཞན་རྒྱུ་མཚན་དུ་བྱས་ནས་
ཉེས་སྤྱོད་པ་འཛེམ་པའོ། །ངོ་ཚ་དང་ཁྲེལ་ཡོད་གཉིས་ཀྱི་ཁྱད་པར་ནི་གཉིས་ཀ་
ཉེས་སྤྱོད་ལ་འཛེམ་པར་འདྲ་ཡང་ངོ་ཚ་ནི་ཉེས་སྤྱོད་ལ་འཇུག་ཏུ་ཉེ་བ་ན་འདི་ནི་
བདག་གི་བྱ་བའི་ཆ་མ་ཡིན་ནོ་སྙམ་ནས་འཛེམ་པ་དང་། ཁྲེལ་ཡོད་ནི་ཉེས་པ་ལ་
འཇུག་ཏུ་ཉེ་བ་ན་གཞན་གྱིས་སྨད་ན་མི་རུང་ངོ་སྙམ་ནས་གཞན་རྒྱུ་མཚན་དུ་བྱས་
ནས་འཛེམ་པའོ། །འདིའི་འཛེམ་ཡུལ་གྱི་གཙོ་བོ་ནི་བླ་མ་དང་སངས་རྒྱས་བྱང་
སེམས་རྣམས་དང་ འཕགས་པ་ཉན་ རང་རྣམས་ཐུགས་ ཁྲེལ་ གྱིས་དོགས་ནས་
འཛེམ་པའོ། །འདི་གཉིས་ཀྱི་བྱེད་ལས་ལ་ཉེས་སྤྱོད་ལེགས་པར་སྡོམ་པའི་རྟེན་
བྱེད་པའི་ལས་ཅན་ནོ་ཞེས་གསུངས་པ་ནི་ལུས་ངག་ཡིད་གསུམ་གྱི་ཉེས་སྤྱོད་སྡོམ་
པ་ལ་ངོ་ཚ་དང་ཁྲེལ་ཡོད་གཉིས་ངེས་པར་དགོས་པའི་དོན་ཏེ། ངོ་ཚ་དང་ཁྲེལ་
ཡོད་གཉིས་མེད་ན་ཉེས་སྤྱོད་གང་ཡང་སྡོམ་མི་ནུས་ཏེ། རང་གི་ངོས་ནས་ཉེས་
སྤྱོད་ཀྱི་རྣམ་སྨིན་ལ་འཇིགས་པ་དང་། བླ་མ་དང་སངས་རྒྱས་བྱང་སེམས་སོགས་
ཐུགས་ཁྲེལ་གྱིས་དོགས་པ་མེད་ན་ཉེས་སྤྱོད་འགོག་པའི་ཐབས་མེད་པས་སོ། ། །
- 327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་པ་བྲམ་ཟེ་འཁྲུངས་པའི་རྟོགས་བརྗོད་རྒྱས་པར་བཤད་པ་ལ་
གསུམ། བསམས་བཞིན་ དུ་ སྐྱེ་བ་ བཞེས་ པའི་ ཚུལ། རྟེན་ དེའི་ ཡོན་ཏན་ སྤྱིར་
བསྟན་པ། ཁྱད་པར་མ་བྱིན་ལེན་སྤོང་བའི་ཚུལ་ཁྲིམས་བསྲུངས་ཚུལ་རྒྱས་པར་
བཤད་པའོ། །དང་པོ་ནི། དེ་ཡང་འདི་ལྟར་ཞེས་པ་ནས། སྐྱེ་བ་ཡོངས་སུ་བཟུང་
བར་གྱུར་ཏོ་ཞེས་གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་འདིས་སྔོན་
སློབ་པ་ལམ་གྱི་གནས་སྐབས་སུ་ངོ་ཚ་དང་ཁྲེལ་ཡོད་ཀྱི་རང་གིས་ཇི་ལྟར་ཁས་
བླངས་པའི་ཚུལ་ཁྲིམས་ནམ་ཡང་ཉམས་པ་མེད་པར་བསྲུང་བར་མཛད་པའི་ཚུལ་
དེ་ཡང་འདི་ལྟར་བླ་མ་རྣམས་ཀྱི་ཞལ་ལས་ཐོས་ཏེ། སྟོན་པ་ཐུགས་རྗེ་ཅན་འདི་
ཉིད་སྔོན་བྱང་ཆུབ་སེམས་དཔར་གྱུར་པ་དེ་ལས་དང་ཉོན་མོངས་པའི་དབང་གིས་
འཕངས་པ་མིན་པར་སྐྱེ་བ་ལ་དབང་ཐོབ་པས་སེམས་ཅན་གྱི་དོན་དུ་བསམས་
བཞིན་དུ་བྲམ་ཟེའི་རིགས་ཤིག་ཏུ་སྐྱེ་བ་ཡོངས་སུ་བཟུང་བ་གྱུར་ཏོ་ཞེས་གྲག་གོ །
དེ་ལྟར་སེམས་དཔའ་ཆེན་པོ་བྲམ་ཟེར་འཁྲུངས་པ་དེ་ཡང་རིགས་དང་རུས་དང་
སྤྱོད་པ་མ་སྨད་པ། བྲམ་ཟེ་རང་གི་ཆོས་བྲམ་ཟེའི་ལས་དྲུག་ལ་སྤྱོད་པའི་སྙན་པའི་
སྒྲ་ ཕྱོགས་བཅུར་ གྲགས་པ། བྲམ་ཟེའི་ལས་དྲུག་ནི། འདོན་པ་དང་། འདུན་དུ་
འཇུག་པ་དང་། མཆོད་སྦྱིན་བྱེད་པ་དང༌། བྱེད་དུ་འཇུག་པ་དང༌། སྦྱིན་པ་དང་།
ལེན་པའོ། །གདུལ་བྱ་འདུལ་བའི་དོན་དུ་ བྲམ་ཟེའི་སྤྱོད་ཚུལ་རྣམས་ཚུལ་དང་
མཐུན་པར་མཛད་པའི་སྟེང་དུ་སྔོན་ཡུན་རིང་པོ་ནས་གོམས་པའི་མཐུས་དབང་པོ་
དྲུག་ལེགས་པར་བསྡམས་པའི་དུལ་བ་དང་། རྒྱལ་སྲས་ཀྱི་སྤྱོད་ཚུལ་བཟང་པོ་
མཐོང་ བ་ དང་། ཐོས་ པ་ དང་། དྲན་ པ་ དང༌། རེག་ པས་ ཀྱང་ འགྲོ་བ་ ཀུན་ གྱི་
གསོས་སུ་འགྱུར་བ་ཞིག་གོ །རིགས་དང་རུས་ལ་སོགས་པ་འདི་དག་གི་དོན་ནི་
- 328 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྔར་ཡང་ཡང་བཤད་ཟིན་ཏོ། །
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གསུམ། བྲམ་ཟེ་འཁྲུངས་
པའི་སེམས་དཔའ་ཆེན་པོ་དེས་ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་
དམ་པ་ཚུལ་བཞིན་དུ་བསྟེན་པ་ལ་རག་ལས་སོ་ཞེས་གདུལ་བྱ་རྣམས་ལ་འདོམས་
པའི་ཕྱིར་བླ་མ་མཁས་པ་ཞིག་ལ་བརྟེན་པ། བླ་མ་བསམ་སྦྱོར་གཉིས་ཀྱིས་ཚུལ་
བཞིན་དུ་བསྟེན་པས་མཉེན་པར་གྱུར་པ། བདག་ཉིད་ཆེན་པོ་དེ་ལ་བླ་མ་བྱམས་
ཤིང་དགའ་བའི་རྒྱུ་མཚན་བསྟན་པའོ། །དང་པོ་ནི། དེ་གོ་རིམ་བཞིན་དུ་ཞེས་པ་
ནས། གནས་པར་གྱུར་ཏོ། །ཞེས་པའི་བར་ཏེ། བྱང་སེམས་བདག་ཉིད་ཆེན་པོ་དེ་
བྲམ་ཟེའི་རིགས་སུ་འཁྲུངས་མ་ཐག་ཡ་རབས་རྣམས་ལ་བུ་སྐྱེས་པའི་ཚེ་ཇི་ལྟར་བྱ་
བའི་གོ་རིམ་བཞིན་དུ་སྐྱེས་ནས་རིང་པོ་མ་ལོན་པར་ཆུ་འཇམ་པོས་ཁྲུས་བྱ་བ་
དང་། མ་མ་ལ་གཏད་དེ་ནུ་མ་བསྣུན་པ་དང༌། སྐྲ་མཚམས་དབྱེ་བ་དང༌། མིང་
གདགས་པ་དང་། བཙས་པའི་ཆོ་ག་ལྷ་མཆོད་པ་དང༌། ངན་སློང་རྣམས་ལ་སྦྱིན་པ་
བཏང་སྟེ་ཚིམ་པར་བྱ་བ་ལ་སོགས་པ་བཙས་སྟོན་རྒྱ་ཆེར་བྱས་ཏེ་ཡོངས་སུ་སྦྱངས་
ཤིང་། སྐྱེད་བསྲིངས་ནས་མཆོད་སྦྱིན་དང༌། ངེས་བརྗོད་དང༌། སྙན་ཚིག་ དང་།
སྲིད་བསྲུང་སྟེ་རིག་བྱེད་བཞི་ཡན་ལག་དང་བཅས་པ་བསླབ་པའི་ཕྱིར་བྲམ་ཟེའི་
བླ་མ་རིག་བྱེད་བཞི་ལ་ཐོས་པ་མང་དུ་བྱས་པ་དང་། རིགས་བཙུན་པ་དང༌། སྤྱོད་
ཚུལ་ཕུན་སུམ་ཚོགས་པ་ཞིག་ལ་རེས་འགའ་ཙམ་མིན་པར་རྟག་ཏུ་བཅར་ཏེ་
གནས་པར་གྱུར་ཏོ། །རིག་བྱེད་བཞིའི་ངོས་འཛིན་ལ་སོགས་པ་ནི་རྟོགས་བརྗོད་
དང་པོར་རྒྱས་པར་བཤད་ཟིན་ཏོ། །འགྱུར་གསར་རྙིང་གཉིས་ཀའི་དཔེ་ཕལ་ཆེར་
དུ་སྐྱེས་བུའི་ཁྲུས་བྱ་བ་ཞེས་འདུག་པ། དཔེ་འགའ་ཞིག་ན་སྐྱེས་པའི་ཁྲུས་བྱ་བ་
-329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཞེས་འདུག་པ་རྒྱ་དཔེ་ལ་མི་འདྲ་བ་ཡོད་པའམ་བོད་དཔེ་སྔ་མ་རྣམས་སུ་མི་འདྲ་བ་
གཉིས་བྱུང་བར་མངོན་ཏེ། དོན་ནི་སྐྱེས་ པའི་ཚེ་ཁྲུས་བྱ་བ་ཞེས་ པ་ཡིན་པས།
སྐྱེས་པའི་ཁྲུས་བྱ་བ་ཞེས་པ་ལེགས་སོ། །གཞུང་འདིས་ནི་བྱང་སེམས་བདག་ཉིད་
ཆེན་པོ་དེས་ཕྱིར་ རབས་ ཀྱི་གདུལ་བྱ་རྣམས་ལ་འདོམས་ པའི་ ཕྱིར་ཐོག་མར་
བཤེས་གཉེན་བསྟེན་ཚུལ་རྣམ་ པར་ དག་ པ་ཞིག་མཛད་ པར་ བསྟན་ཏེ། བཟོ་
གནས་ཕྲན་ཚོགས་སོགས་ཚེ་འདིའི་བྱ་བ་རྣམས་ཀྱང་མ་བསླབ་པར་མི་ཤེས་ན།
སྔོན་ཐོག་མ་མེད་པ་ནས་མ་གོམས་པ་ཐར་པ་དང་ཐམས་ཅད་མཁྱེན་པར་འགྲོ་
བའི་ལམ་རྣམས་མ་བསླབས་པར་ག་ལ་ཤེས། ལམ་དེ་དག་སློབ་པ་ལ་ལམ་དེ་
དག་ ཚུལ་བཞིན་སྟོན་པའི་བཤེས་གཉེན་ཞིག་བསྟེན་དགོས་ལ། དེ་ཡང་ཡུན་
བསྲིངས་ནས་བསྟེན་དགོས་པ་ནི། ཡོན་ཏན་རིན་པོ་ཆེ་སྡུད་པ་ལས། སློབ་མ་
བཟང་པོ་བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བརྟེན་
པར་བྱ། །ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །དེ་དག་ཤེས་རབ་
ཕ་རོལ་ཕྱིན་པ་རྗེས་སུ་སྟོན། །སངས་རྒྱས་ཆོས་རྣམས་དགེ་བའི་བཤེས་ལ་བརྟེན་
ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུང་། །ཞེས་གསུངས་
པ་ལྟར་རོ། །བཤེས་གཉེན་དམ་པ་ཡུན་བསྲིངས་ནས་མ་བསྟེན་པར་ཐོས་གྲངས་
གསོག་པར་འདོད་ནས་བཤེས་གཉེན་དུ་མིང་བཏགས་པ་མང་པོ་ཞིག་ལ་ཡད་
ཡུད་རེ་བརྟེན་པས་ནི་ཡོན་ཏན་མི་འགོ་བར་སྐྱོན་རྣམས་འགོས་ནས་ཕན་པ་ལས་
གནོད་ཆེ་བ་ཞིག་འོང་སྟེ། པོ་ཏོ་བའི་ཞལ་ནས། འོ་སྐོལ་ཕལ་དུ་སློག་ཧྲུལ་དུ་འགྲོ་
ཉེན་ཆེ་སྟེ། སློག་ཧྲུལ་དྲུད་པས་སྦྱར་མ་འབྱར་འོང་། གསེར་སྦྲང་མི་འབྱར་བ་
བཞིན་དུ་དགེ་བཤེས་དེའི་ཡོན་ཏན་མི་འགོ་བར་སྐྱོན་བག་རེ་ཙམ་ཡོད་པ་འགོས་
- 330 -



)
)
སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ནས་འོང་བས་ཐམས་ཅད་དུ་ཡད་ཡུད་བྱས་བས་མི་འོང་གསུངས་པ་ལྟར་རོ། ། །
གཉིས་པ་བླ་མ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་པས་མཉེས་
པར་གྱུར་པ་ནི། དེ་ནི་ཐོས་པ་ཞེས་པ་ནས། དགའ་བར་གྱུར། ཅེས་པའི་བར་ཏེ།
སེམས་དཔའ་ཆེན་པོ་དེས་བླ་མ་མཁས་པ་དེ་བསྟེན་པའི་ཚེ་བསམ་སྦྱོར་གཉིས་ཀྱི་
སྒོ་ནས་ཚུལ་བཞིན་དུ་བསྟེན་ཏེ། བསམ་པའི་སྒོ་ནས་བླ་མ་ལ་དད་ཅིང་གུས་པ་
དང་། སྦྱོར་བའི་སྒོ་ནས་མཉེས་པ་གསུམ་གྱིས་མཉེས་པར་བྱེད་ཅིང་། གཙོ་བོར་
བཀའ་བཞིན་དུ་བསྒྲུབས་ཏེ་བླ་མ་དེས་ ཇི་ ལྟར་ བསྟན་པའི་ཆོས་རྣམས་ ཐོས་
བསམ་སྒོམ་གསུམ་གྱིས་ལེགས་པར་བསྐྱངས་ཏེ་ཚུལ་བཞིན་དུ་བསྒྲུབས་པས་བླ་
མ་དེ་ཡང་ཤིན་ཏུ་མཉེས་པར་གྱུར་ཏོ། །དེ་ཡང་སེས་དཔའ་ཆེན་པོ་དེ་ནི་བྲམ་ཟེའི་
བླ་མ་མཁས་པ་དེས་རིག་པའི་གནས་གང་དང་གང་བསྟན་པ་དེ་དང་དེ་དག་ཐོས་
པ་ཙམ་གྱིས་ལྡོབ་པ་སྟེ་བློ་ལ་འཛིན་ནུས་ཤིང་གང་དང་གང་བློ་ལ་བཟུང་བ་དེ་
དག་ཀྱང་མི་བརྗེད་པར་འཛིན་པ་དང་། གང་དང་གང་བསྟན་པའི་དོན་དེ་དང་དེ་
དག་ལ་བློ་གྲོས་ཤིན་ཏུ་གསལ་བས་ཀུ་ཤའི་རྩེ་ལྟར་དོན་གྱི་གནད་ཕྲ་མོ་དག་སོ་
སོར་མ་འདྲེས་པར་འབྱེད་ནུས་པས་བླ་མ་མཁས་པ་དེ་ཤིན་ཏུ་བྱམས་ཤིང་དགའ་
བ་དང་དད་པར་གྱུར་ཏོ། །འདིས་ནི་བྱང་སེམས་བདག་ཉིད་ཆེན་པོ་དེ་ཤེས་རབ་
ཆེ་ བ་ དང༌། གསལ་བ་དང༌། མྱུར་བ་དང་། ཟབ་ པ་ དང་ ལྡན་ པར་ བསྟན་ཏོ། །
སེམས་དཔའ་ཆེན་པོ་དེ་ནི་རིག་གནས་མཐའ་དག་ལ་མཁས་པར་གྱུར་པས་རང་
རིགས་ཀྱི་གྲགས་པ་ཕྱོགས་ཀུན་ཏུ་རྒྱས་པར་གྱུར་ལ། སློབ་མ་ཆོས་བཞིན་དུ་སྤྱོད་
པའི་གྲགས་པ་རྒྱས་པ་ནི་བླ་མའི་རྒྱན་ཡིན་པས། དེ་ལྟར་གྲགས་པ་རྒྱས་པས་ཀྱང་
བླ་མ་དེ་བྱམས་ཤིང་དགའ་བར་གྱུར་ཏོ། །སེམས་དཔའ་ཆེན་པོ་དེ་ནི་བདག་ཉིད་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡོན་ཏན་གྱི་གཏེར་ཆེན་པོར་གྱུར་ཀྱང་ཁེངས་པའི་དྲི་ཙམ་ཡང་མེད་པར་བླ་མ་ལ་
གུས་པར་བྱེད་པས་ན། བླ་མ་དེ་ཡང་སེམས་དཔའ་ཆེན་པོ་དེ་ལ་ཤིན་ཏུ་བྱམས་
ཤིང་དགའ་བར་གྱུར་ཏོ། །སེམས་དཔའ་ཆེན་པོ་དེ་ནི་མཁས་པ་ཙམ་དུ་མ་ཟད་
སྔོན་རིང་པོ་ནས་གོམས་པའི་མཐུས་རྒོད་བག་དང་ཕྱར་གཡེང་གི་དྲི་ཙམ་ཡང་
མེད་པར་དབང་པོ་ཤིན་ཏུ་དུལ་བར་གྱུར་པས། བླ་མ་མཁས་པ་དེ་སེམས་དཔའ་
ཆེན་པོ་དེ་ལ་ཤིན་ཏུ་བྱམས་ཤིང་དགའ་བར་གྱུར་ཏོ། །སྐྱེ་བོ་ཐ་མལ་པ་དག་ནི་
ལང་ཚོ་དར་ལ་བབ་པའི་ཚེ་ན་རྒྱགས་པ་དང༌། དྲེགས་ པ་དང༌། འདོད་ཆགས་
ཀྱིས་སྤྱོད་པ་རྒྱས་པར་བྱེད་ཀྱང་། བྱང་སེམས་པ་བདག་ཉིད་ཆེན་པོ་དེ་ནི་བསྐལ་
ཆེན་གྲངས་མེད་མང་པོར་གོམས་པའི་མཐུས་ལང་ཚོ་དར་ལ་བབ་པའི་ཚེ་ན་ཡང་
རྒྱགས་པ་སོགས་མེད་པར་ཞི་བར་གནས་པས་ན། བླ་མ་དེ་ཡང་བདག་ཉིད་ཆེན་
པོ་དེ་ལ་བྱམས་ཤིང་དགའ་བར་གྱུར་ཏོ། །མདོར་ན་སེམས་དཔའ་ཆེན་པོ་དེ་ནི་
ཡུན་རིང་པོ་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་གོམས་པའི་མཐུས་དམ་པའི་
ཆོས་འབའ་ཞིག་ལ་སྤྱོད་པ་སྐྱེ་བོ་དམ་པའི་ངང་ཚུལ་བཟང་པོ་དང་ལྡན་པས། བླ་
མ་དེ་ཡང་བདག་ཉིད་ཆེན་པོ་དེ་ལ་རྣམ་པ་ཀུན་ཏུ་བྱམས་ཤིང་དགའ་བ་དང་གུས་
པར་གྱུར་ཏོ། །གཞུང་འདིས་ཀྱང་ཕྱི་རབས་ཀྱི་གདུལ་བྱ་རྣམས་ལ་བཤེས་གཉེན་
བསྟེན་པའི་ཚེ་ན་མཉེས་པ་གསུམ་གྱིས་མཉེས་པར་བྱ་དགོས་པ་དང་། དེའི་ཚེ་
ཡང་ཟང་ཟིང་གི་དབང་དུ་མི་གཏང་བར་ཆོས་ཀྱི་བགོ་སྐལ་ལ་སྤྱོད་པ་ཞིག་དགོས་
པར་གཙོ་བོར་བསྟན་པ་ཡིན་ནོ། །ཚུལ་དེ་ལ་ནི་མདོ་སྡེ་རྒྱན་ལས་ཀྱང་། བཀུར་
སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་ནས་བཤེས་གཉེན་བསྟེན་པར་
བྱ། །ཞེས་དང་། བརྟན་པ་ཇི་སྐད་བསྟོན་པ་བསྒྲུབ་པ་དེས། །དེ་ཡི་སེམས་ནི་ཡང་
-332 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དག་ མགུ་བར་ བྱེད། །ཅེས་ དང་། དེ་ཆོས་བགོ་ སྐལ་ ལ་ སྤྱོད་ ཡོན་ཏན་ལྡན། །
བཤེས་གཉེན་རབ་ཏུ་སྟེན་བྱེད་ཟང་ཟིང་མིན། །ཞེས་གསུངས་སོ། །
གསུམ་པ་བདག་ཉིད་ཆེན་པོ་དེ་ལ་བླ་མ་བྱམས་ཤིང་དགའ་བའི་རྒྱུ་མཚན་
བསྟན་ པ་ནི། ཡོན་ཏན་ཞེས་ པ་ནས། སྨོས་ཅི་དགོས། ཞེས་པའི་བར་ཏེ། བྱང་
སེམས་བདག་ཉིད་ཆེན་པོ་དེ་ལ་བླ་མ་བྱམས་ཤིང་དགའ་བར་བྱེད་པ་ནི་རང་གི་
ཡོན་ཏན་གྱི་སྟོབས་ཀྱིས་བྱུང་བ་ཡིན་ལ། བྱང་སེམས་བདག་ཉིད་ཆེན་པོ་འདིའི་
བྱང་ཆུབ་ཀྱི་སེམས་དེས་ཟིན་པའི་སྒོ་གསུམ་གྱི་སྤྱོད་པ་ཐམས་ཅད་དང་། ལྷག་
པར་ དབང་པོ་ལེགས་ པར་ དུལ་བ་དང༌། ཤེས་རབ་མཚུངས་པ་མེད་པ་ དང༌།
སེམས་ཅན་ཀུན་ལ་བུ་གཅིག་པ་ལྟར་ཡིད་འོང་གི་བྱམས་པ་ཆེན་པོའི་ཡོན་ཏན་ནི་
དབང་དུ་བྱེད་པའི་རིག་སྔགས་དང་འདྲ་སྟེ། ཡོན་ཏན་གྱི་རིག་སྔགས་དེ་ཡོད་པའི་
སྟོབས་ཀྱིས་སྐྱེ་བོ་ཐམས་ཅད་རང་ལ་དབང་མེད་དུ་འདུད་པར་བྱེད་པས་སོ། །
དོན་དུ་ན་བྱང་སེམས་བདག་ཉིད་ཆེན་པོ་འདིའི་ཡོན་ཏན་རྣམས་ནི་འཕྲིན་ལས་
བཞི་སྒྲུབ་པའི་རིག་སྔགས་ཐམས་ཅད་ལས་མཆོག་ཏུ་གྱུར་པ་སྟེ། རིག་སྔགས་
རྣམས་ནི་ལས་སྒྲུབ་པའི་ཚེ་རྩོལ་བ་ཆེན་པོས་བཟླ་བ་དང་། རྫ་ས་དང་སྨན་གྱི་མཐུ་
སོགས་རྐྱེན་སྣ་ཚོགས་ལ་ལྟོས་ལ། རིག་སྔགས་ཀྱི་མཐུ་འགྲུབ་པའི་རྐྱེན་རྣམས་
ཚང་ན་འགྲུབ་ཀྱི། མ་ཚང་ན་མི་འགྲུབ་པ་དང་། དུས་རྟག་ཏུ་མི་འབྱུང་བ་དང༌།
ཉམས་པར་འགྱུར་བ་ཡིན་ལ། བདག་ཉིད་ཆེན་པོའི་ཡོན་ཏན་གྱི་མཐུ་འདི་ནི་རྫས་
སོགས་ལ་མི་ལྟོས་ཤིང་། དུས་རྟག་ཏུ་རྒྱུན་ཆད་མེད་པ་དང་། ནམ་ཡང་མི་ཉམས་
པ་དང་། མཐུ་ཁྱད་པར་ཅན་དང་ལྡན་པས་ཞེ་སྡང་གིས་རྒྱུད་འཁྲུགས་པའང་བྱང་
སེམས་བདག་ཉིད་ཆེན་པོ་འདིའི་ཞལ་གྱི་དཀྱིལ་འཁོར་མཐོང་ཞིང་ སྙིང་རྗེས་
-333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བརླན་པའི་གསུང་ཐོས་པ་ན་སྡུག་རྩུབ་ཞི་སྟེ་དབང་དུ་བྱེད་པར་ནུས་ན། ཐ་མལ་
པ་རྣམས་བདག་ཉིད་ཆེན་པོ་འདི་མ་མཐོང་བ་ཙམ་གྱིས་དད་པར་འགྱུར་བ་ལྟ་
སྨོས་ཅི་དགོས་སོ། །ཚུལ་འདི་དང་མཐུན་པར་མཁས་མཆོག་དཔའ་བོས་སྐབས་
གཞན་དུའང་། སྔོན་ཆད་མི་ཤེས་སྐྱེ་བོ་ཐམས་ཅད་ཀྱང་། །ཚུལ་ཁྲིམས་ལྡན་པའི་
སྐྱེ་བོ་དེ་ལ་འདུད། །རྐང་པས་བཀྲ་ཤིས་གྱུར་པའི་རྡུལ་དག་ཀྱང་། །སྤྱི་གཙུག་
དམ་པས་བླངས་ཤིང་ལྷ་དང་མིས། །ཕྱག་འཚལ་མགོས་གཏུགས་ཐེབ་པ་ཀུན་ཏུ་
ཁྱེར། །དེ་ཕྱིར་ཚུལ་ཁྲིམས་དང་ལྡན་རིགས་མཆོག་ཡིན། །ཞེས་གསུངས་སོ། །
གསུམ་པ་ཁྱད་པར་མ་བྱིན་ལན་སྤོང་བའི་ཚུལ་ཁྲིམས་བསྲུང་ཚུལ་རྒྱས་
པར་བཤད་པ་ལ་བཅུ། བྲམ་ཟེའི་མཁན་པོ་དེས་སློབ་མ་རྣམས་བརྟག་པའི་ཕྱིར་
བདག་ ཉིད་ དབུལ་བའི་ སྡུག་བསྔལ་ བསྒྲགས་པ། སློབ་མ་རྣམས་ ཀྱིས་དེ་ མ་
བཟོད་ནས་བསོད་སྙོམས་མང་དུ་བསླངས་པ། བྲམ་ཟེའི་མཁན་པོས་ནོར་མེད་ན་
བསོད་སྙོམས་ཙམ་གྱིས་ངའི་དབུལ་ཕོངས་སེལ་བར་མི་ནུས་སོ་ཞེས་སྨྲས་པ།
སློབ་མ་རྣམས་ཀྱིས་ནོར་བསྒྲུབ་པའི་ཐབས་དྲིས་པ། བྲམ་ཟེའི་མཁན་པོས་སློབ་
མ་རྣམས་བརྟག་པའི་ཕྱིར་སུས་ཀྱང་མ་མཐོང་བར་ནོར་རྐུས་ཤིག་ཅེས་གདམས་
པ། སློབ་མ་གཞན་རྣམས་ཀྱིས་དེ་ལྟར་བྱ་བར་ཁས་བླངས་པ། བྱང་སེམས་བདག་
ཉིད་ཆེན་པོ་དེ་གཞན་གྱིས་ཚིག་གིས་བསྒྱུར་མ་ཐུབ་པར་བརྟན་པར་གནས་པ།
བྲམ་ཟེའི་མཁན་པོ་དེས་བྱང་སེམས་བདག་ཉིད་ཆེན་པོ་ལ་བརྟན་པར་གནས་པའི་
རྒྱུ་མཚན་དྲིས་པ། བྱང་སེམས་བདག་ཉིད་ཆེན་པོས་མ་བྱིན་པར་ལེན་པ་མི་རུང་
བའི་རྒྱུ་མཚན་རྒྱས་པར་བཤད་པ། བྲམ་ཟེའི་མཁན་པོ་དེ་བྱང་སེམས་བདག་ཉིད་
ཆེན་པོ་ལ་སྙིང་ནས་དད་པར་གྱུར་ཏེ་ལེགས་སོ་བརྗོད་ཅིང་རྒྱ་ཆེར་བསྔགས་པའོ།།
- 334 -་



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
དང་པོ་ནི། དེ་ནས་དེའི་མཁན་པོ་ཞེས་པ་ནས། འཇིགས་སུ་རུང་། ཞེས་པའི་བར་
ཏེ། ད་ལྟར་བྱང་སེམས་བདག་ཉིད་ཆེན་པོ་དང་གཞན་ཡང་སློབ་མ་མང་པོ་ཞིག་
བྲམ་ཟེའི་མཁན་པོ་དེ་ལ་རིག་བྱེད་ཡན་ལག་དང་བཅས་པ་སློབ་ཅིང་གནས་པ་
ལས། རེ་ཤིག་ན་དེ་དག་གི་མཁན་པོ་དེས་རང་གི་སློབ་མ་དེ་དག་ཐམས་ཅད་ཀྱི་
ཤེས་རབ་ཆེ་ཆུང་དང་། སེམས་བརྟན་མི་བརྟན་དང༌། སྤྱོད་ཚུལ་བཟང་ངན་ཇི་
ལྟར་ཡོད་སོགས་ངང་ཚུལ་བརྟག་པའི་ཕྱིར་རིག་བྱེད་འདོན་པའི་བར་བར་སྐྱེ་བོ་
གཞན་མེད་པའི་གསང་དུས་དག་ཏུ་བདག་ཉིད་དབུལ་བའི་སྡུག་བསྔལ་དུས་རྟག་
ཏུ་སྒྲོགས་སོ། །གསང་དུས་ཞེས་པ་འདི་ལ་ཡི་གེ་ལ་ལ་ན་བསང་དུས་ཞེས་པའི་
སྔོན་འཇུག་བྱས་འདུག་པ་ལྟར་ན་ཉི་མ་གུང་ལ་བབ་པའི་ཚེ་གཉིད་ཀྱི་སྙོམ་པ་
བསང་བའི་ཐུན་མཚམས་ཀྱི་དུས་དག་ཏུ་ཞེས་བྱའོ། །དབུལ་བའི་སྡུག་བསྔལ་ཇི་
ལྟར་བསྒྲགས་པ་ནི། དབུལ་བས་ཚོང་བྱར་མེད་ཅིང་ཞིང་ལ་ས་བོན་བཏབ་ཏུ་མེད་
པས་ཚོང་གི་འབྲས་བུ་ནོར་དང་ཞིང་ལ་སོ་ནམ་བྱས་པའི་འབྲས་བུ་སྟོན་ཐོག་རེ་བ་
མེད་ཅིང་། དེས་མཚོན་ནས་ནོར་གང་དང་གང་ཡང་སྒྲུབ་ཏུ་མེད་པས། འབྲས་བུ་
ནོར་སླར་འབྱུང་བའི་རེ་བ་མེད། དབུལ་བས་སུ་ལའང་ནོར་གྱིས་ཕན་བཏགས་
པའི་དྲིན་མེད་པས་བདག་གི་མི་ལའང་གང་ཡང་སྨྲ་བར་བྱར་མེད་ལ། ལོངས་སྤྱོད་
ཅན་རྣམས་དུས་དུས་སུ་དགའ་སྟོན་བྱེད་པའི་ཚེ་རང་ལ་ལོངས་སྤྱོད་མེད་པས་
ལོངས་སྤྱོད་ཅན་རྣམས་ཀྱི་གྲས་སུ་དགའ་སྟོན་མི་མྱོང་ལ། བཟའ་བཏུང་ཅུང་ཟད་
རེ་མྱོང་ཡང་སླར་ལན་བྱར་མེད་པས་སེམས་ལ་དགའ་བ་མི་མྱོང་། ཀྱི་ཧུད་ཅེས་པ་
ནི་ཉམ་ཐག་པའི་ཚིག་རང་ཤུགས་ཀྱིས་ཐོན་པའོ། །སྦྱིན་པའི་གཏམ་ཡང་ཞན་
ཞེས་པ་ནི། སྦྱིན་པའི་སྐད་དོད་དཱ་ན་ཞེས་པ་ངེས་ཚིག་གིས་བཤད་ན་དབུལ་བ་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདོར་བ་སྟེ། ད་རི་དྲ་ཞེས་པ་སློང་མོ་བའི་སྐད་དོད་ཡིན་ལ། དེ་ནས་བཀག་པས་
སློང་མོ་བའི་དབུལ་བ་འདོར་བ་ཞེས་པ་ཡིན་ནོ། །དེ་ལྟར་སྦྱིན་པས་དབུལ་བ་
འདོར་ཞེས་གྲགས་ཀྱང་གཏམ་དེ་ཡང་ཞན་ཏེ་མི་བདེན་པར་སྣང་སྟེ། ཁོ་བོ་དབུལ་
བས་ཉམ་ཐག་པ་འདི་སེལ་བར་བྱེད་པ་སུ་ཡང་མེད་པས་སོ། །དབུལ་བས་ན་
མང་པོ་ཚོགས་པའི་ཚེ་སྨ་འབབ་པའི་གནས་སུ་གྱུར་ལ། །ལོངས་སྤྱོད་ཅུང་ཟད་རེ་
འཚོལ་བའང་དཀའ་ཚེགས་ཆེན་པོས་འཚོལ་དགོས་པས་ཉོན་མོངས་པ་དང་ངལ་
བའི་གཞིའོ། །དབུལ་བ་ནི་དུས་སྐབས་ཐམས་ཅད་དུ་བདེ་བ་ཡོངས་སུ་སྤངས་པ་
ལྟར་སྡུག་བསྔལ་བའི་རང་བཞིན་དུ་གྱུར་ལ། སྲོ་ཤི་ཞིང་ཉམ་ཐག་པས་ཤིན་ཏུ་མི་
བརྗིད་ པ་ནད་ ཀྱིས་བཏབ་པའམ། དགྲས་བཅོམ་པའམ། ལོ་ཉེས་ པ་ལྟར་ ཉམ་
ཉེས་བྱུང་བ་བཞིན་དུ་རྟག་ཏུ་མྱ་ངན་བྱེད་དོ། །དོན་བསྡུ་ན་ནོར་མེད་པ་འདི་ནི་
ཤིན་ཏུ་འཇིགས་སུ་རུང་ངོ་ཞེས་དབུལ་བའི་ སྡུག་བསྔལ་ཉམ་ཐག་ཐག་ལྟར་
སྒྲགས་སོ། །
གཉིས་པ་སློབ་མ་རྣམས་ཀྱིས་དེ་མ་བཟོད་ནས་བསོད་སྙོམས་མང་དུ་
བསླངས་ པ་ནི། དེ་ནས་དེའི་སློབ་མ་ཞེས་པ་ནས། མང་དུ་བསླངས་སོ། །ཞེས་
པའི་བར་ཏེ། དེ་ལྟར་བླ་མ་དེས་བདག་ ཉིད་དབུལ་བའི་ སྡུག་བསྔལ་རྒྱ་ཆེར་
བསྒྲགས་པ་ན། དེ་ཐོས་ནས་བྲམ་ཟེ་དེའི་སློབ་མ་དེ་དག་རྟ་བཟང་པོ་ལྕག་གིས་
བསྐུལ་བ་ན་མྱུར་བ་མྱུར་བར་འགྲོ་བ་བཞིན་དུ་བླ་མ་དེ་ལ་བྱམས་པ་སྟེ་གཅེས་
ཤིང་ཕངས་པའི་བསམ་པས་བླ་མ་དེ་དབུལ་བའི་སྡུག་བསྔལ་གྱིས་ཉམ་ཐག་པ་ལ་
མི་ དགའ་ བར་ གྱུར་ཏེ། རང་ རང་ གི་ ཁྱིམ་ དག་ དང་། ཉེ་དུའི་ ཁྱིམ་ དག་ དང༌།
མཛའ་བཤེས་ཀྱི་ཁྱིམ་དག་ཏུ་སོང་ནས་བསོད་སྙོམས་རབ་ཏུ་བཟང་ཞིང་ཤིན་ཏུ་
- 336 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ། །
མང་དུ་བསླངས་ནས་མཁན་པོ་དེ་ལ་ཕུལ་ལོ། །གསུམ་པ་བྲམ་ཟེའི་མཁན་པོས་
ནོར་མེད་ན་བསོད་སྙོམས་ཙམ་གྱིས་ངའི་དབུལ་ཕོངས་སེལ་བར་མི་ནུས་སོ་ཞེས་
སྨྲས་ པ་ནི། དེས་དེ་དག་ལ་སྨྲས་པ། ཞེས་པ་ནས། དབུལ་བ་འདོར། ཞེས་པའི་
བར་ཏེ། བྲམ་ཟེའི་མཁན་པོ་དེས་སློབ་མ་དེ་དག་ལ་སྨྲས་པ། བསོད་སྙོམས་ཀྱི་ཁ་
ཟས་ཀྱིས་སྐྱེ་བོ་སུའི་ཡང་དབུལ་ཕོངས་ཕྱིད་པ་སྟེ་ཟད་པར་མི་འགྱུར་གྱི། ཁྱེད་
ཅག་ངའི་དོན་དུ་བསོད་སྙོམས་མང་དུ་སློང་བས་ཉོན་མོངས་པར་བྱེད་པ་འདི་
ཐོངས་ཤིག །ཅི་ནས་ང་དབུལ་བས་ཉོན་མོངས་པ་འདི་མི་བཟོད་ན་ཁྱེད་ཅག་
རྣམས་ཀྱིས་ངའི་དོན་དུ་ནོར་བསྒྲུབ་པ་ལ་འབད་པར་བྱ་བ་འདི་ནི་རིགས་སོ། །
ཟས་སྐོམ་ཙམ་གྱིས་མི་ཆོག་པར་ནོར་བསྒྲུབ་དགོས་པ་དེ་རྒྱུ་མཚན་ཅིའི་ཕྱིར་ཞེ་ན།
མི་རྣམས་ལ་སྡུག་བསྔལ་རྣམ་པ་མང་པོ་ཡོད་པ་དེ་དག་སེལ་བའི་ཐབས་ཀྱང་སོ་
སོར་ཡོད་དེ། བཀྲེས་པས་གདུངས་པ་ལ་ཟན་དང༌། སྐོམ་པས་གདུངས་པ་ལ་ཆུ་
ཡིས་ཕྱིད་པ་སྟེ་སྡུག་བསྔལ་དེ་སེལ་ལོ། །ཚ་བའི་ནད་ཀྱིས་གདུངས་པ་ལ་ག་པུར་
གྱི་སྦྱོར་བ་སོགས་ཀྱི་སྨན་དང་། གྲང་བའི་ནད་ཀྱིས་གདུངས་བ་ལ་དྲོད་བསྐྱེད་
པའི་སྨན་ཚ་བ་དང༌། ཤུ་བ་སོགས་ཀྱི་ནད་ལ་སྨན་དང་བཅས་པའི་སྔགས་ཀྱི་སྦྱོར་
བས་གསོས་པར་འགྱུར་བ་སོགས་ནད་སོ་སོ་ལ་སྨན་སོ་སོར་དགོས་སོ། །དབུལ་
བའི་སྡུག་བསྔལ་གྱིས་ཉམ་ཐག་པ་ལ་དེ་སེལ་བའི་ཐབས་སུ་ནོར་དགོས་ཏེ།
གསེར་དང་དངུལ་དང་འབྲུ་ལ་སོགས་པ་རྒྱུན་དུ་རང་གི་དབང་བྱར་གནས་པའི་
ནོར་བྱུང་ན་དེས་དབུལ་བ་པོར་འགྱུར་རོ། །དེས་ན་ཁྱེད་རྣམས་ཀྱིས་ངའི་དབུལ་
བ་འདོར་བར་བྱེད་ན་ཐབས་ཀྱིས་ནོར་བཙལ་ལ་དབུལ་བ་འདོར་བར་བྱོས་ཤིག་
ཅེས་གདམས་སོ། །བསོད་སྙོམས་ཀྱི་ཟས་ཀྱིས་སུའི་དབུལ་ཕོངས་པ་ཡང་ཞེས་པ་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདི་ལ། འགྱུར་གསར་དུ། བསོད་སྙོམས་ཀྱི་ཁ་ཟས་ཀྱིས་ནི་སུའི་ཡང་དབུལ་
ཕོངས་ཕྱིད་པར་མི་འགྱུར་ཞེས་དང༌། བཀྲེས་སྐོམ་ཟན་དང་ཆུ་ཡིས་ཕྱིད། ཅེས་པ་
འདི་ལ། བཀྲེས་སྐོམ་ཟས་ དང་ ཆུ་ཡིས་སེལ། །ཞེས་འབྱུང་བ་ འགྱུར་བདེའོ། །
འགྱུར་སྙིང་གི་དཔེ་མང་པོ་ཞིག་ལ་ང་ཉོན་མོངས་པ་མི་བཟོད་ན་ཁྱེད་ཀྱིས་ནོར་
བརྐུ་བ་ལ་འབད་པར་བྱ་བ་འདི་ནི་རིགས་སོ་ཞེས་འབྱུང་བ་ནི་དཔེ་མ་དག་པ་སྟེ།
སྔ་མ་འགའ་ཞིག་གིས་ནོར་སྒྲུབ་པ་ཞེས་པ་འདི་ལ་གཞན་གྱི་ནོར་བླངས་ཏེ་ཞེས་
མཆན་བུ་བྱས་འདུག་པ། དེ་བརྐུ་བའི་དོན་དུ་བསམས་ནས་དེ་བཞིན་དུ་བྲིས་ཏེ་
བྲིས་ནོར་རྒྱུན་འབྱམས་སུ་སོང་བ་ཞིག་འདྲའོ། །འདིར་བརྐུ་བ་ཞེས་བརྗོད་མི་
རིགས་ཏེ། འདི་ནི་ བྲམ་ཟེས་ནོར་ཚོལ་ཅིག་ཅེས་སྨྲས་ནས། འོག་ཏུ་སློབ་མ་
རྣམས་ཀྱིས་ནོར་འཚོལ་ཐབས་དྲིས་པའི་ཚེ་བྲམ་ཟེ་རྣམས་ལ་ནོར་འཚོལ་ཐབས་
གསང་བ་ཞིག་ཡོད་དེ་ཁྱེད་ཅག་གིས་མི་ནུས་ཞེས་བརྗོད། ནོར་འཚོལ་ཐབས་
གསང་བ་དེ་གང་ཡིན་དྲིས་པའི་ཚེ་སུས་ཀྱང་མ་མཐོང་བར་རྐུས་ཤིག་ཅེས་འབྱུང་
བས་སོ། །འགྱུར་རྙིང་གི་དཔེ་ཕལ་ཆེར་དུ་ཚིགས་བཅད་འདིའི་རྐང་པ་བཞི་པ།
ཐམས་ཅད་ཀྱིས་ནོར་བཙལ་དབུལ་བ་འདོར། །ཞེས་པ་འདི་མི་འབྱུང་སྟེ། དེ་ལྟར་
ན་ ཚིགས་བཅད་མི་ཚང་ལ། མཁས་མཆོག་དཔའ་བོའི་གཞུང་འདི་ལ་ཚིགས་
བཅད་རྐང་པ་མ་ཚང་བ་མི་འབྱུང་བས། འདིའི་རྒྱ་དཔེ་ལ་ཆད་པའམ། །བོད་དཔེ་
སྔ་མ་ཞིག་ཏུ་ཆད་པའི་བྲིས་ནོར་རིམ་བརྒྱུད་དུ་སོང་བ་ཞིག་གོ །འགྱུར་གསར་དུ་
རྐང་པ་ཚང་བར་བྱས་པ་འདི་ལྟར་དུ་ལེགས་སོ། །
བཞི་པ་སློབ་མ་རྣམས་ ཀྱིས་ནོར་སྒྲུབ་པའི་ཐབས་དྲིས་པ་ནི། སློབ་མ་
རྣམས་ཀྱིས་སྨྲས་པ། ཞེས་པ་ནས། བདག་ཅག་ཕུང་། ཞེས་པའི་བར་ཏེ། མཁན་
- 338 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པོ་དེས་ནོར་སྒྲུབས་ཤིག་ཅེས་གདམས་པ་དེ་ལ་བྲམ་ཟེའི་སློབ་མ་རྣམས་ཀྱིས་
ལན་ སྨྲས་པ། བདག་ ཅག་ སྐལ་ པ་ སྟེ་ བསོད་ནམས་ ཆུང་ བས་ བསོད་ སྙོམས་
བསླངས་ཏེ་ཕུལ་བ་འདི་ཙམ་ལས་ལྷག་པ་མཁན་པོ་དགྱེས་པའི་ནོར་འབུལ་བའི་
རྔོ་མི་ཐོག་ན་ད་ ཇི་ལྟར་བགྱི། གཞན་ཡང་མཁན་པོ་ཞེས་བོས་ནས། ནོར་ཡང་
བསོད་སྙོམས་བསླངས་པས་རྙེད་པ་བཞིན་དུ་གལ་ཏེ་རྙེད་པར་འགྱུར་ན་ནི་མཁན་
པོ་ཁྱོད་ཀྱི་དབུལ་བའི་སྡུག་བསྔལ་འདི་མཁན་པོས་མི་བཟོད་པ་དེ་ལྟར་བདག་
ཅག་སློབ་མ་རྣམས་ཀྱིས་ག་ལ་བཟོད། བསོད་སྙོམས་བཞིན་དུ་ནོར་མི་རྙེད་དོ། །
བདག་ཅག་བྲམ་ཟེ་རྣམས་ནི་བསླབ་པས་བསྡམས་པས་བརྐུ་བ་དང་འཕྲོག་པ་
སོགས་སྤྱོད་པ་ངན་པ་ནི་བྱར་མེད་ལ། དེ་ལས་གཞན་དུ་བྲམ་ཟེ་རྣམས་ཀྱིས་ནོར་
སྒྲུབ་པའི་ཐབས་ནི་རབ་ཏུ་ཉུང་ཞིང་། སྦྱིན་བདག་རྣམས་ལ་ནོར་བསླངས་ཀྱང་མི་
སྟེར་ཏེ། སྐྱེ་བོ་འདི་ཡང་བསོད་སྙོམས་ཙམ་ལས་ནོར་སྦྱིན་མི་ཕོད་དོ། །དེ་བས་ན་
ནོར་སྒྲུབ་པའི་ཐབས་མེད་པས་བདག་ཅག་ཕུང་སྟེ། ནོར་མ་རྙེད་ན་ནི་མཁན་པོ་
མི་མཉེས་ལ། གཞན་ལ་བསླངས་པས་ནི་མི་སྟེར། རང་ལ་ནི་ནོར་མེད། གཞན་བྱ་
ཐབས་ཟད་ཅེས་སྨྲས་སོ། །
ལྔ་པ་བྲམ་ཟེའི་མཁན་པོས་སློབ་མ་རྣམས་བརྟག་པའི་ཕྱིར་སུས་ཀྱང་མ་
མཐོང་བར་ནོར་རྐུས་ཤིག་ཅེས་གདམས་པ་ནི། མཁན་པོས་སྨྲས་ པ། ཞེས་པ་
ནས། མ་མཐོང་བསྒྲུབ་པར་བྱ། ཞེས་པའི་བར་ཏེ། སློབ་མ་རྣམས་ཀྱིས་ནོར་སྒྲུབ་
པའི་ཐབས་དྲིས་པ་དེ་ལ་མཁན་པོས་ལན་སྨྲས་པ། འཇིག་རྟེན་ན་བསོད་སྙོམས་
སློང་བ་ཙམ་ལས་ནོར་བསླངས་ཀྱང་སྟེར་བ་མི་རྙེད་པ་དང༌། བྲམ་ཟེ་རྣམས་ཀྱིས་
ནོར་སྒྲུབ་པའི་ཐབས་གཞན་ཁྱེད་ཅག་གིས་མ་རྙེད་པ་དེ་བདེན་ཡང་ བྲམ་ཟེ་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་ལ་ནི་ནོར་སྒྲུབ་པའི་ཐབས་འཇིག་རྟེན་མེས་པོའི་གཙུག་ལག་ལས་འབྱུང་
བ་ཤིན་ཏུ་གསང་བ་གཞན་དག་ཡོད་ན་ཡང་། དེ་བསྒྲུབ་པ་ལ་ནི་ལུས་དར་ལ་
བབ་པས་སྟོབས་དང་ལྡན་པ་ཞིག་དགོས་ལ། བདག་ནི་རྒས་པས་མཐུ་མེད་པར་
གྱུར་ཏེ། གཙུག་ལག་ལས་འབྱུང་བའི་ནོར་སྒྲུབ་པའི་ཐབས་གསང་བ་དེ་བསྒྲུབ་མི་
ནུས་སོ་ཞེས་སྨྲས་སོ། །དེ་ལ་སློབ་མ་རྣམས་ཀྱིས་ལན་སྨྲས་པ། སློབ་དཔོན་ཞེས་
བོས་ནས། བདག་ཅག་ནི་ལང་ཚོ་དར་ལ་བབ་པས་རྒས་པའི་མཐུ་ཉམས་པར་མ་
གྱུར་ན། གལ་ཏེ་འཇིག་རྟེན་མེས་པོའི་གཙུག་ལག་ལས་འབྱུང་བའི་ནོར་སྒྲུབ་པའི་
ཐབས་གསང་བ་ཞིག་ཡོད་པ་དེ་བདག་ཅག་གིས་སྒྲུབ་ཏུ་རུང་བར་དགོངས་ན་
གསུངས་ཤིག་དང་། སློབ་དཔོན་ཁྱོད་ཀྱིས་བདག་ཅག་ལ་ཆོས་འཆད་པའི་དྲིན་ལ་
ལན་གླན་ པར་བགྱིའོ་ཞེས་སྨྲས་སོ། །སློབ་མ་རྣམས་ཀྱིས་དེ་ལྟར་སྨྲས་ པ་ལ་
མཁན་པོ་དེས་ལན་སྨྲས་པ། གཙུག་ལག་ལས་འབྱུང་བའི་ནོར་སྒྲུབ་པའི་ཐབས་
གསང་བ་ཞིག་ཡོད་པ་དེ་སྒྲུབ་པ་ལ་ལང་ཚོ་དར་ལ་བབ་པ་གཅིག་པུས་མི་ཆོག་གི་
སྙིང་སྟོབས་དང་ལྡན་པ་ཞིག་དགོས་ཏེ། གཞོན་ཡང་སྙིང་ལ་རྩོལ་མི་ཕོད་པ་སྟེ་
སྙིང་སྟོབས་མེད་པ་རྣམས་ཀྱིས་ནི་འཇིག་རྟེན་མེས་པོའི་གཙུག་ལག་ལས་འབྱུང་
བ་གསང་བའི་མན་ངག་འདི་ལྟ་བུའི་ནོར་སྒྲུབ་པར་བྱེད་པ་དཀའ་མོད་ཀྱིས། འོན་
ཀྱང་ཁྱེད་ཅག་ང་ལ་ཆོས་འཆད་པའི་དྲིན་ལན་དུ་ནོར་སྒྲུབ་པའི་ཐབས་ཤིག་ཡོད་
ན་དེ་ཅིས་ཀྱང་བསྒྲུབ་བོ་ཞེས་དེ་ལྟར་དུ་དུས་ཀྱི་འཆུ་ན་སྟེ་གལ་གྱིས་བསྒྲུབ་ན་
ལེགས་ཀྱིས་ཉོན་ཅིག །གཙུག་ལག་ལས་འབྱུང་བའི་ནོར་སྒྲུབ་པའི་རིམ་པ་སྟེ་
ཐབས་ཤིན་ཏུ་གསང་བ་གཅིག་ཅིག་ཡོད་པ་དེ་ཡང་གང་ཞེ་ན། བྲམ་ཟེ་རྣམས་
རྒྱུན་དུ་རང་གི་བསླབ་པ་བསྲུང་དགོས་ལ། རྒུད་པའི་ཚེ་ན་ནོར་བརྐུས་ཀྱང་ཉེས་
-340 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པ་མེད་པ་ཆོས་སུ་བཤད་ལ། རྒུད་པའི་མཆོག་ནི་དབུལ་བ་འདི་ཡིན་ཏེ་འཇིག་
རྟེན་ན་ཡང་ནོར་མེད་རྒུད་པའི་མཆོག་ཅེས་གཏམ་དུ་གྲགས་སོ། །རྒྱུ་མཚན་དེ་
བས་ན་ཁྱེད་ཅག་རྣམས་ཀྱི་སུས་ཀྱང་མ་མཐོང་བར་གཞན་ནོར་བླང་བར་གྱིས་
ཤིག །གཞན་གྱི་ནོར་བརྐུས་པ་འདི་ལ་ཉེས་པ་ཡོད་དོ་སྙམ་དུ་མི་བསམ་སྟེ།
འཇིག་རྟེན་འདི་ན་ནོར་ཇི་སྙེད་ཡོད་པ་ཀུན་ཀྱང་བྲམ་ཟེའི་ནོར་ཡིན་པས་དོན་དུ་
ན་རང་ནོར་བླངས་པ་ཡིན་གྱི། གཞན་ནོར་བརྐུས་པར་མི་འགྱུར་རོ། །འཇིག་རྟེན་
འདིའི་ནོར་ཐམས་ཅད་བྲམ་ཟེའི་ནོར་ཡིན་པ་ནི་འཇིག་རྟེན་འདི་ཐོག་མར་ཆགས་
པའི་ཚེ་སྣོད་བཅུད་འདི་ཐམས་ཅད་ཚངས་པས་བྱས་པ་ཡིན་པས་ཚངས་པ་ལ་
འཇིག་རྟེན་བྱེད་པོ་ཞེས་བརྗོད་དོ། །བྲམ་ཟེ་རྣམས་ནི་ཚངས་པའི་བུ་ཡིན་པས་ད་
ལྟ་ཡང་བྲམ་ཟེ་རྣམས་ལ་ཚངས་སྲས་ཞེས་བརྗོད། དེས་ན་ཕའི་ནོར་བུ་དབང་བ་
ཡིན་པས་འཇིག་རྟེན་འདིའི་ནོར་ཐམས་ཅད་བྲམ་ཟེའི་ནོར་དུ་གྲུབ་བོ། །འདི་ནི་
མུ་སྟེགས་ཀྱི་རིགས་འགའ་ཞིག་འདི་ལྟར་དུ་སྨྲ་བས་དེ་དང་མཐུན་པར་ཉམས་
སད་བྱས་པའོ། །དེ་ལྟར་གཞན་སུས་ཀྱང་མ་མཐོང་བར་ནོར་ལེན་དགོས་ཀྱི། ངོ༌
འཐོན་ཏེ་གཞན་གྱིས་མཐོང་སར་ནི་ནོར་འཕྲོག་ནུས་པར་གྱུར་ཀྱང་བདག་གི་
གྲགས་པ་བསྲུང་བར་བྱ་དགོས་པས། ཁྱེད་ཅག་བྲམ་ཟེ་རྣམས་ཀྱིས་གཞན་གྱིས་
མཐོང་སར་མ་བྱིན་པར་ལེན་པར་བྱར་མི་རུང་ངོ༌། །བདག་གི་གྲགས་པ་ནི་འཇིག་
རྟེན་ན་བྲམ་ཟེ་རྣམས་ཆང་མི་འཐུང་ཞིང་ཤ་མི་ཟ་ལ། གཞན་ནོར་མི་བརྐུ་ཞིང་
རྫུན་མི་ཟེར་ལ་ཆོས་བཞིན་སྤྱོད་དོ་ཞེས་གྲགས་པས། གྲགས་པ་དེ་མ་ཉམས་པར་
བྱ་དགོས་སོ་ཞེས་པའོ། །རྒྱུ་མཚན་དེ་བས་ན་ཁྱེད་ཅག་རྣམས་ཀྱིས་ངའི་དོན་དུ་
ནོར་སྒྲུབ་ན་སྔར་བཤད་པ་དེ་ལྟར་སུས་ཀྱང་མ་མཐོང་བར་གཞན་ནོར་བླངས་ཏེ་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ངའི་དོན་བསྒྲུབ་པར་བྱའོ་ཞེས་སྨྲས་སོ། །དྲུག་པ་སློབ་མ་གཞན་རྣམས་ཀྱིས་དེ་
ལྟར་བྱ་བར་ཁས་བླངས་པ་ནི། དེ་ལྟར་དེས་བསྡམས་པ་གློད་པ་དང་། སློབ་མ་དེ་
དག་གིས་དེའི་ཚིག་དེ་མི་རིགས་ཀྱང་། རིགས་པ་བཞིན་དུ་དེ་ལྟར་བགྱིའོ་ཞེས་
མཉན་ཏོ། །བྱང་ཆུབ་སེམས་དཔའ་འབའ་ཞིག་ནི་མ་གཏོགས་སོ། །ཞེས་པ་སྟེ།
དོན་ནི་དངོས་ཟིན་ལྟར་གོ་སླའོ། །
བདུན་པ་བྱང་སེམས་བདག་ཉིད་ཆེན་པོ་དེ་གཞན་གྱི་ཚིག་གིས་བསྒྱུར་མ་
ཐུབ་པར་བསྟན་པར་གནས་པ་ནི། དེ་ནི་རང་བཞིན་དགེ་བས་ན། །ཞེས་པ་ནས།
མི་སྨྲ་བར་འདུག་གོ །ཞེས་པའི་བར་ཏེ། མཁན་པོ་དེས་སློབ་མ་རྣམས་བརྟག་པའི་
ཕྱིར་གཞན་གྱི་ནོར་མ་མཐོང་བར་བརྐུར་རུང་ངོ་ཞེས་སྨྲས་པ་ན། བྱང་སེམས་
བདག་ཉིད་ཆེན་པོ་དེ་ནི་བསྐལ་པ་ཆེན་པོ་གྲངས་མེད་པར་ལམ་ལ་སྦྱངས་པས་
བླང་དོར་གྱི་གནས་ལ་ཐེ་ཚོམ་ཟ་བ་སོགས་ཀུན་ཏུ་སྦྱོར་བ་གསུམ་སྤངས་ཤིང་།
ཐུགས་རྒྱུད་རང་བཞིན་གྱིས་དགེ་བའི་ངང་དུ་གྱུར་པ་ཡིན་པས་ན། མཁན་པོ་དེས་
མ་བྱིན་པར་ལེན་པ་བྱར་རུང་ངོ་ཞེས་སྨྲས་པ་དེ་ལ་རྗེས་སུ་ཡི་མི་རང་ཞིང་། སློབ་
མ་གཞན་སོ་སོར་རྟོག་པའི་ཤེས་རབ་ཀྱི་མཐུ་མེད་ཅིང་བླང་དོར་ལ་རྨོངས་པ་དེ་
དག་གིས་ནི་མ་བརྟགས་པར་མཁན་པོའི་ཚིག་ཙམ་གྱི་རྗེས་སུ་ཞུགས་ཏེ་མ་བྱིན་
པར་ལེན་པ་བྱར་རུང་བ་བཞིན་དུ་བྱེད་པར་ཁས་བླངས་སོ། །བྱང་ཆུབ་སེམས་
དཔའ་བདག་ཉིད་ཆེན་པོ་དེ་ནི་མ་བྱིན་པར་ལེན་པ་ལ་འཇུག་པ་ལྟ་ཞོག །མ་བྱིན་
པར་ལེན་པ་བྱར་རུང་ངོ་ཞེས་པའི་ཚིག་ཐོས་པ་ན་ཆོས་སྟོན་པའི་བཤེས་གཉེན་གྱི་
ཞལ་ལས་ཚིག་འདི་འདྲ་ཐོས་པ་སྙམ་དུ་ངོ་ཚ་བས་མགོ་སྨད་དེ་ཅུང་ཟད་ཅིག་
ཤུགས་ནར་གྱིས་ཕྱུང་ནས་ཚིག་ཅང་མི་སྨྲ་བར་འདུག་གོ །གཞུང་འདིས་ནི་ལས་
- 342 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དང་པོ་བ་རྣམས་ཀྱི་ཉམས་ལེན་གྱི་གནད་ཁྱད་པར་ཅན་བསྟན་ཏེ། ཆོས་བྱེད་པར་
འདོད་པ་རྣམས་ ཀྱིས་ནི་ཆོས་སྟོན་པའི་བཤེས་གཉེན་རེ་ལ་བརྟེན་དགོས་ལ།
ཡུལ་དུས་ཀྱི་དབང་གིས་བཤེས་གཉེན་ཡང་སྣ་ཚོགས་པ་ཞིག་བྱུང་བས་ཚིག་ཙམ་
གྱི་རྗེས་སུ་མི་འབྲང་བར་དོན་ལ་ལེགས་པར་བརྟགས་ནས་ཆོས་དང་མཐུན་པར་
བྱ་ཡི། ཆོས་དང་མི་མཐུན་པར་སྨྲས་ན་དེའི་རྗེས་སུ་མི་འབྲང་ཏེ་འདུལ་བའི་མདོ་
ལས། ཆོས་མ་ ཡིན་པ་སྨྲ་ན་བཟློག་ པར་ བྱའོ། །ཞེས་དང༌། དཀོན་མཆོག་སྤྲིན་
ལས་ཀྱང་། དགེ་བའི་ཆོས་ལ་དེ་དང་མཐུན་པར་སྤྱོད་ལ། མི་དགེ་བ་ལ་མི་མཐུན་
པར་སྤྱོད་དོ། །ཞེས་གསུངས་པ་ལྟར་རོ། །བརྒྱད་པ་བྲམ་ཟེའི་མཁན་པོ་དེས་བྱང་
སེམས་བདག་ཉིད་ཆེན་པོ་ལ་བརྟན་པར་གནས་པའི་རྒྱུ་མཚན་དྲིས་པ་ནི། དེ་ནས་
དེ་དག་གི་མཁན་པོ་དེ་ཞེས་པ་ནས། ཐ་མལ་བཞིན་དུ་གནས་པ་གྱུར། ཅེས་པའི་
བར་ཏེ། དེ་ནས་བྲམ་ཟེ་དེ་དག་གི་མཁན་པོ་དེ་སློབ་མ་གཞན་རྣམས་ཇི་ལྟར་
བསྟན་པ་དེའི་རྗེས་སུ་ཞུགས་ཏེ་དེ་བཞིན་དུ་བགྱིའོ་ཞེས་ཁས་ལེན་པ་ལ། བྱང་
ཆུབ་སེམས་དཔའ་འདི་ནི་མ་བྱིན་པར་ལེན་དུ་རུང་བའི་ཆོ་ག་ལ་བསྟན་པ་དེ་ལ་
དགའ་བར་ཡང་མ་གྱུར། དེ་ལྟར་མི་བྱེད་ཅེས་སླར་བཟློག་པར་ཡང་མ་གྱུར་པར་
མགོ་སྨད་དེ་བརྟན་པར་གནས་པ་དེ་མཐོང་ནས་སེམས་དཔའ་ཆེན་པོ་དེ་ལ་ནང་
ན་ཡོན་ཏན་ཞིག་ཡོད་པར་བསམས་ནས། སེམས་དཔའ་ཆེན་པོ་འདི་ཅི་ སྙིང་
སྟོབས་ཆུང་བས་ངས་བསྟན་པ་ལྟར་རྩོལ་མི་ཕོད་དམ། ང་ལ་མི་བྱམས་སམ།
འོན་ཏེ་ལས་རྒྱུ་འབྲས་ལ་ཡིད་ཆེས་པས་ཆོས་ཀྱི་འདི་ཤེས་ཀྱིས་མ་བྱིན་པར་ལེན་
དུ་མི་རུང་སྙམ་ནས་ངས་བསྐུལ་ཡང་རྐུན་པོ་བྱེད་དུ་མི་བཏུབ་བམ་སྙམ་ནས།
སེམས་དཔའ་ཆེན་པོ་དེའི་རང་བཞིན་བརྟག་པའི་ཕྱིར་བྱང་ཆུབ་སེམས་དཔའ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བདག་ཉིད་ཆེན་པོ་ལ་སྨྲས་པ། ཀྱེ་བྲམ་ཟེ་ཆེན་པོ་ཞེས་བོས་ནས་། བྲམ་ཟེ་གཞན་
འདི་རྣམས་ང་དབུལ་ཏེ་རྒུད་པ་མི་བཟོད་པས་མི་རྣམས་ཀྱི་ནང་ན་འཇིགས་པ་
མེད་པར་གཞན་གྱི་ནོར་ལེན་པ་ལ་ཆས་པ་དཔའ་བོའི་ལམ་ལ་བརྟེན་པར་གྱུར་
ལ། སེམས་དཔའ་ཆེན་པོ་ཁྱོད་ནི་ངས་བསྐུར་བའི་ལས་དེ་ལ་སྤྲོ་བ་མེད་ཅིང་ཅང་
མི་སྨྲ་བ་བླུན་པ་ལྟ་བུར་མངོན་ལ། ཇི་ལྟར་ཡང་ད་དབུལ་ཞིང་རྒུད་པས་ནི་ངེས་
པར་མ་གདུངས་སོ། །ང་རྒུད་པ་འདི་སེམས་ལ་གདུང་བ་ཡོད་ན་ནི་ངས་བསྟན་པ་
ལྟར་བྱ་རིགས་པ་ལ། ངས་སྡུག་བསྔལ་རྒྱ་ཆེར་རབ་ཏུ་བསྒྲགས་ཤིང་མ་བཅབས་
པར་ཚིག་ཏུ་སྨྲས་པས་ང་འདི་ལྟར་དབུལ་བས་ཁྱེད་ཅག་གིས་ནོར་བརྐུས་ལ་བྱིན་
ཅིག་ཅེས་གསལ་པོར་བསྟན་པར་གྱུར་ཀྱང་། ཁྱོད་ནི་བློ་མི་འགྱུར་བར་བརྟན་
པར་གྱུར་ནས་ངས་ཇི་ལྟར་བསྟན་པའི་ལས་དེ་ལ་མི་བསྒྲིམ་པ་དེ་ལྟར་ང་དང་
འབྲེལ་མེད་པའི་མི་ཐ་མལ་པ་བཞིན་དུ་གནས་པར་གྱུར་ཏོ་ཞེས་སྨྲས་སོ། །དགུ་
པ་བྱང་སེམས་བདག་ཉིད་ཆེན་པོས་མ་བྱིན་པར་ལེན་མི་རུང་བའི་རྒྱུ་མཚན་རྒྱས་
པར་བཤད་པ་ལ་གཉིས། སུས་ཀྱང་མ་མཐོང་བར་མ་བྱིན་པར་ལེན་དུ་རུང་ངོ་
ཞེས་བརྗོད་པ་མི་འཐད་པར་བསྟན་པ་དང༌། ལུས་སྲོག་ལོངས་སྤྱོད་ཐམས་ཅད་
ཉམས་ཀྱང་མ་བྱིན་པར་ལེན་པའི་ལས་མི་བྱ་བར་ཚུལ་ཁྲིམས་མཐརཕྱིན་པ་ཞིག་
བྱའོ་ཞེས་དམ་བཅས་པའོ། །
དང་པོ་ནི། དེ་ནས་བྱང་ཆུབ་སེམས་དཔས་ཞེས་པ་ནས། དེ་ལྟར་མཆིས་
པར་གྱུར་ཏོ། །ཞེས་པའི་བར་ཏེ། དེ་ནས་བྱང་ཆུབ་སེམས་དཔས་བྲམ་ཟེའི་མཁན་
པོ་དེ་ལ་གུས་པ་དང་བཅས་པར་ཕྱག་བྱས་ཏེ་ལན་སྨྲས་པ། སྡིག་པ་ཞི་བར་གྱུར་
ཅིག །ཅེས་མཁན་པོས་གཞན་ནོར་བརྐུ་བར་བསྐུལ་བ་ན། སེམས་དཔའ་ཆེན་པོ་
- 344 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མཁན་པོའི་ཚིག་གིས་མ་གཡོས་པར་བརྟན་པར་གནས་པ་ན་མཁན་པོ་དེས་
བརྟག་པའི་ཕྱིར་ཁྱོད་ང་ལ་མི་བྱམས་སམ། ང་སྡུག་བསྔལ་བས་མ་གདུངས་སོ་
ཞེས་སྨྲས་པ་དེ་ལ་སྡིག་པའི་ལས་ལ་འཇུག་མི་རུང་བས་མཁན་པོའི་ཐུགས་དང་
འགལ་བའི་ཉེས་པ་བྱུང་ན་ཞི་བར་གྱུར་ཅིག་ཅེས་བརྗོད་པ་སྔོན་དུ་བཏང་ནས།
མཁན་པོས་དྲིས་པའི་ཚིག་གི་དངོས་ལན་ནི། བདག་ནི་མཁན་པོ་ལ་མི་བྱམས་
ཤིང་སྙིང་སྲ་བའི་ཕྱིར་བླ་མའི་སྡུག་བསྔལ་གྱིས་ཡིད་མ་གདུངས་ཏེ་འདི་ལྟར་
མཆིས་པ་མ་ལགས་ཀྱི། མཁན་པོས་སུས་ཀྱང་མ་མཐོང་བར་གཞན་ནོར་ལོངས་
ཤིག་ཅེས་རྒྱུ་མཚན་དང་བཅས་བསྟན་པའི་དོན་གྱི་རིམ་པ་འདི་དག་མི་སྲིད་པའི་
ཕྱིར་མཁན་པོའི་ཚིག་གིས་མ་གཡོས་པར་འདི་ལྟར་མཆིས་སོ། །དེ་ལྟར་མི་སྲིད་
པའི་རྒྱུ་མཚན་ཡང་རིམ་པ་ལྟར་བཤད་ན་འདི་ལྟར་རྒུད་པའི་ཚེ་ན་རྐུ་བ་ཆོས་སུ་
བཤད་པ་དེ་མི་འཐད་དེ། ཆོས་ཞེས་བྱ་བ་ནི་འཁོར་བ་དང་ངན་སོང་གི་སྡུག་
བསྔལ་ལས་ཐར་བར་བྱེད་པའི་ཐབས་ཤིག་ལ་བརྗོད་པ་ཡིན་ལ། གཞན་གྱི་ནོར་
རྐུ་བར་བྱེད་པ་ནི་འཁོར་བ་དང་ངན་སོང་གི་སྡུག་བསྔལ་མྱོང་བར་བྱེད་པའི་རྒྱུ་
ཡིན་པས། འཁོར་བ་དང་ངན་སོང་གི་སྡུག་བསྔལ་མྱོང་བར་བྱེད་པའི་རྒྱུ་ཉིད་
འཁོར་བ་དང་ངན་སོང་གི་སྡུག་བསྔལ་སྤོང་བའི་ཐབས་སུ་གཏན་མི་སྲིད་པའི་
ཕྱིར་རོ། །ཡང་འཇིག་རྟེན་འདི་དག་ཚངས་པས་ བྱས་ པ་ཡིན་པས་འཇིག་རྟེན་
འདིའི་ནོར་ཐམས་ཅད་ཚངས་པའི་བུ་བྲམ་ཟེའི་ནོར་ཡིན་ནོ་ཞེས་བརྗོད་པ་དེ་ཡང་
མི་འཐད་དེ། སྣོད་བཅུད་ཀྱི་འཇིག་རྟེན་འདི་ནི་སེམས་ཅན་རྣམས་ཀྱི་ལས་ཀྱི་མཐུ་
ལས་གྲུབ་པ་ཡིན་ལ། སོ་སོའི་ལུས་དང་ལོངས་སྤྱོད་རྣམས་ཀྱང་རང་རང་གི་ལས་
ཀྱིས་གྲུབ་པ་དང༌། ཚངས་པ་ཉིད་ཀྱང་ལས་ཀྱི་དབང་གིས་སྐྱེས་པ་ཉིད་ཡིན་པས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཚངས་པས་སྣོད་བཅུད་ཀྱི་འཇིག་རྟེན་བྱས་པ་རྣམ་པ་ཀུན་ཏུ་མི་འཐད་ཅིང་། བྲམ་
ཟེ་རྣམས་ཚངས་པའི་བུ་ཡིན་པའང་མ་འཐད་དོ། །འདི་དག་ལ་འཇིག་རྟེན་ཐོག་
མར་ཆགས་པའི་ཚེ་མི་རིགས་བཞི་རིམ་པ་ལྟར་བྱུང་ཚུལ་ཤེས་ན་འདི་ལྟ་བུའི་
འཁྲུལ་པ་མི་འབྱུང་བས་བཤད་དགོས་ནའང་ཡི་གེ་མང་བས་འཇིགས་ནས་མ་
སྤྲོས་སོ། །ཡང་སུས་ཀྱང་མ་མཐོང་བར་སྡིག་པ་སྤྱད་དུ་རུང་བར་བརྗོད་པ་དེ་ཡང་
མི་འཐད་དེ། དེ་ལྟ་བུ་གང་ནའང་མ་མཆིས་པས་སོ། །དེ་ཅིའི་སླད་དུ་ཞེ་ན། སུས་
ཀྱང་མ་མཐོང་བའི་དབེན་པ་ནི་མི་སྲིད་པའི་སླད་དུའོ། །དེའི་རྒྱུ་མཚན་ཡང་མ་
བྱིན་པར་ལེན་པ་སོགས་སྡིག་པའི་ལས་རྣམས་བྱེད་པ་ན་གང་དང་གང་བྱེད་པའི་
འཇིག་རྟེན་དེ་དང་དེ་ན་སུས་ཀྱང་མི་མཐོང་བའི་དབེན་པ་མེད་པའི་ཕྱིར་རོ། །དེ་
མེད་དེ་མི་རྣམས་ཀྱི་མིག་ལམ་དུ་མི་སྣང་བའི་ལྷ་དང་ཀླུ་དང་དྲི་ཟ་དང་གྲུལ་བུམ་
དང་འབྱུང་པོ་རྣམས་ལས་ཀྱི་རྣམ་པར་སྨིན་པའི་མཐུས་བྱུང་བའི་གཞན་སེམས་
ཤེས་པས་མངོན་ཤེས་ཀྱིས་མི་རྣམས་ལ་ནི་ལྟ་བར་བྱེད་པས། གཅིག་པུར་སྡིག་པ་
ཅི་བྱས་ཀྱང་མི་མ་ཡིན་དེ་དག་གིས་མཐོང་བས་སུས་ཀྱང་མི་མཐོང་བ་མི་མཐད་
དོ། །གཞན་ཡང་ཟག་པ་མེད་པའི་ལྷའི་སྤྱན་དང་ལྡན་པའི་ཐུབ་པ་བདག་ཉིད་
ལམ་ལ་སྦྱངས་པ་རྣམས་སེམས་ཅན་ཐམས་ཅད་ ཀྱི་སེམས་ལ་ལྟ་ སྟེ། དེ་ཡང་
ཚོགས་ལམ་ཆེན་པོ་ཐོབ་པ་ན་ཤའི་སྤྱན་གྱིས་དཔག་ཚད་བརྒྱ་ཚུན་ཆད་ཀྱི་སེམས་
ཅན་རྣམས་ཀྱི་སེམས་དང་སྤྱོད་པ་ཤེས་པ་དང༌། སྦྱོར་ལམ་ཐོབ་པ་ན་སེམས་ཅན་
གྲངས་མེད་པའི་སེམས་དང་སྤྱོད་པ་ཤེས་པ་དང་། ཐེག་པ་ཆེན་པོའི་མཐོང་ལམ་
ཐོབ་པ་ན་འཇིག་རྟེན་གྱི་ཁམས་བརྒྱ་ཙམ་གྱི་སེམས་ཅན་རྣམས་ཀྱི་སེམས་དང་
སྤྱོད་པ་ཤེས་པ་དང༌། ཉན་རང་དགྲ་བཅོམ་རྣམས་ཀྱིས་བསམ་གཏན་ལ་མཉམ་
- 346 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པར་བཞག་སྟེ་གཟིགས་ན་འཇིག་རྟེན་གྱི་ཁམས་གྲངས་མེད་པའི་སེམས་ཅན་
རྣམས་ཀྱི་སེམས་དང་སྤྱོད་པ་ཤེས་པ་དང་། འོད་ཟེར་ཆེན་པོའི་དབང་བསྐུར་ཐོབ་
པའི་ སེམས་དཔའ་ཆེན་པོ་རྣམས་ ཀྱིས་གངྒའི་བྱེད་མ་སྙེད་ཀྱི་འཇིག་རྟེན་གྱི་
ཁམས་མཐའ་ཡས་མུ་མེད་པའི་སེམས་ཅན་རྣམས་ཀྱི་སེམས་དང་སྤྱོད་པ་མངོན་
སུམ་དུ་གཟིགས་ པ་དང་། སངས་རྒྱས་རྣམས་ཀྱིས་ནི་ནམ་མཁའི་མཐས་ཁྱབ་
པའི་སེམས་ཅན་ཐམས་ཅད་ཀྱི་སེམས་ཀྱི་རྒྱུ་བ་ཐམས་ཅད་དུས་རྟག་ཏུ་མངོན་
སུམ་དུ་གཟིགས་བཞིན་པ་ཡིན་ལ། བྱིས་པ་རྣམས་ནི་སུས་ཀྱང་མ་མཐོང་བའི་
དབེན་པ་ཡིན་སྙམ་ནས་སྡིག་པ་སྤྱོད་པ་ལ་འཇུག་གོ །དེ་ནི་ལོང་བས་མིག་ལྡན་
གྱི་མདུན་དུ་གཞན་གྱིས་མི་མཐོང་སྙམ་ནས་བྱ་བ་ངན་པ་བྱས་པ་ལྟ་བུའོ། །གཞུང་
འདི་ དང་ མཚུངས་ པར་ སྤྱོད་འཇུག་ ལས་ ཀྱང་། སངས་ རྒྱས་ བྱང་ ཆུབ་ སེམས་
དཔའ་དག ། ཀུན་ཏུ་ཐོགས་མེད་གཟིགས་པར་ལྡན། །དེ་དག་ཐམས་ཅད་སྤྱན་
སྔ་ན། །རྟག་པར་བདག་ནི་གནས་སོ་ཞེས། །དེ་ལྟར་བསམས་ནས་ངོ་ཚ་དང༌། །
གུས་དང་འཇིགས་ལྡན་དེ་བཞིན་མནོས། །ཞེས་གསུངས། མདོ་སྡེ་རྣམས་ལས་
རྗེས་དྲན་དྲུག་གསུངས་པའི་ནང་ནས་ལྷ་རྗེས་སུ་དྲན་པ་བྱེད་ཚུལ་ཡང་འདི་ལྟར་
བསམ་པ་ཡིན་ནོ། །གཞན་ཡང་བདག་གིས་ལེགས་པར་བརྟགས་ན་གནས་གང་
ནའང་སྡིག་པ་སྤྱོད་པ་སུས་ཀྱང་མི་མཐོང་བའི་སྟོང་པ་ནི་ཅུང་ཟད་ཀྱང་མཆིས་པར་
མ་མཐོང་སྟེ། གནས་གང་དང་གང་ན་གནས་ཏེ་སྡིག་པ་སྤྱོད་པ་ན་གནས་དེ་ན་སྐྱེ་
བོ་གཞན་དག་མི་སྣང་ཡང་དེ་ན་བདག་རང་གནས་པས་བདག་གིས་སྟོང་པ་མ་
ལགས་སོ། །མ་བྱིན་པར་ལེན་པ་སོགས་ཉེས་པ་བྱས་པ་གང་ཟག་གཞན་གྱིས་
མཐོང་བ་དང་གང་ཡང་བདག་རང་གིས་མཐོང་བ་དག་ལས། བདག་རང་གིས་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མཐོང་བ་གང་ཡིན་པ་དེ་ནི་ལེགས་པར་མཐོང་བ་ཡིན་ནོ། །དེའི་རྒྱུ་མཚན་ཡང་
དབེན་པར་མ་བྱིན་པར་ལེན་པ་སོགས་ཉེས་པ་བྱས་པ་ན་དེ་ན་སྐྱེ་བོ་གཞན་ཡོད་
ཀྱང༌། སྐྱེ་བོ་གཞན་དེ་དག་བདག་སྟེ་རང་གི་དགོས་པའམ་བྱ་བས་ཡིད་གཡེངས་
པར་གྱུར་ནས་ཕ་རོལ་པོའི་སྤྱོད་པ་གང་ཡིན་པ་དེ་སྐྱེ་བོ་གཞན་དེ་དག་གིས་མི་
མཐོང་བ་སྲིད་ལ། ཉེས་པ་བྱེད་པོ་བདག་རང་ནི་མ་བྱིན་པར་ལེན་པ་སོགས་བྱ་བ་
ངན་པ་དེ་ལ་འཇུག་པ་ན་ཆགས་པས་ཡིད་རྩེ་གཅིག་ཏུ་གྱུར་པའི་ཕྱིར་མ་བྱིན་པར་
ལེན་པ་སོགས་སྡིག་པ་གང་དང་གང་བྱེད་པ་དེ་རང་ཉིད་ཀྱིས་ངེས་པར་རིག་པར་
འགྱུར་རོ། །རྒྱུ་མཚན་དེ་དག་གི་སླད་དུ་བདག་གཞན་གྱི་ཚིག་གིས་མ་འགྱུར་བར་
བློ་བརྟན་པར་དེ་ལྟར་མཆིས་པར་གྱུར་ཏོ་ཞེས་སེམས་དཔའ་ཆེན་པོས་རང་གི་
མཁན་པོ་དེ་ལ་ཞུས་སོ། །གཞུང་འདིའི་མན་ངག་ཉམས་ལེན་ལ་སྦྱོར་བའི་ཚེ་
བཀའ་གདམས་བློ་སྦྱོང་ལས། དཔང་པོ་གཉིས་ཀྱི་གཙོ་བོ་གཟུང་། །ཞེས་བྱ་བ་
གང་དང་གང་བྱེད་ཀྱང་ཕ་རོལ་གཞན་གྱིས་མ་ཁྲེལ་བ་དང་། རང་གི་སེམས་མ་
ཁྲེལ་བ་གཉིས་ལས། རང་སེམས་མ་ཁྲེལ་བ་དཔང་པོའི་གཙོ་བོར་གཟུང་སྟེ། ཚད་
མ་རྣམ་འགྲེལ་སོགས་གཞུང་ཆེན་མོ་རྣམས་ སུ་ རང་བློ་རང་ལ་མངོན་གྱུར་དུ་
གསུངས་པ་ལྟར་བྱ་བ་བཟང་ངན་གང་བྱེད་ཀྱང་རང་གི་སེམས་ལ་སྣང་ནས་བྱེད་
པ་ཡིན་པས། དུས་ཀུན་ཏུ་རང་སེམས་དཔང་པོར་བཞག་སྟེ་སེམས་ལ་ནོངས་པ་
མེད་པ་ཞིག་བྱ་དགོས་སོ་ཞེས་འབྱུང་བ་ལྟར་རོ། ། ་
གཉིས་པ་ལུས་སྲོག་ལོངས་སྤྱོད་ཐམས་ཅད་ཉམས་ཀྱང་མ་བྱིན་པར་ལེན་
པའི་ལས་མི་བྱ་བར་ཚུལ་ཁྲིམས་མཐར་ཕྱིན་པ་ཞིག་བྱའོ་ཞེས་དམ་བཅས་པ་ནི།
དེ་ནས་བྱང་ཆུབ་སེམས་དཔས་ཞེས་པ་ནས། མཐོང་ཡང་བླ། ཞེས་པའི་བར་ཏེ།
- 348 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དེ་ལྟར་སུས་ཀྱང་མ་མཐོང་བར་མ་བྱིན་པར་ལེན་པ་མི་རུང་པའི་རྒྱུ་མཚན་རྒྱས་
པར་བཤད་པ་ན། བྲམ་ཟེ་རྣམས་ཀྱི་མཁན་པོ་དེ་བཞིན་གྱི་མདངས་གསལ་ཞིང་
འཛུམ་དང་ལྡན་པར་གྱུར་བ་ན། བྱང་ཆུབ་སེམས་དཔའ་མཁན་པོའི་ཡིད་དགའ་
བར་གྱུར་པར་རིག་ནས་སྤོབས་བ་སྐྱེས་ཏེ་ཡང་སྨྲས་པ། མཁན་པོ་ཁྱོད་ནི་བདག་
ཅག་སློབ་མ་རྣམས་ལ་བརྟག་པའི་ཕྱིར་སུས་ཀྱང་མ་མཐོང་བར་ནོར་རྐུས་ཤིག་
ཅེས་གསུང་བར་ངེས་ཀྱི། ཇི་ལྟར་གསུང་བ་ལྟར་ཁྱོད་ནོར་འདོད་ནས་ནོར་གྱི་ཕྱིར་
དུ་དེ་ལྟར་གསུང་པ་ལ་ཞུགས་པར་བདག་གི་ཡིད་ལ་ངེས་པར་མི་འཛིན་ཏོ། །དེའི་
རྒྱུ་མཚན་ཡང་མ་བྱིན་པར་ལེན་པའི་སྐྱོན་དང་། མ་བྱིན་ལེན་སྤངས་པའི་ཚུལ་
ཁྲིམས་ཀྱི་ཡོན་ཏན་གཉིས་ཀྱི་བྱེ་བྲག་ཤེས་པར་གྱུར་པ་ཁྱོད་ལྟ་བུའི་མཁས་པ་སུ་
ཞིག་ནོར་གྱི་ཕྱིར་དུ་ཡོན་ཏན་ཆུད་གསོན་པར་ག་ལ་བྱེད་དེ་མི་བྱེད་དོ། །མ་བྱིན་
པར་ལེན་པའི་སྐྱོན་ནི་མ་བྱིན་པར་ལེན་པ་ལ་ཉེས་དམིགས་མང་དུ་གསུངས་ཏེ།
ཚེ་འདིའི་སྐྱེ་བོ་ཀུན་གྱིས་སྨོད་པའི་གནས་སུ་འགྱུར་ཞིང་། རྒྱལ་ཁྲིམས་ཀྱི་ཆད་པ་
མྱོང་བ་དང་། ཕྱི་མར་རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེས་ཏེ་བཟོད་
དཀའ་བའི་སྡུག་བསྔལ་མྱོང་དགོས་པ་དང་། རྒྱ་ལ་ངན་སོང་ནས་ཐར་ཏེ་བདེ་
འགྲོའི་རྟེན་ཐོབ་ཀྱང་སྔར་མ་བྱིན་ལེན་བྱས་པའི་བྱེད་པ་རྒྱུ་མཐུན་གྱི་འབྲས་བུ་མ་
བྱིན་ལེན་ལ་དགའ་བར་འགྱུར་བ་དང༌། མྱོང་བ་རྒྱུ་མཐུན་གྱི་འབྲས་བུ་ལོངས་
སྤྱོད་ཀྱིས་ཕོངས་པས་དབུལ་པོར་འགྱུར་ཞིང་། ལོངས་ སྤྱོད་ཅུང་ཟད་རྙེད་ཀྱང་
རང་དབང་དུ་སྤྱད་དུ་མེད་པར་གཞན་དང་ཐུན་མོང་བར་འགྱུར་བ་དང༌། མ་བྱིན་
ལེན་བྱས་པའི་བདག་པོའི་འབྲས་བུ་རང་གང་དུ་གནས་པའི་འཇིག་རྟེན་དེར་ཞིང་
ལ་ལོ་ཏོག་མི་འབྱུང་ཞིང་ཚོང་བྱས་ཀྱང་ཁེ་སྤོགས་མི་ཐོན་པ་དང་། འབྲས་བུའི་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཤིང་ལ་འབྲས་བུ་མི་ཆགས་པ་དང་། ཅུང་ཟད་རེ་ཆགས་ཀྱང་འབྲས་བུ་ཉུང་བ་
དང་། འབྲས་བུ་མི་གྲུང་བ་དང༌། འབྲས་བུ་ལོང་བ་དང་། ཆར་ཆེས་པ་དང་། ཐན་
པ་ཆེས་པས་འབྲས་བུ་མཐར་མི་ཕྱིན་པ་སོགས་མི་འདོད་པ་ཤ་སྟག་འབྱུང་བ་
སོགས་ཉེས་དམིགས་མཐའ་ཡས་པ་གསུངས་པ་དང༌། མ་བྱིན་ལེན་སྤངས་པའི་
ཚུལ་ཁྲིམས་རྣམ་པར་དག་པ་ལ་རྒྱལ་བ་སྲས་བཅས་ཐམས་ཅད་ཀྱིས་རྟག་ཏུ་
བསྔགས་པ་དང་། འགྲོ་བ་ལྷ་དང་བཅས་པའི་ཕྱག་གི་གནས་སུ་འགྱུར་བ་དང་།
གང་བསམས་པ་ཐམས་ཅད་འགྲུབ་པ་དང་། ཤི་ནས་བདེ་འགྲོའི་རྟེན་ཁྱད་པར་
ཅན་ཐོབ་པ་སོགས་རྣམ་སྨིན་དང་རྒྱུ་མཐུན་དང་བདག་པོའི་འབྲས་བུ་ཡིད་དུ་འོང་
བ་ཁྱད་པར་ཅན་སྔར་མ་བྱིན་ལེན་གྱི་འབྲས་བུ་བཤད་པ་དེ་དག་ལས་ལྡོག་སྟེ་
ཕུན་སུམ་ཚོགས་པར་འབྱུང་བ་སོགས་ཕན་ཡོན་མཐའ་ཡས་པ་གསུངས་སོ། །
སྐྱོན་དང་ཡོན་ཏན་ཞེས་སོགས་ཚིག་རྐང་གཉིས་པོ་འདི་ལ་སེམས་དཔའ་ཆེན་པོ་
པོ་ཏོ་བའི་ ཞལ་ནས། དེང་སང་འུ་ཅག་སངས་རྒྱས་ཀྱི་ས་ ཚུན་ཆད་ཤེས་ པའི་
མཁས་པར་རློམ་པ་མང་སྟེ། ནོར་ཅུང་ཟད་རེའི་ཕྱིར་དུ་རང་གི་ཚུལ་ཁྲིམས་སོགས་
ཡོན་ཏན་ཐམས་ཅད་ཆུད་གསོན་པར་བྱེད་པ་རྣམས་གཞུང་འདིས་མཁས་པའི་
གྲངས་ནས་བཏོན་ཏེ་རྨོངས་པའི་ཁྱུར་བཏང་ངོ་གསུངས། འདི་ཡང་མ་བྱིན་པར་
ལེན་པ་ལ་སྦྱར་བ་མཚོན་བྱེད་ཙམ་ཡིན་ཏེ། སྐྱོན་ཡོན་གྱི་བྱེ་བྲག་ཤེས་པའི་མཁས་
པ་རྣམས་གཞན་ལ་གནོད་པའི་ཕྱིར་དུ་རང་གི་ཡོན་ཏན་ཆུད་གསོན་པར་ག་ལ་
བྱེད་ཅེས་སོགས་སྡོམ་པ་གསུམ་དང་འགལ་བའི་ཉེས་པ་མཐའ་དག་ལ་སྦྱར་ཏེ་
བཤད་ན་བློ་གྲོས་ཆེས་ཆེར་འཕེལ་བར་འགྱུར་བས་དེ་ལྟར་དུ་ཤེས་དགོས་ཏེ།
འདིར་རྒྱ་ཆེར་བྲིས་ན་མང་དུ་དོགས་པས་མ་སྤྲོས་སོ། །བྱང་སེམས་བདག་ཉིད་
- 350 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་ པོ་ འདིས་ བསྐལ་ པ་ དུ་ མར་ བྱང་ ཆུབ་ ཀྱི་སེམས་ རིན་པོ་ཆེས་ ཀུན་ནས་
བསླངས་ཏེ་ཚུལ་ ཁྲིམས་ ཀྱི་ ཕར་ ཕྱིན་ལ་གོམས་པར་མཛད་པས། དུས་འདིར་
གཞན་གྱིས་བསྐུལ་ཡང་དེའི་དབང་དུ་མི་འགྲོ་བར་ཚངས་པ་དང་ལྷའི་དབང་པོ་
བརྒྱ་བྱིན་སོགས་ལྷའི་དཔལ་འབྱོར་གྱི་ཕྱིར་ཡང་རང་དང་ཆོས་རྒྱུ་མཚན་དུ་བྱས་
པའི་ངོ་ཚ་དང༌། གཞན་རྒྱུ་མཚན་དུ་བྱས་པའི་ཁྲེལ་ཡོད་བོར་ནས་མ་བྱིན་ལེན་
སོགས་ཉེས་སྤྱོད་ལ་དངོས་སུ་འཇུག་པ་ལྟ་ཞོག །ཆོས་དང་འགལ་བའི་ལས་ངན་
པ་དེ་ལྟ་བུ་བྱེད་པའི་ཡིད་ཀྱི་ཀུན་སློང་ཙམ་ཞིག་སྐྱེ་བར་བྱེད་པ་ལས་ལུས་ལ་གོས་
ཧྲུལ་ངན་པ་གྱོན། ལག་ཏུ་གྱོ་མོ་སྟེ་རྫ་སྣོད་ཆག་པོ་ཐོགས་ནས་དགྲ་བོའི་ཁྱིམ་གྱི་
སྒོ་ཁར་འཚོ་བ་སློང་བའི་ཕྱིར་འབྱོར་བ་མཐོང་ཡང་བླའོ། །མདོར་ན་སྲོག་གི་ཕྱིར་
ཡང་མ་བྱིན་ལེན་སོགས་ཚུལ་ཁྲིམས་དང་འགལ་བའི་ལས་མི་བྱའོ་ཞེས་དམ་
བཅའ་མཛད་པའོ། །འདི་ལ་འགྱུར་གསར་དུ། དགྲ་ཡི་ཁྱིམ་ནས་འབྱོར་པ་སློང་
ཡང་བླ། །ཞེས་འབྱུང་ལ། འགྱུར་རྙིང་འདིར། དགྲ་ཡི་ཁྱིམ་དུ་འབྱོར་པ་མཐོང་
ཡང་བླ། །ཞེས་འབྱུང་བ་འགྱུར་རྙིང་གི་ཚིག་ཟིན་ལྟར་ན་ལུས་ལ་གོས་ངན་གྱོན་
ལག་ཏུ་གྱོ་མོའི་སྣོད་ཐོགས་ནས་དགྲ་བོའི་བྲན་ཁོལ་དུ་གྱུར་ཏེ། དགྲ་ཡི་ཁྱིམ་དུ་
འབྱོར་ནས་བྲན་གྱི་ལས་བྱེད་པ་ཀུན་གྱིས་མཐོང་བ་ཞིག་བྱུང་ཡང་བླ་ཞེས་བྱ་བ་
ཡིན་ནམ་སྙམ་སྟེ། ཇི་ལྟར་ཡང་ཚེ་འདིའི་ལུས་སྲོག་ལོངས་སྤྱོད་རྙེད་བཀུར་སྙན་
གྲགས་གང་ལའང་མི་ལྟ་བར་ཚུལ་ཁྲིམས་མཐར་ཕྱིན་པ་ཞིག་བྱའོ་ཞེས་དམ་
བཅའ་བ་ལ་དོན་གཅིག་གོ །སེམས་དཔའ་ཆེན་པོ་པོ་ཏོ་བའི་ཞལ་ནས། སྙིང་ནས་
ཆོས་བྱེད་འདོད་པ་རྣམས་ཀྱིས་གཞུང་འདི་དག་སྙིང་པོ་ཟློ་བ་ལྟར་རྒྱུན་དུ་ཁ་ཏོན་
དུ་བྱ་དགོས་གསུངས་སོ། །
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཅུ་པ་བྲམ་ཟེའི་མཁན་པོ་དེ་བྱང་སེམས་བདག་ཉིད་ཆེན་པོ་ལ་སྙིང་ནས་
དད་པར་གྱུར་ཏེ་ལེགས་སོ་བརྗོད་ཅིང་རྒྱ་ཆེར་བསྔགས་པ་ནི། དེ་ནས་དེའི་མཁན་
པོ་དེ་ ཞེས་ པ་ནས། ལེགས་ པར་བྱུང་། ཞེས་ པའི་བར་ཏེ། དེ་ནས་བྱང་སེམས་
བདག་ཉིད་ཆེན་པོ་དེའི་མཁན་པོ་བྲམ་ཟེ་དེ་སྙིང་སྟེ་ཡིད་རབ་ཏུ་དགའ་ཞིང་ཡ་
མཚན་དུ་གྱུར་ནས་སྟན་ལས་ལངས་ཏེ་སེམས་དཔའ་ཆེན་པོ་དེ་ལ་ལག་པ་གཉིས་
ཀྱིས་འཁྱུད་ནས་སྨྲས་པ། བུ་ལེགས་སོ་ལེགས་སོ། །བྲམ་ཟེ་ཆེན་པོ་ལེགས་སོ། །
བདག་ཉིད་ཆེན་པོ་ཁྱོད་ཀྱི་ཤེས་རབ་ཕུན་སུམ་ཚོགས་པ་སྒོ་གསུམ་ཉེས་སྤྱོད་ལས་
ལེགས་པར་བསྡམས་ཏེ་རབ་ཏུ་ཞི་བས་བརྒྱན་པ་འདི་ལ་ནི་གཞན་གྱིས་བསྒྱུར་མི་
ཐུབ་པར་རང་གི་བློའི་སྟོབས་ཀྱི་སྤྱོད་པ་ངན་པ་ལས་ལྡོག་པ་སོགས་ཡོན་ཏན་ཁྱད་
པར་ཅན་དེ་ལྟ་བུ་འབྱུང་བ་རིགས་སོ། །འཇིག་རྟེན་འདི་ན་ཡ་རབས་དམ་པ་
རྣམས་དང་། མ་རབས་བྱིས་པ་རྣམས་ཀྱི་སྤྱོད་ཚུལ་ནི་ཁྱད་པར་རེ་ཆེ་སྟེ། བྱིས་པ་
རྣམས་ནི་རང་ལ་བློའི་སྟོབས་མེད་པར་གཞན་གྱི་ཚིག་ཙམ་གྱི་རྗེས་སུ་འབྲངས་ཏེ་
མཚན་མ་སྟེ་རྒྱུ་མཚན་ལྟར་སྣང་ཅུང་ཟད་ལ་བརྟེན་ནས་རང་གི་ཆོས་ལམ་འདོར་
བར་བྱེད་ལ། བདག་ཉིད་ཆེན་པོ་ཁྱོད་ལྟ་བུ་ཡུན་རིང་པོ་ནས་སྦྱངས་པའི་དཀའ་
ཐུབ་ཀྱི་མཐུ་གྲུབ་ཅིང་ཤེས་བྱའི་གནས་མཐའ་དག་མང་དུ་ཐོས་པ་དང་། ཇི་ལྟར་
ཐོས་པའི་དོན་རྣམས་རིགས་པས་དཔྱད་དེ་ངེས་ཤེས་ཁྱད་པར་ཅན་རྙེད་པའི་བློ་
གྲོས་ཀྱི་ནོར་དང་ལྡན་པའི་དགེ་བ་སྟེ་དམ་པ་རྣམས་ནི་ཕོངས་ཀྱང་ཆོས་མི་འདོར་
ཞིང་རང་སྤྱོད་ཚུལ་མི་འགྱུར་རོ། །བདག་ཉིད་ཆེན་པོ་ཁྱོད་ཀྱིས་རང་རིགས་དྲི་
མེད་བརྒྱན་པ་ནི་སྟོན་དུས་མཚན་མོ་ཟླ་བ་ཤར་བས་ནམ་མཁའ་དྭངས་པ་བརྒྱན་
པ་བཞིན་དུ་གྱུར་ཏོ། །རང་རིགས་བརྒྱན་ཚུལ་འདི་ལ་གཉིས་ཏེ། འཇིག་རྟེན་ལ་
-352 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ལྟོས་ཏེ་རང་རིགས་བརྒྱན་ཚུལ་དང་། འཇིག་རྟེན་ལས་འདས་པ་དམ་པའི་ཆོས་ལ་
ལྟོས་ཏེ་རང་རིགས་བརྒྱན་ཚུལ་ལོ། །འཇིག་རྟེན་ལ་ལྟོས་ཏེ་རང་ རིགས་བརྒྱན་
ཚུལ་ནི། རིགས་སྐྱོན་མེད་པ་བྲམ་ཟེའི་རིགས་ཡིན་ཞིང་། བྲམ་ཟེའི་རིགས་དེ་ལ་
བྲམ་ཟེའི་སྤྱོད་པ་རྨ་མེད་པ་ཆོས་དང་མཐུན་པར་སྤྱོད་པ་བདག་ཉིད་ཆེན་པོ་འདི་
ལྟ་བུ་བྱུང་བ་ནི་རིགས་དེའི་རྒྱན་དུ་ཆེའོ། །དམ་པའི་ཆོས་ལ་ལྟོས་པའི་རང་རིགས་
བརྒྱན་ཚུལ་ནི། བླ་མ་དེས་ཆོས་བཤད་པ་རྣམས་ཆོས་དང་མཐུན་པར་སྐྱོང་ཞིང་།
ཚིག་ཙམ་གྱི་བསྒྱུར་མི་ཐུབ་པར་སྤྱོད་པ་བརྟན་པ་འདི་ལྟ་བུ་བྱུང་བ་ནི་བླ་མ་དེའི་
རྒྱན་དུ་ཆེའོ། །ཡང་རིགས་ལ་ཐེག་པ་གསུམ་གྱི་རིགས་གསུམ་བཤད་པ་ལས་
བདག་ཉིད་ཆེན་པོ་འདི་ནི་སངས་རྒྱས་ཀྱི་རིགས་ཐེག་པ་ཆེན་པོར་རིགས་ངེས་པ་
ཡིན་ལ། སངས་རྒྱས་ཀྱི་རིགས་དྲི་མ་མེད་པ་བདག་ཉིད་ཆེན་པོ་འདིས་བརྒྱན་
པར་བྱས་པ་སྟེ། བྱང་ཆུབ་ཏུ་སེམས་བསྐྱེད་པ་ཙམ་གྱིས་སངས་རྒྱས་ཀྱི་རིགས་
དང་། སངས་རྒྱས་ཀྱི་སྲས་སུ་འགྱུར་བར་བཤད་ལ། བདག་ཉིད་ཆེན་པོ་འདི་ནི་
བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་བསྐལ་པ་
མང་པོར་བསླབས་ཏེ་ཕྱིར་མི་ལྡོག་པའི་གདེང་ཐོབ་པ་ཡིན་པས། རྒྱལ་བ་ཐམས་
ཅད་ཀྱི་བུ་གཅིག་པར་དགོངས་པ་དང་། བྱང་ཆུབ་སེམས་དཔའ་ཐམས་ཅད་ཀྱིས་
ཤིན་ཏུ་གཅེས་པའི་སྤུན་དུ་དགོངས་པ་དང་། གསང་བའི་བདག་པོ་ཕྱག་ན་རྡོ་རྗེ་
དང་རྒྱལ་པོ་ཆེན་པོ་རྣམ་ཐོས་སྲས་སོགས་དཀར་ཕྱོགས་སྐྱོང་བའི་སྲུང་མ་ཐམས་
ཅད་ཀྱིས་ཀྱང་དུས་རྟག་ཏུ་ཕྱི་བཞིན་འབྲངས་ནས་སྲུང་བ་དང༌། སྐྱོབ་པ་དང༌།
སྦེད་པར་བྱེད་པས་ན། སྟོན་ཟླ་ཤར་བས་ནམ་མཁའ་དག་པ་བརྒྱན་པས་ཀྱང་
དཔེར་བྱར་མེད་པའི་བསྔགས་འོས་སོ། །བདག་ཉིད་ཆེན་པོ་ཁྱོད་ཀྱི་མང་དུ་ཐོས་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་དོན་དང་ལྡན་ལ། བདག་ཉིད་ཆེན་པོ་ཁྱོད་ཕྱོགས་ཀུན་ཏུ་རྣམ་པར་ གྲགས་
པའང་དོན་ལྡན་ནོ། །འདི་ལ་སྔོན་གྱི་ཡིག་རྙིང་འགའ་ཞིག་ན་བདག་ཉིད་ཆེན་པོ་
ཤེས་རབ་བརྟན་པ་ཞེས་མཚན་རྣམ་པར་གྲགས་པ་དོན་དང་ལྡན་ནོ་ཞེས་འབྱུང་
ངོ༌། །མདོར་ན་བདག་ཉིད་ཆེན་པོ་ཁྱོད་ལ་ངས་ཆོས་བཤད་པའི་འབད་པ་བྱས་པ་
དོན་ཡོད་ལེགས་པར་བྱུང་ངོ་ཞེས་རྒྱ་ཆེར་བསྔགས་སོ། །གཞུང་འདིའི་དོན་ལ་
སེམས་དཔའ་ཆེན་པོ་པོ་ཏོ་བའི་ཞལ་ནས། ད་ལྟ་རང་རེ་འདུལ་བ་ལ་སློབ་པ་
རྣམས་ཀྱང་གནང་བ་བཀག་པ་གཉིས་ཀྱི་ནང་ནས་གནང་བའི་ཁུངས་ཁོ་ན་འཚོལ་
ཏེ་ཕུགས་རུལ་པའི་རྟགས་ཡིན། རང་གིས་ཉམས་ལེན་ཇི་བཞིན་མ་ནུས་ཀྱང་
གནང་བཀག་ལ་སྙད་འཚོལ་མི་བྱ་བར་རྒྱལ་བས་ཇི་ལྟར་གསུངས་པ་ལྟར་གནང་
བཀག་མ་ནོར་པར་འཛིན་དགོས། ལག་ལེན་ལྡོག་ཕྱོགས་ནས་བྱེད་པ་མན་ངག་
ཡིན། ད་ལྟ་བླ་མའི་དོན་དང་དགེ་འདུན་གྱི་དོན་ཡིན་ཟེར་ནས་སྡིག་པ་ལ་འཛེམ་
མེད་དུ་སྤྱོད་དེ། དེ་ནི་རང་གི་ཆོས་ལམ་འདོར་བ་ཡིན་པས་དེ་ལྟ་བུ་བྱར་མི་རུང་བ་
གཞུང་འདིས་བསྟན་གསུངས་སོ། ། །
གསུམ་པ་དོན་བསྡུས་ཏེ་གདམས་པ་ནི། དེ་བས་ན་ཞེས་པ་ནས། མདོ་སྡེ་
དག་ལའང་སྦྱར་བར་བྱའོ། །ཞེས་པའི་བར་ཏེ། དེ་ལྟར་རྟོགས་བརྗོད་འདིར་མ་
བྱིན་ལེན་སྤོང་བའི་ཚུལ་ཁྲིམས་སྲུང་ཚུལ་རྒྱས་པར་བཤད་པ་དེ་བས་ན། བྱང་
ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ཕྱིན་དྲུག་ལ་སློབ་པའི་སྐྱེས་བུ་
དམ་པ་རྣམས་ནི་དེ་ལྟར་བདག་རྒྱུ་མཚན་དུ་བྱས་ནས་ངོ་ཚ་བ་དང་། གཞན་རྒྱུ་
མཚན་དུ་བྱས་ནས་ཁྲེལ་ཡོད་པ་གཉིས་པོ་འདི་ཉིད་ཀྱིས་རང་གི་སྤྱོད་ཚུལ་གྱི་དུས་
ཏེ་མཚམས་ལས་ནམ་ཡང་འདའ་བར་མི་བྱེད་དོ། །སྟོན་པ་ཐུགས་རྗེ་ཅན་འདིས་
-354 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སྔོན་སློབ་པ་ལམ་གྱི་གནས་སྐབས་སུ་མ་བྱིན་ལེན་སྤོང་བ་སོགས་ཚུལ་ཁྲིམས་
རྐྱེན་གང་གིས་ཀྱང་བསྒྱུར་མི་ཐུབ་པར་ཉམས་པ་མེད་པར་བསྲུང་བར་མཛད་པའི་
རྣམ་ཐར་དེ་དག་བསམས་ནས་སྟོན་པའི་རྣམ་ཐར་ཉམས་ལེན་དུ་ཁྱེར་ཏེ། རྒྱལ་བ་
དགྱེས་པའི་ལམ་ལ་སློབ་པར་འདོད་པའི་རྒྱལ་སྲས་རྣམས་ཀྱིས་སྟོན་པས་ཇི་ལྟར་
མཛད་པ་དེ་ལྟར་དུ་བསླབ་པར་བྱའོ། །རྒྱལ་སྲས་རྣམས་ཀྱིས་ཇི་ལྟར་སློབ་པ་དེ་
བཞིན་དུ་འཇིག་རྟེན་འདིའི་བསམ་པ་དོར་ནས་རྒྱལ་བའི་བསྟན་པ་ལ་ཞུགས་པའི་
འཕགས་པ་ཉན་ཐོས་རྣམས་ཀྱིས་ཀྱང་གཞན་གྱི་དབང་དུ་མི་གཏང་བར་རང་གི་ངོ་
ཚ་ཤེས་པའི་སྟབས་ཀྱིས་ཚུལ་ཁྲིམས་དང་ལྡན་པ་མཐར་ཕྱིན་པར་བྱ་བའི་རིགས་
སོ། །ལྷག་པར་དུ་ཡང་འཕགས་པ་ཉན་ཐོས་རྣམས་ནི་འཁོར་བ་ལས་ཐར་པའི་
ཕྱིར་མགོ་ལ་མེ་ཤོར་བ་བཟློག་པ་ལྟར་བརྩོན་པ་ཤུགས་དྲག་ཏུ་བྱ་བ་ཡིན་ཞིང་།
འཁོར་བ་ལས་ཐར་པ་ལ་འཁོར་བར་འཆིང་བྱེད་ཉོན་མོངས་པའི་དབང་དུ་མ་སོང་
བར་ཚུལ་ཁྲིམས་མཐར་ཕྱིན་པ་ཞིག་བསྲུང་དགོས་ལ། ཚུལ་ཁྲིམས་རྣམ་པར་དག་
པ་ཞིག་འོང་པ་ལ་ལྟུང་བ་འབྱུང་བའི་སྒོ་བཞི་དགག་དགོས་ཤིང༌། དེ་ཐམས་ཅད་
ཀྱི་རྩ་བ་ཡང་ངོ་ཚ་ཤེས་པ་ལ་རག་ལས་པས་རང་གི་སྒོ་གསུམ་གྱི་སྤྱོད་པ་ཐམས་
ཅད་ངོ་ཚ་ཤེས་པའི་འོབས་ཀྱི་བསྐོར་ནས་ཉོན་མོངས་དང་ཉེས་སྤྱོད་ཀྱི་དགྲ་གང་
གིས་ཀྱང་འཇོམས་མི་ནུས་པ་ཞིག་བྱས་ན་མི་དགེ་བ་རབ་ཏུ་སྤོང་ཞིང་དགེ་བ་
མཐའ་དག་བསྒྲུབ་ནུས་པར་འགྱུར་རོ། །ཆོས་མངོན་པའི་མདོ་ལས་དགེ་བ་མཐའ་
དག་བསྡུ་ན་དགེ་བ་བཅུ་གཅིག་ཏུ་འདུ་བ་དང་། དེ་ཐམས་ཅད་ཀྱི་རྩ་བ་ཡང་དད་
པ་དང་ངོ་ཚ་ཤེས་པ་ལ་རག་ལས་པ་དང་། མི་དགེ་བ་ཐམས་ཅད་ཀྱི་རྩ་བ་ངོ་ཚ་
མེད་པ་དང་ཁྲེལ་མེད་པ་གཉིས་ཡིན་པར་གསུངས་པས། ཆོས་མངོན་པའི་མདོ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སོགས་ངོ་ཚ་དང་ཁྲེལ་ཡོད་ཀྱི་བསྔགས་པ་སྟོན་པའི་མདོ་སྡེ་རྣམས་ཀྱི་དོན་གཞུང་
འདི་དང་སྦྱར་ཏེ་བཤད་པ་དང་། སེམས་པ་དང་། ཉམས་སུ་ལེན་པ་ལ་སྦྱར་བར་
བྱའོ། །འཇིག་རྟེན་ལ་དབང་བྱེད་པའི་མདོ་སྡེ་དག་གི་དོན་བཤད་པ་ལ་ཡང་སྦྱར་
བར་བྱའོ། །འཇིག་རྟེན་ལ་དབང་བྱེད་པ་ནི་སེམས་དཔའ་ཆེན་པོ་རྣམས་གཞན་
དོན་རླབས་ཆེན་མཛད་པའི་ཚེ་གླིང་བཞི་ལ་དབང་བ་སོགས་འཇིག་རྟེན་སྐྱོང་བར་
མཛད་པའི་ཚུལ་མདོ་སྡེ་དག་ལས་འབྱུང་ལ། དེ་ལྟར་འཇིག་རྟེན་སྐྱོང་བའི་ཚེ་ངོ་ཚ་
དང་ཁྲེལ་ཡོད་གཉིས་དང་ལྡན་པས་སྐྱོང་དགོས་ལ། ཡོན་ཏན་འདི་གཉིས་མེད་ན་
རང་གཞན་གཉིས་ཀ་ཕུང་བ་ཞིག་འོང་བས་སོ། །ཡང་ན་འཇིག་རྟེན་ལ་དབང་
བྱེད་པ་ནི་ཁྲེལ་ཡོད་ཀྱིས་བྱེད་པས་སྔར་ངོ་ཚ་ཤེས་པ་ལ་བསྔགས་པ་དང་། འདིར་
ཁྲེལ་ཡོད་བསྟན་ནས་ རང་ གཞན་ གྱི་དོན་གང་བྱེད་ ཀྱང་ངོ་ཚ་དང་ཁྲེལ་ཡོད་
གཉིས་དང་ལྡན་པ་ཞིག་བྱ་དགོས་སོ་ཞེས་དེ་གཉིས་སྟོན་པའི་མདོ་སྡེ་དང་སྦྱར་ཏེ་
རང་གིས་ཉམས་སུ་བླང་བ་དང་། གཞན་ལའང་དེ་ལྟར་དུ་བཤད་པར་བྱའོ། །
བཞི་པ་ལེའུའི་མཚན་བསྟན་པ་ནི། བྲམ་ཟེའི་སྐྱེས་པའི་ རབས་ཏེ་བཅུ་
གཉིས་པའོ། །ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་མཛད་
པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་
མེ་ལས། རྟོགས་བརྗོད་བཅུ་གཉིས་པའི་བཤད་པའོ།། །།
༈ གསུམ་པ་འདོད་ལོག་སྤོང་བའི་ཚུལ་ཁྲིམས་ལ་སློབ་ཚུལ་དེ་བཞིན་
གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་རྣམ་ཐར་
དང་སྦྱར་ཏེ་བཤད་པ་ལ་བཞི། མཚམས་སྦྱར་བ། ཤི་བིའི་རྒྱལ་པོར་འཁྲུངས་པའི་
རྟོགས་བརྗོད་རྒྱས་ པར་ བཤད་པ། དོན་བསྡུས་ཏེ་ གདམས་པ། ལེའུའི་མཚན་
-356 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བསྟན་པའོ། །
དང་པོ་ནི། སྐྱེས་བུ་དམ་པ་རྣམས་ནི་བདག་རང་སྲན་ཐུབ་པས་བརྟེན་པའི་
ཕྱིར་སྡུག་བསྔལ་མི་བཟད་པས་གདུངས་ཀྱང་ལམ་ངན་པར་འཇུག་པར་མི་འགྱུར་
རོ། །ཞེས་པ་སྟེ། རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་གོམས་པ་ཉམས་འོག་ཏུ་
ཆུད་པའི་སྐྱེས་བུ་དམ་པ་རྣམས་ནི་མི་འདོད་པའི་རྐྱེན་ངན་ཅི་བྱུང་ཡང་གཞན་གྱི་
ལད་མོ་དང་། གཡམ་ལ་རྒྱུག་དང་། གཞན་གྱིས་བསྐུལ་བ་སོགས་ལ་མི་ལྟོས་
པར་རང་བློའི་སྟོབས་ཀྱིས་སྲན་ཐུབ་པས་རྐྱེན་གང་གིས་ཀྱང་བསྒྱུར་མི་ཐུབ་པར་
བློ་བརྟན་པོའི་ཕྱིར་ལུས་དང་སེམས་ལ་གནོད་པའི་སྡུག་བསྔལ་མི་བཟད་པས་
གདུངས་ཀྱང་ལམ་ངན་པར་འཇུག་པར་མི་འགྱུར་རོ། །སྟོན་པ་ཐུགས་རྗེ་ཅན་
འདིས་སྔོན་སློབ་པ་ལམ་གྱི་གནས་སྐབས་སུ་སྙིང་དུ་སྡུག་པའི་ཆགས་ཡུལ་དང་
ཕྲད་ཀྱང་ རང་བློའི་སྟོབས་ ཀྱིས་སྲན་བཙུགས་ནས་འདོད་ལོག་སྤངས་ཏེ་ཚུལ་
ཁྲིམས་མཐར་ཕྱིན་པར་མཛད་པའི་རྣམ་ཐར་བཟང་པོ་དེའི་རྗེས་སུ་བསླབ་པར་
བྱའོ། །གཞུང་འདི་ནི་དོན་ཤིན་ཏུ་རྒྱ་ཆེ་སྟེ། དང་པོར་སྐྱེས་བུ་ཆུང་ངུའི་བསམ་པ་
དང་ཐར་པ་ཆ་མཐུན་གྱི་དགེ་རྩ་བསྐྱེད་པ་ནས་ཐེག་པ་ཆེན་པོའི་ལམ་དུ་ཞུགས་ཏེ་
རྒྱལ་སྲས་ཀྱི་སྤྱོད་པ་ཡོངས་རྫོགས་ལ་སློབ་པའི་བར་ལ་ལམ་དེ་དང་དེའི་མི་
མཐུན་ཕྱོགས་ཀྱིས་བརྫི་བར་མི་ནུས་པར་གཉེན་པོའི་སྟོབས་བསྐྱེད་ནས་ལམ་
ཡང་དག་པ་དེ་དང་དེ་ལ་འཇུག་དགོས་པར་བསྟན་ཏེ། དང་པོར་ཚེ་འདིའི་རྙེད་
བཀུར་སྙན་གྲགས་ལུས་ལོངས་སྤྱོད་རྣམས་ལ་ཆགས་པ་དྲག་པོ་སྐྱེ་བའི་རྐྱེན་ནམ།
དེས་བདག་ལ་གནོད་པར་བྱེད་པ་ལུས་སེམས་ལ་གདུང་བ་དྲག་པོ་བསྐྱེད་པའི་
རྐྱེན་ཅི་བྱུང་ཡང་བློའི་སྟོབས་ཀྱིས་སྲན་བཙུགས་ཏེ། རྐྱེན་དེ་དང་དེའི་དབང་དུ་མི་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཏང་བར་འཇིག་རྟེན་ཕྱི་མའི་དོན་སྒྲུབ་པའི་ལམ་ཡང་དག་པ་ལ་འཇུག་པ་དང༌།
འཁོར་བའི་ཕུན་ཚོགས་ལ་སྲེད་པ་སྐྱེ་བའི་རྐྱེན་དང་། འཁོར་བའི་སྡུག་བསྔལ་མི་
བཟོད་པ་ཅི་བྱུང་ཡང་དེ་དག་ལ་ཆགས་སྡང་གི་དབང་དུ་མི་བཏང་བར་ཡིད་ཐར་
ལམ་ལ་བསྐུལ་བ་དང༌། རང་གཅིག་པུ་ཐར་འདོད་དང༌། སེམས་ཅན་བྱེད་ངན་
པས་ལུས་སེམས་ལ་གནོད་པའི་རྐྱེན་ངན་ཅི་བྱུང་ཡང་རྐྱེན་དེ་དག་གིས་མི་འགྱུར་
བར་འགྲོ་བ་ཉམ་ཐག་པའི་ངང་ཚུལ་བསམས་ནས་འགྲོ་བའི་སྡུག་བསྔལ་ཐམས་
ཅད་སྐད་ཅིག་དང་སྐད་ཅིག་ལ་རང་སྟེང་དུ་བབ་ཀྱང་བཟོད་པའི་སྲན་བཙུགས་ཏེ།
སྙིང་རྗེ་ལས་མི་ཉམས་པར་ཐེག་པ་ཆེན་པོའི་ལམ་ཡང་དག་པ་ལ་འཇུག་པ་དང༌།
དེ་བཞིན་དུ་སྦྱིན་པའི་མི་མཐུན་ཕྱོགས་ནས་ཤེས་རབ་ཀྱི་མི་མཐུན་ཕྱོགས་ཀྱི་བར་
རྐྱེན་གང་དང་གང་བྱུང་ཡང་བློའི་སྟོབས་ཀྱིས་སྲན་བཙུགས་ཏེ། ལམ་ངན་པ་གང་
དུའང་མི་འཇུག་པར་རྒྱལ་བ་དགྱེས་པའི་ལམ་ཡང་དག་པ་ལ་འཇུག་པ་ཞིག་
དགོས་ ཞེས་ བསྟན་ པ་ ཡིན་ནོ། །སེམས་ དཔའ་ ཆེན་ པོ་པོ་ཏོ་ བའི་ ཞལ་ནས།
མཚམས་སྦྱར་གྱི་གཞུང་འདི་འདོད་ལོག་སྤོང་བ་གཅིག་པུ་ལ་མི་སྦར་བར་སྡོམ་པ་
གསུམ་ གྱི་ བཅས་ མཚམས་ མཐའ་ དག་ ལ་ སྲན་ བཙུགས་ཏེ། གཉེན་པོ་བསྟེན་
ལུགས་འདི་ལྟར་དུ་བྱ་དགོས་པར་བསྟན་པ་ཡིན། ད་ལྟ་འུ་ཅག་གི་རྒྱུད་ཚོད་ལ་
ཚུལ་ ཁྲིམས་མཐར་ཕྱིན་པར་བྱེད་ པ་ལ་གཉེན་པོ་བསྟེན་ ལུགས་འདི་གལ་ཆེ་
གསུང་ངོ༌། །
གཉིས་པ་ཤི་བིའི་རྒྱལ་པོར་འཁྲུངས་པའི་རྟོགས་བརྗོད་རྒྱས་པར་བཤད་
པ་ལ་གསུམ། བསམས་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་
བསྟན་པ། ཁྱད་པར་རྒྱལ་པོ་སེམས་དཔའ་ཆེན་པོས་ལོག་གཡེམ་སྤོང་བའི་ཚུལ་
-358 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྲིམས་བསྲུང་བར་མཛད་ཚུལ་ལོ། །དང་པོ་ནི། དེ་ཡང་འདི་ལྟར་ཞེས་པ་ནས།
གྲག་གོ །ཞེས་པའི་བར་ཏེ། སྟོན་པ་ཐུགས་རྗེ་ཅན་དེ་ཉིད་ཀྱིས་སྔོན་སློབ་པ་ལམ་
གྱི་གནས་སྐབས་སུ་སྡུག་བསྔལ་དང་མི་འདོད་པ་ཅི་བྱུང་ཡང་སྙིང་སྟོབས་ཀྱིས་
སྲན་བཙུགས་ཏེ་ཚུལ་ཁྲིམས་མཐར་ཕྱིན་པར་མཛད་པའི་ཚུལ་དེ་ཡང་འདི་ལྟར་
ཐོས་ཏེ། སྟོན་པ་ཐུགས་རྗེ་ཅན་འདི་ཉིད་སྔོན་བྱང་ཆུབ་སེམས་དཔའི་སྤྱད་པ་སྤྱོད་
པ་ན་ལས་རྒྱུ་འབྲས་ལ་ཡིད་ཆེས་ཏེ་ཇི་སྐད་དུ་སྨྲ་བ་བཞིན་དུ་བྱེད་པ་དང་། ཇི་
ལྟར་བྱེད་པ་བཞིན་དུ་སྨྲ་བའི་བདེན་པ་དང་། གཏོང་བ་དང་། ཉེ་བར་ཞི་བ་དང་།
ཤེས་རབ་བཞིས་བསྡུས་པའི་ཕ་རོལ་ཏུ་ཕྱིན་པ་དྲུག་དང༌། བསྡུ་བའི་དངོས་པོ་
བཞི་ལ་ སོགས་པའི་ཡོན་ཏན་ ཁྱད་ པར་ ཅན་རྣམས་ ཀྱིས་ནམ་ མཁའི་ མཐས་
གཏུགས་པའི་འཇིག་རྟེན་ལ་རང་རང་གི་ཁམས་དང་། དབང་པོ་དང་། བསམ་པ་
དང་། བག་ ལ་ ཉལ་ དག་ དང༌ མཐུན་པར་ ཕན་ པར་ བརྩོན་ པ་ མཛད་ པ་ ལས།
སེམས་དཔའ་ཆེན་པོ་དེ་དུས་རེ་ཞིག་ཅིག་ན་འཛམ་བུའི་གླིང་གི་ཡུལ་ཤི་བི་བ་
རྣམས་ཀྱི་རྒྱལ་པོར་གྱུར་ཏོ་ཞེས་གྲག་གོ་སྟེ་ཕྱོགས་བཅུའི་རྒྱལ་བ་སྲས་བཅས་
རྣམས་དང་། ཁྱད་པར་སློབ་དཔོན་ཀླུ་སྒྲུབ་ཡབ་སྲས་ཀྱི་གསུང་བ་ཐོས་སོ། །རྒྱལ་
པོ་འདིའི་མཚན་རྒྱལ་པོ་དཔལ་འཛིན་ཞེས་བྱ་བ་ཡིན་ཞེས་སྔོན་གྱི་ཡིག་རྙིང་
འགའ་ཞིག་ལས་འབྱུང་ངོ༌། །བདེན་པ་ལ་སོགས་པའི་བཞི་པོ་འདི་ལ་ཆོས་བཟང་
རྣམ་པ་བཞི་ཞེས་རྒྱལ་པོ་ལ་གདམས་པ་རིན་པོ་ཆེའི་ཕྲེང་བ་ ལས་འབྱུང་ལ།
བདེན་པའི་བྱིན་རླབས་ལ་སོགས་པ་བྱིན་རླབས་བཞིའི་ཐ་སྙད་ཀྱང་པཎྜི་ཏ་འགའ་
ཞིག་གིས་བཤད་དོ། །འདི་དག་གིས་ཐེག་པ་ཆེན་པོའི་ལམ་གྱི་ལུས་ཡོངས་སུ་
རྫོགས་པ་སྟོན་པའི་ཚུལ་ནི་སྔར་རྒྱས་པར་བཤད་ཟིན་ཏོ། །
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཉིས་པ་རྟེན་དེའི་ཡོན་ཏན་སྤྱིར་བསྟན་པ་ལ་གཉིས། རྒྱལ་པོ་སེམས་
དཔའ་ཆེན་པོས་སྐྱེ་དགུ་རྣམས་ཀྱི་དོན་མཛད་ཚུལ་མདོར་བསྟན་པ་དང་། སེམས་
ཅན་གྱི་དོན་མཛད་ཚུལ་རྒྱས་པར་བཤད་པའོ། །དང་པོ་ནི། ཆོས་དང་འདུལ་བ་
མངོན་སུམ་དུ་གྱུར་པ་བཞིན་དུ་སྐྱེ་དགུ་རྣམས་ལ་ཕ་དང་འདྲ་བར་ཕན་འདོགས་
པར་གྱུར་ཏོ། །ཞེས་པ་སྟེ། རྒྱལ་པོ་སེམས་དཔའ་ཆེན་པོ་དེ་ནི་འགྲོ་བའི་དོན་དུ་
བསམས་བཞིན་དུ་སྐྱེས་བ་བཞེས་པ་ཡིན་ལ། འགྲོ་བ་ཡང་རིས་སུ་མ་ཆད་པར་སྐྱེ་
དགུ་རྣམས་ལ་ཕན་པ་འབའ་ཞིག་མཛད་ཅིང་། དེ་ཡང་ལན་རེ་རེ་ཙམ་དང་ཆ་རེ་
རེ་ཙམ་ནས་མིན་པར་ཉེས་སྐྱོན་ཐམས་ཅད་ལས་སྐྱོབ། ཕན་བདེ་ཐམས་ཅད་ལ་
འགོད་པ་ཕས་བུ་སྐྱོང་བ་དང་འདྲ་བར་ཕན་པ་མཛད་དོ། །ཕས་བུ་སྐྱོང་བ་ནི་བུ་དེ་
ཐོག་མར་ལུས་སྐྱེད་བསྲིང་བའི་ཐབས་དང་། ནར་སོན་ནས་སྒོ་གསུམ་གྱི་སྤྱོད་པ་
ཐམས་ཅད་ཕ་རང་ཉིད་དང་འདྲ་བར་བྱེད་དུ་གཞུག་པ་དང་། གནོད་པ་ཐམས་
ཅད་ལས་བསྲུང་། འཕྲལ་དང་ཕུགས་ཀྱི་ཕན་བདེ་རང་གིས་ཅི་ནུས་སུ་བསྐྱེད་དེ་
རྣམ་པ་ཀུན་ཏུ་བུ་དེ་ལེགས་པའི་ཆ་ལ་འགོད་པར་བྱེད་ལ། དེ་བཞིན་དུ་རྒྱལ་པོ་
སེམས་དཔའ་ཆེན་པོ་འདིས་ཀྱང་སྐྱེ་དགུ་རྣམས་ལ་ཕན་པ་མཛད་པའི་ཚེ་རང་ཉིད་
ཀྱི་སྒོ་གསུམ་གྱི་སྤྱོད་པ་ཐམས་ཅད་ཆོས་མངོན་སུམ་དུ་གྱུར་པ་དང་འདུལ་བ་
མངོན་ སུམ་ དུ་ གྱུར་ པ་ བཞིན་དུ་ སྐྱེ་ དགུ་ རྣམས་ ཉེས་སྐྱོན་མཐའ་ དག་ ལས་
བསྲུངས། ཡོན་ཏན་དག་ལ་བཀོད་དེ་ཕན་འདོགས་པར་གྱུར་ཏོ། །ཆོས་ནི་མདོ་སྡེ་
དང་མངོན་པ་སྟེ། མདོ་སྡེ་ནས་བཤད་པའི་ལས་རྒྱུ་འབྲས་ཀྱི་ཆོས་དང་རྣམ་པ་
ཀུན་ཏུ་གཞན་ལ་ཕན་པའི་ཐབས་སྟོན་པའི་ཐེག་པ་ཆེན་པོའི་ཆོས་རྣམས་དང་།
མངོན་པ་ནས་བཤད་པའི་རང་དང་སྤྱིའི་མཚན་ཉིད་ཇི་བཞིན་གཏན་ལ་འབེབས་
- 360 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ཆོས་རྣམས་དང༌། འདུལ་བ་ནི་རང་གི་སྒོ་གསུམ་གྱི་སྤྱོད་པ་རྣམས་བྱར་མི་
རུང་ བ་ མཐའ་ དག་ བསྡམས། བྱར་ རུང་ བ་ མཐའ་ དག་ བྱེད། དབང་ པོའི་ སྒོ་
བསྡམས་པས་ཞི་ཞིང་དུལ་བར་གནས་པའོ། །སེམས་དཔའ་ཆེན་པོ་རང་ཉིད་ཀྱིས་
སྤྱོད་ཚུལ་དེ་ལྟར་མཛད་པ་སྐྱེ་དགུ་རྣམས་ཀྱིས་དེ་མཐོང་ནས་སྡེ་སྣོད་གསུམ་གྱི་
དོན་མངོན་སུམ་དུ་གྱུར་པ་བཞིན་དུ་བླང་དོར་ཤེས་ནུས་པའོ། ། །
གཉིས་པ་སེམས་ཅན་གྱི་དོན་མཛད་ཚུལ་རྒྱས་པར་བཤད་པ་ནི། ཉེས་
པར་སྤྱོད་ལས། ཞེས་པ་ནས། ཡོང་མི་བཟོད། ཅེས་པའི་བར་ཏེ། རྒྱལ་པོ་སེམས་
དཔའ་ཆེན་པོ་དེས་སྐྱེས་དགུ་རྣམས་ལ་ ཕ་དང་འདྲ་བར་རྣམ་པ་ ཀུན་ཏུ་ཕན་
འདོགས་པར་མཛད་དེ། རང་གི་གདུལ་བྱར་གྱུར་པ་ཐམས་ཅད་སྲོག་གཅོད་པ་
དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེལ་པ་ལ་སོགས་པ་
ཉེས་པར་སྤྱོད་པ་མཐའ་དག་ལས་རྣམ་པར་བཟློག་པ་དང་། ལས་འབྲས་ལ་ཡིད་
ཆེས་ཀྱི་དད་པ་དང་། དགེ་བཅུའི་ཚུལ་ཁྲིམས་དང་། ཐར་པ་དོན་གཉེར་སོགས་
ཡོན་ཏན་གོང་ནས་གོང་དུ་འཕེལ་བ་ལ་རབ་ཏུ་འགོད་པར་མཛད་པའི་ཕྱིར་རྒྱལ་
པོ་སེམས་དཔའ་ཆེན་པོ་དེས་ནི་གདུལ་བྱ་རྣམས་ ཕས་བུ་དགའ་བར་བྱེད་པ་
བཞིན་དུ་མི་རྣམས་འཇིག་རྟེན་འདི་དང་ཕྱི་མ་གཉིས་ཀར་དགའ་བར་མཛད་པར་
གྱུར་ཏོ། །འགྱུར་ གསར་དུ། ཕ་ ཡིས་ དགའ་ བའི་ བུ་ བཞིན་ རྒྱལ་ པོ་ དེས། །མི་
རྣམས་འཇིག་རྟེན་གཉིས་ཀར་དགའ་བར་མཛད། །ཅེས་བསྒྱུར་ཏེ། ཚིག་རྐང་ཐ་
མ་འགྱུར་ལེགས་ཀྱང་ཚིག་རྐང་སྔ་མ་དེ་ནི་འགྱུར་རྙིང་ལས་གོ་དཀར་སོང་བས་
འགྱུར་མི་ལེགས་སོ། །
རྒྱལ་པོ་སེམས་དཔའ་ཆེན་པོས་མི་རྣམས་ལ་ཕན་འདོགས་མཛད་པ་དེ་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡང་སེམས་ཅན་སུ་ལའང་ཉེ་རིང་མེད་པར་སྙོམས་པར་མཛད་དེ། ཕོ་བྲང་ནང་གི་
མི་རྣམས་དང་གྲོང་ཁྱེར་ཕྱིའི་མི་རྣམས་ལ་ཉེ་རིང་མེད་པར་འདྲ་བར་སྙོམས། རང་
གི་མངའ་འོག་ཏུ་གཏོགས་པའི་ནང་གི་མི་རྣམས་དང་རྒྱལ་པོ་ཕ་རོལ་པོའི་མངའ་
འོག་གི་མི་རྣམས་འདྲ་བར་སྙོམས་ཏེ། མདོར་ན་སེམས་ཅན་ཐམས་ཅད་ལ་མ་བུ་
གཅིག་པ་ལ་བརྩེ་བ་ལྟར་ཡིད་འོང་གི་བྱམས་པ་དང་སྙིང་རྗེ་ཆེན་པོས་འདྲ་བར་
སྙོམས་ཏེ་སེམས་ཅན་ཐམས་ཅད་ཀྱི་ཁུར་ རང་ཐོག་ཏུ་འཁྱེར་བར་མཛད་དོ། །
རྒྱལ་པོ་སེམས་དཔའ་ཆེན་པོ་དེས་སེམས་ཅན་རྣམས་གཅེས་པར་སྐྱོང་ཚུལ་ཡང་
སོ་སོའི་འདོད་པ་ལྟར་ཉོན་མོངས་པ་དང་ཉེས་སྤྱོད་བྱེད་པ་རྣམས་ཅི་བདེར་མི་
འཇོག་པར་བཀའ་ཁྲིམས་བཙན་པོས་ཉེས་སྤྱོད་རྣམས་བཀག་ནས་ཆོས་དང་རྗེས་
སུ་མཐུན་པའི་བཀའ་ཁྲིམས་ཀྱིས་སྐྱོང་བར་མཛད་དོ། །རྒྱལ་པོ་སེམས་དཔའ་
ཆེན་པོ་དེའི་བཀའ་ཁྲིམས་ཆོས་དང་རྗེས་སུ་མཐུན་པར་མཛད་པའི་དེའི་ཚེ་འཛམ་
བུ་གླིང་ན་གནས་པའི་སྐྱེ་བོ་རྣམས་དགེ་བ་བཅུའི་ཁྲིམས་ལ་གནས་པས་ཆོས་མིན་
ངན་འགྲོའི་ལམ་ནི་བསྒྲིབས། ངན་སོང་གི་སྒོ་ནི་བཀག །མཐོ་རིས་ཀྱི་ལམ་ནི་སྐྱེ་
བོ་ཐམས་ཅད་ཀྱི་ལམ་པོ་ཆེར་བྱས། ངན་སོང་གི་སྒོ་བཀག་ནས་མཐོ་རིས་ཀྱི་རྟེན་
ལ་འགོད་པ་ཙམ་དུ་མ་ཟད། ཚེ་འདི་ལས་བློ་ལོག་ནས་འཇིག་རྟེན་ཕྱི་མའི་དོན་དུ་
དགེ་བ་བཅུ་བསྒྲུབ་པ་དང་། འཁོར་བ་ལ་ཞེན་པ་ལོག་ནས་ཐར་པའི་ལམ་སྒྲུབ་པ་
དང་། རང་དོན་ཡིད་བྱེད་ཀྱི་དབང་དུ་མ་སོང་བར་ཐེག་ཆེན་གྱི་ལམ་ལ་ཞུགས་ཏེ་
མཐར་སངས་རྒྱས་ཀྱི་གོ་འཕང་ལ་རེག་པའི་བར་ཐེམ་སྐས་ཀྱི་རིམ་པ་བཞིན་དུ་
གོང་ནས་གོང་དུ་འཁྲིད་པར་མཛད་དོ། །དེ་ལྟར་འཇིག་རྟེན་ལ་ཕན་པ་ནི་ཆོས་
དང་ལྡན་པ་ཉིད་ཡིན་པར་རྒྱལ་པོ་སེམས་དཔའ་ཆེན་པོ་དེས་མཐོང་ནས་འཛམ་བུ་
- 362 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གླིང་གི་མི་རྣམས་སྐྱོང་བའི་རྒྱལ་པོ་སེམས་དཔའ་ཆེན་པོ་དེ་ཉིད་རང་མ་གྲོལ་བར་
གཞན་དགྲོལ་མི་ནུས་པ་དང་། རང་མ་བརྒལ་བར་གཞན་སྒྲོལ་བར་བྱེད་མི་ནུས་
པར་གཟིགས་ནས་སེམས་ཅན་རྣམས་འདུལ་བའི་ཕྱིར་རང་ཉིད་ཆོས་དང་མཐུན་
པ་ཉིད་འབའ་ཞིག་སྤྱོད་ལ། རྣམ་པ་ཀུན་ཏུ་ཆོས་ཀྱི་ལམ་ལ་དགའ་ཞིང་གཞན་
ཆོས་བཞིན་སྤྱོད་པ་རྣམས་ལ་རྗེས་སུ་ཡི་རང་བ་དང་། ཕ་རོལ་པོས་གཞན་གྱི་ཆོས་
ལ་གནོད་པ་བྱས་པ་གཟིགས་ན་གནོད་པ་བྱེད་པ་པོ་དང་གནོད་བྱའི་ཡུལ་གཉིས་
ཀ་ལ་བུ་མེ་དོང་དུ་མཆོང་བ་མཐོང་བ་ལྟར་སྙིང་རྗེ་ཆེན་པོས་ཡོངས་སུ་མི་བཟོད་
དོ། །གཞུང་འདི་དག་གིས་ནི་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་
པས་སེམས་ཅན་གྱི་དོན་མཛད་ཚུལ་བསྟན་ཅིང་། སེམས་ཅན་གྱི་དོན་བྱེད་པའི་ཚེ་
བསྡུ་བའི་དངོས་པོ་བཞིའི་སྒོ་ནས་བྱ་དགོས་པར་ཡང་བསྟན་ཏེ། ཇི་ལྟར་བསྟན་
ཚུལ་ཞིབ་ཏུ་བྲིས་ན་ཡི་གེ་མང་དུ་དོགས་པས་མ་སྤྲོས་སོ། །གསུམ་པ་ཁྱད་པར་
རྒྱལ་པོ་སེམས་དཔའ་ཆེན་པོས་ལོག་གཡེམ་སྤོང་བའི་ཚུལ་ཁྲིམས་བསྲུང་པར་
མཛད་ཚུལ་ལ་བརྒྱད། ཤི་བིའི་ཡུལ་དེར་བུ་མོ་གཟུགས་ཤིན་ཏུ་བཟང་བ་ཞིག་
བྱུང་བ། བུ་མོ་དེའི་ ཕས་རྒྱལ་པོ་ལ་བུ་མོ་དེ་བཞེས་པར་གསོལ་བ། རྒྱལ་པོས་
བྲམ་ཟེ་མཚན་མཁན་རྣམས་རྟོག་ཏུ་བཅུག་པ། བྲམ་ཟེ་མཚན་མཁན་རྣམས་ཀྱིས་
བུ་མོ་དེ་བརྟགས་པ། བྲམ་ཟེ་རྣམས་ཀྱིས་བུ་མོ་དེའི་བྱད་གཟུགས་བཟང་ཆེས་
པས་རྒྱལ་པོའི་ཆོས་སྲིད་ཉམས་སུ་དོགས་ནས་དེ་རྒྱལ་པོ་ལ་མི་འོས་པར་གསོལ་
བ། རྒྱལ་པོས་བྲམ་ཟེ་རྣམས་ཀྱིས་གསོལ་བ་བཞིན་མ་བཞེས་པ། བུ་མོ་དེ་ཕས་
བློན་པོ་ཆེན་པོ་ཞིག་གི་ཆུང་མར་བཏང་བ། རྒྱལ་པོ་སེམས་དཔའ་ཆེན་པོས་ལུས་
སེམས་ལ་གདུང་བ་ཆེན་པོ་བྱུང་བ་དང་གཞན་གྱིས་ནན་གྱིས་བསྐུལ་ཡང་སྙིང་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྟོབས་ཀྱིས་སྲན་བཙུགས་ཏེ་ལོག་གཡེམ་ལ་མ་ཞུགས་པར་ཚུལ་ཁྲིམས་བསྲུང་བ་
མཐར་ཕྱིན་པར་མཛད་ཚུལ་ལོ། །དང་པོ་ནི། རྒྱལ་པོ་དེའི་བློན་པོ་ཞེས་པ་ནས། །
མྱོས་བྱེད་མ་ཞེས་བཏགས་སོ། །ཞེས་པའི་བར་ཏེ། དེའི་ཚེ་ཤི་བིའི་ཡུལ་དེར་རྒྱལ་
པོ་སེམས་དཔའ་ཆེན་པོ་དེའི་བློན་པོ་ཀི་རཱི་ཏ་བད་ས་ཞེས་བྱ་བ་ལ་བུ་མོ་ཤིན་ཏུ་
བཟང་མོ་ཞིག་བྱུང་སྟེ། བུ་མོ་དེ་ནི་མིའི་བུ་མོ་རང་བཞིན་ལས་བཟང་བ་ལྷའི་བུ་
མོའི་ནང་ནའང་གཟུགས་བཟང་བར་གྲགས་པ་དཔལ་མོ་མིའི་གཟུགས་དང་ལྡན་
པ་བཞིན་ནོ། །དཔལ་མོ་ནི་ལྷ་ཁྱབ་འཇུག་གི་ཆུང་མ་ཡིན་པར་མངོན་བརྗོད་སྣ་
ཚོགས་གསལ་བར་བཤད་དོ། །བུ་མོ་དེ་ནི་དགའ་བ་མངོན་སུམ་དུ་གྱུར་པ་བཞིན་
དུ་གཟི་མདངས་དང་ལྡན་པས་ཆགས་ལྡན་སུས་མཐོང་ཡང་མཐོང་བ་ཙམ་གྱིས་
དགའ་བ་སྐྱེའོ། །བུ་མོ་དེ་ནི་ལྷའི་བུ་མོ་བཞིན་དུ་ལྟ་ན་རབ་ཏུ་སྡུག་པ་ཆགས་ལྡན་
སུས་མཐོང་ཡང་ཡིད་འོང་ སྐྱེའོ། །དཔལ་མོ་ ལ་ སོགས་ པའི་དཔེ་གསུམ་དང་།
གཟུགས་མཆོག་དང་ལྡན་པ་དང་། གཟི་མདངས་མཆོག་དང་ལྡན་པ་དང༌། ལྟ་ན་
སྡུག་པ་གསུམ་རིམ་བཞིན་སྦྱར་རོ། །དེ་ལྟར་བུ་མོ་དེ་ནི་གཟུགས་བཟང་བ་སོགས་
ན་ཆུང་གི་ཡོན་ཏན་རབ་མཆོག་དང་ལྡན་པས་བུད་མེད་རིན་པོ་ཆེར་བཀུར་བ་
ཞིག་ཡོད་པར་གྱུར་ཏོ། །བཀུར་བ་ཞེས་པ་ནི་དེའི་ཚེ་སྐྱེ་བོ་ཀུན་གྱིས་བུད་མེད་
འདི་འདྲ་བ་ནི་འཇིག་རྟེན་དུ་ཆེར་མི་འབྱུང་བས་བུད་མེད་རིན་པོ་ཆེའོ་ཞེས་
བསྔགས་པའོ། །བུད་མེད་རིན་པོ་ཆེ་ནི་འཁོར་ལོས་བསྒྱུར་བའི་རྒྱལ་པོ་འཇིག་
རྟེན་དུ་བྱུང་བ་ན་རྒྱལ་པོ་དེའི་བསོད་ནམས་ཀྱི་མཐུས་སྐྱེ་བོ་གཞན་ལ་མེད་པའི་
འཇིག་རྟེན་གྱི་རིན་པོ་ཆེ་བདུན་འབྱུང་བའི་ནང་ནས་བཙུན་མོ་རིན་པོ་ཆེ་ནི་སུས་
མཐོང་ཡང་ཡིད་དུ་འོང་བ། ལྟ་ན་སྡུག་པ། ལུས་ལས་ཙན་དན་དང་ག་བུར་ལ་
- 364 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་པའི་དྲི་ཞིམ་པོ་བྲོ་བ། ཁ་ནས་ཨུཏྤ་ལའི་དྲི་ཞིམ་པོ་འབྱུང་བ། བུད་མེད་ཀྱི་
སྐྱོན་ལྔ་སྤངས་ཤིང་ཡོན་ཏན་བརྒྱད་དང་ལྡན་པ། སྐྱོན་ལྔ་ནི། སྐྱེས་པ་གཞན་ལ་
སེམས་ པ་དང་། སེར་སྣ་ཆེ་བ་དང་། མི་རིགས་པར་ཆགས་ པ་དང་། མི་ རིགས་
པའི་གནས་ལ་རྗེས་སུ་དགའ་བ་དང༌། ཁྱིམ་ཐབ་ཀྱི་སྲོག་གཅོད་པར་འདོད་པ་
ལྔའོ། །ཡོན་ཏན་བརྒྱད་ནི། ཁྱིམ་ཐབ་ཀྱི་བསམ་པ་དང་མཐུན་པ་དང་། བུ་མང་པོ་
བཙའ་བར་འགྱུར་བ་དང་། རིགས་མཐུན་པ་དང་། སྲིད་མཐོ་བར་འགྱུར་བ་དང་།
ཁྱིམ་ཐབ་བུད་མེད་གཞན་ལ་སེམས་པ་ན་ཕྲག་དོག་མི་བྱེད་པ་དང་། ཚིག་ཅལ་
ཅོལ་མེད་པ་དང༌། ལོག་པར་ལྟ་བ་མེད་པ་དང་། ཁྱིམ་ཐབ་མེད་ཀྱང་སྒྲ་དང་དྲི་
དང་རོ་དང་རེག་བྱ་དག་གི་དབང་དུ་མི་འགྱུར་བའོ། །བུད་མེད་དེའི་ལུས་ལ་སྐྱེ་བོ་
སུས་རེག་ཀྱང་བདེ་བའི་མཆོག་སྟེར་བ། བདེ་བ་དེས་ཀྱང་ཉོན་མོངས་པའི་རྐྱེན་དུ་
མི་འགྲོ་བར་སླར་ཉོན་མོངས་པ་ཉིད་ཀྱི་སྡུག་བསྔལ་ཞི་བར་བྱེད་པ། བུད་མེད་དེ་
གང་དུ་གནས་པའི་གླིང་དེར་བཀྲེས་སྐོམ་གྱི་སྡུག་བསྔལ་སེལ་བར་བྱེད་པ་ཞིག་
གོ །ཡུལ་དེར་བྱུང་བའི་བུད་མེད་དེ་ནི་རྒྱལ་སྲིད་སྣ་བདུན་གྱི་ནང་གི་བུད་མེད་
རིན་པོ་ཆེ་དེ་ལྟ་བུ་མིན་ཡང་། བྱད་གཟུགས་ཤིན་ཏུ་བཟང་བས་བུད་མེད་རིན་པོ་
ཆེ་ཞེས་དེའི་ཚེ་ཆགས་ལྡན་རྣམས་ཀྱིས་བསྔགས་པ་བྱས་པའོ། །འདོད་ཆགས་དང་
མ་བྲལ་བའི་སྐྱེ་བོ་དག་གིས་བུད་མེད་དེའི་ལུས་མཐོང་བ་ན་ཇི་སྲིད་མཐོང་བར་
གྱུར་པ་དེ་སྲིད་དུ་བུད་མེད་དེའི་གཟུགས་དང་སྐད་དང་ལང་ཚོའི་ཡོན་ཏན་རྣམས་
ལ་ཆགས་པས་བུད་མེད་དེ་ལ་མིག་གིས་ལྟ་བ་ལྡོག་པར་ཡོངས་སུ་མི་ནུས་སོ། །དེ་
བས་ན་བུད་མེད་དེའི་ཕ་མ་ལ་སོགས་པ་གཉེན་རྣམས་ཀྱི་བུ་མོ་དེའི་མིང་མྱོས་བྱེད་
མ་ཞེས་བཏགས་སོ། །གཉིས་པ་བུ་མོའི་ཕས་རྒྱལ་པོ་ལ་བུ་མོ་དེ་བཞེས་པར་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསོལ་བ་ནི། དེ་ནས་དེའི་ ཕས་རྒྱལ་པོ་ལ་བདས་པར་གསོལ་བ། ལྷ་ཁྱོད་ཀྱི་
ཡུལ་དུ་བུད་མེད་རིན་པོ་ཆེ་ཞིག་བྱུང་བར་གྱུར་ན། ཕྱག་ཏུ་བཞེས་སམ་མི་བཞེས་
པ་ནི་ལྷའི་ཉིད་མཁྱེན་ཏོ་ཞེས་གསོལ་ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་
བར་ཟད་དོ། །གསུམ་པ་རྒྱལ་པོས་བྲམ་ཟེ་མཚན་མཁན་རྣམས་རྟོག་ཏུ་བཅུག་པ་
ནི། དེ་ནས་རྒྱལ་པོ་དེས་བུད་མེད་ཀྱི་མཚན་ཉིད་ལ་མཁས་པའི་བྲམ་ཟེ་རྣམས་ལ་
འདི་ཅི་ང་ལ་འོས་པ་ཡིན་ནམ་མ་ཡིན་ཁྱེད་ཀྱིས་རྟོགས་ཤིག་ཅེས་བཀའ་སྩལ་
ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་བར་ཟད་དོ། ། །
བཞི་པ་བྲམ་ཟེ་མཚན་མཁན་རྣམས་ཀྱིས་བུ་མོ་དེ་བརྟགས་པ་ནི། དེ་ནས་
བུ་མོ་དེའི་ཕས་ཞེས་པ་ནས། སླར་བཀྱེའོ། །ཞེས་པའི་བར་ཏེ། དེ་ནས་བྲམ་ཟེ་དེ་
རྣམས་རྒྱལ་པོ་སེམས་དཔའ་ཆེན་པོའི་བཀའ་ལྟར་བུ་མོ་མྱོས་བྱེད་མའི་མཚན་
རྟོག་ཏུ་འོངས་པ་ན། བུ་མོ་དེའི་ཕ་བློན་པོ་ཆེན་པོ་དེས་བྲམ་ཟེ་དེ་དག་རང་གི་ཁྱིམ་
དུ་ཁྲིད་ནས་སྟན་བཟང་པོ་ལ་བཞག་སྟེ། བུ་མོ་མྱོས་བྱེད་མ་བྲམ་ཟེ་དེ་དག་ལ་
སྟོན་པའི་ཕྱིར་བུ་མོ་མྱོང་བྱེད་མ་ལ་བཟང་མོ་ཞེས་བོས་ནས། ཁྱོད་རང་གི་ལག་
གིས་བྲམ་ཟེ་འདི་རྣམས་ལ་ཁ་ཟས་བྲིམས་ཤིག་ཅེས་སྨྲས་པ་དང་། བུ་མོ་དེས་
ཕས་ཇི་ལྟར་སྨྲས་པ་དེ་བཞིན་དུ་བགྱིའོ་ཞེས་མཉན་ནས། བྲམ་ཟེ་རྣམས་ལ་རྒན་
པ་ནས་བཟུང་གོ་རིམ་བཞིན་དུ་ཁ་ཟས་བྲིམས་སོ། །དེ་ནས་བྲམ་ཟེ་དེ་དག་གིས་
བུ་མོ་མྱོས་བྱེད་མ་མཐོང་བ་ན། དེའི་གཟུགས་བཟང་པོས་ཡིད་ཕྱོགས་ནས་མིག་
ལྡོག་མི་ཐུབ་པར་བུ་མོ་དེའི་གདོང་ལ་མིག་མི་འཛུམ་པར་ལྟ། བུ་མོ་དེའི་གཟུགས་
དང་ལང་ཚོ་ལ་སེམས་ཆགས་ནས་འདོད་ཆགས་ཀྱིས་ཡིད་ཀྱི་བརྟན་པ་ཉམས་
པར་གྱུར། དེའི་ཚེ་བྲམ་ཟེ་དེ་དག་གི་མིག་ལ་འབྱེད་འཛུམ་བྱེད་པའི་དབང་ཡང་
- 366 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
མེད་ པར་ གྱུར་ ལ། རྒྱལ་ པོའི་ བཀའ་ ལྟར་ མཚན་ རྟོག་ པར་ འདོད་ ཀྱང་ དེའི་
གཟུགས་ལ་རྩེ་གཅིག་ཏུ་ཆགས་ནས་ཡིད་ལ་ཡུལ་གཞན་དཔྱོད་པའི་དབང་མེད་
པར་གྱུར། ཆང་གིས་ར་རོ་བ་ལྟར་འདོད་པས་མྱོས་ནས་ཡུལ་བཟང་ངན་གྱི་སྤུ་
རིས་དཔྱོད་པའི་འདུ་ཤེས་ཉམས་པར་གྱུར་ཏོ། །ཚིགས་བཅད་འདི་ནི་ཚིག་རྐང་རེ་
རེས་དོན་རེ་རྫོགས་པར་སྟོན་པ་མཛོད་ཅེས་བྱ་བའི་ཚིག་རྒྱན་དང་། ཚིག་རྐང་ཐ་
མ་གསུམ་ལ་ཚིག་རྐང་རེ་རེས་མཐར་གྱུར་ཅེས་བྱ་བ་རྫོགས་ཚིག་བརྗོད་སྙན་ངག་
པ་རྣམས་ཚིག་རྒྱན་ངོ་མཚར་བར་བྱེད་དོ། །གང་གི་ཚེ་བྲམ་ཟེ་དེ་དག་བུ་མོ་དེ་
མཐོང་བས་ལུས་བརྟན་ཞིང་མི་གཡོ་བར་འཁོད་པར་ཡང་བརྣག་མ་ནུས་པར་རང་
དབང་མེད་པར་གྱུར་པ་དེའི་ཚེ་ཁ་ཟས་ཟ་བ་ལྟ་ག་ལ་ནུས་ཏེ་མ་ནུས་སོ། །དེ་ནས་
ཁྱིམ་བདག་བློན་པོ་ཆེན་པོ་དེས་བུ་མོ་དེ་མིག་ལམ་དུ་བཞག་ན་བྲམ་ཟེ་དེ་དག་
གིས་ཁ་ཟས་ཟ་མི་ནུས་པར་རིག་ནས། རང་གི་བུ་མོ་མྱོས་བྱེད་མ་བྲམ་ཟེ་དག་གི་
མིག་ལམ་དུ་མི་སྣང་བར་བྱས་ནས་བདག་ཉིད་ཀྱིས་བྲམ་ཟེ་རྣམས་ལ་ཁ་ཟས་
བྲིམས་ཏེ་སླར་བཀྱེའོ། ། །
ལྔ་པ་བྲམ་ཟེ་རྣམས་ཀྱིས་བུ་མོ་དེའི་བྱད་གཟུགས་བཟང་ཆེས་པས་རྒྱལ་
པོའི་ཆོས་སྲིད་ཉམས་སུ་དོགས་ནས་དེ་རྒྱལ་པོ་ལ་མི་འོས་པར་གསོལ་བ་ནི། དེ་
ནས་དེ་དག་གིས་བསམས་པ། ཞེས་པ་ནས། མཛེས་པ་མེད་པ་བཞིན། །ཞེས་
པའི་བར་ཏེ། དེ་ནས་བྲམ་ཟེ་དེ་དག་གིས་བསམ་པ། མྱོས་བྱེད་མ་འདི་ནི་བྱད་
གཟུགས་ཧ་ཅང་བཟང་པོ་མི་ལས་འདས་པ་བཅོས་མའམ། སྤྲུལ་པའི་གཟུགས་
བཞིན་ཏེ། བུ་མོ་འདིའི་བྱད་གཟུགས་ནི་སུས་མཐོང་ཡང་ཡིད་འཕྲོག་པར་བྱེད་པ་
ཞིག་གོ་སྙམ་ནས། བུ་མོ་འདི་ནི་རྒྱལ་པོས་གཟིགས་པར་བྱ་བར་ཡང་མི་རིགས་ན་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བཙུན་མོར་དབུལ་དུ་ལྟ་ག་ལ་རུང་། བུ་མོ་འདི་བཙུན་མོར་ཕུལ་ན་ནི་འདིའི་བྱད་
བཞིན་བཟང་ཆེས་པས་གདོན་མི་ཟ་བར་རྒྱལ་པོ་དེ་བུ་མོ་འདི་ལ་ཆགས་པས་
སེམས་མྱོས་ནས་རང་དང་འཁོར་འབངས་ཐམས་ཅད་དཀོན་མཆོག་མཆོད་པ་
དང༌། དགེ་བ་བཅུའི་ཁྲིམས་བསྲུང་པ་དང་། ཐར་པའི་ས་བོན་འདེབས་པ་སོགས་
ཆོས་ཀྱི་དོན་བསྒྲུབ་པ་ལས་གཡེལ་བར་འགྱུར་ཞིང་། རྒྱལ་སྲིད་ཀྱི་བྱ་བ་རྒྱ་ཆེན་
པོའི་དོན་བསྒྲུབ་པ་ལ་ཡང་གཡེལ་བར་འགྱུར་ལ། རྒྱལ་པོའི་དོན་དཔྱ་ཁྲལ་བསྡུ་
བ་དང་། ཁེ་སྤོགས་སྤེལ་བ་དང་། ཞིང་ལས་སོགས་ཁྱིམ་པ་རྣམས་ཀྱི་བྱ་བ་དུས་
ལས་མི་ཡོལ་བར་བྱ་བ་དང་། ཆོམ་རྐུན་དང་དམག་གི་འཇིགས་པ་བསྲུང་བ་དང༌།
ཆོས་ དང༌ མཐུན་ པའི་ བཀའ་ ཁྲིམས་ བཙན་ པོ་ ཡང་ དང་ ཡང་ དུ་ བསྒྲགས་ཏེ་
འབངས་ཐམས་ཅད་དགེ་བ་བཅུའི་ཁྲིམས་ལ་གནས་ནས་ཕན་ཚུན་གནོད་འཚེ་
མེད་པར་བདེ་བར་འཚོ་བ་སོགས་བྱ་བ་རྒྱ་ཆེན་པོ་བསྒྲུབ་པར་བྱ་བ་རྣམས་དུས་
ལས་ཡོལ་བས་འབངས་རྣམས་ལ་ཕན་པ་དང་བདེ་བ་འབྱུང་བའི་ལམ་ཆད་དེ།།
མྱོས་བྱེད་མ་འདིས་རྒྱལ་པོ་འབངས་དང་བཅས་པ་ཕུང་བར་འགྱུར་རོ། །མྱོས་བྱེད་
མ་འདི་ནི་མཐོང་བར་གྱུར་པ་ཙམ་གྱིས་ཀྱང་དབེན་པའི་གནས་སུ་བསམ་གཏན་
ལ་ཡུན་རིང་པོར་མཉམ་པར་བཞག་པའི་མཐུས་ཁམས་གོང་མའི་ཏིང་ངེ་འཛིན་
དང་མངོན་ཤེས་དང་རྫུ་འཕྲུལ་སོགས་ཡོན་ཏན་རྒྱ་ཆེན་པོ་ཐོབ་པའི་དྲང་སྲོང་
རྣམས་ལའང་དངོས་གྲུབ་ཀྱི་གེགས་སུ་གྱུར་ན། ལང་ཚོ་དར་ལ་བབ་པ་དང་ལྡན་
ཞིང་འདོད་ཆགས་ཅན་གྱི་རྒྱལ་པོ་བདེ་བར་གནས་པ་བུད་མེད་ཀྱི་གདོང་དུ་མིག་
ལྟ་བར་བྱེད་པ་ཕུང་བ་སྨོས་ཅི་དགོས། བུད་མེད་བཟང་མོ་མཐོང་བས་དྲང་སྲོང་
རྣམས་ཀྱི་དངོས་གྲུབ་ཀྱི་གེགས་བྱེད་པ་ནི་དྲང་སྲོག་ལྷག་སྤྱོད་ཀྱི་གཏམ་རྒྱུད་
- 368 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཞིན་ཏེ། འདུལ་བ་ལུང་ལས། མི་དབང་བུ་མོའི་ལུས་ཀྱི་རེག་པ་ཡིས། །དཀའ་
ཐུབ་ཆེན་པོ་རྭ་ཅན་དཀའ་ཐུབ་ཉམས། །ལྷག་སྤྱོད་རླུང་གི་ལམ་ནས་མི་དབང་གི།
ཁྱིམ་དུ་འོངས་ནས་ནགས་སུ་རྐང་པས་སོང་། །ཞེས་གསུངས་པ་ལྟར། སྔོན་དྲང་
སྲོང་ལྷག་སྤྱོད་ཅེས་བྱ་བ་ཁམས་གོང་མའི་ཏིང་ངེ་འཛིན་ཐོབ་པ་མངོན་ཤེས་དང་
རྫུ་འཕྲུལ་དང་ལྡན་པ་ཞིག་རྫུ་འཕྲུལ་གྱིས་ནམ་མཁའ་ལས་རྒྱལ་པོའི་ཕོ་བྲང་དུ་
འོངས་པ་ན། རྒྱལ་པོའི་བཙུན་མོ་མཛེས་མ་ཞིག་གིས་དྲང་སྲོང་དེ་ལ་ཕྱག་བྱས་ཏེ་
རྐང་པ་ལ་རེག་པ་ན། བུད་མེད་མཛེས་མ་དེ་མཐོང་བ་དང་། དེས་རེག་པ་ཙམ་
གྱིས་ཁམས་གོང་མའི་ཏིང་ངེ་འཛིན་ཉམས་ཤིང་མངོན་ཤེས་དང་རྫུ་འཕྲུལ་ཡང་
ཉམས་ཏེ་ནགས་ཁྲོད་དུ་རྐང་པས་འགྲོ་དགོས་བ་ཞིག་བྱུང་། བུད་མེད་བཟང་མོ་
ལ་ཆགས་པས་ཆོས་དང་རྒྱལ་སྲིད་ཀྱི་བྱ་བ་གཉིས་ཀ་ཉམས་པར་འགྱུར་བ་ནི། མ་
ལུ་ཏ་ཡི་འཁྲི་ཤིང་འཁྲིས་པས་ལྗོན་ཤིང་བཟང་པོ་ཉམས། །བུད་མེད་དག་ལ་རེག་
པའི་རྒྱུ་ཡིས་འཇིག་རྟེན་ཕུང་བར་འགྱུར། །དེ་ཡི་སླད་དུ་མགྱོགས་པར་འཆི་བའི་
སྦྲུལ་གྱིས་ཟིན་བླ་ཡི། །སྐྱེས་པའི་ལག་པས་བུད་མེད་མཆོག་ལ་རེག་པ་མི་རུང་
ངོ༌། །ཞེས་ གསུངས་ པ་ ལྟར་ རོ། །བྲམ་ཟེ་དེ་ དག་ གིས་ བུད་ མེད་ བཟང་མོ་ལ་
ཆགས་པས་ཆོས་སྲིད་ཉམས་པར་འགྱུར་བ་དེ་བས་ན། ད་ནི་རྒྱལ་པོ་ཆེན་པོ་ལ་
དོན་འདི་ཞུ་བའི་དུས་ལ་བབ་བོ་སྙམ་ནས། སྐབས་ཤིག་ཏུ་རྒྱལ་པོའི་སྤྱན་སྔར་
དོང་སྟེ། རྒྱལ་པོ་ཆེན་པོ་ཞེས་བོས་ནས། མྱོས་བྱེད་མ་ཞེས་བྱ་བའི་བུ་མོ་དེ་བདག་
ཅག་གིས་མཐོང་སྟེ། དེའི་བྱད་གཟུགས་ནི་རབ་ཏུ་བཟང་བ་ཞིག་འདུག་ནའང་།
དེ་ནི་མཚན་ངན་ཏེ་དཔལ་དང་མི་ལྡན་པ་ཞིག་ལགས་པས་རྒྱལ་པོ་ཆེན་པོས་མྱོས་
བྱེད་མ་ཞེས་བྱ་བའི་བུ་མོ་འདི་གཟིགས་སུའང་མི་རུང་ན་ཁབ་ཏུ་བཞེས་ཏེ་བཙུན་
-369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མོར་བགྱི་བ་ལྟ་ག་ལ་རུང་། མཚན་ངན་པ་སྨད་པའི་བུད་མེད་ནི་གང་དུ་སོང་ཡང་
ཕ་མའི་ཁྱིམ་དང་ཁྱོའི་ཁྱིམ་གཉིས་ཀར་གཏམ་ངན་འབྱུང་སྟེ་གྲགས་པ་མེད་པར་
བྱེད་པ་དང༌། ཁྱིམ་གཉིས་ཀའི་འབྱོར་པ་མེད་པར་བྱེད་དེ། དཔེར་བགྱི་ན་མཚན་
མོ་ནམ་མཁའ་དྭངས་པར་ཟླ་བ་ཤར་ན་གནམ་ས་གཉིས་ཀ་མཛེས་པར་བྱེད་པ་
ལ། མཚན་མོ་ཟླ་བ་སྤྲིན་རུམ་དུ་ནུབ་ལ་ནི་གནམ་སའི་བྱེ་བྲག་མཛེས་པ་མེད་པ་
བཞིན་དུ་བུད་མེད་མཚན་ངན་མས་ཀྱང་ ཁྱིམ་གཉིས་ཀའི་དཔལ་འབྱོར་དང་
མཛེས་པ་མེད་པར་བྱེད་དོ་ཞེས་ཞུས་སོ། །
དྲུག་པ་རྒྱལ་པོས་བྲམ་ཟེ་རྣམས་ཀྱིས་གསོལ་བ་བཞིན་མ་བཞེས་པ་ནི།
རྒྱལ་པོ་དེས་ཞེས་པ་ནས། མེད་པ་གྱུར་ཏོ། །ཞེས་ པའི་བར་ཏེ། བྲམ་ཟེ་རྣམས་
ཀྱིས་དེ་ལྟར་གསོལ་བ་ན། རྒྱལ་པོ་སེམས་དཔའ་ཆེན་པོ་དེས་བྲམ་ཟེ་རྣམས་ཀྱིས་
ཇི་ལྟར་ཞུས་པ་དེའི་ཚིག་ཐོས་ཤིང་དོན་ངེས་ནས་བུ་མོ་དེ་བྱད་གཟུགས་བཟང་
ཡང་མཚན་ངན་ཞེས་གྲགས་པས། ངའི་རིགས་དང་མཐུན་པ་མ་ཡིན་ནོ་སྙམ་ནས་
བུ་མོ་དེ་ལ་ཆགས་པ་མེད་པར་གྱུར་ཏེ་མ་བཞེས་སོ། །བདུན་པ་བུ་མོ་དེ་ཕས་བློན་
པོ་ཆེན་པོ་ཞིག་གི་ཆུང་མར་བཏང་བ་ནི། རྒྱལ་པོ་ཞེས་པ་ནས། བྱིན་ནོ། །ཞེས་
པའི་བར་ཏེ། བུ་མོ་དེའི་ཕ་ཁྱིམ་བདག་དེས་བུ་མོ་དེ་རྒྱལ་པོ་མི་བཞེས་པར་ཤེས་
ནས། རྒྱལ་པོ་དེའི་བློན་པོ་ཨ་བྷི་པཱ་ར་ཀ་ཞེས་བྱ་བ་ཞིག་ལ་ཆུང་མར་བྱིན་ནོ། །
བརྒྱད་པ་རྒྱལ་པོ་སེམས་དཔའ་ཆེན་པོས་ལུས་སེམས་ལ་གདུག་པ་ཆེན་
པོ་བྱུང་བ་དང་གཞན་གྱིས་ནན་གྱིས་བསྐུལ་ཡང་སྙིང་སྟོབས་ཀྱིས་སྲན་བཙུགས་
ཏེ་ལོག་གཡེམ་ལ་མ་ཞུགས་པར་ཚུལ་ཁྲིམས་བསྲུང་བ་མཐར་ཕྱིན་པར་མཛད་
ཚུལ་ལ་ལྔ། ཤི་བིའི་ཡུལ་དུ་ཀུ་མུ་དའི་དུས་སྟོན་བྱུང་བ་ན་རྒྱལ་པོ་སེམས་དཔའ་
370 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོས་ཀུ་མུ་དའི་དུས་སྟོན་ཉམས་སུ་མྱོང་བ་དང་གྲོང་ཁྱེར་བརྒྱན་པ་བལྟ་བའི་
ཕྱིར་གྲོང་ཁྱེར་དུ་གཤེགས་པ། མྱོས་བྱེད་མས་རྒྱལ་པོ་ལ་བརྟགས་པ། རྒྱལ་པོས་
མོས་བྱེད་མ་མཐོང་བ། རྒྱལ་པོ་སེམས་དཔའ་ཆེན་པོ་འདི་ལས་དང་ཉོན་མོངས་
པའི་དབང་དུ་མི་འགྲོ་བར་ལམ་ལ་བརྟན་པ་ཐོབ་པ་ཞིག་ཡིན་ཡང་ཕྱིར་རབས་ཀྱི་
གདུལ་བྱ་རྣམས་ལ་གདམས་པའི་ཕྱིར་བུ་མོའི་དེའི་བྱད་གཟུགས་མཐོང་བས་
སེམས་དབང་མེད་དུ་ཕྲོགས་པར་བསྟན་པ། བུ་མོ་དེའི་ཁྱོ་བློན་པོ་ཆེན་པོས་མྱོས་
བྱེད་མ་བཞེས་པར་གསོལ་ཡང་ལོག་གཡེམ་ལ་མ་ཞུགས་པར་ཚུལ་ཁྲིམས་བསྲུང་
བ་མཐར་ཕྱིན་པར་མཛད་ཚུལ་ལོ། །དང་པོ་ནི། དེ་ནས་རེ་ཤིག་ཅིག་ཅེས་པ་ནས།
ཉེ་བ་ཞིག་ཏུ་ཕྱིན་པ་དང་། ཞེས་པའི་བར་ཏེ། དེ་ནས་དུས་རེ་ཤིག་ཅིག་ན་ཤི་བིའི་
ཡུལ་དུ་ཀུ་མུ་དའི་དུས་སྟོན་བྱུང་བ་ན་རྒྱལ་པོ་སེམས་དཔའ་ཆེན་པོ་དེ་མཐར་གྱིས་
བདག་རང་གི་མངའ་འོག་ཏུ་གཏོགས་པའི་གྲོང་ཁྱེར་རྣམས་ན་མེ་ཏོག་ཀུ་མུ་དའི་
དགའ་སྟོན་བཟང་པོ་གསར་དུ་བྱུང་བ་དེ་ལྟ་བ་འདོད་པས། རིན་པོ་ཆེ་སྣ་ཚོགས་
ཀྱིས་སྤྲད་པའི་ཤིང་རྟ་མཆོག་ལ་ཞོན་ཏེ་ཁ་ལོ་བསྒྱུར་བ་རབ་ཏུ་དགའ་བ་ཞེས་བྱ་
བས་སྣ་དྲངས། འཁོར་མང་པོས་བསྐོར་ཏེ་ལམ་པོ་ཆེ་དང་གྲོང་ཁྱེར་གྱི་སྲང་དང་།
ཟོང་སྣ་ཚོགས་བཀྲམ་པའི་ཚོང་ཁང་རྣམས་ཕྱག་བདར་བྱས་ཤིང་དྲི་བཟང་གི་ཆུས་
ཆག་ཆག་བཏབ་པ། གདུགས་དང་རྒྱལ་མཚན་དང་བ་དན་རྣམ་པ་མང་པོ་བསྒྲེང་
བ། རྒྱལ་པོ་གང་དང་གང་དུ་འབྱོན་པའི་སའི་སྟེང་ཐོག་ཐག་མེ་ཏོག་སིལ་མ་ཆལ་
པར་བཀྲམ་པ། ལང་ཚོ་དར་ལ་བབ་པའི་གཞོན་ནུ་རྣམས་དང་ན་ཆུང་རྣམས་རྒྱལ་
པོ་ལ་ཤིས་པ་བརྗོད་པའི་གླུ་དབྱངས་ལེན་པ། གར་མཁན་རྣམས་གར་རྣམ་པ་
མང་པོ་བྱེད་པ། སྐྱེ་བོ་ཕལ་མོ་ཆེ་ཕན་ཚུན་གཅིག་ལ་གཅིག་གནོད་འཚེ་མེད་པར་
371-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཞད་གད་དང་རྩེད་མོ་རྣམ་པ་མང་པོ་བྱེད་པ། སིལ་སྙན་རྣམ་པ་མང་པོ་སྒྲོགས་
པ། ཀུ་མུ་དས་གཙོ་བྱས་མེ་ཏོག་རྣམ་པ་མང་པོ་དང་བདུག་སྤོས་རྣམ་པ་མང་པོ་
དང༌། དྲི་བཟང་གི་ཕྱེ་མ་དང་། གོས་གསར་པ་རྣམ་པ་མང་པོ་དང་། ཕྲེང་བ་རྣམ་
པ་མང་པོ་དང་། ཁྲུས་ཀྱི་རྫིང་བུ་བརྒྱན་པ་མང་པོ་དང༌། སྤོས་ཆུས་གང་བའི་ཁྲུས་
བུམ་ཐོགས་པ་མང་པོ་དང༌། བྱུག་སྤོས་བསུང་ཞིམ་པོའི་ངད་ལྡང་བ་མང་པོས་ཡིད་
དུ་འོང་བར་བྱས་པ། ཡུལ་གྲུ་སོ་སོ་ནས་བྱུང་བའི་ཚོང་ཟོང་བཟང་པོ་རྣམ་པ་མང་
པོ་བཀྲམ་པ། གྲོང་ཁྱེར་གྱི་མི་རྣམས་དར་ཞིང་གནོད་འཚེ་མེད་པས་སེམས་དགའ་
ལ། གོས་བཟང་པོ་གྱོན་ཞིང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པས་ཆས་
རབ་ཏུ་བཟང་བ་རྣམས་ཀྱིས་གང་བའི་གྲོང་ཁྱེར་མཆོག་གི་ནང་ནས་སོང་སོང་བ་
ལས། བློན་པོ་ཨ་བྷི་པཱ་ར་ཀ་ཞེས་བྱ་བ་དེའི་ཁྱིམ་དང་ཉེ་བ་ཞིག་ཏུ་ཕྱིན་པར་གྱུར་
ཏོ། །
གཉིས་པ་མྱོས་བྱེད་མས་རྒྱལ་པོ་ལ་བརྟགས་པ་ནི། དེ་ནས་མྱོས་བྱེད་
མས་བསམས་པ། ཞེས་ པ་ནས། བལྟའོ་སྙམ་མོ། །ཞེས་ པའི་བར་ཏེ། རྒྱལ་ པོ་
སེམས་ དཔའ་ ཆེན་ པོ་ གྲོང་ཁྱེར་ དུ་ གཤེགས་ པ་ ཐོས་ པ་ ན། མྱོས་བྱེད་མས་
བསམས་པ། བདག་ནི་རྒྱལ་པོ་འདིས་མཚན་ངན་ནོ་ ཞེས་ སྐྱོན་བཏགས་ནས་
བཙུན་མོར་མ་བཞེས་པར་སྤངས་སོ་སྙམ་སྟེ་སྙིང་ན་བཞིན་དུ་རྒྱལ་པོ་བསླུ་བའི་
བསམ་པས་ཁང་ཐོག་ནས་རྒྱལ་པོ་ལྟ་འདོད་པ་འདྲ་བར་བྱས་ནས། ལུས་བྱད་
མཛེས་པ་རྒྱལ་པོ་གང་ནས་འབྱོན་པའི་ཕྱོགས་སུ་བསྟན་ནས་སྤྲིན་གྱི་སྟེང་ན་གློག་
འགྱུ་བ་བཞིན་དུ་ཡང་ཐོག་གི་སྟེང་ན་གནས་ཏེ་ལུས་གཡོ་བ་དང་། མིག་ཟུར་གྱིས་
ལྟ་བ་དང་། ལན་བུ་འཆོས་པ་ལྟར་བྱས་ཏེ་བཞིན་བསྒྱུར་བ་སོགས་སྐྱེས་པ་བསླུ་
- 372 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། |
བའི་རྣམ་འགྱུར་དང་བཅས་པ་རྒྱལ་པོའི་མིག་ལམ་དུ་གསལ་བར་སྣང་བར་བྱས་
ཏེ་འདུག་གོ །དེ་ལྟར་འདུག་ནས་དེ་བདག་ལྟ་བུ་མཚན་ངན་པ་རྒྱལ་པོའི་བཙུན་
མོར་མི་རུང་བ་འདི་མཐོང་ན་རྒྱལ་པོ་འདིས་དྲན་པ་རྣམ་པར་གཡོ་བ་བདག་ཉིད་
རང་གིས་འཛིན་ནུས་སམ་མི་ནུས་བལྟའོ་སྙམ་མོ། །
གསུམ་པ་རྒྱལ་པོས་མྱོས་བྱེད་མ་མཐོང་བ་ནི། དེ་ནས་རྒྱལ་པོ་དེ་གྲོང་
ཁྱེར་གྱི་མཆོག་བརྒྱན་པ་ལྟ་ ལྟ་བ་ལས། བུ་མོ་དེ་མིག་སྔ་ན་སྣང་བར་འདུག་
འདུག་པ་མཐོང་བར་གྱུར་ཏོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །
བཞི་པ་རྒྱལ་པོ་སེམས་དཔའ་ཆེན་པོ་འདི་ལས་དང་ཉོན་མོངས་བའི་དབང་དུ་མི་
འགྲོ་བར་ལམ་ལ་བརྟན་པ་ཐོབ་པ་ཞིག་ཡིན་ཡང་ཕྱི་རབས་ཀྱི་གདུལ་བྱ་རྣམས་
ལ་གདམས་པའི་ཕྱིར་བུ་མོ་དེའི་བྱད་གཟུགས་མཐོང་བས་སེམས་དབང་མེད་དུ་
ཕྲོགས་པར་བསྟན་པ་ལ་བརྒྱད། འདོད་ཆགས་ཀྱི་རྒྱུ་རྐྱེན་ཚང་ན་འདོད་ཆགས་
ངེས་པར་སྐྱེའོ་ཞེས་བསྟན་པའི་ཕྱིར་བུ་མོ་དེའི་བྱད་གཟུགས་མཐོང་བས་སེམས་
ཆགས་པར་གྱུར་ཚུལ་བསྟན་པ། ཁ་ལོ་བ་ལ་བུ་མོ་དེ་སུ་ཡིན་དྲིས་པ། ཁ་ལོ་བས་
ལན་གསོལ་བ། འདོད་ཆགས་མཐུ་ཆེ་བར་བསྟན་པ། འདོད་ཆགས་སྤོང་དཀའ་
བར་བསྟན་པ། འདོད་ཆགས་ཀྱིས་ཚེ་འདིར་ལུས་སེམས་རྣལ་དུ་གནས་པའི་བདེ་
བ་དང་ཕྱི་མར་ཕན་པའི་ཆོས་གཉིས་ཀ་ཉམས་པར་བྱེད་པར་བསྟན་པ། ཆགས་པ་
དྲག་པོས་བཅིངས་པ་རྣམས་ལ་ཆགས་ཡུལ་དེ་ལས་གཞན་པའི་སྣང་བ་རྣམས་
སེམས་འཁྲུག་པའི་རྐྱེན་དུ་འགྲོ་བར་བསྟན་པ། ཆགས་པ་དྲག་པོས་གདུངས་པ་ན་
ལུས་ཀྱིས་རྣམ་འགྱུར་ཕྱིར་མངོན་པར་བསྟན་པའོ། ། ། །
དང་པོ་ནི། དེ་ནས་རྒྱལ་པོ་དེ་ཞེས་པ་ནས། ཡིད་ལ་མི་འབབ་པར་གྱུར་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཏོ། །ཞེས་པའི་བར་ཏེ། དེ་ནས་རྒྱལ་པོ་སེམས་དཔའ་ཆེན་པོ་དེ་སྔོན་ཡུན་རིང་པོ་
ནས་ལམ་ལ་སྦྱངས་པའི་མཐུ་ཆེ་བས་སེམས་ཉོན་མོངས་པ་གང་གིས་ཀྱང་གཡོ་
བར་མི་ནུས་ཤིང་། ཚེ་འདིའི་ཕུན་ཚོགས་ཀྱི་དབང་དུ་བྱས་ན་ཡང་ཕོ་བྲང་སླས་ཀྱི་
ན་ཆུང་བཟང་མོ་རང་གི་བཙུན་མོ་མང་པོའི་ལུས་བཟང་ཞིང་རྒྱན་སྣ་ཚོགས་ཀྱིས་
བརྒྱན་ཏེ་ཆས་པ་རྒྱུན་དུ་མཐོང་མཐོང་ཞིང་། དེ་དག་གི་འདོད་པའི་ཡོན་ཏན་ལྔ་
ལ་རྒྱུན་དུ་ཚིམ་པར་ལོངས་སྤྱད་པར་གྱུར་པས། འདོད་པའི་ཡོན་ཏན་གཞན་ལ་
སྨོན་པ་དང་རེ་བ་བྱ་མི་དགོས་པ་དང་། ལས་རྒྱུ་འབྲས་ཀྱི་ཆོས་དང་ཉོན་མོངས་
པའི་གཉེན་པོ་ཐར་ལམ་ལ་རྗེས་སུ་དགའ་བས་ཡིད་མ་འཕྱར་ལ། དྲན་ཤེས་བག་
ཡོད་བརྟན་པོས་དབང་པོ་ཐུལ་བར་བྱེད་པ་ལ་བརྩོན་པར་གྱུར་ཅིང་། སྙིང་སྟོབས་
བརྟན་པའི་ཡོན་ཏན་ཆེ་ལ། བདག་དང་ཆོས་རྒྱུ་མཚན་དུ་བྱས་ནས་ངོ་ཚ་ཆེ་བ་
དང༌། ཕྱོགས་བཅུའི་རྒྱལ་བ་སྲས་བཅས་རྒྱུན་དུ་དཔང་པོར་དྲན་པས་ཁྲེལ་ཡོད་
དང་ལྡན་པས་སྒོ་གསུམ་ཉེས་སྤྱོད་གང་ལའང་མི་འཇུག་ཅིང་། ལྷག་པར་ཤི་བིའི་
ཡུལ་གྱི་འབངས་རྣམས་དགེ་བ་བཅུའི་བཀའ་ཁྲིམས་བཙན་པོས་སྐྱོང་བས་ལོག་
གཡེམ་གྱི་ཕྱིར་གཞན་གྱི་བུད་མེད་ལྟ་བ་ལ་མ་མོས་ཏེ་ལྟ་བའི་འདོད་པ་མེད་ཀྱང་།
ཕྱི་རབས་ཀྱི་གདུལ་བྱ་རྣམས་ལ་དབང་པོ་མ་བསྲུངས་ཤིང་མ་བསྡམས་པར་ན་
ཆུང་མཛེས་མ་ལ་མིག་གིས་བལྟས་ན་འདོད་ཆགས་སྐྱེའོ་ཞེས་འདོམས་པའི་ཕྱིར་
རང་ཉིད་ལ་དེ་ལྟར་གྱུར་པའི་ཚུལ་བསྟན་ནས་མྱོས་བྱེད་མའི་གཟུགས་མཐོང་ནས་
འདོད་ཆགས་ལངས་ཤིང་། འདི་ལྟ་བུའི་མཛེས་པ་ཅི་ཞིག་ཡིན་སྙམ་དུ་ཡིད་ལ་ཡ་
མཚན་ཆེར་གྱུར་ནས་མྱོས་བྱེད་མ་ཞེས་བྱ་བའི་བུད་མེད་དེ་ལ་མིག་མི་འཛུམ་པར་
རིང་ཞིག་བལྟས་ནས། འདི་ཅི་ཀུ་མུ་དའི་མེ་ཏོག་ཡིན་ནམ། འོན་ཏེ་ཁྱིམ་འདིའི་ལྷ་
- 374 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
མོ་ཞིག་ཡིན་ནམ། བརྒྱ་བྱིན་ལ་སོགས་པའི་ལྷའི་ཆུང་མ་ཞིག་འདིར་འོངས་པ་
ཡིན་ནམ། སྒྲ་གཅན་ལ་སོགས་པའི་ལྷ་མ་ཡིན་གྱི་ཆུང་མ་ཞིག་འདིར་འོངས་པ་
ཡིན། གཟུགས་འདི་ལྟ་བུ་མི་ལ་མི་འོང་བས་འདི་ནི་མི་ལུས་མ་ཡིན་ནོ་སྙམ་དུ་
ཡིད་ལ་ཤར་རོ། །ཚིགས་བཅད་འདི་ནི་ཆགས་ལྡན་རྣམས་ཀྱིས་ན་ཆུང་བཟང་མོ་
བསྔགས་ཚུལ་ཏེ། བཟང་མོ་དེའི་བཞིན་བཟང་བས་ལྷ་དང་མི་གང་ཡིན་ངོ་མ་
ཤེས་པ་ལྟར་དུ་ཐེ་ཚོམ་གྱི་སྒོ་ནས་ཕུལ་བྱུང་དུ་བསྔགས་པ་དང༌། འདི་ལྟ་བུའི་
གཟུགས་མི་ལ་མི་འོང་བས་འདི་མི་མ་ཡིན་ནོ་ཞེས་དོན་ལ་བསྙོན་པ་ལྟར་བྱས་ཏེ་
ཁྱད་འཕག་ཏུ་བསྔགས་པའི་ཚིག་སྦྱོར་ངོ་མཚར་བ་ཞིག་སྟེ། མཁས་མཆོག་དཔའ་
བོས་སངས་རྒྱས་ལ་བསྟོད་པ་མཛད་པ་ན་ཡང་བརྒྱ་ལྔ་བཅུ་པར། ཁྱོད་ཀྱི་ཞལ་གྱི་
པདྨ་དང་། །པདྨ་ཉི་མས་ཁ་ཕྱེ་བ། །བུང་བས་མཐོང་ན་པདྨ་ནི། །ཐེ་ཚོམ་དཔྱང་
ཐག་ལ་འཇུག་འགྱུར། །ཞེས་བསྔགས་སོ། །དེ་སྙམ་དུ་ཡིད་ལ་བྱས་ནས་རྒྱལ་པོ་
སེམས་དཔའ་ཆེན་པོ་དེ་དེ་ལྟར་དུ་དཔྱད་དཔྱོད་ནས་དེ་ལ་ལྟ་བས་ཚིམ་པར་མ་
གྱུར་བཞིན་དུ་ཤིང་རྟ་དེ་ཕྱོགས་དེ་ནས་ཐལ་ཏེ་བུ་མོ་དེ་མིག་ལམ་དུ་བྱེད་མི་ནུས་
པར་སོང་བ་དང་ཡིད་ལ་མི་འབབ་པར་གྱུར་ཏོ། །
གཞུང་འདིས་ནི་ཆགས་ལྡན་རྣམས་ལ་འདོད་ཆགས་སྐྱེ་བའི་རྒྱུ་བསྟན་ཏེ།
འདོད་ཆགས་སྐྱེ་བའི་རྒྱུ་ནི་གསུམ་སྟེ། ཐོག་མེད་ནས་གོམས་པའི་ཆགས་པའི་ས་
བོན་སེམས་ལ་ཡོད་པ་དང་། ཡུལ་བཟང་མོ་མིག་ལམ་དུ་མཐོང་བ་དང་། དེ་ལ་
དཔྱོད་པའི་ཚུལ་མིན་ཡིད་བྱེད་གསུམ་མོ། །རྒྱུ་དེ་གསུམ་ཚང་ན་འདོད་ཆགས་
ངེས་པར་སྐྱེ་བ་ནི་མཛོད་ལས། ཕྲ་རྒྱས་སྤངས་པ་མ་ཡིན་དང་། །ཡུན་ནི་ཉེ་བར་
གནས་པ་དང་། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡིན། །ཞེས་གསུངས་ པ་ ལྟར་ རོ། །ས་ སྡེ་ལས་ནི་ཉོན་མོངས་སྐྱེ་བའི་རྒྱུ་དྲུག་
གསུངས་ཏེ། རྟེན་ ཉོན་མོངས་པའི་བག་ལ་ཉལ་དང་། ཉོན་མོངས་སྐྱེ་བ་དང་
མཐུན་པའི་ཡུལ་སྣང་བ་དང་། འདུ་འཛིའི་ཁྲོད་དུ་གནས་ཤིང་གྲོགས་ངན་དང་
འགྲོགས་པ་དང་། ཆོས་ལོག་མཉན་པ་དང༌། སྔོན་གོམས་པའི་ཉོན་མོངས་པའི་
སྟོབས་བསྐྱེད་པ་དང་། སྡུག་བསྔལ་མི་སྡུག་གི་མཚན་མ་སྒྲོ་འདོགས་པ་སོགས་
ཚུལ་མིན་ཡིད་བྱེད་དེ་དྲུག་གོ །གཞུང་འདིས་ནི་ཉོན་མོངས་སྐྱེ་བའི་རྒྱུ་འདུ་འཛིའི་
ཁྲོད་དུ་གནས་པ་དང༌། དབང་པོ་མ་བསྲུངས་པ་སོགས་ཉོན་མོངས་ པའི་རྒྱུར་
དངོས་སུ་བསྟན་ཅིང་། རྒྱུ་གཞན་རྣམས་ཀྱང་དོན་གྱིས་བསྟན་ལ། སྤྱིར་ཆོས་བྱེད་
པར་འདོད་པ་ཐམས་ཅད་དང༌། ལྷག་པར་རྒྱལ་བའི་བསྟན་པ་རབ་ཏུ་བྱུང་བ་
རྣམས་ཀྱིས་ནི་བུད་མེད་གཟུགས་བཟང་གཡེར་པོ་ལ་མིག་གིས་ལྟ་མི་རུང་བ་དང་།
བུད་མེད་གཡེར་པོ་གང་དུ་གནས་པའི་ཁྱིམ་དུའང་འགྲོ་མི་རུང་བ་དང་། དབེན་པ་
སྐྱབས་ཡོད་དུ་བུད་མེད་དང་ལྷན་ཅིག་ཁྲིམས་གྲོགས་མེད་པར་སེ་གོལ་གྱི་ཡུན་
ཙམ་དུའང་ གནས་ མི་རུང་ བ་ དང༌། སྨད་འཚོང་ མ་ དང་ ཆང་འཚོང་མའི་ ཁྱིམ་
སོགས་སྤྱོད་ཡུལ་མ་ཡིན་པ་སྔར་འགྲོ་མི་རུང་བ་སོགས་ཚུལ་འདི་དག་ལ་རྒྱལ་
བས་བཅའ་ཁྲིམས་དམ་པར་མཛད་དོ། ། །
གཉིས་པ་ཁ་ལོ་བ་ལ་བུ་མོ་དེ་སུ་ཡིན་དྲིས་པ་ནི། དེ་ནས་རྒྱལ་པོ་དེ་ཞེས་
པ་ནས། སུ་ཞིག་ཡིན། ཞེས་པའི་བར་ཏེ། དེ་ནས་རྒྱལ་པོ་དེ་སྐྱེ་བོ་གཞན་དག་ལ་
སེམས་ཆགས་པའི་དབང་དུ་སོང་བ་ནི་འདི་ལྟར་ཡིད་གདུང་བར་བྱེད་པའོ་ཞེས་
སྟོན་པའི་ཕྱིར་བུད་མེད་དེ་ལ་ཆགས་པས་སྙིང་སྟོར་བ་བཞིན་དུ་བུད་མེད་དེ་
འབའ་ཞིག་ལ་སེམས་རྩེ་གཅིག་ཏུ་གྱུར་ཅིང་། བདག་རང་གི་གནས་ཕོ་བྲང་དུ་
-376 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཕྱིན་པ་དང༌། འདོད་ཆགས་ཀྱི་དབང་གིས་ཡིད་ལ་བརྟན་པ་མེད་པར་གྱུར་པ་དང་
ཤིང་རྟའི་ཁ་ལོ་བསྒྱུར་བ་རབ་ཏུ་དགའ་བ་ཞེས་བྱ་བ་དེ་ལ་སྐྱེ་བོ་གཞན་གྱིས་མ་
ཚོར་བས་གསང་སྟེ་དྲིས་པ། ཕྱི་ར་དཀར་པོས་བསྐོར་བའི་ཁྱིམ་དེ་སུའི་ཁྱིམ་ཡིན་
ཁྱེད་ཀྱིས་ཤེས་སམ། ཁྱིམ་དེའི་སྟེང་ན་སྤྲིན་དཀར་སྟེང་ན་གློག་འགྱུ་བ་བཞིན་དུ་
མཛེས་པར་སྣང་བའི་བུད་མེད་དེ་སུ་ཞིག་ཡིན། དེ་གཞོན་ནུ་མ་ཡིན་ནམ། གཞན་
གྱི་ཆུང་མར་བྱིན་ཟིན་པ་ཞིག་ཡིན་དྲིས་སོ། །སྤྲིན་དཀར་སྟེང་ན་ཞེས་པའི་ཚིག་
རྐང་གཉིས་པོ་འདིའི་ཚིག་རྒྱན་སྦྱོར་ཚུལ་སངས་རྒྱས་ལ་བསྟོད་པ་བྱེད་པ་ན།
བརྒྱ་ ལྔ་ བཅུ་ པ་ ལས། ཁྱོད་ ཞལ་ གསེར་ གྱི་མདོག་ ལྡན་ པར། །ཚེམས་དཀར་
མཛེས་པར་གྱུར་པ་ནི། །གསེར་གྱི་རི་གསེབ་སྟོན་ཀ་ཡི། །ཟླ་ཟེར་དྲི་མེད་ཞུགས་
པ་འདྲ། །ཞེས་བསྔགས་པ་ལྟར་ཚིག་རྒྱན་ངོ་མཚར་བའོ། །གསུམ་པ་ཁ་ལོ་བས་
ལན་གསོལ་བ་ནི། ཁ་ལོ་བསྒྱུར་བས་སྨྲས་པ། ལྷ་ཉིད་ཀྱི་བློན་པོ་ཨ་བྷི་པཱ་ར་ཀ་
ཞེས་བགྱི་བ་ཞིག་མཆིས་ཏེ། ཁྱིམ་དེ་ནི་དེའི་ཁྱིམ་ལགས་སོ། །བུ་མོ་དེ་ཡང་དེ་
ཉིད་ཀྱི་མཆིས་འབྲང་ལགས་ཏེ། ཀི་རཱི་ཏ་བད་ས་ཞེས་བགྱི་བའི་བུ་མོ་མྱོས་བྱེད་མ་
ཞེས་བགྱི་བ་ལགས་སོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། །བཞི་པ་
འདོད་ཆགས་མཐུ་ཆེ་བར་བསྟན་པ་ནི། རྒྱལ་པོ་དེས་ཞེས་པ་ནས། མྱོས་པ་བཞིན་
དུ་བྱེད། ཅེས་པའི་བར་ཏེ། རྒྱལ་པོ་དེས་ཁ་ལོ་བསྒྱུར་བས་ཇི་ལྟར་ཟེར་བ་དེ་སྐད་
ཅེས་ཐོས་ནས་བུད་མེད་ནི་ཁྱིམ་བདག་གཞན་གྱི་ཆུང་མ་ཡིན་ནོ་སྙམ་སྟེ། རང་གི་
བཙུན་མོར་ ལེན་ པའི་ རེ་ཐག་ཆད་པས་ སེམས་ ཁོང་དུ་ཆུད་ཅིང་མིག་རྩ་ དང་
མདངས་ཉམས་ཤིང་ཤུགས་ནར་ཞེས་ཕྱུང་ནས་བུད་མེད་དེ་ལ་སེམས་ཆགས་
བཞིན་དུ་དལ་བུས་སྐྱེ་བོ་གཞན་ལ་སྨྲས་པ་མིན་པར་བདག་རང་ལ་སྨྲས་པ། ཨེ་
- 377-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མའོ་ཞེས་ངོ་མཚར་བའི་ཚིག་སྔོན་དུ་བཏང་ནས། བུད་མེད་འདི་ལ་མྱོས་བྱེད་མ་
ཞེས་མིང་ཇི་ལྟར་བཏགས་པ་དེ་ནི་དོན་དག་རྗེས་སུ་མཐུན་ཏེ། དེའི་གཟུགས་
སུས་མཐོང་ཡང་སེམས་ཆགས་པས་མྱོས་པར་བྱེད་པས་སོ། །དེའི་མིང་དེ་ནི་ཐོས་
པ་ཙམ་གྱིས་སེམས་ལ་དགའ་བ་བསྐྱེད་ པས་ཚིག་ཀྱང་སྙན་ནོ། །འཛུམ་པའི་
མདངས་རབ་ཏུ་དཀར་བ་མེ་ཏོག་ཀུ་མུ་ད་ལྟ་བུའི་བུད་མེད་མྱོས་བྱེད་མ་ཞེས་པ་
འདི་ནི་མྱོས་བྱེད་དངོས་ཏེ། འདི་ལྟར་བདག་གི་སེམས་མྱོས་པ་བཞིན་དུ་དབང་
མེད་དུ་བྱེད་དོ་ཞེས་ཆགས་ལྡན་རྣམས་ཀྱི་སེམས་ན་ཆུང་གིས་ཕྲོགས་པའི་ངང་
ཚུལ་བརྗོད་པའོ། །ཚིགས་བཅད་འདི་ནི་འཇིག་རྟེན་ན་ཆང་ལ་མྱོས་བྱེད་དུ་གྲགས་
ཀྱང་ཆང་ལས་མཐུ་ཆེ་བའི་མྱོས་བྱེད་གཞན་ཡོད་དེ། ཆགས་ལྡན་རྣམས་ཀྱིས་ན་
ཆུང་བཟང་མོ་མཐོང་བ་ནི་སེམས་རང་དབང་མེད་པར་ཕྲོགས་ཏེ་མྱོས་པར་བྱེད་
པས། མྱོས་བྱེད་འདི་ནི་ཆང་གིས་མྱོས་པ་ལས་མཐུ་ཆེའོ་ཞེས་བརྗོད་པ་སྲིད་པ་
ཅན་གྱི་རྒྱན་ཞེས་སྙན་ངག་པ་རྣམས་ཚིག་སྦྱོར་ངོ་མཚར་བར་བྱེད་དོ། །ལྔ་པ་
འདོད་ཆགས་སྤོང་དཀའ་བར་བསྟན་པ་ནི། དེ་ནི་ཞེས་པ་ནས། དབང་དུ་གྱུར།
ཅེས་པའི་བར་ཏེ། ཐོག་མ་མེད་པ་ནས་ཁམས་གསུམ་གྱི་འཁོར་བ་འདིར་འཁོར་
བ་ནི་གང་ཟག་གཞན་གྱིས་རང་བཅིངས་པ་མིན་གྱི། རང་གི་སེམས་ཀྱིས་རང་
བཅིངས་པ་སྟེ། རང་གི་སེམས་ཡུལ་ལ་ཆགས་པའི་དབང་གིས་རང་དབང་མེད་
པར་བཅིངས་ཏེ་འཁོར་བར་འཁོར་བ་ཡིན་ནོ་ཞེས་འདོམས་པའི་ཕྱིར་རང་ཉིད་
ཡུལ་ལ་ཆགས་པས་བཅིངས་པ་ལྟར་དུ་བསྟན་ཏེ། མྱོས་བྱེད་མ་ཞེས་བྱ་བའི་བུད་
མེད་དེ་ནི་མིག་གིས་མཐོང་བ་ནས་བཟུང་རྗེད་པར་བདག་འདོད་ན་ཡང་བརྗེད་མི་
ཐུབ་པར་སེམས་ཀྱི་མངོན་སུམ་དུ་མཐོང་བ་བཞིན་དུ་རྒྱུན་དུ་དྲན་པར་གྱུར་ལ།
- 378 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བདག་གི་སེམས་ནི་བུད་མེད་དེ་ལ་ཆགས་ཤིང་རྩེ་གཅིག་ཏུ་གནས་ཏེ་ཡུལ་གཞན་
གང་ལའང་དཔྱོད་མི་ཐུབ་པར་སེམས་འདི་ནི་བུད་མེད་དེའི་དབང་དུ་གྱུར་ཏོ། །
འདི་ལྟར་འདོད་ཆགས་ཀྱི་འཆིང་བ་ཤིན་ཏུ་དམ་ཞིང་གཅོད་དཀའ་བ་ནི། ཚོམས་
ལས་ཀྱང་། ནོར་བུའི་རྣ་ཆ་བུ་དང་བུ་མོ་ལ། །ཡོངས་སུ་ཆགས་སེམས་གང་ཡིན་
ལ་བལྟས་ན། །ལྕགས་ཤིང་གྲེས་མ་ལས་བྱས་ཆིངས་མ་གང་། །དེ་དག་དམ་པོ་
མིན་ཞེས་འཕགས་པ་གསུང་། །འདོད་པའི་ཆིངས་མ་གང་ཡིན་དེ་ལྷོད་ཀྱང་། །
རབ་ཏུ་གྲོལ་བར་དཀའ་ཞེས་འཕགས་པ་གསུང་། །ཞེས་གསུངས། ས་སྡེ་ལས་
ཀྱང་འདོད་ཆགས་ནི་རས་ལ་སྣུམ་ཞུགས་པ་བཞིན་དུ་སེམས་ལས་དབྲལ་དཀའ་
བར་གསུངས་སོ། །
དྲུག་པ་འདོད་ཆགས་ཀྱིས་ཚེ་འདིར་ལུས་སེམས་རྣལ་དུ་གནས་པའི་བདེ་
བ་དང་ཕྱི་མར་ཕན་པའི་ཆོས་གཉིས་ཀ་ཉམས་པར་བྱེད་པར་བསྟན་པ་ནི། གཞན་
གྱིས་ཆུང་མ་ཞེས་པ་ནས། གཉིད་དང་བྲལ། ཞེས་ པའི་བར་ཏེ། ཟག་བཅས་ཀྱི་
དངོས་པོ་ཡིད་འོང་ལ་ཆགས་པའི་བློ་འདིས་ཐར་པའི་ཆོས་དང་གནས་སྐབས་ཀྱི་
བདེ་བ་གཉིས་ཀ་ཉམས་པར་བྱེད་པས་འདི་ལས་གནོད་པ་ཆེ་བ་མེད་དོ་ཞེས་
འདོམས་པའི་ཕྱིར་རང་ལ་བསྐུལ་བ་ལྟར་དུ་བརྗོད་པ་ནི། མྱོས་བྱེད་མ་འདི་ནི་
ཁྱིམ་བདག་གཞན་གྱི་ཆུང་མ་ཡིན་པ་ལ། བདག་དེ་ལྟར་ཆགས་སེམས་ཀྱི་བལྟ་
ཞིང་རྗེས་སུ་དྲན་ཏེ་བློ་མི་བརྟན་པ་འདི་འདྲ་བ་ནི་བུད་མེད་དེའི་གཟུགས་དང་
ལང་ཚོ་ལ་ཆགས་ནས་དེ་ཡིས་མྱོས་ཏེ། ཆོས་ལ་སེམས་པའི་ངོ་ཚ་དང་བྲལ་བ་
བཞིན་དུ་དེ་འབའ་ཞིག་སེམས་སེམས་ནས་མཚན་མོ་གཉིད་དང་ཡང་བྲལ་ཏེ་
ལུས་སེམས་གཉིས་ ཀ་གདུང་བས་གཟིར་བར་གྱུར་ཏོ། །འཁོར་བའི་གནས་ན་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྡུག་བསྔལ་ཅི་ཡོད་ཐམས་ཅད་ཉོན་མོངས་པ་དུག་གསུམ་གྱིས་བསྐྱེད་པ་ཡིན་
ཞིང་། ལྷག་པར་འདོད་ཡོན་ལ་ཆགས་པ་འདིས་དལ་བ་སྟོང་ལོག་ཏུ་བྱེད་ཅིང་
ཆོས་བྱེད་རྣམས་ཕུང་བར་བྱེད་དོ། །འདོད་པའི་ཡོན་ཏན་སྣ་རེ་ལ་ཆགས་པས་
ཀྱང་ཕུང་བར་བྱེད་ན། འདི་ལྟར་བུད་མེད་ཀྱི་གཟུགས་དང་རེག་པ་ལ་སོགས་པའི་
འདོད་པའི་ཡོན་ཏན་ལྔ་ག་ལ་ཆགས་པས་ཕུང་བ་ལྟ་ཅི་སྨོས། དོན་འདི་ལ་སློབ་
དཔོན་དབྱིག་གཉེན་གྱིས། རི་དྭགས་གླང་པོ་ཕྱེ་མ་ལེབ་དང་ཉ། །སྦྲང་མ་ལྔ་པོ་ལྔ་
ཡིས་བཅོམ་གྱུར་ཏེ། །གཅིག་གིས་འཇོམས་ན་གང་ཞིག་ལྔ་རྣམས་ནི། །རྟག་ཏུ་
བསྟེན་ པ་ཅི་ ཕྱིར་ འཇོམས་ མི་ འགྱུར། །ཞེས་ གསུངས་སོ། །ཚིག་ སྦྱོར་ འདི་ནི་
ཆགས་ལྡན་རྣམས་བུད་མེད་ལ་ཆགས་པའི་དབང་གིས་ངོ་ཚ་དང་བྲལ་བ་བཞིན་
དུ་གཉིད་དང་བྲལ་བ་དང་། ཐར་པའི་ཆོས་དང་བྲལ་བ་བཞིན་དུ་ལུས་ཀྱི་བདེ་བ་
དང་ཡང་བྲལ་བར་བྱེད་དོ། །ཞེས་བྱ་བ་དང་ལས་ཀྱི་དོན་གཉིས་ལྷན་ཅིག་བརྗོད་
པ་ལྷན་ཅིག་བརྗོད་པའི་ཚིག་རྒྱན་ཞེས་ཉམས་གྱུར་ཁྱད་པར་ཅན་དང་ལྡན་པའི་
ཚིག་སྦྱོར་རོ། །
བདུན་པ་ཆགས་པ་དྲག་པོས་བཅིངས་པ་རྣམས་ལ་ཆགས་ཡུལ་དེ་ལས་
གཞན་པའི་སྣང་བ་རྣམས་སེམས་འཁྲུག་པའི་རྐྱེན་དུ་བསྟན་པ་ནི། དེ་ཡི་ལུས་
བཟང་ཞེས་པ་ནས། ཞེ་སྡང་ལྡང་། ཞེས་པའི་བར་ཏེ། སྔར་ཀུ་མུ་དའི་དུས་སྟོན་ལ་
བལྟ་བའི་ཕྱིར་གྲོང་ཁྱེར་དུ་འགྲོ་བའི་ཚེ་ བློན་པོ་ ཨ་བྷི་པཱ་ར་ཀའི་ཁང་ཐོག་ཏུ་
གནས་པའི་བུད་མེད་དེ་ཡི་ལུས་གཟུགས་བཟང་ཞིང་རྣམ་འགྱུར་དང་ལྡན་པར་
ཆས་ཤིང་འགྲེང་བ་དང༌། མིག་གི་ཟུར་གྱིས་རང་ལ་བལྟ་བ་དེ་ལ་ཆགས་པས་ཕོ་
བྲང་གི་ནང་དུ་སླེབས་ནས་ཀྱང་དེ་ཁོ་ན་ལ་ཡིད་རྩེ་གཅིག་ཏུ་གྱུར་ཅིང་འདུག་པའི་
-380 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། ་་
ཚེ། རྒྱལ་པོའི་ཕོ་ཉ་ཕྱོགས་སུ་བཏང་བ་དག་དོན་གྲུབ་ནས་རྒྱལ་པོའི་ཕོ་བྲང་དུ་
སླེབ་པའི་ཚེ་དུས་ཚོད་ཀྱི་སྒྲ་སྒྲོག་པ་དང་། ཕ་རོལ་ཏུ་གཡུལ་བཀྱེ་བའི་ཚེ་དམག་
ཆས་པ་དང་། ཕ་རོལ་གྱི་གཡུལ་བཅོམ་ནས་དམག་གི་དཔུང་ཚུར་སླེབ་པའི་ཚེ་
རྒྱལ་པོའི་དོན་གྲུབ་པའི་རྒྱལ་རྔ་བརྡུང་བ་དང༌། ཚོང་ཟོང་སྤེལ་བ་ལ་སོགས་པ་
རྒྱལ་པོའི་བྱ་བ་གལ་ཆེ་བ་རྣམས་ལ་གོ་རིམ་ཇི་ལྟར་བར་རྒྱལ་པོ་ལ་སྤྲོན་པའི་སྒྲ་
སྒྲོག་པ་དང་། གཙོ་བོར་རྒྱལ་པོ་ཆེན་པོ་རྣམས་ལ་ཉིན་མཚན་གྱིས་དུས་བརྗོད་
པའི་ ཕྱིར་ཐོ་རངས་རྒྱལ་ རྔ་བརྡུང་བ་དང་། སྲོད་ལ་སྐྱེ་བོའི་རྒྱུ་འགྲུལ་དང་མེ་
མཚམས་གཅོད་པའི་སྒྲ་སྒྲོག་པ་དང་། ཆུ་ཚོད་རེ་རེ་ནས་རྫོགས་པའི་དུས་གོ་བའི་
རྔ་སྒྲ་སྒྲོག་པར་བྱེད་པས། བུད་མེད་ཀྱིས་ཡིད་འཕྲོག་སྟེ་སེམས་ཆགས་པའི་དབང་
དུ་སོང་བའི་ཚེ་ཆུ་ཚོད་ཀྱི་སྒྲ་ལ་སོགས་པའི་དུས་ཚོད་ཀྱི་སྒྲ་དེ་དག་དེ་ནི་ངའི་
སེམས་ལ་ཞེ་སྡང་ལྡང་བར་བྱེད་དོ་ཞེས་ཆགས་ལྡན་རྣམས་ཀྱི་ངང་ཚུལ་བརྗོད་
ཕྱིར་རང་ཉིད་ལ་དེ་ལྟར་བྱུང་ཞེས་བསྟན་ཏོ། །གཞུང་འདི་དང་མཐུན་པར་སྤྱོད་
འཇུག་ཏུ་ཡང་། འདོད་ལྡན་ངན་པ་རྨོངས་པ་རྣམས། ཤིང་བལ་རེག་ན་འཇམ་པ་
ལའང་། ཉལ་པོ་བྱ་བར་མི་ནུས་ཞེས། །དེ་ལ་ཁྲོ་བ་དག་ཏུ་བྱེད། །ཅེས་གསུངས།
ཚིག་སྦྱོར་འདི་ནི་ཆགས་པ་དྲག་པོས་བཅིངས་པ་ལ་གང་ལ་ཆགས་པའི་ཡུལ་དེ་མ་
གཏོགས་བདེ་བའི་རྐྱེན་རྣམས་ཀྱང་གནོད་པའི་རྐྱེན་དུ་འཆར་རོ་ཞེས་མི་འོས་པའི་
དོན་བཀོད་པའི་ཚིག་རྒྱན་ཞེས་ཉམས་འགྱུར་དང་ལྡན་པར་བྱེད་དོ། །ཚིགས་
བཅད་འདིའི་རྐང་པ་དང་པོ་ལ་འགྱུར་གསར་དུ། དེ་ཡི་ལུས་བཟང་ཆས་ཤིང་
འགྲེང་བ་ལྟ་བ་ལ། །ཞེས་བསྒྱུར་བ་འགྱུར་མི་ལེགས་སོ། །ཆུ་ཚོད་ནི་ཉིན་ཞག་
གཅིག་ལ་ཆུ་ཚོད་དྲུག་བཅུ། ཆུ་ཚོད་རེ་ལ་ཆུ་སྲང་དྲུག་ཅུ། ཆུ་སྲང་རེ་ལ་དབུགས་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁུག་པ་དྲུག་རེ་འོང་བར་འདུལ་བ་ལུང་ལས་བཤད་དོ། །
བརྒྱད་པ་ཆགས་པ་དྲག་པོས་གདུངས་པ་ན་ལུས་ཀྱི་རྣམ་འགྱུར་ ཕྱིར་
མངོན་པར་བསྟན་པ་ནི། དེ་ལྟར་རྒྱལ་པོ་དེ་ཞེས་པ་ནས། མངོན་པར་གྱུར་ཅེས་
པའི་བར་ཏེ། དེ་ལྟར་ཤི་བིའི་རྒྱལ་པོ་དེ་མྱོས་བྱེད་མ་ལ་ཆགས་ཏེ་འདོད་པས་
སེམས་མྱོས་པའི་མཐུས་ཡིད་རྣལ་དུ་གནས་པའི་བརྟན་པ་ནི་ཉམས། བུད་མེད་དེ་
རང་གི་མངའ་འོག་ཏུ་གཏོགས་པ་ཡིན་པས་བསྟེན་པ་ལ་རང་དབང་ཡོད་ཀྱང་
ལོག་གཡེམ་ནི་ལུས་ཀྱི་ཉེས་སྤྱོད་ཡིན་པས་མི་རུང་ངོ་སྙམ་དུ་བདག་རང་གིས་
བརྣགས་ཏེ། བུད་མེད་དེ་མ་འོས་ཤིང་མ་བསྟེན་པར་བོར་ཡང་ནང་དུ་ཆགས་པས་
གདུངས་ཏེ་ལུས་རྒུད་པས་མདངས་ནི་སེར་སྐྱར་གྱུར། ལུས་ཀྱི་ཤ་རྣམས་ཀྱང་བྲི་
ནས་སྲབ་མོར་གྱུར་ཏོ། །འདོད་པའི་དོན་མ་གྲུབ་པས་ཡི་མུག་སྟེ་སེམས་ཁོང་དུ་
ཆུད་ཅིང་ཤུགས་ཀྱང་ནར་ཞེས་འབྱུང་ལ། གླལ་ནི་ཡང་དང་ཡང་དུ་འབྱུང་། འདོད་
ཆགས་ ཀྱིས་ཡིད་མྱོས་པར་གྱུར་ པའི་རྣམ་པ་ནི་རབ་ཏུ་མངོན་པར་གྱུར་ཏོ། །
སེམས་གདུངས་ན་ལུས་ ཀྱི་མདངས་ཉམས་པ་དང༌། སེམས་དགའ་ན་ལུས་ ཀྱི་
མདངས་གསལ་བར་འགྱུར་བ་གཞུང་ཆེན་མོ་རྣམས་སུ་ཡང་དང་ཡང་དུ་འབྱུང་
ངོ༌། །གཞུང་འདིས་སྙན་ངག་གི་ཉམས་འགྱུར་ཁྱད་པར་ཅན་སྟོན་པའི་ཕྱིར་བཅད་
ལྷུག་སྤེལ་ཏེ། སླར་ཡང་དོན་དེ་ཉིད་ཚིགས་སུ་བཅད་པས་སྟོན་པ་ནི། བརྟན་པ་
ཆེན་པོས་ཞེས་སོགས་ཏེ། ཉེས་སྤྱོད་ལ་འཛེམ་པའི་ངོ་ཚ་ཁྲེལ་ཡོད་དང་། ལུས་
སེམས་ལ་གདུང་བ་ཅི་བྱུང་ཡང་ཉེས་སྤྱོད་ཀྱི་དབང་དུ་མི་གཏོང་བར་ཚུལ་ཁྲིམས་
མཐར་ ཕྱིན་པར་ བྱའོ་ སྙམ་ པའི་ སྙིང་སྟོབས་ བརྟན་ པ་ཆེན་པོས་བརྣགས་ཤིང་
གཉེན་པོ་ལ་བསྒྲིམ་པར་བྱས་ཀྱང་། རྒྱལ་པོ་དེའི་ཡིད་ཆགས་པས་མྱོས་པར་གྱུར་
- 382 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
པ་དེ་གཞན་ལ་མ་སྨྲས་ཀྱང་སེམས་ཁོང་དུ་ཆུད་པའི་རྟགས་དང་མཚན་མ་མིག་
དང་བཞིན་གྱི་མདངས་ཉམས་པ་དང་། ཤ་བྲི་སྟེ་སྲབ་མོར་གྱུར་པས་མངོན་པར་
གྱུར་ཏོ། །ནང་དུ་ཆགས་པ་དྲག་པོ་རྒྱས་པ་ཕྱི་རོལ་ནས་མངོན་པར་འགྱུར་བ་ནི།
འདུལ་བ་ལུང་ལས་ཀྱང་། བསམ་པ་ནང་ན་ཡོད་པ་ཀུན། །ཕྱི་རོལ་ནས་ནི་ཉེ་བར་
དམིགས། །སྐད་མདོག་དབང་པོའི་རྣམ་པ་དག །རྣམ་པར་སྦ་བར་མི་ནུས་སོ། །
ཞེས་ གསུངས་ པ་ ལྟར་རོ། །གཞུང་ འདི་ ལ་ འགྱུར་ གསར་དུ། བདག་ ཉིད་ ཀྱིས་
བརྟགས་ཏེ་བོར་ཡང་ཞེས་འབྱུང་བ་འགྱུར་མི་ལེགས་ཏེ། འདིར་བུད་མེད་ཀྱི་ངང་
ཚུལ་ སོ་ སོར་རྟོག་ པའི་ ཤེས་ རབ་ ཀྱིས་ དཔྱད་མ་ཐུབ་ པའི་ སྐབས་ སྟོན་ པས་
བརྟགས་ཏེ་ཞེས་པ་མི་འགྲིག་ཅིང༌། ཚིག་ལྷུག་གི་དོན་འོག་ཏུ་ཚིགས་བཅད་ཀྱི་
སྐབས་སུ་བརྟན་པ་ཆེན་པོས་བརྣགས་ཞིང་ཞེས་པ་ཡིན་པས། ཚིགས་བཅད་འདི་
ལ་འགྱུར་གསར་དུ། བརྟན་པ་ཆེན་པོས་འབད་དེ་ཞེས་བསྒྱུར་འདུག་པས་དོན་དུ་
བརྣགས་པ་ཞེས་པར་སོང་ལ། དེས་ན་གོང་དུ་བརྟགས་པ་ཞེས་པ་དང་མ་འགྲིག་
པས་འགྱུར་རྙིང་ལྟར་ལེགས་སོ། ། །
ལྔ་པ་བུ་མོ་དེའི་ཁྱོ་བློན་པོ་ཆེན་པོས་མྱོས་བྱེད་མ་བཞེས་པར་གསོལ་ཡང་
ལོག་གཡེལ་ལ་མ་ཞུགས་པར་ཚུལ་ཁྲིམས་བསྲུང་བ་མཐར་ཕྱིན་པར་མཛད་ཚུལ་
ལ་བརྒྱད། བློན་པོ་ཨ་བྷི་པཱ་ར་ཀས་ལྷས་བསྟན་པ་ལྟར་བཅོས་ནས་རྒྱལ་པོ་ལ་
མྱོས་ བྱེད་ མ་བཞེས་ པར་ གསོལ་བ། འདོད་པས་ལོག་པར་ གཡེམ་པ་ནི་ རང་
གཞན་གཉིས་ཀ་ལ་གནོད་པའི་ལས་ཡིན་པས་སུས་ཀྱང་བྱ་མི་རུང་ངོ་ཞེས་བསྟན་
པ། ཉེས་པ་བྱས་པ་གཞན་གྱིས་མི་མཐོང་བ་མི་སྲིད་པར་བསྟན་པ། ཚུལ་ཁྲིམས་
ཉམས་པའི་ལས་བྱ་བ་ལས་ཤི་བ་ལེགས་པར་བསྟན་པ། ཉེས་སྤྱོད་ལ་གནང་བའི་
- 383-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐབས་ མི་ འཚོལ་ བར་འབད་ པས་ སྤོང་ དགོས་ པར་ བསྟན་ པ། རང་དོན་སྒྲུབ་
ནའང་ཚུལ་ཁྲིམས་དག་པ་སོགས་ཆོས་ལ་གནས་ནས་བསྒྲུབ་དགོས་པར་བསྟན་
པ། འབངས་སྐྱེ་བོ་མང་པོའི་མགོན་བྱེད་པ་ལ་རང་ཉིད་ཉེས་སྤྱོད་ལ་མི་འཇུག་
པར་ཆོས་དང་མཐུན་པ་ཞིག་བྱ་དགོས་པར་བསྟན་པ། རྒྱལ་པོ་སེམས་དཔའ་ཆེན་
པོས་ལུས་སྲོག་ལོངས་སྤྱོད་གང་ལའང་མི་ལྟ་བར་ཚུལ་ཁྲིམས་བསྲུང་བ་མཐར་
ཕྱིན་པར་མཛད་པ་ལ་བློན་པོ་དད་ནས་བསྟོད་པ་བྱས་པའི་ཚུལ་ལོ། །
དང་པོ་ནི། དེ་ནས་བློན་པོ་ཞེས་པ་ནས། བཞེས་པའི་ རིགས་སོ། །ཞེས་
པའི་བར་ཏེ། དེ་ནས་རྒྱལ་པོ་ཉིད་ཀྱིས་བློན་པོ་ཆེན་པོ་ཨ་བྷི་པཱ་ར་ཀ་ཞེས་བྱ་བ་
ནང་གི་བསམ་པའི་ཁྱད་པར་བརྡ་དང་མཚན་མས་ཤེས་པ་ལ་མཁས་པ་དེས།
རྒྱལ་པོ་སེམས་དཔའ་ཆེན་པོ་དེ་མྱོས་བྱེད་མ་ལ་ཆགས་པས་ལུས་སེམས་གདུང་
ཞིང་རྒུད་པ་དེ་ལྟར་གྱུར་པར་ཤེས་ནས། སྙིང་ཉེ་བས་རྒྱལ་པོ་དེ་འདོད་ཆགས་
མཐུ་ཆེ་བས་ལུས་དང་སེམས་མ་རུང་བར་འགྱུར་དུ་དོགས་ནས་རྒྱལ་པོ་ལ་དབེན་
པ་ཞིག་གི་སྐབས་ནང་དུ་འོངས་ཆོག་པར་ཞུས་ཏེ། རྒྱལ་པོས་ཀྱང་ནང་དུ་མཆི་
བར་གནང་བ་དང་། སྐྱེ་བོ་གཞན་མེད་པའི་དབེན་པར་སུས་ཀྱང་མ་ཚོར་བར་
གསང་སྟེ་གསོལ་བ། ད་ནང་བདག་ལྷ་མཆོད་པར་བགྱིད་པའི་ ཚེ་ གནོད་སྦྱིན་
གཅིག་བདག་གི་མདུན་དུ་མངོན་སུམ་དུ་མཆིས་ནས་མྱོས་བྱེད་མ་ལ་རྒྱལ་པོའི་
ཐུགས་ཆགས་པ་ཁྱོད་ཀྱིས་མི་ཤེས་སམ་ཞེས་བདག་ལ་མཆི་སྟེ་ཟེར་ལ། དེ་སྐད་
ཅེས་སྨྲས་ནས་གནོད་སྦྱིན་དེ་མོད་ལ་མི་སྣང་བར་གྱུར་ཏོ། །དེ་ལ་བདག་དེ་ལྟར་
བདེན་ནམ་མི་བདེན་སྙམ་དུ་རྟོག་པ་སྐྱེས་ནས་འདིར་ཞུར་མཆིས་པ་ལགས་པས།
དེ་ལྟར་མད་ན་བདག་གི་རྗེ་བོ་ལྷ་ཅིག་ཁྱོད་འདི་ལྟ་བུར་ཅིའི་སླད་དུ་བདག་ལ་
- 384 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
བཀའ་མི་སྩལ་བར་འོ་བརྒྱལ་ཏེ་བཞུགས། དེ་བས་ན་ལྷ་ཞེས་རྒྱལ་པོ་ལ་བོས་
ནས། བདག་ལ་ཐུགས་བརྩེ་བའི་སླད་དུ་བུ་མོ་མྱོས་བྱེད་མ་འདི་ཕྱག་ཏུ་བཞེས་
པའི་རིགས་སོ་ཞེས་ཞུས་སོ། །
གཉིས་པ་འདོད་ པས་ལོག་པར་གཡེམ་པ་ནི་རང་གཞན་གཉིས་ཀ་ལ་
གནོད་པའི་ལས་ཡིན་པས་སུས་ཀྱང་བྱ་མི་རུང་ངོ་ཞེས་བསྟན་པ་ནི། དེ་ནས་རྒྱལ་
པོ་དེ་ཞེས་པ་ནས། ཡོང་མི་བྱེད། ཅེས་པའི་བར་ཏེ་དེ་ལྟར་བློན་པོ་ ཨ་བྷི་པཱ་ར་
ཀས་གསོལ་བ་དེ་གསན་ནས། རྒྱལ་པོ་སེམས་དཔའ་ཆེན་པོ་དེ་བློན་པོ་ལ་གནོད་
སྦྱིན་གྱིས་ལུང་བསྟན་པའི་ལྟས་ཀྱིས་བསྐུལ་བས་ངོ་ཚ་སྟེ་མགོ་སྨད་ནས་འདོད་
ཆགས་ཀྱི་དབང་དུ་གྱུར་ཀྱང་། ཡུན་རིང་པོ་ནས་ཆོས་ལ་སེམས་པ་རབ་ཏུ་གོམས་
པའི་ཕྱིར་ཚུལ་ཁྲིམས་བསྲུང་བའི་སྙིང་སྟོབས་ཀྱི་བརྟན་པ་ཉམས་པར་མི་འདོད་
པའི་ཚིག་གསལ་བས་བློན་པོ་དེ་ལ་སྨྲས་པ། ཁྱོད་ཀྱི་ཆུང་མ་མྱོས་བྱེད་མ་ང་ལ་
འབུལ་བས་བཞེས་དགོས་ཟེར་བ་དེ་མི་ རིགས་སོ། །ཅིའི་ཕྱིར་ཞེ་ན། གཞན་གྱི་
ཆུང་མ་ལ་འདོད་པས་ལོག་པར་གཡེམ་པ་བྱས་ན་ནི་རང་གི་ཚེ་འདི་དང་ཕྱི་མ་
གཉིས་ཀ་ལ་གནོད་ཅིང་། ཁྱོད་ལ་ཡང་ཚེ་འདི་ཕྱི་གཉིས་ཀ་ལ་གནོད་ལ། བདག་
ཅག་གཉིས་ཀ་ཡུལ་འདི་ན་སྐྱེ་བོ་ཀུན་གྱིས་གོང་དུ་བཀུར་ཞིང་མཁས་པའི་གྲངས་
སུ་བྱེད་པ་ལ་བྱ་བ་ངན་པ་དེ་ལྟར་བྱས་ན་འུ་ཅག་གཉིས་ཀ་ཡུལ་འདི་ན་མི་མཁས་
པ་བློན་པོའི་གྲངས་སུ་འགྲོ་བར་འགྱུར་རོ། །གཞན་གྱི་ཆུང་མ་ལ་འདོད་པས་ལོག་
པར་གཡེམ་པ་བྱས་ན་རང་གི་ཚེ་འདི་ཕྱི་གཉིས་ཀ་ལ་གནོད་དེ། ལོག་གཡེམ་ལ་
ཞུགས་ན་བློན་གྱི་བསོད་ནམས་ཉམས་ཤིང་བསོད་ནམས་མིན་པའི་ལས་གསོག་
པར་འགྱུར་ལ། བདག་ལ་འཆི་བ་མི་འོང་བར་ ད་ ལྟའི་གནས་སྐབས་འདི་ལ་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གཏན་དུ་གནས་ན་ཅི་འདོད་བྱས་པས་ཆོག་མོད་ཀྱང་། བདག་མི་འཆི་བ་མིན་ཏེ་
མྱུར་དུ་འཆི་དགོས་ལ། ཤི་བའི་འོག་ཏུ་སྐྱེ་བ་ལེན་དགོས། སྐྱེ་བ་བཟང་ངན་ནི་
ལས་ བཟང་ ངན་ གྱི་ མཐུ་ ལ་ རག་ ལས་ པས། བསོད་ ནམས་ མིན་ པའི་ ལས་
བསགས་ནས་ཤི་ན་ངན་སོང་དུ་ སྐྱེས་ནས་ སྡུག་བསྔལ་བཟོད་དཀའ་བ་མྱོང་
དགོས་པས་ཕྱི་མར་ཕུང་། ཚེ་འདིར་ཡང་བདག་གི་འདོད་ལོག་སྤྱད་པའི་སྡིག་པ་
བྱས་ན་གང་བྱས་པ་འདི་གཞན་གྱིས་ཤེས་པར་འགྱུར་ལ། དེ་ཤེས་ན་སྐྱེ་བོ་ཀུན་
གྱིས་སྨོད་པའི་གནས་སུ་འགྱུར་བས་ཚེ་འདིར་ཕུང་། ཁྱོད་ལ་ཡང་འདི་ཕྱི་གཉིས་
ཀར་གནོད་དེ། མྱོས་བྱེད་ང་ལ་ཕུལ་ནས་ངས་བླངས་ན་ཆུང་མ་དེ་དང་བྲལ་བས་
འགྱོད་པ་ཆེན་པོས་གདུགས་པར་གྱུར་པའི་མེས་ཁྱོད་ཀྱི་སེམས་རྩ་བཞིན་དུ་སྲེག་
པར་ འགྱུར་བས་ ཚེ་ འདིར་ཕུང་། མྱོས་བྱེད་མ་དང་ བྲལ་བ་ན་ ཁྱོད་ང་ལ་ངན་
སེམས་སྐྱེས་ནས་ལས་ངན་གསོག་ལ། དེས་ཁྱོད་ཕྱི་མར་ངན་སོང་དུ་སྐྱེ་བས་ཕྱི་
མར་ཕུང་ངོ༌། །དེས་ན་བདག་ཅག་གཉིས་ཀ་ལ་འཇིག་རྟེན་འདི་དང་ ཕ་རོལ་
གཉིས་ཀ་ལ་དེ་ལྟར་གནོད་པའི་ལས་ག་ལ་བྱེད། བྱ་བ་ངན་པ་དེ་བྱས་ན་བདག་
ཅག་གཉིས་ཀ་ཡུལ་འདིར་བླུན་པོའི་གྲངས་སུ་འགྲོ་སྟེ། གང་ཕྱིར་ལེགས་ཉེས་
དཔྱོད་པའི་བློའི་མཐུ་མེད་པའི་མི་མཁས་པ་རྣམས་འདི་ཕྱིར་ཕུང་བར་བྱེད་པའི་
ཉེས་སྤྱོད་སྟེན་པར་བྱེད་པར་འགྱུར་བ་དེ་ལྟར་མཁས་པ་རྣམས་རྒྱུ་མཚན་དེའི་ཕྱིར་
འདི་ཕྱིར་ཕུང་བའི་སྤྱོད་པ་ངན་པ་སྟེན་པར་ཡོང་མི་བྱེད་དོ། །གཞུང་འདིས་ནི་
འདོད་པས་ལོག་པར་གཡེམ་པ་ནི་རབ་ཏུ་བྱུང་བ་རྣམས་ཀྱིས་བྱར་མི་རུང་བ་ལྟ་
ཞོག ཁྱིམ་ན་གནས་པ་རྣམས་ཀྱིས་ཀྱང་རྣམ་པ་ཀུན་ཏུ་བྱར་ཆུབ་མི་རུང་བའི་རང་
བཞིན་གྱི་ཁ་ན་མ་ཐོ་བ་ཡིན་པར་བསྟན་ཏོ། །སེམས་ཅན་གྱི་དོན་དུ་བྱང་སེམས་
- 386 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཁྱིམ་ན་གནས་པ་རྣམས་རང་གི་ཆུང་མ་ལ་ཡང་ཡིད་འོང་གི་བསམ་པས་བསྟེན་དུ་
མི་རུང་བར་འཇིགས་པ་དང་སྐྲག་པ་དང་མི་གཙང་བའི་འདུ་ཤེས་འཇོག་དགོས་པ་
དང༌། བསླབ་ པ་ གསུམ་ གྱི་ བར་ དུ་ གཅོད་ པའི་འདུ་ ཤེས་ དང་། ཆོས་ ཀྱི་ནོར་
འཕྲོག་ པའི་ ཆོམ་རྐུན་གྱི་འདུ་ཤེས་དང༌། འཁོར་བ་ལས་ཐར་དུ་མི་སྟེར་བའི་
བཙོན་སྲུང་གི་འདུ་ཤེས་དང་། དམྱལ་སྲུང་གི་འདུ་ཤེས་བསྐྱེད་དགོས་པ་སོགས་
དྲག་ཤུལ་ཅན་གྱི་མདོ་ལས་རྒྱ་ཆེར་གསུངས་པ་ལྟར་རོ། །
གསུམ་པ་ཉེས་པ་བྱས་པ་གཞན་གྱིས་མི་མཐོང་བ་མི་སྲིད་པར་བསྟན་པ་
ལ་ གཉིས། བློན་པོས་གསོལ་བ་དང་། རྒྱལ་པོས་དེའི་ ལན་ཆོས་བསྟན་པའོ། །
དང་ པོ་ནི། ཨ་ བྷི་པཱ་ ར་ ཀས་ སྨྲས་ པ། ཞེས་པ་ནས། དོགས་ པ་ ཁྱོད་མ་མཛད།
ཅེས་པའི་བར་ཏེ། བློན་པོ་ཨ་བྷི་པཱ་ར་ཀས་སྨྲས་པ། ལྷ་ཞེས་རྒྱལ་པོ་ལ་བོས་ནས་
མྱོས་བྱེད་མ་བདག་གིས་ཕུལ། རྒྱལ་པོས་བཞེས་པ་ཆོས་དང་འགལ་བར་དོགས་
པ་མི་མཛད་དུ་གསོལ། མྱོས་བྱེད་མ་བཞེས་ན་བདག་ཅག་གཉིས་ལ་ཚེ་འདི་ཕྱི་
གཉིས་ཀར་གནོད་གསུངས་པ་དེ་ལྟར་མ་ཡིན་ཏེ། རྒྱལ་པོ་ཆེན་པོ་ཉིད་ཀྱི་སྐུ་ཚེ་ཕྱི་
མ་ལ་མི་གནོད་དེ། མྱོས་བྱེད་མ་བཞེས་ན་བདག་གི་སྦྱིན་པ་བགྱིད་པའི་གྲོགས་
བགྱིས་པ་ཡིན་པས་རྒྱལ་པོ་ཆེན་པོ་ཁྱོད་ལ་བསོད་ནམས་མིན་པའི་ལས་མི་འབྱུང་
བར་མ་ཟད་བསོད་ནམས་ཆེན་པོ་ཉིད་དུ་འགྱུར་རོ། །བདག་གིས་མྱོས་བྱེད་མ་
ཕུལ་བ་དེ་ནི་བདག་ལས་མ་བཞེས་ན་བདག་གི་སྦྱིན་པ་བགགས་པས་ཆོས་མིན་
གྱི་ལས་གསོག་པར་འགྱུར་རོ། །སྐུ་ཚེ་འདི་ལ་ཡང་མི་གནོད་དེ། བདག་གིས་ཕུལ་
བ་འདི་བཞེས་པས་ལྷ་ཁྱོད་ལ་བཀའ་མཆིད་སྟེ་གྲགས་པ་ངན་པ་འབྱུང་བའི་
སྐབས་མ་མཐོང་ངོ༌། །དེ་ཅིའི་སླད་དུ་ཞེ་ན། འདི་ན་འོ་སྐོལ་གཉིས་མ་གཏོགས་པ་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེ་ལས་གཞན་མི་སུ་ཡང་མེད་པས་མྱོས་བྱེད་མ་ཕུལ་བ་འདི་གཞན་སུ་ཞིག་གིས་
ཤེས་པར་འགྱུར། རྒྱུ་མཚན་དེ་བས་ན་མྱོས་བྱེད་མ་བཞེས་ན་མིས་ཁྲེལ་བར་གྱུར་
བའི་དོགས་པ་ཐུགས་ལ་མ་མཛད་ཅིག །ཡང་མྱོས་བྱེད་མ་བཞེས་ན་བདག་ལ་ཚེ་
འདི་ཕྱི་གཉིས་ཀར་གནོད་གསུངས་པ་དེ་ཡང་མིན་ཏེ། བདག་གི་མྱོས་བྱེད་མ་
ཕུལ་བ་དེ་ལྟར་རྒྱལ་པོ་ཆེན་པོས་བཞེས་ནས་བསྟེན་པར་བགྱིས་ན། བདག་གི་
སྦྱིན་པའི་གྲོགས་བྱས་པས་བདག་ལ་ཕྱི་མར་ཕན་པའི་བསོད་ནམས་ཆེན་པོ་ཐོབ་
པས་སྨན་ཡོན་བཏགས་པར་འགྱུར་གྱི། གནོད་པར་ནི་མི་འགྱུར་རོ། །བདག་ལ་
ཚེ་འདིར་ཡང་མི་གནོད་དེ། བདག་རང་རྒྱལ་པོ་ཆེན་པོ་ཁྱོད་མཉེས་པ་ཞིག་རྣམ་
པ་ཀུན་ཏུ་འདོད་པ་ཡིན་པས་རྒྱལ་པོ་ཆེན་པོ་ཐུགས་མཉེས་ངེས་པའི་ཆུང་མ་འདི་
རྗེ་ཁྱོད་ཀྱི་དོན་དུ་སྤྱད་པས་དགའ་བ་དང་མགུ་བས་སེམས་ལ་ཁྱབ་པར་གྱུར་ན་
བདག་ལ་ག་ལ་གནོད། རྒྱུ་མཚན་དེ་བས་ན་བདག་ལ་གནོད་པ་དོགས་པ་མ་
མཛད་པར་རྒྱལ་པོ་ཆེན་པོ་ཁྱོད་མྱོས་བྱེད་མ་འདི་བྱུང་ན་སྙམ་དུ་ཐུགས་ལ་བཞེད་
པ་དོན་དང་བཅས་པར་མཛོད་ཅིག་ཅེས་ཞུས་སོ། །
གཉིས་པ་རྒྱལ་པོས་དེའི་ལན་ཆོས་བསྟན་པ་ནི། རྒྱལ་པོས་སྨྲས་པ། ཞེས་
པ་ནས། ཡིད་ཆེས་འགྱུར། ཞེས་པའི་བར་ཏེ། བློན་པོ་དེས་དེ་ལྟར་བརྗོད་པ་ལ་
རྒྱལ་པོ་སེམས་དཔའ་ཆེན་པོས་ལན་སྨྲས་པ། སྡིག་པ་ལ་བསྐུལ་བའི་ཚིག་བརྗོད་
པ་དེ་མི་རིགས་པའི་ཕྱིར། སྡིག་པ་ཞི་བར་གྱུར་ཅིག་ཅེས་བརྗོད་ནས། ལན་དངོས་
ནི་བློན་པོ་ཁྱོད་ཀྱིས་དེ་ལྟར་བརྗོད་པ་འདི་ནི་གང་བྱར་རུང་བ་དང་། གང་བྱར་མི་
རུང་བའི་བླང་དོར་ལ་སོ་སོར་མ་བརྟགས་པར་སེམས་རྨོངས་པའི་དབང་གིས་
ཕྱོགས་སུ་ལྷུང་སྟེ་ང་ལ་རབ་ཏུ་བྱམས་པའི་ཕྱིར་དེ་ལྟར་སྨྲས་པར་ཟད་པས་མི་
- 388 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རིགས་སོ། །དེ་མི་རིགས་པའི་རྒྱུ་མཚན་ནི་ཁྱོད་ཀྱིས་མྱོས་བྱེད་མ་ཕུལ་བ་བཞེས་
ན་སྦྱིན་པའི་གྲོགས་བྱས་པ་ཆོས་སུ་འགྱུར་རོ་ཟེར་བ་དེ་མི་འཐད་དེ། འདི་ལྟར་
གང་སྦྱིན་པ་ཐམས་ཅད་རྣམ་པ་ཀུན་ཏུ་ཆོས་བསྒྲུབ་པའི་གྲོགས་སུ་འགྲོ་བ་མ་ཡིན་
ཏེ། སོ་སོར་ཐར་པའི་སྡོམ་པ་དང་ལྡན་པའི་དགེ་སློང་དང་དགེ་ཚུལ་རྣམས་ལ་ཆང་
སྦྱིན་པ་དང་། ཕྱི་དྲོའི་ཁ་ཟས་སྦྱིན་པ་དང༌། འདོད་པ་བསྟེན་པའི་ཕྱིར་བུད་མེད་
སྦྱིན་པ་རྣམས་ནི་རྣམ་པ་ཐམས་ཅད་དུ་ཕུང་བར་བྱེད་པའི་རྒྱུ་ཡིན་གྱི། ཕྱི་མར་
ཕན་པའི་ཐབས་སུ་མི་འགྱུར་བས་ཆོས་མ་ཡིན། གཞན་ཡང་དུག་སྦྱིན་པ་དང༌།
འཆི་བར་འདོད་པ་ལ་མཚོན་ཆ་སྦྱིན་པ་དང་། ཤེས་བཞིན་དུ་མི་འཕྲོད་པའི་ཟས་
སྦྱིན་པ་རྣམས་ཀྱང་ཡུལ་དེ་ལ་གནོད་པ་བྱས་པ་ཡིན་པས་ཆོས་སུ་མི་འགྱུར་བར་
མ་ཟད་བསོད་ནམས་མིན་པའི་ལས་ཚབས་པོ་ཆེ་གསོག་གོ །དེས་ན་ང་སེམས་
ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་བསྒྲུབ་པའི་ཕྱིར་ཚུལ་ཁྲིམས་
མཐར་ཕྱིན་པར་བྱེད་པ་ལོག་གཡེམ་བྱེད་དུ་འཇུག་པ་ནི་ང་ལ་གནོད་པ་བྱས་
ཤིང་། སངས་རྒྱས་ཀྱི་གོ་འཕང་བསྒྲུབ་པའི་གེགས་བྱས་པས་ཆོས་སུ་མི་འགྱུར་བ་
མ་ཟད་བསོད་ནམས་མིན་པའི་ལས་ཆེས་ལྕི་བ་གསོག་གོ །གཞན་ཡང་བློན་པོ་
ཁྱོད་ང་ལ་རབ་ཏུ་བྱམས་པས་ངའི་ཕྱིར་རང་གི་སྲོག་ལའང་ཕངས་པར་མི་ལྟར་
བར་གཉེན་བས་ཀྱང་ལྷག་པ་དེ་ལྟ་བུའི་གྲོགས་བྱེད་པ་ཡིན་པས་ཁྱོད་ངའི་སྙིང་
ལྟར་གཅེས་པའི་གྲོགས་པོ་ཡིན་ལ། གྲོགས་པོའི་ཆུང་མའང་གྲོགས་ཁྱོད་རང་དང་
མཚུངས་པར་གཅེས་པར་བྱ་དགོས་པ་ཡིན་པས་དེ་ལ་ལོག་གཡེམ་བྱར་མི་རུང་
ངོ༌། །རྒྱུ་མཚན་དེ་བས་ན་ཁྱོད་ང་ལ་བྱམས་ན་ང་འདི་ལྟར་བྱ་བ་ངན་པ་ལོག་
གཡེམ་བྱེད་དུ་གཞུག་པའི་མི་རིགས་སོ། །གང་ཡང་ཁྱོད་ཀྱིས་མྱོས་བྱེད་མ་ཕུལ་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བ་འདི་སྐྱེ་བོ་གཞན་སུས་ཀྱང་ཤེས་པར་མི་འགྱུར་རོ་ཞེས་ཟེར་བ་དེ་ཡང་མི་འཐད་
དེ། གཞན་སུས་ཀྱང་མི་ཤེས་པ་མི་སྲིད་མོད། སྲིད་དུ་ཆུག་ཀྱང་གཞན་གྱི་ཆུང་མ་
འདོད་པ་བསྟེན་པ་འདི་ཅི་སྡུག་ཏུ་མི་འགྱུར་རམ། འདི་སྡིག་པར་འགྱུར་ན་ནི་སྐྱེ་
བོ་གཞན་གྱིས་མ་མཐོང་ཡང་སྡིག་པ་བྱས་པ་དག་ནི་རྣམ་པ་ཀུན་ཏུ་རང་ཕུང་བའི་
ལས་ཡིན་ཏེ། སྡིག་པ་བྱས་པ་ནི་དུག་ཟོས་པ་བཞིན་དུ་ཟ་བའི་ཚེ་གནོད་པ་མི་
མངོན་ཡང་དེ་ཞུ་བ་ན་སྡུག་བསྔལ་ཚབས་ཆེན་པོ་བསྐྱེད་ཅིང་སྲོག་འཕྲོག་པར་
བྱེད་པས་དུག་ཟོས་པ་དེ་ཇི་ལྟར་བདེ་བར་འགྱུར། འདི་ནི་ཚོམས་ལས། སྡིག་པ་
ཆུང་ངུ་བྱས་པས་ཀྱང་། །འཇིག་རྟེན་ཕ་རོལ་འཇིགས་ཆེན་དང༌། །ཕུང་ཀྲོལ་ཆེན་
པོ་ བྱེད་ འགྱུར་ཏེ། ཁོང་ པར་ སོང་བའི་དུག་བཞིན་ནོ། །ཞེས་ གསུངས་ པ་ལྟར་
རོ། །སྡིག་ པ་ བྱས་ པ་ གཞན་ སུས་ ཀྱང་ མི་ མཐོང་ བ་ མི་ སྲིད་དེ། ལོག་ གཡེམ་
སོགས་སྡིག་པ་གང་དང་གང་བྱས་པ་རྣམས་ནི་དོན་དམ་པའི་ལྷ་ཕྱོགས་བཅུའི་
རྒྱལ་བ་རྣམས་དང་། རྒྱལ་སྲས་སེམས་དཔའ་ཆེན་པོ་རྣམས་དང་
། དཀར་ཕྱོགས་
སྐྱོང་བའི་ལྷ་རྣམས་དང་། ཞི་ལྷག་ཟུང་འབྲེལ་ གྱི་ཏིང་ངེ་འཛིན་ཐོབ་པའི་རྣལ་
འབྱོར་ཅན་གྱི་མི་གང་དག་ཡོད་པ་དེ་དག་གི་རྣམ་པར་དག་པའི་མིག་གིས་སེམས་
ཅན་རྣམས་ཀྱི་སེམས་ཀྱི་རྒྱུ་བ་རྣམས་ཀྱང་མཐོང་ན་ལོག་གཡེམ་སོགས་སྤྱོད་པ་
ངན་པ་བྱས་པ་མི་མཐོང་བ་མི་སྲིད་དོ། །ཚིགས་བཅད་འདིས་ནི་ཚུལ་ཁྲིམས་
མཐར་ཕྱིན་པའི་རྒྱུའི་གཙོ་བོ་ངོ་ཚ་དང་ཁྲེལ་ཡོད་གཉིས་བསྟན་ཏེ། ཚིག་རྐང་སྔ་
མ་གཉིས་ཀྱིས་ངོ་ཚ་དང་། ཚིག་རྐང་ཕྱི་མ་གཉིས་ཀྱིས་ཁྲེལ་ཡོད་བསྟན་ཏོ། །ངོ་
ཚ་དང་ཁྲེལ་ཡོད་གཉིས་ཀྱིས་ཁྱད་པར་ནི་སྔར་བཤད་ཟིན་ལ། དགེ་བའི་ཆོས་
ཐམས་ཅད་ཀྱི་རྩ་བ་ངོ་ཚ་དང་ཁྲེལ་ཡོད་གཉིས་ཡིན་པ་དང་། མི་དགེ་བའི་ཆོས་
- 390 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཐམས་ཅད་ནི་ངོ་ཚ་མེད་པ་དང་ཁྲེལ་མེད་པ་གཉིས་ལས་འབྱུང་བ་ཡིན་པས་ཚུལ་
ཁྲིམས་མཐར་ཕྱིན་པའི་རྒྱུའི་གཙོ་བོ་ནི་ལས་འབྲས་ལ་ཡིད་ཆེས་པའི་དད་པ་དང་།
དེས་འཕངས་པའི་ངོ་ཚ་དང་ཁྲེལ་ཡོད་གཉིས་ཡིན་པར་གཞུང་འདིས་བསྟན་པ་
ཡིན་པས། སེམས་དཔའ་ཆེན་པོ་པོ་ཏོ་བའི་ཞལ་ནས། ཚུལ་ཁྲིམས་བསྲུང་བར་
འདོད་པ་རྣམས་ཀྱིས་ཚིགས་བཅད་འདི་རྒྱུན་དུ་ཁ་ཏོན་དུ་བྱས་ཏེ། འདིའི་དོན་
ཡང་དང་ཡང་དུ་སེམས་པ་མན་ངག་ཡིན་གསུངས་སོ། །གཞན་ཡང་ཁྱོད་ཀྱིས་
མྱོས་བྱེད་མ་ང་ལ་ཕུལ་ཏེ་ཁྱོད་རང་དེ་ལ་ཕངས་པ་མེད་ཟེར་བ་ཡང་མི་བདེན་ཏེ།
མྱོས་བྱེད་མ་དེ་ནི་ཁྱོད་ལ་མི་ཕངས་ཞེས་ཟེར་ཡང་མྱོས་བྱེད་མ་དེ་ནི་ཁྱོད་ཀྱིས་
ཕུལ་བ་ལྟར་ངས་བླངས་ན། དེ་བཏང་མ་ཐག་ཏུ་ཁྱོད་ཀྱི་སེམས་ལ་ཆུང་མ་དང་
བྲལ་བའི་སྡུག་བསྔལ་འབྱུང་བར་མི་འགྱུར་བ་མི་སྲིད་ཅིང་། དེ་ལྟར་མི་འགྱུར་
ཞེས་སྨྲ་ཡང་དེ་ལ་སུ་ཞིག་ཡིད་ཆེས་པར་འགྱུར་ཞེས་གསུངས་སོ། ། ན ་
བཞི་པ་ཚུལ་ཁྲིམས་ཉམས་པའི་ལས་བྱ་བ་ལས་ཤི་བ་ལེགས་པར་བསྟན་
པ་ལ་གཉིས། བློན་པོས་གསོལ་བ་དང་། རྒྱལ་པོ་སེམས་དཔའ་ཆེན་པོས་དེའི་
ལན་དུ་ཆོས་བསྟན་པའོ། །དང་པོ་ནི། ཨ་བྷི་པཱ་ར་ཀས་སྨྲས་པ་ཞེས་པ་ནས། འདི་
བཞེས་སུ་གསོལ། ཞེས་པའི་བར་ཏེ། རྒྱལ་པོ་སེམས་དཔའ་ཆེན་པོས་བློན་པོ་དེ་
ལ་ཁྱོད་རང་གི་ཆུང་མ་མྱོས་བྱེད་མ་ང་ལ་འབུལ་བ་ཆོས་དང་མི་མཐུན་ཞིང་ཁྱོད་མི་
ཕངས་ཟེར་བའང་མི་བདེན་ཞེས་གསུངས་པ་དེའི་ལན་བློན་པོ་ཨ་བྷི་པཱ་ར་ཀས་
སྨྲས་པ། བདག་ནི་བུ་སྨད་དང་བཅས་པ་རྒྱལ་པོ་ཆེན་པོ་ཁྱོད་ཀྱི་འབངས་ཡིན་ལ།
རྒྱལ་པོ་ཆེན་པོ་ཁྱོད་ནི་བདག་ཅག་གི་རྗེ་བོ་དང་ལྷ་ཡིན་ནོ། །རྒྱུ་མཚན་དེ་བས་ན་
རྒྱལ་པོ་ཆེན་པོ་ཁྱོད་རང་གི་བྲན་མོ་མྱོས་བྱེད་མ་འདི་ལྟ་བུ་བདག་པོ་ཁྱོད་རང་ལ་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འབུལ་བ་ལ་ངེད་ཅག་གཉིས་ཀ་ལ་ཆོས་དང་འགལ་བ་ཅི་ཞིག་མཆིས། དེས་ན་
འདི་བཞེས་སུ་གསོལ། ཡང་མྱོས་བྱེད་མ་འདི་ཡང་བདག་ལ་ཕངས་ཞེས་བགྱི་བ་
དེ་ཡང་ ཕངས་ན་ཕངས་སུ་ཟད་མོད། མྱོས་བྱེད་མ་འདི་ནི་བདག་ལ་ ཕངས་ པ་
ལགས་མོད་ཀྱི། དེའི་སླད་དུ་ཕངས་པ་འདི་ནི་ཁྱོད་ལ་འབུལ། རང་ལ་གང་ཕངས་
པ་དེ་བྱིན་ན་ཚེ་རབས་ཕྱི་མ་ལ་རབ་ཏུ་དགའ་ཞིང་ཕངས་པ་འཐོབ་པར་འགྱུར་
རོ། །རྒྱལ་པོ་སེམས་དཔའ་ཆེན་པོ་ལ་ལྷ་ཞེས་བོས་ནས། དེ་བས་ན་བདག་གིས་
ཕུལ་བའི་མྱོས་བྱེད་མ་འདི་བཞེས་སུ་གསོལ་ཞེས་ཞུས་སོ། །
གཉིས་པ་རྒྱལ་པོ་སེམས་དཔའ་ཆེན་པོས་དེའི་ལན་དུ་ཆོས་བསྟན་པ་ནི། །
རྒྱལ་པོས་སྨྲས་པ། ཞེས་པ་ནས། ཞུགས་ཀྱང་བླ། ཞེས་པའི་བར་ཏེ། བློན་པོས་
མྱོས་བྱེད་མ་ཅིས་ཀྱང་བཞེས་དགོས་ཞེས་གསོལ་བ་དེ་ལ་རྒྱལ་པོ་སེམས་དཔའ་
ཆེན་པོས་ལན་སྨྲས་པ། གཞན་གྱི་ཆུང་མ་ལ་འདོད་པས་ལོག་པར་གཡེམ་པ་དེ་
ལྟར་ བྱར་ མི་ རུང་ གི ཁྱོད་ དེ་ སྐད་ མ་ཟེར་ ཅིག །ཅིའི་ཕྱིར་ཞེ་ན། འཁོར་ བའི་
གནས་ན་བདེ་བ་གང་ཡོད་ཐམས་ཅད་རྒྱུ་དགེ་བ་ཁོ་ན་ལས་འབྱུང་བས་དགེ་བའི་
ཆོས་སྤྱད་པ་ལས་འདོད་པའི་ཡོན་ཏན་ལྔའི་དཔལ་ནི་ཐོབ་པར་འགྱུར་ན། དཔལ་
ཕུན་ཚོགས་ཐོབ་པའི་རྒྱུ་དེ་ཉིད་ལ་གནོད་པ་བྱེད་པ་བས་བདག་ནི་མཚོན་ཆ་རྣོན་
པོས་ ལུས་ལ་བཏབ་སྟེ་ཤི་བའམ། མེ་སྟག་འཕྲོ་བའི་མེ་ཕུང་ཆེན་པོའི་ནང་དུ་
ཞུགས་ཏེ་ཤི་ཡང་བླའོ། །ཡང་ན་བདག་ནི་སེམས་ཅན་ཐམས་ཅད་ཀྱི་དོན་དུ་ཐེག་
པ་ཆེན་པོའི་ཆོས་སྤྱོད་པ་ཡིན་ལ། ཐེག་པ་ཆེན་པོའི་ཆོས་སྤྱད་པ་ལས་སེམས་ཅན་
ཐམས་ཅད་ཚིམ་ པར་ བྱེད་ པའི་དཔལ་ནི་འཐོབ་ པར་ འགྱུར་ན། སེམས་ ཅན་
ཐམས་ཅད་ཀྱི་དཔལ་ཐོབ་པའི་རྒྱུ་དེ་ཉིད་ལ་གནོད་པ་བྱེད་པ་བས་ཤི་བ་བླའོ་
- 392 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཞེས་བྱ་བའོ། །ཚིགས་བཅད་འདིའི་ཚིག་རྐང་དང་པོ་ལ་འགྱུར་གསར་དུ། ཆོས་
སྤྱད་པ་ལས་དཔལ་ནི་ཐོབ་འགྱུར་ན། །ཞེས་བསྒྱུར་བ་ལྟར་ན། ཆོས་སྤྱད་པ་ལས་
དཔལ་འབྱོར་ཕུན་སུམ་ཚོགས་པ་ཐོབ་པར་གྱུར་པ་ཡིན་པས་དཔལ་འབྱོར་ཕུན་
ཚོགས་དེ་ཉིད་ལ་གནོད་པ་བྱེད་པ་བས་ཤི་བ་བླ་ཞེས་པར་འགྱུར་ལ། དེ་ལྟར་ན་
ཚིག་ནུས་པ་ཆེ་རུ་མ་སོང་བས་འགྱུར་རྙིང་ལེགས་སོ། །ལྔ་པ་ཉེས་སྤྱོད་ལ་གནང་
བའི་སྐབས་མི་འཚོལ་བར་འབད་པས་སྤང་དགོས་པར་བསྟན་པ་ལ་གཉིས། བློན་
པོས་གསོལ་བ་དང་། རྒྱལ་པོ་སེམས་དཔའ་ཆེན་པོས་དེའི་ལན་བརྗོད་པའོ། ། །
དང་པོ་ནི། ཨ་ བྷི་ཞེས་པ་ནས། བཞེས་སུ་གསོལ་། ཞེས་པའི་བར་ཏེ། །
བློན་པོ་ཨ་བྷི་པཱ་ར་ཀས་སྨྲས་པ། གལ་ཏེ་མྱོས་བྱེད་མ་འདི་གཞན་གྱི་མཆིས་བྲང་
ལགས་པའི་སླད་དུ་ལྷ་རྒྱལ་པོ་སེམས་དཔའ་ཆེན་པོ་ཁྱོད་མི་བཞེས་ན་ཡང་། མྱོས་
བྱེད་མ་འདི་བདག་གིས་སྐྱེ་བོ་ཐམས་ཅད་ཀྱིས་བཏུས་སུ་སྟེ་ལོངས་སྤྱད་དུ་རུང་
བར་སྨད་འཚོང་མའི་ཚུལ་འཛིན་དུ་སྩལ་བར་འཚལ་ལོ། །དེ་ནས་ལྷ་རྒྱལ་པོ་ཆེན་
པོ་ ཁྱོད་ ཀྱིས་འདི་བཞེས་ སུ་ གསོལ་ཞེས་ཞུས་སོ། །གཉིས་པ་རྒྱལ་པོ་སེམས་
དཔའ་ཆེན་པོས་དེའི་ལན་བརྗོད་པ་ནི། རྒྱལ་པོས་སྨྲས་པ། ཞེས་པ་ནས། དགའ་
བར་ གྱིས་ཤིག །ཅེས་པའི་བར་ཏེ། རྒྱལ་ པོ་སེམས་དཔའ་ཆེན་པོས་ཆོས་སྟོན་
པའི་ཕྱིར་བློན་པོ་དེ་ལ་སྨྲས་པ། ཁྱོད་སྨྱོས་སམ་ཅི། སྐྱོན་མེད་པའི་ཆུང་མ་བོར་
ནས་སྨད་འཚོང་མ་བྱེད་དུ་བཅུག་ན་ནི་རྒྱལ་པོའི་ཁྲིམས་དང་འགལ་བར་བྱས་
པས་ཁྱོད་ལ་ང་ཡིས་ཆད་པས་བཅད་དེ་རེ་སྟེ་གཅད་དགོས་ལ། དེ་ལྟར་ན་ཁྱོད་སྐྱེ་
བོ་ཀུན་གྱི་སྨད་པའི་གནས་སུ་འགྱུར་རོ། །དེ་ལྟར་གྱུར་ན་ནི་ཚེ་འདི་དང་འཇིག་
རྟེན་ཕ་རོལ་གཉིས་ཀར་བསྲེགས་པ་སྟེ་ཕུང་བར་འགྱུར་རོ། །ཚེ་འདིར་ཕུང་བར་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འགྱུར་ཏེ། རྒྱལ་ ཁྲིམས་དང་འགལ་བའི་ལས་བྱས་པས་གཏམ་ངན་དང་། ཆད་
པས་བཅད་པས་ནོར་ཉམས་པར་འགྱུར་རོ། །ཕྱི་མར་ཕུང་བར་འགྱུར་ཏེ། ཆུང་མ་
སྐྱོན་མེད་བོར་ཞིང་དེ་ཡང་སྡིག་ལ་སྦྱར་བས་སྡིག་པའི་ལས་བསགས་ནས་ངན་
འགྲོར་འགྲོ་བར་འགྱུར་རོ། །དེ་བས་ན་བྱར་མི་རུང་བ་ལ་དུས་ཏེ་ནན་མ་ཆེ་བར་
རིགས་པའི་རྗེས་སུ་འབྲངས་ཏེ་ལེགས་པར་དཔྱད་ནས་བླང་དོར་ཚུལ་བཞིན་དུ་
བྱེད་པ་ལ་དགའ་བར་གྱིས་ཤིག་ཅེས་གསུངས་སོ། །དུས་མ་ཆེ་བར་ཞེས་པ་འདི་
ལ་འགྱུར་གསར་དུ་ནན་མ་ཆེ་བར་ཞེས་འདུག་པ་འགྱུར་ལེགས་སོ། །དྲུག་པ་རང་
གི་དོན་སྒྲུབ་ནའང་ཚུལ་ཁྲིམས་དག་པ་སོགས་ཆོས་ལ་གནས་ནས་བསྒྲུབ་དགོས་
པར་བསྟན་པ་ལ་གཉིས། བློན་པོས་གསོལ་བ་དང་། རྒྱལ་པོ་སེམས་དཔའ་ཆེན་
པོས་དེའི་ལན་དུ་ཆོས་བསྟན་པའོ། །
དང༌ པོ་ནི། ཨ་ བྷི་ཞེས་ པ་ནས། བཞེས་ སུ་ གསོལ། ཞེས་ པའི་བར་ཏེ།
བློན་པོ་ཨ་བྷི་པཱ་ར་ཀས་སྨྲས་པ། རྒྱལ་པོ་ཆེན་པོ་ཁྱོད་ལ་མྱོས་བྱེད་མ་ཕུལ་བ་
ཁྱོད་ཀྱིས་བཞེས་ཏེ་ཁྱོད་ཀྱི་ཐུགས་བདེ་བར་གྱུར་ན་དེས་བདག་གི་ཡིད་ཀྱང་ཚིམ་
ཞིང་བདེ་བར་འགྱུར་ལ། དེ་ལྟར་གྱུར་ན་བདག་གི་རེ་བ་རྫོགས་པ་ཡིན་ཞིང་།
རྒྱལ་པོ་ཆེན་པོ་ཁྱོད་གསུངས་པ་ལྟར་མྱོས་བྱེད་མ་ཕུལ་བས་ཆོས་དང་འགལ་བར་
གྱུར་ཀྱང་རུང་། སྐྱེ་བོ་ཀུན་ཀྱིས་སྨད་ཅིང་འདི་དང་ཕྱི་མའི་བདེ་བ་ཉམས་ཀྱང་
རུང་། དེ་ དག་ཐམས་ ཅད་ ལྟོ་བས་བཟེད་ པ་ སྟེ་ བདག་ གིས་ དང་ དུ་ བླང་ བར་
བགྱིའོ། །ས་བདག་ཆེན་པོ་ཞེས་རྒྱལ་པོ་ལ་བོས་ནས། འཇིག་རྟེན་འདི་ན་རྒྱལ་པོ་
ཆེན་པོ་ཁྱོད་ལས་ལྷག་པའི་མགྲོན་མཆོད་པའི་ཞིང་མཆོག་གཞན་མ་མཐོང་བས།
མཆོད་པའི་ཞིང་མཆོག་དམ་པ་རྒྱལ་པོ་ཆེན་པོ་ཁྱོད་ཀྱིས་བདག་གི་བསོད་ནམས་
- 394 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཕེལ་ ཕྱིར་ མྱོས་བྱེད་མ་དུས་ཚིགས་ཀྱི་མཆོད་པའི་ཡོན་བཞིན་དུ་བཞེས་སུ་
གསོལ། དུས་ཚིགས་ཀྱི་མཆོད་པ་ནི། རྒྱལ་པོ་ཆེན་པོ་རྣམས་ལ་དུས་ཚིགས་སོ་སོ་
ལ་འབྱུང་བའི་དངོས་པོ་མཆོད་པར་འོས་པ་གསར་པ་གསར་པ་དག་འབུལ་བ་སྟེ།
དཔྱིད་མེ་ཏོག་གསར་དུ་ཐོན་པའི་དུས་སུ་མེ་ཏོག་འབུལ་བ་དང༌། སྟོན་ཤིང་ཐོག་
སྨིན་པའི་དུས་སུ་དེ་འབུལ་བ་བཞིན་ནོ། །ལྟོ་བས་བཟེད་པ་ཞེས་པ་འདི་ལ་འགྱུར་
གསར་དུ་དང་དུ་བླངས་པ་ཞེས་འདུག་པ་འགྱུར་ལེགས་སོ། །གཉིས་པ་རྒྱལ་པོ་
སེམས་དཔའ་ཆེན་པོས་དེའི་ལན་དུ་ཆོས་བསྟན་པ་ནི། རྒྱལ་པོས་སྨྲས་པ། ཞེས་
པ་ནས། བདག་གི་དོན་སྒྲུབ་བོ། །ཞེས་པའི་བར་ཏེ། བློན་པོ་ཨ་བྷི་པཱ་ར་ཀས་
མྱོས་བྱེད་མ་རྒྱལ་པོས་བཞེས་པ་ཞིག་བྱུང་ན་བདག་ལ་ཆོས་དང་འགལ་བའི་ཉེས་
པ་བྱུང་ཡང་རུང་། སྐྱེ་བོ་ཀུན་གྱིས་སྨོད་པའི་གཏམ་ངན་བྱུང་ཡང་རུང་། བདག་
རྒྱལ་པོ་མཉེས་པ་གཅིག་པུས་ཆོག་པས་གཞན་ཐམས་ཅད་དང་དུ་བླང་པར་བགྱི་
ཟེར་བ་དེ་ལ་རྒྱལ་པོ་སེམས་དཔའ་ཆེན་པོས་ལན་སྨྲས་པ། བློན་པོ་ཁྱོད་ང་ལ་
རབ་ཏུ་བྱམས་པའི་ཕྱིར་རང་ལ་ཕན་པ་དང་གནོད་པར་འགྱུར་པ་ལ་ཡང་མི་ལྟར་
བར་འདི་ལྟར་རང་གི་ཆུང་མ་ང་ལ་འབུལ་བའི་འབད་པ་བྱེད་པ་ནི་ངའི་དོན་དུ་
སྤྱོད་པ་ཡིན་པས། དེའི་ཕྱིར་ཡང་ཁྱོད་ལྷག་པར་ཡལ་བར་འདོར་དུ་མི་རུང་བས་
ཁྱོད་ཆུང་མ་དང་བྲལ་བར་བྱར་མི་རུང་ངོ༌། །སྐྱེ་བོ་ཀུན་གྱི་སྨད་ཀྱང་བཟོད་ཟེར་བ་
འཇིག་རྟེན་པས་སྨད་པ་ལའང་འཛེམ་པ་མེད་པར་བྱ་བར་མི་རིགས་སོ། །དེའི་རྒྱུ་
མཚན་ཡང་ཁྱོད་ལྟོས་ཤིག །འཇིག་རྟེན་སྐྱེ་བོ་ཀུན་གྱིས་སྤྱོད་པ་ལ་འཛེམ་པ་མེད་
པ་དང་། དགེ་བའི་ཆོས་དང་། ཆོས་དེའི་འབྲས་བུ་ཕྱི་མའི་བདེ་བ་ལ་མི་ལྟ་བ་གང་
ཡིན་པ་དེ་ལ་སྐྱེ་བོ་ཐམས་ཅད་ཡིད་མི་ཆེས་ཞིང་སྲུང་སྐྱོབ་བྱེད་པའི་ལྷ་དང་བསོད་
- 395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནམས་ཀྱི་དཔལ་གྱིས་རབ་ཏུ་སྤོང་བར་འགྱུར་རོ། །ཡང་ན་སྐྱེ་བོ་ཀུན་གྱིས་སྨད་པ་
ལ་མི་འཛེམ་ཞིང་། ལས་རྒྱུ་འབྲས་ཀྱི་ཆོས་ལ་ཡིད་མི་ཆེས་ལ། ཚེ་ཕྱི་མའི་འབྲས་
བུ་ལ་མི་ལྟ་བ་གང་ཡིན་པ་དེ་ལ་སྐྱེ་བོ་སུ་ཡང་ཡིད་མི་ཆེས་ཞིང་། དོན་དམ་པའི་
ལྷ་རྒྱལ་བ་སྲས་བཅས་རྣམས་དང་། སྲུང་སྐྱོབ་བྱེད་པའི་དཔལ་མགོན་རྣམས་ཀྱིས་
ཀྱང་སྤོང་བར་འགྱུར་རོ། །ཡང་ན་དེ་ལ་དཀར་ཕྱོགས་སྐྱོང་བའི་ལྷ་དང་དཔལ་
རྒྱལ་བ་རྣམས་ཀྱིས་ཀྱང་སྤོང་བར་འགྱུར་ཞེས་བྱ་སྟེ། དཔལ་སྟག་ཅེས་པའི་རྒྱལ་
བའི་མཚན་གྱི་རྣམ་གྲངས་སུ་མངོན་བརྗོད་དག་ལས་བཤད་དོ། །གོང་དུ་བཤད་
པའི་རྒྱུ་མཚན་དེ་བས་ན་བློན་པོ་ཁྱོད་ལ་ང་འདི་ལྟར་སྨྲའོ། ཁྱོད་ད་ཕྱིན་ཆད་སྲོག་
གི་ཕྱིར་ཡང་ཆོས་དང་འགལ་བར་འགྱུར་བའི་ལས་ལ་དགའ་བར་མ་བྱེད་ཅིག །
རང་ལོག་གཡེམ་སྤྱོད་པ་དང་། གཞན་ལོག་གཡེམ་སྤྱོད་དུ་འཇུག་པ་སོགས་ཆོས་
དང་འགལ་བའི་ལས་བྱས་ན་ཉེས་པ་ཆེན་པོ་འགྱུར་བ་གདོན་མི་ཟ་ཞིང་། ལས་དེ་
ལྟར་བྱས་པ་ལ་འབྲས་བུ་ལེགས་འབྱུང་ཆུང་བ་སྟེ་འབྲས་བུ་ལེགས་པ་གང་ཡང་མི་
འབྱུང་ལ། འབྲས་བུ་གནོད་པ་དང་སྡུག་བསྔལ་ཆེན་པོ་འབྱུང་བས་འཇིགས་པའི་
དོགས་པ་དང་བཅས་པའོ། །གཞན་ཡང་རང་གི་དོན་བསྒྲུབ་ནའང་བྱ་བ་དེ་ལྟར་བྱ་
མི་རིགས་ཏེ། སྐྱེ་བོ་དམ་པ་རྣམས་ནི་ཕ་རོལ་ པོ་ རང་ལ་སྨོད་པ་སོགས་སྡུག་
བསྔལ་དང་སྡུག་བསྔལ་གྱི་རྒྱུ་ལ་སྦྱར་བར་བྱས་ནས་བདག་ཉིད་ཀྱི་བདེ་བ་མི་
སྒྲུབ་ལ། རྣམ་པ་ཀུན་ཏུ་བྱ་བ་ཅི་བྱེད་ཀྱང་གཞན་ལ་ཕན་པ་ཁོ་ན་མཛད་དོ། །དེ་
བས་ན་ང་ནི་སེམས་ཅན་གཅིག་ལའང་མི་གནོད་པར་ཚུལ་ཁྲིམས་རྣམ་པར་དག་
པ་སོགས་ཆོས་ལ་གནས་ནས་བདག་གི་དོན་བསྒྲུབ་བོ། བདག་གིས་དོན་ནི་ཉེས་
སྐྱོན་ཐམས་ཅད་ཟད་ཅིང་ཡོན་ཏན་ཐམས་ཅད་རྫོགས་པའི་སངས་རྒྱས་ཀྱི་གོ་
- 396 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཕང་སྟེ། གོ་འཕང་དེ་བསྒྲུབ་པ་ལ་ནམ་མཁའི་མཐས་གཏུགས་པའི་སེམས་ཅན་
ཐམས་ཅད་ལ་ཉེ་རིང་མེད་པར་ སེམས་ སྙོམས་པ་དང་། སུ་ལའང་གནོད་པའི་
ལས་གཏན་ནས་མི་བྱ་བར་རྣམ་པ་ཀུན་ཏུ་ཕན་པའི་ཐབས་ལ་བརྩོན་པ་དང༌།
རང་གི་ཚུལ་ཁྲིམས་སོགས་དགེ་བའི་ཆོས་མཐའ་དག་ཉམས་པ་མེད་པ་ཞིག་བྱ་
དགོས་པ་ཡིན་ནོ་ཞེས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པའི་ཚེ་རང་དོན་
བྱང་ཆུབ་དོན་གཉེར་དང་གཞན་དོན་དོན་གཉེར་གཉིས་ཀའི་གནད་ཚང་བའི་
སེམས་བསྐྱེད་ཐུགས་དམ་གྱི་མཐིལ་ དུ་བྱེད་དགོས་ པར་ བསྟན་ཏོ། །བདུན་པ་
འབངས་སྐྱེ་བོ་མང་པོའི་མགོན་བྱེད་པ་ལ་རང་ཉིད་ཉེས་སྤྱོད་ལ་མི་འཇུག་པར་
ཆོས་དང་མཐུན་པ་ཞིག་བྱ་དགོས་པར་བསྟན་པ་ལ་གཉིས། བློན་པོས་གསོལ་བ་
དང༌། རྒྱལ་པོ་སེམས་དཔའ་ཆེན་པོས་དེའི་ལན་དུ་ཆོས་བསྟན་པའོ། །
དང༌ པོ་ནི། ཨ་ བྷི་ཞེས་ པ་ནས། བཞེས་སུ་གསོལ། ཞེས་ པའི་བར་ཏེ།
རྒྱལ་པོ་སེམས་དཔའ་ཆེན་པོས་རང་གི་དོན་བསྒྲུབ་ནའང་ལོག་གཡེམ་བྱ་མི་རུང་
ཞིང་། རང་གི་ཆུང་མ་གཞན་ལ་བྱིན་ན་སྐྱེ་བོ་ཀུན་གྱིས་སྨད་པར་འགྱུར་ཞེས་
གསུངས་པ་དེ་ལ། བློན་པོ་ཨ་བྷི་པཱ་ར་ཀས་ལན་སྨྲས་པ། བྲན་ནི་རྗེ་བོའི་དབང་
བྱ་ཡིན་པས་བདག་གིས་རྗེའི་དོན་དུ་གུས་པའི་དབང་གིས་མྱོས་བྱེད་མ་འབུལ་
ཞེས་སྤྱད་པ་འདི་ལ་བདག་ལ་ཆོས་མ་ལགས་པར་ཉེས་པར་འགྱུར་བའི་སྐབས་ཅི་
ཞིག་མཆིས། མྱོས་བྱེད་མ་འདི་བདག་གིས་ཕུལ་བ་ལྷས་བཞེས་པ་ལ་ཡང་ཆོས་མ་
ལགས་པའི་ནོངས་པ་ཅི་ཞིག་མཆིས། ཆོས་དང་མི་མཐུན་པ་གང་ཡང་མེད་པར་
དེའི་སླད་དུ་ཡུལ་ཤི་བི་བའི་གྲོང་ཁྱེར་ཆེན་པོ་འདི་ན་གནས་པའི་མི་རྣམས་དང༌།
ལྗོངས་དང་གྲོང་རྡལ་རྣམས་ཀྱི་མི་དང་བཅས་པས་ཀྱང་མྱོས་བྱེད་མ་བདག་གིས་
- 397 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕུལ། ལྷས་བཞེས་པ་འདི་ལ་ཆོས་མ་ལགས་པར་སྙད་གདགས་སུ་ཅི་ཞིག་མཆིས།
དེ་བས་ན་ལྷ་རྒྱལ་པོ་ཆེན་པོ་ཁྱོད་ཀྱིས་མྱོས་བྱེད་མ་ཕུལ་བ་འདི་བཞེས་སུ་གསོལ་
བ་ཞེས་ཞུས་སོ། ། །
གཉིས་པ་རྒྱལ་པོ་སེམས་དཔའ་ཆེན་པོས་དེའི་ལན་དུ་ཆོས་བསྟན་པ་ནི།
རྒྱལ་པོས་སྨྲས་པ། ཞེས་པ་ནས། འབངས་ཀྱི་མགོན། ཞེས་པའི་བར་ཏེ། བློན་པོ་
ཨ་བྷི་པཱ་ར་ཀས་རང་གི་ཆུང་མ་མྱོས་བྱེད་མ་རྒྱལ་པོ་ལ་ཕུལ་ཏེ་འདི་བདག་གིས་
ཕུལ། ལྷས་བཞེས་པ་ལ་བདག་ཅག་གཉིས་ཀ་ལ་སུས་ཀྱང་ཆོས་དང་མི་མཐུན་
པའི་སྙན་གདགས་སུ་མེད་པས་འདི་བཞེས་སུ་གསོལ་ཞེས་ཞུས་པ་དེ་ལ། རྒྱལ་པོ་
སེམས་དཔའ་ཆེན་པོས་ལན་སྨྲས་པ། བློན་པོ་ཁྱོད་ནི་ང་ལ་སྙིང་ཉེ་ཞིང་གུས་པ་ཆེ་
བས་ངའི་དོན་འབའ་ཞིག་ལ་སྤྱོད་པར་རབ་ཏུ་གཞོལ་བ་ཡིན་པར་ངེས་མོད་ཀྱི།
མྱོས་བྱེད་མ་ཕུལ་ཏེ་བཞེས་པ་ལ་ཆོས་དང་མི་མཐུན་པའི་ཉེས་པ་སུས་ཀྱང་བརྗོད་
དུ་མེད་ཟེར་བ་འདི་ལ་ཡུལ་ཤི་བི་བའི་གྲོང་ཁྱེར་ཆེན་པོའི་མི་རྣམས་དང་། གྲོང་
དང༌། གྲོང་རྡལ། ལྗོངས་ཀྱི་མི་དང་བཅས་པའི་ནང་ན་འུ་ཅག་གཉིས་སུས་ཟེར་བ་
དེ་བདེན། སུ་ཆོས་ཤེས་པའི་མཆོག་ཡིན་པ་དེ་ནི་ཚིག་ཙམ་ལ་འཆེལ་བ་མིན་པར་
དྲི་མ་མེད་པའི་རིགས་པས་དཔྱད་ནས་ཤེས་པར་བྱ་དགོས་སོ་ཞེས་གསུངས། དེ་
ནས་བློན་པོ་ཨ་བྷི་པཱ་ར་ཀས་རྒྱལ་པོ་སེམས་དཔའ་ཆེན་པོ་ལ་སྙིང་ནས་དད་པ་
དང་བཀའ་དྲིན་དྲན་པའི་གུས་པ་དང་བཅས་པས་ཕྱག་བྱས་ཏེ་སྨྲས་པ། ཡུལ་ཤི་
བི་བའི་མི་ཙམ་དུ་མ་ཟད་ནམ་མཁའི་མཐས་ཁྱབ་པའི་འཇིག་རྟེན་ཐམས་ཅད་དུ་
གནས་པའི་མི་བློ་ལྡན་རྣམས་ཚོགས་ཏེ་རིགས་པས་དཔྱད་ན་འུ་ཅག་གཉིས་ཀྱི་
ནང་ནས་བདག་ཉིད་ཆེན་པོ་ཁྱོད་འབའ་ཞིག་ཆོས་ཤེས་པའི་མཆོག་ཡིན་པར་ངེས་
- 398 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཏེ། བདག་ནི་དད་པའི་རྗེས་སུ་འབྲང་བ་དང༌། ཚིག་ཙམ་གྱི་རྗེས་སུ་འབྲང་བ་
དང་། ཚེ་འདི་ཙམ་གྱི་ཕན་གནོད་ལ་ལྟ་བ་ཡིན་གྱི། རྒྱལ་པོ་སེམས་དཔའ་ཆེན་པོ་
ཁྱོད་ནི་སྔོན་ཡུན་རིང་པོ་ནས་རང་ལས་ཡོན་ཏན་གྱིས་རྒན་པ་རྒྱལ་བ་སྲས་བཅས་
རྣམས་ལ་བསྐལ་པ་གྲངས་མེད་པར་བསྙེན་བཀུར་ཞིང་མཉེས་པའི་བྱ་བ་བྱས་པ་
དང་། རྒྱུན་མ་ཆད་པར་རྒྱལ་བ་སྲས་བཅས་ལས་ཆོས་གསན་པས་མང་དུ་ཐོས་པ་
རྒྱ་མཚོ་ལྟ་བུའི་ཕ་རོལ་ཏུ་སོན་ཞིང་། བློ་ཡང་རབ་ཏུ་རྣོ་བས་ཇི་ལྟར་ཐོས་པའི་དོན་
རྣམས་ལ་ཚུལ་བཞིན་སྤྱོད་པའི་ཤེས་རབ་ཀྱིས་ལེགས་པར་དཔྱད་ནས་ངེས་པ་
རྙེད་པར་མཛད་པ་དང་། སྤྱིར་ཤེས་བྱའི་གནས་མཐའ་དག་དང་། ལྷག་པར་དུས་
འདིར་འཛམ་བུ་གླིང་གི་སེམས་ཅན་རྣམས་ལ་ཕན་བདེ་བསྐྱེད་པའི་ཐབས་ཆོས་
དང་ནོར་དང་འདོད་པའི་འཁོར་གསུམ་རྟོགས་ནས་གདུལ་བྱ་རྣམས་དེ་དང་མཐུན་
པར་ ཕན་བདེ་ ལ་ འགོད་ པར་ མཛད་ པ་ དང་། གནས་ ལུགས་ དོན་ གྱི་དེ་ ཉིད་
གཟིགས་ནས་སྒྱུ་མ་ལྟ་བུར་གང་ལའང་ཆགས་པ་མེད་པར་སེམས་ཅན་གྱི་དོན་
མཛད་པ་ཞིག་ཡིན་པར་ངེས་སོ། །དེ་ལྟ་བུའི་ཡོན་ཏན་ཁྱད་པར་ཅན་དེ་དག་ལྷ་
ཅིག་རྒྱལ་པོ་ཆེན་པོ་ཁྱོད་དང་། སྐྱེ་དགུའི་བདག་པོ་ཆེ་ལ་མཆིས་ཀྱིས། བདག་
ཅག་མི་ཕལ་པ་སུ་ལའང་དེ་ལྟ་བུའི་ཡོན་ཏན་མ་མཆིས་སོ་ཞེས་ཞུས་སོ། །སྐྱེ་
དགུའི་བདག་པོ་ཞེས་པ་ནི་ཚངས་པའི་མིང་གི་རྣམ་གྲངས་སུ་འཆི་མེད་མཛོད་
དང༌། སྣ་ཚོགས་གསལ་བ་སོགས་མངོན་བརྗོད་དག་ལས་བཤད་དོ། །དེ་ལྟར་
ཞུས་པ་དེ་ལ་རྒྱལ་པོ་སེམས་དཔའ་ཆེན་པོ་ཐུགས་མཉེས་ནས་ལན་སྨྲས་པ། དེ་
ལྟར་ཡིན་པ་དེ་བས་ན་དོན་འདི་ལ་ཁྱོད་ཀྱིས་ང་བསླ་བ་མི་རིགས་སོ། །དེ་ཅིའི་
ཕྱིར་ཞེ་ན། འཇིག་རྟེན་གྱི་ཁམས་གང་དང་གང་ན་གནས་པའི་སེམས་ཅན་རྣམས་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་ཕན་པ་དང་གནོད་པ་ནི་འཇིག་རྟེན་དེ་དང་དེའི་རྒྱལ་པོ་རྣམས་ཀྱི་སྤྱོད་པ་ལ་
རག་ལུས་ཏེ། རྒྱལ་པོས་གང་བྱས་པ་དེའི་རྗེས་སུ་འབངས་རྣམས་ཀྱང་འཇུག་གོ །
དེ་བས་ན་ང་ནི་སྤྱིར་སེམས་ཅན་ཐམས་ཅད་དང༌། ལྷག་པར་ཡུལ་འདིར་རང་ལ་
བློ་གཏད་པའི་འབངས་རྣམས་ལ་སྙིང་བརྩེ་བས་ཕན་པར་བསམས་ནས་སྨད་པའི་
ལས་མི་བྱ་བར་གཏམ་སྙན་འབྱུང་བའི་ལམ་གྱི་མཆོག་ལ་དགའོ། །གཏམ་སྙན་
འབྱུང་བའི་ལམ་གྱི་མཆོག་ནི་བདག་པས་གཞན་གཅེས་པའི་བྱང་ཆུབ་ཀྱི་སེམས་
རིན་པོ་ཆེ་དང་། དེས་འཕངས་པའི་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་པོ་
རྣམས་སོ། །སྤྱིར་བཤེས་གཉེན་ལ་དད་པ་དང་། ལས་འབྲས་ལ་ཡིད་ཆེས་པ་ནས་
བཟུང་སྐྱེས་བུ་གསུམ་གྱི་ལམ་མཐའ་དག་གཏམ་སྙན་འབྱུང་བའི་ལམ་ཡིན་ལ།
ལམ་དེ་དག་གི་ནང་ནས་མཆོག་ཏུ་གྱུར་པ་ནི་སྔར་བཤད་པ་དེའོ། །འབངས་
རྣམས་ཀྱི་བདེ་སྡུག་དང་ཕན་གནོད་རྒྱལ་པོའི་སྤྱོད་པ་ལ་རག་ལས་ཏེ། དཔེར་ན་
ཁྱུ་མཆོག་འགྲོ་བ་དྲང་ན་དེའི་རྗེས་སུ་འགྲོ་བའི་བ་ལང་རྣམས་ཀྱང་དྲང་པོར་འགྲོ་
ལ་ཁྱུ་མཆོག་འགྲོ་བ་ཡོ་ན་དེའི་རྗེས་སུ་འགྲོ་བའི་བ་ལང་རྣམས་ཀྱང་ཡོ་བར་འགྲོ་
སྟེ། ཁྱུ་མཆོག་གང་དུ་འགྲོ་བ་དེའི་རྗེས་སུ་བ་ལང་རྣམས་དོགས་པ་མེད་ཅིང་ལམ་
གཞན་དུ་འཁྲུལ་པ་མེད་པར་ རྗེས་སུ་འབྲང་ངོ༌། །དེ་བཞིན་དུ་འབངས་རྣམས་
ཀྱང་རྒྱལ་པོའི་རྗེས་སུ་འབྲང་བས། རྒྱལ་པོས་ཉེས་སྤྱོད་ལ་ཞུགས་ན་འབངས་
རྣམས་ ཀྱང་ ཉེས་སྤྱོད་ལ་འཇུག་ལ། རྒྱལ་པོ་དགེ་བཅུའི་ཁྲིམས་ལ་གནས་ན་
འབངས་རྣམས་ཀྱང་དགེ་བཅུའི་ཁྲིམས་ལ་གཞོལ་བར་འགྱུར་རོ། ཁྱུ་མཆོག་ཅེས་
པ་ནི་ སྔོན་དུས་རྒྱ་གར་གྱི་ཡུལ་གྲུ་ཆེན་པོ་རྣམས་ན་བ་ལང་སྟོང་ཕྲག་མང་པོ་
ཚོགས་པའི་ནང་ན་དུད་འགྲོ་ཅང་ཤེས་ཕྱོགས་གང་ན་གཅན་གཟན་གྱི་འཇིགས་པ་
- 400 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
སོགས་གནོད་འཚེ་ཡོད་མེད་ཤེས་ཞིང་། ཕྱོགས་གང་ན་ལམ་མི་བདེ་བ་དང་ རྩྭ་
དང་ཆུ་དཀོན་པ་སོགས་ཉམ་ང་བའི་གནས་ཡོད་པ་དང་། ཕྱོགས་གང་ན་ལམ་
བདེ་ཞིང་རྩྭ་དང་ཆུ་ཡོད་པ་སོགས་དུད་འགྲོ་རྣམས་བདེ་བར་འཚོ་བའི་གནས་ཡོད་
པ་ལེགས་པར་ཤེས་པ། འགྲོ་བ་ན་བ་ལང་གི་ཁྱུ་ཐམས་ཅད་ཀྱི་ཐོག་མར་ལམ་སྣ་
དྲངས་ཏེ་འགྲོ་བ། ཤེས་བཞིན་དུ་གོམ་པ་འདོར་ཞིང་མིག་གིས་ལམ་ལ་བལྟས་ཏེ་
སྲོག་ཆགས་ཕྲ་མོ་རྒྱུ་བ་རྣམས་ཀྱང་སྣའི་དབུགས་ཀྱིས་བསལ་ཏེ་སུ་ལའང་མི་
གནོད་པར་ལམ་དྲང་པོར་ཕྱིན་ཏེ་དུད་འགྲོའི་ཁྱུ་ཐམས་ཅད་བདེ་བར་འཚོ་ནུས་པ་
ཞིག་ཡོད་ཅེས་གྲག་གོ །གཞན་ཡང་ཁྱོད་ལྟོས་ཤིག ཁྱོད་ཀྱི་ཆུང་མ་མྱོས་བྱེད་མ་
ཕུལ་བ་ངས་བླངས་ཏེ་བསྟེན་ན་ངས་དགེ་བ་བཅུའི་ཁྲིམས་བསྲུང་མ་ནུས་པར་
ལུས་ཀྱི་ཉེས་སྤྱོད་བྱས་པར་འགྱུར་ལ། དེ་ལྟར་ན་གང་གི་ཚེ་ང་བདག་རང་ཡང་
བསྲུང་བར་མ་ནུས་པར་གྱུར་པ་དེའི་ཚེ་ངས་ཉེས་སྤྱོད་ལས་བསྲུང་བར་འདོད་པའི་
སྐྱེ་བོ་རྣམས་གནས་སྐབས་ཇི་ལྟར་ འགྱུར། ང་ནི་ ཁྱུ་མཆོག་བཞིན་དུ་འབངས་
རྣམས་ ཀྱི་ མགོན་ ཡིན་ ལ། དེ་ ལྟར་འབངས་རྣམས་ལ་ ཕན་ པར་ བལྟ་བ་ དང་།
བདག་རང་གི་ཆོས་མ་ཉམས་པར་བྱ་བ་དང༌། ཚུལ་ཁྲིམས་བསྲུངས་པའི་གྲགས་
པ་དྲི་མ་མེད་པ་འཇིག་རྟེན་གྱི་ཁམས་ཐམས་ཅད་དུ་ཁྱབ་པ་ཞིག་བྱ་བ་ལ་བལྟས་
ནས་ཉོན་མོངས་པའི་སེམས་ཀྱི་དབང་དུ་ང་མི་འགྲོའོ། །ཆོས་ནི་བཤེས་གཉེན་ལ་
དད་པ་ནས་ས་བཅུ་པའི་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ལམ་གྱི་ལུས་ཡོངས་
སུ་རྫོགས་པའོ། །གྲགས་པ་དྲི་མ་མེད་པ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྟེ།
ལས་དང་པོ་པའི་ཚུལ་ཁྲིམས་ལ་ཡང་གྲགས་པ་ཡོད་མོད་ཀྱི། སྐྱོན་མཐའ་དག་
ཟད་པའི་ཚུལ་ཁྲིམས་མིན་ལ། ཉན་རང་གི་ཚུལ་ཁྲིམས་ལ་ཡང་གྲགས་པ་མཐའ་
401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཡས་པ་ཡོད་མོད་ཀྱི། རང་དོན་ཡིད་བྱེད་ཀྱིས་བསླད་པས་སྐྱོན་མཐའ་དག་ཟད་
པའི་ཚུལ་ཁྲིམས་མིན་ལ། ཐེག་ཆེན་འཕགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་
པ་ནི་ཚེ་འདིའི་སྣང་ཤས་དང༌། སྲིད་པའི་ཕུན་ཚོགས་ལ་ཆགས་པ་དང་། རང་དོན་
ཡིད་ བྱེད་ ཀྱི་སྐྱོན་མཐའ་དག་ཟད་ཅིང་། ཕྱོགས་ བཅུའི་ ཞིང་ རབ་འབྱམས་ན་
བཞུགས་པའི་རྒྱལ་བ་སྲས་བཅས་ཐམས་ཅད་ཀྱིས་སྙན་པའི་གྲགས་པ་རྒྱུན་དུ་
སྒྲོག་པའི་གཞི་ཡིན་པས་འཇིག་རྟེན་གྱི་ཁམས་ཅད་དུ་ཁྱབ་པའི་གྲགས་པ་དྲི་མེད་
དོ། །གཞུང་འདི་ལ་འགྱུར་གསར་དུ་འཇིག་རྟེན་རྣམས་ལ་ཕན་དང་གནོད་པ་ནི། །
ཞེས་ པ་ དང༌། འཁྲུལ་པ་མེད་པར་ རྗེས་སུ་འབྲང་བྱེད་པ། །དེ་བཞིན་འབངས་
རྣམས་རྒྱལ་པོའི་རྗེས་སུ་འབྲང་། །ཞེས་པ་དང༌། ཚིགས་བཅད་ཐ་མ་ལ་ཚིག་རྐང་
རྗེས་མ་སྔོན་ལ་བླངས་ཏེ་བསྒྱུར་བ་རྣམས་འགྱུར་ལེགས་སོ། །
བརྒྱད་པ་རྒྱལ་པོ་སེམས་དཔའ་ཆེན་པོས་ ལུས་སྲོག་ལོངས་སྤྱོད་གང་
ལའང་མི་ལྟ་བར་ཚུལ་ཁྲིམས་བསྲུང་བ་མཐར་ཕྱིན་པར་མཛད་པ་ལ་བློན་པོ་ཆེན་
པོ་དད་ནས་བསྟོད་པ་བྱས་པ་ནི། དེ་ནས་བློན་པོ་ཞེས་པ་ནས། ཆེར་མི་འཛིན།
ཞེས་པའི་བར་ཏེ། དེ་ལྟར་རྒྱལ་པོ་སེམས་དཔའ་ཆེན་པོས་འཁོར་བའི་ཉེས་སྐྱོན་
མཐའ་དག་རིག་པའི་ངེས་འབྱུང་དང༌། འབངས་རྣམས་སྐྱོབ་པར་འདོད་པའི་བརྩེ་
བ་དང༌། སྐྱོན་ཀུན་ཟད་ཡོན་ཏན་ཀུན་ལྡན་གྱི་གོ་འཕང་མྱུར་དུ་བསྒྲུབ་པའི་ཕྱིར་
དུ་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་སློབ་པ་མཐར་ཕྱིན་པར་བྱ་འདོད་པའི་
བསམ་པ་བརྟན་པོས་འདོད་ཆགས་སྐྱེ་བའི་རྐྱེན་དང་ཕྲད་ཀྱང་ཉོན་མོངས་པའི་
དབང་དུ་མ་བཏང་བར་ཚུལ་ཁྲིམས་རྣམ་པར་དག་པར་བསྲུང་བར་མཛད་པའི་
ཕྱིར་ལུས་སེམས་ལ་གདུང་བ་ཅི་བྱུང་ཡང་སྲན་བཙུགས་ཤིང་། གཞན་གྱི་ཚིག་
402 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
གིས་བསྐུལ་བའི་དབང་དུ་མ་བཏང་བ་དེས་བློན་པོ་ཨ་བྷི་པཱ་ར་ཀ་སྙིང་ནས་དད་
ཅིང་མགུ་ནས་རྒྱལ་པོ་སེམས་དཔའ་ཆེན་པོ་ལ་ཕྱག་བཙལ་ཏེ་ཐལ་མོ་སྦྱར་ནས་
བསྟོད་པའི་ཚིག་སྨྲས་པ། གང་ཤི་བིའི་ཡུལ་འདི་ན་གནས་པའི་འབངས་རྣམས་
བསྲུང་ཞིང་སྐྱོང་བར་བྱེད་པའི་རྒྱལ་པོ་ཆེན་པོ་ཁྱོད་མགོན་དུ་བཞུགས་པ་ནི་ཨེ་
མའོ་བདག་ཅག་འབངས་རྣམས་སྐལ་བ་སྟེ་བསོད་ནམས་ཕུན་སུམ་ཚོགས་པའོ། །
རང་གི་བདེ་བ་ལ་མ་ཆགས་པར་སེམས་ཅན་རྣམས་སྐྱོབ་པའི་ཆེད་དུ་ཚུལ་ཁྲིམས་
རྣམ་པར་དག་པ་སོགས་ཆོས་འབའ་ཞིག་ལ་དགྱེས་པ་ནི་དཀའ་ཐུབ་ཀྱི་ནགས་
ནའང་དཀོན་ནོ། །འགྱུར་གསར་དུ། འདི་ལྟ་བུ་ནི། ཞེས་འབྱུང་བ་འགྱུར་ལེགས་
སོ། །གཞན་ཡང་ རྒྱལ་ པོ་ ཆེན་པོ་ཆེན་པོ་ཞེས་བརྗོད་ པའི་སྒྲ་འདི་ནི་རྒྱལ་པོ་
སེམས་དཔའ་ཆེན་པོ་ཁྱོད་ཉིད་ལ་མཛེས་ཀྱི། རང་དོན་ལྷུར་ལེན་པའི་རྒྱལ་པོ་
རྣམས་ལ་ནི་མི་མཛེས་ཏེ། རྒྱལ་པོ་ཞེས་བྱ་བ་ནི་འབངས་རྣམས་དམས་པ་ལས་
སྐྱོབ་པ་ཞིག་ལ་བརྗོད་པ་ཡིན་ལ། དེ་ལྟ་བུའི་རྒྱལ་པོའི་ཡོན་ཏན་མེད་པ་ལ་ཡོན་
ཏན་བརྗོད་ཀྱང་བསྟོད་པར་མི་འགྱུར་གྱི། སྨད་ཅིང་རྩུབ་པའི་ཚིག་ཏུ་འགྱུར་ཏེ།
མི་སྣ་མེད་པ་ལ་ཁྱོད་ཀྱི་སྣ་ནི་མཛེས་སོ་ཞེས་བརྗོད་ན། ཡོན་ཏན་བརྗོད་པར་མི་
འགྱུར་གྱི། སྐྱོན་བརྗོད་པར་འགྱུར་ལ། སྣ་མེད་པ་དེས་ཚིག་དེ་སྐད་ཐོས་ན་སྨད་
ཅིང་སྙིང་ལ་རྩུབ་པའི་ཚིག་ཏུ་འགྱུར་བ་བཞིན་ནོ། །གཞན་ཡང་རྒྱ་མཚོ་ཆེན་པོ་ནི་
རིན་པོ་ཆེ་ཐམས་ཅད་ཀྱི་འབྱུང་གནས་ཡིན་པ་བཞིན་དུ་རྒྱལ་པོ་སེམས་དཔའ་
ཆེན་པོ་ཁྱོད་ཀྱང་ཡོན་ཏན་ཐམས་ཅད་ཀྱི་འབྱུང་གནས་ལགས་པས། རྒྱལ་པོ་
སེམས་དཔའ་ཆེན་པོ་ཁྱོད་ལུས་ཀྱི་ཉེས་སྤྱོད་ལ་མི་འཇུག་པ་དེ་ལྟར་ཞི་བར་གནས་
པར་གྱུར་པ་དེ་ལ་ངོ་མཚར་ཆེར་མི་འཛིན་ནོ་ཞེས་བསྟོད་དོ། །ཚིགས་བཅད་ཐ་མ་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འདི་ནི་རྒྱལ་པོ་སེམས་དཔའ་ཆེན་པོས་སྲན་བཙུགས་ཏེ་ལོག་གཡེམ་སྤོང་བའི་
ཚུལ་ཁྲིམས་མཐར་ཕྱིན་པར་མཛད་པ་དེ་ལ་ཁྱོད་ཡོན་ཏན་ཐམས་ཅད་ཀྱི་གཏེར་
ཡིན་པས་ཚུལ་ཁྲིམས་བསྲུངས་པ་དེ་ལ་ངོ་མཚར་ཆེར་མེད་དོ་ཞེས་ཡོན་ཏན་ཕུན་
ཚོགས་ལ་ཟོལ་གྱིས་བསྟོད་པའི་ཚིག་སྦྱོར་རོ། །
གསུམ་པ་དོན་བསྡུས་ཏེ་གདམས་པ་ནི། དེ་ལྟར་སྐྱེས་བུ་དམ་པ་རྣམས་ནི་
བདག་རང་སྲན་ཐུབ་པས་བརྟན་པ་དང་ཆོས་ཀྱི་འདུ་ཤེས་རབ་ཏུ་གོམས་པར་བྱས་
པའི་ཕྱིར་སྡུག་བསྔལ་མི་བཟད་པས་གདུངས་ཀྱང་ལམ་ངན་པར་འཇུག་པར་མི་
འགྱུར་རོ། །དེ་བས་ན་སྲན་ཐུབ་པར་བྱ་བ་དང༌། ཆོས་ལ་གོམས་པར་བྱ་བ་ལ་
བརྩོན་ པར་ བྱའོ། །ཞེས་པ་སྟེ། ཐེག་པ་ཆེན་པོའི་ལམ་ལ་སློབ་པའི་རྒྱལ་སྲས་
སྐྱེས་བུ་དམ་པ་རྣམས་ནི་གཞན་གྱིས་བསྐུལ་བ་ལ་མི་ལྟོས་པར་བདག་རང་སྲན་
ཐུབ་པས་སྙིང་སྟོབས་བརྟན་པ་དང༌། ཆོས་ཀྱི་འདུ་ཤེས་བསྐལ་པ་དུ་མར་རབ་ཏུ་
གོམས་པར་བྱས་པའི་ཕྱིར་སྡུག་བསྔལ་མི་བཟད་པས་གདུངས་ཀྱང་ལམ་ངན་པར་
འཇུག་པར་མི་འགྱུར་རོ། །སྟོན་པ་ཐུགས་ རྗེ་ཅན་འདིས་སྔོན་སློབ་པ་ལམ་གྱི་
གནས་སྐབས་སུ་ཚུལ་ཁྲིམས་ཀྱི་ཕར་ཕྱིན་ལ་སློབ་པར་མཛད་པ་ན། ཚུལ་ཁྲིམས་
དང་འགལ་བའི་རྐྱེན་ཅི་བྱུང་ཡང་དེའི་དབང་དུ་མ་བཏང་བར་སྙིང་སྟོབས་བརྟན་
པོས་ཚུལ་ཁྲིམས་མཐར་ཕྱིན་པར་མཛད་པ་དེའི་རྗེས་སུ་ཞུགས་ཏེ་སྔོན་བྱོན་སྟོན་
པའི་རྣམ་ཐར་རང་གི་ཉམས་ལེན་དུ་ཁྱེར་ཏེ། བདུད་དང་། མུ་སྟེགས་དང་། ཕས་
ཀྱི་རྒོལ་བ་རྣམས་ ཀྱིས་ཆོས་ལྟར་བཅོས་པས་བསླུས་པ་ལ་ཡིད་མི་རྟོན་ཞིང་།
ལུས་སེམས་ལ་གདུང་བ་ཅི་བྱུང་ཡང་ཐོག་མ་མེད་པ་ནས་འདོད་པའི་རྒྱུས་ངན་
སོང་གི་སྡུག་བསྔལ་རྒྱུན་དུ་མྱོང་བ་དྲན་ནས་ད་ལྟ་སངས་རྒྱས་ཀྱི་གོ་འཕང་བསྒྲུབ་
- 404 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ཕྱིར་དུ་སྡུག་བསྔལ་ཕྲ་མོ་ཡུན་ཙམ་པ་འདི་ལ་སྲན་མི་ཐུབ་པ་ཅི་ཡོད་སྙམ་དུ་
སྙིང་སྟོབས་ཀྱིས་སྲན་ཐུབ་པར་བྱས་ཏེ། ཚུལ་ཁྲིམས་རྣམ་པར་དག་པ་ལ་གནས་
ནས་ཐེག་པ་ཆེན་པོའི་ཆོས་ལམ་གྱི་ལུས་ཡོངས་སུ་རྫོགས་པ་ལ་རྟག་ཏུ་དང་གུས་
པར་སྦྱོར་བ་གཉིས་ཀྱི་སྒོ་ནས་གོམས་པར་བྱ་བ་ལ་བརྩོན་པར་བྱའོ། །
བཞི་པ་ལེའུའི་མཚན་བསྟན་པ་ནི། མྱོས་བྱེད་མའི་སྐྱེས་པའི་རབས་ཏེ་
བཅུ་གསུམ་པའོ། ། ཞེས་པའོ། །བདག་ཉིད་ཆེན་པོ་མཁས་མཆོག་དཔའ་བོས་
མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་
བའི་སྒྲོན་མེ་ལས། རྟོགས་བརྗོད་བཅུ་གསུམ་པའི་བཤད་པའོ།། །།
༈ གཉིས་པ་ངག་གི་ཉེས་སྤྱོད་སྤོང་བའི་ཚུལ་ཁྲིམས་ལ་སློབ་ཚུལ་ལ་བཞི།
རྫུན་སྤོང་བའི་ཚུལ་ཁྲིམས་ལ་སློབ་ཚུལ། ཕྲ་མ་སྤོང་བའི་ ཚུལ་ཁྲིམས་ལ་སློབ་
ཚུལ། ཚིག་རྩུབ་སྤོང་བའི་ཚུལ་ཁྲིམས་ལ་སློབ་ཚུལ། ངག་འཁྱལ་སྤོང་བའི་ཚུལ་
ཁྲིམས་ལ་ སློབ་ཚུལ་ལོ། །དང་ པོ་ རྫུན་སྤོང་བའི་ཚུལ་ཁྲིམས་ལ་སློབ་ཚུལ་ དེ་
བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་ཇི་ལྟར་མཛད་པའི་
རྣམ་ཐར་དང་སྦྱར་ཏེ་བཤད་པ་ལ་བཞི། མཚམས་སྦྱར་བ། དེད་དཔོན་ཆེན་པོར་
འཁྲུངས་ པའི་ རྟོགས་ བརྗོད་ རྒྱས་ པར་ བཤད་ པ། དོན་ བསྡུས་ ཏེ་ གདམས་ པ།
ལེའུའི་མཚན་བསྟན་པའོ། ། །
དང་པོ་ནི། ཆོས་ལ་གནས་ན་བདེན་པའི་ཚིག་ཙམ་གྱིས་ཀྱང་མ་རུང་བར་
འགྱུར་བ་ལས་ཐར་པར་འགྱུར་ན། དེའི་འབྲས་བུ་ལྟ་སྨོས་ཀྱང་ཅི་དགོས། དེ་བས་
ན་ཆོས་ཀྱི་རྗེས་སུ་འཇུག་པར་བྱའོ། །ཞེས་པ་སྟེ། ཚུལ་ཁྲིམས་རྣམ་པར་དག་པའི་
ཆོས་ལ་གནས་ན་བདེན་པའི་ཚིག་བརྗོད་པ་ཙམ་གྱིས་ཀྱང་འཇིགས་པ་བརྒྱད་ལ་
405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སོགས་པ་མ་རུང་བར་འགྱུར་བ་ཐམས་ཅད་ལས་ཐར་བར་འགྱུར་ན། ཚུལ་ཁྲིམས་
རྣམ་པར་དག་པ་དེའི་འབྲས་བུ་ཚེ་ཕྱི་མ་ངན་འགྲོ་ལ་སོགས་པའི་འཇིགས་པ་
ཐམས་ཅད་ལས་ཐར་པར་འགྱུར་བ་ལྟ་སྨོས་ཀྱང་ཅི་དགོས། སྟོན་པ་ཐུགས་རྗེ་
ཅན་འདིས་སྔོན་སློབ་པ་ལམ་གྱི་གནས་སྐབས་སུ་རྒྱལ་བ་སྲས་བཅས་ཀྱི་སྤྱན་
སྔར་བྱང་ཆུབ་མཆོག་ཏུ་ཐུགས་བསྐྱེད་ནས་ཚུལ་ཁྲིམས་རྣམ་པ་གསུམ་ལ་སློབ་
པར་ཁས་བླངས་པ་ལྟར་དེ་ལས་འགལ་བའི་ཉེས་སྤྱོད་ནམ་ཡང་མ་མཛད་པར་
ཚུལ་ཁྲིམས་མཐར་ཕྱིན་པར་མཛད་དེ་རྒྱལ་སྲས་སའི་དབང་ཕྱུག་ཏུ་གྱུར་པ་ན།
ཚུལ་ཁྲིམས་དག་པའི་བདེན་ཚིག་བརྗོད་པ་ཙམ་གྱིས་ཀྱང་རང་དང་རང་ལ་བརྟེན་
པའི་གདུལ་བྱ་ཐམས་ཅད་འཇིགས་པ་དང་ཉེ་བར་འཚེ་བ་ཐམས་ཅད་ལས་སྐྱོབ་
པར་མཛད་པ་དེ་བས་ན་སྟོན་པ་ཐུགས་རྗེ་ཅན་དེའི་རྗེས་སུ་ཞུགས་ཏེ། རང་གིས་
ཇི་ལྟར་ཁས་བླངས་པའི་བསླབ་ཁྲིམས་ནམ་ཡང་ཡལ་བར་མི་འདོར་བར་ཚུལ་
ཁྲིམས་རྣམ་པར་དག་པའི་ཆོས་ཀྱི་རྗེས་སུ་འཇུག་པ་སྟེ་དེ་ལ་བསླབ་པར་བྱའོ། །
ཚུལ་ཁྲིམས་དག་པ་དང་དེའི་མཐུས་མ་རུང་བ་ལས་ཐར་བར་འགྱུར་བ་འདི་ལ་
རིམ་ པ་ མང་ སྟེ། དང་ པོར་ དཀོན་ མཆོག་ གསུམ་ ལ་ སྐྱབས་ སུ་ སོང་ནས་ ལས་
འབྲས་ ལ་ ཡིད་ཆེས་ཏེ་མི་དགེ་བཅུ་སྤོང་བའི་ ཚུལ་ ཁྲིམས་ དག་ པ་དང༌། དེའི་
མཐུས་ངན་འགྲོ་ལས་ཐར་བར་འགྱུར་བ་དང་། དེ་ནས་འཁོར་བ་མཐའ་དག་ལ་
ཡིད་འབྱུང་སྐྱེས་ནས་བཅས་པ་དང་རང་བཞིན་གྱི་ཁ་ན་མ་ཐོ་བ་མཐའ་དག་སྤོང་
བའི་ཚུལ་ཁྲིམས་དག་པ་དང་། དེ་ལ་བརྟེན་ནས་འཁོར་བའི་སྡུག་བསྔལ་མཐའ་
དག་ལས་ཐར་བར་འགྱུར་བ་དང༌། དེ་ནས་རང་དོན་ཡིད་བྱེད་ཀྱི་བསམ་པའི་
དབང་དུ་མ་སོང་བར་སྙིང་རྗེ་ཆེན་པོས་ཀུན་ནས་བསླངས་ཏེ་སེམས་བསྐྱེད་ནས་
- 406 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱལ་བ་སྲས་བཅས་ཀྱི་སྤྱན་སྔར་ཇི་ལྟར་ཁས་བླངས་པའི་ཚུལ་ཁྲིམས་རྣམ་པ་
གསུམ་དག་པ་དང༌། དེ་ལ་བརྟེན་ནས་སྲིད་ཞིའི་རྒུད་པ་མཐའ་དག་ལས་ཐར་
བར་འགྱུར་བ་སྟེ་མཚམས་སྦྱར་གྱི་གཞུང་འདིས་ཐེག་པ་ཆེན་པོའི་ལམ་གྱི་ལུས་
རྫོགས་ པ་ བྲལ་འབྲས་ཀྱི་སྒོ་ནས་བསྟན་པར་ཤེས་ པར་ བྱའོ། །གཉིས་པ་དེད་
དཔོན་ཆེན་ པོར་ འཁྲུངས་ པའི་ རྟོགས་ བརྗོད་ རྒྱས་ པར་ བཤད་ པ་ ལ་ གསུམ།
བསམ་བཞིན་དུ་སྐྱེ་བ་བཞེས་པའི་ཚུལ། རྟེན་དེའི་ཡོན་ཏན་སྤྱིར་བསྟན་པ། ཁྱད་
པར་ ངག་གི་ཉེས་སྤྱོད་ སྤོང་བའི་ ཚུལ་ ཁྲིམས་རྣམ་པར་དག་པའི་མཐུ་བསྟན་
པའོ། །དང་པོ་ནི། དེ་ཡང་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་
བློ་རབ་ཏུ་རྣོ་བ་གྲུའི་ཁ་ལོ་བསྒྱུར་བ་ཞིག་ཏུ་གྱུར་ཏོ་ཞེས་གྲག་གོ །ཞེས་པ་སྟེ།
སྟོན་པ་ཐུགས་རྗེ་ཅན་དེས་སྔོན་སློབ་པ་ལམ་གྱི་གནས་སྐབས་སུ་སྲས་ཀྱི་སྤྱོད་པ་
ལ་སློབ་པ་ན་ངག་གི་ཉེས་སྤྱོད་སྤོང་བའི་ཚུལ་ཁྲིམས་རྣམ་པར་དག་པར་མཛད་
ཚུལ་དེ་ཡང་འདི་ལྟར་ཐོས་ཏེ། སྟོན་པ་ཐུགས་རྗེ་ཅན་འདིའི་སྔོན་གྱི་འཁྲུངས་
རབས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་རབ་ཏུ་རྣོ་བ་དེ་མཁའ་ཁྱབ་
ཀྱི་སེམས་ཅན་ཐམས་ཅད་འཁོར་བའི་རྒྱ་མཚོ་ཆེན་པོ་ནས་བདག་ཉིད་གཅིག་
པུས་སྒྲོལ་བའི་སྙིང་སྟོབས་བསྐྱེད་ནས་ཐབས་ལ་མཁས་པའི་གྲུ་གཟིངས་བཅས་
ཏེ་སེམས་ཅན་རྣམས་འདོན་པའི་དེད་དཔོན་ཆེན་པོ་མཛད་བཞིན་པ་ལས། དུས་
སྐབས་འདིར་འཛམ་བུའི་གླིང་གི་སེམས་ཅན་རྣམས་དབུལ་ཕོངས་ཀྱི་སྡུག་བསྔལ་
ཞི་ཞིང་བདེ་བས་ཚིམ་པར་བྱ་བའི་ཕྱིར་རྒྱ་མཚོ་ཆེན་པོ་ནས་རིན་པོ་ཆེའི་ཚོགས་
འདོན་པའི་ཚོང་པ་མང་པོའི་མགོན་བྱེད་པ་གྲུའི་ཁ་ལོ་བསྒྱུར་བའི་དེད་དཔོན་ཆེན་
པོ་ཞིག་ཏུ་གྱུར་ཏོ་ཞེས་བླ་མ་རྣམས་ཀྱི་ཞལ་ལས་ཐོས་སོ། །བློ་རབ་ཏུ་རྣོ་བ་ཞེས་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པ་ནི་བདག་ཉིད་ཆེན་པོ་འདི་རྟོགས་པ་མཐོན་པོར་གྱུར་བའི་ཚིག་སྟེ། འཁོར་བའི་
ཉེས་སྐྱོན་ མཐའ་ དག་ རིག་ཅིང་ཆོས་རྣམས་ ཀྱི་ གནས་ ལུགས་མངོན་སུམ་དུ་
གཟིགས་པའི་བློ་རྣོན་པོས་འཆིང་བ་མཐའ་དག་བཅད་ནས་ས་ལམ་མཐོན་པོར་
གཤེགས་ཏེ་འགྲོ་བ་སྒྲོལ་བ་ལ་མི་འཇིགས་པའི་གདེང་དང་ལྡན་པར་གྱུར་པ་དང་།
བློ་རབ་ཏུ་རྣོ་བས་འཇིག་རྟེན་ལ་ཕན་པའི་རིག་པའི་གནས་མཐའ་དག་མཁྱེན་
པས་སེམས་ཅན་རྣམས་ཀྱི་རྒུད་པ་མཐའ་དག་གཅོད་ཅིང་ཅི་འདོད་པའི་དོན་སྩོལ་
བ་ལ་ཐོགས་པ་མེད་ པའི་མཐུ་ཐོབ་པའོ། །གཉིས་པ་རྟེན་དེའི་ཡོན་ཏན་སྤྱིར་
བསྟན་པ་ལ་གསུམ། བྱང་སེམས་སྤྱིའི་ཡོན་ཏན་བསྟན་པ། བདག་ཉིད་ཆེན་པོ་
འདིའི་མཛད་པའི་གཙོ་བོ་དང་མཐུན་པའི་ཡོན་ཏན་བསྟན་པ། སྐུ་ཚེ་རིལ་པོར་
དེད་དཔོན་གྱི་མཛད་པ་མཛད་པར་བསྟན་པའོ། །དང་པོ་ནི། འདི་ལྟར་ཞེས་པ་
ནས། ལྷག་པར་འགྱུར་རོ། །ཞེས་པའི་བར་ཏེ། སེམས་དཔའ་ཆེན་པོ་འདི་སོགས་
རྒྱལ་སྲས་བདག་ཉིད་ཆེན་པོ་རྣམས་ནི་ཡོན་ཏན་ཚད་མེད་པ་དང་ལྡན་ཏེ། འདི་
ལྟར་བྱང་ཆུབ་སེམས་དཔའ་ལམ་ལ་སྦྱངས་ནས་ཡུན་རིང་དུ་སོང་བ་རྣམས་ནི་
སངས་རྒྱས་མང་པོ་ལ་བསྙེན་བཀུར་ཞིང་རྒྱུན་དུ་སངས་རྒྱས་སམ། དེའི་སྤྲུལ་
པའམ། དེས་བྱིན་གྱིས་བརླབས་པའི་དགེ་བའི་བཤེས་གཉེན་མཁས་པ་ཡོངས་
འཛིན་དུ་བསྟེན་ནས་མང་དུ་ཐོས་པ་མཛད་པས་ན་ཚེ་རབས་ཐམས་ཅད་དུ་རང་
བཞིན་གྱིས་ཤེས་རབ་རྣོ་བས་རིག་པའི་གནས་ཆེ་བ་ལྔ་དང་ཆུང་བ་ལྔ་སོགས་རིག་
གནས་མཐའ་དག་དང༌། ཁྱད་པར་ཐེག་པ་ཆེན་པོའི་མདོ་སོགས་གཙུག་ལག་ཁྱད་
པར་ཅན་གང་དང་གང་སློབ་པར་འདོད་པ་དང༌། འཇིག་རྟེན་རྗེས་སུ་གཟུང་བའི་
ཕྱིར་སོ་སོའི་བསམ་པ་དང་མཐུན་པར་སྒྱུ་རྩལ་ཁྱད་པར་ཅན་གང་དང་གང་སློབ་
- 408 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པར་འདོད་པ་དེ་དང་དེ་དག་ལ་ཤེས་རབ་གསལ་བ་དང་། མྱུར་བ་དང་། ཟབ་པ་
དང༌། རྣོ་བས་གཞན་དྲིང་མི་འཇོག་པར་ངེས་ནས་དོན་དེ་དང་དེ་དག་རང་གིས་
བསྒྲུབ་པ་དང་། གཞན་ལ་སྟོན་པ་ལ་འཇིག་རྟེན་འདི་ན་མཁས་པ་དང་ཆེ་བར་
རློམ་པ་ཚངས་པ་དང་བརྒྱ་བྱིན་སོགས་སྐྱེ་བོ་གཞན་ཐམས་ཅད་དང་། ཉན་ཐོས་
དང་། རང་སངས་རྒྱས་རྣམས་ལས་ཀྱང་ལྷག་པར་འགྱུར་རོ། །རིག་པའི་གནས་
ལྔ་ལ་སོགས་པའི་དོན་ནི་སྔར་རྒྱས་པར་བཤད་ཟིན་ཏོ། །
གཞུང་འདིས་ནི་བྱང་ཆུབ་སེམས་དཔའ་རྣམས་ཀྱི་ཐུན་མོང་མིན་པའི་ཆེ་བ་
སྟོན་ཏེ། ཉན་རང་རྣམས་ནི་རང་གཅིག་པུ་འཁོར་བ་ལས་ཐར་བར་བྱ་བའི་ཕྱིར་
གནས་ལུགས་ཀྱི་དོན་ཆིག་སྒྲིལ་དུ་སྒོམ་པར་བྱེད་ལ། བྱང་ཆུབ་སེམས་དཔའ་
རྣམས་ནི་དེ་ལྟར་མིན་ཏེ། རང་གཅིག་པུ་གྲོལ་བ་དོན་དུ་མི་གཉེར་བར་སེམས་
ཅན་གྱི་དོན་སྒྲུབ་པ་གཙོ་བོར་བྱེད་ཅིང་། སེམས་ཅན་གྱི་དོན་སྒྲུབ་པ་ལ་སེམས་
ཅན་རྣམས་ལ་ཆོས་སྟོན་དགོས་ལ། སེམས་ཅན་རྣམས་ལ་ཆོས་བསྟན་པ་ལ་རྣམ་
པ་ ཐམས་ ཅད་ མཁྱེན་ པའི་ ཡེ་ ཤེས་ དང༌། དེའི་ རྟེན་ མཚན་ དཔེས་ སྨྲས་ པའི་
གཟུགས་སྐུ་ཐོབ་དགོས་ལ། གཟུགས་སྐུ་ཐོབ་པར་བྱེད་པ་ལ་གནས་ལུགས་རྐྱང་
པ་བསྒོམས་པས་མི་ཆོག་པར་སྨོན་ལམ་ཡོངས་སུ་རྫོགས་པར་བྱ་བ་དང་། སེམས་
ཅན་ཡོངས་སུ་སྨིན་པར་བྱ་བ་དང༌། སངས་རྒྱས་ཀྱི་ཞིང་ཡོངས་སུ་སྦྱོང་བ་སོགས་
བསོད་ནམས་མཐའ་ཡས་པ་ཞིག་གསོག་དགོས་པ་དང་། རྣམ་པ་ཐམས་ཅད་
མཁྱེན་པའི་ཡེ་ཤེས་ཐོབ་པ་ལ་ཤེས་བྱ་ཐམས་ཅད་གཟིགས་པའི་གེགས་ཤེས་བྱའི་
སྒྲིབ་པ་རྣམས་སྤོང་དགོས་པ། དེ་སྤོང་བ་ལ་ཤེས་བྱ་མཐའ་དག་ལ་མཁས་པར་
བྱེད་དགོས་པས་རིག་གནས་མཐའ་དག་ལ་མཁས་པར་བྱ་བ་དང་། སེམས་ཅན་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྗེས་སུ་འཛིན་པའི་ཐབས་མཐའ་དག་ཤེས་པར་བྱ་བ་དང༌། དེ་དག་ཀྱང་སྐྱེ་བ་རེ་
གཉིས་ཙམ་མིན་པར་བསྐལ་པ་གྲངས་མེད་པར་གོམས་དགོས་པས་ན་ཉན་རང་
རྣམས་ཀྱི་ལམ་ལ་སློབ་ཚུལ་དང་རྣམ་པ་ཀུན་ནས་མི་མཚུངས་ཤིང་། ཉན་རང་
རྣམས་དང་གནམ་དང་ས་ལྟ་བུའི་ཁྱད་པར་ཡོད་པས་ན་སྐྱེ་བོ་གཞན་པས་ལྷག་
པར་འགྱུར་རོ་ཞེས་གསུངས་པ་ཡིན་ནོ། །
གཉིས་པ་བདག་ཉིད་ཆེན་པོ་འདིའི་མཛད་པའི་གཙོ་བོ་དང་མཐུན་པའི་
ཡོན་ཏན་བསྟན་པ་ནི། བདག་ཉིད་ཆེན་པོ་དེ་ཞེས་པ་ནས། བྱེད་པ་ཞིག་ཏུ་གྱུར་
ཏོ། །ཞེས་ པའི་བར་ཏེ། བྱང་སེམས་བདག་ཉིད་ཆེན་པོ་དེ་མགོ་དང་རྒྱལ་དང་
སྐག་དང་རྟ་ཆེན་ལ་སོགས་པའི་སྐར་མ་རྣམས་དང༌། སྐར་མ་གང་དང་གང་རྒྱུ་
བའི་ཉིན་རེས་གཟའ་གང་དང་གང་གིས་བྱེད་པ་དང་། རྒྱུ་སྐར་དང་གཟའི་ཁམས་
ཀྱི་འཕྲོད་སྦྱོར་ལས་བྱ་བ་བཟང་ངན་གྱི་ལྟས་ཤེས་པ་སོགས་འཇིག་རྟེན་སྤྱི་མཐུན་
གྱི་ལས་ལས་གྲུབ་པའི་རྒྱུ་སྐར་གྱི་བྱེད་པ་རྩི་བ་ལ་ཤིན་ཏུ་མཁས་པས་ཤར་ལ་
སོགས་པའི་ཕྱོགས་བཞི་དང་། ཤར་ལྷོ་ལ་སོགས་པའི་ཕྱོགས་མཚམས་བཞི་སྟེ།
ཕྱོགས་དང་ཕྱོགས་མཚམས་དེ་དག་ལ་དུས་གང་ལ་ཕྱོགས་གང་དུ་རྒྱུ་སྐར་གང་རྒྱུ་
བའི་ཉིན་ཕྱིན་ན་འདོད་པའི་དོན་འགྲུབ་པ་དང་། དེ་ལས་ལྡོག་ན་མི་འགྲུབ་པའི་
ཕྱོགས་ཀྱི་བྱེ་བྲག་བརྟག་པ་ལ་བློ་མ་རྨོངས་ཤིང་། ནར་མ་དང་གློ་བུར་དུ་འབྱུང་
བའི་ལྟས་བཟང་ངན་རྣམས་ཇི་བཞིན་ཤེས་ལ། བྱ་བ་གང་དང་གང་བརྩམས་ན་དེ་
དང་དེ་འགྲུབ་པ་དང་མི་འགྲུབ་པའི་རྟགས་དང་མཚན་མ་ལ་མཁས་ཤིང་། རྒྱ་
མཚོར་འགྲོ་བའི་དུས་གང་ཡིན་པ་དང་དུས་མ་ཡིན་པའི་གོ་རིམ་ལ་མཁས་པས་རྒྱ་
མཚོར་འགྲོ་བའི་ཚོང་པ་རྣམས་དུས་དང་མཐུན་པར་རྒྱ་མཚོར་འཇུག་ནུས་པ་དང༌།
- 410 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
རྒྱ་མཚོའི་ནང་དུ་ཕྱིན་པའི་ཚེ་ཉ་རྣམ་པ་སྣ་ཚོགས་དང༌། ཆུའི་ཁ་དོག་རྣམ་པ་སྣ་
ཚོགས་དང༌། སའི་བྱེ་བྲག་རྣམ་པ་སྣ་ཚོགས་དང་། བྱ་རྣམ་པ་སྣ་ཚོགས་དང༌། ཆུ་
སྲིན་མགོ་བཏེག་སྟེ་རི་འདྲ་བར་སྣང་བ་དང་། གསེར་གྱི་རི་ལ་སོགས་པའི་རི་ཡིན་
པ་དང་མིན་པའི་ཁྱད་པར་ཤེས་པ་དང་། ཉ་དང་ཆུ་སྲིན་ལ་སོགས་པའི་རྒྱ་མཚོའི་
འཇིགས་པ་རྣམས་བསྲུང་བའི་ཐབས་ལ་མཁས་པ་དང་། མཚན་མ་རྣམ་པ་སྣ་
ཚོགས་ པས་རྒྱ་མཚོའི་ནང་ན་ འཇིགས་ པ་ཡོད་པ་དང་། འཇིགས་པ་མེད་པའི་
ཕྱོགས་དང་། རིན་པོ་ཆེ་རྙེད་པ་དང་མི་རྙེད་པའི་ཕྱོགས་རྣམས་ལེགས་པར་རྟོགས།
བྱ་བ་གང་དང་གང་ལའང་བརྗེད་པ་མེད་པའི་དྲན་པ་དང་ལྡན་ཞིང་། ཕྱི་བཤོལ་
གྱི་ལེ་ལོ་དང་གཉིད་ནི་ཆུང་། གྲང་བ་དང་ཚ་བ་དང་ཆར་འབབ་པ་ལ་སོགས་པའི་
སྡུག་བསྔལ་ནི་ཇི་མི་སྙམ། རྒྱ་མཚོའི་འཇིགས་པ་རྣམས་ལ་བག་གཟོན་ཆེ་ལ་སྙིང་
སྟོབས་བརྟན་པ་དང་ནི་ལྡན། རྒྱ་མཚོར་གྲུ་བོ་ཆེ་ཕྱོགས་གང་དུ་དྲང་བ་དང་ཚུར་
ལྡོག་པ་ལ་སོགས་པ་ལ་མཁས་པའི་ཕྱིར་འཛམ་བུའི་གླིང་གི་ཚོང་པ་རྒྱ་མཚོར་
ཞུགས་ཏེ་རིན་པོ་ཆེ་ལེན་འདོད་པ་རྣམས་འདོད་པའི་དོན་གྲུབ་སྟེ་རང་རང་གི་
ཡུལ་དུ་ཕྱིན་པར་བྱེད་པའི་དེད་དཔོན་ཆེན་པོ་ཞིག་ཏུ་གྱུར་ཏོ། །
གཞུང་འདིས་ནི་དངོས་སུ་རྒྱ་མཚོར་འགྲོ་བའི་དེད་དཔོན་གྱི་ཡོན་ཏན་ལ་
བསྔགས་ནས། དོན་གྱིས་བྱང་སེམས་བདག་ཉིད་ཆེན་པོ་འདི་འགྲོ་བ་མ་ལུས་
འཁོར་བའིརྒྱ་མཚོ་ཆེན་པོ་ལས་སྒྲོལ་བའི་དེད་དཔོན་གཅིག་པུ་ཡིན་པའི་ཚུལ་ལ་
བསྔགས་པ་ཡིན་ནོ། །དེ་ཡང་ཕྱོགས་བཅུའི་རྒྱལ་བ་ཐམས་ཅད་ལས་སྙིགས་མའི་
འགྲོ་བ་རྣམས་ལ་ཐུགས་རྗེ་ལྷག་པར་དུ་ཆེ་བ། རྒྱལ་བ་གཞན་གྱིས་སྒྲོལ་བར་མ་
ནུས་པའི་འགྲོ་བ་ཉམ་ཐག་སྲིད་འཚོར་བྱིང་བ་རྣམས་ཐབས་མཁས་ཀྱི་གྲུས་སྒྲོལ་
- 411-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བ་ ལ་ མཚུངས་ པའི་ ཟླ་ མེད་ པས་ན། བྱང་ སེམས་བདག་ཉིད་ཆེན་ པོ་ འདི་ ལ་
ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་བདག་ཉིད་ཆེན་པོ་སྙིང་སྟོབས་
ཅན་ཞེས་བསྔགས་སོ། །བདག་ཉིད་ཆེན་པོ་འདིས་འགྲོ་བ་སྒྲོལ་བའི་དེད་དཔོན་
མཛད་ཚུལ་ནི་བདག་ཉིད་ཆེན་པོ་འདི་ནི་རྒྱས་སྲས་ཐམས་ཅད་ཀྱི་ནང་ནས་མཁྱེན་
རབ་དང༌སྙིང་སྟོབས་མཚུངས་པ་མེད་པས་སེམས་ཅན་རྣམས་ཀྱི་ཁམས་དང་
བསམ་པའི་རྒྱུ་བ་ཐམས་ཅད་ལ་མཁས་པས་ངན་སོང་ནས་བཏོན་ཏེ་མངོན་མཐོའི་
བདེ་བ་ཙམ་ལ་འགོད་པ་དང་། འཁོར་བ་ནས་བཏོན་ཏེ་ཐར་པའི་བདེ་བ་ལ་
འགོད་པ་དང་། སྲིད་ཞི་གཉིས་ཀའི་རྒུད་པ་ལས་ཐར་བར་བྱེད་དེ་ཐམས་ཅད་
མཁྱེན་པའི་གོ་འཕང་ལ་འགོད་པ་སོགས་གདུལ་བྱའི་བསམ་པ་དང་མཐུན་པའི་
ལམ་གྱི་བྱེ་བྲག་ཐམས་ཅད་ལ་བློ་མ་རྨོངས་ཤིང་། བྱར་རུང་བ་དང་མི་རུང་བའི་
བླང་དོར་ཐམས་ཅད་ལ་མཁས་པས་གདུལ་བྱ་རྣམས་ཐེག་པ་གསུམ་གྱི་ལམ་དུ་
འཁྲིད་པ་ལ་མཐུ་དང་ལྡན་པ་དང་། དེའང་ཕྱི་བཤོལ་གྱི་ལེ་ལོ་དང༌། ཞུམ་པའི་ལེ་
ལོ་དང་། སྒྱིད་ལུག་པའི་ལེ་ལོ་མེད་ཅིང་། གདུལ་བྱའི་དོན་དུ་ངལ་བ་ཅི་བྱུང་ཡང་
བཟོད་ཅིང་རང་ཉིད་ཉེས་པ་གང་གིས་ཀྱང་མ་གོས་པའི་དྲན་ཤེས་བག་ཡོད་བརྟན་
པོ་དང་ལྡན་ལ། འགྲོ་བ་འཁོར་བ་ནས་འདོན་པའི་ཐབས་ཚུལ་ཀུན་ལ་མཁས་
པས་ན། སྐལ་བ་དང་ལྡན་པ་ཐམས་ཅད་མངོན་མཐོ་དང་ངེས་ལེགས་ཀྱི་གོ་འཕང་
ལ་འཁྲིད་པར་བྱེད་པའི་འགྲོ་བའི་དེད་དཔོན་ཟླ་མེད་གཅིག་པུར་གྱུར་ཏོ་ཞེས་
བྱའོ། །
གསུམ་པ་སྐུ་ཚེ་རིལ་པོར་དེད་དཔོན་གྱི་མཛད་པ་མཛད་པར་བསྟན་པ་ལ་
གཉིས། དེད་ ད པོན་ ཆེན་ པོའི་ མཚན་ ཆགས་ ཚུལ་ དང་། སྐུ་ཚེ་ རིལ་ པོར་དེད་
- 412 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
དཔོན་གྱི་མཛད་པ་མཛད་ཚུལ་ལོ། །དང་པོ་ནི། དེ་འགྲོ་བའི་དོན་རབ་ཏུ་གྲུབ་
པར་འགྱུར་བའི་ཕྱིར་མིང་ཡང་ལེགས་ པར་ ཕ་རོལ་ཏུ་ཕྱིན་པར་བྱེད་པ་ཞེས་
བྱའོ། །དེ་གནས་པའི་ཡུལ་གྱི་མིང་ཡང་ལེགས་པར་ཕ་རོལ་ཏུ་ཕྱིན་པ་ཞེས་སྔོན་
གྲགས་སོ། །དེང་སང་ནི་ སཱུ་ར་པཱ་ ར་ ཀ་ཞེས་ བྱའོ། །ཞེས་པ་སྟེ། དོན་ནི་དངོས་
ཟིན་ལྟར་གོ་སླ་ལ། འདིའི་དེང་སང་ཞེས་པ་ནི་བདག་ཉིད་ཆེན་པོ་མཁས་མཆོག་
དཔའ་བོ་ཞལ་བཞུགས་པའི་སྐབས་དེའོ། །གཉིས་པ་སྐུ་ཚེ་རིལ་པོར་དེད་དཔོན་
གྱི་མཛད་པ་མཛད་ཚུལ་ནི། དེ་རབ་ཏུ་བཀྲ་ཤིས་ཤིང་ཕུན་སུམ་ཚོགས་པའི་ཕྱིར་
རྒས་པར་གྱུར་ཀྱང་། རྒྱ་མཚོར་འདོང་བའི་ཚོང་པ་དོན་གྲུབ་པར་འདོད་པ་རྣམས་
ཀྱིས་གསོལ་བ་བཏབ་པ་དང་། བཀུར་སྟི་ཆེར་བྱས་ཏེ་གྲུ་བོ་ཆེའི་ནང་དུ་འཇོག་
པར་བྱེད་དོ། །ཞེས་པ་སྟེ། དོན་ནི་དངོས་ཟིན་ལྟར་གོ་སླའོ། ། །
གསུམ་པ་ཁྱར་པར་ངག་གི་ཉེས་སྤྱོད་སྤང་བའི་ཚུལ་ཁྲིམས་རྣམ་པར་དག་
པའི་མཐུ་བསྟན་པ་ལ་བདུན། རྒྱ་མཚོར་འགྲོ་བའི་ཚོང་པ་མང་པོས་དེད་དཔོན་དུ་
འབྱོན་པར་གསོལ་བ་བཏབ་པ། གདུལ་བྱའི་སྣོད་བརྟག་པའི་ཕྱིར་དཀའ་དཀའ་
ལྟར་མཛད་ནས་ཞལ་གྱིས་མ་བཞེས་པ། ཚོང་པ་རྣམས་ཀྱིས་ནན་གྱིས་གསོལ་བ་
བཏབ་པ། བདག་ཉིད་ཆེན་པོས་ཐུགས་བརྩེ་བས་འབྱོན་པར་ཞལ་གྱིས་བཞེས་ཏེ་
བྱོན་པ། ཚོང་པ་རྣམས་སེམས་ཚིམ་པར་གྱུར་པ། རྒྱ་མཚོར་ཇི་ལྟར་བྱོན་པའི་ཚུལ།
མཐར་རྒྱ་མཚོའི་ཀློང་དང་ཕྲད་པ་ན་ཚུལ་ཁྲིམས་རྣམ་པར་དག་པའི་བདེན་ཚིག་གི་
མཐུས་ཚོང་པ་རྣམས་འཇིགས་པ་ལས་སྐྱབས་ཏེ་དོན་གྲུབ་པར་མཛད་པའོ། །དང་
པོ་ནི། དེ་ནས་རེ་ཤིག་ཅིག་ཅེས་པ་ནས། གསོལ་བ་བཏབ་བོ། །ཞེས་པའི་བར་
ཏེ། བྱང་སེམས་བདག་ཉིད་ཆེན་པོ་འདིས་འཛམ་བུའི་གླིང་གི་སེམས་ཅན་རྣམས་
- 413-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཀྱི་དོན་དུ་སྐུ་ཚེ་རིལ་པོར་རྒྱ་མཚོར་འགྲོ་བའི་ཚོང་པ་རྣམས་ཀྱི་དེད་དཔོན་མཛད་
ནས་སྐུ་ན་མཐོན་པོར་བྱོན་པ་ན། ཕྱོགས་སུ་མི་འབྱོན་པར་བཞུགས་པ་ལས་དུས་
རེ་ཤིག་ཅིག་ན་ཡུལ་བྷ་རུ་ཀཙྪ་ནས་ཚོང་པ་གསེར་གླིང་དུ་འདོང་བ། རྒྱ་མཚོ་ཆེན་
པོ་ནས་རིན་པོ་ཆེ་བླངས་ཏེ་འདོད་པའི་དོན་གྲུབ་པར་འདོད་པ་དག་ཅིག་སྟེ་འགའ་
ཞིག་གིས་བདག་ཉིད་ཆེན་པོ་འདི་གང་དུ་བཞུགས་པའི་ཡུལ་ལེགས་པར་ཕ་རོལ་
ཏུ་ཕྱིན་པ་ཞེས་བྱ་བར་ལྷགས་ནས། སེམས་དཔའ་ཆེན་པོ་དེ་གྲུ་བོ་ཆེའི་ནང་དུ་
གཞུག་སྟེ་དེད་དཔོན་བྱ་བའི་ཕྱིར་བྱང་སེམས་བདག་ཉིད་ཆེན་པོ་དེ་ལ་དེ་ལྟར་
མཛད་པར་གསོལ་བ་བཏབ་བོ། །
གཉིས་པ་གདུལ་བྱའི་སྣོད་བརྟག་པའི་ཕྱིར་དཀའ་དཀའ་ལྟར་མཛད་ནས་
ཞལ་ གྱིས་ མ་ བཞེས་ པ་ནི། དེས་དེ་དག་ལ་ སྨྲས་ པ། ཞེས་ པ་ནས། ག་ ལ་ སྲིད།
ཅེས་པའི་བར་ཏེ། བྱང་སེམས་བདག་ཉིད་ཆེན་པོ་དེས་ཚོང་པ་དེ་དག་ལ་སྨྲས་པ།
ང་ལང་ཚོ་དར་ལ་བབ་པ་ཞིག་ཡིན་ན་ཁྱེད་ཅག་གི་གྲོགས་བྱ་དགོས་མོད་ཀྱང་།
ད་རྒས་འཁོག་པའི་དབང་གིས་མིག་མི་གསལ་བར་ལམ་ལ་ལྟ་བ་ཉམས་པར་
གྱུར་ཅིང་། ཞོ་ཤ་ཆུང་བ་སྟེ་ལུས་ཀྱི་སྟོབས་ཤོར་ཏེ་བྱ་བ་གང་བྱེད་ཀྱང་ནུས་པ་
ཆུང་བས་དྲན་པ་རབ་ཏུ་ཉམས་ལ་བདག་རང་གི་ལུས་ཀྱི་བྱ་བ་ཟས་ཟ་བ་དང་།
གོས་བགོ་བ་དང༌། སྤྱོད་ལམ་རྣམ་བཞི་བྱེད་པའང་དཀའ་སྟེ་ཉམ་ཆུང་བར་གྱུར་
ན། བདག་རྒན་པོ་འདི་འདྲ་བ་ལ་རྒྱ་མཚོ་ཆེན་པོར་འགྲོ་བའི་གྲོགས་བྱ་བར་རེ་བ་
ག་ལ་སྲིད། ཅེས་ཞལ་གྱིས་མ་བཞེས་སོ། །ཞོ་ཤ་ཆུང་བ་ཞེས་པ་འདི་ལ། འགྱུར་
གསར་དུ་ནུས་པ་ཆུང་བས་ཞེས་བསྒྱུར་རོ། །གསུམ་པ་ཚོང་པ་རྣམས་ཀྱིས་ནན་
གྱིས་གསོལ་བ་བཏབ་པ་ནི། ཚོང་པ་རྣམས་ཀྱིས་སྨྲས་པ། ཞེས་པ་ནས། བདག་
- 414-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཅག་ མཆིས། ཞེས་ པའི་ བར་ ཏེ། བྱང་ སེམས་ བདག་ ཉིད་ཆེན་ པོས་ རྒྱ་ མཚོར་
འབྱོན་པར་ཞལ་གྱིས་མ་བཞེས་པ་ན། ཚོང་པ་དེ་རྣམས་ཀྱིས་གསོལ་བ་གདབ་
པའི་ཕྱིར་སླར་ཡང་སྨྲས་པ། བདག་ཉིད་ཆེན་པོ་ཁྱོད་ཀྱི་ལུས་ཀྱི་གནས་སྐབས་
བགྲེས་པོར་སོང་བ་ཁྱོད་ཉིད་ཀྱིས་ཇི་ལྟར་གསུང་བ་ཅི་འདྲ་བ་དེ་ལྟར་བདག་ཅག་
གིས་འཚལ་ཏེ། བདག་ཉིད་ཆེན་པོ་ཁྱོད་ལ་མཐུ་སྟོབས་དང་ནུས་པ་བསམ་གྱིས་
མི་ཁྱབ་པ་མངའ་བས་བཞེད་ན་དྲགས་ཤུལ་སྤྱོད་པའི་མཐུ་ཡང་མཆིས་མོད་ཀྱང་།
བདག་ཅག་ནི་བདག་ཉིད་ཆེན་པོ་ཁྱོད་ལ་ལུས་ཀྱི་འཕྲིན་ལས་བགྱི་བར་མི་གསོལ་
གྱི། གཞན་དུ་གང་གསོལ་ན། བདག་ཉིད་ཆེན་པོ་ཁྱོད་ནི་བདེན་པའི་མཐུ་གྲུབ་པ་
ཡིན་པས་ཁྱོད་ཀྱི་ཞབས་ནི་པདྨ་ལ་བརྟེན་པའི་རྡུལ་གྱིས་གྲུ་བོ་ཆེ་མི་མཐུན་ཕྱོགས་
ཐམས་ཅད་ལས་བསྲུང་ཞིང་བདེ་ལེགས་ཐམས་ཅད་འགྲུབ་པའི་བཀྲ་ཤིས་དང་
ལྡན་པར་འགྱུར་ན། བདག་ཉིད་ཆེན་པོ་ཁྱོད་གྲུ་བོ་ཆེའི་ནང་དུ་བཞུགས་ན་རྒྱ་མཚོ་
ཆེན་པོའི་ནང་ནས་ཐར་བར་དཀའ་ཞིང་རྒྱ་མཚོ་ཆེན་པོ་དེར་རབ་ཏུ་བགྲོད་པར་
དཀའ་ཡང་བདག་ཉིད་ཆེན་པོ་ཁྱོད་ཀྱི་མཐུས་བདག་ཅག་ཐམས་ཅད་རྒྱ་མཚོ་ཆེན་
པོ་ནས་འདོད་པའི་དོན་གྲུབ་སྟེ། བདེ་བར་ཐར་པར་འགྱུར་བའི་སླད་དུ་བདག་
ཅག་རྣམས་གསོལ་བ་འདེབས་སུ་མཆིས་པ་ལགས་པས་ཐུགས་བརྩེ་བའི་སླད་དུ་
བདག་ཅག་རྣམས་ཀྱི་མགོན་མཛད་དུ་གསོལ་ཞེས་གསོལ་བ་བཏབ་བོ། །
བཞི་ པ་བདག་ ཉིད་ཆེན་པོས་ཐུགས་བརྩེ་བས་ འབྱོན་ པར་ ཞལ་གྱིས་
བཞེས་ཏེ་བྱོན་པ་ནི། དེ་ནས་བདག་ཉིད་ཆེན་པོ་དེ་དེ་དག་ལ་སྙིང་བརྩེ་བའི་ཕྱིར་
རྒས་པས་ལུས་ཤིག་ཤིག་པོར་གྱུར་དུ་ཟིན་ཀྱང་གྲུ་བོ་ཆེའི་ནང་དུ་ཞུགས་སོ། །
ཞེས་པ་སྟེ །དོན་ནི་དངོས་ཟིན་ལྟར་གོ་སླའོ། །ལྔ་པ་ཚོང་པ་རྣམས་སེམས་ཚིམ་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པར་གྱུར་པ་ནི། དེ་གྲུའི་ནང་དུ་ཞུགས་པ་དང་། ཚོང་པ་དེ་དག་ཐམས་ཅད་ཀྱི་
བསམས་པ། ད་ནི་གདོན་མི་ཟ་བར་བདག་ཅག་དོན་གྱི་མཆོག་གྲུབ་པར་འགྱུར་
རོ་སྙམ་ནས་སེམས་རབ་ཏུ་དགའ་བར་གྱུར་ཏོ། །ཞེས་པ་སྟེ་དོན་ནི་དངོས་ཟིན་
ལྟར་གོ་སླའོ། །དྲུག་པ་རྒྱ་མཚོར་ཇི་ལྟར་བྱོན་པའི་ཚུལ་ལ་བརྒྱད། རྒྱ་མཚོ་ཆེན་
པོའི་རང་བཞིན་བསྟན་པ། རྒྱ་མཚོར་ཞུགས་ནས་རིང་པོར་མ་ལོན་པར་ལྟས་ངན་
ཆེན་ པོ་ བྱུང་ བས་ ཚོང་པ་ རྣམས་འཇིགས་སྐྲག་ཏུ་ གྱུར་ པ། དེད་ དཔོན་ སེམས་
དཔའ་ཆེན་པོ་ཚོང་པ་རྣམས་སྤྲོ་བསྲིངས་པ། གྲུ་བོ་ཆེ་རླུང་གིས་བདས་ཏེ་སྤུ་གྲིའི་
ཕྲེང་བ་ཞེས་བྱ་བའི་རྒྱ་མཚོར་ཕྱིན་པ། དེ་ལས་ཀྱང་འདས་ཏེ་ཞོ་ཕྲེང་ཞེས་བྱ་བ་འོ་
མའི་རྒྱ་མཚོར་ཕྱིན་པ། དེ་ལས་ཀྱང་འདས་ཏེ་མེའི་ཕྲེང་བ་ཞེས་བྱ་བའི་རྒྱ་མཚོར་
ཕྱིན་པ། དེ་ལས་ཀྱང་འདས་ཏེ་ཀུ་ཤའི་ཕྲེང་བ་ཅན་ཞེས་བྱ་བའི་རྒྱ་མཚོར་ཕྱིན་པ།
དེ་ལས་ཀྱང་འདས་ཏེ་འདམ་བུའི་ཕྲེང་བ་ཞེས་བྱ་བའི་རྒྱ་མཚོར་ཕྱིན་པའོ། ། །
དང་པོ་ནི། དེ་ནས་མཐར་གྱིས་ཞེས་པ་ནས་ནང་དུ་ཞུགས་སོ། །ཞེས་པའི་
བར་ཏེ། དེ་ནས་དེད་དཔོན་སེམས་དཔའ་ཆེན་པོ་དེ་ཚོང་པ་མང་པོའི་འཁོར་གྱིས་
བསྐོར་ཏེ་ཡུལ་ལེགས་པར་ཕ་རོལ་ཏུ་ཕྱིན་པ་ནས་མཐར་གྱིས་སོང་སོང་སྟེ་རྒྱ་མཚོ་
ཆེན་པོའི་ངོགས་སུ་བྱོན་པ་ན། གྲུ་བོ་ཆེ་ལ་ལེགས་པར་བརྟགས་ཏེ་བཅིང་བ་དམ་
པོས་བཅིངས་པ་དང༌། མིག་ ཚགས་ལེགས་པར་བྱ་བ་དང་། འཚོ་བའི་ཡོ་བྱད་
སོགས་རྒྱ་མཚོའི་ནང་དུ་གནས་རིང་ངེས་པར་དགོས་པའི་ཡོ་བྱད་རྣམས་ཚང་བར་
བྱ་བ་དང་། རྒྱ་མཚོར་འགྲོ་བའི་ཚེ་ཇི་ལྟར་བྱ་བའི་ཁྲིམས་བསྒྲགས་པ་དང༌། སྙིང་
སྟོབས་ཆུང་ངུ་རྣམས་བཟློག་པར་བྱ་བ་དང༌། ཕྱོགས་ཕྱོགས་སུ་བ་དན་བསྒྲེང་བ་
བསྐོ་བ་སོགས་ལས་སུ་བྱ་བ་རྣམས་སོ་སོར་བསྐོ་བ་དང་། གྲུ་ཧ་ཅང་ལྕི་བ་དང་།
- 416 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཡོ་བྱད་ཉུང་བའི་སྐྱོན་མེད་པར་ངེས་པར་དགོས་པའི་ཡོ་བྱད་རྣམས་ཚང་བར་བྱས་
ཏེ་རྒྱ་མཚོའི་འགྲམ་གྱི་ཐག་པ་རྣམས་རིམ་གྱིས་བཅད་དེ་སྐྱེ་བོ་མང་པོའི་སྟོབས་
ཀྱིས་ཕུལ་ཏེ་གྲུབ་བོ་ཆེ་རྒྱ་མཚོ་ཆེན་པོའི་ནང་དུ་ཞུགས་སོ། །རྒྱ་མཚོ་ཆེན་པོ་དེ་ཇི་
ལྟར་ཡོད་པ་ནི་འཛམ་བུའི་གླིང་གི་ཆུ་རླུང་ཐམས་ཅད་འབབ་པའི་གནས་ཉའི་
རིགས་རྣམ་པ་སྣ་ཚོགས་རྣམ་པར་རྒྱུ་བ། ཆུའི་རླབས་ཆེན་པོ་འཇིགས་སུ་རུང་བའི་
སྒྲ་ཆེན་པོ་གྲག་པ་དུས་ལས་མི་ཡོལ་བར་ཕྱོགས་ཕྱོགས་སུ་རྒྱུག་པ། རྒྱ་མཚོ་ཆེན་
པོའི་ནང་དུ་མི་ལ་སོགས་པའི་སྲོག་ཆགས་སུ་ཤི་བ་ཡང་ཤི་བའི་རོ་རྒྱ་མཚོའི་ནང་
དུ་གནས་སུ་མི་གཞུག་པར་དེ་མ་ཐག་རྒྱ་མཚོའི་རླབས་ཀྱིས་འདས་ཏེ་ཐད་ལ་
འདོན་པར་བྱེད་པ། ཕྱོགས་ཕྱོགས་ནས་རླུང་གིས་བསྐྱོད་པའི་ཆུ་རླབས་མང་པོ་
རྒྱུན་མི་ཆད་དུ་བསྙེར་བ། འོག་གཞིའི་ས་ལ་གསེར་དང་དངུལ་དང་ཨིནྡྲ་ནཱི་ལ་ལ་
སོགས་པ་རིན་པོ་ཆེ་རྣམ་པ་སྣ་ཚོགས་གནས་པ། དེ་དང་དེའི་ཁ་དོག་གི་ཁྱད་པར་
མང་པོས་དེ་དང་དེའི་ཐད་ཀྱི་རྒྱ་མཚོ་ཡང་རིན་པོ་ཆེ་དེ་དག་དང་མཐུན་པའི་མདོག་
འགྱུར་བ། ཆུ་རླབས་འཁྲུགས་ཏེ་དབུ་བ་སྦྲེངས་པས་མེ་ཏོག་གི་ཕྲེང་བ་བཞིན་དུ་
མཛེས་པར་བྱས་པ། འོག་གཞི་སའི་གཏིང་ན་ལྷ་མ་ཡིན་གྱི་གནས་རིན་པོ་ཆེ་སྣ་
ཚོགས་ལས་གྲུབ་པའི་ཁྱིམ་ཡོད་པ། རྒྱ་མཚོའི་ནང་ན་ཀླུའི་རྒྱལ་པོ་དགའ་བོ་དང༌།
ཉེར་དགའ་ལ་སོགས་པ་ཀླུ་མཆོག་རྣམས་ཀྱི་གནས་ན་རིན་པོ་ཆེ་སྣ་ཚོགས་ལས་
གྲུབ་པའི་གཞལ་མེད་ཁང་ན་བདེ་བར་གཤེགས་པའི་བཀའ་ཡི་གེར་བྲིས་པའི་
གླེགས་བམ་རིན་པོ་ཆེའི་འོད་འབར་བའི་སྣང་གསལ་དང་། ཙན་དན་སྦྲུལ་གྱི་སྙིང་
པོ་ལ་སོགས་པའི་སྤོས་དྲི་ཞིམ་པོ་རྒྱུན་དུ་འཐུལ་བ་སོགས་མཆོད་པ་ཚད་མེད་པ་
དང་བཅས་ཏེ་བཞུགས་པ། དཀར་ཕྱོགས་སྐྱོང་བའི་ལྷ་དང་ཀླུ་རྣམས་ཀྱིས་རྒྱ་མཚོ་
417 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཆེན་པོ་ནས་སྤྲིན་གྱི་ཆུ་བླངས་ཏེ་འཛམ་བུ་གླིང་དུ་དུས་དུས་སུ་ཆར་འབེབས་པར་
བྱེད་པ་སོགས་ཡོན་ཏན་ཚད་མེད་པ་དང་ལྡན་པ། གཏིང་དཔག་དཀའ་བ། ཆུ་
ཚད་མེད་པའི་གནས་སུ་གྱུར་པའོ། །དེ་ལྟར་རྒྱ་མཚོ་ཆེན་པོའི་བསྔགས་པ་ཚིག་
ལྷུག་པའི་སྒོ་ནས་བརྗོད་ནས། མདོར་བསྡུས་ཏེ་ཚིགས་སུ་བཅད་པའི་སྒོ་ནས་
བརྗོད་པ་ནི། དེ་ནས་ཨིནྡྲ་རྙིལ་གྱི་འོད་ལྟར་སྔོ། །ཉི་མའི་འོད་ཀྱིས་གནམ་སྔོན་
བཞུ་བ་བཞིན། ཁོ་ར་ཁོར་ཡུག་ཆུ་འགྲམ་ལྟར་མི་སྣང༌། །གཏིང་དཔག་དཀའ་
བའི་མཚོ་འཇིང་ནང་དུ་ཞུགས། །ཞེས་པ་སྟེ། འདིའི་བཞིན་ཞེས་པ་མཚུངས་པ་
གསལ་བྱེད་ཀྱི་དཔེ་བརྗོད་པ་མིན་གྱི། རབ་བཏགས་ཀྱི་རྒྱན་བརྗོད་པའོ། །བཅད་
ལྷུག་སྤེལ་མ་ནི་མཁས་པ་རྣམས་ངོ་མཚར་བར་བྱེད་པའི་ཚིག་སྦྱོར་ཉམས་འགྱུར་
དང་ལྡན་པའོ། །
གཉིས་པ་རྒྱ་མཚོར་ཞུགས་ནས་རིང་པོར་མ་ལོན་པར་ལྟས་ངན་ཆེན་པོ་
བྱུང་བས་ཚོང་བ་རྣམས་འཇིགས་སྐག་ཏུ་གྱུར་པ་ནི། དེ་ནས་དེ་དག་ཅེས་པ་ནས།
ཅི་བྱ་གཏོལ་མེད་པར་གྱུར་ཏོ། །ཞེས་ པའི་བར་ཏེ། དེ་ནས་དེད་དཔོན་སེམས་
དཔའ་ཆེན་པོ་ཚོང་པ་མང་པོའི་འཁོར་དང་བཅས་པ་གྲུ་བོ་ཆེར་ཞུགས་ནས་རྒྱ་
མཚོ་ཆེན་པོའི་གནས་དེར་ཕྱིན་པ་དང་། ཕྱི་དྲོའི་དུས་སུ་ཉི་མའི་དཀྱིལ་འཁོར་ནི་
ནུབ་རིར་ཉེ་བས་འོད་ཆུང་དུ་གྱུར། གློ་བུར་དུ་ལྟས་ངན་ཆེན་པོ་འཇིགས་སུ་རུང་
བ་ཞིག་བྱུང་སྟེ། རྒྱ་མཚོའི་རླབས་ནི་རྣམ་པར་འཁྲུགས་ཅིང་དབུ་བ་གནམ་དུ་
འཐོར། རླུང་དྲག་པོས་བསྐྱོད་པས་འཇིགས་སུ་རུང་བའི་སྒྲ་དྲག་པོ་འབྱིན། རྒྱ་
མཚོའི་ཆུ་ཀུན་ཐ་མལ་དུ་འདུག་པ་ལས་རབ་ཏུ་གཡོས་ཏེ་རྒྱ་མཚོ་ཆེན་པོ་དེ་མ་
ཐག་ཏུ་འཁྲུགས་པར་གྱུར་ཏོ། །རྒྱ་མཚོ་ཆེན་པོ་ཇི་ལྟར་འཁྲུགས་པ་ནི་ལྟས་ངན་
- 418 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
ཆེན་པོ་གློ་བུར་ལངས་པས་འཐོར་རླུང་གིས་དྲག་ཏུ་བསྐྱོད་དེ། རྒྱ་མཚོའི་རླབས་
ཆེན་པོ་འཇིགས་སུ་རུང་བའི་ཤུགས་ཀྱིས་དཀྲུགས་པ་ནི་བསྐལ་པ་འཇིག་པའི་
དུས་སུ་དུས་ཐ་མའི་རླུང་ཞེས་བྱ་བ་འཐོར་རླུང་དྲག་པས་ས་གཞི་རི་དང་བཅས་པ་
ཐམས་ཅད་གཡོས་ཏེ་འཐོར་བར་བྱེད་པ་བཞིན་དུ་རྒྱ་མཚོ་ཆེན་པོའི་འཇིང་ཡང་
རབ་ཏུ་གཡོས་ཤིང་འཁྲུགས་ནས་ཆུ་རླབས་ཕྱོགས་ཀུན་ཏུ་འཐོར་བར་འགྱུར་ཏོ། །
དེ་མ་ཐག་ནམ་མཁའ་ལ་སྤྲིན་འཐུག་པོ་འཁྲིགས་ཏེ་ཕྱོགས་ཀུན་ཏུ་གློག་ཕྲེང་འགྱུ་
བའི་འོད་རབ་ཏུ་འབར་བ། ལྕེ་གཡོ་བར་བྱེད་པའི་སྦྲུལ་ནག་པོ་མགོ་མང་བཞིན་
དུ་མདོག་སྔོ་བའི་སྤྲིན་གྱིས་ཉི་མའི་ལམ་ཡང་བསྒྲིབས་པར་གྱུར་ཏོ། །དེའི་ཚེ་
འབྲུག་སྒྲ་འཇིགས་སུ་རུང་བ་བརྒྱུད་མར་གྲག་ཅིང་། སྤྲིན་ཆེན་སྟུག་པོས་ཉི་མའི་
འོད་ཀྱི་དྲ་བ་བསྒྲིབས་ཤིང་ཉི་མའང་མཐར་གྱིས་ནུབ་ཏུ་ཉེ་བར་གྱུར་ཏོ། །ཉི་མ་
ནུབ་པའི་སྐབས་རྙེད་པ་ན་མུན་པ་རིམ་གྱིས་གནག་པར་གྱུར་ཏོ། །དེའི་ཚེ་ཆར་
རྒྱུན་དྲག་པོའི་མདས་རྒྱ་མཚོའི་རླབས་ལ་ཕོག་པ་དང་། རྒྱ་མཚོའི་འཇིང་ཁྲོས་ཏེ་
ཆར་འབབ་པ་ལ་འཛིང་ཕྱིར་གནམ་དུ་རྒོད་པ་འདྲའོ། །སྔ་མ་བཞིན་ཞེས་པ་དང་
འདིའི་འདྲ་ཞེས་པ་ནིམཚུངས་པ་གསལ་བྱེད་ཀྱི་དཔེ་བརྗོད་པ་མིན་གྱི། རབ་
བརྟགས་ཀྱི་གསལ་བྱེད་དོ། །དེའི་ཚེ་གྲུ་བོ་ཆེ་དེ་ཡང་འཇིགས་པ་བཞིན་དུ་རབ་ཏུ་
གཡོས་ནས་ཚོང་པ་དེ་དག་གི་སྙིང་ལ་འཇིགས་པ་བསྐྱེད་པར་བྱེད་དོ། །འཇིགས་
པ་དེ་དག་མཐོང་བ་ན་ཚོང་པ་དེ་དག་སྐྲག་ཅིང་སྤ་གོང་ནས་ཅང་མི་སྨྲ་བར་ཞུམ་
ཞུམ་པོར་འདུག་གོ །ཚོང་པ་དེ་དག་གི་ནང་ནས་བློ་བརྟན་པ་དག་ནི་རྐྱལ་པའམ་
སྤང་ལེབ་ལ་འཛིན་པ་སོགས་རྒྱ་མཚོ་ཆེན་པོ་ནས་ཐར་པའི་ཐབས་ལ་འབད་དོ། །
ཚོང་པ་ཁ་ཅིག་ནི་ཚངས་པ་དང༌། ཁྱབ་འཇུག་དང་། དབང་ཕྱུག་ལ་སོགས་པ་རང་
- 419 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རང་གི་འདོད་པའི་ལྷ་ལ་གསོལ་བ་འདེབས་ཏེ། ཚོང་པ་དེ་དག་སེམས་སྟོབས་ཇི་
ལྟར་ཡོད་དང་། ཡོན་ཏན་ཇི་ལྟར་ཡོད་དང་། བསམ་པའི་ཁྱད་པར་ཇི་ལྟར་ཡོད་པ་
རྣམས་རང་དབང་མེད་པར་འཇིགས་སྐྲག་པའི་ཤུགས་ཀྱིས་རྣམ་པར་སྟོན་ཏོ། །
ཚིགས་བཅད་དེ་དག་ནི་འཇིགས་རུང་གི་ཉམས་ལྡན་དུ་སྦྱར་བའི་ཚིག་སྦྱོར་ངོ་
མཚར་བའོ། །དེ་ནས་ཚོང་པ་དེ་དག་ལྟས་ངན་ཆེན་པོའི་རླུང་དང་ཆུའི་ཤུགས་ཀྱིས་
བསད་པས་གྲུ་བོ་ཆེ་གཡེངས་ཤིང་ཁྱེར་ནས་ཉིན་ཞག་དུ་མའི་བར་བརྟན་པ་མ་
ཐོབ་ཅིང་། ཆུའི་འགྲམ་མ་མཐོང་ཞིང་རྒྱ་མཚོའི་མཚན་མ་ཡང་ཇི་ལྟར་འདོད་པ་
ལྟར་ཡང་མ་མཐོང་ལ། རྒྱ་མཚོའི་མཚན་མ་སྔོན་མ་མཐོང་བ་ཤ་སྟག་མཐོང་བས་
ད་ནི་རྒྱ་མཚོ་ཆེན་པོའི་ནང་དུ་འཆི་བའི་དུས་བྱས་ནས་རང་ཡུལ་ཉེ་དུ་དང་བཅས་
པ་མཐོང་བར་མི་འགྱུར་རོ་སྙམ་དུ་ཕྱི་ཕྱིར་ཞིང་སེམས་མི་དགའ་ལ་འཇིགས་ཤིང་
བག་ཚ་བས་ཅི་བྱ་གཏོལ་མེད་པར་གྱུར་ཏོ། །གསུམ་པ་དེད་དཔོན་སེམས་དཔའ་
ཆེན་པོས་ཚོང་པ་རྣམས་སྤྲོ་བསྲིངས་པ་ནི། དེ་ནས་བྱང་ཆུབ་སེམས་དཔའ་ཞེས་པ་
ནས། ལག་ན་ཡོད། ཅེས་ པའི་བར་ཏེ། དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པས་ཚོང་པ་འཇིགས་ཤིང་སྐག་པ་དེ་
དག་སྤྲོ་བསྲིང་བའི་ཕྱིར་སྨྲས་པ། རྒྱ་མཚོ་ཆེན་པོའི་ནང་དུ་ཞུགས་པ་རྣམས་ལ་
ཆར་དྲག་པོ་འབབ་པ་དང་རླུང་ཆེན་པོས་གྲུ་བོ་ཆེ་གཡེངས་པ་འདི་ལྟ་བུའི་ལྟས་
ངན་གློ་བུར་དུ་བྱུང་བས་འཁྲུགས་ཤིང་ཉོན་མོངས་པར་འགྱུར་བ་འདི་ལྟ་བུ་རྒྱ་
མཚོར་ཞུགས་པ་ཕལ་ཆེར་ལ་འབྱུང་བས་ངོ་མཚར་མི་ཆེ་ཡི། ཁྱེད་ཅག་བག་ཚ་
བར་མ་བྱེད་པར་ངའི་གདམས་ངག་འདི་ཉོན་ཅིག །འཇིགས་ཤིང་སྐག་ནས་ཞུམ་
སྟེ་བསྡད་ པས་འདི་ལྟ་བུའི་ ཕོངས་པ་ལས་ཐར་པར་མི་འགྱུར་གྱི། དེ་བས་ན་
- 420 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཇིགས་སྐྲག་ཅུང་ཟད་བྱུང་བ་འདི་ལ་མྱ་ངན་གྱིས་ཡིད་གདུང་བར་མ་བྱེད་པར་རྒྱ་
མཚོ་ཆེན་པོའི་ནང་ནས་རིན་པོ་ཆེ་བླངས་ཏེ་རང་ཡུལ་དུ་བདེ་བར་སླེབ་པར་བྱ་
བའི་དགོས་པའི་དོན་སྒྲུབ་ཤེས་པའི་ཐབས་ལ་མཁས་ལ་གང་བརྩམས་པ་དེ་
མཐར་ཕྱིན་པར་བྱ་བའི་སྙིང་སྟོབས་བརྟན་པར་བྱས་ན། རྒྱ་མཚོའི་འཇིགས་པ་
ཆེན་པོ་ལས་ཐར་བར་རབ་ཏུ་དཀའ་བ་འདི་ལས་འཇིགས་པ་གཞན་བྱུང་ནའང་སླ་
བས་ཐར་བར་འགྱུར་རོ། །དེ་བས་ན་ཁྱེད་ཅག་འཇིགས་ཤིང་མི་དགའ་བར་མ་
བྱེད་པར་ངས་ཇི་ལྟར་བསྟན་པ་ལྟར་འཇིགས་པ་འདི་ལྟ་བུ་ལས་ཐར་བར་བྱ་བའི་
ཐབས་ཀྱིས་དགོས་པའི་དོན་སྒྲུབས་ཤིག །ཐབས་ལ་མཁས་པའི་གཟི་བརྗིད་སྙིང་
སྟོབས་བརྟན་པས་གཟེངས་བསྟོད་ན་དོན་རྣམས་ཐམས་ཅད་འགྲུབ་པར་རང་གི་
ལག་ན་ཡོད་པ་ཡིན་ནོ་ཞེས་སེམས་སྤྲོ་བ་བསྐྱེད་དོ། །
བཞི་པ་གྲུ་བོ་ཆེ་རླུང་གིས་འདས་ཏེ་སྤུ་གྲིའི་ཕྲེང་བ་ཞེས་བྱ་བའི་རྒྱ་མཚོར་
ཕྱིན་པ་ནི། དེ་ལྟར་བདག་ཉིད་ཆེན་པོ་དེས་ཞེས་པ་ནས། བཟློག་མ་ནུས་སོ། །
ཞེས་པའི་བར་ཏེ། དེ་ལྟར་དེད་དཔོན་བདག་ཉིད་ཆེན་པོ་དེས་ཚོང་པ་དེ་དག་སྤྲོ་
བསྲིངས་ཏེ་སེམས་བརྟན་པར་ བྱས་པ་དང་། ཚོང་པ་དེ་དག་རྒྱ་མཚོའི་འགྲམ་
མཐོང་དུ་རེ་ནས་རྒྱ་མཚོ་ལ་བལྟས་པ་ན། རྒྱ་མཚོའི་འགྲམ་མ་མཐོང་ཞིང་རྒྱ་མཚོ་
དེའི་ནང་ན་མིའི་གཟུགས་འདྲ་བ་དངུལ་གྱི་ཡ་ལད་དེ་གོ་ཆ་གྱོན་པ་དག་ཅིག་སྟེ་
འགའ་ཞིག་ཆུའི་ནང་དུ་ཡང་བྱིང་སྟེང་དུ་ཡང་བྱུང་བ་མཐོང་ངོ༌། །སེམས་ཅན་དེ་
དག་གི་བྱད་གཟུགས་དང་མཚན་མ་ལེགས་པར་བརྟགས་ནས་ཡ་མཚན་ཆེ་བར་
གྱུར་ཏེ། སེམས་དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པ་ལ་སྨྲས་པ། རྒྱ་མཚོ་
འདིའི་ནང་ན་སྔོན་མ་མཐོང་བའི་མཚན་མ་འགའ་ཞིག་སྣང་སྟེ། ཇི་ལྟར་མཐོང་བ་
- 421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དེ་དག་ནི་ལྷ་མ་ཡིན་གྱི་དམག་བཞིན་དུ་ལུས་ལ་དངུལ་གྱི་གོ་ཆ་བགོས། མིག་མི་
སྡུག་པ་སྣ་ཡང་ཤིན་ཏུ་རྣོ་བ་སྤུ་གྲི་འདྲ་བར་སྣང་ལ། རེས་སྟེང་དུ་འབྱུང་རེས་ཆུའི་
ནང་དུ་ནུབ་འགྲོ་བ་ལས་སྟེང་དུ་འབྱུང་ཞིང་ཆུ་ལ་བརྒྱལ་བའི་ཞར་ལ་རྒྱ་མཚོའི་
ཆུ་ལ་རྩེད་མོ་བྱེད་པ་འདྲ་བ་འདི་དག་སུ་ཞིག་ལགས་ཞེས་ཞུས་སོ། །དེ་ལ་སེམས་
དཔའ་ཆེན་པོ་ལེགས་པར་ ཕ་རོལ་ཏུ་ ཕྱིན་པས་ལན་སྨྲས་པ། ཁྱེད་ཅག་གིས་
མཐོང་བའི་སྲོག་ཆགས་འདི་དག་མི་ནི་མ་ཡིན་གྱི། སྲོག་ཆགས་འདི་དག་ནི་ཉ་མི་
འདྲ་བ་འགའ་ཞིག་ཆུའི་སྟེང་དུ་ཐོན་པ་ཡིན་གྱི། སྲོག་ཆགས་འདི་དག་གིས་བདག་
ཅག་ལ་མི་གནོད་པས་མ་འཇིགས་ཤིག །འོན་ཀྱང་བདག་ཅག་གྲུ་བོ་ཆེ་རླུང་གིས་
བདས་བདས་ནས་རང་ཡུལ་དང་གང་ནས་ནོར་བུ་རིན་པོ་ཆེ་ལེན་པའི་ཡུལ་
གཉིས་ཀ་ལས་རབ་ཏུ་ཐག་རིང་དུ་དོང་བར་གྱུར་ཏོ། །རྒྱ་མཚོ་འདི་ནི་སྤུ་གྲིའི་ཕྲེང་
བ་ཞེས་བྱ་བ་ཡིན་པས་མཚོ་འདི་ལས་འདས་ན་མི་རུང་གི །དེ་བས་ན་གྲུ་སླར་
བཟློག་པ་ལ་འབད་པར་གྱིས་ཤིག་ཅེས་གདམས་སོ། །སེམས་དཔའ་ཆེན་པོས་ཇི་
ལྟར་གདམས་པ་ལྟར་ཚོང་པ་དེ་དག་གིས་གྲུ་སླར་བཟློག་པ་ལ་འབད་ཀྱང་། རྒྱ་
མཚོའི་ཆུ་རབ་ཏུ་དྲག་པོ་ཤར་ཕྱོགས་སུ་འབབ་པ་དང་། ནུབ་ཕྱོགས་ནས་ལངས་
པའི་རླུང་རབ་ཏུ་དྲག་པོས་བདས་ཏེ་གྲུ་བོ་ཆེ་ཤར་ཕྱོགས་སུ་མགྱོགས་པར་སོང་
བས་ཚོང་པ་དེ་དག་གིས་ཇི་ཙམ་འབད་ཀྱང་སླར་བཟློག་མ་ནུས་སོ། །ལྔ་པ་དེ་
ལས་ཀྱང་འདས་ཏེ་ཞོ་ཕྲེང་ཞེས་བྱ་བ་འོ་མའི་རྒྱ་མཚོར་ཕྱིན་པ་ནི། དེ་ནས་ཆུས་
ཁྱེར་བ་ལས་ཞེས་པ་ནས། སླར་བཟློག་པར་ལྟ་ག་ལ་ནུས། ཞེས་པའི་བར་ཏེ། དེ་
ནས་གྲུ་བོ་ཆེ་ཆུས་ཁྱེར་བ་ལས་མཐར་གྱིས་དངུལ་གྱི་མདོག་འདྲ་བའི་ཆུ་དཀར་པོ་
དབུ་བ་དཀར་པོ་མང་པོ་འཁྲིགས་པའིརྒྱ་མཚོ་གཞན་ཞིག་མཐོང་ནས་ཡ་མཚན་ཆེ་
422 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བར་གྱུར་ཏེ། སེམས་དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པ་ལ་སྨྲས་པ། ད་
ནི་སྔར་དང་མི་འདྲ་བའི་རྒྱ་མཚོ་དཀར་པོ་ཞིག་མཐོང་སྟེ་ཆུ་རྣམས་རང་གི་དབུ་བ་
དཀར་པོས་གཡོགས་པ་བཞིན། རྒྱ་མཚོ་ཆེན་པོ་གོས་དཀར་པོ་གྱོན་པ་བཞིན། ཟླ་
བའི་འོད་ཟེར་ཞུ་བ་འབབ་པ་བཞིན་དུ། ངང་པ་དཀར་པོའི་ཁྱུ་འབབ་པ་བཞིན་དུ་
ཆུ་དཀར་པོ་མགྱོགས་པར་འབབ་པ་འདི་ཅི་ཞིག་ལགས་ཞེས་ཞུས་སོ། །དེ་ལ་
སེམས་དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པས་ལན་སྨྲས་པ། བདག་ཅག་
རབ་ཏུ་ཐག་རིང་དུ་ཆུས་ཁྱེར་བ་ཡིན་པས་བཟློག་པར་ཤིན་ཏུ་དཀའོ། །རྒྱ་མཚོ་
འདིའི་མིང་ནི་འོ་མའི་རྒྱ་མཚོ་ཞེས་ཀྱང་བྱ། ཞོ་ཕྲེང་རྒྱ་མཚོ་ཞེས་ཀྱང་བྱ་བ་ཡིན་
ནོ། །གལ་ཏེ་འདི་ལས་བཟློག་པར་ནུས་ན་ནི་འབད་པས་བཟློག་དགོས་ཏེ། རྒྱ་
མཚོ་འདི་ལས་ཐལ་ཏེ་འགྲོར་མི་རུང་ངོ༌། །མཚོ་འདི་ནི་དངུལ་གྱི་རྒྱ་མཚོ་ཡིན་ཡང་
བདག་ཉིད་ཆེན་པོ་འདི་ནི་དུས་ལ་མཁས་པས་འདི་ལྟར་ཡིན་ཞེས་མ་བཤད་དོ། །
སེམས་དཔའ་ཆེན་པོས་ཇི་ལྟར་གསུངས་པ་དེ་ལ་ཚོང་པ་རྣམས་ཀྱིས་ལན་
སྨྲས་པ། དེད་དཔོན་ཆེན་པོས་ཇི་ལྟར་གསུངས་པ་ལྟར་ཐམས་ཅད་ཀྱིས་བསྒྲིམས་
ཏེ་གྲུ་བོ་ཆེ་སླར་བཟློག་པ་ལ་འབད་ཀྱང་བཟློག་པར་མི་ནུས་ཏེ། གྲུ་བོ་ཆེ་རབ་ཏུ་
མགྱོགས་པར་འགྲོ་བ་དང་རླུང་ཡང་དྲག་ཏུ་ལངས་པས་གྲུ་དལ་བུས་གཏང་བར་
ཡང་མི་ནུས་ན། སླར་བཟློག་པར་ལྟ་ག་ལ་ནུས་ཞེས་ཞུས་སོ། །དྲུག་པ་དེ་ལས་
ཀྱང་འདས་ཏེ་མེའི་ཕྲེང་བ་ཞེས་བྱའི་རྒྱ་མཚོར་ཕྱིན་པ་ནི། དེ་ནས་རྒྱ་མཚོ་དེ་ཡང་
འདས་པ་དང་། ཞེས་པ་ནས། མ་བསྟན་ཏོ། །ཞེས་པའི་བར་ཏེ། དེ་ནས་རྒྱ་མཚོ་
ཆེན་པོ་དེ་ཡང་འདས་པ་དང༌། ཡང་རྒྱ་མཚོ་གཞན་དམར་སེར་ཞིག་མཐོང་སྟེ།
མཚོ་དེ་ནི་རླབས་ཀྱི་ཕྲེང་བ་རབ་ཏུ་འཁྲུག་པ། གསེར་གྱི་མདོག་འདྲ་བ་ཆུའི་
- 423-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མདོག་མེ་འབར་བ་འདྲ་བ་མཐོང་ནས་ཚོང་པ་དེ་དག་ཡ་མཚན་དང་ངོ་མཚར་ཆེར་
གྱུར་ཏེ། སེམས་དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པ་ལ་དྲིས་པ། བདག་
ཅག་གིས་བལྟས་ན་སྔར་དང་མི་འདྲ་བའི་མཚོ་དམར་སེར་ཞིག་མཐོང་སྟེ། མཚོ་དེ་
ནི་ཉི་མ་འཆར་ཀའི་ཁ་དོག་དང་འདྲ་བ་མཚོ་གཞན་ལྟར་མདོག་སྔོན་པོ་མ་ཡིན་ལ།
ཆུའི་རླབས་གནམ་དུ་བརྒལ་བ་མེ་ཆེན་པོ་རབ་ཏུ་འབར་བ་འདྲ་བར་འོད་དམར་
སེར་རབ་ཏུ་འཕྲོ་བའི་རྒྱ་མཚོ་འདིའི་མིང་ཅི་ཞིག་ཡིན། འདི་ལྟར་འོད་དམར་སེར་
དུ་འབར་བ་འདི་རྒྱུ་ཅིའི་ཕྱིར་བྱུང་བར་གྱུར་ཅེས་དྲིས་སོ། །དེ་ལ་སེམས་དཔའ་
ཆེན་པོ་ལེགས་པར་ཕ་རོལ་ཏུ་ཕྱིན་པས་ལན་སྨྲས་པ། འདི་ལྟར་ཁྱེད་ཅག་གི་མིག་
ལམ་དུ་སྣང་བའི་རྒྱ་མཚོ་འདི་ནི་མེའི་ཕྲེང་བ་ཞེས་གྲགས་པའི་རྒྱ་མཚོ་ཡིན་ཏེ། དེ་
བས་ན་འདི་ལས་བཟློག་ནུས་ན་ཁྱེད་ཅག་ལ་རབ་ཏུ་ལེགས་པར་འགྱུར་རོ་ཞེས་
གསུངས། མཚོ་དེ་ནི་གསེར་ གྱི་མཚོ་ཡིན་ཡང་བདག་ཉིད་ཆེན་པོ་དེ་དུས་ལ་
མཁས་ཤིང་ཕྱི་རྗེས་ལ་རྒྱང་དུ་ལྟ་བས་དེ་ལྟར་སྣང་བའི་མཚོ་དེའི་མིང་ཙམ་ཞིག་
བསྟན་ནས་ཆུའི་ཁ་དོག་དམར་སེར་དུ་གྱུར་བའི་གཏན་ཚིགས་ནི་མ་བསྟན་ཏོ། །
བདུན་པ་དེ་ལས་ཀྱང་འདས་ཏེ་ཀུ་ཤའི་ཕྲེང་བ་ཅན་ཞེས་བྱ་བའི་རྒྱ་མཚོར་
ཕྱིན་པ་ནི། དེ་ནས་ཡང་ཞེས་པ་ནས། འཕྲོག་པར་བྱེད། ཅེས་ པའི་བར་ཏེ། དེ་
ནས་ཡང་ཚོང་པ་དེ་དག་གིས་བལྟས་པ་ན་རྒྱ་མཚོ་དེ་ལས་ཀྱང་ཐལ་བ་དང་། ཡང་
རྒྱ་མཚོ་གཞན་སྔོ་ལྗང་ཞིག་མཐོང་སྟེ། རྒྱ་མཚོ་དེ་ནི་ཆུའི་ཁ་དོག་སྒྱུར་ལོང་དང་
ཨནྡ་རྙིལ་གྱི་མདོག་ཀྱང་འདྲ་ལ། རྩྭ་ཀུ་ཤ་སྨིན་པའི་ཁ་དོག་ཀྱང་འདྲ་བར་སྔོ་ལྗང་
འོད་རབ་ཏུ་འཚེར་བ་ཞིག་མཐོང་ནས་ངོ་མཚར་དུ་གྱུར་ཏེ། སེམས་དཔའ་ཆེན་པོ་
ལེགས་པར་ཕ་རོལ་ཏུ་ཕྱིན་པ་ལ་དྲིས་པ། བདག་ཅག་གིས་གྲུ་བོ་ཆེ་འབད་པས་
- 424-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
བཟློག་ཀྱང་། རླུང་དང་ཆུའི་ཤུགས་ཀྱིས་བདས་ཏེ་བཟློག་མ་ནུས་པར་རྒྱ་མཚོ་
སྔར་དང་མི་འདྲ་བ་ཀུ་ཤ་སྨིན་པའི་འདབ་མ་དང་འདྲ་བའི་མདོག་ཅན་རླུང་དྲག་ཏུ་
ལངས་པའི་ཤུགས་ཀྱིས་བསྐྱོད་པའི་རྦ་རླབས་དྲག་ཏུ་འཁྲུག་ཅིང་དབུ་བ་སྔོ་ལྗང་
མེ་ཏོག་སིལ་མ་བཀྲམ་པ་བཞིན་དུ་ཡོད་པ་འདི་ལྟར་སྣང་བའི་རྒྱ་མཚོ་འདི་གང་
ཞིག་ལགས་ཞེས་དྲིས་སོ། །དེ་ལ་སེམས་དཔའ་ཆེན་པོ་ལེགས་པར་ ཕ་རོལ་ཏུ་
ཕྱིན་པས་ལན་སྨྲས་པ། ཀྱེ་དེད་དཔོན་དག་རྒྱ་མཚོ་འདི་ལས་གྲུ་བོ་ཆེ་སླར་བཟློག་
པའི་ཕྱིར་འབད་པར་གྱིས་ཤིག །རྒྱ་མཚོ་འདི་ལས་འདས་ན་ནི་མི་རུང་ངོ༌། །རྒྱ་
མཚོ་འདི་ནི་ཀུ་ཤའི་ཕྲེང་བ་ཅན་ཞེས་བྱ་བ་ཡིན་ཏེ། ལྕགས་ཀྱུ་མེད་པའི་གླང་པོ་ཆེ་
རྒྱུག་པ་བཞིན་དུ་བཟོད་པར་དཀར་བའི་ཆུ་འབབ་པ་འདིས་བདག་ཅག་ཐམས་
ཅད་ ཀྱི་དགའ་བ་འཕྲོག་ པར་ བྱེད་ དོ་ཞེས་ གསུངས། རྒྱ་མཚོ་དེ་ནི་ སྤུར་ ལོང་
སོགས་རིན་པོ་ཆེ་སྔོ་ལྗང་མང་པོ་གནས་པའི་མཚོ་ཡིན་ཡང་བདག་ཉིད་ཆེན་པོ་
འདི་དུས་ལ་མཁས་ཤིང་ཕྱི་རྗེས་ལ་རྒྱང་རིང་དུ་ལྟ་བས་འདི་ལྟར་ཡིན་ཞེས་རྒྱུ་
མཚན་ཞིབ་ཏུ་མ་བསྟན་ཏོ། ། །
བརྒྱད་པ་དེ་ལས་ཀྱང་འདས་ཏེ་འདམ་བུའི་ཕྲེང་བ་ཞེས་བྱ་བའི་རྒྱ་མཚོར་
ཕྱིན་པ་ནི། དེ་ནས་ཚོང་པ་དེ་དག་ཅེས་པ་ནས། ཆེམ་ཞེས་འཁོད་དོ། །ཞེས་པའི་
བར་ཏེ། དེ་ནས་ཚོང་པ་དེ་དག་གིས་སེམས་དཔའ་ཆེན་པོའི་བཀའ་ལྟར་རབ་ཏུ་
འབད་ཀྱང་གྲུ་བོ་ཆེ་བཟློག་མ་ནུས་ནས་རྒྱ་མཚོ་དེ་ལས་ཀྱང་ཐལ་ཏེ། རྒྱ་མཚོ་
སྔོན་པོའི་འོད་འཕྲོ་བ་ཞིག་མཐོང་ངོ༌། །རྒྱ་མཚོ་དེ་ནི་ཆུའི་མདོག་སྔོན་པོ་སྨུག་མའི་
མདོག་དང་བཻཌཱུརྱའི་འོད་འདྲ་བར་མདོག་རབ་ཏུ་སྔོ་ལ་འོད་འཕྲོ་བ་སྟེ། དེ་འདྲ་
བའི་རྒྱ་མཚོ་གཞན་ཞིག་མཐོང་ནས་སེམས་དཔའ་ཆེན་པོ་ལེགས་པར་ཕ་རོལ་ཏུ་
- 425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱིན་པ་ལ་དྲིས་པ། བདག་ཅག་གིས་བལྟས་ན་སྔར་དང་མི་འདྲ་བའི་རྒྱ་མཚོ་སྔོན་
པོ་ འོད་ འཕྲོ་བ་ཞིག་མཐོང་ སྟེ། རིན་ པོ་ཆེ་ མརྒད་ ཀྱི་མདོག་ལྟར་སྔོ་བ། ནེའུ་
གསིང་སྔོན་པོ་མཛེས་པ་བཞིན་དུ་མདོག་ཤིན་ཏུ་སྔོ་ཞིང་མཛེས་པའི་ཆུ་འབབ་པ་
ཀུ་མུ་དའི་ཕྲེང་བ་འཁྲིགས་པ་དང་འདྲ་བའི་དབུ་བས་བརྒྱན་པ་ཞིག་མཐོང་སྟེ། དེ་
ལྟར་འདུག་པའི་རྒྱ་མཚོ་འདི་གང་ཞིག་ལགས་ཞེས་ཞུས་སོ། །དེ་ནས་བདག་ཉིད་
ཆེན་པོ་ལེགས་པར་ཕ་རོལ་ཏུ་ཕྱིན་པ་དེས་ཚོང་པ་དེ་དག་རྒྱ་མཚོའི་མཐའ་མ་
མཐོང་བར་ཆུའི་ནང་དུ་འཁྱམས་འཁྱམས་པས་སྡུག་བསྔལ་དུ་གྱུར་པ་དེས་སེམས་
གདུངས་ནས་མི་དགའ་ཞིང་ཤུགས་རིང་ནར་ཞེས་ཕྱུང་སྟེ་དལ་བུས་སྨྲས་པ། ད་ནི་
བདག་ཅག་རྣམས་རབ་ཏུ་རིང་དུ་ཐལ་ཏེ་རྒྱ་མཚོ་འདི་ལས་བཟློག་པ་ནི་རབ་ཏུ་
དཀའོ། །རྒྱ་མཚོ་འདི་ནི་འདམ་བུའི་ཕྲེང་བ་ཞེས་བྱ་བ་ཡིན་ཏེ། འཇིག་རྟེན་ཐ་
མར་བྱེད་པ་བཞིན་བདག་ཅག་རྣམས་ཕུང་བར་བྱེད་དོ་ཞེས་གསུངས། རྒྱ་མཚོ་དེ་
ནི་རིན་པོ་ཆེ་ཨིནྡྲ་ནཱི་ལའི་མཚོ་ཡིན་ཡང་བདག་ཉིད་ཆེན་པོ་དེ་དུས་ལ་མཁས་ཤིང་
ཕྱི་རྗེས་ལ་བལྟ་བས་འདི་ལྟར་ཡིན་ཞེས་ཞིག་ཏུ་མ་བསྟན་ཏོ། །ཚོང་པ་དེ་དག་
གིས་དེ་སྐད་ཐོས་ནས་སྙིང་མི་དགའ་ཞིང་སེམས་ནི་ཞུམ། རྩོལ་བའི་སྟོབས་ཤོར་
བས་ལུས་ཀྱི་ཚིགས་རྣམས་ནི་ཤིག་ཤིག་པོར་གྱུར། ཤུགས་ནར་ཞེས་འབྱིན་པ་
ཙམ་ལ་བརྟེན་ཅིང་དེད་དཔོན་སེམས་དཔའ་ཆེན་པོའི་མདུན་དེ་ཉིད་དུ་ཆེམ་ཞེས་
ཁ་རོག་པར་གནས་ཏེ་འཁོད་དོ། ། །
བདུན་པ་མཐར་རྒྱ་མཚོའི་ཀློང་དང་ཕྲད་པ་ན་ཚུལ་ཁྲིམས་རྣམ་པར་དག་
པའི་བདེན་ཚིག་གི་མཐུས་ཚོང་པ་རྣམས་འཇིགས་པ་ལས་བསྐྱབས་ཏེ་དོན་གྲུབ་
པར་མཛད་པ་ལ་དྲུག །གྲུ་བོ་ཆེ་རྒྱ་མཚོའི་ཀློང་གི་ཁར་ཆུད་པ། ཚོང་པ་རྣམས་
426 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
འཇིགས་སྐྲག་ནས་དེད་དཔོན་སེམསས་དཔའ་ཆེན་པོ་ལ་གསོལ་བ་བཏབ་པ་ན་
དེད་དཔོན་སེམས་དཔའ་ཆེན་པོས་ཚོང་པ་རྣམས་སྤྲོ་བསྲིངས་པ། དེད་དཔོན་
སེམས་དཔའ་ཆེན་པོས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་དེ་རྒྱ་
མཚོའི་ཀློང་ལས་ཐར་བར་མཛད་པ། ཚོང་པ་རྣམས་ཇི་ལྟར་འདོད་པའི་དོན་རིན་
པོ་ཆེ་སྣ་ཚོགས་ཀྱིས་ཚིམ་ཞིང་རང་ཡུལ་དུ་སླེབ་པར་མཛད་པ། ཚོང་པ་དེ་དག་
གིས་ སེམས་ དཔའ་ཆེན་པོ་ལ་དཀའ་དྲིན་དྲན་ པའི་ གུས་ པས་མཆོད་ པ་ བྱས་
པའོ། །དང་པོ་ནི། རྒྱ་མཚོ་དེ་ལས་ཀྱང་ཐལ་ནས་ཞེས་པ་ནས། རྒྱ་མཚོའི་ཀློང་དེ་
འདི་ཡིན་ནོ། །ཞེས་པའི་བར་ཏེ། ཚོང་པ་དེ་དག་གིས་ཇི་ཙམ་འབད་ཀྱང་གྲུ་བོ་ཆེ་
བཟློག་མ་ནུས་པར་འདམ་བུའི་ཕྲེང་བ་ཞེས་བྱ་བའི་རྒྱ་མཚོ་དེ་ལས་ཀྱང་ཐལ་
ནས། ཕྱི་དྲོའི་དུས་ལ་བབ་ཅིང་ཉི་མའི་འོད་ཟེར་ཇེ་ཆུང་ཇེ་ཆུང་དུ་གྱུར་ཏེ་ཉི་མ་རྒྱ་
མཚོའི་ནང་དུ་ནུབ་པར་གྱུར་པ་འདྲ་ལ། རྒྱ་མཚོ་ཡང་བླ་འོག་ལྡོག་པ་འདྲ་ཞིང་རྒྱ་
མཚོའི་ཆུ་སྒྲ་ཡང་སེར་བ་དྲག་པོ་འབབ་པ་དང་། སྨྱིག་མའི་ཚལ་མེས་ཚིག་སྟེ་ཏོག་
ཡར་གྱིས་འགེངས་པ་དང་འདྲ་བར་སྒྲ་ཤིན་ཏུ་ཆེ་ཞིང་རབ་ཏུ་འཇིགས་པར་བྱེད་པ་
ཐོས་པར་འགྱུར་ཏོ། །དེ་ཐོས་ནས་ཀྱང་རབ་ཏུ་སྐྲག་ཅིང་སྙིང་འདར་བཞིན་དུ་ལ་
མགོར་ལངས་ནས་ཕྱོགས་ཀུན་ཏུ་བལྟས་པ་ན། ཆུའི་འཇིང་ཆེན་པོ་དེ་གཡང་ས་
ཆེན་པོ་ཞིག་ཏུ་འབབ་པ་འདྲ་བ་དང༌། གཅོང་རོང་གཏིང་རིང་ཞིག་གི་ནང་དུ་
འབབ་པ་འདྲ་བར་མཐོང་ངོ༌། །དེ་ལྟ་བུ་མཐོང་ནས་སེམས་རབ་ཏུ་བློང་བློང་པོར་
གྱུར་ཏེ། སེམས་དཔའ་ཆེན་པོ་ལེགས་པར་ ཕ་རོལ་ཏུ་ཕྱིན་པའི་དྲུང་དུ་ལྷགས་
ནས་སྨྲས་པ། བདག་ཅག་རྣམས་ཆུ་སྒྲ་ཆེན་པོ་འདི་ཐོས་པས་རྣ་བ་གས་ཞིང་སྙིང་
ཡང་འཇིགས་པས་དཀྲུགས་པ་བཞིན་དུ་གྱུར་ལ། ཆུའི་བདག་པོ་ཁྲོས་པ་འདྲ་བའི་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྒྲ་ཆེན་ པོ་ འདི་ རྒྱང་ རིང་ པོ་ནས་ ཀྱང་ གྲག །ཆུ་ འདི་ ཐམས་ ཅད་ གཅོང་ རོང་
འཇིགས་པའི་ནང་དུ་འབབ་པ་མདུན་ན་གནས་པ་འདྲ་བ་འཇིགས་སུ་རུང་བའི་རྒྱ་
མཚོ་འདི་ཅི་འདྲ་ཞིག་ལགས། །བདག་ཉིད་ཆེན་པོ་ཁྱོད་ཀྱང་འཇིགས་པ་ཆེན་པོ་
འདི་ལ་ཐབས་ཇི་ལྟར་བགྱི་བར་དགོངས་ཞེས་ཞུས་སོ། །ཚོང་པ་དེ་དག་གིས་ཞུས་
པ་དེ་གསན་ནས་བྱང་སེམས་བདག་ཉིད་ཆེན་པོ་དེ་རྟབ་རྟབ་པོར་གྱུར་ནས། ཨེ་
མའོ་མཚར་བྱས་མཚར་བྱས་ཞེས་སྨྲས་ཏེ། རྒྱ་མཚོ་དེ་ལ་བལྟས་ནས་སྨྲས་པ།
འཆི་བདག་གི་ཁར་མངོན་སུམ་དུ་སོང་བ་བཞིན་དུ་གང་དུ་ཕྱིན་ན་སླར་མི་ལྡོག་
པའི་རྒྱ་མཚོའི་ཀློང་ཞེས་གྲགས་པ་དེ་ནི་འདི་ཡིན་ནོ། ད་བདག་ཅག་ཐམས་ཅད་
མ་རུང་བར་གྱུར་གྱིས་མེད་ཟིན་ཏེ་ཞེས་གསུངས་སོ། །
གཉིས་པ་ཚོང་པ་རྣམས་འཇིགས་སྐྲག་ནས་དེད་དཔོན་སེམས་དཔའ་ཆེན་
པོ་ལ་གསོལ་བ་བཏབ་པ་ནི། ཚོང་པ་ཞེས་པ་ནས། འདི་ལས་བཟློག །ཅེས་པའི་
བར་ཏེ། ཚོང་པ་དེ་རྣམས་ཀྱིས་བདག་ཉིད་ཆེན་པོས་དེ་སྐད་གསུང་བ་ཐོས་པ་
དང༌། བདག་ཅག་ནི་རྒྱ་མཚོའི་ཀློང་གི་ཁར་སོང་ངོ་སྙམ་ནས་གསོན་དུ་རེ་བ་མེད་
ཅིང་འཆི་བས་འཇིགས་པས་སེམས་བློང་བློང་པོར་གྱུར་ཏེ། ཚོང་པ་སྙིང་སྟོབས་
ཆུང་ངུ་ཁ་ཅིག་ནི་སྐད་ཕྱུང་ནས་ངུ་བར་གྱུར་ལ། ཁ་ཅིག་ནི་སྨྲེ་སྔགས་འདོན་ཅིང་
ཕ་དང་མ་སོགས་གཉེན་བཤེས་རྣམས་ཀྱི་མིང་ནས་འབོད། ཁ་ཅིག་ནི་ཧ་ཅང་
འཇིགས་སྐྲག་ནས་ངུ་བ་དང་སྐད་འདོན་པ་སོགས་ཅི་ཡང་བྱེད་མ་ནུས་པར་འདར་
ཞིང་ཞུམ་ཞུམ་པོར་ལུས། ཁ་ཅིག་ནི་འཇིགས་ཤིང་སྐྲག་ནས་སེམས་སྟོར་ཏེ་དྲན་
མེད་དུ་ལུས། ཚོང་པ་ཁ་ཅིག་ནི་ད་རྒྱ་མཚོའི་ཀློང་དུ་ཆུད་ནས་འཆི་བར་འགྱུར་རོ་
སྙམ་དུ་ཕོངས་པར་གྱུར་པའི་ཡིད་ཀྱིས་རབ་ཏུ་བསྐུལ་ནས་འཇིག་རྟེན་བྱེད་པོར་
- 428 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གྲགས་པ་ཚངས་པ་དང༌། འཇིག་རྟེན་སྐྱོང་བར་གྲགས་པ་ལྷའི་དབང་པོ་བརྒྱ་བྱིན་
སོགས་ལ་གུས་པར་ཕྱག་འཚལ་ནས་གསོལ་བ་འདེབས། ཁ་ཅིག་ནི་ཉི་མ་ལ་
གསོལ་བ་འདེབས་ཤིང་སྐྱབས་སུ་འགྲོ ཁ་ཅིག་ནི་དྲག་པོ་དང་དབང་ཕྱུག་ལ་
སྐྱབས་སུ་འགྲོ ཁ་ཅིག་ནི་ཐ་སྐར་སོགས་ལྷ་དབང་ཆེ་བར་གྲགས་པ་གང་དྲན་པ་
དག་ལ་སྐྱབས་སུ་འགྲོ ཁ་ཅིག་ནི་ནོར་ལྷ་ལ་སྐྱབས་སུ་འགྲོ ཁ་ཅིག་ནི་རྒྱ་མཚོ་
ཉིད་ལ་སྐྱབས་སུ་དོང་བར་བྱེད། ཚོང་པ་ལ་ལ་དག་ནི་རང་རང་གིས་སྔར་གོམས་
པའི་གསང་སྔགས་ཀྱི་བཟླས་བརྗོད་བྱེད། ཚོང་པ་གཞན་དག་འགའ་ཞིག་ནི་ལྷ་
མོ་ཉིད་ལ་ཕྱག་འཚལ་བར་འགྱུར་ཏོ། །ཚོང་པ་དེ་དག་ལས་བློ་གྲོས་ཆེ་བ་ཁ་ཅིག་
གིས་ སེམས་དཔའ་ཆེན་པོ་འདི་ལྟ་བུ་མགོན་དུ་བཞུགས་བཞིན་དུ་གཞན་ལ་
སྐྱབས་སུ་འགྲོ་བ་མི་རིགས་སོ་སྙམ་དུ་ཚོང་པ་ཐམས་ཅད་བསྐལ་ཏེ་སེམས་དཔའ་
ཆེན་པོ་ལེགས་པར་ཕ་རོལ་ཏུ་ཕྱིན་པའི་དྲུང་དུ་འོངས་ནས། སེམས་དཔའ་ཆེན་པོ་
དེ་ལ་བསྐོར་ཏེ་ཕྱག་བཙལ་ནས་འཇིགས་ཤིང་སྐྲག་པའི་སྨྲེ་སྔགས་མང་དུ་བཏོན་
ཏེ་གསོལ་བ་བཏབ་པ་ནི། བདག་ཉིད་ཆེན་པོ་ཁྱོད་ནི་སྔོན་ཡུན་རིང་པོ་ནས་
ཐུགས་བསྐྱེད་དེ་སངས་རྒྱས་མང་པོ་ལ་བྱ་བ་བྱས་པ། བསོད་ནམས་ཀྱི་མཐུ་གྲུབ་
པ། སེམས་ཅན་ཕོངས་པར་གྱུར་པ་རྣམས་ལ་འཇིགས་པ་མེད་པར་བྱེད་པ། རང་
གི་ བློའི་སྟོབས་ ཀྱིས་ གཞན་ ལ་ ཕན་ འདོགས་ནུས་པ། ཡོན་ ཏན་ ཐམས་ ཅད་
བསགས་ཏེ་ཡོངས་སུ་རྫོགས་པ་ཡིན་པས་ན་བདག་ཉིད་ཆེན་པོ་ཁྱོད་ཀྱི་མཐུ་ཆེན་
པོ་ཁྱད་པར་ཅན་དེ་ནི་ད་སྦྱར་བའི་དུས་ལ་བབ་ཅིང་མཆིས་སོ། །བདག་ཅག་ཚོང་
པ་རྣམས་ནི་མགོན་གཞན་མེད། སྐྱབས་གཞན་མེད། བདག་ཅག་རྣམས་ཕོངས་
ནས་བདག་ཉིད་ཆེན་པོ་ཁྱོད་ལ་སྐྱབས་སུ་མཆིའོ། །དེ་བས་ན་བདག་ཉིད་ཆེན་པོ་
- 429 -



ས
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཐུགས་རྗེ་ཅན་ཁྱོད་ཀྱིས་བདག་ཅག་གིས་གསོལ་བའི་དོན་དེ་དག་ཐུགས་ལ་
དགོངས་ལ་བདག་ཅག་རྣམས་བརྟན་པོར་ཏེ་ངེས་པར་བསྐྱབ་ཏུ་གསོལ། ཡང་ན་
སེམས་དཔའ་ཆེན་པོ་ལ། བསམ་པ་བརྟན་པོ་ཞེས་བོས་ནས། ཁྱོད་ཀྱིས་བདག་
ཅག་རྣམས་ངེས་པར་བསྐྱབ་པར་མཛད་དུ་གསོལ། ཞེས་པའོ། །བདག་ཉིད་ཆེན་
པོ་ཁྱོད་ཀྱིས་སེམས་ཅན་མ་བསྒྲལ་བ་རྣམས་བསྒྲལ་བ་དང་། མ་གྲོལ་བ་རྣམས་
གྲོལ་བ་དང་། དབུགས་མ་ཕྱིན་པ་རྣམས་དབུགས་དབྱུངས་བར་དམ་བཅས་པ་
ལགས་ན། ད་བདག་ཅག་ཚོང་པ་འདི་རྣམས་རྒྱ་མཚོ་ཆེན་པོ་འདིས་ཁྲོས་པ་བཞིན་
དུ་རྒྱ་མཚོའི་ཀློང་གིས་ཅིག་ཅར་དུ་རིལ་གྱིས་མིད་པར་བགྱིད་ན་བདག་ཅག་སྐྱེ་བོ་
མང་པོ་བདག་ཉིད་ཆེན་པོ་ཁྱོད་ཀྱི་མདུན་ཉིད་དུ་ཆུའི་ནང་དུ་འགུམ་པ་འདི་སེམས་
དཔའ་ཆེན་པོ་ཁྱོད་ཀྱིས་ཡལ་བར་འདོར་བར་མི་རིགས་སོ། །བདག་ཉིད་ཆེན་པོ་
ཁྱོད་ནི་དབང་ཐོབ་པ་ཡིན་ པས་རྒྱ་མཚོ་འདི་ཡང་བདག་ཉིད་ཆེན་པོ་ ཁྱོད་ཀྱི་
བཀའ་མི་གཅོག་གོ །དེ་བས་ན་རྒྱ་མཚོའི་ཀློང་གི་ཁར་ཆུད་དེ་འཁྲུགས་པར་གྱུར་
པ་འདི་ལས་བཟློག་པར་མཛད་དུ་གསོལ་ཞེས་ཞུས་སོ། ། །
གསུམ་པ་དེད་དཔོན་སེམས་དཔའ་ཆེན་པོས་ཚོང་པ་རྣམས་སྤྲོ་བསྲིངས་པ་
ནི། དེ་ནས་བདག་ཉིད་ཆེན་པོ་དེ་ཞེས་པ་ནས། འཁོད་པར་གྱུར་ཏོ། །ཞེས་པའི་
བར་ཏེ། དེ་ལྟར་ཚོང་པ་ཉམ་ཐག་པ་རྣམས་ཀྱིས་གསོལ་བ་ཤུགས་དྲག་ཏུ་བཏབ་
པ་ན། བྱང་སེམས་བདག་ཉིད་ཆེན་པོ་དེ་སྤྱིར་རིགས་དྲུག་གི་སེམས་ཅན་རྣམས་
སྲིད་མཚོ་ཉམ་ངར་ལྷུང་བ་ལ་བཟོད་གླགས་མེད་པའི་སྙིང་རྗེ་ནར་མར་ཡོད་པའི་
ཐོག །ལྷག་པར་ཚོང་པ་མང་པོ་རྒྱ་མཚོའི་ཀློང་དུ་ཆུད་པ་དེ་དག་ལ་མི་བཟོད་པའི་
སྙིང་རྗེ་ཆེན་པོས་སེམས་གདུངས་ནས་ཚོང་པ་ཉམ་ཐག་པ་དེ་དག་སྤྲོ་བསྲིངས་
- 430 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ ཕྱིར་ སྨྲས་ པ། རྒྱ་མཚོའི་ཀློང་དུ་ ཆུད་ པ་འདི་ལ་ཡང་བཅོས་སུ་རུང་བའི་
ཐབས་འགའ་ཞིག་བདག་ལ་ཡོད་པ་མཐོང་སྟེ། རྒྱ་མཚོའི་ཀློང་ལས་ཐར་པར་བྱེད་
པའི་ཐབས་དེ་རེ་ཤིག་ཇི་སྦྱར་བར་བྱ་ཡི། དོན་དེའི་ཕྱིར་ཁྱེད་ཅག་འཇིགས་ཤིང་
སྐྲག་པར་མ་བྱེད་པར་རེ་ཤིག་སྤྲོ་བསྲིངས་ཤིག་ཅེས་སྨྲས་པ་དང་། དེ་ནས་ཚོང་པ་
དེ་དག་གིས་དེ་ཐོས་ནས་རྒྱ་མཚོའི་ཀློང་དུ་ཆུད་པ་འདི་ལ་ཡང་བཅོས་སུ་རུང་བའི་
ཐབས་ཡོད་ཅེས་ཟེར་རོ་སྙམ་དུ་སེམས་དགའ་ནས་གསོན་པའི་རེ་ཐག་མ་ཆད་དེ།
བརྟན་པ་ཉམས་པ་དེ་ཅུང་ཟད་བརྟས་པར་གྱུར་ནས་བྱང་སེམས་བདག་ཉིད་ཆེན་
པོ་དེ་ལ་ཡིད་རྟོན་ཅིང་ཁ་རོག་པར་གནས་ཏེ་འཁོད་པར་གྱུར་ཏོ། །བཞི་པ་དེད་
དཔོན་སེམས་པ་ཆེན་པོས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་དེ་རྒྱ་
མཚོའི་ཀློང་ལས་ཐར་བར་མཛད་པ་ལ་གཉིས། དེད་དཔོན་སེམས་དཔའ་ཆེན་
པོས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་པ་དང༌། བདེན་ཚིག་གི་
མཐུ་ཚད་མེད་པས་རླུང་དང་རྒྱ་མཚོའི་ཆུའི་ཤུགས་རྒྱུན་ལས་ལྡོག་སྟེ་ཚོང་པ་རྣམས་
རྒྱ་མཚོའི་ཀློང་གི་འཇིགས་པ་ལས་ཐར་བར་མཛད་པའོ། ། །
དང་པོ་ནི། དེ་ནས་བྱང་ཆུབ་སེམས་དཔའ་ཞེས་པ་ནས། སླར་ལོག་ཅིག །
ཅེས་པའི་བར་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལེགས་
པར་ཕ་རོལ་ཏུ་ཕྱིན་པས་བླ་གོས་ཕྲག་པ་གཅིག་ཏུ་གཟས་ཏེ་པུས་མོ་གཡས་པའི་
ལྷ་ང་གྲུ་བོ་ཆེ་ལ་བཙུགས་ནས་ལུས་ཐམས་ཅད་ཀྱིས་བཏུད་དེ་ཕྱོགས་བཅུའི་དེ་
བཞིན་གཤེགས་པ་སྲས་དང་བཅས་པ་རྣམས་ལ་ཕྱག་བྱས་ཏེ་ཚོང་པ་དེ་དག་ལ་
སྨྲས་པ། ཚོང་པ་ཁྱེད་རྣམས་དང་རྒྱ་མཚོ་ཆེན་པོ་འདི་ན་གནས་པའི་ལྷ་དང་ཀླུ་
ཁྱད་པར་ཅན་རྣམས་དང་། ནམ་མཁའ་ལ་གནས་པའི་ལྷ་ཁྱད་པར་ཅན་རྣམས་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསོན་ཅིག །བདག་ནི་ཤེད་བྱེ་ ཚུན་ཆད་དུ། །ནམ་ ཡང་ ཆེད་དུ་བསམས་ནས་
ནི། །སྲོག་ཆགས་རྣམས་ནི་གང་དུ་ཡང་། །བསད་པར་བདག་ནི་ཡོང་མི་དྲན། །
བདེན་པའི་ཚིག་ནི་འདི་དག་དང་། །བདག་གི་བསོད་ནམས་མཐུ་བདག་གིས། །
རྒྱ་མཚོའི་ཀློང་དུ་མ་སོང་བར། །གྲུ་འདི་བདེ་བར་སླར་ལོག་ཅིག །ཅེས་བདེན་
ཚིག་བརྗོད་དོ། །ཤེད་བྱེ་ཞེས་པ་འདི་ལ་འགྱུར་གསར་དུ་བསམ་ཤེས་ཞེས་བསྒྱུར་
རོ། །བདག་ཉིད་ཆེན་པོ་འདི་ལ་སྤྱིར་མཐུ་བསམ་གྱིས་མི་ཁྱབ་པ་ཡོད་ཅིང་། ཚུལ་
ཁྲིམས་རྣམ་པར་དག་པའི་བདེན་ཚིག་གི་མཐུ་ལ་ཡང་ལུས་ཀྱི་ཉེས་སྤྱོད་གསུམ་
སྤངས་པའི་བདེན་ཚིག་གི་མཐུ་དང་། ངག་གི་ཉེས་སྤྱོད་བཞི་སྤངས་པའི་བདེན་
ཚིག་གི་མཐུ་དང་། ཡིད་ ཀྱི་ཉེས་ སྤྱོད་ གསུམ་ སྤངས་ པའི་བདེན་ཚིག་གི་མཐུ་
སོགས་མཐུ་བསམ་གྱིས་མི་ཁྱབ་པར་ཡོད་ཀྱང་། འདིར་གཞན་རྣམས་མ་བརྗོད་
པར་སྲོག་གཅོད་སྤངས་པའི་བདེ་ཚིག་གི་མཐུ་བརྗོད་པ་ནི་སྐབས་ཀྱི་དགོས་པ་ལ་
དགོངས་ཏེ། འདིར་ཚོང་པ་རྣམས་རྒྱ་མཚོའི་ཀློང་དུ་ཆུད་ནས་དུས་མ་ཡིན་པ་འཆི་
བ་ལས་ཐར་བ་བྱེད་པ་སྐབས་ཀྱི་དགོས་པ་ཡིན་ལ། དགོས་པ་དེ་སྒྲུབ་པ་ལ་སྲོག་
གཅོད་སྤངས་པའི་བདེ་ཚིག་བརྗོད་པ་སྐབས་སུ་བབ་སྟེ། སྲོག་གཅོད་སྤངས་པས་
དུས་མ་ཡིན་པའི་འཆི་བ་ལས་ཐར་པ་རྟེན་འབྲེལ་གྱི་ཆོས་ཉིད་ཡིན་པས་སོ། །
བདེན་ཚིག་འདིའི་དངོས་སུ་སྐུ་ཚེ་འདིར་ཤེད་བྱེ་བ་སྟེ་བསམ་ཤེས་ཚུན་ཆད་དུ་
སྲོག་གཅོད་ནམ་ཡང་མཛད་པ་མི་དྲན་ཞེས་བསྟན་ཀྱང་། དོན་གྱིས་ཐུགས་བསྐྱེད་
ཚུན་ཆད་སྲོག་གཅོད་ནམ་ཡང་མཛད་པ་མི་དྲན་ཞེས་པ་སྟེ། བདག་ཉིད་ཆེན་པོ་
འདིས་སྔོན་ཐུགས་བསྐྱེད་ནས་ཉེས་པ་རྣམས་ཀྱིས་མ་གོས་པར་ལམ་རིམ་གྱིས་
བགྲོད་དེ་སྦྱོར་ལམ་བཟོད་པ་ཐོབ་པ་ན་སྲོག་གཅོད་སོགས་ངན་སོང་དུ་སྐྱེ་ངེས་
- 432.



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ལས་རྣམས་འགགས་ལ། མཐོང་ལམ་ཐོབ་པ་ན་ངན་སོང་དུ་སྐྱེ་བའི་རྒྱུ་ས་
བོན་དང་བཅས་པ་རྩ་བ་ནས་སྤངས། ས་བརྒྱད་པ་ཐོབ་པ་ན་འཁོར་བར་སྐྱེ་བའི་
རྒྱུ་ཉོན་མོངས་ས་བོན་དང་བཅས་པ་སྤངས་པ་ཡིན་ནོ། །གལ་ཏེ་འདི་སྙམ་དུ་
འདིར་སྲོག་གཅོད་སྤངས་པའི་བདེན་ཚིག་བརྗོད་པ་དེ་ལྟར་ན་རྟོགས་བརྗོད་འདི་
དག་གི་ཉེས་སྤྱོད་བཞིའི་ནང་ནས་རྫུན་སྤངས་པའི་ཚུལ་ཁྲིམས་སྟོན་ཚུལ་དུ་ཇི་
ལྟར་འགྱུར་སྙམ་ན། རྣམ་དཔྱོད་དང་ལྡན་པ་དག་ལ་དེ་ལྟ་བུའི་དོགས་པ་འབྱུང་བ་
བདེན་མོད་ཀྱང་སྐྱོན་དེ་མེད་དེ། རྫུན་ནི་བདེན་ཚིག་གི་འགལ་ཟླ་དང་། བདེན་
ཚིག་ནི་རྫུན་གྱི་འགལ་ཟླ་ཡིན་པས་རྫུན་དང་བདེན་ཚིག་གཉིས་ཕན་ཚུན་སྤང་
འགལ་ལོ། །སྲོག་བཅོད་སྤངས་པའི་བདེན་ཚིག་བརྗོད་པ་དེ་རྫུན་སྤངས་པར་
འགྲོ་ཚུལ་ནི་སྔོན་རྒྱལ་བ་སྲས་བཅས་ཀྱི་སྤྱན་སྔར་ཚུལ་ཁྲིམས་རྣམ་པ་གསུམ་ལ་
སློབ་པར་དམ་བཅས་པ་ཡིན་པས་སྒོ་གསུམ་གྱི་ཉེས་སྤྱོད་མཐའ་དག་སྤོང་བར་
ཁས་བླངས་པ་ཡིན་ལ། དེ་ལྟར་ཁས་བླངས་ནས་སྲོག་བཅོད་སོགས་སྒོ་གསུམ་གྱི་
ཉེས་སྤྱོད་ལ་ཞུགས་ན་རྒྱལ་བ་སྲས་བཅས་ཐམས་ཅད་བསླུ་བའི་རྫུན་ཆེན་པོ་སྨྲ་
བ་སྟེ། སའི་སྙིང་པོའི་མདོ་ལས། དགེ་བའི་ལམ་བཅུ་པོ་འདི་དག་གིས་སངས་
རྒྱས་སུ་འགྱུར་གྱི། གང་ཇི་སྲིད་འཚོའི་བར་དུ་ཐ་ན་དགེ་བའི་ལས་ཀྱི་ལམ་གཅིག་
ཙམ་ཡང་མི་སྲུང་ལ། འོན་ཀྱང་ཚིག་འདི་སྐད་དུ་ང་ནི་ཐེག་པ་ཆེན་པོ་བ་སྟེ། ང་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་འཚོལ་ལོ་ཞེས་ཟེར་ན། གང་ཟག་
དེ་ནི་ཤིན་ཏུ་ ཚུལ་འཆོས་པ་རྫུན་ཆེན་པོ་སྨྲ་བ་སངས་རྒྱས་བཅོམ་ལྡན་འདས་
ཐམས་ཅད་ཀྱི་སྤྱན་སྔར་འཇིག་རྟེན་ལ་བསླུ་བར་བྱེད་པ་ཆད་པར་སྨྲ་བ་སྟེ། དེ་
རྨོངས་ བཞིན་དུ་ འཆི་ བའི་ དུས་ བྱེད་ ཅིང་ ལོག་ པར་ ལྟུང་ བར་ འགྲོའོ། །ཞེས་
433-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གསུངས་སོ། །
དེས་ན་རྟོགས་བརྗོད་འདིར་བདེན་ཚིག་བརྗོད་པ་འདིས་རྫུན་སྤངས་པར་
འགྲོ་ཚུལ་དེ་ལྟར་དུ་ཤེས་པར་བྱའོ། །གཉིས་པ་བདེན་ཚིག་གི་མཐུ་ཚད་མེད་པས་
རླུང་དང་རྒྱ་མཚོའི་ཆུའི་ཤུགས་རྒྱུན་ལས་ལྡོག་སྟེ་ཚོང་པ་རྣམས་རྒྱ་མཚོའི་ཀློང་གི་
འཇིགས་པ་ལས་ཐར་བར་མཛད་པ་ནི། དེ་ནས་བདག་ཉིད་ཆེན་པོ་ཞེས་པ་ནས།
སླར་ལོག་གོ་ཞེས་སྨྲས་སོ། །ཞེས་པའི་བར་ཏེ། དེ་ལྟར་བྱང་སེམས་བདག་ཉིད་
ཆེན་པོས་ཚུལ་ཁྲིམས་རྣམ་པར་དག་པའི་བདེན་ཚིག་བརྗོད་པ་ན། བདག་ཉིད་
ཆེན་པོ་དེའི་བདེན་པའི་བྱིན་རླབས་ཀྱི་མཐུ་དང༌། བསོད་ནམས་ཀྱི་མཐུས་ནུབ་
ཕྱོགས་ནས་ལངས་པའི་རླུང་ཆེན་པོ་དེ་ཆུའི་ཤུགས་དང་བཅས་པ་རྒྱ་མཚོའི་ཀློང་
གི་ཁ་ནས་དེ་སླར་ལོག་པ་དང་། གྲུ་དེ་ཡང་རྒྱ་མཚོའི་ཀློང་གི་ཁ་ནས་སླར་ལོག་
པར་གྱུར་ཏོ། །གྲུ་བོ་ཆེ་དེ་རྒྱ་མཚོའི་ཀློང་གི་ཁ་ནས་དེ་ལྟར་སླར་ལོག་པ་མཐོང་
ནས་ཚོང་པ་དེ་དག་རབ་ཏུ་ཡ་མཚན་ཆེ་ཞིང་དེད་དཔོན་སེམས་དཔའ་ཆེན་པོའི་
བདེན་ཚིག་གི་མཐུ་ལ་ཡིད་ཆེས་པའི་དད་པ་དང༌། འཆི་བའི་འཇིགས་པ་ལས་
ཐར་པས་ཡིད་རབ་ཏུ་དགའ་བར་གྱུར་ནས་སེམས་དཔའ་ཆེན་པོ་ལེགས་པར་ཕ་
རོལ་ཏུ་ཕྱིན་པ་ལ་ཕྱག་འཚལ་ཞིང་ལེགས་སོ་དང་། བཀའ་དྲིན་དྲན་པའི་གུས་པ་
ཆེན་པོས་ཞེ་ས་བསྐྱེད་དེ་གྲུ་སླར་ལོག་གོ་སླར་ལོག་གོ་ཤེས་ངོ་མཚར་བའི་ཤུགས་
ཀྱིས་བསྐྱོད་པའི་ཟློས་ཚིག་དང་བཅས་དགའ་བའི་ཅ་ཅོ་སྨྲས་སོ། །
ལྔ་པ་ཚོང་པ་རྣམས་ཇི་ལྟར་འདོད་པའི་དོན་རིན་པོ་ཆེ་སྣ་ཚོགས་ཀྱིས་ཚིམ་
ཞིང་རང་ཡུལ་དུ་སླེབས་པར་མཛད་པ་ནི། དེ་ནས་བདག་ཉིད་ཆེན་པོ་དེས་ཞེས་པ་
ནས། ཡུལ་བྷ་རུ་ཀཙྪར་ཕྱིན་ཏོ། །ཞེས་པའི་བར་ཏེ། དེ་ནས་བྱང་སེམས་བདག་
434-



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
ཉིད་ཆེན་པོ་དེས་ཚོང་པ་དེ་དག་ལ་སྨྲས་པ། གྲུ་བོ་ཆེ་མཐུན་པའི་རླུང་གིས་བསྐྱོད་
པས་ཕྱོགས་ཕྱོགས་ཀྱི་བ་དན་དག་མྱུར་དུ་ཚུགས་ཤིག་ཅེས་བསྒོ་བ་དང་། བ་དན་
འཛུགས་པ་དེའི་ལས་སུ་བསྐོས་པ་དེ་དག་རབ་ཏུ་དགའ་ཞིང་སྟོབས་དང་སྤྲོ་བ་
སྐྱེས་ཏེ་དེད་དཔོན་སེམས་དཔའ་ཆེན་པོས་ཇི་ལྟར་བསྒོ་བ་བཞིན་དུ་བྱས་སོ། །དེ་
ལྟར་བྱས་པ་ན་དེད་དཔོན་སེམས་དཔའ་ཆེན་པོའི་བདེན་པའི་བྱིན་རླབས་ཀྱི་
མཐུས་ཤར་ཕྱོགས་ནས་མཐུན་པའི་རླུང་ལངས་པས་གྲུ་བོ་ཆེ་འདོད་པའི་ཡུལ་དུ་
འགྲོ་བ་ན་ ཕྱོགས་ ཕྱོགས་ ཀྱི་བ་ དན་བཙུགས་ པས་ བ་ དན་རྣམས་རླུང་ གིས་
གཡབས་ཏེ། དེས་ཀྱང་གྲུ་མྱུར་དུ་འགྲོ་བའི་རྐྱེན་བྱས་པས་གྲུ་བོ་ཆེའི་ནང་དུ་
འཁོད་པའི་ཚོང་པ་སྐྱེ་བོ་དེ་དག་དགའ་བའི་ཅ་ཅོའི་སྒྲ་འབྱིན་པ་དང་ཕྱོགས་
ཕྱོགས་ཀྱི་བ་དན་དཀར་པོ་ཕྱར་བའི་འདབ་མ་མཛེས་པར་བསྐྱོད་བཞིན་དུ་ཡུལ་
བྷ་རུ་ཀཙྪ་གང་ན་ཡོད་པའི་སའི་ཕྱོགས་དེར་མགྱོགས་པར་འགྲོའོ། །དེའི་ཚེ་རྒྱ་
མཚོའི་ནང་ན་འདུག་པའི་གྲུ་མཐུན་པའི་རླུང་གིས་བསྐྱོད་ཅིང་བ་དན་དཀར་པོས་
མཛེས་པ་དེ་ནི་སྤྲིན་མེད་པའི་ནམ་མཁའ་ལ་ངང་མོའི་ཁྲུ་མཐར་གྱིས་འགྲོ་བ་
མཛེས་པ་བཞིན་ནོ། །ཚིགས་བཅད་འདིའི་ཚིག་རྐང་དང་པོ་གཉིས་གཟུགས་ཅན་
གྱི་རྒྱན་དང་། ཚིག་རྐང་ཐ་མ་གཉིས་མཚུངས་པ་གསལ་བྱེད་ཀྱི་དཔེ་རྒྱན་སྦྱར་བ་
སྟེ་འདི་འདྲ་བ་ནི། མཁས་པ་རྣམས་ངོ་མཚར་བའི་ཚིག་སྦྱོར་རོ། །དེ་ལྟར་གྲུ་བོ་ཆེ་
དེ་སླར་རང་ཡུལ་ཕྱོགས་སུ་ལོག་སྟེ་མཐུན་པའི་རླུང་ལངས་པས་ཆུ་ཡང་འདོད་པ་
དང་མཐུན་པར་འབབ་ཅིང་གྲུ་འདོད་པའི་ཕྱོགས་སུ་འགྲོ་བ་ནི་མཁའ་ལ་རྒྱུ་བའི་
ལྷ་རྣམས་ཀྱི་གཞལ་མེད་ཁང་མཁའ་ལ་མཛེས་པར་འགྲོ་བའི་ཚུལ་དུ་ཉེ་བར་འཚེ་
བ་གང་ཡང་མེད་པར་རང་དགར་ནི་འགྲོ །ནམ་སྲོས་སུ་ཉེ་བས་མཚམས་ཀྱི་དུས་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ནི་ཁད་ཀྱིས་སྔོ་ཞིང་ཕྱོགས་རྣམས་མུན་ནག་གི་བླ་རེས་ཁབས་ཤིང་སྐར་མའི་རྒྱན་
གྱིས་ནི་བརྒྱན་པར་སྣང༌། ཉི་མ་ནུབ་པའི་ལམ་གྱི་འོད་ནི་ཅུང་ཟད་སྣང་ལ་ནམ་
སྲོས་པའི་དུས་ལ་ནི་བབ་བོ། །འདི་དག་ཀྱང་གཟུགས་ཅན་གྱི་རྒྱན་སྦྱར་བའི་ལྷུག་
པའི་ཚིག་སྦྱོར་ངོ་མཚར་བའོ། །དེ་ལྟར་ནམ་སྲོས་ཏེ་རིན་པོ་ཆེ་དང་ས་རྡོ་གང་ཡིན་
ངོ་མི་ཤེས་པར་གྱུར་པ་ན་སེམས་དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པས་
ཚོང་པ་དེ་དག་ལ་སྨྲས་པ། ཀྱེ་དེད་དཔོན་དག་འདམ་བུའི་ཕྲེང་བ་ཚུན་ཆད་ཀྱི་རྒྱ་
མཚོ་ལ་བྱེ་མ་དང་རྡོ་བ་ཅི་མཐོང་བ་རྣམས་ལོང་ལ་གྲུ་འདིས་ཇི་ཙམ་ཐེག་པ་དེ་
ཙམ་གྲུའི་ནང་དུ་རྫོངས་ཤིག །དེ་ལྟར་བྱས་ན་གྲུ་འདི་ལྕིད་ཀྱིས་ནོན་པས་སླར་རྒྱ་
མཚོའི་ཀློང་གི་ཕྱོགས་དེར་ལྡོག་པར་མི་འགྱུར་རོ། །བྱེ་མ་དང་རྡོ་བ་འདི་དག་ཀྱང་
བཀྲ་ཤིས་པར་བཀུར་བ་ཤ་སྟག་ཡིན་པས་ཁྱེད་རྣམས་གདོན་མི་ཟ་བར་རྙེད་པ་
གྲུབ་པར་འགྱུར་རོ་ཞེས་གདམས་སོ། །དེ་ལྟར་གདམས་པ་ན་ཚོང་པ་དེ་དག་གིས་
སེམས་དཔའ་ཆེན་པོ་ལེགས་པར་ཕ་རོལ་ཏུ་ཕྱིན་པ་ལ་ཡིད་དགའ་ཞིང་གུས་པར་
གྱུར་པའི་ལྷ་དང་ཀླུ་རྣམས་ཀྱིས་བསྟན་པའི་རྒྱ་མཚོའི་གླིང་འདམ་བུའི་ཕྲེང་བ་
དང༌། ཀུ་ཤའི་ཕྲེང་ཅན་དང་། མེའི་ཕྲེང་བ་དང་། ཞོ་ཕྲེང་ཅན་དང༌། སྤུ་གྲིའི་ཕྲེང་
བ་རྣམས་ལས་བྱེ་མ་དང་རྡོ་བ་ཡིན་སྙམ་པའི་བློས་བཻཌཱུརྱ་དང༌། གསེར་དང༌།
དངུལ་དང་། པདྨ་རཱ་ག་དང་། སྤུག་ལ་སོགས་པའི་རིན་པོ་ཆེ་རྣམས་བླངས་ནས་
གྲུ་བོ་ཆེའི་ནང་དུ་བརྫངས་སོ། །དེ་ལྟར་རིན་པོ་ཆེ་རྣམ་པ་སྣ་ཚོགས་ཀྱིས་གྲུ་བོ་ཆེ་
བཀང་ནས་མཚན་མོ་དེ་ཉིད་ལ་གྲུ་བོ་ཆེ་རིན་པོ་ཆེས་གང་བ་དེ་ཡུལ་བྷ་རུ་ཀཙྪ་
དང་ཉེ་བའི་རྒྱ་མཚོའི་འགྲམ་དུ་ཕྱིན་པར་གྱུར་ཏོ། །
དྲུག་པ་ཚོང་པ་དེ་དག་གིས་སེམས་དཔའ་ཆེན་པོ་ལ་བཀའ་དྲིན་དྲན་པའི་
- 436 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ། །
གུས་པས་མཆོད་པ་བྱས་པ་ནི། དེ་ནས་ནང་པར་ཞེས་པ་ནས། མཆོད་པ་བྱས།
ཞེས་པའི་བར་ཏེ། དེ་ནས་ནང་པར་ནམ་ལངས་པ་ན་གྲུ་བོ་ཆེ་དེ་གསེར་དང་།
དངུལ་དང༌། ཨནྡ་རྙིལ་དང་། བཻཌཱུརྱ་ལ་སོགས་པའི་རིན་པོ་ཆེ་རྣམ་པ་མང་པོས་
གང་སྟེ་ཚོང་པ་དེ་དག་རང་ཡུལ་བྷ་རུ་ཀ༔་དང་ཉེ་བའི་ཆུའི་འགྲམ་དུ་ཕྱིན་པར་
གྱུར་པ་ན། ཚོང་པ་དེ་དག་རྒྱ་མཚོ་ཆེན་པོའི་འཇིགས་པ་ལས་ཐར་ཞིང་ཇི་ཙམ་
འདོད་པའི་རིན་པོ་ཆེ་རྣམ་པ་མང་པོའི་རྙེད་པ་ཐོབ་པས་སེམས་ཚིམ་ཞིང་རབ་ཏུ་
དགའ་ཞིང་འདོད་པའི་དོན་གྲུབ་པ་དེ་ཐམས་ཅད་སེམས་དཔའ་ཆེན་པོ་ལེགས་
པར་ཕ་རོལ་ཏུ་ཕྱིན་པའི་བཀའ་དྲིན་དུ་ཤེས་ནས། སེམས་དཔའ་ཆེན་པོ་དེ་ལ་
ཡོན་ཏན་མཐོང་བའི་དད་པ་དང་བཀའ་དྲིན་རྗེས་སུ་དྲན་པའི་གུས་པ་ཆེན་པོས་
ཕྱག་འཚལ་ཞིང་མཆོད་པ་ཚད་མེད་པ་བྱས་སོ། །རྟོགས་བརྗོད་འདིར་བྱང་སེམས་
བདག་ཉིད་ཆེན་པོས་ཚོང་པ་མང་པོའི་མགོན་བྱས་ཏེ་གྲུ་བོ་ཆེར་ཞུགས་ནས་རྒྱ་
མཚོ་དྲུག་ཏུ་ཕྱིན་པ་དང་། རྒྱ་མཚོའི་ཀློང་གི་འཇིགས་པ་ལས་བསྐྱབས་པ་དང་།
རིན་པོ་ཆེ་མང་པོ་རྙེད་པར་མཛད་པ་དང་། རང་ཡུལ་དུ་སླེབ་པར་མཛད་པ་རྣམས་
དངོས་སུ་བསྟན་ནས། དེའི་ཤུགས་ལ་སེམས་ཅན་རྣམས་རིགས་དྲུག་འཁོར་བའི་
རྒྱ་མཚོ་ཆེན་པོ་ནས་བསྒྲལ་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་ལ་
འགོད་པར་མཛད་པ་བསྟན་པ་ཡིན་ཏེ། ཁམས་གསུམ་གྱི་འཁོར་བ་འདིར་སེམས་
ཅན་རྣམས་ཐོག་མ་མེད་པ་ནས་འཁོར་འཁོར་བ་ལས་དམ་པའི་མགོན་དང་ཕྲད་
པའི་དལ་འབྱོར་གྱི་རྟེན་རྙེད་དཀའ་བ་དང་། དལ་འབྱོར་ཚང་པའི་གྲུ་དང་ལན་
ཅིག་ཕྲད་དུས་སུ་འབད་དགོས་པ་དང་སྲིད་པའི་ཕུན་ཚོགས་ལ་ཆགས་པའི་དབང་
གིས་འགྲོ་བ་རིགས་ལྔར་ལས་ཀྱི་རླུང་གིས་བདས་ཏེ་དབང་མེད་དུ་འཁྱམས་པ་
- 437 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མེས་པོའི་ཤུལ་བཞག་ལས།
དང༌། ཉོན་མོངས་ཧ་ཅང་ཤུགས་ཆེས་པས་ལས་ངན་པའི་རླུང་ཚབས་ཆེན་པོས་
བདས་ནས་དམྱལ་བའི་ཀློང་དུ་འཆོར་བ་དང་། སྤྱིར་འགྲོ་བ་རིགས་དྲུག་དང་།
ཁྱད་པར་དམྱལ་བ་ལས་ཐར་བ་ལ་དཀོན་མཆོག་གསུམ་ལ་སྐྱབས་སུ་འགྲོ་དགོས་
ཤིང་། དཀོན་མཆོག་གསུམ་གྱི་རྩ་བ་དང་དཀོན་མཆོག་གསུམ་འདུས་པའི་ངོ་བོ་
ནི་དགེ་བའི་བཤེས་གཉེན་ཡིན་པས་དགེ་བའི་བཤེས་གཉེན་ལ་སྐྱབས་སུ་འགྲོ་
དགོས་པ་དང་། དགེ་བའི་བཤེས་གཉེན་ལ་སྙིང་ཐག་པ་ནས་བློ་བཀལ་ཏེ་སྐྱབས་
སུ་སོང་ཞིང་བཀའ་ཞིང་དུ་བསྒྲུབས་ན་འཁོར་བ་དང་ངན་སོང་གི་གཡང་ས་མཐའ་
དག་ལས་ཐར་ནུས་པ་དང་། མངོན་མཐོ་དང་ངེས་ལེགས་ཀྱི་རིན་པོ་ཆེའི་ཚོགས་
བདེ་བླག་ཏུ་རྙེད་ནས་མྱ་ངན་ལས་འདས་པའི་གྲོང་ཁྱེར་དུ་བགྲོད་པར་ནུས་སོ་
ཞེས་བསྟན་པ་ཡིན་ནོ། །འདི་དག་རེ་རེ་ནས་དཔེ་དོན་སྦྱར་ན་ཚིག་ཧ་ཅང་མང་དུ་
དོགས་པས་བློ་གྲོས་ཅན་རྣམས་ལ་རྣམ་པར་དཔྱོད་པའི་སྒོ་ཙམ་ཞིག་བསྟན་པ་
ཡིན་ནོ། །སེམས་དཔའ་ཆེན་པོ་པོ་ཏོ་བའི་ཞལ་ནས། རྟོགས་བརྗོད་འདིར་བརྡ་
ཆོས་བསྟན་པ་ཡིན་ཏེ། ལས་དང་ཉོན་མོངས་པའི་རླུང་ཤུགས་ཀྱི་ཁྱེར་ཏེ་འགྲོ་བ་
རིགས་དྲུག་ཏུ་འཁྱམས་ཚུལ་དང་། དེ་ལས་ཐར་བ་དགེ་བའི་བཤེས་གཉེན་གྱི་
མཐུ་ལ་རག་ལས་ཞེས་གདམས་པ་ཡིན་གསུངས་སོ། ། །
གསུམ་པ་དོན་བསྡུས་ཏེ་གདམས་པ་ནི། དེ་བས་ན་ཞེས་པ་ནས། བརྗོད་
པར་ བྱའོ། །ཞེས་ པའི་བར་ཏེ། དེ་ལྟར་རྟོགས་བརྗོད་འདིར་དེད་དཔོན་སེམས་
དཔའ་ཆེན་པོས་ཚུལ་ཁྲིམས་རྣམ་པར་དག་པའི་བདེན་ཚིག་གི་མཐུས་ཚོང་པ་མང་
པོ་རྒྱ་མཚོའི་འཇིགས་པ་ལས་བསྐྱབས་ནས་དོན་གྲུབ་པར་མཛད་པ་དེ་བས་ན་ཇི་
སྐད་བཤད་པ་དེ་ལྟར་ཚུལ་ཁྲིམས་རྣམ་པར་དག་པའི་ཆོས་ལ་གནས་ན་བདེན་
- 438 -



སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་གསལ་བའི་སྒྲོན་མེ།
པའི་ཚིག་བརྗོད་པ་ཙམ་གྱིས་ཀྱང་དུས་མ་ཡིན་པའི་འཆི་རྐྱེན་སོགས་མ་རུང་བར་
འགྱུར་བ་མཐའ་དག་ལས་ཐར་བར་གྱུར་ན། ཚུལ་ཁྲིམས་རྣམ་པར་དག་པ་མཐར་
ཕྱིར་པའི་འབྲས་བུ་གྲུབ་པའི་ཚེ་མ་རུང་བ་ཐམས་ཅད་ལས་ཐར་བ་དང་འདོད་
པའི་དོན་ཐམས་ཅད་གྲུབ་པ་འགྱུར་བ་ལྟ་ཅི་སྨོས། དེ་བས་ན་སྟོན་པ་ཐུགས་རྗེ་
ཅན་འདིས་སྔོན་སློབ་པ་ལམ་གྱི་གནས་སྐབས་སུ་རྒྱལ་སྲས་ཀྱི་སྤྱོད་པ་ལ་སློབ་
པའི་ཚེ་ཚུལ་ཁྲིམས་ཇི་ལྟར་སྲུང་བར་མཛད་པ་དེའི་རྗེས་སུ་ཞུགས་ཏེ་ཚུལ་ཁྲིམས་
རྣམ་པར་དག་པ་ལ་འབད་པར་བྱའོ། །རྟོགས་བརྗོད་འདི་བརྡ་ཆོས་སུ་བསྟན་པ་
ཡིན་པས་སྔར་འཁོར་བའི་རྒྱ་མཚོར་འཁྱམས་ཚུལ་དང༌། དེ་ལས་ཐར་བར་བྱེད་
ཚུལ་བཤད་ཟིན་ཅིང་། དགེ་བའི་བཤེས་གཉེན་བསྟེན་ཚུལ་ཀྱང་བརྡ་ཆོས་ཀྱིས་
བསྟན་ཏེ། མཚམས་སྦྱར་དང་ཡོན་ཏན་སྤྱིར་བསྟན་པ་སོགས་ཀྱི་སྐབས་སུ་དགེ་
བའི་བཤེས་གཉེན་གྱི་མཚན་ཉིད་དང་ཡོན་ཏན་བསྟན་ཏེ། ཐེག་པ་ཆེན་པོའི་དགེ་
བའི་བཤེས་གཉེན་ནི་གང་བྱུང་བྱུང་གིས་མི་འོང་བས་ཡོན་ཏན་བཅུ་དང་ལྡན་པ་
ཞིག་དགོས་ལ། དེ་ལ་སྡེ་སྣོད་གསུམ་ལ་མང་དུ་ཐོས་པ་ཡོད་པ་དང་། སློབ་མ་ལ་
སྙིང་བརྩེ་བ་དང༌། དྲན་ཤེས་བག་ཡོད་བརྟན་པོས་ཚུལ་ཁྲིམས་རྣམ་པར་དག་པ་
སོགས་བསླབ་པ་གསུམ་དང་ལྡན་པ་དང་། གདུལ་བྱའི་དོན་བསྒྲུབ་པ་ལ་སྐྱོ་ངལ་
མེད་པ་སོགས་ཡོན་ཏན་བཅུ་དང་ལྡན་པ་ཞིག་དགོས་པར་བསྟན་ལ། དེ་ལྟ་བུའི་
དགེ་བའི་བཤེས་གཉེན་དེ་ལ་ཐེག་པ་ཆེན་པོའི་ཆོས་དོན་དུ་གཉེར་བ་རྣམས་ཀྱིས་
བརྟེན་ དགོས་ པ་དང༌། སློབ་མས་གསོལ་བ་བཏབ་པ་ན་ཚམ་ཚོམ་དུ་ཆོས་མི་
བསྟོན་པར་ཏིང་ངེ་འཛིན་རྒྱལ་པོ་ལས། ཆོས་ཀྱི་སྦྱིན་པའི་ཆེད་ཀྱི་ཕྱིར། །གལ་ཏེ་
ཁྱོད་ལ་གསོལ་འདེབས་ན། །རབ་རྒྱས་བདག་གིས་མ་བསླབས་ཞེས། །ཐོག་མར་
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཚིག་དེ་བརྗོད་པར་བྱ། ཁྱོད་ནི་ཤེས་ཤིང་མཁས་ཡིན་ན། །བདག་ཉིད་ཆེན་པོའི་
མདུན་དུ་ནི། །བདག་གིས་ཇི་ལྟར་བཤད་ནུས་ཞེས། ཁྱོད་ ཀྱིས་དེ་སྐད་བརྗོད་
པར་བྱ། །འཕྲལ་དུ་བརྗོད་པར་མི་བྱ་ཡི། །སྣོད་ལ་བརྟག་པར་བྱས་ནས་བྱ། །
ཞེས་གསུངས་པ་ལྟར་ཐོག་མར་གདུལ་བྱའི་རྒྱུད་ལེགས་པར་བརྟག་དགོས་པ་
དང༌། བརྟགས་ནས་སྣོད་རུང་དུ་ཤེས་ན་རྗེས་སུ་འཛིན་དགོས་པ་དང༌། རྗེས་སུ་
བཟུང་ནས་ཡལ་བར་མི་འདོར་བར་སྐྱོང་དགོས་པ་དང་། གདུལ་བྱ་སྐྱོང་བའི་ཚེ་
དུས་ལ་མཁས་པ་དང་། ཕྱི་རྗེས་རྒྱང་རིང་པོ་ལ་བལྟས་ནས་འཕྲལ་དུ་སོ་སོའི་
འདོད་པ་དང་མི་བསྟུན་པར་ཕུགས་སུ་ཕན་པའི་ཐབས་འབའ་ཞིག་བྱ་དགོས་པ་
དང༌། དེ་ལྟར་ལམ་ལ་འཁྲིད་པའི་དགེ་བའི་བཤེས་གཉེན་ནི་མཐུ་བསམ་གྱིས་མི་
ཁྱབ་པ་དང་ལྡན་པ་ཡིན་པ་ལ་གདུལ་བྱའི་དོན་ཐམས་ཅད་དགེ་བའི་བཤེས་
གཉེན་ ལ་ རག་ ལས་ ཚུལ་རྣམས་ བསྟན་ཏོ། །དེ་ ལྟར་ དགེ་བའི་བཤེས་ གཉེན་
བསྟེན་པ་ལས་ཕན་པ་དང་བདེ་བ་ཐམས་ཅད་འཐོབ་པར་འགྱུར་བས་ན་རྟོགས་
བརྗོད་འདི་དགེ་བའི་བཤེས་གཉེན་གྱི་ཡོན་ཏན་བསྔགས་པ་དང་། བཤེས་གཉེན་
བསྟེན་ཚུལ་ལ་སྦྱར་ཏེ་རང་གིས་དེའི་དོན་བསམ་པ་དང༌། གདུལ་བྱ་སྣོད་ལྡན་
གཞན་ལ་ཡང་དེ་ལྟར་བཤད་པར་བྱའོ། །
བཞི་པ་ལེའུའི་མཚན་བསྟན་པ་ནི། ལེགས་པར་ཕ་རོལ་ཏུ་ཕྱིན་པའི་སྐྱེས་
པའི་ རབས་ཏེ་བཅུ་བཞི་པའོ། །ཞེས་པའོ། ། བདག་ཉིད་ཆེན་པོ་མཁས་མཆོག་
དཔའ་བོས་མཛད་པའི་སྐྱེས་རབས་སོ་བཞི་པའི་དོན་རྣམ་པར་བཤད་པ་ཐེག་ཆེན་
གསལ་བའི་སྒྲོན་མེ་ལས། རྟོགས་བརྗོད་བཅུ་བཞི་པའི་བཤད་པའོ།། །།
- 440 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
# %
# %
# #
@ # ཚིག
ཀྵ f;
*# % ༔ ཚེ & ༢% ཡྻོ ཙྪཱ
##
% $ ཚུ + སྒོ



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།།
དེ ས་པོ འི་ཤུལ་བཞག།
དེབ་བརྒྱ་དང་རེ་ལྔ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༢/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡༢ ༣°mm ༡/༣༢
དཔར་གྲངས། ༠༠༠༡—༡ ༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
ISBN 978-7-80253-436-0
1.0雍… II.D雍… 2百…0喇嘛教
- 文集 - 藏语 IV.DB946.6-53
中国版本图书馆CIP数据核字(2011) 第260029号
先哲遗书
(第165卷)
雍增·益西坚赞文集
| 第2/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 - 0/B.123
本文集总定价(1-32册): 1050.00元



ISBN 978-7-80253-436-0
97878025 3436oll
本文集总定价(1-32 卷):1050.00 元
