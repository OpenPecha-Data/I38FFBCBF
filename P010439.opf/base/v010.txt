༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2643
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༣
༣
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༠/༣༢)
(༡༠/༣ ༢)
173
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
དལ་
ཀྲུང་གོའི་བོད་རིག་པ་དཔེ་སྐྲུན་ཁང་། །
ཀྲུང་གོའི་བོད་རིག་པ་དཔེ་སྐྲུན་ཁང་། །



se
ཝ69F
»
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༠/༣༢)
ཉེགས།
1" tabs
PACZEKS
»
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་། །
ཟe
2#



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།
མསc



KEGAIA 5
༢མནར
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན། །
Gier



പ്രിം
മാം
-
2,



དཀར་ཆག་
རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་
བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་ ་
བྱེད་པའི་སྣང་བ་ཞེས་བྱ་བ་བཞུགས་སོ། །



༄༅། །རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་
བྱུང་ཚུལ་བརྗོད་པ་རྒྱལ་བསྟན་རིན་པོ་ཆེའི་གསལ་
བྱེད་ཉིན་མོར་བྱེད་པའི་སྣང་བ་ཞེས་
བྱ་བ་བཞུགས་སོ། །
ན་མཿསརྦ་ཛྙཱ་ན་མུ་ནི་ཨིནྡྲ་ཡ། སྙིང་སྟོབས་མགྱོགས་འགྲོས་རབ་བསྐུལ་
ལྷག་ བསམ་ འཛིན་མར་ རིན་ཆེན་བྱང་ཆུབ་ སེམས་ ཀྱི་རྩ་བ་རབ་ཏུ་བརྟན། །
བགྲང་ཡས་བསྐལ་པར་རབ་བསགས་རླབས་ཆེན་སྤྱོད་པའི་ཡལ་འདབ་ཀུན་
གསལ་ཁྱོན་ཡངས་ ཕྱོགས་ ཀྱི་མཐའ་གྲུ་འཇལ། །སྤངས་རྟོགས་ཡོན་ཏན་རབ་
རྫོགས་དོན་གཉིས་འབྲས་བུས་མ་ལུས་འགྲོ་བའི་རེ་བ་མཐའ་དག་སྐོང་མཛད་
པ། །ཐམས་ཅད་མཁྱེན་ཅེས་རབ་གྲགས་འགྲོ་བའི་བླ་མ་ཐུབ་དབང་མཉམ་མེད་
དཔག་བསམ་ལྗོན་པས་རྟག་ཏུ་སྐྱོངས། །འཇིགས་རུང་སྲིད་པའི་མཚོ་ལས་སྒྲོལ་
བའི་གྲུ། །ཐེག་གསུམ་ཡོན་ཏན་ ཀུན་ གྱི་གཞི་དང་ རྟེན། །བསྟན་ པ་ རིན་ཆེན་
མཆོག་གི་ནང་གི་མཛོད། །དམ་ཆོས་འདུལ་བའི་བྱུང་ཚུལ་བརྗོད་པར་བྱ། །
དེ་ལ་འདིར་ལྷ་དང་བཅས་པའི་འགྲོ་བ་ཐམས་ཅད་ལ་གནས་སྐབས་དང་
མཐར་ཐུག་གི་ཕན་བདེ་མ་ལུས་འབྱུང་བའི་སྒོ་གཅིག་པུ་རྒྱལ་བའི་བསྟན་པའི་
ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ་ལ་བཞི། རྒྱལ་བས་དམ་
པའི་ཆོས་འདུལ་བ་ཇི་ལྟར་གསུངས་ཚུལ། རྒྱལ་བའི་བསྟན་པ་འཛིན་ཅིང་སྤེལ་
བའི་ འདུལ་ འཛིན་དམ་པ་རྣམས་ཇི་ ལྟར་ བྱོན་ཚུལ། འདུལ་བ་ལུང་སྡེ་བཞིའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
གནད་ཀུན་བསྡུས་པ་འདུས་བའི་མདོའི་བསྡུས་དོན་བསྟན་པ། འདུལ་བ་ལུང་
ལས་གསུངས་པའི་བསླབ་ཁྲིམས་མཐའ་དག་ཇི་ལྟར་བསྲུང་ཚུལ་གྱི་མན་ངག་
བསྟན་པའོ། །
དང་པོ་ནི། བདག་ཅག་གི་སྟོན་པ་ཤཱཀྱའི་རྒྱལ་པོ་ཐུགས་རྗེ་ཅན་དེ་ཉིད་
ཀྱིས་ཐོག་མར་ཇི་ལྟར་ཐུགས་བསྐྱེད་པའི་ཚུལ་ནི། མདོ་སྡེ་བསྐལ་བཟང་ལས། ང་
ནི་སྔོན་ཚེ་དམན་པར་གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ། །
འཇམ་གང་ཞིག་ནི་དབུལ་བ་བྱས་ནས་ཀྱང་། །དང་པོར་བྱང་ཆུབ་ཏུ་ནི་སེམས་
བསྐྱེད་དོ། །ཞེས་གསུངས་པ་ལྟར། སྟོན་པ་ཐུགས་རྗེ་ཅན་འདི་སྔོན་རྫ་མཁན་གྱི་
བུ་ཁྱེའུ་སྣང་བྱེད་དུ་སྐུ་འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་
བྱ་བ་འཇིག་རྟེན་དུ་བྱོན་པ་དང་མཇལ་ཏེ་རྫའི་བུམ་པ་འཇམ་གྱིས་བཀང་བ་མེ་
ལོང་ གིས་ཁ་བརྒྱན་ པ་ སོགས་ མཆོད་ པའི་ཡོ་བྱད་ ཅི་ ཡོད་ ཕུལ་ཏེ། དེ་བཞིན་
གཤེགས་པ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་།
ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་
ཤོག །ཅེས་བརྗོད་ནས་ བྱང་ཆུབ་མཆོག་ཏུ་ཐུགས་བསྐྱེད། གཞན་ཡང་ སྟོན་པ་
ཐུགས་ རྗེ་ཅན་འདི་ཉིད་ ཀྱིས་རང་ཅག་ ཁམས་གསུམ་ གྱི་འགྲོ་བ་འཁོར་བའི་
གནས་ན་ལས་དང་ཉོན་མོངས་པས་བཅིངས་ཤིང་སྡུག་བསྔལ་བརྒྱ་ཕྲག་དུ་མས་
མནར་བ་རྣམས་ཐུགས་ཀྱིས་མ་བཟོད་ནས་དེ་བཞིན་གཤེགས་པ་བགྲང་བ་ལས་
འདས་པ་དག་གི་སྤྱན་སྔར་ཐུགས་བསྐྱེད་ཅིང་སྨོན་ལམ་འདེབས་པར་མཛད།
ལྷག་པར་བདག་ཅག་སྙིགས་མའི་འགྲོ་བ་སངས་རྒྱས་དང་བྱང་ཆུབ་སེམས་དཔའ་
གཞན་ཐམས་ཅད་ཀྱིས་འདུལ་བར་མ་ནུས་པར་ཡལ་བར་བོར་ཞིང་། བསྐལ་པ་



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འདི་ལ་འབྱོན་པའི་སངས་རྒྱས་འཁོར་བ་འཇིག་ནས་མོས་པ་སྣང་མཛད་ཀྱི་བར་
ཐམས་ཅད་ཀྱིས་ཀྱང་ཇི་ལྟར་མེའི་ཕུང་པོའི་ནང་དུ་སུ་ཡང་འཇུག་པར་མི་སྤྲོ་བ་
བཞིན་དུ་རྩོད་ལྡན་ཚེ་ལོ་བརྒྱ་པའི་དུས་འདི་ཡལ་བར་བོར་བ་ན་སྟོན་པ་ཐུགས་རྗེ་
ཅན་འདིས་ཐུགས་རྗེས་མ་བཟོད་པར་བདག་ཅག་རྩོད་ལྡན་སྙིགས་མའི་འགྲོ་བ་
རྣམས་ཀྱི་མགོན་དང་སྐྱབས་དང་དཔུང་གཉེན་དུ་འབྱོན་པར་ཐུགས་བསྐྱེད་དང་
དམ་བཅའ་རྒྱ་ཆེར་མཛད། དེ་ལྟར་སྟོན་པ་ཐུགས་རྗེ་ཅན་འདི་ཉིད་ཀྱིས་རང་ཅག་
སྙིགས་ མའི་ འགྲོ་བ་རྣམས་ ཀྱི་དོན་དུ་ཐུགས་བསྐྱེད་ནས། ཇི་ ལྟར་ སྨོན་ལམ་
བཏབ་པ་དེ་ལྟར་ངེས་པར་འགྲུབ་པའི་ཕྱིར་ཚོགས་བསགས་ཚུལ་ནི། མཛོད་ལས།
རྣམ་གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་མར་བྱུང་། །
དང༌ པོ་ཤཱཀྱ་ཐུབ་པ་ཡིན། །ཞེས་གསུངས་པ་ལྟར། དེ་བཞིན་གཤེགས་པ་ཤཱཀྱ་
ཐུབ་ཆེན་ནས་བཟུང་དེ་བཞིན་གཤེགས་པ་གཙུག་ཏོར་ཅན་འཇིག་རྟེན་དུ་བྱོན་
པའི་བར་ལ་ གྲངས་མེད་དང་ པོ་དང༌། དེ་ནས་དེ་བཞིན་གཤེགས་ པ་མར་མེ་
མཛད་འཇིག་རྟེན་དུ་བྱོན་པའི་བར་ལ་གྲངས་མེད་གཉིས་པ་དང༌། དེ་ནས་དེ་
བཞིན་གཤེགས་པ་རྣམ་གཟིགས་འཇིག་རྟེན་དུ་བྱོན་པའི་བར་ལ་གྲངས་མེད་
གསུམ་པ་སྟེ་བསྐལ་ཆེན་གྲངས་མེད་གསུམ་དུ་ཚོགས་བསགས། དེ་ཡང་འདུལ་
བ་ ལུང་ ལས། སངས་རྒྱས་ཤཱཀྱ་ཐུབ་ པ་ནས། །འདྲེན་ པ་ ཡུལ་ འཁོར་ སྐྱོང་ གི་
བར། །བདུན་ ཁྲི་ ལྔ་ སྟོང་ ཚང་ བ་ ཡི། །སངས་ རྒྱས་ རྣམས་ནི་ ངས་ མཆོད་དོ། །
སངས་ རྒྱས་ ལེགས་མཛད་ནས་ བཟུང་ སྟེ། །དབང་ པོའི་ རྒྱལ་ མཚན་ཐུབ་ པའི་
བར། །བདུན་ ཁྲི་དྲུག་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །
སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུང་བར་དག་ཏུ། །བདུན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །ཞེས་གསུངས་
པ་ལྟར། གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་ནས་བཟུང་
དེ་བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་ལྔ་སྟོང་དང་།
གྲངས་མེད་གཉིས་པ་ལ་དེ་བཞིན་གཤེགས་ པ་ལེགས་མཛད་ནས་བཟུང་ དེ་
བཞིན་གཤེགས་པ་དབང་པོའི་རྒྱལ་མཚན་གྱི་བར་སངས་རྒྱས་བདུན་ཁྲི་དྲུག་སྟོང་
དང་། གྲངས་མེད་གསུམ་པ་ལ་དེ་བཞིན་གཤེགས་པ་མར་མེ་མཛད་ནས་བཟུང་
དེ་བཞིན་གཤེགས་པ་འོད་སྲུང་གི་བར་སངས་རྒྱས་བདུན་ཁྲི་བདུན་སྟོང་ལ་བསྙེན་
བཀུར་ ཞིང་ མཆོད་ པས་ མཉེས་ པར་ མཛད་ དེ་ ཚོགས་ གཉིས་ བར་ མ་ ཆད་ དུ་
བསགས་སོ། །དེ་ལྟར་ཚོགས་གཉིས་ཡོངས་སུ་རྫོགས། རྫོགས་སྨིན་སྦྱང་གསུམ་
གྱི་སྤྱོད་པ་མཐའ་དག་མཐར་ཕྱིན་ཏེ་སྟོབས་བཅུ་མངའ་བའི་གོ་འཕང་བརྙེས་ནས་
སྔོན་གྱི་ཐུགས་བསྐྱེད་དང་སྨོན་ལམ་དུས་སུ་སྨིན་ཏེ་མི་མཇེད་རྟེན་གྱི་ཞིང་འདིར་
མཆོག་གི་སྤྲུལ་སྐུའི་མཛད་པ་སྟོན་པའི་དུས་ལ་བབ་པ་ན་དགའ་ལྡན་གྱི་གཞལ་
མེད་ཁང་ཆེན་པོར་ལྷ་རྣམས་ལ་ཆོས་སྟོན་ཅིང་བཞུགས་པའི་ཚེ་སིལ་སྙན་དང་གླུ་
དབྱངས་ཀྱི་སྒྲ་དག་ལས། བསོད་ནམས་རྒྱ་ཆེན་ཚོགས་མངའ་དྲན་རྟོགས་དང་། །
བློ་གྲོས་མཐའ་ཡས་ཤེས་རབ་འོད་མཛད་པ། །མཚུངས་མེད་སྟོབས་མངའ་སྒྱུ་
རྩལ་རྒྱ་ཆེ་བ། །མར་མེ་མཛད་ཀྱི་ལུང་བསྟན་དགོངས་པར་མཛོད། །རྒྱ་ཆེན་དྲི་མ་
མེད་པའི་ཐུགས་མངའ་བ། །དྲི་མ་གསུམ་སྤངས་རྒྱགས་དང་སྐྱོན་ཞི་བ། །དགེ་བ་
དྲི་མེད་ རྣམ་པར་ དག་ པའི་ ཐུགས། །སྔོན་ཚེ་ ཇི་ ལྟར་ སྦྱིན་ སྤྱད་ དགོངས་ པར་
མཛོད། །ཞི་གནས་ཚུལ་ཁྲིམས་བརྟུལ་ཞུགས་བཟོད་པ་དང༌། །དུལ་དང་བརྩོན་
འགྲུས་བསམ་གཏན་ཤེས་རབ་སྟོབས། །བསྐལ་པ་བྱེ་བ་ཁྲག་ཁྲིག་རྣམ་སྤྱད་པ། །



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྤྱོད་རིགས་ཆེར་བྱུང་དགོངས་མཛོད་དགོངས་པར་མཛོད། །སེམས་ཅན་རྣམས་
ལ་ཐུགས་བརྩེ་མཛད་གྱུར་ཅིང་། །སངས་རྒྱས་བྱེ་བ་ཁྲག་ཁྲིག་ཁྱོད་ཀྱིས་མཆོད། །
དགོངས་མཛོད་དགོངས་པར་མཛོད་ཅིག་གྲགས་མཐའ་ཡས། །དེའི་དུས་ལགས་
ཀྱིས་བཏང་སྙོམས་མ་མཛད་ཅིག །ཅེས་སོགས་འཛམ་བུའི་གླིང་དུ་མྱུར་དུ་འབྱོན་
པར་བསྐལ་བའི་དབྱངས་རྒྱ་ཆེར་བསྒྲགས་པ་ན། ཆོས་ཀྱིས་མཐོ་བ་ཞེས་བྱ་བའི་
ཁང་བཟང་ཆེན་པོར་སེང་གེའི་ཁྲིའི་སྟེང་དུ་བཞུགས་ནས་དགའ་ལྡན་གྱི་ལྷ་རྣམས་
ལ་ཁོ་བོ་འཛམ་བུའི་གླིང་དུ་འགྲོ་བས་རིགས་དང་རུས་དང་ཡུམ་ཇི་ལྟ་བུ་ཞིག་ལ་
བལྟ་བར་བྱ་ཞེས་དྲི་བ་མཛད། དེ་ནས་དགའ་ལྡན་གྱི་གཞལ་མེད་ཁང་ཆེན་པོ་
རྒྱལ་མཚན་མཐོན་པོ་ཞེས་བྱ་བ་དེར་བཞུགས་ནས། དགའ་ལྡན་གྱི་ལྷ་རྣམས་ལ་
བོས་ནས་ཁོ་བོ་འཛམ་གླིང་དུ་མངོན་པར་རྫོགས་པར་འཚང་རྒྱ་བའི་ཕྱིར་འགྲོ་
བས་ཆོས་སྣང་བའི་སྒོ་འདི་དག་ཉོན་ཅིག་ཅེས་བསྐུལ་ནས། ཆོས་སྣང་བའི་སྒོ་
བརྒྱ་རྩ་བརྒྱད་བསྟན་ཏེ། བརྒྱ་རྩ་བརྒྱད་ནི་འདི་ལྟར། དད་པ་ནི་ཆོས་སྣང་བའི་སྒོ་
སྟེ། བསམ་པ་མི་ཕྱེད་པར་འགྱུར་རོ། །དང་བ་ནི་ཆོས་སྣང་བའི་སྒོ་སྟེ། སེམས་
རྙོགས་པ་ཅན་དང་བར་འགྱུར་རོ། །མཆོག་ཏུ་དགའ་བ་ནི་ཆོས་སྣང་བའི་སྒོ་སྟེ།
ལུས་ཤིན་ཏུ་སྦྱང་བར་འགྱུར་རོ། །དགའ་བ་ནི་ཆོས་སྣང་བའི་སྒོ་སྟེ། སེམས་རྣམ་
པར་དག་པར་འགྱུར་རོ། །ལུས་ཀྱི་སྡོམ་པ་ནི་ཆོས་སྣང་བའི་སྒོ་སྟེ། ལུས་ཀྱི་ཉེས་
པ་རྣམ་པ་གསུམ་ཡོངས་སུ་དག་པར་འགྱུར་རོ། །ངག་གི་སྡོམ་པ་ནི་ཆོས་སྣང་བའི་
སྒོ་སྟེ། ངག་གི་ཉེས་པ་བཞི་ཡོངས་སུ་སྤོང་བར་འགྱུར་རོ། །ཡིད་ཀྱི་སྡོམ་པ་ནི་
ཆོས་སྣང་བའི་སྒོ་སྟེ། བརྣབ་སེམས་དང་། གནོད་སེམས་དང་། ལོག་པར་ལྟ་བ་
སྤོང་བར་འགྱུར་རོ། །སངས་རྒྱས་རྗེས་སུ་དྲན་པ་ནི་ཆོས་སྣང་བའི་སྒོ་སྟེ། སངས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
རྒྱས་མཐོང་བ་རྣམ་པར་དག་པར་འགྱུར་རོ། །ཆོས་རྗེས་སུ་དྲན་པ་ནི་ཆོས་སྣང་
བའི་སྒོ་སྟེ། ཆོས་བསྟན་པ་རྣམ་པར་དག་པར་འགྱུར་རོ། །དགེ་འདུན་རྗེས་སུ་དྲན་
པ་ནི་ཆོས་སྣང་བའི་སྒོ་སྟེ། སྐྱོན་མེད་པར་འཇུག་པར་འགྱུར་རོ། །གཏོང་བ་རྗེས་
སུ་དྲན་པ་ནི་ཆོས་སྣང་བའི་སྒོ་སྟེ། རྫས་ཐམས་ཅད་རབ་ཏུ་སྤོང་བར་འགྱུར་རོ། །
ཚུལ་ཁྲིམས་རྗེས་སུ་དྲན་པ་ནི་ཆོས་སྣང་བའི་སྒོ་སྟེ། སྨོན་ལམ་ཡོངས་སུ་རྫོགས་
པར་འགྱུར་རོ། །ལྷ་ རྗེས་སུ་དྲན་པ་ནི་ཆོས་སྣང་བའི་སྒོ་སྟེ། སེམས་རྒྱ་ཆེན་པོར་
འགྱུར་རོ། །ཞེས་པ་ནས། ཕྱིར་མི་ལྡོག་པའི་ས་ནི་ཆོས་སྣང་བའི་སྒོ་སྟེ། སངས་
རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་འགྱུར་རོ། །ས་ནས་སར་འཕར་
བའི་ཡེ་ཤེས་ནི་ཆོས་སྣང་བའི་སྒོ་སྟེ། ཐམས་ཅད་མཁྱེན་པའི་ཡེ་ཤེས་ཀྱི་དབང་
བསྐུར་བར་འགྱུར་རོ། །དབང་བསྐུར་བའི་ས་ནི་ཆོས་སྣང་བའི་སྒོ་སྟེ། མངལ་དུ་
འཇུག་ པ་ དང་། བཙས་ པ་ དང༌། མངོན་ པར་ འབྱུང་བ་དང་། དཀའ་བ་ སྤྱད་པ་
དང་། བྱང་ ཆུབ་ ཀྱི་ སྙིང་ པོར་ འགྲོ་ བ་ དང༌། བདུད་ འདུལ་ བ་ དང་། བྱང་ ཆུབ་
མངོན་པར་འཚང་རྒྱ་བ་དང༌། ཆོས་ཀྱི་འཁོར་ལོ་བསྐོར་བ་དང་། ཡོངས་སུ་མྱ་ངན་
ལས་འདས་པ་ཆེན་པོ་སྟོན་པར་འགྱུར་རོ། །ཞེས་པའི་བར་བརྒྱ་རྩ་བརྒྱད་བསྟན་
ཅིང་། དོན་རྒྱ་ཆེན་པོ་དེ་དག་བསྡུས་ནས་ཚིགས་སུ་བཅད་པའི་སྒོ་ནས་ཀྱང་སྟོན་
པར་མཛད་དེ། ཚིགས་སུ་བཅད་པའི་སྒོ་ནས་ ཇི་ ལྟར་བསྟན་པ་ནི། བག་མེད་
མཐའ་དག་རྣམ་པར་སྤོངས་ཤེས་སྨྲ། །ལྷ་ཡི་དགའ་བ་རྣམ་མང་ཇི་སྙེད་པ། །ཡིད་
ཀྱིས་བསམས་པས་འབྱུང་བ་དཔལ་ལྡན་པ། །ཐམས་ཅད་ལས་དགེའི་རྒྱུ་ལས་
བྱུང་བ་སྟེ། །དེ་ནི་དགེ་བའི་ལས་ཀྱི་འབྲས་བུ་ཡིན། །དེ་ལྟ་བས་ན་བྱས་པ་གཟོ་
བར་གྱིས། །སྔོན་གྱི་དགེ་བསགས་འདི་ནི་ཟད་འགྱུར་ཏེ། །གང་དུ་མི་བདེ་སྡུག་



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བསྔལ་མྱོང་འགྱུར་བ། །ངན་སོང་དག་ཏུ་སོང་བར་གྱུར་ཏ་རེ། །ང་ལ་གུས་པར་བྱ་
བ་བསྐྱེད་ནས་ནི། །ཆོས་གང་ཐོས་པར་གྱུར་པ་དེ་དག་ལ། །ནན་ཏན་གྱིས་ནི་རབ་
ཏུ་སྒྲུབས་ཤིག་དང་། །བདེ་བ་མཐའ་ཡས་ངེས་པར་ཐོབ་པར་འགྱུར། །འདོད་པ་
ཐམས་ཅད་མི་རྟག་བརྟན་པ་མིན། །ཐེར་ཐུག་མ་ཡིན་རྨི་ལམ་འདྲ་བ་སྟེ། །སྨིག་
རྒྱུ་དང་ནི་སྒྱུ་མ་རྣམས་དང་འདྲ། །གློག་དང་དབུ་བ་འདྲ་ཞིང་འགྱུར་བ་ཡིན། །
འདོད་པའི་ཡོན་ཏན་དག་གི་དགའ་བས་ནི། །ལན་ཚྭའི་ ཆུ་ འཐུངས་བཞིན་དུ་
ངོམས་མི་འགྱུར། །གང་དག་རྡུལ་མེད་འཇིག་རྟེན་འདས་པ་ཡི། །ཤེས་རབ་ལྡན་
པ་ དེ་ དག་ ངོམས་ པར་ འགྱུར། །ཞེས་ སོགས་ གསུངས་ སོ། །དོན་ འདི་ དག་ ལ་
ལེགས་པར་དཔྱོད་ཤེས་ན་བྱང་ཆུབ་ལམ་གྱི་རིམ་པའི་གནད་ལ་ངེས་པ་ཆེན་པོ་སྐྱེ་
སྟེ། དེ་ཡང་ལེགས་ཚོགས་ཐམས་ཅད་ཀྱི་རྩ་བ་ཡོན་ཏན་ཐམས་ཅད་ཀྱི་གཞི་རྟེན་
ནི་ལམ་མ་ནོར་བར་སྟོན་པའི་བཤེས་གཉེན་དམ་པ་ཚུལ་བཞིན་དུ་བསྟེན་པ་ཉིད་
ཡིན་པས་བཤེས་གཉེན་ལ་དད་པ་ཆོས་ཐམས་ཅད་ཀྱི་འགོར་གསུངས། དད་པ་དེ་
ལ་ཡང་དང་བའི་དད་པ་དང་། ཡིད་ཆེས་ཀྱི་དད་པ་དང་། མངོན་འདོད་ཀྱི་དད་པ་
གསུམ་ཡོད་ཅིང་། དེ་ལ་ཐོག་མར་བཤེས་གཉེན་ལ་དང་བའི་དད་པ་བསྐྱེད། དེ་
ནས་དེས་བསྟན་པའི་ལམ་གྱི་གནད་ལ་ཡིད་ཆེས་ཀྱི་དད་པ་བསྐྱེད། དེ་ནས་ཇི་
ལྟར་བསྟན་པ་ལྟར་ལམ་ཚུལ་བཞིན་དུ་བསྒྲུབ་པར་འདོད་པའི་མངོན་འདོད་ཀྱི་
དད་པ་བསྐྱེད་ཚུལ་དང༌། ཐོག་མར་ཚེ་འདི་ལས་བློ་ལོག་སྟེ་ཕྱི་མའི་དོན་དུ་སྐྱབས་
འགྲོ་དང་ལས་འབྲས་ཀྱི་སྤང་བླང་ལ་འབད་པ་ནས་ས་ལམ་རིམ་གྱིས་བགྲོད་དེ་
མཐར་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་པ་བཅོམ་ནས་སྐྱོན་
ཀུན་ཟད་ཡོན་ཏན་ཀུན་རྫོགས་སངས་རྒྱས་ཀྱི་གོ་འཕང་ཐོབ་པའི་བར་ཚང་བར་
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསུངས་ཏེ་ཚུལ་དེ་དག་ལ་ངེས་པ་ལེགས་པར་རྙེད་ན་དཔལ་ཨ་ཏི་ཤ་དང་ཆོས་
ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱིས་རྒྱལ་བའི་གསུང་རབ་དགོངས་འགྲེལ་
དང་བཅས་པ་གང་ཟག་གཅིག་གི་ཉམས་ལེན་གྱི་རིམ་པར་དྲིལ་ཏེ་གསུངས་པའི་
ཆོས་བྱང་ཆུབ་ལམ་གྱི་རིམ་པ་ལ་ངེས་པ་བརྟན་པོ་སྐྱེ་ཞིང་དགའ་ལྡན་ལ་སོགས་
པའི་སངས་རྒྱས་ཀྱི་ཞིང་གང་དུ་ཕྱིན་ཀྱང་བྱང་ཆུབ་ལམ་གྱི་རིམ་པ་ལས་ལྷག་པའི་
ཆོས་ གཞན་མེད་པར་ ངེས་ པ་ རྙེད་པར་འགྱུར་རོ། །དེ་ནས་དགའ་ལྡན་གྱི་ལྷ་
རྣམས་ཀྱིས་ཐལ་མོ་སྦྱར་ཏེ་མགྲིན་གཅིག་ཏུ་སྐྱེས་བུ་དམ་པ་ཁྱོད་མ་བཞུགས་ན་
དགའ་ལྡན་གྱི་ལྷ་རྣམས་མགོན་མེད་པར་འགྱུར་རོ། །ཞེས་སོགས་སྨྲེ་སྔགས་ཀྱི་སྒོ་
ནས་གསོལ་བ་བཏབ་པ་ན། རང་གི་ཅོད་པན་རྗེ་བཙུན་བྱམས་པ་མགོན་པོའི་དབུ་
ལ་བསྐོན་ཏེ། དགའ་ལྡན་གྱི་ལྷ་རྣམས་ལ་ཁྱེད་ཅག་མྱ་ངན་མ་བྱེད་ཅིག །བྱང་
ཆུབ་སེམས་དཔའ་སེམས་དཔའ་ཆེན་པོ་བྱམས་པ་འདིས་ཁྱེད་ཅག་ལ་ཆོས་སྟོན་
པར་འགྱུར་རོ། །སྐྱེས་བུ་དམ་པ་བྱམས་པ་ཁྱོད་ངའི་འོག་ཏུ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །
ཞེས་ལུང་བསྟན། དེ་ནས་འཛམ་བུའི་གླིང་དུ་འབྱོན་པའི་དུས་ལ་བབ་པ་ན། སྐྱེ་བ་
སྤྲུལ་སྐུ་ལྷའི་བུ་དམ་པ་ཏོག་དཀར་པོར་བསྟན་པ་དེའི་སྐུའི་བཀོད་པ་བསྡུས་ཏེ་
གཟིགས་པ་ལྔ་ལ་གཟིགས་ནས་གླང་ཆེན་ཐལ་དཀར་མཆེ་བ་དྲུག་དང་ལྡན་པ།
འཇིག་རྟེན་ཐམས་ཅད་འོད་ཀྱིས་འགེངས་པར་བྱེད་པ་ཞིག་གི་རྣམ་པར་དགའ་
ལྡན་ནས་བབས་ཏེ། ལེགས་སྦྱར་གྱི་སྐད་དུ། ཨརྦ་སིདྡྷི། བོད་ཀྱི་སྐད་དུ་དོན་གྲུབ་
ཅེས་པ་ས་མོ་ལུག་གི་ལོ་དཔྱིད་ཟླ་ཐ་ཆུང་ས་ག་ཟླ་བའི་ཚེས་བཅོ་ལྔའི་ཉིན་ཡུམ་སྒྱུ་
འཕྲུལ་མ་སྐྱེད་མོས་ ཚལ་ གྱི་གཞལ་མེད་ཁང་ཆེན་པོར་གསོ་སྦྱོང་མཛད་ པའི་
-
8 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ལྷུམས་སུ་ཞུགས་སོ། །དེ་ཡང་སེམས་ཅན་ཐ་མལ་པ་མངལ་དུ་གནས་པ་ལྟར་
ཡུམ་གྱི་མངལ་མི་གཙང་བའི་ཁྲོད་དུ་བཞུགས་པ་མིན་གྱི། སྐུའི་སྟོད་ཀྱི་ཆ་གཡས་
ཕྱོགས་སུ་བརྟེན་ཅིང་། བྱང་ཆུབ་སེམས་དཔའི་ཡོངས་སུ་སྤྱད་པར་བྱ་བ་རིན་པོ་
ཆེ་བཀོད་པ་ཞེས་བྱ་བའི་གཞལ་མེད་ཁང་གི་ནང་དུ་མི་གཙང་བའི་དྲི་ཙམ་ཡང་
མེད་པར་མཆོད་པའི་ཚོགས་ཚད་མེད་པ་དང་བཅས་རིན་པོ་ཆེའི་སྙིང་པོ་ཅན་གྱི་
ཁྲིའི་སྟེང་དུ་ཞབས་སྐྱིལ་ཀྲུང་བཅས་ཤིང་ཕྱག་གཡས་པ་ས་གནོན་མཛད་དེ། སྐུ་
ལས་སྐྱེས་པའི་འོད་ཀྱིས་འཇིག་རྟེན་མཐའ་དག་འགེངས་བཞིན་དུ་བཞུགས་སོ། །
དེ་ལྟར་ཡུམ་གྱི་ལྷུམས་སུ་བཞུགས་པའི་གཞལ་མེད་ཁང་དེ་ཇི་ལྟར་ཡོད་པ་ནི། རྒྱ་
ཆེར་རོལ་པའི་མདོ་ལས། བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་
བཀོད་པ་དེ་ནི། གཟུགས་བཟང་བ། མཛེས་པ། ལྟ་ན་སྡུག་པ། གྲུ་གཞི་ལྷམ་པ།
ཀ་བ་བཞི་ཟུག་ པ། སྟེང་ཁང་པ་བརྩེགས་པས་ལེགས་པར་བརྒྱན་པ་སྟེ། དེའི་
ཚད་ནི་འཕང་དུ་འདི་ལྟ་སྟེ། དཔེར་ན། བྱིས་པ་བཙས་ནས་ཟླ་བ་དྲུག་ལོན་པ་
ཙམ་མོ། ཁང་པ་བརྩེགས་པ་དེའི་ནང་དུ་ཁྲི་བཤམས་པ་ནི། འདི་ལྟ་སྟེ་དཔེར་ན།
བྱིས་པ་བཙས་ནས་ཟླ་བ་དྲུག་ལོན་པ་འདུག་པའི་སྟེགས་བུ་ཙམ་མོ། །བྱང་ཆུབ་
སེམས་དཔའི་ཡོངས་ སུ་སྤྱད་པར་བྱ་བ་ རིན་པོ་ཆེ་བཀོད་པ་དེའི་ཁ་དོག་དང་
དབྱིབས་ནི་འདི་ལྟ་བུ་སྟེ། ལྷ་དང་བཅས་པའི་འཇིག་རྟེན་ན་དེའི་དབྱིབས་དང་ཁ་
དོག་འདྲ་བ་གང་ཡང་མེད་དོ། །ལྷ་རྣམས་ཀྱིས་དེ་མཐོང་ན་ཡང་མིག་འཁྲུག་ཅིང་
ངོ་མཚར་དུ་འགྱུར་བ་ཞིག་སྟེ། དེ་དེ་བཞིན་གཤེགས་པའི་སྤྱན་སྔར་བཞག་ན་
ལྷམ་མེ་ལྷན་ནེ། ལྷང་ངེ་སྟེ། དཔེར་ན་མགར་བ་མཁས་པས་ཤིན་ཏུ་བཞུ་སྟེ་
ལེགས་པར་སྦྱངས་ནས་དྲི་མའི་སྐྱོན་མེད་པར་བྱས་པའི་གསེར་བཞིན་དུ་ཁང་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བརྩིགས་པ་དེ་རྣམ་པར་མཛེས་སོ། །བྱང་ཆུབ་སེམས་དཔའི་ཡོངས་སུ་སྤྱད་པ་
དེའི་ནང་དུ་ཁྲི་བཤམས་པ་ནི་བྱང་ཆུབ་སེམས་དཔའི་དུང་མགྲིན་མ་གཏོགས་པར་
ལྷ་དང་བཅས་པའི་འཇིག་རྟེན་ན་དེའི་དབྱིབས་དང་ཁ་དོག་འདྲ་བ་གང་ཡང་མེད་
དོ། །ཚངས་པ་ཆེན་པོས་གོས་བགོས་པ་དེ་ཡང་བྱང་ཆུབ་སེམས་དཔའི་ཁྲི་དེའི་
དྲུང་ན་མཛེས་པར་མི་སྣང་བ། འདི་ལྟ་སྟེ་དཔེར་ན། རླུང་དང་ཆར་གྱིས་བཏབ་
པའི་ལྭ་བ་ནག་པོ་བཞིན་ནོ། ཁང་བ་བརྩེགས་པ་དེ་ནི་ཙན་དན་སྦྲུལ་གྱི་སྙིང་པོ་
ལས་བྱས་པ་སྟེ། དེའི་ཕྱེ་མ་ཞོ་གཅིག་ལའང་སྟོང་གི་འཇིག་རྟེན་གྱི་ཁམས་ཀྱིས་
རིན་དུ་མི་ཆོག་གོ ཁང་པ་བརྩེགས་པ་དེ་ནི་ཙན་དན་སྦྲུལ་གྱི་སྙིང་པོ་དེ་ལྟ་བུས་
ཀུན་ནས་བསྐོར་བ་སྟེ། ཁང་པ་བརྩེགས་པ་དེ་དང་འདྲ་བ་གཉིས་པ་ཞིག་ཀྱང་
ཁང་པ་བརྩེགས་པ་དང་པོ་དེའི་ནང་ན་མ་ཆགས་མ་རེག་པར་འདུག་གོ ཁང་པ་
བརྩེགས་པ་དེ་ཁོ་ན་དང་འདྲ་བ་གསུམ་པ་ཞིག་ཀྱང་ཁང་བ་བརྩེགས་པ་གཉིས་པ་
དེའི་ནང་ན་མ་རིག་མ་ཆགས་པར་འདུག་གོ །སྤོས་ཀྱི་ཁང་པ་བརྩེགས་པ་གསུམ་
པ་དེའི་ནང་དུ་ཁྲི་དེ་བཞག་སྟེ་གདན་བཏིང་ངོ༌། །ཙན་དན་སྦྲུལ་གྱི་སྙིང་པོ་དེའི་ཁ་
དོག་ནི་རྣམ་པ་འདི་ལྟ་བུ་སྟེ་དཔེར་ན། བེ་ཌཱུརྱ་སྔོན་པོ་རིགས་དམ་པ་དང་ལྡན་པ་
བཞིན་ནོ། །སྤོས་ཀྱི་ཁང་པ་བརྩེགས་པ་དེའི་འཁོར་ན་ལྷའི་མེ་ཏོག་ལས་འདས་པ་
གང་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱང་མ་བསྐྱེད་པར་བྱང་ཆུབ་སེམས་
དཔའི་ སྔོན་གྱི་དགེ་བའི་ རྩ་བའི་རྣམ་པར་སྨིན་པས་ཁང་པ་བརྩེགས་པ་དེར་
སྐྱེའོ། །བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་བཀོད་པ་དེ་ནི་རྡོ་རྗེའི་
རང་བཞིན་ཏེ། སྲ་ཞིང་བརྟན་ལ་མ་ཤིགས་པ་སྟེ། ཀ་ཙ་ལིན་དའི་གོས་ལྟར་རེག་
ན་བདེ་བའོ། །འདོད་པ་ན་སྤྱོད་པའི་ལྷ་རྣམས་ཀྱི་གནས་བཀོད་པ་གང་ཇི་སྙེད་པ་
- 10 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དེ་དག་ཐམས་ཅད་ཀྱང༌། བྱང་ཆུབ་སེམས་དཔའི་ཡོངས་སུ་སྤྱད་པ་རིན་པོ་ཆེ་
བཀོད་པ་དེར་ཀུན་ཏུ་སྣང་ངོ༌། །ཞེས་གང་གསུངས་པ་ལྟར་རོ། །ཡུམ་གྱི་ལྷུམས་
སུ་བཞུགས་པའི་ཚེ་ཐ་མལ་པ་རྣམས་མའི་ལུས་ཟུངས་ཀྱིས་གསོ་བ་ལྟར་ཡུམ་གྱི་
སྐུ་ལུས་ཀྱི་བཅུད་ཀྱིས་གསོ་བ་མིན་གྱི་བྱང་ཆུབ་སེམས་དཔའ་ཡུམ་གྱི་ལྷུམས་སུ་
ཞུགས་པ་དང་དུས་མཉམ་དུ་འཇིག་རྟེན་འདིའི་འོག་གཞི་ཆུའི་དཀྱིལ་འཁོར་ཆེན་
པོ་ནས་པདྨའི་སྡོང་པོ་ཆེན་པོ་ཐོན་ཏེ་རྩེ་མོ་ཚངས་པའི་འཇིག་རྟེན་དུ་སླེབ་པ། མེ་
ཏོག་ཁ་བྱེ་བའི་ཟེའུ་འབྲུ་ལ་བདུད་རྩིའི་སྙིང་པོ་ཆགས་པ་དེ་སྟོང་གསུམ་མི་མཇེད་
ཀྱི་བདག་ པོ་ ཚངས་ པ་ ཆེན་ པོས་ བྱང་ ཆུབ་ སེམས་ དཔའ་ ཡུམ་ གྱི་ ལྷུམས་ སུ་
བཞུགས་པ་ལ་ཕུལ་ཏེ་བྱང་ཆུབ་སེམས་དཔས་དེ་བཞེས་ནས་སྐུ་ལུས་ཀྱི་སྟོབས་
བསྐྱེད་པར་གསུངས་ཏེ། རྒྱ་ཆེར་རོལ་པ་ལས། གང་གི་ནུབ་མོ་བྱང་ཆུབ་སེམས་
དཔའ་མའི་རུམ་དུ་འཇུག་པ་དེའི་ནུབ་མོ་འོག་གི་ཆུའི་ཕུང་པོ་བཟུང་སྟེ། ས་ཆེན་
པོའི་རྔམས་དཔག་ཚད་འབུམ་ཕྲག་དྲུག་ཅུ་རྩ་བརྒྱད་བརྟོལ་ཏེ། པདྨ་བྱུང་བས་
ཚངས་པའི་འཇིག་རྟེན་གྱི་བར་དུ་མངོན་པར་འཕགས་སོ། །པདྨ་དེ་ནི་ཁ་ལོ་སྒྱུར་
བ་སྐྱེས་བུ་དམ་པ་དང༌། ཚངས་པ་ཆེན་པོ་བརྒྱ་ཕྲག་བཅུའི་སྟོབས་ལ་དབང་བས་
མཐོང་དུ་ཟད་ཀྱི། གཞན་སུས་ཀྱང་མཐོང་བ་མེད་དོ། །སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་འདི་ན་ཉིང་ཁུ་དང་། སྙིང་པོ་དང་། བཅུད་ཇི་སྙེད་ཡོད་
པ་དེ་དག་ཐམས་ཅད་པདྨ་ཆེན་པོ་དེ་ལ་ཟིལ་མངར་གྱི་ཐིགས་པར་ཆགས་ཏེ་
འདུག་ནས། དེ་ཚངས་པ་ཆེན་པོས་བཻ་ཌཱུརྱའི་སྣོད་བཟང་པོས་བླངས་ཤིང་། བྱང་
ཆུབ་སེམས་དཔའ་ལ་ཕུལ་ནས། བྱང་ཆུབ་སེམས་དཔས་ཀྱང་དེ་བླངས་ཏེ་ཚངས་
པ་ཆེན་པོ་ལ་སྙིང་བརྩེ་བའི་ཕྱིར་འཐུངས་པར་གྱུར་ཏོ། །ཉིང་ཁུའི་ཐིགས་པ་དེ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
འཐུངས་ན་བྱང་ཆུབ་སེམས་དཔའ་སྲིད་པ་ཐ་མ་པ་བྱང་ཆུབ་སེམས་དཔའི་ས་
ཐམས་ཅད་ཡོངས་སུ་རྫོགས་པ་མ་གཏོགས་པར་དེ་ཡང་དག་པར་བདེ་བར་ཞུ་
བར་ནུས་པ་སེམས་ཅན་གྱི་ཁམས་ན་སེམས་ཅན་དེ་ལྟ་བུ་དེ་གང་ཡང་མེད་དོ། །
ཞེས་གསུངས་པ་ལྟར་རོ། །ལྷུམས་སུ་བཞུགས་པའི་ཚེ་ནུབ་རེ་བཞིན་ཚངས་པ་
དང༌། བརྒྱ་བྱིན་དང་། རྒྱལ་པོ་ཆེན་པོ་བཞི་དང་། གནོད་སྦྱིན་གྱི་སྡེ་དཔོན་ཆེན་པོ་
རྣམས་ལ་སོགས་པ་ལྷ་དང་ཀླུ་དང་གནོད་སྦྱིན་ལ་སོགས་པ་གྲངས་མེད་པ་ཞིག་
གིས་མཆོད་ཅིང་། དེ་དག་ལ་ཆོས་བསྟན་ཏེ་སྨིན་གྲོལ་ལ་འགོད་པར་མཛད་དོ། །
དེ་ལྟར་ཟླ་བ་བཅུའི་རིང་ལ་ལྷ་ལ་སོགས་པ་སེམས་ཅན་མང་པོའི་དོན་མཛད་ཅིང་།
ཟླ་བ་བཅུ་སོང་བ་ན་དྲག་པོ་ཞེས་པ་ལྕགས་ཕོ་སྤྲེའུའི་ལོ་སྤྱིར་བཏང་དུ་དབོ་ཟླ་
བའི་ཚེས་བཅོ་ལྔ་ལ་བབ་ཀྱང་། བསྟན་རྩིས་འགའ་ཞིག་ལས་ཤོལ་གྱི་དབང་གིས་
མཆུ་ཟླ་བའི་ཚེས་བཅོ་ལྔ་ལ་བལྟམས་ཞེས་འབྱུང༌། ཇི་ལྟར་ཡང་ཟླ་བ་བཅུ་སོང་
བའི་ཚེས་བཅོ་ལྔའི་ཉིན་ཡུམ་སྒྱུ་འཕྲུལ་མ་གསོ་སྤྱོང་མཛད་ཅིང་ལུམ་བི་ཞེས་བྱ་
བའི་སྐྱེད་མོས་ཚལ་ཆེན་པོར་འཁོར་ཁྲི་ཕྲག་མང་པོ་དང༌། ལྷ་དང་མིའི་མཆོད་
པའི་རྫས་བསམ་གྱིས་མི་ཁྱབ་པ་དང་བཅས་སྐུ་འཆག་ཅིང་བཞུགས་པ་ན་བླག་ཤ་
ཞེས་བྱ་བའི་རིན་པོ་ཆེའི་ཤིང་གི་ཡལ་ག་ལ་ཕྱག་གཡས་འཇུས་ཏེ་བྱ་རྨྱང་བྱེད་ཅིང་
གནམ་དུ་གཟིགས་པ་ན། རྩིབས་ལོགས་གཡས་ནས་གསེར་གྱི་མཆོད་སྡོང་ཉི་མ་
བྱེ་བའི་མདངས་དང་ལྡན་པ་གློ་བུར་དུ་ཐོན་པ་ལྟར་དུ་སྐུ་བལྟམས། དེའི་ཚེ་ནམ་
མཁའ་ ཐམས་ཅད་ལྷའི་མཆོད་རྫས་ ཀྱིས་ གང་ཞིང་། ཚངས་ པ་ དང་ བརྒྱ་ བྱིན་
གཉིས་ཀྱིས་ལྷའི་གོས་ཀ་ཤི་ཀས་ལྕིབས་ཏེ་བྱང་ཆུབ་སེམས་དཔའི་སྐུ་ལུས་ནམ་
མཁའ་ལ་བླངས་པ་ན། ང་ཐོངས་གསུངས་ཏེ་ས་ལ་ཞབས་བཞག་ནས་ཕྱོགས་
- 12 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བཞིར་གོམ་པ་བདུན་བདུན་བོར་ཏེ། འཇིག་རྟེན་འདི་ན་ང་ཉིད་མཆོག་གོ །ཞེས་
སོགས་སེང་གེའི་སྒྲ་དབྱངས་ཆེན་པོ་བསྒྲགས། དེ་ལྟར་སྐུ་བལྟམས་ནས་དགུང་ལོ་
ཉི་ཤུ་རྩ་དགུའི་བར་ཤཱཀྱའི་ཕོ་བྲང་ཆེན་པོར་བཞུགས་ནས་གཞོན་ནུ་རོལ་རྩེད་ལ་
སོགས་པ་ཐབས་མཁས་ཀྱི་སྤྱོད་པའི་སྒོ་ནས་ལྷ་མི་བགྲང་བ་ལས་འདས་པ་ཐེག་
པ་གསུམ་གྱི་ལམ་ལ་བཀོད་ཅིང་སྨིན་པར་མཛད། དེ་ནས་དགུང་ལོ་ཉི་ཤུ་རྩ་དགུ་
ལ་ བབ་པ་ན་ ཕྱོགས་ བཅུའི་ སངས་ རྒྱས་ ཐམས་ཅད་ ཀྱིས་ སིལ་ སྙན་དང་ གླུ་
དབྱངས་རྣམས་ཀྱི་སྒྲ་ལས། ཆོས་ཀྱི་མཚན་ཉིད་འདི་འདྲ་འདི་དག་ནི། །མར་མེ་
མཛད་ པ་ མཐོང་ནས་ ཁྱོད་ ཀྱིས་རྟོགས། །ཇི་ལྟར་ཉིད་ཀྱིས་ རྗེས་ སུ་རྟོགས་པ་
ལྟར། །དེ་བཞིན་ལྷ་མིར་བཅས་པ་རྟོགས་པར་གྱིས། །གནོད་པ་ཡང་དག་མ་ཡིན་
བརྟགས་པ་ཡིན། །འདོད་ཆགས་ཞེ་སྡང་དག་གིས་འགྲོ་བ་གདུངས། །སྙིང་རྗེའི་
སྤྲིན་ལས་ཞི་བ་བསིལ་བའི་ཆུ། །འདྲེན་པ་བདུད་རྩིའི་རྒྱུན་ནི་རབ་ཏུ་ཕོབ། །ཅེས་
སོགས་དང༌། སྐྱོན་བརྒྱ་མང་པོ་འདི་འདྲ་འདི་དག་ལས། །འགྲོ་བ་སྒྲོལ་ཞེས་ཁྱོད་
ཀྱིས་སྨོན་ལམ་བཏབ། །སྔོན་གྱི་སྨོན་ལམ་སྤྱོད་པ་དེ་དྲན་བྱོས། ཁྱོད་ནི་མངོན་
པར་འབྱུང་བའི་དུས་ལ་བབ། །ཅེས་སོགས་ཀྱིས་མྱུར་དུ་འཚང་རྒྱ་ཕྱིར་ཁབ་ནས་
འབྱུང་དགོས་པར་ཡང་དང་ཡང་དུ་བསྐུལ་ཞིང་བྱང་ཆུབ་སེམས་དཔའ་དོན་ཐམས་
ཅད་གྲུབ་པས་ཀྱང་ཁབ་ནས་འབྱུང་བ་ལ་རིངས་པར་ཆས་པའི་ཚུལ་མཛད་པ་ན།
རྒྱལ་པོ་ཟས་གཙང་མ་དང་ཤཱཀྱའི་འབངས་ཐམས་ཅད་ ཀྱིས་བྱང་ཆུབ་སེམས་
དཔའ་ཁྱིམ་དུ་བཞུགས་ནས་གླིང་བཞི་ལ་དབང་བའི་འཁོར་ལོས་བསྒྱུར་བ་མཛད་
ན་ཅི་མ་རུང་སྙམ་དུ་དོན་དེ་བསྒྲུབ་པ་ལ་གཞོལ་ཞིང་། བཙུན་མོའི་འཁོར་རྣམས་
ཀྱིས་སིལ་སྙན་དང་གླུ་དབྱངས་སོགས་འདོད་པའི་ཡོན་ཏན་སྣ་ཚོགས་སྟོན་པས་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྲིད་པ་དང་སྐྱེད་མོས་ཚལ་རྣམས་འདོད་པའི་ཡོན་ཏན་བསམ་གྱིས་མི་ཁྱབ་པས་
བརྒྱན་ཏེ་ ཆགས་ པའི་ ཐབས་ འབའ་ཞིག་བྱས་པ་ན། བྱང་ ཆུབ་སེམས་དཔས་
བཀོད་པའི་ཡོ་ལངས་ཆེན་པོས་གྲོང་ཁྱེར་གྱི་ཤར་སྒོ་ནས་བྱོན་ཏེ་སྐྱེད་མོས་ཚལ་
གཟིགས་པར་ཆས་པ་ན། བྱང་ཆུབ་སེམས་དཔའ་ཉིད་ཀྱི་མཐུས་གནས་གཙང་
མའི་རིས་ཀྱི་ལྷའི་བུ་རྣམས་ཀྱིས། མི་རྒན་པོ་གཏུགས་པ། འཁོགས་པ། ལུས་ལ་
རྩ་ རྒྱུས་ཐོན་པ། སོ་བརྒལ་བ། ལུས་ལ་གཉེར་མས་གང་བ། སྐྲ་བྱི་བ། སྒུར་བ།
གདུང་རྟེན་ལྟར་དགུ་པ། ཞོམ་པ་འཁར་བ་ལ་བརྟེན་པ། མཐུ་ཟད་པ། དར་ཡལ་
བ། མིད་པ་ནས་སྒྲ་ངར་ངར་པོ་འབྱུང་བ། ལུས་དགུ་བས་འཁར་བ་ལ་བརྟེན་
ནས་ཡན་ལག་དང་ཉིང་ལག་ཐམས་ཅད་འདར་བ་ཞིག་ལམ་ཁར་བསྟན་པར་གྱུར་
ཏོ། །དེ་ནས་བྱང་ཆུབ་སེམས་དཔས་ཤེས་བཞིན་དུ་ཁ་ལོ་སྒྱུར་བ་ལ་འདི་སྐད་ཅེས་
སྨྲས་སོ། ཁ་ལོ་སྒྱུར་བ་མི་རིད་ཉམ་ཆུང་ཞིང་། །ཤ་ཁྲག་བསྐམས་ལ་རྒྱུས་པ་ཉི་
ཙེས་དཀྲིས། །མགོ་དཀར་སོ་བརྒལ་ལུས་ནི་རབ་བསྐེམ་ལ། །འཁར་བ་བརྟེན་
ཅིང་མི་བདེར་འཁྱོར་འགྲོ་སུ། ཁ་ལོ་སྒྱུར་བས་སྨྲས་པ། ལྷ་ཅིག་མི་འདི་རྣ་བས་
ཟིལ་ གྱིས་ ནོན། །དབང་ པོ་ ཉམས་ ཤིང་ སྡུག་ བསྔལ་ བརྩོན་ སྟོབས་ ཉམས། །
གཉེན་གྱི་སྐྱེ་བོས་བརྙས་ཤིང་མགོན་མེད་གྱུར། །དོན་བགྱིད་མི་ནུས་ནགས་ཁྲོད་
ཤིང་ལྟར་བོར། །བྱང་ཆུབ་སེམས་དཔས་སྨྲས་པ། འདི་ཡི་ཆོས་འདི་རིགས་ཀྱིས་
ཡིན་ནམ་འོན་ཏམ་ནི། །འགྲོ་བ་འདི་ཀུན་ལ་ཡང་འདི་སྲིད་དེ་སྨོས་ཤིག །ཚིག་
འདི་ ཡང་ དག་ ཇི་ བཞིན་མྱུར་དུ་སྨོས་ཤིག་དང་། །ཐོས་ནས་དེ་བཞིན་དོན་ལ་
འདིར་ནི་ཚུལ་བཞིན་བསམ། ཁ་ལོ་སྒྱུར་བས་སྨྲས་པ། ལྷ་འདི་རིགས་ཆོས་མ་
ལགས་ ཡུལ་ འཁོར་ ཆོས་ མ་ ལགས། །སྐྱེ་བོ་ ཀུན་ གྱི་ དར་ ལ་ བབ་ པ་ རྒ་ བས་
- 14 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འཇོམས། ཁྱོད་ཀྱི་ཡབ་དང་ཡུམ་དང་ཉེ་དུ་གཉེན་ཚོགས་ཀྱང་། །རྒ་ལས་མཐར་
འགྲོ་བ་ཡི་ཐབས་ནི་གཞན་མ་མཆིས། །བྱང་ཆུབ་སེམས་དཔས་སྨྲས་པ། ཁ་ལོ་
སྒྱུར་བ་བྱིས་པའི་སྐྱེ་བོ་མི་མཁས་པའི། །བློ་ངན་གཞོན་པས་རྒྱགས་ཤིང་སྨྱོས་
པས་རྒ་མ་མཐོང་། །ད་ནི་སླར་འགྲོ་ང་ཡི་ཤིང་རྟ་མྱུར་དུ་སྒྱུར། །ང་ཡང་རྒ་ལ་
གནས་པས་རྩེ་དགས་ཅི་ཞིག་བྱ། །དེ་ནས་ བྱང་ ཆུབ་ སེམས་ དཔས་ཤིང་རྟའི་
མཆོག་དེ་སླར་བསྒྱུར་ཏེ་ཕྱིར་གྲོང་ཁྱེར་དུ་ཞུགས་སོ། །ཡང་གྲོང་ཁྱེར་གྱི་ལྷོ་སྒོ་
ནས་སྐྱེད་མོས་ཚལ་གཟིགས་པར་ཆས་པ་ན། གནས་གཙང་མའི་ལྷ་རྣམས་ཀྱིས་
ལམ་ཁ་ན་མི་ནད་ཀྱིས་ཉེན་པ། དམུ་རྫིང་ཅན་ལུས་ཉམ་ཆུང་བ་རང་གི་གཅིན་
སྐྱག་ཏུ་ བྱིང་བ། མགོན་མེད་པ། སྐྱབས་མེད་པ་ཤིན་ཏུ་ཤ་ཐང་བར་དབུགས་
དབྱུག་ཞིང་ རྔུབ་ དགོས་ པ་ ཞིག་མཐོང་ངོ༌། །མཐོང་ནས་ ཀྱང་ བྱང་ ཆུབ་ སེམས་
དཔས་ཤེས་བཞིན་དུ་ཁ་ལོ་སྒྱུར་བ་ལ་འདི་སྐད་ཅེས་སྨྲས་སོ། ཁ་ལོ་སྒྱུར་བ་མི་
རྩུབ་ལུས་ཀྱི་མདོག་ངན་ལ། །དབང་པོ་ཐམས་ཅད་ཉམས་ཤིང་དབུགས་དབྱུང་
རབ་ཏུ་དཀའ། །ཡན་ལག་ལུས་བསྐམས་ལྟོ་བས་དཀྲུགས་ཤིང་ཉམ་ཐག་གྱུར། །
རང་གི་གཅིན་རྟུག་སྨད་པའི་གནས་ན་འདུག་འདི་སུ། ཁ་ལོ་སྒྱུར་བས་སྨྲས་པ།
ལྷ་ཅིག་མི་འདི་ཤིན་ཏུ་ནད་ཀྱིས་བཏབ་པ་སྟེ། །ནད་ཀྱི་འཇིགས་པ་ཉེ་བར་མཆིས་
པས་ འགུམ་ ལ་ ཐུག །ནད་ མེད་ གཟི་བརྗིད་ མ་ མཆིས་ སྟོབས་ ཀྱང་ རྣམ་ པར་
ཉམས། །མགོན་དང་སྐྱབས་དང་གླིང་དང་དཔུང་གཉེན་མ་མཆིས་ལགས། །བྱང་
ཆུབ་སེམས་དཔས་སྨྲས་པ། ནད་མེད་པ་ཡང་རྨི་ལམ་ན་ནི་རྩེད་དང་མཚུངས། །
ནད་ཀྱི་འཇིགས་པ་འདི་ལྟར་ཤིན་ཏུ་མི་བཟད་པ། །སྐྱེས་བུ་མཁས་པས་གནས་
འདི་མཐོང་ནས་ཇི་ལྟ་བུར། །རྩེད་ལ་དགའ་དང་སྡུག་པའི་འདུ་ཤེས་བསྐྱེད་པར་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
འགྱུར། །ཞེས་གསུངས་ནས་ཤིང་རྟ་སླར་བསྒྱུར་ཏེ་ནང་དུ་ཞུགས་སོ། །ཡང་གྲོང་
ཁྱེར་གྱི་ནུབ་ཕྱོགས་ཀྱི་སྒོ་ནས་སྐྱེད་མོས་ཚལ་གྱི་སར་གཤེགས་པ་ན། གནས་
གཙང་མའི་ལྷ་རྣམས་ཀྱིས་ལམ་ཁ་ན་མི་ཤི་བར་གྱུར་པ། ཁྱོགས་ལ་བཞག་པ་
རས་ཀྱི་བླ་རེ་ཕུབ་པ། ཉེ་དུའི་ཚོགས་ཀྱིས་བསྐོར་ཏེ། ཀུན་ཀྱང་ངུ་ཞིང་སྐད་ཕྱུང་
སྟེ་ངུ་ལ་སྨྲེ་སྔགས་འདོན་ཞིང་། སྐྲ་བཤིག་པ་མགོ་ལ་ས་འཐོར་ཞིང་བྲང་བརྡུང་ལ་
ཆོ་ངེ་འདོན་ཞིང་ཕྱི་བཞིན་འབྲང་བར་གྱུར་པ་མཐོང་ངོ༌། །མཐོང་ནས་ཀྱང་ཡང་
བྱང་ཆུབ་སེམས་དཔས་ཤེས་བཞིན་དུ་ཁ་ལོ་སྒྱུར་བ་ལ་འདི་སྐད་ཅེས་སྨྲས་སོ། ཁ་
ལོ་སྒྱུར་བ་མི་འདི་ཁྱོགས་ལ་བཞག་ནས་ནི། །མི་དག་སྐྲ་བཤིག་མགོ་ལ་ས་ནི་
འཐོར་བྱེད་ཅིང་། །སྣ་ཚོགས་དག་གི་ཚིག་ནི་བརྗོད་ལ་བྲང་བརྡུང་བས། །ཀུན་
ནས་བསྐོར་བ་བྱས་ཏེ་ཁྱེར་བ་སུ་ཞིག་ཡིན། ཁ་ལོ་སྒྱུར་བས་སྨྲས་པ། ལྷ་ཅིག་མི་
འདི་འཛམ་བུ་གླིང་དུ་གུམ་པ་སྟེ། །སླན་ཆད་ཕ་མ་མཆིས་འབྲང་བུ་རྣམས་མཐོང་
མི་འགྱུར། །ལོངས་སྤྱོད་ཁྱིམ་དང་མཛའ་བཤེས་གཉེན་ཚོགས་བྲལ་ནས་ནི། །
འཇིག་ རྟེན་ ཕ་ རོལ་ མཆིས་ ཏེ་ སླན་ཆད་ གཉེན་ མི་མཐོང་། །བྱང་ ཆུབ་ སེམས་
དཔས་ སྨྲས་ པ། རྒ་ བས་ གནོད་ པར་ འགྱུར་ བས་ གཞོན་ པ་ ཅིར་མི་རུང་། །སྣ་
ཚོགས་ནད་ཀྱིས་གནོད་འགྱུར་ནད་མེད་ཅིར་མི་རུང་། །རིང་དུ་མི་གནས་གསོན་
པ་མཁས་ལ་ཅི་མི་རུང་། །རྒ་ལ་ཆགས་པ་སྐྱེས་བུ་མཁས་ལ་ཅིར་མི་རུང་། །གལ་
ཏེ་རྒ་མེད་ནད་མེད་འཆི་བ་མེད་གྱུར་ཀྱང་། །འོན་ཀྱང་ཕུང་པོ་ལྔ་ འཛིན་སྡུག་
བསྔལ་ཆེ་ཡིན་ན། །རྒ་ན་འཆི་བ་རྟག་ཏུ་འབྲང་བ་སྨོས་ཅི་དགོས། །ལེགས་པར་
སླར་ཟློག་རབ་ཏུ་ཐར་པར་བྱ་བ་བསམ། །ཞེས་གསུངས་ནས་ཤིང་རྟ་སླར་བསྒྱུར་
ཏེ་ནང་དུ་ཞུགས་སོ། །ཡང་གྲོང་ཁྱེར་གྱི་བྱང་ཕྱོགས་ཀྱི་སྒོ་ནས་སྐྱེད་མོས་ཚལ་གྱི་
- 16 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སར་གཤེགས་པ་ན། གནས་གཙང་མའི་ལྷ་རྣམས་ཀྱིས་ལམ་ཁ་དེར་དགེ་སློང་
ཞིག་མངོན་པར་སྤྲུལ་པ་དང་། བྱང་ཆུབ་སེམས་དཔས་དགེ་སློང་ཞི་བ་དུལ་བ་
ཡང་དག་པར་བསྡམས་པ། ཚངས་པར་སྤྱོད་པ། མིག་ཕབ་པ། གཉའ་ཤིང་གང་
ཙམ་དུ་ ལྟ་བ། སྤྱོད་ལམ་མཛེས་པ་ཕུན་སུམ་ཚོགས་པ། འགྲོ་བ་དང་ ལྡོག་པ་
མཛེས་ པ་ ཕུན་ སུམ་ ཚོགས་ པ། མདུན་ དུ་ ལྟ་བ་དང༌། གཡས་གཡོན་དུ་ལྟ་བ་
མཛེས་པ། བསྐུམ་ པ་དང་བརྐྱང་བ་མཛེས་པ། ཆོས་གོས་སྣམ་སྦྱར་དང༌། ལྷུང་
བཟེད་དང༌། ཆོས་གོས་ཐོགས་པ་མཛེས་པ་ཞིག་ལམ་ཁ་ན་འདུག་པ་དེ་མཐོང་
ངོ༌། །མཐོང་ནས་ཀྱང་བྱང་ཆུབ་སེམས་དཔས་ཤེས་བཞིན་དུ་ཁ་ལོ་སྒྱུར་བ་ལ་འདི་
སྐད་ཅེས་སྨྲས་སོ། ཁ་ལོ་སྒྱུར་བ་སྐྱེས་བུ་སེམས་ཞི་རབ་ཞི་ཞིང་། །མིག་ཕབ་འགྲོ་
ལ་གཉའ་ཤིང་གང་ཙམ་ལྟ་བྱེད་ཅིང་། །ངུར་སྨྲིག་གོས་གྱོན་ཤིན་ཏུ་རབ་ཏུ་ཞི་བར་
སྤྱོད། །ལྷུང་བཟེད་ཐོགས་ནས་མི་རྒོད་མ་ཁེངས་སུ་ཞིག་ཡིན། ཁ་ལོ་སྒྱུར་བས་
སྨྲས་པ། ལྷ་ཅིག་མི་འདི་དགེ་སློང་ཞེས་ནི་བགྱི་བ་ལགས། །འདོད་པའི་དགའ་བ་
སྤངས་ཤིང་ཤིན་ཏུ་དུལ་བར་སྤྱོད། །བདག་ཉིད་ཞི་བ་ཚོལ་ཞིང་རབ་ཏུ་བྱུང་བར་
གྱུར། །འདོད་ ཆགས་ ཞེ་ སྡང་ བྲལ་ བ་ བསོད་ སྙོམས་ སྤྱོད་ ཅིང་ རྒྱུ། །བྱང་ ཆུབ་
སེམས་དཔས་སྨྲས་པ། འདི་ནི་དགེ་བར་ལེགས་སྨྲ་ང་ཡང་འདོད་པ་སྟེ། །རབ་ཏུ་
བྱུང་བ་མཁས་པ་རྣམས་ཀྱིས་རྟག་ཏུ་བསྔགས། །དེ་ནི་བདག་ལ་ཕན་ཞིང་སེམས་
ཅན་གཞན་ལའང་ཕན། །འཚེ་བ་བདེ་ཞིང་ཉམས་མཐུན་འཆི་མེད་འབྲས་བུར་
འགྱུར། །ཞེས་གསུངས་ནས་ཤིང་རྟ་སླར་བསྒྱུར་ཏེ་ཕོ་བྲང་དུ་ཞུགས་སོ། །ཡང་
དེའི་ཚེ་བཙུན་མོ་རྣམས་ཀྱིས་གླུ་དབྱངས་དང་སིལ་སྙན་སྣ་ཚོགས་པའི་སྒྲ་དབྱངས་
ཀྱིས་མཆོད་པ་ན། བྱང་ཆུབ་སེམས་དཔའ་ཉིད་ཀྱི་སྔོན་གྱི་སྨོན་ལམ་དང་ཐུགས་
- 17



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བསྐྱེད་ཀྱི་མཐུས་གླུ་དབྱངས་དང་སིལ་སྙན་དེ་དག་ལས་རབ་ཏུ་འབྱུང་བར་བསྐུལ་
བའི་ ཆོས་ ཀྱི་སྒྲ་དབྱངས་འདི་ལྟར་བྱུང་ སྟེ། སྲིད་ གསུམ་ རྒ་དང་ནད་ ཀྱི་ སྡུག་
བསྔལ་འབར། །འཆི་མེད་རབ་འབར་འདི་ནི་མགོན་མེད་པ། །སྲིད་ལས་འབྱུང་
ལ་འགྲོ་བ་རྟག་ཏུ་རྨོངས། །བུམ་པར་ཆུད་པའི་བུང་བ་འཁོར་བ་བཞིན། །སྲིད་
གསུམ་ མི་རྟག་ སྟོན་ ཀའི་ སྤྱན་ དང་ འདྲ། །འགྲོ་ བའི་ སྐྱེ་ འཆི་ གར་ ལ་ ལྟ་ དང་
མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་ལྟ་
བུར་མྱུར་མགྱོགས་འགྲོ །སྲིད་སྲེད་མ་རིག་དབང་གིས་སྐྱེ་བོ་རྣམས། །མི་དང་ལྷ་
གནས་ངན་སོང་ལམ་གསུམ་པོ། །འགྲོ་བ་ལྔ་པོ་དག་ཏུ་མི་མཁས་འཁོར། །དཔེར་
ན་རྫ་མཁན་ཕང་ལོ་བསྐོར་བ་བཞིན། །རྟག་ཏུ་གཟུགས་སྡུག་མཆོག་དང་སྒྲ་སྙན་
དང༌། །དྲི་ཞིམ་རོ་མཆོག་རེག་པ་བདེ་བྱེད་པ། །དུས་ངན་རྨི་ལ་འགྲོ་བ་འདི་དག་
ཐོགས། །དཔེར་ན་རྔོན་པའི་རྙི་ལ་སྡེའུ་ཐོགས་བཞིན། །འདོད་པའི་ཡོན་ཏན་མྱ་
ངན་གནོད་པ་མང་། །འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས། །རལ་
གྲིའི་སོ་འདྲ་དུག་སྡོང་ལོ་མ་མཚུངས། །ངན་སྐྱུགས་སྣོད་ལྟར་འཕགས་པའི་སྐྱེས་
བོས་སྤངས། །འདོད་པའི་ཡོན་ཏན་འཇིགས་བཅས་ཉོན་མོངས་བཅས། །རྟག་ཏུ་
རྗེད་པར་བྱེད་པ་མུན་པ་འདྲ། །རྟག་ཏུ་འཇིགས་པའི་རྒྱུ་བྱེད་སྡུག་བསྔལ་རྩ། །
སྲིད་ པའི་སྲེད་ པའི་ འཁྲི་ཤིང་ འཕེལ་ བར་ བྱེད། །ཇི་ ལྟར་ མེ་ འབར་ འོབས་ནི་
འཇིགས་བཅས་པ། །དེ་ལྟར་འདོད་འདི་འཕགས་པའི་སྐྱེ་བོས་རིག །འདམ་རྫབ་
ཆེ་ འདྲ་ རལ་གྲི་ གཤག་ གནས་ འདྲ། །རལ་ གྲིའི་ སོ་ ལ་ སྦྲང་ རྩིའི་ བསྐུས་ དང་
མཚུངས། །ཇི་ ལྟར་ སྤྲུལ་ གྱི་ མགོ་ དང༌ ངན་ སྐྱུགས་ སྣོད། །དེ་ ལྟར་ འདོད་ འདི་
མཁས་པ་རྣམས་ཀྱིས་རིག །བྱ་ཤ་ཁམ་བུ་འདྲ་ཞིང་གསལ་ཤིང་འདྲ། །རོ་ལ་ཁྱི་
- 18 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ལྟར་སྒྲ་དང་བཅས་པ་ཡིན། །འདོད་པའི་ཡོན་ཏན་འདི་དག་ཆུ་ཟླ་འདྲ། །གཟུགས་
བརྙན་མཚུངས་ཤིང་བྲག་ཅ་འདྲ་བ་དང་། །མིག་ཡོར་འདྲ་ཞིང་གར་ལ་ལྟ་འདྲ་
དང༌། །རྨི་ལམ་མཉམ་པར་འཕགས་པའི་སྐྱེ་བོས་རིག །འདོད་པའི་ཡོན་ཏན་སྐད་
ཅིག་ཡ་མ་བརླ། །སྒྱུ་མ་སྨིག་རྒྱུ་འདྲ་ཞིང་བརྫུན་པ་ཅན། །ཆུ་བུར་དབུ་བ་ལྟ་བུར་
ཡང་དག་མིན། །ཡོངས་སུ་བརྟགས་ལས་བྱུང་བར་མཁས་པས་རྟོགས། །ན་ཚོད་
ཐོག་མར་གཟུགས་མཆོག་འཛིན་པའི་ཚེ། །ཕངས་ཤིང་སྡུག་འདོད་འདི་ནི་བྱིས་
པའི་སྤྱོད། །རྒ་ན་སྡུག་བསྔལ་གཟི་བརྗིད་ལུས་བཅོམ་ནས། །རྣམ་པར་སྤོང་སྟེ་རི་
དྭགས་ཀླུང་སྐམ་བཞིན། །ནོར་འབྲུ་དམ་པའི་རྫས་མང་སྟོབས་ལྡན་ཚེ། །ཕངས་
ཤིང་སྡུག་འདོད་འདི་ནི་བྱིས་པའི་སྤྱོད། །ནོར་ཉམས་སྡུག་བསྔལ་བར་ནི་གྱུར་
པའི་ཚེ། །རྣམ་པར་སྤོང་སྟེ་མི་ཡིས་འབྲོག་སྟོང་བཞིན། །ཇི་ལྟར་མེ་ཏོག་ཤིང་དང་
འབྲས་བཅས་ཤིང་། །དེ་ལྟར་སྦྱིན་འདོད་མི་ལ་དགའ་བར་བྱེད། །ནོར་ཉམས་རྒ་
བས་ཉེན་ཞིང་སྤོང་བ་ན། །དེ་ཚེ་དགའ་བར་མི་འགྱུར་བྱ་རྒོད་བཞིན། །རྫས་ལྡན་
གཟུགས་མཆོག་ལྡན་ཚེ་དཔོན་པོ་བཞིན། །ཕྲད་ན་སྡུག་ཅིང་དབང་པོ་དགའ་བར་
བྱེད། །རྒ་ན་སྡུག་བསྔལ་ཉེན་ཞིང་ནོར་ཟད་ན། །དེ་ཚེ་འདོད་པར་མི་འགྱུར་འཆི་
བདག་བཞིན། །རྒ་བས་རྒ་བྱས་ན་ཚོད་ཡོལ་གྱུར་ན། །སྡོང་པོ་གནམ་ལྕགས་
ཀྱིས་ནི་བཅོམ་པ་བཞིན། །རྒ་བས་འཁོགས་ན་འཇིགས་བཅས་ཁང་རུལ་འདྲ། །
རྒ་ལས་འབྱུང་བ་ཐུབ་པ་མྱུར་དུ་སྨྲོས། །བུད་མེད་སྐྱེས་པའི་ཚོགས་རྣམས་རྒ་བས་
སྐེམས། །མ་ལའི་འཁྲི་ཤིང་སཱ་ལའི་ནགས་སྡུག་བཞིན། །རྒ་བས་བརྩོན་འགྲུས་
རྩལ་དང་ཤུགས་ཕྲོགས་ཏེ། །དཔེར་ན་སྐྱེས་བུ་འདམ་དུ་བྱིང་བ་བཞིན། །རྒ་བས་
གཟུགས་སྡུག་གཟུགས་ནི་མི་སྡུག་བྱེད། །རྒ་བས་གཟི་བརྗིད་འཕྲོག་ཅིང་མཐུ་
-19-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྟོབས་འཕྲོག །རྒ་བས་བདེ་བ་འཕྲོག་ཅིང་བརྙས་པར་བྱེད། །རྒ་བས་འཆི་བྱེད་
རྒ་ བས་ མདངས་ ཀྱང་ འཕྲོག །ནད་ བརྒྱ་ མང་ དང་ ནད་ འཐིབས་ སྡུག་ བསྔལ་
གྱིས། །འགྲོ་བ་གཙེས་ཏེ་མི་ཡིས་རི་དྭགས་བཞིན། །རྒ་དང་ན་བས་བཅོམ་པའི་
འགྲོ་ལྟོས་ལ། །སྡུག་བསྔལ་ལས་ནི་འབྱུང་བ་མྱུར་ཤོད་ཅིག །དཔེར་ན་དགུན་
སྨད་རླུང་དང་ཁ་བ་ཆེ། །རྩྭ་ཤིང་གལ་བ་ནགས་སྨན་མདངས་ཀྱང་འཕྲོག །དེ་
ལྟར་ནད་འདི་འགྲོ་བའི་མདངས་འཕྲོག་ཅིང་། །དབང་པོ་གཟུགས་དང་སྟོབས་ནི་
ཉམས་པར་བྱེད། །ནོར་འབྲུ་ནོར་ཆེན་ཐ་མར་ཟད་པར་བྱེད། །ནད་ནི་རྟག་ཏུ་
འགྲོ་ལ་བརྙས་པར་བྱེད། །གནོད་པ་བྱེད་ཅིང་སྡུག་ལ་སྡང་བར་བྱེད། །ཡོངས་སུ་
གདུང་བྱེད་མཁའ་ལས་ཉི་མ་བཞིན། །འཆི་དང་འཕོ་དང་འཆི་འཕོ་དུས་བྱེད་པ། །
ཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་འགྱུར་
མ་ཡིན། །ཤིང་ལས་ལོ་འབྲུལ་འདྲ་ཞིང་ཀླུང་རྒྱུན་མཚུངས། །འཆི་བ་དབང་ཡོད་
པ་དག་དབང་མེད་བྱེད། །འཆི་བ་འཕྲོག་བྱེད་ཆུ་བོས་ཤིང་དེད་བཞིན། །མི་ནི་
གཉིས་མིན་གྲོགས་མེད་གཅིག་པུ་འགྲོ། །རང་ལས་འབྲས་བུ་ལྡན་པའི་དབང་
ཡང་མེད། །འཆི་བས་སྲོག་ཆགས་བརྒྱ་ཕྲག་མང་འཛིན་ཏེ། །འབྱུང་པོའི་ཚོགས་
ལ་རྒྱ་མཚོའི་ཆུ་སྲིན་བཞིན། །ཀླུ་ལ་མཁའ་ལྡིང་གླང་ཆེན་སེང་གེ་འདྲ། །རྩྭ་ཤིང་
འབྱུང་པོའི་ཚོགས་ལ་མེ་དང༌ མཚུངས། །སྐྱོན་བརྒྱ་མང་ པོ་ འདི་ འདྲ་ འདི་དག་
ལས། །འགྲོ་བ་སྒྲོལ་ཞེས་ཁྱོད་ཀྱིས་སྨོན་ལམ་བཏབ། །སྔོན་གྱི་སྨོན་ལམ་སྤྱོད་པ་
དེ་དྲན་བྱོས། ཁྱོད་ནི་མངོན་པར་འབྱུང་བའི་དུས་ལ་བབ། །ཅེས་སོགས་རབ་ཏུ་
བྱུང་ནས་མྱུར་དུ་འཚང་རྒྱ་བའི་མཛད་པ་སྟོན་དགོས་པར་རྒྱ་ཆེར་བསྐུལ་བ་ན་དེ་
བཞིན་དུ་མཛད་པར་དགོངས་ཤིང་། འདོད་པའི་ཡོན་ཏན་ཐམས་ཅད་མི་རྟག་པ་
- 20 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མི་བརྟན་པ་བསླུ་བའི་ཆོས་ཅན་ཤ་སྟག་དང༌། ལྷག་པར་བཙུན་མོའི་ཚོགས་ནི་མི་
གཙང་བའི་བུམ་པ་རྒྱན་གྱིས་བརྒྱན་པ་ལྟར་མི་སྡུག་པའི་རང་བཞིན་ཤ་སྟག་ཏུ་
གཟིགས་ཏེ་ཡིད་འབྱུང་བའི་གསུང་འདི་ལྟར་བྱོན་ཏེ། འདི་ན་བྱིས་པ་དེ་དག་ནི་
གསོད་པ་སྟེ། བསད་པའི་གནས་སུ་བསད་པར་བྱ་བ་གསོད་པ་དང་མཚུངས་
སོ། །འདི་ན་བྱིས་པ་དེ་དག་ནི་ཆགས་པ་སྟེ། ངན་སྐྱུགས་ཀྱིས་གང་བའི་སྣོད་རི་
མོ་ཅན་རྣམས་ལ་མི་མཁས་པ་ཆགས་པ་དང་མཚུངས་སོ། །འདི་ན་བྱིས་པ་དེ་དག་
ནི་འབྱིང་བ་སྟེ། གླང་པོ་ཆེ་ཆུར་བྱིང་བ་དང་མཚུངས་སོ། །འདི་ན་བྱིས་པ་དེ་དག་
ནི་བཙས་པ་སྟེ། བཙོན་རའི་ནང་གི་བཙོན་བཙས་པ་དང་མཚུངས་སོ། །འདི་ན་
བྱིས་པ་དེ་དག་ནི་མངོན་པར་དགའ་བ་སྟེ། ཕག་མི་གཙང་བ་ལ་དགའ་བ་དང་
མཚུངས་སོ། །འདི་ན་བྱིས་པ་དེ་དག་ནི་ཆགས་པ་སྟེ། ཁྱི་ཀེང་རུས་ལ་ཆགས་པ་
དང་མཚུངས་སོ། །འདི་ན་བྱིས་པ་དེ་དག་ནི་རབ་ཏུ་ལྷུང་བ་སྟེ། ཕྱེ་མ་ལེབ་མར་
མེའི་མེ་ལྕེར་ལྷུང་བ་དང་མཚུངས་སོ། །འདི་ན་བྱིས་པ་དེ་དག་ནི་ཐོགས་པ་སྟེ།
སྤྲེའུ་རྙེང་ལ་ཐོགས་པ་དང་མཚུངས་སོ། །འདི་ན་བྱིས་པ་དེ་དག་ནི་ཡོངས་སུ་
བཟུང་བ་སྟེ། ཉ་རྒྱས་ཟིན་པ་དང་མཚུངས་སོ། །འདི་ན་བྱིས་པ་དེ་དག་ནི་ཡོངས་
སུ་གཏུགས་པ་སྟེ། ཤ་འཚོང་གི་གནས་ཀྱི་ལུག་དང་མཚུངས་སོ། །འདི་ན་བྱིས་པ་
དེ་དག་ནི་བཙུགས་པ་སྟེ། སྡིག་པ་བྱེད་པ་གསལ་ཤིང་གི་རྩེ་མོ་ལ་བཙུགས་པ་
དང་མཚུངས་སོ། །འདི་ན་བྱིས་པ་དེ་དག་ནི་འགྱིང་ཞིང་ཐོགས་པ་སྟེ། གླང་པོ་ཆེ་
རྒན་པོ་འདམ་དུ་སོང་བ་དང་མཚུངས་སོ། །འདི་ན་བྱིས་པ་དེ་དག་ནི་ཕོངས་པ་སྟེ།
རྒྱ་མཚོ་ཆེན་པོར་གྲུའི་སྣམ་བུ་ཞིག་པ་དང་མཚུངས་སོ། །འདི་ན་བྱིས་པ་དེ་དག་ནི་
རབ་ཏུ་ལྷུང་བ་སྟེ། དམུས་ལོང་གཡང་ས་ཆེན་པོར་ལྷུང་བ་དང་མཚུངས་སོ། །འདི་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ན་བྱིས་པ་དེ་དག་ནི་ཡོངས་སུ་ཟད་པར་འགྱུར་བ་སྟེ། སའི་གཏིང་གི་མཚམས་སུ་
སོང་བའི་ ཆུ་ དང་ མཚུངས་སོ། །འདི་ན་བྱིས་ པ་དེ་དག་ནི་དུ་བ་འཐུལ་ བ་སྟེ།
བསྐལ་པ་ཟད་པའི་ས་ཆེན་པོ་དང་མཚུངས་སོ། །འདི་ན་བྱིས་པ་དེ་དག་ནི་འཁོར་
བ་སྟེ། རྫ་མཁན་གྱི་འཁོར་ལོའི་ཤུགས་དང་མཚུངས་སོ། །འདི་ན་བྱིས་པ་དེ་དག་
ནི་འབྲོག་འཆོལ་བ་སྟེ། དམུས་ལོང་རི་ལ་ཕྱིན་པ་དང་མཚུངས་སོ། །འདི་ན་བྱིས་
པ་དེ་དག་ནི་བཏགས་ཤིང་འཁོར་བ་སྟེ། ཁྱི་སྟོད་ཀྱིས་བཏགས་པ་དང་མཚུངས་
སོ། །འདི་ན་བྱིས་པ་དེ་དག་ནི་བརྩིས་པ་སྟེ། དཔྱིད་ཀྱི་རྩྭ་དང་ནགས་ཚལ་དང་
མཚུངས་སོ། །འདི་ན་བྱིས་པ་དེ་དག་ནི་ཡོངས་སུ་ཉམས་པ་སྟེ། ཟླ་བ་མར་གྱི་ངོའི་
ཟླ་བ་དང་ མཚུངས་སོ། །འདི་དག་ནི་ བྱིས་ པ་ རྣམས་ ལ་ཟ་བ་སྟེ། ཀླུ་ལ་ནམ་
མཁའ་ལྡིང་དང་མཚུངས་སོ། །འདི་དག་ནི་བྱིས་པ་རྣམས་ལ་འཆའ་བ་སྟེ། གྲུ་བོ་
ཆེ་ལ་ཆུ་སྲིན་ཆེན་པོ་དང་མཚུངས་སོ། །འདི་དག་ནི་བྱིས་པ་རྣམས་ལ་འཇོམས་པ་
སྟེ། མགྲོན་པོ་ལ་ཆོམ་པོ་མང་པོ་དང་མཚུངས་སོ། །འདི་དག་ནི་བྱིས་པ་རྣམས་ལ་
འཇིགས་པ་སྟེ། ཤིང་སཱ་ལ་ལ་རླུང་དམར་ཆེན་པོ་དང་མཚུངས་སོ། །འདི་དག་ནི་
བྱིས་པ་རྣམས་ལ་གསོད་པ་སྟེ། སྐྱེ་བ་པོ་ལ་སྤྲུལ་མི་གདུག་པ་དང་མཚུངས་སོ། །
བྱིས་པ་རྣམས་ནི་རོ་མྱང་བའི་འདུ་ཤེས་ཀྱིས་ཆོད་པ་སྟེ། རལ་གྲིའི་སོ་སྦྲང་རྩིས་
བསྐུས་པས་ཆོད་པ་བཞིན་ནོ། །འདི་དག་ནི་བྱིས་པ་རྣམས་ཁྱེར་བ་སྟེ། ཤིང་གི་
ཕུང་པོ་ཆུ་བོའི་ཆུས་ཁྱེར་བ་དང་མཚུངས་སོ། །འདི་དག་ནི་བྱིས་པ་རྣམས་ལ་རྩེ་བ་
སྟེ། བྱིས་པ་ཆུང་ངུ་རང་གི་གཅིན་རྟུག་ལ་རྩེ་བ་དང་མཚུངས་སོ། །འདི་དག་ནི་
བྱིས་པ་རྣམས་ཀུན་ཏུ་སྒྱུར་བ་སྟེ། གླང་པོ་ཆེ་ལ་ལྕགས་ཀྱུ་དང་མཚུངས་སོ། །འདི་
དག་ནི་བྱིས་པ་རྣམས་ལ་བསླུ་བ་སྟེ། གཡོན་ཅན་གྱིས་བྱིས་པའི་རང་བཞིན་ཅན་
- 22 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དག་སྲིད་པ་བཞིན་ནོ། །འདི་དག་ནི་བྱིས་པ་དེ་དག་གི་དགེ་བའི་རྩ་བ་ཟད་པར་
བྱེད་པ་སྟེ། རྒྱལ་པོ་ལ་དགའ་བའི་ནོར་དང་མཚུངས་སོ། །འདི་དག་ནི་བྱིས་པ་
རྣམས་ལ་འཆོས་པ་སྟེ། སྲིན་མོ་རྣམས་ཀྱིས་ཆད་པ་འཆོས་པ་དང་མཚུངས་སོ། །
བྱང་ཆུབ་སེམས་དཔས་རྣམ་པ་སུམ་ཅུ་རྩ་གཉིས་པོ་དེ་དག་གིས་བཙུན་མོའི་
འཁོར་ལ་ཡོངས་སུ་བརྟག་པ་བྱས་ནས། ལུས་ལ་མི་གཙང་བའི་འདུ་ཤེས་རྣམ་
པར་སྒོམ། མི་མཐུན་པའི་འདུ་ཤེས་ཉེ་བར་སྒྲུབ། སྨད་པའི་འདུ་ཤེས་སྐྱེད། རང་
གི་ལུས་ལ་ཡང་དེ་དང་འདྲ་བར་རྣམ་པར་སྒོམ། ལུས་ཀྱི་ཉེས་དམིགས་ཡང་དག་
པར་མཐོང་། ལུས་ལ་ལུས་སུ་མངོན་པར་ཞེན་པ་ལས་བསྐྱེད། སྡུག་པའི་འདུ་
ཤེས་རྣམ་པར་འཇིག །མི་སྡུག་པའི་འདུ་ཤེས་འཇུག་པར་བྱེད། འོག་གི་རྐང་པའི་
མཐིལ་ནས། སྟེང་གི་ཀླད་པ་མན་ཆད་མི་གཙང་བ་ལས་བྱུང་བ་དང༌། མི་གཙང་
བ་ལས་གྱུར་པ་དང་། རྟག་ཏུ་མི་གཙང་བ་ཟག་པར་མཐོང་ངོ༌། །ཞེས་སོགས་ཡིད་
འབྱུང་བའི་གསུང་རྒྱ་ཆེར་བྱོན་ཞིང་མྱུར་དུ་ཁྱིམ་ནས་ཁྱིམ་མེད་པར་རབ་ཏུ་འབྱུང་
བར་དགོངས་སོ། །སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་བྱའི་ཉམས་
ལེན་དུ་ཁྱེར་བར་བྱ་བ་ཡིན་པས། སྟོན་པ་ཐུགས་རྗེ་ཅན་དེ་ཉིད་རྒྱལ་པོའི་ཕོ་བྲང་
དུ་ཞུགས་ནས་གཞོན་ནུ་རོལ་རྩེད་ཀྱི་མཛད་པ་སྟོན་པའི་ཚེ་ཕྱོགས་བཅུའི་སངས་
རྒྱས་རྣམས་ཀྱིས་ཇི་ལྟར་བསྐུལ་བ་དང་། ལྷ་རྣམས་ཀྱིས་བསྐུལ་ནས་རྒ་བ་དང་ན་
བ་དང་འཆི་བའི་ངང་ཚུལ་ཇི་ལྟར་གཟིགས་པ་དང་། བཙུན་མོ་རྣམས་ཀྱིས་སིལ་
སྙན་དང་གླུའི་དབྱངས་བསྒྲགས་པ་ལས་འཁོར་བའི་ཉེས་དམིགས་རྒྱ་ཆེན་བསྟན་
པ་དང༌། འདོད་པའི་ཡོན་ཏན་རྣམས་ལ་སྨད་པའི་གསུང་ཇི་ལྟར་བྱོན་པ་ལྟར།
རྒྱལ་བའི་བསྟན་པ་ལ་རབ་ཏུ་འབྱུང་བར་འདོད་པ་རྣམས་ཀྱིས་འཁོར་བའི་ཉེས་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
དམིགས་སྒོ་དུ་མ་ནས་བསམས་ཏེ་ངེས་འབྱུང་ཤུགས་དྲག་ཏུ་བསྐྱེད་པ་དང་། ལྷག་
པར་ཚེ་འདིའི་ཕུན་ཚོགས་དང་འདོད་པའི་ཉེས་དམིགས་རིག་ནས་ཁྱིམ་གྱི་འདོད་
ཡོན་ལ་མ་ཆགས་པར་ངེས་འབྱུང་གི་བསམ་པ་ཤུགས་དྲག་པོས་རབ་ཏུ་འབྱུང་
བར་བྱེད་དགོས་པར་བསྟན་པ་ཡིན་ནོ། །དེ་ནས་བྱང་ཆུབ་སེམས་དཔའ་ངེས་པར་
རབ་ཏུ་འབྱུང་བའི་དུས་ལ་བབ་པ་ན་ཕྱི་རབས་ཀྱི་གདུལ་བྱ་རྣམས་ལ་རབ་ཏུ་
འབྱུང་བར་བྱེད་པ་ལ་ཕ་མས་མ་གནང་བ་དང་ཡུལ་དེའི་རྒྱལ་པོས་མ་གནང་ན་
རབ་ཏུ་འབྱུང་བ་མཐར་ཕྱིན་པ་ལ་གེགས་སུ་འགྱུར་བ་སོགས་དགག་བྱ་ཆེ་བས་ཕ་
མས་གནང་ཞིང་ཡུལ་དེའི་རྒྱལ་པོས་ཀྱང་མ་བཀག་པར་གནང་བ་ཞིག་དགོས་
ཞེས་འདོམས་ཕྱིར་ཡབ་རྒྱལ་པོ་ཟས་གཙང་མ་ལ་རབ་ཏུ་འབྱུང་བར་གསོལ་བར་
བཞེད་ནས། རྒྱལ་པོ་ཟས་གཙང་ གི་ ཁང་བཟང་དུ་བྱོན་ཏེ། ལྷ་ཅིག་བདག་ནི་
མངོན་པར་འབྱུང་བའི་དུས་བབ་རིགས། །གེགས་ཀྱང་མ་མཛད་མི་དགྱེས་པ་ཡང་
མ་ མཛོད་ ཅིག །རྒྱལ་ པོ་ གཉེན་ བཅས་ ཡུལ་ འཁོར་ བཅས་ ཏེ་ བཟོད་ བར་
གསོལ། །རྒྱལ་པོ་དེ་ནི་མཆི་མས་མིག་གང་འདི་སྐད་སྨྲས། ཁྱོད་ནི་ཕྱིར་ལྡོག་པ་
ཡི་ དགོས་ པ་ཅི་ཞིག་ཡོད། །བདག་ལ་དམ་ པ་ཅི་ སློང་ སྨོས་ཤིག་ ཐམས་ཅད་
སྦྱིན། །བདག་དང་ཕོ་བྲང་འཁོར་དང་ཡུལ་འཁོར་འདི་ཕན་ཐོགས། །དེའི་ཚེ་བྱང་
ཆུབ་སེམས་དཔས་སྙན་པའི་ཚིག་སྨྲས་པ། ལྷ་ཅིག་དམ་པ་བཞི་ འཚལ་ དེ་ནི་
བདག་ལ་སྩོལ། །གལ་ཏེ་སྩལ་བར་སྤྱོད་ན་མངའ་ནི་ཁྱོད་ལ་མཆིས། །འོན་ཀྱང་
རྟག་ཏུ་ཁྱིམ་ན་གཟིགས་ཤིང་འབྱུང་མི་འགྱུར། །ལྷ་ཅིག་བདག་ནི་རྒ་བས་ཚུགས་
པར་མི་འགྱུར་ཞིང་། །རྟག་ཏུ་མདོག་བཟང་དར་ལ་བབ་པས་གནས་པ་དང་། །
ནད་མ་མཆིས་པར་ཐོབ་ཅིང་ནད་ཀྱིས་མི་བཏབ་དང་། །ཚེ་དཔག་མ་མཆིས་པ་
-24 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དང་རྒུད་པར་མི་འགྱུར་འཚལ། །རྒྱལ་པོས་ཚིག་ཐོས་ཤིན་ཏུ་སྡུག་བསྔལ་ཉམ་
ཐག་སྟེ། །གཞོན་ནུ་གནས་མིན་སློང་བས་བདག་ལ་མཐུ་མེད་དོ། །བསྐལ་པར་
གནས་པའི་དྲང་སྲོང་རྣམས་ཀྱང་ནམ་དུ་ཡང་། །རྒ་ན་འཆི་བའི་འཇིགས་དང་རྒུད་
ལས་མ་ཐར་ཏོ། །ཞེས་རྒ་བ་དང་། ན་བ་དང་། འཆི་བ་དང་། རྒུད་པ་ལས་ཐར་
པའི་ ཐབས་ བདག་ ལ་ མ་ མཆིས་སོ་ཞེས་ཞུས་པ་ན། བྱང་ཆུབ་སེམས་དཔའ་
གཞོན་ནུ་དོན་ཐམས་ཅད་གྲུབ་པས་ཡབ་ལ་ཡང་གསོལ་བ། རྒ་ན་འཆི་བའི་
འཇིགས་དང་རྒུད་པར་མི་འགྱུར་བ། །ལྷ་ཅིག་གལ་ཏེ་མཆོག་བཞི་འདི་དག་མི་
སྩལ་ན། །གཞན་ཡང་མཆོག་གཅིག་གསོལ་གྱི་རྒྱལ་པོ་གསན་དུ་གསོལ། །འདི་
ནས་ཤི་འཕོས་ཉིང་མཚམས་སྦྱོར་བར་མི་འགྱུར་མཛོད། །ཅེས་གསུངས་པ་ན་
ཡབ་རྒྱལ་པོ་ཟས་གཙང་མས་འགྲོ་བ་མཐའ་དག་ལ་ཕན་པར་བཞེད་པ་རྗེས་སུ་
ཡི་ རང་ ངོ༌། ཁྱོད་ ཀྱི་ བསམ་ པ་ རྣམས་ ཡོངས་ སུ་ རྫོགས་ པར་ གྱུར་ཅིག །ཅེས་
གནང་ངོ༌། །དེ་ནས་སྔོན་གྱི་ཐུགས་བསྐྱེད་དང་སྨོན་ལམ་སྨིན་པའི་དུས་སུ་བབ་
པས་ གྲགས་ འཛིན་མ་དང་ ས་ འཚོ་མ་ ལ་ སོགས་ པའི་ བཙུན་མོ་དྲུག་ ཁྲི་ དང༌།
འཁོར་ལོས་སྒྱུར་བའི་རྒྱལ་པོའི་དཔལ་ཐམས་ཅད་འཆིལ་མའི་ཐལ་བ་བཞིན་དུ་
དོར་ནས་ཁང་བཟང་ཆེན་པོའི་སྟེང་དུ་ཕེབས་ནས་ཤར་ཕྱོགས་སུ་གཟིགས་ཏེ།
ཕྱོགས་བཅུའི་སངས་རྒྱས་ཐམས་ཅད་ལ་ཕྱག་བཙལ་ཏེ་ཐུགས་སྨོན་མཛད་པ་ན། །
ནམ་མཁའི་ཁམས་ཐམས་ཅད་ལྷའི་མཆོད་རྫས་ཀྱིས་གང་། ཤར་ ཕྱོགས་ནས་
སྐར་མ་རྒྱལ་ཡང་ཤར། དེ་ནས་ཀུན་འཛིན་ཅེས་པ་ས་ཕོ་བྱི་བ་ལོའི་ས་ག་ཟླ་བའི་
ཚེས་བརྒྱད་ཀྱི་ཐོ་རངས་ཀྱི་ཆ་ལ་རྟ་སྔགས་ལྡན་ལ་ཆིབས་ནས་འདུན་པས་སྣ་
འཁྲིད་དེ། སེར་སྐྱའི་གྲོང་ཁྱེར་ཆེན་པོ་ནས་ཤར་ཕྱོགས་སུ་རྒྱལ་པོ་ཆེན་པོ་བཞི་ལ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སོགས་པའི་ལྷ་བྱེ་བ་ཕྲག་མང་པོའི་མཆོད་རྫས་དང་བཅས་དཔག་ཚད་བཅུ་གཉིས་
འདས་པ་ཡུལ་སྤོང་བྱེད་ཀྱི་ས་ཆུ་ཀླུང་ཡིད་འོང་ལྡན་གྱི་འགྲམ་དུ་ཕེབས་པ་ན་ནམ་
ལངས་ཤིང་། ཆིབས་པ་ལས་བབས་ཏེ་རིན་པོ་ཆེ་རིན་ཐང་མེད་པའི་རྒྱན་རྣམས་
འདུན་པ་ལ་བསྐུར་ཏེ་ཕྱིར་སློག །ཉིད་ཀྱི་དབུ་སྐྲ་ཉིད་ཀྱིས་གསིལ་ཞིང་བརྒྱ་བྱིན་
གྱིས་གོས་ངུར་སྨིག་ཕུལ། ཀ་ཤི་ཀའི་གོས་ཀྱི་ན་བཟའ་རིན་ཐང་མེད་པ་རྣམས་
བརྒྱ་བྱིན་ལ་གནང་བས་བརྒྱ་བྱིན་གྱིས་སྤྱི་བོའི་གཙུག་ཏུ་ཁྱེར་ཏེ་སུམ་ཅུ་རྩ་གསུམ་
ན་མཆོད་པའི་གནས་སུ་བཞུགས། དེ་ལྟར་རབ་ཏུ་བྱུང་བའི་གནས་དེར་འདུན་
པས་མཆོད་རྟེན་བརྩེགས་པ་ལ་མཆོད་རྟེན་རྣམ་དག་ཅེས་ཀྱང་བྱ། རབ་ཏུ་བྱུང་
བའི་མཆོད་རྟེན་ཞེས་ཀྱང་གྲགས་སོ། །ཚུལ་འདི་དག་ཀྱང་ཕྱི་རབས་ཀྱི་གདུལ་བྱ་
རྣམས་ལ་འདོམས་པའི་ཕྱིར་མཛད་པ་སྟེ། རབ་བྱུང་རྣམ་པར་དག་པར་བྱེད་པ་ལ་
བརྗེ་བ་རྣམ་པ་གསུམ་བྱེད་དགོས་པར་གསུངས་ཏེ། བརྗེ་བ་གསུམ་ནི། རྟགས་ཆ་
ལུགས་ བརྗེ་བ། བསམ་ པ་ བརྗེ་ བ། མིང་ བརྗེ་ བ་ གསུམ་ མོ། །སྟོན་ པས་ སྔོན་
འཁོར་ལོས་བསྒྱུར་བའི་དཔལ་ཐམས་ཅད་མཆིལ་མའི་ཐལ་བ་ལྟར་དོར་ཏེ་ཐ་ན་
སྐུ་ལ་བཞེས་པའི་ན་བཟའ་ཀ་ཤིའི་རས་དང་རྒྱན་ཐམས་ཅད་དོར་ཏེ་ངུར་སྨྲིག་
བཞེས་ཤིང་དབུ་སྐྲ་ལྕང་ལོའང་གཅོད་པར་མཛད་པ་བཞིན་དུ་བྱ་དགོས་པ་དང༌།
བསམ་པ་སྔར་བཤད་པ་དེ་ལྟར་དུ་བྱ་དགོས་པ་དང༌། ཕ་མས་བཏགས་པའི་མིང་
ཡང་དོར་དགོས་པ་ནི་སྟོན་པ་མངོན་པར་རྫོགས་པར་སངས་རྒྱས་ནས་ཝཱ་ར་ཎཱ་
སིར་གཤེགས་པའི་ཚེ་ཀུན་ཏུ་རྒྱུ་ཉེར་འགྲོས་དགེ་སྦྱོང་གང་ནས་ཡིན་ཇི་ལྟར་ཡིན་
ཞེས་དྲིས་པའི་ཚེ། ཉེར་འགྲོ་ང་ནི་རྒྱལ་བ་སྟེ། ཞེས་སྔར་ཕོ་བྲང་དུ་བཞུགས་པའི་
དུས་ཀྱི་མཚན་བསྒྱུར་ཏེ་རྒྱལ་བ་ཞེས་གསུངས་པ་དང༌། ཝཱ་ར་ཎཱ་སིར་ཕེབས་པའི་
6 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ཚེ་ལྔ་སྡེས་སྔར་ཕོ་བྲང་དུ་བཞུགས་པའི་སྐབས་ལྟར་ཚེ་དང་ལྡན་པ་གོའུ་ཏ་མ་ཞེས་
པ་དང་། དོན་ཐམས་ཅད་གྲུབ་པ་ཞེས་སོགས་གདུང་དང་མཚན་ནས་བརྗོད་པ་ན།
སྟོན་པས་ལྔ་སྡེ་ལ། དེ་བཞིན་གཤེགས་པ་ལ་གདུང་དང་མཚན་ནས་མ་བརྗོད་
ཅིག །ཅེས་སྔར་ཁབ་ཏུ་བཞུགས་པའི་སྐབས་ཀྱི་མཚན་དོར་ཏེ་དེ་བཞིན་གཤེགས་
པ་ཞེས་བརྗོད་དགོས་པར་གསུངས་པ་ལྟ་བུའོ། །འདི་དག་ལ་ལེགས་པར་དཔྱོད་
ཤེས་ན་དམ་པའི་ཆོས་འདུལ་བ་ལ་རབ་ཏུ་བྱུང་བ་རྣམ་པར་དག་པ་ཞིག་བྱེད་པ་ལ་
ཚེ་འདིའི་གཉེན་ཉེ་དུ་ནོར་ལོངས་སྤྱོད་གང་ལའང་མ་ཆགས་པ་ཞིག་དང་ཐ་ན་མིང་
དང་རུས་ཚུན་ཆད་ཀྱང་སྤོས་ཏེ་གང་ལའང་མ་ཆགས་པ་ཞིག་དགོས་པར་གོ་ནུས་
སོ། །དེ་ནས་བྱང་ཆུབ་སེམས་དཔས་རབ་ཏུ་བྱུང་བའི་ཆ་ལུགས་ཀྱིས་ལྗོངས་རྒྱུ་
ཤིང་གཅིག་པུར་བྱོན་ཏེ་རྒྱལ་པོ་གཟུགས་ཅན་སྙིང་པོའི་ཡུལ་དུ་བསོད་སྙོམས་ལ་
ཕེབས་པ་ན་ཡུལ་དེའི་མི་ཐམས་ཅད་ཀྱིས་སྐུ་མཐོང་བ་ཙམ་གྱིས་ངོ་མཚར་ཏེ་
འགའ་ཞིག་གིས་ཚངས་པ་ཆེན་པོ་འདིར་གཤེགས་སོ་ཞེས་ཟེར། འགའ་ཞིག་གིས་
བརྒྱ་བྱིན་ འདིར་ གཤེགས་ སོ་ ཞེས་ ཟེར་ བ་ སོགས་ ཀུན་ ངོ་ མཚར་ བའི་ ཅ་ཅོ་
བསྒྲགས་པ་ན་རྒྱལ་པོ་གཟུགས་ཅན་སྙིང་པོས་བྱང་ཆུབ་སེམས་དཔའི་དྲུང་དུ་ཕྱིན་
ཏེ་ཞབས་གཉིས་ལ་མགོ་བོས་ཕྱག་བྱས་ཏེ་འདི་ལྟ་བུའི་བསོད་ནམས་ཀྱི་དཔལ་
ཆེན་ པོ་ དང་ ལྡན་ པ་ སློང་མོས་ འཚོ་ བ་ མི་ རིགས་ ཀྱིས། བདག་ གི་ ཕོ་ བྲང་དུ་
བཞུགས་ཏེ་རྒྱལ་སྲིད་མཛོད་ཅིག་ཅེས་ཞུས་པ་ན་བྱང་ཆུབ་སེམས་དཔས་རྒྱལ་པོ་
གཟུགས་ཅན་སྙིང་པོ་ལ་འདི་སྐད་ཅེས་གསུངས་ཏེ། ཁོ་བོ་འདོད་པའི་ཡོན་ཏན་མི་
འདོད་དོ། །འདོད་པ་དུག་འདྲ་ཉེས་པ་མཐའ་ཡས་ལྡན། །སེམས་ཅན་དམྱལ་དང་
ཡི་དྭགས་དུད་འགྲོར་ལྟུང་། །མཁས་པས་སྨད་ཅིང་འདོད་པ་འཕགས་མ་ཡིན། ཁོ་
27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བོས་ངར་སྣབས་རུལ་པ་བཞིན་དུ་དོར། །འདོད་པ་ཤིང་གི་འབྲས་བུ་བཞིན་དུ་
ལྟུང་། །ཇི་ལྟར་སྤྲིན་དང་ཆར་སྤྲིན་བཞིན་དུ་འགྲོ །མི་བརྟན་འགྱུར་ལས་ཇི་ལྟར་
རླུང་བཞིན་འགྲོ །དགེ་བ་ཐམས་ཅད་རྣམ་པར་མཐོར་ཞིང་སླུ། །དེ་བཞིན་འདོད་
པ་མི་རྙེད་ཕྱིར་ཡང་གདུངས། །རྙེད་དུ་ཟིན་ཀྱང་ཆོག་པར་འཛིན་མི་འགྱུར། །གང་
ཚེ་དབང་པོ་མ་རུང་རབ་གྱུར་པ། །དེ་ཚེ་འདོད་པ་སྡུག་བསྔལ་དྲག་ཆེན་སྐྱེད། །
རྒྱལ་བ་ལྷ་ ཡི་འདོད་ པ་ གང་ ཡིན་དང་། །མི་ཡི་འདོད་ པ་བཟང་ པོ་ གང་ ཡིན་
པའི། །འདོད་པ་ཐམས་ཅད་མི་གཅིག་གིས་ཐོབ་ཀྱང་། །དེ་ལ་ཆོག་པ་མེད་དེ་ཡང་
ཚོལ་ལོ། །རྒྱལ་པོ་གང་དག་ཞི་ཞིང་དུལ་གྱུར་པ། །འཕགས་པ་ཟག་མེད་ཆོས་ཀྱི་
འདུ་ཤེས་ཀྱང་། །ཤེས་རབ་མཁས་པས་ཆོག་པ་དེ་ལེགས་མཆོག །འདོད་པའི་
ཡོན་ཏན་ཆོག་པ་ཅུང་ཟད་མེད། །རྒྱལ་པོའི་འདོད་པ་དག་ལ་བརྟེན་བྱས་ཤིང་། །
སྔོན་ཆད་འདུས་བྱས་པ་ཡི་མཐའ་མ་མེད། །ཇི་ལྟར་མི་དག་ལན་ཚྭའི་ཆུ་འཐུངས་
བཞིན། །འདོད་པ་བསྟེན་ན་ཕྱིར་ཞིང་སྲེད་པ་འཕེལ། །རྒྱལ་པོའི་ལུས་ལ་ཡང་
ལྟོས་དེ་མི་བརྟན། །སྙིང་པོ་མེད་དེ་སྡུག་བསྔལ་འཁྲུག་འཁོར་བཞིན། །བུ་ག་དགུ་
ཡི་སྒོ་ནས་རྟག་ཏུ་འཛག །རྒྱལ་པོ་ཁོ་བོ་འདོད་པའི་འདོད་ཆགས་མེད། ཁོ་བོས་
འདོད་པ་མང་དང་དེ་བཞིན་དུ། །ལྟ་ན་སྡུག་པའི་བུད་མེད་སྟོང་བོར་ཏེ། །མཆོག་
ཞི་བྱང་ཆུབ་དམ་པ་ཐོབ་འདོད་ནས། ཁོ་བོ་སྲིད་ལ་མི་དགའ་ངེས་པར་འབྱུང༌། །
ཞེས་གསུངས་པ་ན་རྒྱལ་པོ་གཟུགས་ཅན་སྙིང་པོ་འཁོར་དང་བཅས་པས་མཆི་མ་
ཕྱུང་སྟེ་ཕྱག་འཚལ་ནས་མངོན་པར་རྫོགས་པར་སངས་རྒྱས་པ་ན་བདག་ཅག་
རྗེས་ སུ་གཟུང་དུ་གསོལ་ཞེས་གསོལ་བ་བཏབ་བོ། །དེ་ནས་བྱང་ཆུབ་སེམས་
དཔས་དཀའ་ཐུབ་ཀྱིས་གྲོལ་བར་འདོད་པའི་མུ་སྟེགས་རྣམས་ཀྱི་ང་རྒྱལ་བཅག་
- 28 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
པ་དང་། རྗེས་འཇུག་རྣམས་ལའང་དམ་པའི་ཆོས་འདུལ་བ་འདི་ལ་རབ་ཏུ་བྱུང་བ་
རྣམས་ཀྱིས་ཁྱིམ་གྱི་འདོད་ཡོན་སྤངས་ཏེ་འཚོ་བ་དཀའ་ཐུབ་ལ་གནས་ནས་དབེན་
པའི་གནས་སུ་བསྒྲུབ་པ་བྱ་དགོས་སོ་ཞེས་བསྐུལ་བ་སོགས་དགོས་པ་ཁྱད་པར་
ཅན་མང་དུ་གཟིགས་ནས་ནེ་རཉྫནའི་ཆུ་ཀླུང་གི་འགྲམ་དུ་ལོ་དྲུག་ཏུ་དཀའ་བ་
སྤྱད་དེ་བསམ་གཏན་ལ་རྩེ་གཅིག་ཏུ་བཞུགས་སོ། །དེ་ནས་འཚང་རྒྱ་བའི་དུས་ལ་
བབ་པ་ན་བསམ་གཏན་དེ་ལས་བཞེངས་ཏེ། བསྐལ་པ་མང་པོ་ནས་སྨོན་ལམ་
བཏབ་པའི་མཐུ་ཅན་ཞིང་པའི་བུ་མོ་ལེགས་སྐྱེས་མས་བ་མཆོག་སྟོང་གི་འོ་མ་ཉིང་
ཁུར་བྱས་པའི་ཞོ་ཕུལ་བ་གསོལ་ཏེ། མ་ག་དྷ་རྡོ་རྗེའི་གདན་དུ་ཕེབས་ནས་ལྷའི་
དབང་པོ་བརྒྱ་བྱིན་རྩྭ་འཚོང་གི་ཁྱེའུའི་གཟུགས་སུ་སྤྲུལ་པ་བཀྲ་ཤིས་ཞེས་བྱ་བ་
ལས་རྩྭ་དུར་པ་བཞེས་ཏེ། ཨ་ཤད་ཐ་ཞེས་བྱ་བའི་བྱང་ཆུབ་ཀྱི་ཤིང་དྲུང་དུ་གདུལ་
བྱ་ཐུན་མོང་བ་རྣམས་ཀྱི་སྣང་ངོར་རྩྭ་དུར་བའི་སྟན་དང༌། ཐུན་མོང་མིན་པར་སེང་
གེའི་ཁྲི་ཆེན་པོའི་སྟེང་དུ་བཞུགས་ནས་སྲོད་ལ་བདུད་བྱེ་བ་ཕྲག་དུང་ཕྱུར་བྱམས་
པའི་ཏིང་ངེ་འཛིན་གྱིས་བཏུལ་ནས་དགུང་ལོ་སོ་ལྔ་ལ་བབ་པ་རྒྱལ་བ་ཞེས་པ་
ཤིང་ཕོ་རྟའི་ལོ་ས་ག་ཟླ་བའི་ཚེས་བཅོ་ལྔའི་ཐོ་རངས་རྒྱལ་རྔ་བརྡུང་པའི་ཚོད་ཙམ་
ན་ཕྱོགས་བཅུའི་ཞིང་ནས་ལྷགས་པའི་བྱང་ཆུབ་སེམས་དཔའ་རྣམས་དང་། ཚངས་
པ་དང་། བརྒྱ་བྱིན་ལ་སོགས་པའི་ལྷ་དང་། ཀླུ་དང་། གནོད་སྦྱིན་ལ་སོགས་པ་
དབང་ཆེ་བར་གྲགས་པའི་མཐུ་བོ་ཆེ་ནམ་མཁའི་དབྱིངས་ཐམས་ཅད་ཡོངས་སུ་
གང་བ་རྣམས་ཀྱིས་མཆོད་པའི་ཚོགས་ཚད་མེད་པ་དང་བཅས་མངོན་པར་རྫོགས་
པར་སངས་རྒྱས་པའི་ཚུལ་བསྟན་ཏོ། །དེ་ནས་དེ་བཞིན་གཤེགས་པ་སེང་གེའི་
ཁྲིའི་སྟེང་ནས་ཤིང་ཏ་ལ་བདུན་ཙམ་གྱི་ཚད་དུ་ནམ་མཁར་འཕགས་ནས་བཞུགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཤིང༌། བྱང་ཆུབ་སེམས་དཔའ་རྣམས་དང་། ལྷ་རྣམས་ཀྱིས་མེ་ཏོག་གི་ཆར་ཕབ་
པས་ས་གཞི་ཐམས་ཅད་ཡོངས་སུ་ཁྱབ་བོ། །དེ་ནས་དེ་བཞིན་གཤེགས་པའི་སྐུ་
ལས་འོད་ཟེར་འཕྲོས་པས་འཇིག་རྟེན་ཐམས་ཅད་འོད་ཀྱིས་ཁྱབ་ཅིང་། ས་འོག་
དང་གླིང་བར་གྱི་མུན་པ་རྣམས་ཀྱང་སྣང་བ་ཆེན་པོས་ཁྱབ། སྐད་ཅིག་དེ་ལ་ངན་
སོང་ཐམས་ཅད་རྒྱུན་བཅད་དེ་སེམས་ཅན་ཐམས་ཅད་བདེ་བ་ལ་འགོད་པར་
མཛད་དོ། །དེ་ལྟར་མངོན་པར་རྫོགས་ པར་ སངས་རྒྱས་ནས་ཞག་བདུན་ཕྲག་
བདུན་གྱི་རིང་ལ་བྱང་ཆུབ་ཀྱི་ཤིང་ལ་གཟིགས་པ་དང་། སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ལ་རྒྱང་རིང་དུ་འཆག་པ་སོགས་མཛད་ཅིང་། ཟབ་ཞི་
སྤྲོས་ བྲལ་འོད་ གསལ་ འདུས་མ་བྱས། །བདུད་ རྩི་ ལྟ་ བུའི་ཆོས་ཤིག་ ཁོ་བོས་
རྙེད། །སུ་ལ་བསྟན་ཀྱང་གོ་བར་མི་ནུས་པས། །མི་སྨྲ་ནགས་ཀྱི་ཚལ་དུ་གནས་
པར་བྱ། །ཞེས་གདུལ་བྱ་ཐུན་མོང་བའི་སྣང་ངོར་ཆོས་མི་གསུང་བའི་ཚུལ་མཛད་
པ་ན། ལྷ་ཚངས་པ་དང་བརྒྱ་བྱིན་གཉིས་ལྷའི་འཁོར་གྲངས་མེད་པ་དང་བཅས་ཏེ་
ལྷགས་ནས་ཆོས་ཀྱི་འཁོར་ལོ་བསྐོར་བར་གསོལ་བ་ལན་མང་དུ་བཏབ། ལྷག་
པར་སྟོང་གསུམ་མི་མཇེད་ཀྱི་བདག་པོ་ཚངས་པ་ཆེན་པོ་གཙུག་ཕུད་ཅན་ཚངས་
པའི་འཁོར་འབུམ་ཕྲག་དྲུག་ཅུ་རྩ་བརྒྱད་ཀྱིས་བསྐོར་ཏེ། དེ་བཞིན་གཤེགས་པའི་
ཞབས་ལ་མགོ་བོས་ཕྱག་འཚལ་ཏེ་ཐལ་མོ་སྦྱར་ནས། དེ་བཞིན་གཤེགས་པ་ལ་
འདི་སྐད་ཅེས་གསོལ་ཏོ། །འདི་ལྟར་དེ་བཞིན་གཤེགས་པས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་སངས་རྒྱས་ནས་ཀྱང་ཆོས་མི་སྟོན་པར་
ཐུགས་ལས་ཆུང་ངུ་ལ་ཐུགས་བཏུད་པས། ཀྱེ་མའོ་བཅོམ་ལྡན་འདས་འཇིག་རྟེན་
འདི་ནི་མ་རུང་ངོ༌། །ཀྱེ་མའོ་བཅོམ་ལྡན་འདས་འཇིག་རྟེན་འདི་ནི་རབ་ཏུ་མ་རུང་
- 30 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ངོ༌། །སེམས་ཅན་རྣམ་པ་བཟང་པོ་གོ་སླ་བ། བཅོམ་ལྡན་འདས་ཀྱིས་གསུངས་
པའི་དོན་འཚལ་བར་རྔོ་ཐོག་པ། སྐལ་བ་དང་ལྡན་པ། ནུས་པ་དང་ལྡན་པ་དག་
མཆིས་ཏེ། དེ་ ལྟ་ ལགས་ པས་ བཅོམ་ ལྡན་ འདས་ ཆོས་ ལེགས་ པར་ བསྟན་ དུ་
གསོལ། བདེ་བར་ གཤེགས་ པ་ ཆོས་ བསྟན་དུ་གསོལ། ཞེས་ གསོལ་བ་བཏབ་
ཅིང་། སླར་ཡང་ཚིགས་སུ་བཅད་དེ་གསོལ་བ་བཏབ་པ། ཡེ་ཤེས་ཆེན་པོ་མཆོག་
གི་དཀྱིལ་འཁོར་བསྒྲུབས་ནས་ནི། །ཕྱོགས་བཅུ་དག་ཏུ་འོད་ཟེར་རྣམ་པར་འགྱེད་
མཛད་དེ། །ཡེ་ཤེས་ཟེར་གྱིས་མི་ཡི་པདྨ་ཁ་འབྱེད་པ། །སྨྲ་བའི་ཉི་མ་དེ་རིང་ཅི་
སླད་བཏང་སྙོམས་བཞུགས། །འཕགས་པའི་ནོར་ལ་སེམས་ཅན་དག་ནི་མགྲོན་
གཉེར་ཏེ། །སྲོག་ཆགས་བྱེ་བ་མང་པོ་དབུགས་ཕྱུང་མཛད་ནས་ནི། །གང་སླད་མི་
གསུང་འགྲོ་ལ་བཏང་སྙོམས་མཛད་པ་འདི། །འཇིག་རྟེན་རྩ་ལག་ཁྱོད་ལ་རིགས་
པ་མ་ལགས་སོ། །དམ་པའི་ཆོས་ཀྱི་རྔ་བོ་ཆེ་ནི་བརྡུང་དུ་གསོལ། །དམ་པའི་ཆོས་
ཀྱི་དུང་ནི་ མྱུར་དུ་འབུད་དུ་གསོལ། །ཆོས་ཀྱི་མཆོད་སྡོང་ཆེན་པོ་བསྒྲེང་བར་
མཛད་དུ་གསོལ། །ཆོས་ཀྱི་མར་མེ་ཆེན་པོ་འབར་བར་མཛད་དུ་གསོལ། །ཆོས་ཆུ་
མཆོག་གི་ཆར་པ་རབ་ཏུ་དབབ་ཏུ་གསོལ། །སྲིད་པའི་རྒྱ་མཚོར་གནས་པ་འདི་
དག་ བསྒྲལ་ དུ་ གསོལ། །ནད་ ཆེན་ ཉོན་མོངས་ འདི་ ལས་ ཐར་ བར་ མཛད་ དུ་
གསོལ། །ཞེས་གསོལ་བ་བཏབ། དེ་བཞིན་དུ་ཕྱོགས་བཅུ་ནས་ལྷགས་པའི་བྱང་
ཆུབ་སེམས་དཔའ་རྣམས་དང༌། བརྒྱ་བྱིན་ལ་སོགས་པའི་འདོད་པའི་ལྷ་གྲངས་
མེད་པ་རྣམས་ཀྱིས་ཀྱང་གསོལ་བ་བཏབ་པ་ན་ཝཱ་ར་ཎཱ་སི་དྲང་སྲོང་ལྷུང་བ་རི་
དྭགས་ཀྱི་ནགས་སུ་བྱོན་ནས་འདི་སྙམ་དུ་དགོངས་ཏེ། སྔོན་གྱི་ཡང་དག་པར་
རྫོགས་པའི་སངས་རྒྱས་རྣམས་གང་དུ་བཞུགས་ནས་ཆོས་ཀྱི་འཁོར་ལོ་བསྐོར་
31-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྙམ་པ་དང་། ས་ཕྱོགས་གང་དུ་སྔོན་གྱི་དེ་བཞིན་གཤེགས་པ་རྣམས་ཀྱིས་ཆོས་ཀྱི་
འཁོར་ལོ་བསྐོར་བའི་ས་ཕྱོགས་དེར་རིན་པོ་ཆེ་སྣ་བདུན་གྱི་ཁྲི་སྟོང་བྱུང་བར་གྱུར་
ཏོ། །དེ་ནས་སྟོན་པ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་སྔོན་
གྱི་དེ་བཞིན་གཤེགས་པ་རྣམས་ལ་གུས་པར་མཛད་པའི་ཕྱིར་ཁྲི་གསུམ་ལ་སྐོར་བ་
མཛད་ནས། སེང་གེ་ལྟར་བག་ཚ་བ་མི་མངའ་བར་ཁྲི་བཞི་པ་ལ་སྐྱིལ་མོ་ཀྲུང་
བཅས་ཏེ་བཞུགས་སོ། །དེ་ནས་སྐུ་ལས་འོད་ཟེར་འཕྲོས་ པས་ འཇིག་རྟེན་གྱི་
ཁམས་ཐམས་ཅད་སྣང་བར་བྱས་ཤིང་། ཕྱོགས་བཅུའི་ཞིང་ནས་བྱང་ཆུབ་སེམས་
དཔའ་གྲངས་མེད་མུ་མེད་པ་དག་ཀྱང་ཆོས་ཉན་པའི་ཕྱིར་ཞིང་འདིར་ལྷགས།
ཚངས་པ་དང་བརྒྱ་བྱིན་ལ་སོགས་པ་ཞིང་འདི་ཉིད་ཀྱི་མཐུ་བོ་ཆེ་རྫུ་འཕྲུལ་ཅན་
དབང་ཆེ་བར་གྲགས་པ་ཐམས་ཅད་ཀྱང་འདུས་ཏེ་དེ་བཞིན་གཤེགས་པའི་ཞབས་
ལ་མགོ་བོས་ཕྱག་འཚལ་ནས་དེ་བཞིན་གཤེགས་པ་ལ་སྐྱེ་བོ་མང་པོ་ལ་སྨན་པ་
དང༌། སྐྱེ་བོ་མང་པོ་ལ་བདེ་བ་དང་། འཇིག་རྟེན་ལ་ཐུགས་བརྩེ་བ་དང་། སྐྱེ་བོ་
ཕལ་པོ་ཆེ་དང་། ལྷ་དང་མི་རྣམས་ཀྱི་དོན་དང་། སྨན་པ་དང་། བདེ་བའི་སླད་དུ།
བཅོམ་ ལྡན་འདས་ཆོས་ཀྱི་འཁོར་ལོ་བསྐོར་དུ་གསོལ། བདེ་བར་གཤེགས་པ་
ཆོས་ཀྱི་འཁོར་ལོ་བསྐོར་དུ་གསོལ། བཅོམ་ལྡན་འདས་ཆོས་ཀྱི་མཆོད་སྦྱིན་མཛད་
དུ་གསོལ། ཆོས་ཀྱི་ཆར་ཆེན་པོ་དབབ་ཏུ་གསོལ། །ཆོས་ཀྱི་རྒྱལ་མཚན་ཆེན་པོ་
བསྒྲེང་དུ་གསོལ། ཆོས་ཀྱི་དུང་ཆེན་པོ་བུད་དུ་གསོལ། ཆོས་ཀྱི་རྔ་ཆེན་པོ་བརྡུང་དུ་
གསོལ། ཞེས་ཆོས་ཀྱི་འཁོར་ལོ་བསྐོར་བར་བསྐུལ་ཏོ། །དེ་ནས་ཅང་མི་གསུང་
བས་ཆོས་སྟོན་པར་ཞལ་གྱིས་བཞེས་པ་ན་ཚངས་པ་ཆེན་པོ་གཙུག་ཕུད་ཅན་གྱིས་
འཛམ་བུ་ཆུ་བོའི་གསེར་ལས་བྱས་པའི་ཆོས་ཀྱི་འཁོར་ལོ་རྩིབས་སྟོང་པ་རིན་པོ་ཆེ་
- 32 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཐམས་ཅད་ཀྱིས་སྨྲས་པ། ལྷའི་མེ་ཏོག་དང་ན་བཟའ་ལ་སོགས་པ་མཆོད་པའི་
ཚོགས་དཔག་ཏུ་མེད་པ་དང་བཅས་པ་ཕུལ་ཏེ། ཆོས་ཀྱི་འཁོར་ལོ་མྱུར་དུ་བསྐོར་
བར་གསོལ་བ་བཏབ་པ་ན། ཤིང་རྟ་ཟླ་བ་དྲུག་པའི་ཚེས་བཞིའི་ཐོ་རངས་ཀྱི་དུས་
སུ་ཀོའུ་དི་ནྱ་ལ་སོགས་པའི་ལྔ་སྡེ་རྣམས་དང་། ཕྱོགས་བཅུ་ནས་ལྷགས་པའི་བྱང་
ཆུབ་ སེམས་ དཔའ་ རྣམས་ དང་། ཚངས་ པ་ དང་། བརྒྱ་བྱིན་དང༌། ལྷའི་སྲས་པོ་
བརྒྱད་ཁྲིས་གཙོ་བྱས་པའི་ལྷའི་འཁོར་གྲངས་མེད་པ་དང༌། གཞན་ཡང་གནོད་
སྦྱིན་དང་ཀླུ་ལ་སོགས་པ་ས་དང་ནམ་མཁའི་དབྱིངས་ཐམས་ཅད་ཡོངས་སུ་གང་
བའི་འཁོར་གྱི་དཀྱིལ་འཁོར་ཆེན་པོ་ལ་ཆོས་ཀྱི་འཁོར་ལོ་བསྐོར་ཏེ། དེ་ཡང་ལྔ་སྡེ་
གདུལ་བྱའི་གཙོ་བོར་བྱས་ནས། དགེ་སློང་དག་འདི་ནི་སྡུག་བསྔལ་འཕགས་པའི་
བདེན་པ་སྟེ་ཤེས་པར་བྱའོ། །འདི་ནི་ཀུན་འབྱུང་འཕགས་པའི་བདེན་པ་སྟེ་སྤང་
བར་བྱའོ། །འདི་ནི་འགོག་པ་འཕགས་པའི་བདེན་པ་སྟེ་མངོན་དུ་བྱའོ། །འདི་ནི་
ལམ་འཕགས་པའི་བདེན་པ་སྟེ་བསྒོམ་པར་ བྱའོ། །ཞེས་སོགས་གསུངས་པས།
ཀུན་ཤེས་ཀོའུ་དི་ནྱའི་རྒྱུད་ལ་མཐོང་ལམ་སྐྱེས་ཏེ། ལྷ་རྣམས་ཀྱིས་ཆེད་དུ་བརྗོད་
ནས་མེ་ཏོག་གི་ཆར་པུས་མོ་ནུབ་ཙམ་ཕབ་སྟེ། ས་རྣམ་པ་དྲུག་ཏུ་གཡོས་སོ། །དེ་
ནས་སླར་ཡང་བདེན་པ་བཞི་ལན་གཉིས་སུ་བཟླས་ཏེ་གསུངས་པས་ལྔ་སྡེ་ལྷག་མ་
རྣམས་ཀྱི་རྒྱུད་ལ་མཐོང་ལམ་བསྐྱེས་ཤིང་ཀོའུ་དི་ནྱས་དགྲ་བཅོམ་ཐོབ་སྟེ་སྣམ་
སྦྱར་གྱི་རྒྱལ་མཚན་འཛིན་པའི་མཆོག་ཏུ་ལུང་བསྟན་ཏོ། །དེ་ནས་སླར་ཡང་བདེན་
པ་བཞི་ལན་གསུམ་དུ་བཟླས་ཏེ་རྒྱ་ཆེར་གསུངས་པས་ལྔ་སྡེ་ལྷག་མ་རྣམས་ཀྱིས་
ཀྱང་དགྲ་བཅོམ་ཐོབ་སྟེ། སྟོན་པ་ཡང་དག་པར་རྫོགས་པའི་སངས་རྒྱས། དེས་
བསྟན་པའི་ལུང་གི་ཆོས། ཆོས་དེའི་དོན་ཉམས་སུ་བླངས་པས་འབྲས་བུ་མངོན་དུ་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱུར་པ་འཕགས་པ་དགྲ་བཅོམ་པའི་ཚོགས་ཏེ། དཀོན་མཆོག་གསུམ་མངོན་དུ་
གྱུར་ནས་འཇིག་རྟེན་འདིར་རྒྱལ་བའི་བསྟན་པ་ཐོག་མར་བྱོན་པ་ཡིན་ཞིང་། དུས་
དེ་ལ་ཆོས་འཁོར་བསྐོར་བའི་དུས་ཞེས་ཡོངས་སུ་གྲགས་སོ། །དེ་ནས་དམ་པའི་
ཆོས་འདུལ་བ་ཐོག་མར་ཇི་ལྟར་གསུངས་ཚུལ་ནི། སྟོན་པ་མངོན་པར་རྫོགས་པར་
སངས་རྒྱས་ནས་ཝཱ་ར་ཎཱ་སིར་ཐོག་མར་ཆོས་འཁོར་བསྐོར་བའི་ཚེ་ལྔ་སྡེ་གདུལ་
བྱའི་གཙོ་བོར་མཛད་དེ། ལྔ་སྡེ་ནི་གཞོན་ནུ་དོན་ཐམས་ཅད་གྲུབ་པ་ཁབ་ནས་བྱུང་
སྟེ་གཅིག་པུར་གཤེགས་པ་ན། རྒྱལ་པོ་ཟས་གཙང་གིས་གཞོན་ནུ་རིམ་གྲོ་བ་མེད་
པར་འཁྱམས་པ་ཐོས་ནས་རིམ་གྲོ་བྱེད་པ་གསུམ་བརྒྱ་བཏང་། ཤཱཀྱ་ལེགས་པར་
རབ་སད་ཀྱིས་ཀྱང་དེ་བཞིན་དུ་ཐོས་ནས་རིམ་གྲོ་བྱེད་པ་ཉིས་བརྒྱ་བཏང་ངོ༌། །དེ་
ནས་བྱང་ཆུབ་སེམས་དཔས་དཀའ་ཐུབ་ཀྱི་ནགས་གང་བར་སྤྱོད་པས་བདུད་རྩི་
ཐོབ་མི་ནུས་པར་དགོངས་ནས་ཡུམ་གྱི་ཕྱོགས་ནས་གཉིས། ཡབ་ཀྱི་ ཕྱོག་ནས་
གསུམ་ཁྲིད་དེ། ཀོའུ་དི་ནྱ་ལ། རྟ་ཐུལ། བརླང་པ། མིང་ཆེན། བཟང་ལྡན་ཏེ་རིམ་
གྲོ་བ་དེ་ལྔས་བསྐོར་ནས། ཆུ་བོ་ནེ་རཉྫནའི་དྲུང་དུ་ལོ་དྲུག་དཀའ་བ་སྤྱད་ཀྱང་དེ་
ཙམ་གྱིས་བྱང་ཆུབ་མ་ཐོབ་པས། ལུས་ཉམ་ཆུང་བས་བྱང་ཆུབ་བསྒྲུབ་སླ་བ་མིན་
པར་དགོངས་ནས། ཞལ་ཟས་ རག་ པ་གསོལ་ཞིང་སྐུ་ལ་ཏིལ་མར་དང༌། མར་
གསར་གྱིས་བྱུགས་ནས་ཆུ་འཇམ་པོས་ཁྲུས་མཛད་དོ། །དེ་ནས་རིམ་གྲོ་བ་ལྔ་པོ་
འདི་སྙམ་དུ། དགེ་སྦྱོང་གོའུ་ཏ་མ་ནི་སྡོམ་པ་ལྷོད་པ། བྱ་བ་མང་བ། མང་པོས་
འཚོ་བ། སྤོང་བ་ཉམས་པ་ཡིན་པས་འདིས་ཅུང་ཟད་ཀྱང་བདུད་རྩི་ཐོབ་པར་མི་
ནུས་སོ་སྙམ་ནས་བྱང་ཆུབ་སེམས་དཔའ་བོར་ཏེ། ཝཱ་ར་ཎཱ་སིར་ཕྱིན་ནས་ལྔ་པོ་དེ་
བློ་མཐུན་པར་དྲང་སྲོང་སྨྲ་བ་རི་དྭགས་ཀྱི་ནགས་ན་གནས་པས་ལྔ་སྡེ་ཞེས་གྲགས་
-34-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སོ། །ལྔ་པོ་དེས་བདེན་པ་མཐོང་ཚུལ་ནི། སྟོན་པས་བདེན་བཞིའི་ཆོས་འཁོར་
ཐོག་མར་བསྐོར་བའི་ཚེ་ ཐོག་ མར་ ཀོའུ་དི་ནྱ་ཡས་བདེན་པ་མཐོང་། དེ་ནས་
གཞན་བཞི་པོས་ཀྱང་བདེན་པ་མཐོང་སྟེ་ལྔ་པོ་དེས་མཐོང་ལམ་ཐོབ་མ་ཐག་ཏུ་སྐ་
དང་ཁ་སྤུ་རང་བྱིར་གྱུར་ནས་གོས་དཀར་པོ་རྣམས་ཀྱང་ངུར་སྨྲིག་གི་མདོག་ཅན་
གྱི་ཆོས་གོས་རྣམ་གསུམ་དུ་སོང་སྟེ་དགེ་སློང་དུ་གྱུར་ཏོ། །དེ་ལ་ནི་ལྔ་སྡེ་བཟང་པོ་
དེས་པ་ ལ་ འཇུག་པས་བསྙེན་ པར་ རྫོགས་ པ་ ཞེས་ གསུངས་སོ། །དེ་ཡང་སྤྱིར་
བསྙེན་ པར་ རྫོགས་ པ་རྣམ་པ་བཅུ་ གསུངས་ཏེ། ལུང་མ་མོ་ལས། བསྙེན་ པར་
རྫོགས་པར་འོས་པ་རྣམ་པ་བཅུའོ། །དེ་བཞིན་གཤེགས་པ་རང་བྱུང་དང་། རང་
སངས་རྒྱས་སློབ་དཔོན་མེད་པར་བསྙེན་པར་རྫོགས་པ་དང་། ལྔ་པོ་རྣམས་ཡེ་
ཤེས་ཁོང་དུ་ཆུད་པས་དང་། ཚེ་དང་ལྡན་པ་འོད་སྲུང་ཆེན་པོ་སྟོན་པར་ཁས་བླངས་
པས་དང༌། ཚེ་དང་ལྡན་པ་འཆར་ལྡན་དྲིས་ནས་ལུང་བསྟན་པས་དང་། དགེ་སློང་།
ཚུར་ཤོག་ཅེས་གསུངས་པས་དང་། སྐྱབས་སུ་འགྲོ་བའི་ཚིག་གསུམ་གྱིས་དང་།
ཡུལ་མཐའ་འཁོབ་ཏུ་འདུལ་བ་འཛིན་པ་དང་ལྔའི་དགེ་འདུན་ལས་དང་། ཡུལ་
དབུས་སུ་བཅུ་འདུས་པའམ་དེ་བས་ལྷག་པ་ལས་དང་། བླ་མའི་ཆོས་ཁས་བླངས་
པས་དང་། ཕོ་ཉས་དང་། དགེ་འདུན་སྡེ་གཉིས་ལས་བསྙེན་པར་རྫོགས་པའོ་ཞེས་
དང་། མཛོད་འགྲེལ་ལས། རྣམ་པ་བཅུས་བསྙེན་པར་རྫོགས་སོ་ཞེས་ཟེར་བ་བསྡུ་
བའི་ཕྱིར་སོགས་པའི་སྒྲ་སྨོས་ཏེ། རང་བྱུང་གིས་ནི་སངས་རྒྱས་དང་རང་སངས་
རྒྱས་རྣམས་སོ། །དེས་པ་ལ་འཇུག་པས་ནི་རྟེན་ལྔ་པོ་རྣམས་སོ། །དགེ་སློང༌། ཚུར་
ཤོག་ཅེས་གསུངས་པས་ནི་གྲགས་པ་ལ་སོགས་པ་རྣམས་སོ། །སྟོན་པར་ཁས་
བླངས་པས་ནི་འོད་སྲུང་ཆེན་པོའོ། །དྲི་བས་མཉེས་པས་ནི་ལེགས་སྦྱིན་ནོ། །བླ་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མའི་ཆོས་ཁས་བླང་པས་ནི་སྐྱེ་དགུའི་བདག་མོ་ཆེན་མོའོ། །ཕོ་ཉས་ནི་ཆོས་སྦྱིན་
ནོ། །འདུལ་བ་འཛིན་པ་རྟོགས་པ་ལྔས་ནི་མཐའ་འཁོར་གྱི་མི་རྣམས་སོ། །བཅུའི་
ཚོགས་ཀྱིས་ནི་དབུས་ཀྱི་མི་རྣམས་སོ། །སྐྱབས་སུ་འགྲོ་བ་ལན་གསུམ་བཟླས་
པས་ནི་སྡེ་བཟང་དྲུག་ཅུའི་ཚོགས་ཀྱིས་བསྙེན་པར་རྫོགས་པར་བྱས་པ་རྣམས་ཏེ།
དེ་དག་གི་སོ་སོར་ཐར་པའི་སྡོམ་པ་ནི་གདོན་མི་ཟ་བར་རྣམ་པར་རིག་བྱེད་ལ་
རག་ ལུས་པ་མ་ཡིན་ནོ། །ཞེས་བསྙེན་པར་རྫོགས་པ་བཅུ་གསུངས་སོ། །ཞེས་
གསུངས་པ་ལྟར་རོ། །དེ་ནས་སྟོན་པས་ལྔ་སྡེ་བཟང་པོ་ལ་སྟོད་གཡོགས་དང་སྨད་
གཡོགས་ཟླུམ་པོར་བགོ་བ་དང༌། ཕྱི་དྲོའི་ཁ་ཟས་སྤོང་བ་དང༌། དོན་ཉུང་བ་དང་
བྱ་བ་ཉུང་བར་གནས་པ་སོགས་འདུལ་བའི་བསླབ་བྱ་རྣམས་རིམ་གྱིས་སློབ་པར་
མཛད་དོ། །ལྔ་སྡེས་འདུལ་བའི་བསླབ་ཁྲིམས་རྣམ་པར་དག་པར་བསྲུང་ཞིང་ལམ་
བསླབ་པ་གསུམ་བསྒོམས་པས་དགྲ་བཅོམ་པ་ཐོབ་པ་ན་འཛམ་བུའི་གླིང་འདིར་
དཀོན་མཆོག་གསུམ་མངོན་དུ་གྱུར་པ་ཞེས་བརྗོད་དེ་སྟོན་པ་སངས་རྒྱས་དང་།
དེས་བསྟན་ པའི་ ཆོས་དང་། དགེ་འདུན་དགྲ་བཅོམ་པ་ལྔ་བྱོན་པའོ། །དེ་ནས་
རིགས་ཀྱི་གཙོ་བོའི་བུ་གྲགས་པ་ལ་སོགས་པ་ཉེ་བའི་ལྔ་སྡེ་བྱུང་སྟེ། ཉེ་བའི་ལྔ་སྡེ་
ནི་གྲགས་པ་དང་། གང་པོ་དང་། དྲི་མེད་དང་། བ་ལང་བདག་དང༌། ལག་བཟང་
ལྔའོ། །ལྔ་པོ་དེ་དགྲ་བཅོམ་པ་ཐོབ་པ་ན་ཉེ་བའི་ལྔ་སྡེ་ཞེས་ཡོངས་སུ་གྲགས་
སོ། །དེ་ཡང་ཀོའུ་དི་ཅི་ལ་སོགས་པ་ལྔ་ནི་བློ་མཐུན་པར་གནས་པ་ལྔ་སྡེ་དང་།
གྲགས་པ་ལ་སོགས་པ་ལྔ་ནི་སྤུན་ཡིན་པས་ཉེ་བའི་ལྔ་སྡེ་ཞེས་གྲགས་སོ། །དེ་
ནས་སྟོན་པས་གྲོང་གི་ཁྱེའུ་གཙོ་བོ་ལྔ་བཅུ་བཏུལ་ཏེ་དགྲ་བཅོམ་ལ་བཀོད། ཤིང་
བལ་ཅན་གྱི་ནགས་ཁྲོད་དུ་གཤེགས་ནས་སྡེ་བཟང་དྲུག་ཅུའི་ཚོགས་བཏུལ།
- 36 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དམག་ལྡན་གྱི་གྲོང་དུ་གཤེགས་ནས་དགའ་མོ་དང་དགའ་སྟོབ་མ་གཉིས་བདེན་
པ་མཐོང་བ་ལ་བཀོད། ལྟེང་རྒྱས་སུ་གཤེགས་ནས་ལྟེང་རྒྱས་འོད་སྲུང་བཏུལ།
ཡུལ་ག་ཡར་གཤེགས་ནས་ཆུ་ཀླུང་འོད་སྲུང་དང་ག་ཡ་འོད་སྲུང་བཏུལ། རལ་པ་
ཅན་སྟོང་ཕྲག་རྣམས་ལ་ཆོ་འཕྲུལ་གསུམ་གྱིས་གདམས་པ་མཛད། འོད་མའི་ལྟང་
བྲང་ཅན་དུ་གཤེགས་ཏེ་རྒྱལ་པོ་གཟུགས་ཅན་སྙིང་པོ་འཁོར་བཅས་དང༌། མ་
གདྷའི་བྲམ་ཟེ་དང༌། ཁྱིམ་བདག་སྟོང་ཕྲག་དུ་མ་བཏུལ་ཏེ་འོད་མའི་ཚལ་བཞེས་
ནས། བཅོམ་ལྡན་འདས་རྒྱལ་པོའི་ཁབ་བུ་མང་གི་མཆོད་རྟེན་ན་བཞུགས་སོ། །
དེ་འོད་སྲུང་གིས་མཐོང་སྟེ་སྟོན་པའོ་སྙམས་ནས་དྲུང་དུ་སོང་ནས་ཕྱག་བཙལ་ཏེ།
བཅོམ་ལྡན་འདས་ནི་བདག་གི་སྟོན་པ་ལགས་སོ། །བདག་ནི་བཅོམ་ལྡན་འདས་
ཀྱི་ཉན་ཐོས་ལགས་སོ། །སྟོན་པས་ཀྱང་དེ་དེ་བཞིན་ཏེ། དེ་དེ་བཞིན་ནོ། །ང་ནི་
ཁྱོད་ཀྱི་སྟོན་པའོ། ཁྱོད་ནི་ངའི་ཉན་ཐོས་སོ། །ཞེས་སོགས་གསུངས་ནས་སྟོན་པ་
གཤེགས་པ་དང༌། འོད་སྲུང་བཅོམ་ལྡན་འདས་ཀྱི་ཞབས་འབྲིང་དུ་འབྲང་ཞིང་
སྟོན་པ་བཞུགས་པ་དེར་སྣམ་སྦྱར་གདིང་ངོ་སྙམ་སྟེ། རས་ཡུག་ཆེན་གྱི་སྣམ་སྦྱར་
སྟོང་ཕྲག་བརྒྱ་རི་བ་བཏིང་བ་ལ་སྟོན་པ་བཞུགས་ནས། འོད་སྲུང། ཁྱོད་ཀྱི་སྣམ་
སྦྱར་ཡང་ངོ་། །འཇམ་མོ། །གསོལ་པ། ཐུགས་བརྩེ་བའི་སླད་དུ་བདག་གི་སྣམ་
སྦྱར་བཞེས་སུ་གསོལ། སྟོན་པས་ཀྱང་བཞེས་ནས་ཕྱག་དར་ཁྲོད་ཀྱི་སྣམ་སྦྱར་དེ་
ལ་གནང་ངོ༌། །འོད་སྲུང་ལ་གདམས་ངག་གདམས་པས། ཉི་མ་བརྒྱད་ཀྱི་བར་དུ་
སློབ་ པ་ ལ་ གནས་ ནས། དགུ་ པ་ ལ་ དགྲ་ བཅོམ་ པ། ཁམས་ གསུམ་ གྱི་ འདོད་
ཆགས་ དང༌ བྲལ་ བ། གསེར་ དང་ བོང་ བར་ མཉམ་ པ། ནམ་ མཁའ་ དང་ ལག་
མཐིལ་དུ་མཚུངས་པའི་སེམས་དང་ལྡན་པ། ཙན་དན་སྤངས་པ་ལྟ་བུར་བསིལ་བ།
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
མ་རིག་པའི་སྒོ་བའི་སྦུབས་བྲལ་བ། རིག་པ་དང༌། མངོན་པར་ཤེས་པ་དང་། སོ་
སོ་ཡང་དག་པར་རིག་པ་ཐོབ་པ། སྲིད་པ་དང་། འདོད་པའི་རྙེད་པ་ལ་ཆགས་པ་
དང་བཀུར་སྟི་ལས་ཕྱིར་ཕྱོགས་པ། དབང་པོ་དང་། ཉེ་དབང་དང་བཅས་པའི་ལྷ་
རྣམས་ཀྱིས་མཆོད་པ་དང་། ཕྱག་བྱ་བར་གྱུར་ཏོ། །དེའི་ཚེ་འོད་སྲུང་གིས་ཁྱད་
པར་ཆེན་པོ་འདི་རྟོགས་པས་འོད་སྲུང་ཆེན་པོ་ཞེས་གྲགས་སོ། །དེ་ནས་སྟོན་པ་
རྒྱལ་པོའི་ཁབ་འོད་མའི་ཚལ་དུ་གཤེགས་ནས་རྒྱལ་པོ་གཟུགས་ཅན་སྙིང་པོ་ལ་
སོགས་པ་གདུལ་བྱ་བགྲང་བ་ལས་འདས་པ་བདེན་པ་མཐོང་བ་ལ་བཀོད་ཅིང་
མཆོག་ཟུང་གཉིས་འབྱོན་དུ་ཉེ་བ་ན་བཅོམ་ལྡན་འདས་ལ་མི་མཁྱེན་པ་དང་མི་
གཟིགས་པ་མི་མངའ་བས། སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་
ལྡན་པ། འཇིག་རྟེན་ལ་ཕན་པར་ཞུགས་པ། བསྲུང་བ་གཅིག་པུ་པ། ཉག་གཅིག་
དཔའ་བ། གཉིས་པ་མེད་པ། གཉིས་སུ་མི་གསུང་བ། ཞི་གནས་དང་ལྷག་མཐོང་
གིས་བཞུགས་པ། རིག་པ་གསུམ་གསལ་བ། བསླབ་པ་གསུམ་ལ་ལེགས་པར་
བསླབས་ པ། དུལ་བའི་ གནས་ གསུམ་ གྱི་གཞི་ ལ་མཁས་པ། ཆུ་བོ་བཞི་ ལས་
བརྒལ་བ། རྫུ་འཕྲུལ་གྱི་རྐང་པ་བཞིས་སྤྱོད་པའི་གཞི་ལ་གནས་པ། བསྡུ་བའི་
དངོས་པོ་བཞི་ལ་ཡུན་རིང་པོ་ནས་སྦྱང་བ་མཛད་པ་བདེན་པ་བཞི་སྟོན་པ། མི་
འཇིགས་པ་བཞིས་བསྙེངས་པ་མི་མངའ་བ། ཡན་ལག་ལྔ་སྤངས་པ། འགྲོ་བ་ལྔ་
ལས་འདས་པ། ཕུང་པོ་ལྔ་བདག་མེད་པར་སྟོན་པ། ཡན་ལག་དྲུག་དང་ལྡན་པ།
ཕར་ཕྱིན་དྲུག་རྫོགས་པ། དབང་པོ་དྲུག་གི་སྒོ་བསྡམས་པ། ཡང་དག་པར་དགའ་
བའི་ཆོས་དྲུག་ལ་གོམས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་
པ། འཕགས་པའི་ནོར་བདུན་སྟོན་པ། འཇིག་རྟེན་གྱི་ཆོས་བརྒྱད་ཀྱིས་མ་གོས་པ།
- 38 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ལམ་གྱི་ཡན་ལག་བརྒྱད་སྟོན་པ། སྙོམས་འཇུག་དགུ་ལ་མཁས་པ། ཀུན་ནས་
མནར་སེམས་ཀྱི་དངོས་པོ་དགུ་ལ་མཁས་པ། སྟོབས་བཅུ་དང་ལྡན་པ། ཕྱོགས་
བཅུར་སྙན་པ་ཡང་དག་པར་རྒྱས་པ། བརྒྱ་ཕྲག་བཅུར་དབང་སྒྱུར་བ་ལས་ཁྱད་
པར་དུ་འཕགས་པ་རྣམས་ཀྱི་ཆོས་ཉིད་ནི་དུས་དྲུག་ཏུ་སངས་རྒྱས་ཀྱི་སྤྱན་གྱིས་
འཇིག་རྟེན་ལ་གཟིགས་ནས། སུ་གདུལ་བའི་དུས་ལ་བབ་སྙམ་དུ་གཟིགས་ཏེ།
ཆུ་སྲིན་གནས་ཀྱི་དུག་ཅན་པ། །དུས་ལས་འདའ་བར་འགྱུར་སྲིད་ཀྱི། །སངས་
རྒྱས་གདུལ་ལ་བྱམས་པ་ནི། །དུས་ལས་འདའ་བར་མི་འགྱུར་རོ། །ཇི་ལྟར་མ་ནི་
བུ་ སྡུག་ གཅིག་ པུ་ལ། །རྟོག་ ཅིང་ དེ་ སྲོག་ སྲུང་ བར་ བྱེད་ པ་ ལྟར། །དེ་བཞིན་
གཤེགས་པའང་གདུལ་བའི་སྐྱེ་བོ་ལ། །རྟོག་པར་མཛད་ཅིང་དེ་སྲོག་སྲུང་བར་
མཛད། །དེའི་ཚེ་ཉེ་རྒྱལ་དང་པང་ནས་སྐྱེས་གཉིས་གདུལ་བའི་དུས་ལ་བབ་ཅིང་།
སྟོན་པས་འདུལ་ལམ་ཉན་ཐོས་ཀྱིས་འདུལ་ན། ཉན་ཐོས་ཀྱིས་འདུལ། རྫུ་འཕྲུལ་
གྱིས་འདུལ་ལམ་སྤྱོད་ལམ་གྱིས་འདུལ་དགོངས་པ་ན། སྤྱོད་ལམ་གྱིས་འདུལ་
བར་དགོངས། སྤྱོད་ལམ་གྱིས་འདུལ་བ་དེ་ལ་ཚེ་དང་ལྡན་པ་རྟ་ཐུལ་གཏོང་བར་
མཛད་དེ། དེའི་སྤྱོད་ལམ་གྱིས་ལྷ་དང་མིའི་ཡིད་སྡུད་པར་བྱེད་པའི་ཕྱིར་རོ། །དེ་
ནས་བཅོམ་ལྡན་འདས་ཀྱིས་བཀའ་སྩལ་པ། ལྟ་ཐུལ་ཁྱོད་ཀྱིས་ཉེ་རྒྱལ་དང་པང་
ནས་སྐྱེས་ལ་སོམས་ཤིག །རྟ་ཐུལ་ནི་བཅོམ་ལྡན་འདས་ཀྱི་བཀའ་ལ་ལྷག་པར་
བྱ་བ་བྱེད་པ་ཡིན་པས་ཞབས་གཉིས་ལ་ཕྱག་བཙལ་ནས་སོང་ངོ༌། །དེ་ནས་རྟ་
ཐུལ་ གྱིས། སྔ་ དྲོ་ ཤམ་ ཐབས་ བགོས། སྣམ་སྦྱར་ དང་། ཆོས་ གོས་ དང༌། ལྷུང་
བཟེད་ཐོགས་པ་མཛེས་པས་རྒྱལ་པོའི་ཁབ་ཏུ་བསོད་སྙོམས་ལ་བཞུགས་སོ། །
དེའི་ཚེ་ཉེ་རྒྱལ་གྱིས་རྟ་ཐུལ་ཐག་རིང་པོ་ནས་མཐོང་སྟེ། རབ་ཏུ་བྱུང་བ་འདིའི་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤྱོད་ལམ་ལྟ་བུ་ནི་བདག་གིས་སྔོན་ཆད་མ་མཐོང་བས། དེའི་གན་དུ་སོང་ནས།
ཁྱོད་ཀྱི་སྟོན་པ་གང་། གང་གི་ཕྱིར་རབ་ཏུ་བྱུང་། སུའི་ཆོས་ལ་དགའ་ཞེས་འདྲིའོ་
སྙམ་སྟེ་དེ་ལྟར་དྲིས་པ་དང༌། ཤཱཀྱའི་རིགས་ལས་རབ་ཏུ་བྱུང་ནས་སངས་རྒྱས་པ་
དེ་བདག་གི་སྟོན་པ། དེའི་ ཕྱིར་ རབ་ཏུ་བྱུང་། དེའི་ཆོས་ལ་དགའོ། །དགེ་སློང་།
ཆོས་དེ་སྟོན་ཅིག ཁོ་བོ་ན་གཞོན་ཞིང་རབ་ཏུ་བྱུང་བ་གསར་བས། དེས་བསྟན་པ་
རྒྱ་ཆེར་བསྟན་མི་ནུས་ཀྱིས། དོན་བསྟན་པར་བྱའོ། །དགེ་སློང་ཁོ་བོ་ལ་ནི་དོན་
དགོས་ཀྱིས། དོན་མང་ཡང་རུང་། ཉུང་ཡང་རུང་སྟོན་ཅིག །རྟ་ཐུལ་གྱིས་སྨྲས་པ།
ཆོས་རྣམས་གང་དག་རྒྱུ་ལས་བྱུང་བ་དང་། །དེ་ཡི་རྒྱུ་དང་དེ་འགོག་གང་ཡིན་
པའང་། །དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ། །དེ་སྐད་གསུང་བའི་
ཚུལ་ཅན་དགེ་སྦྱོང་ཆེ། །ཆོས་ཀྱི་རྣམ་གྲངས་འདི་བཤད་པ་ན་ཉེ་རྒྱལ་ཆོས་རྣམས་
ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་ནས་ཉེ་རྒྱལ་ཆོས་
མཐོང་བ་ དང༌། ཆོས་ཐོས་པ་དང༌། ཆོས་ རིག་ པ་ དང་། ཆོས་ ཀྱི་གཏིང་ སློབ་ པ་
དང༌། སོམ་ཉི་དང་ཐེ་ཚོམ་ལས་བརྒལ་བ་དང་། གཞན་གྱི་དྲིང་མི་འཇོག་པ་དང་།
གཞན་གྱིས་མི་དཀྲི་བ་དང་། སྟོན་པའི་བསྟན་པའི་ཆོས་རྣམས་ལ་མི་འཇིགས་པ་
ཐོབ་ནས་སྨྲས་པ། སྐྱོབ་པ་རྣམས་ཀྱི་ཆོས་འདི་ཡིན། །བསྐལ་མང་བྱེ་བ་ཁྲག་ཁྲིག་
ཏུ། །སྔོན་ཆད་མ་མཐོང་མ་ཐོས་པ། །འཆི་མེད་མྱ་ངན་མེད་པ་ཡི། །གོ་འཕང་འདི་
ལ་རྗེས་སུ་རྟོགས། །བཅོམ་ལྡན་འདས་དེ་ད་ལྟ་གང་ན་བཞུགས། རྒྱལ་པོའི་ཁབ་
འོད་མའི་ཚལ་ནའོ། །དེ་ཡི་རང་སྟེ། རྟ་ཐུལ་ལ་ཕྱག་བཙལ། སྐོར་བ་བྱས་ནས།
པང་ནས་སྐྱེས་ཅན་སོང་བ་དང་། དེས་ཐག་རིང་པོ་ནས་འོང་བ་མཐོང་སྟེ། ཁྱོད་ཀྱི་
དབང་ པོ་རྣམས་དྭངས། བཞིན་ གྱི་མདོག་ཡོངས་སུ་དག །པགས་ པའི་ མདོག་
- 40 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཤིན་ ཏུ་ དཀར་ ན། ཁྱོད་ ཀྱིས་ བདུད་ རྩི་ རྙེད་ དམ། རྙེད་ དོ། །ཆོས་ དེ་ སྟོན་
ཞིག །སྔར་ གྱི་ ཚིགས་བཅད་བརྗོད་པས། ད་དུང་ ལན་ཅིག་བརྗོད་ཅིག །ཡང་
ལན་ཅིག་བརྗོད་པས། དེས་ཀྱང་བདེན་པ་མཐོང་ནས། སྔར་བཞིན་ཆེད་དུ་བརྗོད་
དེ། བཅོམ་ ལྡན་ འདས་ དེ་ ད་ ལྟ་ གང་ ན་ བཞུགས། འོད་ མའི་ ཚལ་ ནའོ། །ཚུར་
ཤོག །དེའི་སྤྱན་སྔར་ཚངས་པར་སྤྱད་པར་བྱའོ། །ཚེ་དང་ལྡན་པ། ཇེ་འཁོར་ལ་
བལྟ་བར་བྱ་སྟེ། བདག་ཅག་ལྟ་བུ་གྲགས་པ་དང་ལྡན་པས་འཁོར་ལ་ལྟ་བ་ནི་
ལེགས་པ་ཡིན་ནོ། །དེ་ནས་དེ་གཉིས་ཀྱིས་བྲམ་ཟེའི་ཁྱེའུ་རྣམས་ལ་སྨྲས་པ། ཁོ་
བོ་ཅག་གཉིས་ནི་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་ན། ཁྱེད་རྣམས་
ཅི་བྱེད། མཁན་པོ་གཉིས། བདག་ཅག་ཅི་འཚལ་བ་ཐམས་ཅད་ཁྱེད་གཉིས་ལ་
བརྟེན་ པ་ ལགས་ པས། བདག་ ཅག་ ཀྱང་ ཁྱེད་ ཀྱི་ རྗེས་ སུ་ རབ་ ཏུ་ འབྱུང་ བར་
བགྱིའོ། ཁྱེའུ་དག །ད་དེའི་དུས་ལ་བབ་པར་ཤེས་པར་གྱིས་ཤིག །དེ་ནས་དེ་
གཉིས་འཁོར་ལྔ་བརྒྱ་དང་བཅས་ནས་འོད་མའི་ཚལ་དུ་སོང་བ་དང་། རྟ་ཐུལ་ཤིང་
དྲུང་ཞིག་ན་འདུག་པ་མཐོང་ནས། ཉེ་རྒྱལ་གྱིས་པང་ནས་སྐྱེས་ལ་སྨྲས་པ། དང་
པོར་བཅོམ་ལྡན་འདས་ལ་ཕྱག་བྱའམ་གང་ལས་ཆོས་ཐོས་པ་དེ་ལ་ཕྱག་བྱ། དང༌
པོར་ཆོས་ཐོས་པ་དེ་ལ་ཕྱག་བྱའོ། །དེ་གཉིས་རྟ་ཐུལ་ཅན་སོང་སྟེ་ཕྱག་བཙལ་བ་
དང་། བྲམ་ཟེ་ཟླ་བ་ལ་དགའ་བ་ཞིག་ཀྱང་ཟླ་བ་ལ་ཕྱག་བྱས་སོ། །བཅོམ་ལྡན་
འདས་ཀྱིས། རྒན་ པ་དང་ནི་གཞོན་པའང་རུང་། །གང་ལས་ཆོས་ནི་རྣམ་ཤེས་
པ། །དེ་ལ་གུས་པར་ཕྱག་བྱ་སྟེ། །ཟླ་བ་ཚེས་ལ་ཇི་བཞིན་ནོ། །དེ་ནས་དེ་གཉིས་
བཅོམ་ལྡན་འདས་ཀྱི་དྲུང་དུ་སོང་བ་དང༌། བཅོམ་ལྡན་འདས་ཀྱིས་རྒྱང་རིང་པོ་
ནས་དེ་གཉིས་གཟིགས་ཏེ་བཀའ་སྩལ་པ། དགེ་སློང་དག ཁྱེད་ཀྱིས་འདི་གཉིས་
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཐོང་ངམ། བཙུན་པ། མཐོང་ངོ༌། །འདི་གཉིས་ནི་ངའི་ཉན་ཐོས་ཤེས་རབ་ཅན་
དང་རྫུ་འཕྲུལ་ཅན་གྱི་མཆོག་ཏུ་འགྱུར་རོ། །དེ་ནས་དེ་གཉིས་བཅོམ་ལྡན་འདས་
ཀྱི་དྲུང་དུ་སོང་ སྟེ་ ཞབས་ གཉིས་ ལ་ ཕྱག་བཙལ་ནས། བཙུན་པ། བདག་ཅག་
ལེགས་པར་གསུངས་ པའི་ཆོས་འདུས་བ་ལ་རབ་ཏུ་བྱུང་བ་དང་། བསྙེན་པར་
རྫོགས་པ་དགེ་སློང་གི་དངོས་པོར་གནང་ན། བཅོམ་ལྡན་འདས་ཀྱི་སྤྱན་སྔར་
ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས་དེ་གཉིས་ལ། དགེ་
སློང་། ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པས། སྐྲ་དང་ཁ་
སྤུ་དྲེག་ནས་ཞག་བདུན་ལོན་པ་ཙམ་དང་། ལག་ན་ལྷུང་བཟེད་དང་བྱ་མ་བུམ་
ཐོགས་པ་དང་། དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་
བུར་གྱུར་ཏོ། །དེ་བཞིན་གཤེགས་པས་ཚུར་ཤོག་བཀའ་སྩལ་པས། སྐྲ་བྱི་སྣམ་
སྦྱར་གྱོན་པའི་ལུས་ལྡན་ཞིང༌། །མོད་ལ་དབང་པོ་རབ་ཞི་གནས་གྱུར་ཏེ། །སངས་
རྒྱས་དགོངས་པས་ལུས་གཟུགས་བཀབ་པར་གྱུར། །ཅེས་ལྷ་རྣམས་ཀྱིས་ཆེད་དུ་
བརྗོད་ པ་ བྱས་ སོ། །དེ་ནས་ སྟོན་ པ་ ཐུབ་ པའི་ དབང་ པོས་ ཡུལ་ སྣ་ ཚོགས་ སུ་
གཤེགས་ནས་སྲིད་པ་ཐ་མ་པའི་གདུལ་བྱ་བགྲང་བ་ལས་འདས་པའི་དོན་མཛད་
ཅིང་ཕལ་ཆེར་ཚུར་ཤོག་གིས་བསྙེན་རྫོགས་མཛད་དོ། །དེ་ནས་སྔོན་གྱི་ཆོ་ག་བྱུང་
ཚུལ་ནི། བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་རིང་པོ་མ་
ལོན་པ་ན་ ཕལ་ཆེར། དགེ་སློང་། ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་
གསུངས་པ་ཙམ་གྱིས་བསྙེན་རྫོགས་མཛད་པས་གཞན་དག་གི་གན་དུ་རབ་ཏུ་
འབྱུང་བ་འདོད་ནས་འོངས་པ་རྣམས་ཀྱང་སྟོན་པའི་དྲུང་དུ་ཁྲིད་ནས། ཚུར་ཤོག་
གིས་བསྙེན་པར་རྫོགས་པ་མཛད་དོ། །དགེ་སློང་ཞིག་གི་གན་དུ་རབ་ཏུ་འབྱུང་
42 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བར་འདོད་པ་འོངས་པ་ན། དེས་དེ་ཁྲིད་ནས་སྟོན་པའི་སྤྱན་སྔར་སོང་བ་དང་།
ལམ་དུ་ཤི་ནས་རབ་ཏུ་འབྱུང་བ་དང་བསྙེན་པར་རྫོགས་པའི་བར་ཆད་དུ་གྱུར་
པའི་སྐབས་དེ་སྟོན་པ་ལ་གསོལ་བ་དང་། སྟོན་པས། ཀྱེ་མ་ངའི་ཉན་ཐོས་ཐག་
རིང་པོ་ནས་འོང་བ་རྣམས་ངལ་བར་འགྱུར་སྙམ་དུ་དགོངས་ཏེ། དེང་ནས་དགེ་
འདུན་གྱིས་རབ་ཏུ་དབྱུང་བ་དང་བསྙེན་པར་རྫོགས་པར་བྱ་བར་གནང་ངོ་ཞེས་
བཀའ་སྩལ་ཏོ། །ཇི་ལྟར་བྱ་བ་མ་ཤེས་པར་ཞུས་པས། རབ་ཏུ་འབྱུང་བར་འདོད་
པ་འོངས་ན་དགེ་འདུན་ཐམས་ཅད་འདུས་པ་ན་ཞེས་སོགས་ཆོ་ག་དང་བཅས་པ་
གསུངས་སོ། ། །
དེ་ནས་ད་ལྟར་གྱི་ཆོ་ག་བྱུང་ཚུལ་ནི། སྔར་བཤད་པ་དེ་ལྟར་སྔོན་ཆོག་
གིས་བསྙེན་པར་རྫོགས་པ་དག །མཁན་སློབ་མེད་པས་ལེགས་པར་མ་སྦྱངས་པ་
དང༌། ལེགས་པར་མ་བགོས་པ་དང་། སྒྲ་མཐོན་པོ་དང༌། སྒྲ་ཆེན་པོ་དང༌། རྒོད་
བག་གི་སྤྱོད་ལམ་གྱིས་བྲམ་ཟེ་དང་ཁྱིམ་བདག་གི་ཁྱིམ་དུ་ཟས་དང་སྲན་ཚོད་སློང་
བ་དང་སློང་དུ་འཇུག་ཅིང་། བསྟན་པ་དང་འགལ་བར་བྱེད་པས་མུ་སྟེགས་ཅན་
རྣམས་སྨོད་པ་དང་། ཕྱར་ཁ་གཏོང་བ་དང༌། ཁ་ཟེར་བར་བྱེད་དོ། །ནད་པ་དག་
ཀྱང་ནད་གཡོག་མེད་པས་ཤི་བའི་སྐབས་དེ་སྟོན་པ་ལ་ཞུས་པས། སྟོན་པས་ངའི་
ཉན་ཐོས་རྣམས་གཅིག་གིས་གཅིག་བསྡུ་བའི་ཕྱིར་དང༌། ནད་པ་རྣམས་ལ་རིམ་
གྲོ་བྱ་བའི་ཕྱིར་མཁན་པོ་དང་སློབ་དཔོན་དག་གིས་རབ་ཏུ་དབྱུང་བ་དང་བསྙེན་
པར་རྫོགས་པར་གནང་ངོ་ཞེས་བཀའ་སྩལ་ཏེ། དེ་དག་གིས་མཁན་སློབ་མ་ཤེས་
ནས་ ཞུས་པས། མཁན་ པོ་ གཉིས། སློབ་ དཔོན་ ལྔ་ མཚན་ ཉིད་ དང༌ བཅས་ པ་
གསུངས། ཇི་ལྟར་རབ་ཏུ་དབྱུང་བ་དང་བསྙེན་པར་རྫོགས་པར་བྱ་བ་མ་ཤེས་ནས་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཞུས་པས། དང་པོར་བར་ཆད་དྲིས་ནས་སྐྱབས་སུ་འགྲོ་བ་དང་། དགེ་བསྙེན་གྱི་
སྡོམ་ པ་ སྦྱིན་ པ་ དང༌། དེའི་འོག་ཏུ་ སྐྱབས་འགྲོ་དང་ དགེ་བསྙེན་གྱི་བསླབ་བྱ་
་ བརྗོད་ནས་རབ་བྱུང་ཞུ་བའི་དགེ་སློང་ལ་གཏད་དེ། དེས་དགེ་འདུན་ལ་ཞུས་དགེ་
འདུན་གྱིས་གནང་ནས་བསྒྲུབ་བྱ་དེས་མཁན་པོར་འོས་པ་དེ་ལ་ཕྱག་བཙལ་ཏེ།
རབ་ཏུ་འབྱུང་བའི་མཁན་པོར་གསོལ་ནས་སྐྲ་དང་ཁ་སྤུ་བྲེགས། ཁྲུས་བྱས་ཏེ་
མཁན་པོས་ཆོས་གོས་དང་ལྷུང་བཟེད་ སྦྱིན་ ཞིང་ དེས་ཀྱང་ རྐང་ པ་ གཉིས་ལ་
གཏུགས་ནས་བླང་བར་བྱ། དེའི་འོག་ཏུ་མཁན་པོས་བསྐོན་ཞིང་མཚན་བརྟག་
པར་བྱ། དེའི་འོག་ཏུ་སྐྱབས་འགྲོ་རྩོམ་པས་རབ་ཏུ་བྱུང་བ་ཉེ་བར་བསྒྲུབས་ནས་
དགེ་ཚུལ་ཉིད་དུ་ཉེ་བར་སྒྲུབ་པའི་དགེ་སློང་ལ་གཏད་དེ། དེས་དགེ་ཚུལ་གྱི་སྡོམ་
པ་སྦྱིན་པར་བྱ། དེ་ནས་དགེ་སློང་གཞན་ཞིག་གིས་གྲིབ་ཚོད་གཞལ་ཏེ་སྡོམ་པ་
ཐོབ་དུས་བརྗོད། དེའི་འོག་ཏུ་བསླབ་པ་བརྗོད་པ་རྣམས་གསུངས། དེའི་འོག་ཏུ་
བསྒྲུབ་བྱ་དེས་ལོ་ཉི་ཤུ་ལོན་ན་མཁན་པོས་བསྒྲུབ་བྱ་དེ་ལ་བསྙེན་པར་རྫོགས་
པའི་ཡོ་བྱད་རྣམས་སྩལ་ནས། མཁན་པོས་བསྒྲུབ་བྱ་དེའི་དོན་དུ་སློབ་དཔོན་
གཉིས་དད་པའི་དགེ་འདུན་དང་བཅས་པ་ལ་གསོལ་བ་གདབ། དེ་དག་གིས་ཀྱང་
ལྟུང་བ་བཤགས་པ་དང་བསྡོམ་པ་དང་བྱིན་གྱིས་བརླབས་པས་ཕྱིར་བཅོས་ཏེ་
འདུག །དེའི་འོག་ཏུ་ཡུལ་དབུས་དང་མཐའ་འཁོབ་ཀྱི་བྱེ་བྲག་གིས་དགེ་སློང་
བཅུའམ་ལྔ་ལ་སོགས་པ་འདུས་པ་ན། དང་པོར་སྟོན་པ་དང་། དེ་ནས་དགེ་སློང་
རེ་རེ་ལ་ཕྱག་གསུམ་གསུམ་འཚལ་དུ་བཅུག །དེ་ནས་མཁན་པོར་གསོལ་བའི་
འོག་ཏུ་ཆོས་གོས་གསུམ་དངོས་སམ་རྒྱུའི་བྱིན་རླབས་བྱས་ནས་དགེ་འདུན་ལ་
ལྷུང་བཟེད་བསྟན་ཏེ་ བྱིན་གྱིས་བརླབ་བོ། །དེ་ནས་བསྒྲུབ་བྱ་དེ་ཐོས་པའི་ཉེ་
- 44 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འཁོར་ལས་བཀར་ཏེ། གསང་སྟེ་སྟོན་པ་བསྐོས་ནས་དེས་བསྒྲུབ་བྱ་དེ་རང་ལ་
ཕྱག་འཚལ་དུ་བཅུག་སྟེ་བར་ཆད་དྲིས་ནས་ནང་དུ་འོང་བ་ཞུ། དེ་ནས་བསྒྲུབ་བྱ་
དེ་བཀུག །རྒན་པའི་མཐའ་ལོགས་སུ་འདུག་ཏུ་བཅུག་སྟེ། ལས་བྱེད་པས་བསྙེན་
པར་རྫོགས་པར་གསོལ་དུ་གཞུག །དེའི་འོག་ཏུ་བར་ཆད་དྲི་བའི་ཕྱིར་གསོལ་བ་
འབའ་ཞིག་གིས་ལས་བྱས་ནས་བར་ཆད་དྲི་བར་བྱ། དེའི་འོག་ཏུ་གསོལ་བཞིའི་
ལས་ཀྱིས་བསྙེན་པར་རྫོགས་པ་བསྒྲུབ་པར་བྱ། དེའི་འོག་ཏུ་གྲིབ་ཚོད་གཞལ་ཏེ་
ཉིན་མཚན་གྱི་ཆ་སྔ་དྲོ་དང་། གུང་དང་། ཕྱི་དྲོ་དང་། མཚན་མོའི་ཐུན་དང་པོ་དང་
།
ཐུན་དང་པོའི་ཕྱེད་དང༌། གུང་ཐུན་དང་། གུང་ཐུན་གྱི་ཕྱེད་དང་། ཐུན་ཐ་མ་དང་༌།
ཐུན་ཐ་མའི་ཕྱེད་དང་། སྐྱ་རེངས་མ་ཤར་བ་དང་། སྐྱ་རེངས་ཤར་བ་དང་། ཉི་མ་
མ་ཤར་བ་དང་། ཉི་མ་ཤར་བ་དང་། ཉི་མ་བརྒྱད་ཆ་ཤར་བ་དང༌། ཉི་མ་བཞི་ཆ་
ཤར་བ་དང་། གུང་ཚིགས་མ་ཡོལ་བ་དང་། ཉི་མ་བཞི་ཆ་ལུས་པ་དང༌། ཉི་མ་
བརྒྱད་ཆ་ལུས་པ་དང༌། ཉི་མ་མ་ནུབ་པ་དང་། ཉི་མ་ནུབ་པ་དང་། རྒྱུ་སྐར་རྣམས་
མ་ཤར་བ་དང་། རྒྱུ་སྐར་རྣམས་ཤར་བ་སྟེ་ཉིན་མཚན་གྱི་ཆ་འདིའི་དུས་སུ་ཞེས་
དུས་ཚིགས་བརྗོད་པར་བྱ། དེ་ནས་གདམས་ངག་བཅུ་གཅིག་བརྗོད་པ་རྣམས་
གསུངས་སོ། །ད་ལྟར་གྱི་ཆོ་ག་འདི་དུས་ནམ་གྱི་ཚེ་བྱུང་བ་ནི་སྟོན་པ་མངོན་པར་
རྫོགས་པར་སངས་རྒྱས་ནས་ལོ་དྲུག་ནས་བྱུང་བར་གསུངས་ཏེ། དེ་ཡང་སྟོན་པ་
སངས་རྒྱས་ནས་ལོ་དྲུག་སོང་བ་ན་ཡབ་སྲས་མཇལ་བ་བྱུང་ཞིང་། ཡབ་སྲས་
མཇལ་བའི་ཚེ་འཆར་ཀས་འཕྲིན་པ་བྱས་ནས་མཇལ་བ་ཡིན་ཏེ། རྒྱལ་པོ་ཟས་
གཙང་གིས་འཆར་ཀ་འཕྲིན་པར་བཏང་སྟེ་སྟོན་པ་ལ་སེར་སྐྱའི་གནས་སུ་འབྱོན་
དགོས་པར་གསོལ་བ་བཏབ་པའི་ཚེ་སྟོན་པས་འཆར་ཀ་ལ་སངས་རྒྱས་ཀྱི་ཕོ་ཉ་ནི་
A5 བ



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རབ་ཏུ་བྱུང་བ་ཡིན་པས་ཁྱོད་རབ་ཏུ་བྱུང་ཞིག་ཅེས་བཀའ་སྩལ་ནས་ཤཱ་རིའི་བུས་
མཁན་པོ་བྱས་ཏེ་འཆར་ཀ་ད་ལྟར་གྱི་ཆོ་གའི་སྒོ་ནས་རབ་ཏུ་བྱུང་ཞིང་བསྙེན་པར་
རྫོགས་པར་ལུང་ལས་གསུངས། སྟོན་པ་སེར་སྐྱར་བྱོན་ནས་ཡབ་སྲས་མཇལ་
བའི་སྐབས་སྲས་སྒྲ་གཅན་འཛིན་ཤཱ་རིའི་བུས་མཁན་པོ་བྱས་ནས་རབ་ཏུ་བྱུང་བར་
གསུངས་པས་ད་ལྟར་གྱི་ཆོ་ག་སྟོན་པ་སངས་རྒྱས་ཏེ་ལོ་དྲུག་ནས་བྱུང་བར་ཤིན་ཏུ་
གསལ་ ལོ། །དེ་ ནས་ སྟོན་ པས་ ཁྲིམས་ ཉིས་ བརྒྱ་ ལྔ་ བཅུ་ རྩ་ གསུམ་ ཇི་ ལྟར་
གསུངས་ ཚུལ་ནི། བཅོམ་ ལྡན་ འདས་ ཀྱི་ ཉན་ཐོས་ ཀྱི་དགེ་ འདུན་ ལ་ ལོ་བཅུ་
གཉིས་སུ་སྐྱོན་མེད་ཅིང་། ཆུ་བུར་མེད་ལ། བཅོམ་ལྡན་འདས་ཀྱི་ཉན་ཐོས་རྣམས་
ཀྱིས་སོ་སོར་ཐར་པའི་མདོ་འདོན་པ་ཡང་མདོར་བསྡུས་ཏེ། སྡིག་པ་ཐམས་ཅད་
མི་ བྱ་ སྟེ། །དགེ་ བ་ ཕུན་ སུམ་ ཚོགས་ པར་ བྱ། །རང་ གི་ སེམས་ ནི་ ཡོངས་ སུ་
འདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །
ངག་གི་སྡོམ་པའང་ལེགས་པ་ཡིན། །ཡིད་ཀྱི་སྡོམ་པའང་ལེགས་པ་སྟེ། །ཐམས་
ཅད་དུ་ནི་སྡོམ་པ་ལེགས། །ཀུན་ཏུ་བསྡམས་པའི་དགེ་སློང་ནི། །སྡུག་བསྔལ་ཀུན་
ལས་རབ་ཏུ་གྲོལ། །ངག་རྣམས་བསྲུང་ཞིང་ཡིད་ ཀྱིས་རབ་བསྡམས་ཏེ། །ལུས་
ཀྱིས་མི་དགེ་བ་དག་མི་བྱེད་ཅིང་། །ལས་ལམ་གསུམ་པོ་འདི་དག་རབ་སྦྱངས་
ན། །དྲང་སྲོང་ གསུངས་ པའི་ ལམ་ ནི་ ཐོབ་ པར་ འགྱུར། །ཞེས་བཏོན་ པར་གྱུར་
ཏོ། ། །
ལོ་བཅུ་གསུམ་པ་ལ་བབ་པ་ན། སངས་རྒྱས་བཅོམ་ལྡན་འདས་ཡུལ་སྤོང་
བྱེད་ན་ཀ་ལན་ད་ཀའི་གྲོང་ཁྱེར་དུ་བཞུགས་པའི་ཚེ། དགེ་སློང་བཟང་སྦྱིན་པ་
མས་བསླུས་ཏེ་དགེ་སློང་བཟང་སྦྱིན་རང་གི་ཁྱིམ་དུ་བསོད་སྙོམས་ལ་ཕྱིན་པ་ན།
- 46 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དེའི་མ་དེ་འདི་སྙམ་དུ། ཀྱེ་མ་བཟང་སྦྱིན་འདོད་པའམ། མངོན་པར་ མི་དགའ་
བའམ། རྣམ་པར་འཁྱམ་འདོད་ཅིང་། དགེ་སྦྱོང་གི་ཚུལ་དོན་དུ་མི་གཉེར་བའམ།
དགེ་སྦྱོང་གི་ ཚུལ་ གྱིས་ སྐྱིད་ ལུག་ པའམ། རྨུས་བྱུང་བའམ། ཐེ་ཚོམ་ཟ་བའམ།
སྨོད་པའམ། དགེ་སྦྱོང་གི་ཚུལ་གཏོང་འདོད་པར་མ་གྱུར་གྲང་སྙམ་ནས། བཟང་
སྦྱིན་ཅན་སོང་སྟེ་སྨྲས་པ། བུ། ཁྱོད་འདོད་པ་ནས་དགེ་སྦྱོང་ཚུལ་གཏོང་འདོད་པ་
ལྟ་ན། ཁྱོད་ ཀྱི་ པའི་ དབྱིག་ དང་། གསེར་ གྱི་ ཕུང་ པོ་ གང་ ལ་ མཐའ་ གཅིག་ན་
འགྲེང་ བའི་ མིས་ མཐའ་ གཅིག་ན་ འདུག་ པའི་མི་མཐོང་ ལ། མཐའ་ གཅིག་ན་
འདུག་པའི་མིས་མཐའ་གཅིག་ན་འགྲེང་བའི་མི་མི་མཐོང་བ་དང་། ཕའི་དབྱིག་
དང༌། གསེར་མཚན་མ་བཏབ་པའང་བརྒྱ་སྟོང་དུ་མ་ཡོད་ན། གཞན་དཔལ་ལ་ལྟ་
ཅི་སྨོས། བུ། ཚུར་ཤོག་འདོད་པ་ལ་ལོངས་སྤྱོད། སྦྱིན་པ་དག་ཀྱང་བྱིན། བསོད་
ནམས་ དག་ ཀྱང་གྱིས་ཤིག །བཟང་ སྦྱིན་ གྱིས་ སྨྲས་ པ། མ། བདག་ དེ་ ལྟ་ མ་
ལགས་སོ། །མས་བསམས་པ། བདག་གིས་དེ་ལྟར་བྱས་ཀྱང་། བཟང་སྦྱིན་ཕྱིར་
བཟློག་མ་ནུས་ཀྱིས་འདིའི་བག་སར་ཆད་པར་བྱའོ་སྙམ་ནས། ཁྱིམ་དུ་སོང་སྟེ་
མནའ་མ་ལ་སྨྲས་པ། སྲུ། ཁྱོད་དུས་ལ་བབ་ཅིང་ཟླ་མཚན་དང་ལྡན་པའི་ཚེ་ཁོ་མོ་
ལ་སྦྲོན་ཅིག །ཡུམ། བཀའ་བཞིན་འཚལ། དེ་རེ་ཞིག་ན་དུས་ལ་བབ་ཅིང་ཟླ་
མཚན་དང་ལྡན་པར་གྱུར་ནས། བཟང་སྦྱིན་གྱི་མ་ལ་སྨྲས་པ། ངན་བུ་དུས་ལ་
བབ་ཅིང་ཟླ་མཚན་དང་ལྡན་ན། བདག་གིས་ཅི་བགྱི། སྲུ། བཟང་སྦྱིན་སྔོན་ཁྱིམ་
པ་ཉིད་མ་དགའ་བའི་ཁྲུས་དང་སྐུ་མཉེ་གྱིས། རྒྱན་ཐོགས་ལ་ཤོག་ཅེས་བསྒོའོ། །
དེས་ཀྱང་མཉན་ནས། ཡུམ། ངན་བུ་འདི་འདྲ་ན་བདག་གིས་ཅི་བགྱི། དེ་ནས་དེ་
གཉིས་ཤིང་རྟ་གཅིག་ཏུ་ཞུགས་ནས་བཟང་སྦྱིན་གྱི་གནས་སུ་བཞོན་པའི་ས་ཇི་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
སྲིད་པ་དེ་སྲིད་དུ་བཞོན་པས་སོང་སྟེ། བཞོན་པ་ལས་བབས་ནས་རྐང་པས་བཟང་
སྦྱིན་གྱི་དྲུང་དུ་སོང་སྟེ། དེའི་ཚེ་བཟང་སྦྱིན་གནས་ཀྱི་ཕྱི་རོལ་བླ་གབ་མེད་པའི་
འཆག་ས་ན་འཆག་པ། མས་ཐག་རིང་པོ་ནས་མཐོང་ནས། དེའི་དྲུང་དུ་སོང་སྟེ་
སྨྲས་པ། བུ། བག་སར་འདི་ལ་ས་བོན་གྱི་ཆོས་ཅུང་ཞིག་བྱིན་ཅིག ཁྱོད་ལ་བུ་
མེད་པས་རྫས་ཐམས་ཅད་རྒྱལ་པོས་དབང་དུ་བྱས་ན་མི་རུང་ངོ༌། །དེ་ནས་བཟང་
སྦྱིན་གྱིས། སྔར་བསླབ་པའི་གཞི་མ་བཅས་ཤིང་ཉེས་པ་མ་མཐོང་ལ། བུད་མེད་
གཞོན་ནུ་ཁ་དོག་བཟང་བ་ཆགས་པར་འགྱུར་བ་མཐོང་ནས་འདོད་ཆགས་ཀྱིས་
སེམས་ཟིལ་གྱིས་ནོན་པས། ཡུམ། བདག་གིས་དེ་ལྟར་བགྱིད་རུང་ངམ། བུ་ས་
བོན་གྱི་ཆོས་ལ་བརྟེན་ནས་ཤིན་ཏུ་རུང་ངོ༌། །དེ་ནས་དེས་མ་ལ་ཉན་ཏེ་སྔོན་གྱི་
ཆུང་མའི་ལག་པ་གཉིས་ནས་བཟུང་སྟེ་ཕྱོགས་ཤིག་ཏུ་སོང་ནས་ཆོས་གོས་བཞག་
སྟེ། དེ་དང་ལྷན་ཅིག་ཏུ་ལན་གཉིས་ལན་གསུམ་དུ་མི་ཚངས་པར་སྤྱད་དོ། །དེ་
ནས་བྱུང་བ་འདི་དང༌། གླེང་གཞི་འདི་དང་
། སྐབས་འདི་ལ་དགེ་སློང་གི་དགེ་
འདུན་བསྡུ་བ་མཛད་དོ། །དེ་བཞིན་གཤེགས་པ་ནི་དོན་གྱི་དབང་གཉིས་གཟིགས་
པ་ན་དགེ་སློང་གི་དགེ་འདུན་སྡུད་པར་མཛད་དེ། ངའི་ཉན་ཐོས་རྣམས་ཀྱིས་ཀུན་
ཤེས་པ་ཉིད་དུ་བྱ་བའི་ ཕྱིར་དང༌། འདུལ་བ་ལ་བསླབ་པའི་གཞི་ལེགས་པར་
བཅས་པར་འགྱུར་བའོ། །སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་
དུ་རྨེད་པར་མཛད་པ་སྟེ། མཁྱེན་བཞིན་དུ་མེད་པ། མཁྱེན་ཀྱང་མི་སྨོད་པ། དུས་
སུ་མེད་པ། དུས་ལས་ཡོལ་བར་མི་སྨོད་པ། དོན་དང་ལྡན་པ་མེད་པ། དོན་དང་
མི་ལྡན་པ་མི་མེད་པས་དོན་དང་མི་ལྡན་པ་ལ་ཆུ་ལོན་གྱིས་ཟློག་པར་མཛད་པ་
ཡིན་ནོ། །སངས་རྒྱས་བཅོམ་ལྡན་འདས་རྣམས་ནི་དོན་དང་ལྡན་པ་སྨོད་པ་ལ་
48-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དུས་མཁྱེན་པ་ཡིན་ པས། སངས་རྒྱས་བཅོམ་ལྡན་འདས་ཀྱིས་བཟང་སྦྱིན་ལ།
བཟང་སྦྱིན་ཁྱོད་ཀྱིས་མི་མཛེས་པ་དེ་ལྟ་བུ་བྱས་པ་བདེན་ནམ། བཙུན་པ། མད་
དོ། །སྟོན་པས་དགེ་སློང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ། རུང་བ་
མ་ཡིན་པ། ཚུལ་དང་མཐུན་པ་མ་ཡིན་པ་དེ་ནི་རབ་ཏུ་བྱུང་བས་བྱ་བ་མ་ཡིན་
ནོ། །བཟང་ སྦྱིན། ངས་ འདོད་ ཆགས་ འདོད་ ཆགས་ དང་ བྲལ་བ་དང་། ཞེ་སྡང་
འདོད་ཆགས་དང་བྲལ་བ་དང་། གཏི་མུག་འདོད་ཆགས་དང་བྲལ་བར་བྱ་བའི་
ཕྱིར་སེམས་རྣམ་པར་གྲོལ་བ་དང༌། ཤེས་རབ་རྣམ་པར་གྲོལ་བའི་ཆོས་བསྟན་པ་
ལ་ཁྱོད་ཀྱིས་ཅིའི་ཕྱིར་མི་མཛེས་པ་དེ་ལྟ་བུ་བྱས། མི་གཏི་མུག་ཅན་ཁྱོད་ཀྱིས་
སྦྲུལ་ནག་པོ་དུག་མྱུར་དུ་ཁྱབ་པ། དུག་དྲག་པ། དུག་རྣོ་བའི་ཁར་ རང་གི་ཡན་
ལག་གི་རྣམ་པ་བཅུག་པར་གྱུར་པ་ནི་སླ་ཡི། དེ་ལྟར་གྱུར་པས་བུད་མེད་ཀྱི་ཡུལ་
ལ་ནི་མ་ཡིན་ནོ་ཞེས་སྨད་ནས། དགེ་སློང་དག །དེ་ལྟ་བས་ན་ཕན་ཡོན་བཅུ་ཡང་
དག་པར་གཟིགས་པས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་
བར་བྱ་སྟེ། དགེ་འདུན་བསྡུ་བའི་ཕྱིར་དང་། དགེ་འདུན་ལེགས་པར་བྱ་བའི་ཕྱིར་
དང་། དགེ་འདུན་བདེ་བར་གནས་པར་བྱ་བའི་ཕྱིར་དང་། གནོད་མི་བཀུར་བའི་
གང་ཟག་རྣམས་ཚར་བཅད་པའི་ཕྱིར་དང་། ངོ་ཚ་ཤེས་པ་རྣམས་བདེ་བར་གནས་
པར་བྱ་བའི་ཕྱིར་དང་། མངོན་པར་མ་དད་པ་རྣམས་མངོན་པར་དད་པར་བྱ་བའི་
ཕྱིར་དང་། མངོན་པར་དད་པ་རྣམས་ཕྱིར་ཞིང་འབྱུང་བར་བྱ་བའི་ཕྱིར་དང༌། ཚེ་
འདིའི་ཟག་པ་རྣམས་བསྡམ་པར་བྱ་བའི་ཕྱིར་དང་། ཚེ་རབས་ཕྱི་མའི་ཟག་པ་
རྣམས་བཟློག་པར་བྱ་བའི་ཕྱིར་དང་། ངའི་ཚངས་པར་སྤྱོད་པ་སྐྱེ་བོ་མང་པོ་ལ་
ཕན་པ་ཡངས་པར་གྱུར་པ་ལྷ་དང་མིའི་བར་ལ་ཡང་དག་པར་རབ་ཏུ་བསྟན་པ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཡུན་རིང་དུ་གནས་པར་གྱུར་བའི་ཕྱིར་ངའི་ཉན་ཐོས་རྣམས་ཀྱིས་འདུལ་བ་ལ་
བསླབ་པའི་གཞི་འདི་ལྟར་གདོན་པར་བྱ་སྟེ། ཡང་དགེ་སློང་གང་དགེ་སློང་རྣམས་
དང་ལྷན་ཅིག་བསླབ་པ་མཚུངས་པར་གྱུར་པས་བསླབ་པ་མ་ཕུལ། བསླབ་པ་
ཉམས་པར་མ་བྱས་པར། མི་ཚངས་པར་སྤྱོད་པ་འཁྲིག་པའི་ཆོས་བསྟེན་ན། དགེ་
སློང་དེ་ཕམ་པར་གྱུར་པ་ཡིན་གྱིས་གནས་པར་མི་བྱའོ་ཞེས་བཅའ་བ་མཛད་དོ། །
དེ་ནས་རྗེས་བཅས་མཛད་ཚུལ་ནི། དགོན་པའི་ནགས་ཁྲོད་དུ་གནས་པའི་
དགེ་སློང་ཞིག་གིས་ནགས་ན་གནས་པའི་སྦྲ་མོ་ཞིག་ལ་མི་ཚངས་པར་སྤྱད་པ་ན་
བྱུང་བ་འདི་དང༌། གླེང་གཞི་འདི་དང་། སྐབས་འདི་ལ་དགེ་འདུན་བསྡུ་བ་མཛད་
ནས། དགེ་སློང་། ཁྱོད་ཀྱིས་མི་མཛེས་པ་དེ་ལྟ་བུ་བྱས་པ་བདེན་ནམ། བཙུན་པ།
མད་དོ། །མི་གཏི་མུག་ཅན་ཁྱོད་ཀྱིས་སྦྲུལ་ནག་པོ་དུག་མྱུར་དུ་ཁྱབ་པ། དུག་དྲག་
པ། དུག་རྣོ་བའི་ཁར་རང་གི་ཡན་ལག་གི་རྣམ་པ་བཅུག་པ་སླ་ཡི། དུད་འགྲོའི་སྐྱེ་
གནས་སུ་སྐྱེས་པ་ལ་ནི་མ་ཡིན་ནོ་ཞེས་རྣམ་གྲངས་དུ་མས་སྨད་ནས། སྔ་མ་ནི་
བཅས་ པ་ ཡིན་ ལ། འདི་ནི་ རྗེས་ སུ་ བཅས་ པ་ སྟེ། ངའི་ ཉན་ཐོས་རྣམས་ ཀྱིས་
འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། ཡང་དགེ་སློང་གང་
དགེ་སློང་རྣམས་དང་ལྷན་ཅིག་བསླབ་པ་མཚུངས་པར་གྱུར་པས། བསླབ་པ་མ་
ཕུལ། བསླབ་པ་ཉམས་པར་མ་བྱས་པར་མི་ཚངས་པར་སྤྱོད་པ་འཁྲིག་པའི་ཆོས་
བསྟེན་ན། དུད་འགྲོའི་སྐྱེ་གནས་སུ་སྐྱེས་པ་དང་ལྷན་ཅིག་ཀྱང་རུང་སྟེ། དགེ་སློང་
དེ་ཕམ་པར་གྱུར་པ་ཡིན་གྱིས་གནས་པར་མི་བྱའོ། །ཞེས་རྗེས་བཅས་མཛད་དོ། །
འདི་ལྟར་བཅའ་བ་མཛད་པའི་ཚེ་དགེ་སློང་ཞེས་གསུངས་པ་འདིའི་དོན་ལ་སྤྱིར་
དགེ་སློང་གི་མིང་ཆགས་པ་བཞི་གསུངས་ཏེ། ལུང་ལས། ཡང་དགེ་སློང་གང་ཞེས་
- 50 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བྱ་བ་ནི། དགེ་སློང་བཞི་པོ་མིང་གི་དགེ་སློང་དང་། ཁས་འཆེ་བའི་དགེ་སློང་དང་།
སློང་བའི་དགེ་སློང་དང་། ཉོན་མོངས་པ་བཅོམ་པའི་དགེ་སློང་བཞི་ལས། མིང་གི་
དགེ་སློང་ནི་གང་གི་མིང་དང༌། མིང་དུ་བརྗོད་པ་དང་། ཚིག་གཉིས་པ་དང་། ཚིག་
བླ་ དྭགས་ དང་། འདུ་ཤེས་ དང༌། བོད་ པ་ དང་། གདགས་པ་དང་། ཐ་སྙད་ དགེ་
སློང་ཞེའམ། དགེ་སློང་གི་རིགས་ཞེའམ། དགེ་སློང་དང་འདྲ་བར་གྱུར་པའོ། ། །
ཁས་འཆེ་བའི་དགེ་སློང་ནི་དགེ་སློང་མ་ཡིན་བཞིན་དུ་བདག་ཉིད་དགེ་
སློང་དུ་ཁས་འཆེ་བར་བྱེད་པའོ། །སློང་བའི་དགེ་སློང་ནི་སློང་མོ་སྤྱོད་པས་འཚོ་
བའོ། །ཉོན་མོངས་པ་བཅོམ་པའི་དགེ་སློང་ནི་དགྲ་བཅོམ་པའོ། །དོན་འདིར་ནི་
གསོལ་བ་དང་བཞིའི་ལས་མི་གཡོ་བ་བཞག་པར་མི་འོས་པས་བསྙེན་པར་རྫོགས་
པ་དེ་དགེ་སློང་དུ་དགོངས་སོ། །ཞེས་གསུངས་པ་ལྟར་རོ། །
མ་བྱིན་ལེན་གྱི་ཕམ་པའི་བཅའ་བ་མཛད་ཚུལ་ནི། སྟོན་པ་རྒྱལ་པོའི་ཁབ་
ཀྱི་འོད་མའི་ཚལ་ཀ་ལན་ད་ཀའི་གནས་ན་བཞུགས་པའི་ཚེ། རྫ་མཁན་གྱི་རིགས་
ལས་རབ་ཏུ་བྱུང་བའི་དགེ་སློང་ནོར་ཅན་ཞེས་པ་ཞིག་གིས་དགོན་པར་སྤྱིལ་བུ་
བཟོ་བའི་ཕྱིར་རྒྱལ་པོ་མ་སྐྱེས་དགྲའི་སྐྱེད་ཚལ་ནས་ཤིང་བཅད་དེ་དྲངས་ནས་
དགོན་པར་སྤྱིལ་བུ་བཟོས་པ་ན་རྒྱལ་པོ་མ་སྐྱེས་དགྲས་རྐུན་མའོ་ཞེས་བཟུང་བ་
ཞིག་བྱུང་བ་ན་སྟོན་པས་བྱུང་བ་འདི་དང༌། གླིང་གཞི་འདི་དང་། སྐབས་འདི་ལ་
དགེ་སློང་གི་དགེ་འདུན་བསྡུ་བ་མཛད་དོ། །དེ་བཞིན་གཤེགས་པ་ནི་དོན་གྱི་
དབང་གཉིས་གཟིགས་པ་ན་དགེ་སློང་གི་དགེ་འདུན་བསྡུད་པར་མཛད་དེ་ཉན་
ཐོས་རྣམས་ཀྱིས་ཀུན་ཤེས་པར་བྱ་བ་དང་། འདུལ་བ་ལ་བསླབ་པའི་གཞི་བཅའ་
བར་འགྱུར་བའོ། །དེ་ལ་སྟོན་པ་ནི་དོན་དང་ལྡན་པ་སྨོད་པ་ལ་དུས་མཁྱེན་པ་ཡིན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པས་ནོར་ཅན་ལ། ཁྱོད་ཀྱིས་མི་མཛེས་པ་དེ་ལྟ་བུ་བྱས་པ་བདེན་ནམ། བཙུན་པ།
མད་དོ། །སྟོན་པས། དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ།
རུང་བ་མ་ཡིན་པ། ཚུལ་དང་མཐུན་པ་མ་ཡིན་པ་དེ་ནི་རབ་ཏུ་བྱུང་བས་བྱ་བ་མ་
ཡིན་ནོ། །ངས་དུག་གསུམ་འདོད་ཆགས་དང་བྲལ་བར་བྱ་བའི་ཕྱིར་སེམས་རྣམ་
པར་གྲོལ་བ་དང་། ཤེས་རབ་རྣམ་པར་གྲོལ་བའི་ཆོས་བསྟན་པ་ལ་ཅིའི་ཕྱིར་མི་
མཛེས་པ་དེ་ལྟ་བུ་བྱས་ཞེས་རྣམ་གྲངས་དུ་མས་སྨད་ནས། དགེ་སློང་དག །དེ་
བས་ན་ཕན་ཡོན་བཅུ་ཡང་དག་པར་གཟིགས་པས་འདུལ་བ་ལ་ཉན་ཐོས་རྣམས་
ཀྱི་བསླབ་པའི་གཞི་བཅའ་བར་བྱ་སྟེ། དགེ་འདུན་བསྡུ་བ་ནས། ལྷ་དང་མིའི་བར་
དག་ལ་ཡང་དག་པར་རབ་ཏུ་བསྟན་པ་ཡུན་རིང་དུ་གནས་པར་འགྱུར་བའོ། །ངའི་
ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ།
ཡང་དགེ་སློང་གང་གཞན་དག་གི་གྲོང་ན་འདུག་པའམ། དགོན་པ་ན་འདུག་པ་མ་
བྱིན་པར་བརྐུ་བའི་གྲངས་སུ་གཏོགས་པ་བླང་ན་ཇི་ཙམ་མ་བྱིན་པར་བླངས་པས་
དེ་རྒྱལ་པོའམ། བློན་པོ་ཆེན་པོས་བཟུང་ནས་དེ་ལ་འདི་སྐད་ཅེས། ཀྱེ་མི་ཁྱོད་ནི་
རྐུན་མའོ། །བྱིས་པའོ། །བླུན་པའོ། །བརྐུ་བའོ་ཞེས་ཟེར་ཞིང་གསོད་དམ། འཆིང་
ངམ། སྨྱུག་ཀྱང་རུང་སྟེ། དགེ་སློང་དེ་ལྟར་མ་བྱིན་པར་ལེན་ན། དགེ་སློང་དེ་ཡང་
ཕམ་པར་གྱུར་པ་ཡིན་གྱིས་གནས་པར་མི་བྱའོ་ཞེས་བཅའ་བ་མཛད་དོ། །
སྲོག་གཅོད་ཀྱི་ཕམ་པའི་བཅའ་བ་མཛད་ཚུལ་ནི། ཉེ་སྡེ་ཞེས་བྱ་བའི་དགེ་
སློང་ཞིག་གིས་སྨན་པ་དང་གྲོས་བྱས་ཏེ་སྨན་པས་སྨན་བྱིན་ནས་བུད་མེད་ཀྱི་
མངལ་བརླག་པར་བྱས་པ་ཞིག་བྱུང་བ་དང་། རི་དྭགས་མདོག་དགེ་སྦྱོང་སྦེད་ཅེས་
བྱ་བ་ཞིག་བདུད་རིས་ཀྱི་ལྷ་ཞིག་གིས་བསླུས་ནས་མི་བསད་པ་ཞིག་བྱུང་བ་ན།
- 52 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སྟོན་པས་དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ། རུང་བ་མ་
ཡིན་པ། ཚུལ་དང་མཐུན་པ་མ་ཡིན་པ་དེ་ནི་རབ་ཏུ་བྱུང་བས་བྱ་བ་མ་ཡིན་ནོ་ཞེས་
རྣམ་གྲངས་དུ་མས་སྨད་ནས། དེ་ལྟ་བས་ན་ཕན་ཡོན་བཅུ་ཡང་དག་པར་གཟིགས་
པས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ། འདི་ལྟ་
སྟེ་དགེ་འདུན་བསྡུ་བའི་ཕྱིར་དང་ཞེས་པ་ནས། བསྟན་པ་ཡུན་རིང་དུ་གནས་པར་
འགྱུར་བའོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་
གདོན་པར་བྱ་སྟེ། ཡང་དགེ་སློང་གང་མིའམ་མིར་ཆགས་པ་ལ་རང་གིས་ལག་
དར་ཏེ་སྲོག་བཅད་དམ་ཞེས་སོགས་དང་། གཞི་དེ་ལས་གསོད་པ་ལ་འཇུག་པ་
དང་དུ་ལེན་ནའོ། །ཞེས་སོགས་སྔར་ལྟར་མིའམ་མིར་ཚོགས་པ་རང་གིས་བསད་
པའམ་གཞན་གསོད་དུ་བཅུག་པ་གང་བྱས་ཀྱང་ཕམ་པར་འགྱུར་བའི་བཅའ་བ་
མཛད་དོ། །
མི་ཆོས་བླ་མའི་རྫུན་སྨྲ་བའི་ཕམ་པའི་བཅའ་བ་མཛད་ཚུལ་ནི། སྟོན་པ་
ཡངས་པ་ཅན་ན་སྤྲེའུ་རྫིང་གི་འགྲམ་ན་ཁང་པ་བརྩེགས་ པའི་ ཁང་བཟང་ན་
བཞུགས་པའི་ཚེ། ཉ་པའི་རིགས་ལས་རབ་ཏུ་བྱུང་བའི་དགེ་སློང་ལྔ་བརྒྱས་ཁྱིམ་
པ་དག་ལ་གཅིག་གིས་གཅིག་གི་ཡོན་ཏན་བསྒྲགས་ཏེ་མི་ཆོས་བླ་མའི་ཡོན་ཏན་
ཐོབ་པར་གོ་བར་བྱས་ནས་རྙེད་པ་མང་དུ་གྲུབ་པ་ཞིག་བྱུང་བ་ན་བྱུང་བ་འདི་དང་།
གླེང་ གཞི་འདི་དང་སྐབས་འདི་ལ་དགེ་འདུན་བསྡུ་བ་མཛད་དོ། །ལྔ་བརྒྱ་པོ་
རྣམས་ལ་བཀའ་སྩལ་པ། ཁྱེད་ཀྱིས་ཟས་ཅུང་ཟད་ཙམ་གྱི་ཕྱིར་དུ་མི་ཆོས་བླ་མ་
མེད་བཞིན་དུ་སྨྲས་པ་བདེན་ནམ། བཙུན་པ། མད་དོ། །དགེ་སྦྱོང་གི་ཚུལ་མ་ཡིན་
པ། རྗེས་སུ་མཐུན་པ་མ་ཡིན་པ། རུང་བ་མ་ཡིན་པ། ཚུལ་དང་མཐུན་པ་མ་ཡིན་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་དེ་ནི་རབ་ཏུ་བྱུང་བས་བྱ་བ་མ་ཡིན་ནོ། །དགེ་སློང་དག །གསུམ་པོ་འདི་དག་ནི་
འཇིག་རྟེན་ན་ཡོད་ཅིང་སྲིད་པའི་རྐུན་པོ་ཆེན་པོ་ཡིན་ཏེ། རྐུན་པོ་འཁོར་བརྒྱའམ་
སྟོང་དང་ལྡན་པ་དེ་བརྒྱའམ་སྟོང་གི་མདུན་དུ་སོང་སྟེ། ཁྱིམ་འབུགས། མདུད་པ་
འགྲོལ། རིལ་ གྱིས་ འཕྲོག །ལམ་ བསྒྲུག །མེ་ གཏོང་། ལམ་ པ་ འཇོམས། རྒྱལ་
པོའི་མཛོད་བརྐུ། གྲོང་དང་གྲོང་ཁྱེར་དང་ཡུལ་འཇོམས་པ་དེ་ནི་རྐུན་པོ་ཆེན་པོ་
དང་པོ་ཡིན་ནོ། །རྐུན་པོ་བརྒྱ་སྟོང་དང་ལྡན་པའང་མ་ཡིན་ལ། བརྒྱའམ་སྟོང་གི་
མདུན་དུ་སོང་སྟེ་ཁྱིམ་འབུགས་པ་སོགས་མི་བྱེད་ཀྱང་། དགེ་འདུན་གྱི་རྩྭའམ། །
ཤིང་ངམ། མེ་ཏོག་གམ། འབྲས་བུའམ། འོད་མའམ། གཞལ་བ་གང་ཡང་རུང་བ་
དེ་བཙབས་ཤིང་འཚོ་བ་དང་། དེས་ཁྱིམ་མི་གསོ་བ་དེ་ནི་རྐུན་པོ་ཆེན་པོ་གཉིས་པ་
ཡིན་ནོ། །དེ་དག་མི་བྱེད་ཀྱང་། མི་ཆོས་བླ་མ་མེད་བཞིན་དུ་སྨྲ་བ་འདི་ནི་རྐུན་པོ་
ཆེན་པོ་གསུམ་པ་ཡིན་ནོ། །དང་པོ་གཉིས་པ་དེ་ཅུང་ཟད་ཙམ་ཡིན་གྱི། མི་ཆོས་བླ་
མ་མེད་བཞིན་དུ་སྨྲ་བ་དེ་ནི་འཇིག་རྟེན་ན་ལྷ་དང་བཅས། བདུད་དང༌། ཚངས་པ་
དང་། དགེ་སྦྱོང་དང༌། བྲམ་ཟེར་བཅས་པའི་སྐྱེ་དགུའི་ནང་ན་ཆོམ་རྐུན་ཆེན་པོ་
ཡིན་ནོ། །ཞེས་རྣམ་གྲངས་དུ་མས་སྨད་ནས། དེ་ལྟ་བས་ན་ཕན་ཡོན་བཅུ་ཡང་
དག་པར་གཟིགས་པས་ཞེས་བྱ་བ་ནས་བསྟན་པ་ཡུན་རིང་དུ་གནས་པར་བྱ་བའི་
བར་སྔར་བཞིན། ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་
ལྟར་གདོན་པར་བྱ་སྟེ། ཡང་དགེ་སློང་གང་མངོན་པར་མི་ཤེས་ཤིང་ཡོངས་སུ་མི་
ཤེས་ལ། མིའི་ཆོས་བླ་མ་མཐའ་དང༌། འཕགས་པ་དང་། བྱེ་བྲག་ཐོབ་པ་དང་།
ཤེས་པ་དང་། མཐོང་བ་དང་། རེག་པར་སྤྱོད་པ་མེད་ལ། མེད་བཞིན་དུ་འདི་ཤེས་
སོ། །འདི་མཐོང་ངོ་ཞེས་ཁས་འཆེས་པ་ལས་དེ་ལྟུང་བ་བྱུང་བ་རྣམ་པར་དག་པར་
- 54 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འདོད་ནས། དུས་ གཞན་ཞིག་ན་དྲིས་ ཀྱང་རུང་། མ་དྲིས་ ཀྱང་རུང་། འདི་སྐད་
ཅེས། ཚེ་དང་ལྡན་པ་དག །བདག་གིས་ནི་མི་ཤེས་པར་ཤེས་སོ་ཞེས་སྨྲས། མ་
མཐོང་བར་མཐོང་ངོ་ཞེས་སྨྲས་ཏེ། གསོབ་གསོག་པ་རྫུན་དུ་སྨྲས་སོ་ཞེས་ཟེར་ན།
དགེ་སློང་དེ་ཡང་ཕམ་པར་བྱུང་བ་ཡིན་གྱིས་གནས་པར་མི་བྱའོ་ཞེས་བསླབ་པའི་
གཞི་བཅས་སོ། ། །
དེ་ནས་རིམ་གྱིས་ཁུ་བ་འབྱིན་པའི་ལྷག་མ་སོགས་ལྷ་མ་བཅུ་གསུམ་དང་།
མ་ངེས་ པ་ གཉིས་དང༌། སྤང་ལྟུང་སུམ་ཅུ་དང༌། འབའ་ཞིག་པ་དགུ་བཅུ་དང་།
སོར་བཤགས་བཞི་དང་། བསླབ་བྱའི་ཉེས་བྱས་བརྒྱ་དང་བཅུ་གཉིས་རྣམས་རིམ་
གྱིས་བྱུང་བ་དང༌། གླེང་གཞི་རེ་དང་བསྟུན་ནས་བྱ་བ་འདི་དང་འདི་བྱས་ན་ཉེས་
པ་འདི་དང་འདི་འབྱུང་བས་མི་བྱའོ་ཞེས་བཅའ་བ་མཛད་དེ། དེ་ཡང་ཕམ་པ་བཞི་
དང་རང་བཞིན་གྱི་ཁ་ན་མ་ཐོ་བ་རྣམས་ལ་ནི་གནང་བའི་གོ་སྐབས་མེད་ཅིང་།
ཆང་མ་གཏོགས་པའི་བཅས་རྐྱང་རྣམས་ལ་གནང་བའི་སྐབས་ཡོད་ལ། ཆང་ནི་
སྲོག་ གི་ ཕྱིར་ ཡང་ མ་ གནང་ངོ༌། །བཅས་ པ་ དང༌ རྗེས་ བཅས་ གནང་ བ་ དང༌། །
བཀག་པ་དང༌། སྒྲུབ་པར་གདམས་པ་དང་། གནང་བའི་རྗེས་སུ་སླར་ཡང་གནང་
བ་ དང༌། གནང་ བའི་ རྗེས་ སུ་ བཀག་ པ་ དང༌། སྒྲུབ་ པར་ གདམས་ པ་ དང་། དེ་
བཞིན་དུ་བཀག་པ་ལ་ཡང་མུ་གསུམ། སྒྲུབ་པ་ལ་ཡང་མུ་གསུམ་སྟེ་དགག་སྒྲུབ་
གནང་གསུམ་གྱི་བཅས་པ་རྣམས་ཆེས་ཞིབ་པར་མཛད་ཅིང༌། ཁྲིམས་ཉིས་བརྒྱ་ལྔ་
བཅུ་རྩ་གསུམ་བསྔོ་བགྲང་བྱ་བའི་ཕྱིར་སོ་སོར་ཐར་པའི་མདོ་མཛད་དོ། །སོ་ཐར་
གྱི་མདོ་ལ། དགེ་སློང་ཕའི་སོ་ཐར་དང༌། དགེ་སློང་མའི་སོ་ཐར་གཉིས་སུ་ཡོད་
དོ། །དེ་ལྟར་སོ་སོར་ཐར་པའི་མདོ་མཛད་ནས་དགེ་སློང་རྣམས་ལ་ཟླ་བ་ཕྱེད་ཕྱེད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་ཐམས་ཅད་ཚོགས་ནས་ སོ་ སོར་ཐར་པའི་མདོ་བཏོན་ཏེ་གསོ་སྦྱོང་བྱ་བའི་
བཅའ་བ་མཛད་དོ། །གསོ་སྦྱོང་གི་བཅའ་བ་ཇི་ལྟར་མཛད་པ་ནི། སྟོན་པ་འོད་
མའི་ཚལ་ན་བཞུགས་པའི་ཚེ། དགེ་བསྙེན་མང་པོ་ནངས་རེ་བཞིན་ཕྱག་འཚལ་དུ་
འགྲོ་བ་ན། ད་ལྟར་སྟོན་པ་དང་དགེ་སློང་རྣམས་ནང་དུ་ཡང་དག་འཇོག་མཛད་
པས་སྔས་ཀྱི། མུ་སྟེགས་ཅན་གྱི་ཀུན་དགའ་ར་བ་ལྟར་འདོད་དོ་ཞེས་སོང་བ་དང་།
མུ་སྟེགས་ཅན་ཞིག་གིས། བདག་ཅག་འབའ་ཞིག་ལ་འདུག་པ་དང་། བྱ་བ་དང་།
གསོ་སྦྱོང་ཡོད་དམ། དགེ་སློང་རྣམས་ལའང་ཡོད། གཞན་ཞིག་ན་རེ། བདག་ཅག་
ལ་ཡོད་ཀྱི། དགེ་སློང་ལ་མེད་དོ་ཟེར་བ་དེ་ཐོས་ནས་དགེ་བསྙེན་དེ་དག་སྟོན་པ་
ལ་ཕྱག་བྱས་ཏེ། མུ་སྟེགས་ཅན་རྣམས་འདི་ལྟར་འཕྱར་ཁ་བྱེད་དོ་ཞེས་གསོལ་ཏེ།
དགེ་སློང་ལའང་འདུག་པ་དང༌། བྱ་བ་དང་། གསོ་སྦྱོང་བཅའ་བར་གསོལ། ཅང་
མི་གསུངས་པས་གནང་ངོ༌། །དགེ་སློང་རྣམས་ལ། དེང་ཕྱིན་ཆད་འདུག་པ་དང༌།
བྱ་བ་དང་། གསོ་སྦྱོང་བྱ་བར་གནང་ངོ༌། །ཞེས་གསོ་སྦྱོང་བྱ་དགོས་པའི་བཅའ་བ་
མཛད་དོ། །གསོ་ སྦྱོང་ ལ་ མཐུན་ པའི་ གསོ་ སྦྱོང་ དང༌། ཞི་ གནས་ ཀྱི་ གསོ་ སྦྱོང་
གཉིས་ཡོད་ལ། མཐུན་པའི་གསོ་སྦྱོང་ནི། དགེ་སློང་རྣམས་ཀྱིས་ཟླ་བ་ཕྱེད་ཕྱེད་
དུ་གསོ་སྦྱོང་བྱ་བའི་ཉིན་རང་རང་གི་རྒྱུད་ལ་བརྟགས་ཏེ་ལྟུང་བ་བཤགས་པར་
འོས་པ་རྣམས་བཤགས། བསྡམ་པར་འོས་པ་རྣམས་བསྡམ། བྱིན་གྱིས་བརླབ་
པར་འོས་པ་རྣམས་བྱིན་གྱིས་བརླབས་ཏེ་རྒྱུད་དག་པར་བྱས་ནས་ལས་ལ་འདུས་
ཏེ་རྒྱུད་ཆགས་གསུམ་པ་སྔོན་དུ་བཏང་ནས་སོ་ཐར་གྱི་མདོ་བཏོན་ཏེ་ཁྲིམས་ཉིས་
བརྒྱ་ལྔ་བཅུ་རྩ་གསུམ་ལ་བསྔོ་བགྲང་བྱས་ཏེ་ཚུལ་ཁྲིམས་ཀྱི་བསླབ་པ་གསོ་ཞིང་
སྤྱོད་པར་བྱེད་པ་ཡིན་ནོ། །ཞི་གནས་ཀྱི་གསོ་སྦྱོང་ནི། བསམ་གཏན་གྱི་ཁང་བུར་
- 56 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། ་བ་
གཅིག་པུར་འདུག་སྟེ་ལུས་དྲན་པ་ཉེ་བར་བཞག་པ་དང༌། ཚོར་བ་དྲན་པ་ཉེ་བར་
བཞག་པ་དང་། སེམས་དྲན་པ་ཉེ་བར་བཞག་པ་དང་། ཆོས་དྲན་པ་ཉེ་བར་བཞག་
པ་རྣམས་བསྒོམས་ནས་སེམས་ ཀྱི་སྒྲིབ་པ་སྦྱོང་བར་བྱེད་ པ་ཡིན་ནོ། །དབྱར་
གནས་པའི་བཅའ་བ་མཛད་ཚུལ་ནི། སྟོན་པ་མཉམ་ཡོད་ན་བཞུགས་པའི་ཚེ།
དགེ་སློང་དག །དབྱར་གྱི་ནང་དུ་ལྗོངས་རྒྱུ་ཞིང་འདོད་པ། །མི་སྦེད་ཅིང་མི་སྲུང་
ལ། མ་སྦས་པ་དག་ལ། མུ་སྟེགས་ཅན་རྣམས་ན་རེ། ཤཱཀྱའི་བུའི་དགེ་སྦྱོང་འདི་
དག་ནི་སྲོག་གཅོད་པ་ལས་མ་ལོག་སྟེ། དབྱར་གྱི་ནང་དུ་ལྗོངས་རྒྱུ་བ་ན་སྲོག་
ཆགས་ཕྲ་མོ་མང་པོ་བརྫིས་ནས་སྲོག་དང་བྲལ་བར་བྱེད་དོ། །བྱེའུ་ཁུག་རྟའང་
དབྱར་ཟླ་བ་བཞི་རང་གི་ཚང་ན་ཞུམ་ཞུམ་པོར་བྱས་ཏེ་བསྐུམས་ནས་འདུག་ན།
མགོ་རེག་འདི་དག་ཁས་ལེན་པ་ཙམ་ཡང་མི་ཤེས་ན་སུ་ཞིག་འདི་དག་ལ་བསོད་
སྙོམས་སྦྱིན་པར་བྱེད་ཅེས་འཕྱ་བ་དེ་གསོལ་པས། དེ་ལྟ་བས་ན་རྗེས་སུ་གནང་སྟེ།
དགེ་སློང་དག་གིས་དབྱར་གནས་པར་ཁས་བླང་བར་བྱའོ། །ཞེས་དབྱར་ཟླ་བ་
གསུམ་གནས་པར་བྱ་དགོས་པའི་བཅའ་བ་མཛད་དོ། །དགག་དབྱེའི་སྒོ་ནས་
བསླབ་ པ་ ཡོངས་ སུ་ སྦྱོང་ བའི་ བཅའ་བ་མཛད་ པ་ནི། སྟོན་ པ་ མཉན་ཡོད་ན་
བཞུགས་པའི་ཚེ། དགེ་སློང་མང་པོས་ལྗོངས་ཤིག་ཏུ་ཁྲིམས་བཅས་ཏེ། བདག་
ཅག་གིས་དབྱར་གྱི་ནང་དུ་དགེ་སློང་ལ་སུས་ཀྱང་ཉམས་པ་བཞིས་གླེང་བར་མི་བྱ།
ཆུ་རའི་བུམ་པའམ། ཁྲུས་བུམ་སྐམ་པོ་མཐོང་ན་གཅིག་པུས་ནུས་ན་དེས་བཀང་
ལ་གནས་གཞན་དུ་གཞག །མི་ནུས་ན་བརྡ་བྱས་ནས་ལག་རུབ་ཀྱིས་བཀང་ལ།
གནས་གཞན་དུ་བཞག་ནས་གཅིག་ལ་གཅིག་མི་སྨྲ་བར་ཁ་རོག་ཏུ་འགྲོ་བར་བྱའོ་
ཞེས་དབྱར་གནས་སོ། །དབྱར་གནས་ཐོན་ནས་ཆོས་གོས་ཐོགས་ཏེ་ཕན་ཚུན་མི་
7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྨྲ་བར་མཉན་ཡོད་དུ་སོང་ངོ༌། །སྟོན་པ་ལ་ཕྱག་འཚལ་ཏེ་འཁོད་པ་དང་། སྟོན་པ་
ནི་ཆོས་ཉིད་ཀྱིས། གང་ནས་འོངས། དབྱར་གང་དུ་གནས། བསོད་སྙོམས་ཀྱིས་
མ་བྲེལ་ལམ་ཞེས་འདྲི་བས། དེ་རྣམས་ལ་དྲིས་པ་དང་། མད་དོ། །བདག་ཅག་
འདི་ལྟ་བུའི་དམ་བཅས་གནས་སོ། །སྐྱེས་བུ་གཏི་མུག་ཅན་ཁྱེད། གནས་མལ་ན་
དགྲ་དང་ལྷན་ཅིག་གནས་པས་བདེ་བ་ལ་རེག་སྙམ་མམ། མི་སྨྲ་བ་ནི་མུ་སྟེགས་
ཅན་གྱི་རྒྱལ་མཚན་ཡིན་ནོ། །དེ་བས་ན་མི་སྨྲ་བའི་ཡི་དམ་བཅའ་བར་མི་བྱའོ། །
ཞེས་གསུངས་ཤིང་བྱུང་བ་འདི་དང་གླེང་གཞི་འདི་ལ་བརྟེན་ནས་དབྱར་ཟླ་བ་
གསུམ་གནས་ནས། ཟླ་བ་གསུམ་སོང་བ་ན་དགེ་སློང་ཐམས་ཅད་ཚོགས་ཏེ་ཕན་
ཚུན་གཅིག་ལ་གཅིག་ཕྱག་བྱས་ཏེ་དབྱར་གྱི་ནང་དུ་ཐུགས་དང་འགལ་བ་ཅི་བྱུང་
བ་བཟོད་པར་མཛད་དུ་གསོལ་ཞེས་ཕན་ཚུན་བཟོད་གསོལ་བྱས་ཏེ་སེམས་མཐུན་
པར་མཐོང་ཐོས་དོགས་གསུམ་གྱི་དགག་དབྱེ་བྱ་དགོས་པའི་བཅའ་བ་མཛད་དོ། །
དེ་ལྟར་སྟོན་པ་ཐུགས་རྗེ་ཅན་དེ་ཉིད་ཀྱིས་བསྟན་པའི་རྩ་བ་སོ་སོར་ཐར་པའི་མདོ་
མཛད་ལ། སོ་སོར་ཐར་པའི་མདོ་འདི་ནི་འདུལ་བའི་སྡེ་སྣོད་ཐམས་ཅད་ཀྱི་རྩ་བ་
ཡིན་ཞིང་སོ་ཐར་གྱི་མདོའི་དོན་འགྲེལ་པའི་ཕྱིར་རྒྱལ་བ་རང་ཉིད་ཀྱིས་མཛད་
པའི་འདུལ་བའི་སྡེ་སྣོད་ལ་གཙོ་བོར་ལུང་སྡེ་བཞི་དང་། དེ་དག་གི་ཡན་ལག་གམ་
ཕྱོགས་མཐུན་གྱི་མདོ་མང་དུ་ཡོད་དོ། །ལུང་སྡེ་བཞི་ནི། ལུང་གཞི་དང༌། ལུང་རྣམ་
འབྱེད་ དང༌། ལུང་ ཕྲན་ཚེགས་ དང་། གཞུང་ དམ་ པ་ རྣམས་སོ། །ལུང་ གཞི་ ལ།
རང་བྱུང་གསོ་སྦྱོང་གཞི་དང་ནི། །དགག་དབྱེ་དབྱར་དང་ཀོ་ལྤགས་དང་། །སྨན་
དང་གོས་དང་སྲ་བརྐྱང་དང་། །ཀོའུ་ཤམ་བི་དང་ལས་ཀྱི་གཞི། །དམར་སེར་ཅན་
དང་གང་ཟག་དང་། །སྤོ་དང་གསོ་སྦྱོང་བཞག་པ་དང་། །གནས་མལ་དང་ནི་རྩོད་
-58-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པ་དང༌། །དགེ་འདུན་འབྱེན་རྣམས་བསྡུས་པ་ཡིན། །ཞེས་གསུངས་པ་ལྟར། རབ་
བྱུང་གི་གཞི་ལ་སོགས་པ་གཞི་བཅུ་བདུན་ཡོད་ལ། དེ་དག་ལ་གཞི་ཞེས་བརྗོད་
པའི་རྒྱུ་མཚན་ནི། གཞི་བཅུ་བདུན་པོའི་བརྗོད་བྱ་ནི་ཚུལ་ཁྲིམས་ཀྱི་བསླབ་པ་
ཡིན་ལ། བརྗོད་བྱ་ཚུལ་ཁྲིམས་ཀྱི་བསླབ་པ་དེ་ནི། ཐེག་པ་གསུམ་གྱི་ཡོན་ཏན་
ཐམས་ཅད་ཀྱི་གཞི་ཡིན་པས་བརྗོད་བྱ་དོན་གྱི་འདུལ་བའི་ཆེ་བ་བརྗོད་པའི་ཕྱིར་
དུ་དེ་སྟོན་པའི་འདུལ་བ་ལེ་ཚན་བཅུ་བདུན་པོ་དེ་ལ་ཡང་གཞི་ཞེས་ཐ་སྙད་མཛད་
དོ། །ཡང་ ནས་ གང་དུ་ བཞག་ པའི་ ཁང་ པ་ ལ་ནས་ ཁང་དང་། གསེར་ གང་ དུ་
བཞག་པའི་ཁང་པ་ལ་གསེར་གྱི་མཛོད་ཅེས་བརྗོད་པ་ལྟར། འདུལ་བའི་བསླབ་
བྱ་ལ་དོན་ཚན་མང་དུ་ཡོད་པ་ལས། སྡོམ་པ་མ་ཐོབ་པ་ཐོབ་པར་བྱེད་པའི་ཐབས་
གང་དུ་སྟོན་པའི་མདོ་དེ་ལ་རབ་ཏུ་བྱུང་བའི་གཞི་ཞེས་པ་དང་། གསོ་སྦྱོང་བྱ་ཚུལ་
སྟོན་པའི་མདོ་དེ་ལ་གསོ་སྦྱོང་གི་གཞི་ཞེས་པ་ལྟ་བུ་འདུལ་བའི་བསླབ་བྱ་རྣམས་
གང་དང་གང་ནས་རྙེད་པ་ངོ་འཕྲོད་པའི་ཕྱིར་དུ་མདོ་དེ་དག་ལ་གཞི་ཞེས་བརྗོད་
པའང་ཡིན་པས་ཚུལ་དེ་གཉིས་ཀ་ལ་ངེས་པ་རྙེད་ན་དོན་ཤིན་ཏུ་ཆེའོ། །གཞི་བཅུ་
བདུན་པོ་དེས་ནི་སྡོམ་པ་མ་ཐོབ་པ་ཐོབ་པར་བྱེད་པའི་ཐབས། ཐོབ་པ་མི་ཉམས་
པར་བསྲུང་བའི་ཐབས། ཉམས་ན་ཕྱིར་བཅོས་པའི་ཐབས་གསུམ་སྟོན་ཏེ། སྡོམ་
པ་མ་ཐོབ་པ་ཐོབ་པར་བྱེད་པའི་ཐབས་ནི། རབ་བྱུང་གི་གཞིས་སྟོན་ལ། གསོ་
སྦྱོང་གི་གཞི་དང༌། དབྱར་གནས་ཀྱི་གཞི་དང་། དགག་དབྱེའི་གཞི་གསུམ་གྱིས་
བསླབ་ པ་ ཡོངས་ སྦྱོང་ གི་ སྒོ་ ནས་ སྡོམ་ པ་བསྲུང་བའི་ ཐབས་ འཆད་ཅིང་། ཀོ་
ལྤགས་ཀྱི་གཞི་དང་། སྨན་གྱི་གཞི་དང་། གོས་ཀྱི་གཞི་དང་། གནས་མལ་གྱི་གཞི་
ལ་སོགས་པ་གཞི་ལྷག་མ་ཕལ་ཆེ་བས་བདེ་བར་གནས་པའི་རྐྱེན་བསྟེན་པའི་སྒོ་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ནས་སྡོམ་པ་མི་ཉམས་པར་བསྲུང་བའི་ཐབས་སྟོན་ལ། ཕྱིར་བཅོས་ཀྱི་གཞིས་ནི་
ཉམས་ན་ཕྱིར་བཅོས་པའི་ཐབས་སྟོན་པར་མཛད་དེ། ཕྱིར་བཅོས་ལ་ལྟུང་བ་ཕྱིར་
བཅོས་དང༌། རྩོད་པ་ཕྱིར་བཅོས་གཉིས་ཡོད་དོ། །ལུང་རྣམ་འབྱེད་ཀྱིས་ནི་སྡོམ་
པའི་ངོ་བོ་སྤོང་བདུན་འཁོར་བཅས་ཀྱི་ཚུལ་ཁྲིམས་གཙོ་བོར་སྟོན་ལ། རྣམ་འབྱེད་
ལ་ཕའི་རྣམ་འབྱེད་དང་། མའི་རྣམ་འབྱེད་གཉིས་ཡོད་དེ། ཕའི་རྣམ་འབྱེད་ཀྱིས་
དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་དང་། མའི་རྣམ་འབྱེད་ཀྱིས་དགེ་
སློང་མའི་ཁྲིམས་སུམ་བརྒྱ་དང་དྲུག་ཅུ་རྩ་བཞི་རྣམས་སྟོན་ལ། གཞན་ཡང་རྣམ་
འབྱེད་གཉིས་པོས་ལྟུང་བ་དེ་དང་དེ་དག་གང་ཟག་གང་དང་གང་ལ་བརྟེན་ནས་
བཅས་པའི་གླེང་གཞི་དང་། སྐྱེས་བུ་དམ་པ་མང་པོའི་རྟོགས་བརྗོད་དང་། སྔོན་གྱི་
བྱུང་ བ་ དང༌། དེ་ བཞིན་ གཤེགས་ པའི་ སྔོན་ གྱི་ འཁྲུངས་ རབས་ མང་ པོ་ དང༌།
བསླབ་པ་བསྲུངས་པའི་ཕན་ཡོན་དང་། མ་བསྲུངས་པའི་ཉེས་དམིགས་རྣམས་རྒྱ་
ཆེར་སྟོན་ནོ། །ལུང་ཕྲན་ཚེགས་ཀྱིས་ནི་གཞི་དང་རྣམ་འབྱེད་གཉིས་སུ་མི་གསལ་
བའི་དཀའ་གནས་མང་པོ་གསལ་བར་བྱེད་པ་དང་། མ་ཚང་བ་ཁ་སྐོང་བར་བྱེད་
ལ། ཕྲན་ཚེགས་ལ་ཕྲན་ཚེགས་སྒོ་བརྒྱད་ཡོད་པར་གྲག་གོ །གཞུང་དམ་པས་ནི་
གཞི་དང་རྣམ་འབྱེད་གཉིས་ཀྱི་དཀའ་གནས་རྣམས་ལ་དོགས་པ་གཅོད་པར་བྱེད་
དོ། །དེས་ན་གཞི་དང་རྣམ་འབྱེད་གཉིས་རྩ་བ་ལྟ་བུ་དང༌། ཕྲན་ཚེགས་དང་གཞུང་
དམ་པ་གཉིས་འགྲེལ་པ་དང་འགྲེལ་བཤད་ལྟ་བུར་ཡོད་དོ། །གཞུང་དམ་པ་ལ་ནི་
མཚན་གྱི་རྣམ་ གྲངས་གཞུང་བླ་མ་ཞེས་ཀྱང་བཤད་ལ། གཞུང་དམ་པའི་ཡན་
ལག་ཏུ་འདུལ་བྱེད་ལ་སོགས་པ་ཡན་ལག་བཅུ་ཡོད་པར་བཤད་ཅིང་། ལུང་བར་
མ་ དང་། ལུང་ རིང་ པོ་ དང༌། ཡང་ དག་ པར་ ལྡན་ པའི་ ལུང་ དང་། གཅིག་ ལས་
- 60 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འཕྲོས་པའི་ལུང་རྣམས་ཀྱང་ལུང་སྡེ་བཞི་པོ་འདི་དག་གི་ཡན་ལག་ཏུ་བཤད་དོ། །
འདུལ་བ་ལུང་སྡེ་བཞི་དང་ཕྱོགས་མཐུན་པའི་མདོ་ནི། དགེ་སློང་ལ་རབ་ཏུ་གཅེས་
པའི་མདོ། ཚུལ་ཁྲིམས་ཡང་དག་པར་ལྡན་པའི་མདོ། ལྟུང་བ་སྡེ་ལྔའི་ལྕི་ཡང་སྟོན་
པའི་མདོ། ཚུལ་ཁྲིམས་ཉམས་པའི་རྣམ་སྨིན་ལྕི་ཡང་སྟོན་པའི་མདོ། སྦྱངས་པའི་
ཡོན་ ཏན་ སྟོན་ པའི་ མདོ། གཎྜིའི་ མདོ། འཁར་ གསིལ་ གྱི་མདོ། འཁར་ གསིལ་
འཆང་བའི་སྤྱོད་ལམ་སྟོན་པའི་མདོ་ལ་སོགས་པ་འདུལ་བའི་མདོ་མཐའ་ཡས་པ་
གསུངས་ཏེ། གཞན་ཡང་བཀའ་དང་པོའི་སྡེར་གཏོགས་པ་ལ་རྒྱ་ཆེར་རོལ་པའི་
མདོ། མདོ་སྡེ་ལས་བརྒྱ་པ། རྟོགས་བརྗོད་བརྒྱ་པ་སོགས་མཐའ་ཡས་པ་གསུངས་
ཤིང༌། དང་པོར་ལྔ་སྡེ་ལ་ཤམ་ཐབས་ཟླུམ་པོར་བགོ་བའི་བསླབ་བྱ་སྟོན་པར་
མཛད་པ་ནས་མཐར་གྲོང་ཁྱེར་རྩྭ་ཅན་དུ་མྱ་ངན་ལས་འདའ་བའི་ཚུལ་སྟོན་པ་ལ་
ཉེ་བའི་ཚེ་ཀུན་ཏུ་རྒྱུ་རབ་བཟང་ལ་གདམས་པའི་བར་འདུལ་བའི་ཆོས་མཐའ་
ཡས་ པ་གསུངས་པ་དེ་ཐམས་ཅད་ ཀྱི་གནད་བསྡུས་ནས་འདུལ་བ་བསྡུས་པ་
གསུངས་ཚུལ་ནི། བཅོམ་ལྡན་འདས་ཡོངས་སུ་མྱ་ངན་ལས་འདའ་བའི་ཚེ་དགེ་
སློང་རྣམས་ལ་བཀའ་སྩལ་པ། ངས་འདུལ་བ་རྒྱས་པར་བསྟན་ལ། མདོར་བསྡུས་
ཏེ་མ་བསྟན་པས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་བཤད་དོ། །དགེ་
སློང་ དག ཁྱེད་ ཀྱིས། ངས་ སྔོན་ གནང་བའང་མེད། བཀག་ པའང་ མེད་ པ་ གང་
ཡིན་པ་དེ། གལ་ཏེ་མི་རུང་བ་བསྟེན་ཅིང་རུང་བ་དང་མི་མཐུན་ན་རུང་བ་མ་ཡིན་
པའི་ཕྱིར་སྤྱད་པར་མི་བྱའོ། །གལ་ཏེ་རུང་བ་བསྟེན་ཅིང་མི་རུང་བ་དང་མི་མཐུན་
ན་རུང་བ་ཡིན་ཕྱིར་སྤྱད་པར་བྱ་སྟེ་འདི་ལ་འགྱོད་པར་མི་བྱའོ། །ཞེས་འདུལ་བ་
བསྡུས་པ་གསུངས་སོ། །སྟོན་པས་གནས་གང་དང་གང་དུ་བཞུགས་ནས་ཆོས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
གསུངས་ ཚུལ་ ནི། ཝཱ་ ར་ ཏཱ་ སིར་ བཀའ་ དང་ པོའི་ ཆོས་ འཁོར་ བསྐོར་ བ་ནས།
མཐར་གྲོང་ཁྱེར་རྩྭ་ཅན་དུ་ཀུན་ཏུ་རྒྱུ་རབ་བཟང་བཏུལ་ཞིང་དགེ་སློང་ཐམས་ཅད་
ལ་ཞལ་གདམས་མཛད་པའི་བར་ཐེག་པ་གསུམ་གྱི་ཆོས་མཐའ་ཡས་མུ་མེད་པ་ལྷ་
དང༌། མི་དང་ལྷ་མ་ཡིན་དང་དྲི་ཟ་དང་གྲུལ་བུམ་དང་མིའམ་ཅི་དང་ལྟོ་འཕྱེ་ཆེན་
པོ་དང་ཀླུ་ལ་སོགས་པ་འགྲོ་བ་མཐའ་ཡས་པ་ལ་གསུངས་པ་དང༌། གནས་ཀྱང་
ལྷའི་ གནས་ དང༌། མིའམ་ ཅིའི་ གནས་ ལ་ སོགས་ པ་ གནས་ མཐའ་ ཡས་ པར་
གསུངས་ཤིང་། ཆོས་ཀྱི་འཁོར་ལོ་མཐའ་ཡས་པ་དེ་དག་བསྡོམས་སུ་བསྡུས་པ་ལ་
ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་ཞེས་བརྗོད་ཅིང་། དེ་ཐམས་ཅད་བསྡུ་
ན་སྡེ་སྣོད་གསུམ་དུ་འདུ། སྡེ་སྣོད་གསུམ་གྱི་བརྗོད་བྱ་བསླབ་པ་གསུམ་དུ་འདུ་
བས། སྟོན་པས་ཆོས་ཇི་སྙེད་ཅིག་གསུངས་པ་ཐམས་ཅད་གདུལ་བྱ་འཁོར་བ་དང་
ངན་སོང་ལས་བསྒྲལ་ཏེ་མཐོ་རིས་དང་ཐར་པ་དང་ཐམས་ཅད་མཁྱེན་པའི་གོ་
འཕང་ལ་འགོད་པའི་ཐབས་ཤ་སྟག་ཏུ་གསུངས་སོ། །སྟོན་པས་གནས་གང་དང་
གང་དུ་བཞུགས་པའི་གནས་གཙོ་ཆེ་བ་རྣམས་སྨོས་པ་ནི། བྱེ་བྲག་བཤད་མཛོད་
ཆེན་མོ་ལས། ཆོས་བསྐོར་གནས་དང་ཡངས་པ་ཅན། །ས་དཀར་ཅན་དང་ལྷ་ཡི་
གནས། །བྱིས་པ་གསོད་དང་ཀོ་ཤཱི་བཱི། །འབྲོག་དང་མཆོད་རྟེན་རི་དང་ནི། །འོད་
མའི་གྲོང་དང་སྒྲར་བཅས་དང་། །སེར་སྐྱའི་གནས་ཀྱི་གྲོང་ཁྱེར་དུ། །འདི་རྣམས་
སུ་ནི་ཐུབ་པ་ཡི། །སྐྱེས་མཆོག་ལོ་རེ་ལོ་རེ་བཞུགས། །ཉི་ཤུ་རྩ་གསུམ་མཉན་ཡོད་
དུ། །སྨད་གྱི་ནགས་སུ་ལོ་བཞི་སྟེ། །འབར་བའི་ཕུག་གི་གནས་སུ་གཉིས། །རྒྱལ་
པོའི་ཁབ་ཀྱི་གྲོང་དུ་ལྔ། །དཀའ་བ་སྤྱོད་པ་ལོ་དྲུག་སྟེ། །ཉི་ཤུ་རྩ་དགུ་ཁབ་གནས་
སུ། །རྒྱལ་ བ་ དེ་ ལྟར་ བརྒྱད་ཅུ་ལ། །ཐུབ་ མཆོག་ དམ་པ་མྱ་ངན་འདས། །ཞེས་



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
གསུངས་པ་ལྟར་རོ། །དེས་ན་བདག་ལེགས་སུ་འདོད་པ་དག་གིས་སྟོན་པ་ཐུགས་
རྗེ་ཅན་ཞིང་འདིར་བྱོན་ནས་དམ་པའི་ཆོས་འདུལ་བ་ཇི་ལྟར་གསུངས་པའི་ཚུལ་དེ་
དག་ལ་ངེས་པ་རྙེད་པར་བྱས་ལ་རྒྱལ་བ་དགྱེས་པའི་ལམ་ལ་སློབ་པར་འདོད་
པས་འདུལ་བ་ནས་བཤད་པའི་བསླབ་ཁྲིམས་བསྲུང་བ་ཉམས་ལེན་གྱི་མཐིལ་དུ་
བྱའོ། །རྒྱལ་བའི་ བསྟན་ པའི་ནང་ མཛོད་དམ་ པའི་ཆོས་འདུལ་བའི་བྱུང་ཚུལ་
བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་བྱེད་པའི་སྣང་བ་ཞེས་བྱ་
བ་ལས། སྟོན་པ་ཐུབ་པའི་དབང་པོས་དམ་པའི་ཆོས་འདུལ་བ་ཇི་ལྟར་གསུངས་
ཚུལ་བསྟན་པའི་སྐབས་ཏེ་དང་པོའོ།། ། །
གཉིས་པ་རྒྱལ་བའི་བསྟན་པ་འཛིན་ཅིང་སྤེལ་བའི་འདུལ་འཛིན་དམ་པ་
རྣམས་ཇི་ལྟར་བྱོན་ཚུལ་ལ་གཉིས། འཕགས་ཡུལ་དུ་འདུལ་བའི་བསྟན་པ་འཛིན་
པའི་དམ་པ་ཇི་ལྟར་བྱོན་ཚུལ་དང་། བོད་ཡུལ་དུ་འདུལ་བའི་བསྟན་པ་འཛིན་པའི་
དམ་པ་ཇི་ལྟར་བྱོན་ཚུལ་ལོ། །དང་པོ་ལ་གཉིས། རྒྱལ་བ་མྱ་ངན་ལས་འདས་པའི་
རྗེས་སུ་བཀའ་བསྡུ་རིམ་པ་གསུམ་བྱུང་ཚུལ་དང༌། རྒྱལ་བས་ལུང་བསྟན་པའི་
དམ་པ་རྣམས་ཀྱིས་རྒྱལ་བའི་བསྟན་པ་ཇི་ལྟར་བཟུང་ཚུལ་ལོ། །
དང་པོ་ནི། སྔར་བཤད་པ་དེ་ལྟར་སྟོན་པ་ཐུགས་རྗེ་ཅན་དེ་ཉིད་ཀྱིས་ཐེག་
པ་ཆེ་ཆུང་གི་ཆོས་ཀྱི་འཁོར་ལོ་མཐའ་ཡས་པ་ཞིག་བསྐོར་ཏེ་ལྷ་མི་བགྲང་བ་ལས་
འདས་པ་སྨིན་ཅིང་གྲོལ་བར་མཛད་ནས། སྐུ་དངོས་ཀྱི་གདུལ་བྱ་ཀུན་ཏུ་རྒྱུ་རབ་
བཟང་དང་། དྲི་ཟའི་རྒྱལ་པོ་རབ་དགའ་གཉིས་འདུལ་བའི་དུས་ལ་བབ་པ་ན་
གྲོང་ཁྱེར་རྩྭ་ཅན་དུ་ཕེབས་ནས། དྲི་ཟའི་རྒྱལ་པོ་རབ་དགའ་བཏུལ་ཏེ་བདེན་པ་
མཐོང་བ་ལ་བཀོད། ཀུན་ཏུ་རྒྱུ་རབ་བཟང་ཆོས་བསྟན་ནས་དགྲ་བཅོམ་པའི་གོ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
འཕང་ལ་བཀོད། གནས་བརྟན་སྒྲ་གཅན་འཛིན་སོགས་གནས་བརྟན་ཆེན་པོ་བཅུ་
དྲུག་ལ་ཇི་སྲིད་བྱམས་མགོན་ཞིང་འདིར་འབྱོན་པར་ཉེ་བའི་མཚན་མ་མ་ཤར་གྱི་
བར་དུ་ཁྱེད་ཅག་མྱ་ངན་ལས་མ་འདའ་བར་བསྟན་པ་ཟུངས་ཤིག་ཅེས་བཀའ་
བསྒོས། གནས་བརྟན་ཆེན་པོ་བཅུ་དྲུག་གིས་ཀྱང་ཇི་སྲིད་ཐུབ་པའི་བསྟན་པ་ནམ་
གནས་ཀྱི་བར་དུ་མྱ་ངན་ལས་མི་འདའ་བར་ཞིང་འདིར་བཞུགས་ནས་སྟོན་པའི་
བཀའ་ བཞིན་དུ་ བསྟན་ པ་ འཛིན་ཅིང་ སྤེལ་བར་ཞལ་གྱིས་བཞེས། ཐུབ་ པའི་
དབང་པོས་རྣམ་ཐོས་སྲས་ལ་སོགས་པའི་འཇིག་རྟེན་སྐྱོང་བ་བཞི་ལ་ཇི་སྲིད་
བསྟན་པ་ནམ་གནས་ཀྱི་བར་དུ་བསྟན་པ་སྲུང་ཞིང་སྐྱོང་བར་བཀའ་བསྒོས།
གནས་བརྟན་ཆེན་པོ་འོད་སྲུང་ལ་ཁྱོད་ཀྱིས་བསྟན་པ་ཟུངས་ཤིག་ཅེས་བསྟན་པ་
གཏད་དོ། །དེ་ནས་སྟོན་པས་འཁོར་རྣམས་ལ་བཀའ་སྩལ་པ། འཁོར་རྣམ་བཞིས་
ཕན་བདེར་འགྱུར་བའི་གསུང་རབ་ཡན་ལག་བཅུ་གཉིས་བཀླག །སྟོན་པ་སོ་ཐར་
ལ་ གྱིས། རྒན་པས་གཞོན་པ་རྣམས་ཡོ་བྱད་ ཀྱིས་བསྡུ། གཞོན་པས་རྒན་ པའི་
མིང་ འབོད་ མི་ བྱ། དད་ པ་ ཅན་ ལ་ སྟོན་ པ་ འཁྲུངས་ པ། སངས་ རྒྱས་ པ། ཆོས་
གསུངས་པ། མྱ་ངན་ལས་འདས་པའི་ཕྱོགས་བཞི་བསྟན་པར་བྱའོ། །དགེ་སློང་
དག །དཀོན་མཆོག་གསུམ་དང་། བདེན་པ་བཞི་ལ་ཐེ་ཚོམ་ཡོད་ན་ཞུས་ཤིག །
ཅེས་ གསུངས་ ནས་ སྐུའི་ སྟོད་ གཡོགས་ བསལ་ཏེ། དགེ་སློང་ དག །དེ་བཞིན་
གཤེགས་པ་ལ་བལྟ་བ་ནི་རྙེད་པར་དཀའ་ཡི། དེ་བཞིན་གཤེགས་པའི་སྐུ་ལ་ལྟོས་
ཤིག །དགེ་སློང་དག །རེ་ཤིག་ཅང་མ་སྨྲ་ཞིག་དང་། འདི་ལྟར་འདུས་བྱས་ཐམས་
ཅད་ནི་འཇིག་པའི་ཆོས་ཅན་ཡིན་ཏེ། དེ་ལ་འདི་ནི་དེ་བཞིན་གཤེགས་པའི་གསུང་
གི་ཐ་མ་ཡིན་ནོ་ཞེས་གསུངས་ནས། ཤིང་སཱ་ལ་ཟུང་གི་འགྲམ་དུ་མ་འོངས་པ་ན་
- 64 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
བྱང་ཕྱོགས་གངས་རིའི་ལྗོངས་འདིར་རྒྱལ་བ་རང་ཉིད་ཀྱི་བསྟན་པ་ཡོངས་སུ་
རྫོགས་པ་རྒྱ་ཆེར་དར་བར་འགྱུར་རོ་ཞེས་སྟོན་ཕྱིར་དབུ་བྱང་ཕྱོགས་སུ་བསྟན་
ནས། དགུང་ལོ་བརྒྱད་ཅུ་སོང་ནས་གྱ་གཅིག་གི་ཐོག་ཏུ་ཕེབས་པ་རྣམ་གནོན་
ཞེས་པ་ལྕགས་ཕོ་འབྲུག་གི་ལོ་ས་ག་ཟླ་བའི་ཚེས་བཅོ་ལྔའི་ཉིན། དོན་དམ་པར་
ན་ནམ་མཁའ་མ་ཟད་ཀྱི་བར་དུ་གཟུགས་སྐུའི་བཀོད་པ་དང་འཕྲིན་ལས་ལ་རྒྱུན་
ཆད་པ་མེད་ཀྱང་། གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་བ་དང་། དེ་
བཞིན་གཤེགས་པ་འཇིག་རྟེན་དུ་འབྱུང་བ་ཤིན་ཏུ་དཀོན་ཞིང་རྙེད་པར་དཀའོ་
ཞེས་འདོམས་པ་དང་། སྔོན་གྱི་ཐུགས་བསྐྱེད་དང་སྨོན་ལམ་གྱི་དབང་སོགས་ཀྱིས་
མྱ་ངན་ལས་འདའ་པའི་ཚུལ་བསྟན་ཏོ། །དེ་ནས་རྒྱལ་བ་རང་ཉིད་མྱ་ངན་ལས་
འདའ་བའི་ཚུལ་བསྟན་ཀྱང་སྔོན་གྱི་ཐུགས་བསྐྱེད་དང་སྨོན་ལམ་གྱི་དབང་གིས་
བསྟན་པ་ལོ་ལྔ་སྟོང་དུ་གནས་པར་བྱིན་གྱིས་བརླབས་ཤིང༌། སྐུ་གདུང་དང་རིང་
བསྲེལ་མང་དུ་འཕེལ་ཏེ་འཛམ་བུའི་གླིང་ཐམས་ཅད་མཆོད་རྟེན་གྱིས་ཁྱབ་པར་
བྱིན་གྱིས་བརླབས་སོ། །སྟོན་པ་མྱ་ངན་ལས་འདའ་བའི་ཚུལ་སྟོན་པ་ལ་ཉེ་བའི་ཚེ་
ཤཱ་རིའི་བུ་དང་མོའུ་འགལ་གྱི་བུ་གཉིས་ཀྱིས། སྟོན་པ་མྱ་ངན་ལས་འདའ་ བ་
མཐོང་བར་མི་བཟོད་དོ་ཞེས་ཤཱ་རིའི་བུ་འཁོར་དགྲ་བཅོམ་པ་བརྒྱད་ཁྲི་དང་བཅས་
པ་དང་། མོའུ་འགལ་གྱི་བུ་འཁོར་དགྲ་བཅོམ་པ་བདུན་ཁྲི་དང་བཅས་པ་མྱ་ངན་
ལས་འདས། སྟོན་པ་མྱ་ངན་ལས་འདའ་བའི་ཚུལ་སྟོན་པ་དང་ལྷན་ཅིག་ཏུ་དགྲ་
བཅོམ་པ་ཁྲི་ཕྲག་བརྒྱ་སྟོང་མང་པོ་མྱ་ངན་ལས་འདས་པ་ན། གནས་གཙང་མའི་
ལྷ་རྣམས་ཀྱིས་ཐུབ་པའི་བསྟན་པ་ཉམས་པར་འགྱུར་པ་མ་བཟོད་ནས་འདི་ལྟར།
ཐུབ་པའི་ཉན་ཐོས་དགྲ་བཅོམ་བདག་ཉིད་ཆེན་པོ་འདི་དག་ཐུབ་པའི་བསྟན་པ་
- 65 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གནས་པའི་ཐབས་མི་བསམ་པར་མྱ་ངན་ལས་འདས་སོ་ཞེས་འཕྱ་བར་བྱས་པ་ན།།
འོད་སྲུང་ཆེན་པོས་དགེ་སློང་བསྡུ་བའི་ཕྱིར། གང་པོ་ལ་དགེ་སློང་སྡུས་ཤིག །
ཅེས་བརྗོད་དོ། གང་པོས་རབ་མཐའི་བསམ་གཏན་ལ་ཞུགས་ཏེ་བལྟས་ནས་གཎྜི་
བརྡུངས་པས། བ་ ལང་ བདག་ མ་ གཏོགས་ པ་ འདུས་ སོ། །གང་ པོ་ ལ་ བ་ ལང་
བདག་འབོད་པར་བསྒོས་པས། རྫུ་འཕྲུལ་གྱིས་ཤི་རི་ཤ་ཀའི་གཞལ་མེད་ཁང་ན་
བ་ལང་བདག་གནས་སར་སོང་ནས་ཕྱག་བྱས་ཏེ། འདི་སྐད་ཅེས། འོད་སྲུང་ལ་
སོགས་པའི་དགེ་སློང་གི་དགེ་འདུན་རྣམས། ཚེ་དང་ལྡན་པ་བ་ལང་བདག་ནད་
མེད་པར་གྱུར་ཅིག །དགེ་འདུན་གྱི་བྱ་བ་ཅུང་ཟད་ཡོད་ཀྱིས་མྱུར་དུ་བོས་ཤིག་
ཟེར་ རོ། །ཞེས་སྨྲས་པ་དང་། དེ་ འདོད་ཆགས་དང་ བྲལ་བ་ཡིན་ཡང་། བྱམས་
པའི་བག་ཆགས་ ཀྱིས་བསྒོས་པས་བསྐྱེད་ དེ་ སྨྲས་པ། ཚེ་དང་ལྡན་པ་ གང་པོ།
བཅོམ་ལྡན་འདས་གདུལ་བྱའི་དོན་དུ་འཇིག་རྟེན་གཞན་དུ་མ་གཤེགས་སམ།
དགེ་ འདུན་ འཐབ་ པ་ དང༌ རྩོད་ པ་ དང་ འགྱེད་པ་དང་། མཚང་མི་ འབྲུའམ། དེ་
བཞིན་གཤེགས་པས་ཆོས་ཀྱི་འཁོར་ལོ་བསྐོར་བ་མུ་སྟེགས་ཀྱིས་མ་བཟློག་གམ།
དེ་དག་འདུས་ནས་ཉན་ཐོས་ཀྱི་དགེ་འདུན་ལ་གནོད་པ་མ་བྱས་སམ། དེ་བཞིན་
གཤེགས་པ་ཉི་མ་དང་འདྲ་བ་ལ། ཉོན་མོངས་པས་དཀྲིས་པའི་དབང་དུ་གྱུར་པའི་
དགེ་སྦྱོང་དང་། བྲམ་ཟེ་དང་། སྤྱོད་པ་པ་དང༌། ཀུན་ཏུ་རྒྱུ་དག་གིས་བརྙས་པར་
མ་གྱུར་ཏམ། མ་རིག་པའི་མུན་པས་གཡོགས་པའི་བློ་གྲོས་ཅན་དག་གིས་དགེ་
འདུན་འདུས་པའི་དབྱེན་མ་བྱས་སམ། དེ་བཞིན་གཤེགས་པའི་ཆོས་དང་འདུལ་
བ་ལ། ཆོས་དང་འདྲ་ བའི་ ཚིག་དང་། ཡི་གེ་དང༌། ལྟ་ བའི་དྲི་མ་མ་བྱུང་ངམ།
ཚངས་པ་མཚུངས་པར་སྤྱོད་པ་དག་ཀློག་པ་དང་། འདོན་པ་དང༌། ཡིད་ལ་བྱེད་པ་
- 66 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དག་ལས་བློ་བསྒྱུར་ཞིང་འདུས་ནས་བྲེ་མོའི་གཏམ་བྱེད་པར་མ་གྱུར་ཏམ། ཐེ་
ཚོམ་དང་ཡིད་གཉིས་ལ་ཞུགས་པའི་སེམས་ཀྱིས་ཆོས་མ་ཡིན་པ་ལ་ཆོས་སུ་མ་
བཤད་དམ། ཆོས་ལ་ཆོས་མ་ཡིན་པར་མ་བཤད་དམ། འདུལ་བ་མ་ཡིན་པ་ལ་
འདུལ་བར་མ་བཤད་དམ། འདུལ་བ་ལ་ནི་འདུལ་བ་མ་ཡིན་པར་མ་བཤད་དམ།
དགེ་སློང་དག་སེར་སྣའི་དྲི་མས་གཡོགས་པས། ཚངས་པ་མཚུངས་པར་སྤྱོད་པ་གློ་
བུར་དུ་འོང་པ་རྣམས་ལ་ཀུན་ཏུ་དགའ་བར་བྱ་བའི་ཆོས་དྲུག་ལ་སོགས་པ་མི་བྱེད་
ཅིང་། ཁྱད་དུ་གསོད་པར་མི་བྱེད་དམ། རབ་ཏུ་བྱུང་བ་ངན་པ་དག་གིས་བྲམ་ཟེ་
དང་ཁྱིམ་བདག་དད་པ་ཅན་དག་བསྟན་པ་ལ་མ་དད་པར་བྱས་ནས། མུ་སྟེགས་
ལ་བརྟེན་པར་མ་གྱུར་ཏམ། ལོག་པར་འཚོ་བ་ཀུན་ཏུ་སྤྱོད་ཅིང་ཞིང་རྨོ་བ་དང་།
ཉོ་ཚོང་ བྱེད་ པ་དང༌། རྒྱལ་པོ་ལ་བརྟེན་ཅིང་ འཚོ་བ་ ལྟོས་ པར་མ་གྱུར་ཏམ།
སྦྱངས་པའི་ཡོན་ཏན་བླངས་ནས་བས་མཐའ་གནས་མལ་བསྟེན་པ་ལས་སྦྱངས་
པའི་ཡོན་ཏན་བོར་བར་མ་གྱུར་ཏམ། དགེ་སྦྱོང་མ་ཡིན་པ་དགེ་སྦྱོང་དུ་ ཁས་
འཆེས་ནས་ཚངས་པར་མཚུངས་པར་སྤྱོད་པ་འཁྲུག་པར་མི་བྱེད་དམ། དེ་ལྟ་མོད་
ཀྱི་ཇོ་བོ་གང་པོ། སངས་རྒྱས་ལ་སོགས་པའི་དགེ་སློང་གི་དགེ་འདུན་ཞེས་སྨྲ་བར་
རིགས་ནས། འོད་སྲུང་ལ་སོགས་པ་ཞེས་སྨྲའམ། ཐུགས་རྗེ་ཆེན་པོ་ལ་གོམས་
པར་གནས་པ་ཀུན་ཏུ་སྤྱོད་པ་ལ་ཞུགས་པའི་སྟོན་པ་ཕུང་པོ་ལྷག་མ་མེད་པའི་མྱ་
ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པ་ལ་མ་ཞུགས་
སམ། འགྲོ་བའི་གྲུ་སྐྱ་འཛིན་པ་མེད་ནས་འཇིག་རྟེན་འཁྲུགས་པར་མ་གྱུར་ཏམ།
སྟོབས་བཅུ་ལྡན་པ་མི་རྟག་པའི་སྟོབས་ཀྱིས་མ་ནོན་ནམ། སེམས་ཅན་གྱི་སྟོན་པ་
བདག་ཅག་སད་པར་བྱེད་པའི་མགོན་པོ་མ་གཟིམས་སམ། སངས་རྒྱས་ཉིན་བྱེད་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མ་ནུབ་བམ། ཐུབ་པའི་དབང་པོའི་ཟླ་བ་སྒྲ་གཅན་གྱིས་བཅོམ་ནས་སྣང་བ་མེད་
པར་མ་གྱུར་ཏམ། སུམ་ཅུ་རྩ་གསུམ་ན་དབང་ཕྱུག་དཔག་བསམ་གྱི་ཤིང་དྲི་ཞིམ་
པ་བྱང་ཆུབ་ཀྱི་ཡན་ལག་གི་མེ་ཏོག་གིས་མཛེས་པར་བྱས་པ་དགེ་སྦྱོང་གི་འབྲས་
བུ་བཟང་པོ་བཞི་དང་ལྡན་པ། མི་རྟག་པའི་གླང་པོ་ཆེ་སྨྱོན་པས་མ་བཅོམ་མམ།
ཡེ་ཤེས་ཀྱི་སྒྲོན་མེ་མི་རྟག་པའི་རླུང་གིས་བདས་ནས་ཡོངས་སུ་མྱ་ངན་ལས་མ་
འདས་སམ་ཞེས་དྲིས་པ་དང་། གང་པོས། བློ་ལྡན་བསྟན་པ་གནས་བྱའི་ཕྱིར། །
ཉན་ཐོས་དགེ་འདུན་ཚོགས་ནས་ནི། །དེ་དག་དེར་ནི་འདུས་གྱུར་ཏེ། ཁྱོད་ལ་སྡོད་
ཅིང་ དེ་ བརྩོན་བྱེད། །ཀླུ་ཆེན་རྒྱལ་ བ་ དེ་ ཞིག་ སྟེ། །ཡེ་ཤེས་ རི་ཡང་རྣམ་པར་
ཉིལ། །བསྟན་པ་རབ་མཆོག་ལྡན་པ་ཡི། །དགེ་སློང་མང་པོ་རྣམ་པར་ཞི། །གྱི་ན་
མ་ལགས་ལེགས་པར་ནི། །བདག་ནི་ཕོ་ཉར་འདིར་འོང་ན། །བསྟན་པ་གནས་
པར་ བྱ་ བའི་ ཕྱིར། །དེ་བས་ ཁྱོད་ནི་ངེས་ པར་ བཞུད། །དེས་སྨྲས་པ། གང་ པོ།
ཆོག་གི་འགྲོ་བའི་དུས་མིན་ནོ། །འགྲོ་བའི་སྒྲོན་མེ་མགོན་པོ་བཞུགས་ན་དེར། །
བདག་ནི་འགྲོ་བར་བྱ་བའི་བློ་ཡོད་ཀྱང་། །དེ་ནི་ཕ་རོལ་རབ་ཞིར་གཤེགས་གྱུར་
ན། །བློ་ ལྡན་ གང་ ཞིག་ འཇིག་ རྟེན་ དེ་ དག་ འགྲོ། །ལྷུང་བཟེད་ཆོས་གོས་རྣམ་
གསུམ་མཆོག་འདི་དག ཁྱོད་ཀྱིས་དགེ་འདུན་དག་ལ་དབུལ་བར་གྱིས། །བདག་
ནི་ཞི་བ་ཡང་སྲིད་མེད་པར་འགྲོ །བདག་གི་བསམ་པ་འཕགས་ལ་བཟོད་པར་
གསོལ། །ཞེས་སྨྲས་ནས། རྫུ་འཕྲུལ་བསྟན་ཏེ་འདས་སོ། །དེའི་ལུས་ལ་རང་བྱུང་
གི་མེས་ཚིག་ཅིང་། དེ་ལས་ཆུ་རྒྱུན་བཞི་བབས་པ་ལ། ཚིགས་སུ་བཅད་པ་བཞི་
བྱུང་སྟེ། ད་ལྟ་དུས་རྣམས་ངན་གྱུར་ཏེ། །སེམས་ཅན་རང་གི་ལས་ལ་བརྟེན། །
འགྲོ་བའི་སྒྲོན་མ་དེ་འདས་པས། །ཐམས་ཅད་འགྲོ་བར་འཇུག་པར་རྟོགས། །
- 68 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འདུས་བྱས་བསགས་པ་སྐད་ཅིག་འཇིག་འགྱུར་ཏེ། །སྐྱེ་ལ་སོགས་པ་སྡུག་བསྔལ་
ཉོན་མོངས་ལྡན། །སོ་སོ་སྐྱེ་བོ་བདག་ཏུ་ང་རྒྱལ་ཏེ། །དེ་དག་བྱེད་པ་མེད་པར་
རིག་པར་བྱ། །མཁས་པས་རྟག་ཏུ་དགོངས་པས་བག་ཡོད་ཅིང་། །བསོད་ནམས་
ཡིད་ལ་བྱ་བ་དེ་བརྩོན་བྱ། །འབྱུང་པོའི་ཚོགས་ཀུན་སོང་ཞིང་འཇིག་གྱུར་ཏེ། །
སྲོག་དང་བཅས་པའི་དཔལ་ནི་གཡོ་བར་གྱུར། །ཐུབ་པ་མཆོག་དེ་བློ་མཆོག་ཡང་
དག་བཏུད། །རང་གི་དགོངས་པ་མ་ལུས་ཐམས་ཅད་བྱས། །གུས་ཤིང་རབ་ཏུ་
དད་པས་བླ་མ་དེའི། །ཕྱི་བཞིན་བ་ལང་བདག་ཀྱང་དེ་ལྟར་སོང་། །དེ་ནས་གང་
བོས་རྫུ་འཕྲུལ་གྱིས་དགེ་འདུན་འདུས་པའི་ནང་དུ་ཕྱག་བྱས་ཏེ། ལྷུང་བཟེད་ལ་
སོགས་པ་ཕུལ་ནས། མགོན་པོའི་སྐུ་ནི་མེད་པར་དེས་ཐོས་ནས། །བསོད་ནམས་
ལས་ཀྱིས་རབ་ཏུ་ཞི་བར་སོང་། །དེ་ཡི་ལྷུང་བཟེད་ཆོས་གོས་འདི་ཡིན་ཏེ། །དེ་
བསམས་དགེ་འདུན་དག་ལ་བཟོད་པར་གསོལ། །དེ་ནས་འོད་སྲུང་ཆེན་པོས།
དགེ་སློང་དག་ཉོན་ཅིག །ཇི་ལྟར་དེ་ནི་འཕགས་པའི་ཚུལ་གྱིས་འདས། །གཞན་
གྱིས་དེ་བཞིན་རབ་ཞིར་འགྲོ་མི་བྱ། །དེ་བས་ཇི་སྲིད་དགོས་པའི་དོན་བྱ་ཞིང་། །
དབང་ཅན་ཚོགས་ནས་དེ་ སྲིད་འདའ་བར་བྱ། །ཇི་ལྟར་བསོད་ནམས་ལས་ཀྱི་
གཞིར་གྱུར་པ། །ཤིར་ཤ་ཀ་ཡི་སེམས་མཆོག་བ་ལང་བདག །དེ་ལྟར་ཁྱེད་ཀྱིས་
དེ་བཞིན་མི་བསམ་སྟེ། །འགྲོ་དོན་དགོངས་ཕྱིར་ཚོགས་ནས་བློ་གྲོས་བྱ། །ཞེས་
བཀའ་བསྡུ་མ་བྱས་པར་མྱ་ངན་ལས་མི་འདའ་བའི་ཁྲིམས་སུ་བཅས། དེ་ནས་
འོད་སྲུང་ཆེན་པོས་རྒྱལ་བའི་བསྟན་པ་འཇིག་རྟེན་འདིར་གནས་པར་བྱ་བའི་ཕྱིར་
སྡེ་སྣོད་གསུམ་གྱི་བཀའ་བསྡུ་བར་འདོད་ཅིང་། གྲོང་ཁྱེར་རྩྭ་ཅན་དུ་ལྷ་མི་བརྒྱ་
སྟོང་དུ་མ་ཐུབ་པའི་སྐུ་གདུང་གི་མཆོད་རྟེན་ལ་ཕྱག་བྱ་བའི་ཕྱིར་འདུས་པས་
- 69 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཡེངས་ཤིང་། སོ་སོ་སྐྱེ་བོ་རྣམས་དང་ལྷན་ཅིག་བཀའ་བསྡུ་བར་མི་རུང་བར་
མཐོང་ནས་རྒྱལ་པོ་མ་སྐྱེས་དགྲ་ལ་སྦྱིན་བདག་བཅོལ་ཏེ་རྒྱལ་པོའི་ཁབ་ཀྱི་
གནས་དབེན་པ་ཞིག་ཏུ་བཀའ་བསྡུ་བར་བཞེད་ནས། རྒྱལ་པོའི་ཁབ་ཏུ་སོང་བ་
དང༌། མ་སྐྱེས་དགྲས་མཐོང་ནས་སྟོན་པ་དྲན་ཏེ་གླང་པོ་ཆེ་ལས་ལྷུང་བ། འོད་སྲུང་
གི་མཐུས་བཟུང་ནས་ཕྱིས་དེ་ལྟར་མི་བྱེད་པར་བཅས་ཏེ། ལྷའི་གནས་འདིར་ཆོས་
ཀྱི་ཚུལ་འགྲོ་བར་འཚལ་ལོ། །དེས་སྨྲས་པ། ལེགས་ ཀྱིས་བདག་གིས་ཡོ་བྱད་
ཐམས་ཅད་སྦྱར་རོ་ཞེས་བཀའ་བསྡུ་དང་པོའི་སྦྱིན་བདག་བྱེད་པར་ཁས་བླངས་
སོ། །དེ་ནས་འོད་སྲུང་ཆེན་པོ་སོགས་དགྲ་བཅོམ་པ་རྣམས་གནས་དེར་འདུས་ཏེ་
ཤིང་ནྱ་གྲོ་དྷའི་ཕུག་ཏུ་རྒྱལ་པོས་མལ་སྟན་དང་ཡོ་བྱད་སྦྱར་ནས་དབྱར་གནས་
པར་ཁས་བླངས་ཏེ་དགྲ་བཅོམ་པ་ལྔ་བརྒྱ་འདུས་ནས་བཀའ་བསྡུ་བར་བརྩམ་པ་
ན། ཐོག་མར་མདོ་སྡེ་བསྡུ་བར་བགྲོས་ནས་འཕགས་པ་འོད་སྲུང་ཆེན་པོས་ཀུན་
དགའ་བོ་ལ་སྤྲོ་བ་དྲིས། གསོལ་གཉིས་ཀྱི་ལས་ཀྱིས་མདོ་སྡེ་བསྡུ་བར་བསྐོས་
ནས། སེང་གེའི་ཁྲི་ལ་དགྲ་བཅོམ་པ་ལྔ་བརྒྱས་སྣམ་སྦྱར་བཏིང་བ་དེ་ལ་ཀུན་
དགའ་བོ་འདུག་སྟེ། མདོ་སྡེ་བཟུང་བ་ཐམས་ཅད་བཤད་པར་བྱའོ་སྙམ་པ་དང༌།
ལྷ་རྣམས་ ཀྱིས་ཤེས་ནས་ གུས་ པར་ ཉན་ནོ། །དེ་ནས་འོད་སྲུང་གིས། སྟོན་པ་
འཇིག་རྟེན་ ཕན་བཞེད་པ། །རྒྱལ་བས་གསུངས་ པའི་ཆོས་རྣམས་ཀྱི། །རྣམ་པ་
མཆོག་ནི་གང་བཤད་པ། །ཚེ་དང་ལྡན་པས་མདོ་སྡེ་གསུངས། །ཞེས་གསོལ་བ་
བཏབ་བོ། །དེ་ནས་ཀུན་དགའ་བོས། སྟོན་པའི་ཡོན་ཏན་དྲན་པས་ཞལ་མཉན་
ཡོད་དུ་ ཕྱོགས། ཕྱག་ཐལ་མོ་སྦྱར། གདོང་མཆི་མ་དང་བཅས་བཞིན་དུ། འདི་
སྐད་བདག་གིས་ཐོས་པ་དུས་གཅིག་ན། །བཅོམ་ལྡན་འདས་ཡུལ་ཝཱ་ར་ཎཱ་སི་དྲང་
- 70 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སྲོང་སྨྲ་བ་རི་དྭགས་ཀྱི་ཚལ་ན་བཞུགས་སོ། །ཞེས་བརྗོད་མ་ཐག་ལྷ་མི་རྣམས་མྱ་
ངན་སྐྱེས་ཏེ། ཀྱེ་མ་འཇིག་རྟེན་འདི་དག་ཏུ། །མི་རྟག་པར་ནི་ཁྱད་པར་མེད། གང་
གི་ རིན་ཆེན་གཏེར་ དེ་ ཡི། །ཡོན་ཏན་རྒྱ་མཚོ་དག་ཀྱང་བསྐམས། །གང་ལས་
བདག་གིས་སྔོན་ཐོས་པ། །ཆོས་ནི་ཐར་པའི་དབྱེ་བ་བྱེད། །འདི་སྐད་ཐོས་ཞེས་
རབ་སྦྱར་ཏེ། །དེ་ཡང་དེ་རིང་བསྒྲགས་པ་ཡིན། །ཞེས་ཆོ་ངེ་ཆེན་པོ་བསྒྲགས་
སོ། །དེ་ནས་འོད་སྲུང་ཆེན་པོས་འཕགས་པ་ཀུན་དགའ་བོ་ལ། ཐུབ་པས་ཝཱ་ར་ཎཱ་
སིར་ཆོས་འཁོར་ཇི་ལྟར་བསྐོར་བ་རྣམས་གསུངས་ཤིག་ཅེས་བསྐུལ་བ་ན། ཀུན་
དགའ་བོས་འདི་སྐད་དུ། བཅོམ་ལྡན་འདས་ཀྱིས་དགེ་སློང་ལྔ་པོ་ལ་འདི་སྐད་
ཅེས་བཀའ་སྩལ་ཏེ། དགེ་སློང་དག །གང་མ་ཐོས་པའི་ཆོས་འདི་ནི། སྡུག་བསྔལ་
འཕགས་པའི་བདེན་པའོ་ཞེས་སོགས་མདོ་སྡེ་བཤད་དོ། །དེ་ནས་ཀུན་ཤེས་ཀོའུ་
དི་ནྱས་བདག་གིས་ཆོས་ཀྱི་རྣམ་གྲངས་འདི་མངོན་སུམ་དུ་ཐོས་ཏེ། བདག་གིས་
ཁྲག་དང་མཆིལ་མའི་རྒྱ་མཚོ་བསྐམས། རུས་པའི་རི་ལས་བརྒལ། ངན་སོང་གི་
སྒོ་ནི་བཅད། མཐོ་རིས་དང་ཐར་པའི་སྒོ་ཕྱེ་སྟེ། འདི་བཤད་པས་བདག་དང་ལྷ་
བརྒྱད་ཁྲིས་ཆོས་ཀྱི་མིག་ཐོབ་ན། དེ་རིང་འདིར་འདི་སྐད་ཐོས་ནས་བཤད་དེ། ཀྱེ་
མ་ཐམས་ཅད་མི་རྟག་པར་ཁྱད་མེད་དོ། །ཞེས་སྨྲས་སོ། །དེ་ནས་འཕགས་པ་ཀུན་
དགའ་བོས་ཐུབ་པས་ཝཱ་ར་ཎཱ་སིར་བདེན་པ་བཞི་ཇི་ལྟར་གསུངས་པ་ནས་ཐ་མར་
ཀུན་ཏུ་རྒྱུ་རབ་བཟང་ལ་གདམས་ངག་བསྟན་པ་དང་། དགེ་སློང་ཐམས་ཅད་ལ་
མི་རྟག་པ་གདམས་པའི་བར་མདོ་སྡེ་ཇི་སྙེད་ཅིག་གསུངས་པ་ཐམས་ཅད་ལྷག་
ཆད་མེད་པར་བློ་ལས་བཏོན་ཏེ་མདོ་སྡེ་བསྡུས་སོ། །དེ་ནས་འོད་སྲུང་ཆེན་པོ་ལ་
སོགས་པའི་དགྲ་བཅོམ་པ་ཐམས་ཅད་ཀྱིས་འཕགས་པ་ཀུན་དགའ་བོ་ལ་ལེགས་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
སོ་བརྗོད་དོ། །དེ་ནས་འོད་སྲུང་ཆེན་པོས་འཕགས་པ་ཉེ་བར་འཁོར་ལ་སྤྲོ་བ་བྱས་
ཏེ། གསོལ་ གཉིས་ཀྱི་ལས་ཀྱིས་འདུལ་བ་བསྡུ་བར་བསྐོས་ཏེ། ཉེ་བར་འཁོར་
སེང་གེའི་ཁྲི་ལ་བཞག་ནས། བཅོམ་ལྡན་འདས་ཀྱིས་བསླབ་གཞི་དང་པོ་གང་དུ་
བཅས་ཝཱ་ར་ཎཱ་སིར་རོ། །གང་གི་དོན་དུ་ན་ལྔ་སྡེའི་དོན་དུ་ཤམ་ཐམས་ཟླུམ་པོར་
བགོ་བར་བྱའོ་ཞེས་བཅས་སོ། །དེ་ནས་དགྲ་བཅོམ་པ་རྣམས་ཀྱིས་མངོན་ཤེས་
ཀྱིས་བལྟས་ཞེས་པ་ནས། ཆོས་སོ་སྙམ་སྟེ་བསླབ་གཞི་གཉིས་པ་གང་དུ་བཅས།
ཝཱ་ར་ཎཱ་སིར་ལྔ་སྡེ་ལ་ཆོས་གོས་ཟླུམ་པོར་བགོ་བར་བྱའོ་ཞེས་སོགས་ནས་སྔར་
བཞིན་ནོ། །བསླབ་གཞི་གསུམ་པ་གང་དུ་བཅས། ཀ་ལན་ད་ཀའི་གྲོང་དུ་བཟང་
སྦྱིན་ལ་མི་ཚངས་སྤྱོད་ཕམ་པར་བཅས་པ་ནས། ཕམ་པ་དང༌། ལྷག་མ་དང༌། མ་
ངེས་པ་དང་། སྤང་ལྟུང་དང་། ལྟུང་བྱེད་དང༌། སོ་སོར་བཤགས་པ་དང་། བསླབ་
པ་ མང་ པོ་དང༌། རྩོད་ པ་ ཞི་ བྱེད་ དང་ བཅས་ པ་ དང་། རྗེས་ བཅས་ དང་། སྤང་
གནང་དང་། རབ་བྱུང་དང་། གསོ་སྦྱོང་དང་། དགག་དབྱེ་དང་། ཕྲ་མོ་དང་། གླེང་
གཞི་དང༌། མོས་པ་ནི་འདིའོ་ཞེས་འདུལ་བ་བསྡུས་ནས། ཉེ་བར་འཁོར་ཁྲི་ལས་
བབས་སོ། །དེ་ནས་འོད་སྲུང་གིས་མ་འོངས་པའི་གང་ཟག་གི་དོན་དུ་མ་མོ་བསྡུ་
བའི་ཕྱིར་གསོལ་གཉིས་ཀྱི་ལས་བྱས་ཏེ། མ་མོ་ཞེས་བྱ་བ་ནི་བདག་ཁོ་ནས་སྨྲ་
བར་བྱ་སྟེ། མ་མོ་ལྟ་བུ་ནི་ཤེས་བྱའི་མཚན་ཉིད་རབ་ཏུ་གསལ་བར་བྱེད་པ་སྟེ།
འདི་ལྟ་སྟེ། དྲན་པ་ཉེ་བར་བཞག་པ་བཞི་དང་། ཞེས་སོགས་སྔར་བཞིན་ནོ། །དེ་
ནས་ལྷ་རྣམས་ ཀྱིས་ དགྲ་བཅོམ་པ་ལྔ་བརྒྱས་སྡེ་སྣོད་གསུམ་བསྡུས་པས། ལྷ་
འཕེལ། ལྷ་མིན་འགྲིབས་སོ་ཞེས་བསྒྲགས་ཤིང་ལྔ་བརྒྱས་ཡང་དག་བར་བསྡུས་
པ་ཞེས་ པའི་ མིང་དུ་གྱུར་ཏོ། །དེ་ནས་འོད་སྲུང་ཆེན་ པོས། ཀྱེ་མ་སྟོབས་བཅུ་
- 72 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མངའ་བའི་གསུང་ནི་ཚད་མེད་པ། །འགྲོ་ལ་ཕན་ཕྱིར་ཆོས་ཀྱི་བསྟན་བཅོས་འདི་
བསྡུས་པས། །གང་ན་འཇིག་རྟེན་བློ་ངན་མུན་བྱེད་ཆུད་ཟོས་པ། །བློ་གྲོས་རབ་
རིབ་བསལ་བས་སྒྲོན་མར་ཡང་དག་ལྡན། །ཞེས་སྡེ་སྣོད་གསུམ་གྱི་བཀའ་བསྡུ་
གྲུབ་པས་ཐུབ་པའི་བསྟན་པ་མི་ནུབ་པར་གནས་པར་བྱས་སོ་ཞེས་སྤྲོ་བའི་ཚིག་
བརྗོད་དོ། །དེ་ནས་འོད་སྲུང་ཆེན་པོས་འདི་སྙམ་དུ་བདག་གིས་བསྟན་པའི་བྱ་བ་
བྱས་ཟིན་གྱིས། ད་ནི་མྱ་ངན་ལས་འདའ་འོ་སྙམ་དུ་དགོངས་ནས་འཕགས་པ་ཀུན་
དགའ་བོ་ལ་བསྟན་པ་གཏད་དེ། ཁྱོད་ཀྱིས་ཀྱང་བསྟན་པ་ཤ་ནའི་གོས་ཅན་ལ་
གཏོད་ཅིག་ཅེས་གསུངས་ནས་དེ་བཞིན་གཤེགས་པའི་མཆོད་རྟེན་རྣམས་ལ་ཕྱག་
བཙལ་ཏེ། ལྷོ་ཕྱོགས་ཀྱི་རི་བྱ་རྐང་ཅན་ཞེས་བྱ་བ་རི་བོ་གསུམ་འདུས་ཀྱི་དབུས་
སུ་བྱོན་ནས་རྩའི་གདན་ལ་སྐྱིལ་མོ་ཀྲུང་བཅས། བཅོམ་ལྡན་འདས་ཀྱིས་གནང་
བའི་སྣམ་སྦྱར་གྱིས་སྐུ་ལུས་བཀབ་སྟེ། ཇི་སྲིད་བྱམས་མགོན་མ་བྱོན་གྱི་བར་དུ་
སྤུར་མི་ཉམས་པར་བྱིན་གྱིས་བརླབས་ནས་མྱ་ངན་ལས་འདས་སོ། །དེ་ནས་ལྷ་
དང་གནོད་སྦྱིན་རྣམས་ཀྱིས་སྤུར་ལ་མཆོད་པ་སྣ་ཚོགས་ཀྱིས་མཆོད་ནས་རི་བོ་
གསུམ་ཁ་སྦྱར་ཏེ་བཞག་གོ །དེའི་དགོས་པ་ནི་མ་འོངས་པ་ན་བྱམས་པ་མགོན་པོ་
འཇིག་རྟེན་འདིར་བྱོན་ནས་ཆོས་ཀྱི་འཁོར་ལོ་བསྐོར་ཏེ་བསྟན་པ་རྒྱས་པར་གྱུར་
པ་ན། བྱམས་མགོན་ཕྱོགས་དེར་བྱོན་ནས་རི་བོ་གསུམ་པོ་ཁ་བཤིག་སྟེ། འདི་ནི་
བཅོམ་ལྡན་འདས་ཤཱཀྱ་ཐུབ་པའི་ཉན་ཐོས་སྦྱངས་པའི་ཡོན་ཏན་གྱི་མཆོག་ཏུ་གྱུར་
པ་དེའོ། །སྣམ་སྦྱར་འདི་ནི་བཅོམ་ལྡན་འདས་དེའི་སྣམ་སྦྱར་རོ་ཞེས་སྟོན་ཅིང་།
དེ་བསྟན་པ་ན་འཁོར་རྣམས་སྐྱོ་བ་སྐྱེས་ནས་བརྩོན་འགྲུས་ཆེར་བྱས་ཏེ་འབྲས་བུ་
ཐོབ་པ་གྲངས་མེད་པ་ཞིག་འབྱུང་ཞེས་གསུངས་སོ། །དེ་ནས་འཕགས་པ་ཀུན་
15



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགའ་བོས་བསྟན་པའི་བྱ་བ་རྒྱ་ཆེར་བྱས་ཏེ། ནམ་ཞིག་ན་བསྟན་པ་ཤ་ནའི་གོས་
ཅན་ལ་གཏད་དེ་ཁྱོད་ཀྱིས་བསྟན་པ་ཉེར་སྦས་ལ་གཏོད་ཅིག་ཅེས་ལུང་བསྟན་
ནས་མྱ་ངན་ལས་འདས་སོ། །དེ་ནས་འཕགས་པ་ཤ་ནའི་གོས་ཅན་གྱིས་བསྟན་
པའི་བྱ་བ་རྒྱ་ཆེར་མཛད་དེ་མཐར་བསྟན་པ་ཉེར་སྦས་ལ་གཏད་དོ། །དེ་ནས་
འཕགས་ པ་ཉེར་ སྦས་ ཀྱིས་སངས་རྒྱས་གཉིས་པ་བཞིན་དུ་བསྟན་པའི་བྱ་བ་
བསམ་གྱིས་མི་ཁྱབ་པ་མཛད་དེ། སློབ་མ་དགྲ་བཅོམ་ཐོབ་པའང་གྲངས་མེད་པ་
བྱུང་སྟེ། དགྲ་བཅོམ་རེ་རེ་བྱུང་བ་ན་སོ་ཤིང་སོར་ལྔ་པ་རེ་རེ་དོར་བས་བྲག་ཕུག་
འདོམ་ལྔ་བཅུ་ཡོད་པ་ཞིག་སོ་ཤིང་གིས་ཡོངས་སུ་གང་བར་གྱུར་ཏོ། །འཕགས་པ་
ཉེར་སྦས་ཀྱིས་བསྟན་པ་དྷི་དྷི་ཀ་ལ་གཏད། འཕགས་པ་དྷི་དྷི་ཀས་བསྟན་པ་
འཕགས་པ་ནག་པོ་ལ་གཏད། དེས་ལེགས་མཐོང་ཆེན་པོ་ལ་བསྟན་པ་གཏད་དེ།
དེ་དག་ལ་བསྟན་པའི་གཏད་རབས་བདུན་ཞེས་གྲགས་སོ། །དེ་ནས་བཅོམ་ལྡན་
འདས་མྱ་ངན་ལས་འདས་ནས་ལོ་བརྒྱ་དང་བཅུ་འདས་པ་ན་བསྡུ་བ་གཉིས་པ་
ཞེས་བྱ་བ་བྱུང་སྟེ་དེ་ཡང་། ཡངས་པ་ཅན་དུ་དགེ་སློང་ལྷ་ཆེན་པོ་ཞེས་བྱ་བ་ལ་
སོགས་པ་རྣམས་ཀྱིས་རུང་བ་མ་ཡིན་པའི་གཞི་བཅུ་སྤྱོད་པས་རྙེད་པ་ཆེན་པོ་དང་
ལྡན་པར་གྱུར་པ་ན། དགྲ་བཅོམ་པ་གྲགས་པ་ཞེས་བྱ་བ་འཁོར་ལྔ་བརྒྱ་དང་
བཅས་པ་ཕྱོགས་དེར་གཤེགས་པས་མཁྱེན་ནས། ཐུབ་པའི་བསྟན་པ་ཉམས་པ་
ཐུགས་ཀྱིས་མ་བཟོད་ནས་རྫུ་འཕྲུལ་གྱིས་ཡུལ་སོ་སོར་བྱོན་ནས་དགྲ་བཅོམ་པ་
རྣམས་བསྡུས་པ་ན། འཕགས་པ་ཀུན་དགའ་བོས་མཁན་པོ་མཛད་པའི་དགེ་སློང་
དགྲ་བཅོམ་པ་བདུན་བརྒྱ་ཡངས་པ་ཅན་གྱི་གཙུག་ལག་ཁང་དུ་འདུས་ནས་རུང་
བ་མ་ཡིན་པའི་གཞི་བཅུ་སྤྱོད་པ་རྣམས་སུན་བྱུང་ཞིང་གནས་དབྱུང་བྱས་ནས་དགྲ་
- 74-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
བཅོམ་པ་བདུན་བརྒྱ་པོས་བཀྲ་ཤིས་ཀྱི་གསོ་སྦྱོང་མཛད་དོ། །དེ་ལྟར་མཛད་པ་ན་
དཀར་ཕྱོགས་སྐྱོང་བའི་ལྷ་རྣམས་ཀྱིས་ཆོས་མ་ཡིན་པའི་ཕྱོགས་ནི་ཕམ་མོ། །ཆོས་
ཀྱི་ཕྱོགས་ནི་རྒྱལ་ལོ་ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ལྟར་དགྲ་བཅོམ་
བདུན་བརྒྱས་ འདུལ་བའི་བཅས་མཚམས་ ལ་ རང་བཟོའི་བསྲེ་བསླད་བྱེད་པ་
རྣམས་སུན་ཕྱུང་ནས། རྒྱལ་བ་རང་ཉིད་ཀྱི་གསུང་ལྟར་དག་ཐེར་མཛད་པ་ལ་
དཀའ་བསྡུ་གཉིས་པ་ཞེས་བྱའོ། །རུང་བ་མ་ཡིན་པའི་གཞི་བཅུ་ཞེས་བྱ་བ་ནི། ཨ་
ལ་ལའི་རུང་བ་ཞེས་བྱ་བ་དང་། རྗེས་སུ་ཡི་རང་གི་རུང་བ་ཞེས་བྱ་བ་དང་། ཀུན་
སྤྱོད་ཀྱི་རུང་བ་ཞེས་བྱ་བ་དང༌། བསྲེས་པའི་རུང་བ་ཞེས་བྱ་བ་དང༌། བརྟགས་
པའི་རུང་བ་ཞེས་བྱ་བ་དང་། ལན་ཚྭའི་རུང་བ་ཞེས་བྱ་བ་དང་། ལམ་གྱི་རུང་བ་
ཞེས་བྱ་བ་དང་། སོར་མོའི་རུང་བ་ཞེས་བྱ་བ་དང་། འདིང་བའི་རུང་བ་ཞེས་བྱ་བ་
དང༌། གསེར་དངུལ་གྱི་རུང་བ་ཞེས་བྱ་བ་དང་བཅུའོ། །དེ་ཡང་། ཨ་ལ་ལའི་རུང་
བ་ཞེས་བྱ་བ་ནི། ལྟ་སྤྱོད་མི་མཐུན་པས་ལས་བྱས་ནས་ཨ་ལ་ལ་ཞེས་བརྗོད་ནས་
རུང་བར་བྱེད་པ་དང༌། རྗེས་སུ་ཡི་རང་གི་རུང་བ་ཞེས་བྱ་བ་ནི། སྔར་གྱི་ལས་དེ་
བཞིན་ལ་ཉེ་འཁོར་གྱི་དགེ་སློང་རྣམས་རྗེས་སུ་ཡི་རང་བྱེད་དུ་འཇུག་ཅིང་དེས་
རུང་བར་བྱེད་པ་དང་། ཀུན་སྤྱོད་ཀྱི་རུང་བ་ཞེས་བྱ་བ་ནི། རང་གི་ལག་གིས་ས་
བརྐོས་ནས་ཀུན་ཏུ་སྤྱོད་པས་རུང་བར་བྱེད་པ་དང་། བསྲེས་པའི་རུང་བ་ཞེས་བྱ་
བ་ནི། ཞོ་དང་འོ་མ་བསྲེས་ནས་དུས་མིན་དུ་རུང་བར་བྱེད་པ་དང་། བརྟགས་པའི་
རུང་བ་ཞེས་བྱ་བ་ནི། ནད་པས་ཆང་གཞིབས་ཏེ་འཐུང་ན་ཉེས་པ་མེད་པར་བྱེད་པ་
དང༌། ལན་ཚྭའི་རུང་བ་ཞེས་བྱ་བ་ནི། ཚྭ་དང་དུས་རུང་གི་ཟས་བསྲེས་ནས་ཇི་
སྲིད་འཚོའི་བར་དུ་རུང་བར་བྱེད་པ་དང་། ལམ་གྱི་རུང་བ་ཞེས་བྱ་བ་ནི། དཔག་
75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཚད་ཕྱེད་ལ་སོགས་པར་ཕྱིན་ནས་འདུས་ཟ་བྱས་ཀྱང་ཉེས་པ་མེད་པར་སྨྲ་བ་དང་།
སོར་མོའི་རུང་བ་ཞེས་བྱ་བ་ནི། ལྷག་པོར་མ་བྱས་པའི་བཟའ་བཅའ་ལ་སོར་མོ་
གཉིས་ཀྱིས་རེག་ནས་ཟ་རུང་བར་སྨྲ་བ་དང༌། གདིང་བའི་རུང་བ་ཞེས་བྱ་བ་ནི།
གདིང་བ་གསར་པ་བྱེད་ཚེ་རྙིང་པ་ནས་བདེ་གཤེགས་མཐོ་གང་གིས་མ་གླན་པར་
ལོངས་སྤྱོད་རུང་བར་སྨྲ་བ་དང་། གསེར་དངུལ་གྱི་རུང་བ་ཞེས་བྱ་བ་ནི། ལྷུང་
བཟེད་དྲི་བཟང་གིས་བསྐུས་པ་དགེ་སྦྱོང་གི་མགོ་བོའི་སྟེང་དུ་བཞག་ནས། འདིར་
བྱིན་ནམ་བླུག་ན་འབྲས་བུ་ཆེན་པོར་འགྱུར་རོ་ཞེས་བྱས་པས། གཞན་གྱིས་དེར་
གསེར་དངུལ་བླུགས་པ་ལོངས་སྤྱོད་ཀྱང་ཉེས་པ་མེད་པར་སྨྲའོ། །བཀའ་བསྡུ་
གཉིས་པའི་གསལ་བྱ་འདི་དག་ལ་བློ་གྲོས་ཅན་རྣམས་ཀྱིས་ལེགས་པར་དཔྱོད་
ཤེས་ན་འདུལ་བའི་བཅས་འཚམས་ཕྲ་ཞིང་ཕྲ་བ་ཉམས་པ་མེད་པར་བསྲུང་བ་
དགེ་སྦྱོར་གྱི་མཐིལ་དུ་བྱེད་དགོས་པ་དང་། བཅས་པ་ཕྲ་མོ་རེ་ལའང་རང་བཟོས་
རུང་དང་མི་རུང་གི་དབང་བྱས་པ་མེད་པ་དང་། འདུལ་བའི་བཅས་པ་ཕྲ་མོ་རྣམས་
ཚུལ་བཞིན་དུ་བསྲུངས་ན་རྒྱལ་བ་སྲས་བཅས་མཉེས་པའི་མཆོད་པ་ཆེན་པོར་
འགྱུར་བ་དང་། འདུལ་བའི་བཅས་པ་ཕྲ་མོ་རེ་ལའང་ཁྱད་གསོད་ཀྱིས་འདས་ན།
ཐུབ་པའི་བསྟན་པ་ལ་གནོད་པ་ཆེན་པོ་བྱས་པར་འགྱུར་བ་དང༌། བཅས་པ་ཚུལ་
བཞིན་དུ་བསྲུངས་ན་ཐུབ་པའི་བསྟན་པ་མི་ཉམས་པར་བཟུང་བར་འགྱུར་བས་ལྷ་
དང་བཅས་པའི་འགྲོ་བ་ཐམས་ཅད་ཀྱི་ཕན་བདེའི་རྩ་ལག་ཏུ་འགྱུར་བ་སོགས་
འདུལ་བའི་བཅས་ཁྲིམས་བསྲུང་བ་ཉིད་ཡོན་ཏན་ཐམས་ཅད་ཀྱི་གཞི་རྟེན་དུ་གོ་
བར་ནུས་སོ། །དེ་ནས་དུས་རེ་ཞིག་ན་བདུད་སྡིག་ཏོ་ཅན་གྱིས་དགྲ་བཅོམ་པའི་ཆ་
བྱད་དུ་སྤྲུལ་ནས་དགེ་འདུན་རྣམས་ལྟ་བ་ཐ་དད་དུ་ཕྱེ་བས་ལོ་མང་པོའི་བར་དུ་
76-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འཁྲུག་ལོང་དུ་གྱུར། དེ་ནས་དགེ་སློང་གནས་མའི་བུ་ཞེས་བྱ་བས་དགེ་འདུན་
རྣམས་བསྡུས་ཏེ་རྩོད་པ་ཆོས་ཕྱོགས་སུ་ཞི་བར་བྱས། ཡང་གྲོང་ཁྱེར་མེ་ཏོག་གིས་
བརྒྱན་པ་ཞེས་བྱ་བར་དགེ་འདུན་གྱི་གནས་བརྟན་བཞི་སྐད་མ་མཐུན་པར་གཅིག་
གིས་སམ་ཀྲྀ་ཏའི་སྐད་དུ་འདོན། གཅིག་གིས་ཟུར་ཆག་གི་སྐད་དུ་འདོན། གཅིག་
གིས་ཐ་མལ་པའི་སྐད་དུ་འདོན། གཅིག་གིས་ཤ་ཟའི་སྐད་དུ་འདོན་པས་སློབ་མ་
རྣམས་ཀྱང་མི་མཐུན་པར་གྱུར་ཏེ་རྩ་བའི་སྡེ་པ་བཞིར་གྱེས། བཞི་པོ་དེ་ལས་རིམ་
གྱིས་པའི་སྡེ་པ་བཅོ་བརྒྱད་དུ་གྱེས་སོ། །དེ་དག་ནང་ཕན་ཚུན་མི་མཐུན་པར་འདི་
ཁོ་ན་སངས་རྒྱས་ཀྱི་བསྟན་པ་ཡིན་གྱི་གཞན་བཅུ་བདུན་མིན་ནོ་ཞེས་སོ་སོ་ནས་
རྩོད་པ་ལ། ནམ་ཞིག་ན་རྒྱལ་པོ་ཀྲི་ཀྲིའི་རྨི་ལྟས་ལུང་བསྟན་པའི་མདོ་རྙེད་ནས་
བལྟས་པས། རྒྱལ་བ་འོད་སྲུང་གིས་རྒྱལ་པོ་ཀྲི་ཀྲི་ལ་ཁྱོད་ཀྱི་རྨི་ལྟས་དེ་རྣམས་
བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལ་འདི་ལྟར་འབྱུང་བའི་སྔ་ལྟས་ཡིན།
ཞེས་གསུངས་ཤིང་ཐུབ་པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་ཚུལ་དང༌། དེ་
ཐམས་ཅད་ཀྱང་མཐར་རྣམ་པར་གྲོལ་བའི་འབྲས་བུ་ཐོབ་པ་ལ་མཚུངས་པར་
གསུངས་པ་མཐོང་བ་ན་ཐམས་ཅད་ཀྱི་སེམས་ཞི་སྟེ། སྡེ་པ་བཅོ་བརྒྱད་པོ་ཐམས་
ཅད་སངས་རྒྱས་ཀྱི་བསྟན་པར་མཐུན་པར་བསྡུས་པ་ལ་བསྡུ་བ་གསུམ་པ་ཞེས་
བྱའོ། །རྒྱལ་པོ་ཀྲི་ཀྲིའི་རྨི་ལྟས་ཇི་ལྟར་བྱུང་ཚུལ་ནི། མ་ག་དྷ་བཟང་མོའི་རྟོགས་པ་
བརྗོད་པ་ལས། སངས་རྒྱས་འོད་སྲུང་གི་དུས་སུ་དེའི་སྦྱིན་བདག་རྒྱལ་པོ་ཀྲི་ཀྲི་
ཞེས་བྱ་བ་བྱུང་བ་དེའི་རྨི་ལམ་དུ། གླང་པོའི་རྒྱལ་པོ་སྐར་ཁུང་ནས་བྱུང་བ་ལ་དེའི་
མཇུག་མ་ཐོགས་པ་དང་། སྐོམ་པའི་ཕྱི་ནས་ཁྲོན་པ་བསྙེགས་པ་དང་། ཕྱེ་བྲེ་གང་
དང་མུ་ཏིག་བྲེ་གང་འཚོང་བྱེད་པ་དང་། ཙན་དན་དང་ཤིང་ཕལ་པ་རིན་མཉམ་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་བྱེད་པ་དང༌། ཀུན་དགའ་ར་བའི་མེ་ཏོག་དང་འབྲས་བུ་ཕུན་སུམ་ཚོགས་པ་
མ་བྱིན་པར་ལེན་པས་ཕྲོགས་པ་དང་། གླང་པོའི་ཕྲུག་གུས་སྤོས་ཀྱི་གླང་པོ་འཇིག་
པར་ བྱེད་ པ་དང༌། སྤྲེའུ་མི་གཙང་བས་གོས་པས་གཞན་ལ་སྐུད་པ་དང༌། སྤྲེའུ་
རྒྱལ་པོར་དབང་བསྐུར་པ་མཐོང་བ་དང༌། རས་ཡུག་གཅིག་མི་བཅོ་བརྒྱད་ཀྱིས་
བགོས་པ་ལས་རེ་རེའི་ལག་ཏུ་ཡང་རས་ཡུག་ཚང་མ་རེ་རེ་བྱུང་བ་དང་། སྐྱེ་བོའི་
ཚོགས་ཆེན་པོ་འདུས་ནས་འཐབ་རྩོད་བྱེད་པ་མཐོང་བ་སྟེ་རྨི་ལམ་བཅུ་རྨིས་པས་
བདག་ ཉེས་ སུ་ དོགས་ པས་ འཇིགས་ཏེ། བཅོམ་ལྡན་འདས་འོད་སྲུང་ལ་ཞུས་
སོ། །བཅོམ་ལྡན་འདས་ཀྱིས་དེ་དག་རྒྱལ་པོ་ཁྱོད་ལ་ཉེས་དམིགས་སུ་འགྱུར་བ་
མ་ཡིན་གྱི། མ་འོངས་པ་ན་ཚེ་ལོ་བརྒྱ་པའི་ཚེ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པའི་བསྟན་པ་ལ་མ་སྦྱངས་པའི་དགེ་སློང་རྣམས་ཁྱིམ་ནས་བྱུང་
ཡང་གཙུག་ལག་ཁང་དང་རྙེད་པ་ལ་ཆགས་པ་འབྱུང་བས། གླང་པོ་ལུས་ཐོན་ནས་
མཇུག་མ་ཐོགས་པ་དེ་ནི་དེའི་ལྟས་སོ། །སྐོམ་པའི་ཕྱི་ནས་ཁྲོན་པ་བསྙེགས་པ་ནི།
གཙུག་ལག་ཁང་ན་གནས་པ་ལ་གཞན་གྱིས་ཆོས་བཤད་པ་ན་ཉན་པར་མི་བྱེད་
པའི་ལྟས་སོ། །ཕྱེ་དང་མུ་ཏིག་བརྗེ་བ་ནི་དེའི་ཚེ་ཉན་ཐོས་རྣམས་བཟའ་བའི་ཆེད་
དུ་ཆོས་སྟོན་པ་འབྱུང་བས་དེའི་ལྟས་སོ། །ཙན་དན་དང་ཤིང་གཞན་མཉམ་པར་
མཐོང་བ་དེ་ནི། དེའི་ཚེ་ཉན་ཐོས་རྣམས་མུ་སྟེགས་ཀྱི་གཞུང་དང་། སངས་རྒྱས་ཀྱི་
བཀའ་མཉམ་པར་འཛིན་པ་འབྱུང་བས་དེའི་ལྟས་སོ། །ཀུན་དགའ་ར་བའི་མེ་ཏོག་
ལ་སོགས་པ་ཕུན་སུམ་ཚོགས་པ་ཆོམ་པོས་ཕྲོགས་པ་ནི། དེའི་ཚེ་ཉན་ཐོས་མ་
སྡམས་པ་རྣམས་དགེ་འདུན་གྱི་ལོངས་སྤྱོད་ཀྱིས་ཁྱིམ་པའི་ངོ་བསྲུང་བ་འབྱུང་བས་
དེའི་ལྟས་སོ། །གླང་པོའི་ཕྲུག་གུས་སྤོས་ཀྱི་གླང་པོ་འཇིག་པར་བྱེད་པ་ནི། དགེ་
- 78 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སློང་སྡིག་ཅན་ གྱིས་ཚུལ་ཁྲིམས་དང་ལྡན་པའི་དགེ་སློང་ཟིལ་གྱིས་གནོན་པ་
འབྱུང་བས་དེའི་ལྟས་སོ། །མི་གཙང་བས་གོས་པའི་སྤྲེའུས་གཞན་ལ་སྐུད་པ་ནི།
ཚུལ་ཁྲིམས་ཉམས་པས་ཚུལ་ཁྲིམས་དང་ལྡན་པ་ལ་སྐུར་པ་འདེབས་པར་འགྱུར་
བས་དེའི་ལྟས་སོ། །སྤྲེའུ་རྒྱལ་པོར་དབང་བསྐུར་བ་ནི། དེའི་དུས་སུ་རྨོངས་པ་
རྣམས་རྒྱལ་པོར་དབང་བསྐུར་བ་འབྱུང་བས་དེའི་ལྟས་སོ། །མི་བཅོ་བརྒྱད་ཀྱིས་
རས་ཡུག་གཅིག་བགོས་པས་སོ་སོའི་ལག་ཏུ་མ་ཉམས་པར་བྱུང་བ་ནི། ཤཱཀྱ་ཐུབ་
པའི་བསྟན་པ་ལ་སྡེ་པ་བཅོ་བརྒྱད་དུ་གྱེས་ཀྱང་ཐམས་ཅད་རྣམ་པར་གྲོལ་བའི་
སྐལ་བ་ཅན་ཡིན་པས་དེའི་ལྟས་སོ། །སྐྱེ་བོའི་ཚོགས་འདུས་ནས་འཐབ་རྩོད་བྱེད་
པ་དེ་ནི་ཤཱཀྱ་ཐུབ་པའི་བསྟན་པ་རྩོད་པའི་ཆོས་ཀྱིས་ནུབ་པར་འགྱུར་བས་དེའི་
ལྟས་སོ་ཞེས་འབྱུང་བ་ལྟར་རོ། །དེས་ན་བདག་ལེགས་སུ་འདོད་པ་དག་གིས་བསྡུ་
བ་གསུམ་པའི་གསལ་བྱ་འདི་དག་ཤེས་པར་བྱས་ལ། ཕ་རོལ་གྱི་རྒྱུད་ཚོད་མི་
ཤེས་པ་དང༌། རྒྱལ་བའི་གསུང་རབ་ཀྱི་དོན་ལ་མི་འཇིགས་པའི་གདེང་མ་ཐོབ་
པར་ཁོ་བོ་ཅག་གི་འདི་ཁོ་ན་བདེན་གྱི་གཞན་ནི་གཏི་མུག་གོ་ཞེས་ཆོས་བཞིན་སྤྱོད་
པ་གཞན་ལ་སྐྱོན་བརྗོད་པ་དང་། གཞན་སེམས་ནི་ཤེས་པར་གྲོགས་ཚངས་པ་
མཚུངས་པར་སྤྱོད་པ་གཞན་ལ་སྐྱོན་བརྗོད་པ་ནི། ཐལ་བས་གཡོགས་པའི་མེ་དོང་
བཞིན་དུ་ཤིན་ཏུ་ཉེན་ཆེ་བའི་གནས་ཡིན་པས་སྤྱིར་སེམས་ཅན་སུ་ལའང་ཁོང་ཁྲོ་
བས་སྐྱོན་བརྗོད་མི་བྱ་བ་དང་། ལྷག་པར་རྒྱལ་བའི་བསྟན་པ་ལ་ཞུགས་པ་རྣམས་
ལ་སྐྱོན་བརྗོད་མི་བྱ་བར་དག་སྣང་སྦྱོང་བ་གལ་ཆེ་ཞིང་། དགྲ་བཅོམ་བདག་ཉིད་
ཆེན་པོ་རྣམས་འདུལ་བའི་བཅས་པ་ཕྲ་མོར་ཉམས་པའང་ཐུགས་ཀྱིས་མི་བཟོད་
པར་ལུས་དང་སྲོག་ལའང་མི་ལྟ་བའི་སྙིང་སྟོབས་ཀྱིས་རྒྱལ་བའི་བསྟན་པ་གནས་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
པའི་ཐབས་ལ་རྣམ་པ་ཀུན་ཏུ་འབད་པར་མཛད་པ་དེ་དག་གི་རྣམ་ཐར་ལ་རྗེས་སུ་
བསླབ་པར་བྱའོ། །རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་
བྱུང་ཚུལ་བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་བྱེད་པའི་སྣང་
བ་ཞེས་བྱ་བ་ལས། རྒྱལ་བ་མྱ་ངན་ལས་འདས་པའི་རྗེས་སུ་བཀའ་བསྡུ་རིམ་པ་
གསུམ་ཇི་ལྟར་བྱུང་ཚུལ་བསྟན་པའི་སྐབས་ཏེ་གཉིས་པའོ།། །།
གཉིས་པ་རྒྱལ་བས་ལུང་བསྟན་པའི་དམ་པ་རྣམས་ཀྱིས་རྒྱལ་བའི་བསྟན་
པ་ཇི་ལྟར་བཟུང་ཚུལ་ནི། རྒྱལ་བ་མྱ་ངན་ལས་འདས་པའི་ཚུལ་སྟོན་པ་ལ་ཉེ་བ་
ན། གནས་བརྟན་ཆེན་པོ་བཅུ་དྲུག་ལ་བསྟན་པ་མ་ཉམས་པར་སྐྱོངས་ཤིག་ཅེས་
བཀའ་ བསྒོས། གནས་ བརྟན་ ཆེན་ པོ་ བཅུ་ དྲུག་ གིས་ ཀྱང་། རྒྱལ་ བའི་ བཀའ་
བཞིན་དུ་བསྒྲུབ་པར་ཞལ་གྱིས་བཞེས་ཏེ་བཀའ་བསྡུ་དང་པོ་གྲུབ་ནས་རང་རང་
གི་གདུལ་བྱ་གང་དང་གང་ན་ཡོད་པ་དེ་དང་དེར་གཤེགས་ཏེ་ཐུབ་པའི་བསྟན་པ་
མི་ཉམས་པར་བཟུང་ཞིང་སྐྱོང་བར་མཛད་དེ། གནས་བརྟན་ཆེན་པོ་ཡན་ལག་
འབྱུང་གིས་འཁོར་དགྲ་བཅོམ་པ་ཆིག་སྟོང་སུམ་བརྒྱ་དང་བཅས་གངས་རི་ཆེན་པོ་
ཏེ་སེའི་གནས་སུ་བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་
བའི་དོན་མཛད། གནས་བརྟན་ཆེན་པོ་མ་ཕམ་པས་འཁོར་དགྲ་བཅོམ་པ་བརྒྱ་
ཕྲག་གཅིག་དང་བཅས་དྲང་སྲོང་རི་ཡི་ངོས་ཤེལ་དུ་བཞུགས་ནས་ཐུབ་པའི་བསྟན་
པ་མི་ཉམས་པར་བཟུང་སྟེ་འགྲོ་བའི་དོན་མཛད། གནས་བརྟན་ཆེན་པོ་ནགས་ན་
གནས་ཀྱིས་འཁོར་དགྲ་བཅོམ་པ་ཆིག་སྟོང་དང་བཞི་བརྒྱར་བཅས་ལོ་མ་བདུན་
པའི་རི་ཕུག་ཏུ་བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་
བའི་དོན་མཛད། གནས་བརྟན་ཆེན་པོ་དུས་ལྡན་གྱིས་འཁོར་དགྲ་བཅོམ་པ་ཆིག་
- 80 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྟོང་ཆིག་བརྒྱར་བཅས་འཛམ་བུ་གླིང་གི་ཟངས་གླིང་ན་བཞུགས་ནས་ཐུབ་པའི་
བསྟན་པ་མི་ཉམས་པར་བཟུང་སྟེ་འགྲོ་བའི་དོན་མཛད། གནས་བརྟན་ཆེན་པོ་རྡོ་
རྗེ་མོའི་བུས་འཁོར་དགྲ་བཅོམ་པ་སྟོང་ཕྲག་གཅིག་དང་བཅས་སིང་ག་ལ་ཡི་གླིང་
ན་བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་བའི་དོན་མཛད།
གནས་བརྟན་ཆེན་པོ་བཟང་པོས་འཁོར་དགྲ་བཅོམ་པ་ཆིག་སྟོང་ཉིས་བརྒྱ་དང་
བཅས་ཆུ་བོ་ཡ་མུ་ནའི་གླིང་ན་བཞུགས་ནས་ཐུབ་པའི་བསྟན་པ་མི་ཉམས་པར་
བཟུང་སྟེ་འགྲོ་བའི་དོན་མཛད། གནས་བརྟན་ཆེན་པོ་གསེར་བེའུས་འཁོར་དགྲ་
བཅོམ་པ་ལྔ་བརྒྱ་དང་བཅས་ཁ་ཆེའི་ཡུལ་དུ་བཞུགས་ནས་ཐུབ་པའི་བསྟན་པ་མི་
ཉམས་པར་བཟུང་སྟེ་འགྲོ་བའི་དོན་མཛད། གནས་བརྟན་ཆེན་པོ་བྷ་ར་དྷ་ཛ་
གསེར་ཅན་གྱིས་འཁོར་དགྲ་བཅོམ་པ་བདུན་བརྒྱ་དང་བཅས་བ་ལང་སྤྱོད་དུ་
བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་བའི་དོན་མཛད། །
གནས་བརྟན་ཆེན་པོ་བ་ཀུ་ལས་འཁོར་དགྲ་བཅོམ་པ་དགུ་བརྒྱ་དང་བཅས་སྒྲ་མི་
སྙན་ན་བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་བའི་དོན་
མཛད། གནས་བརྟན་ཆེན་པོ་སྒྲ་གཅན་འཛིན་གྱིས་འཁོར་དགྲ་བཅོམ་པ་སྟོང་
དང་ཆིག་བརྒྱར་བཅས་པྲི་ཡང་ཀུ་ཡི་གླིང་དུ་བཞུགས་ནས་ཐུབ་པའི་བསྟན་པ་མི་
ཉམས་པར་བཟུང་ཞིང་འགྲོ་བའི་དོན་མཛད། གནས་བརྟན་ཆེན་པོ་ལམ་ཕྲན་
བསྟན་གྱིས་འཁོར་དགྲ་བཅོམ་པ་ཆིག་སྟོང་དྲུག་བརྒྱ་དང་བཅས་བྱ་རྒོད་ཕུང་པོའི་
རི་ལ་བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་བའི་དོན་
མཛད། གནས་བརྟན་ཆེན་པོ་བྷ་ར་དྷྭ་ཛ་བསོད་སྙོམས་ལེན་གྱིས་འཁོར་དགྲ་
བཅོམ་པ་ཆིག་སྟོང་དང་བཅས་ལུས་འཕགས་གླིང་དུ་བཞུགས་ནས་ཐུབ་པའི་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྟན་པ་མི་ཉམས་པར་བཟུང་སྟེ་འགྲོ་བའི་དོན་མཛད། གནས་བརྟན་ཆེན་པོ་
ལམ་བསྟན་གྱིས་འཁོར་དགྲ་བཅོམ་པ་དགུ་བརྒྱ་དང་བཅས་སུམ་ཅུ་རྩ་གསུམ་དུ་
བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་བའི་དོན་མཛད།
གནས་བརྟན་ཆེན་པོ་ཀླུའི་སྡེས་འཁོར་དགྲ་བཅོམ་པ་ཆིག་སྟོང་ཉིས་བརྒྱ་དང་
བཅས་རི་རྒྱལ་ངོས་ཡངས་ལར་བཞུགས་ནས་ཐུབ་པའི་བསྟན་པ་མི་ཉམས་པར་
བཟུང་སྟེ་འགྲོ་བའི་དོན་མཛད། གནས་བརྟན་ཆེན་པོ་སྦེད་བྱེད་ཀྱིས་འཁོར་དགྲ་
བཅོམ་པ་ཆིག་སྟོང་བཞི་བརྒྱ་དང་བཅས་རི་རྒྱལ་བི་ཧུ་ལར་བཞུགས་ནས་ཐུབ་
པའི་བསྟན་པ་མི་ཉམས་པར་བཟུང་སྟེ་འགྲོ་བའི་དོན་མཛད། གནས་བརྟན་ཆེན་
པོ་མི་ཕྱེད་པས་འཁོར་དགྲ་བཅོམ་པ་སྟོང་ཕྲག་གཅིག་དང་བཅས་གངས་ཅན་རི་
ཡི་རྒྱལ་པོར་བཞུགས་ནས་ཐུབ་པའི་བསྟན་པ་མི་ཉམས་པར་བཟུང་སྟེ་འགྲོ་བའི་
དོན་མཛད་ཅིང་བཞུགས་སོ། །བཞུགས་གནས་དེ་དག་ཀྱང་གཙོ་བོ་སྨོས་པ་ཡིན་
གྱི་སྤྱིར་ན་གདུལ་བྱའི་དོན་དུ་འཇིག་རྟེན་གྱི་ཁམས་བགྲང་བ་ལས་འདས་པར་
འགྲོ་དོན་མཛད་ཅིང་། ཞིང་འདིར་ཡང་གང་དང་གང་ན་གདུལ་བྱ་ཡོད་པ་དེ་དང་
དེར་ དངོས་ སུ་ བྱོན་ པ་དང༌། སྤྲུལ་པ་སྣ་ཚོགས་ པས་འགྲོ་དོན་མཛད་ པ་དང༌།
རྒྱལ་བའི་བསྟན་པ་གནས་པ་འདུལ་ཁྲིམས་ཚུལ་བཞིན་དུ་བསྲུང་བའི་དགེ་འདུན་
གྱི་སྡེ་ལ་རག་ལས་པར་དགོངས་ནས་གང་དང་གང་ན་དགེ་འདུན་གྱི་སྡེ་ཉམས་པ་
དེ་དང་དེ་གསོ་བ་དང་། ཅུང་ཟད་གནས་པ་རྣམས་ཆེས་ཆེར་འཕེལ་བར་མཛད་པ་
དང་། སོ་ སོའི་ སྐལ་བ་དང་འཚམ་ པར་ སྤྲུལ་བས་དགེ་ འདུན་ གྱི་སྡེ་སྐྱོང་བར་
མཛད་དེ། གནས་བརྟན་ཆེན་པོ་ཡན་ལག་འབྱུང་གིས་ བྱང་ཕྱོགས་གངས་རིའི་
ལྗོངས་འདིར་ དགེ་འདུན་ གྱི་ སྡེ་ ཆེས་ཆེར་འཕེལ་ བར་ བྱ་བའི་ ཕྱིར་ དགེ་བའི་
- 82 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
བཤེས་གཉེན་པོ་ཏོ་བ་ཆེན་པོའི་སྐུར་བསྟན་ནས་བཀའ་གདམས་ཀྱི་རྣམ་ཐར་
གཙང་མས་གངས་རིའི་ལྗོངས་འདི་ཡོངས་སུ་ཁྱབ་པར་མཛད་པ་ལྟ་བུའོ། །གཞན་
ཡང་རྒྱལ་བ་ཉིད་ཀྱིས་ལུང་བསྟན་པའི་བསྟན་འཛིན་དམ་པ་ཇི་ལྟར་བྱོན་པ་ནི།
ལུང་ཕྲན་ཚེགས་ལས། འོད་སྲུང་ཀུན་དགའ་ཤ་ནའི་གོས་ཅན་དང༌། །ཉེར་སྦས་
དྷི་དྷི་ ཀ་ དང་ནག་པོ་དང་། །ལེགས་མཐོང་ཆེན་པོ་བསྟན་ པའི་ གཏད་ རབས་
བདུན། །ཞེས་གསུངས་པ་ལྟར། འཕགས་པ་འོད་སྲུང་ཆེན་པོ་ནས་འཕགས་པ་
ལེགས་མཐོང་ཆེན་པོའི་བར་བསྟན་པའི་གཏད་རབས་བདུན། ལངྐར་གཤེགས་
པར། ལྷོ་ཕྱོགས་བེ་ཏའི་ཡུལ་དུ་ནི། །དགེ་སློང་དཔལ་ལྡན་ཆེར་གྲགས་པ། །དེ་
མིང་ཀླུ་ཞེས་བོད་པ་སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་ཐེག་པ་
འཇིག་རྟེན་དུ། །བླ་མེད་ཐེག་ ཆེན་ རབ་བཤད་ནས། །རབ་ཏུ་དགའ་བའི་ ས་
བསྒྲུབ་ཏེ། །བདེ་བ་ཅན་དུ་དེ་འགྲོའོ། །ཞེས་པ་དང་། འཇམ་དཔལ་རྩ་རྒྱུད་ལས།
དེ་བཞིན་གཤེགས་པ་ང་འདས་ནས། །ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་
ཞེས་དེ་འབོད་འབྱུང་། །བསྟན་པ་ལ་ནི་དད་ཅིང་ཕན། །རབ་ཏུ་དགའ་བའི་ས་
ཐོབ་པ། །ལོ་ནི་དྲུག་བརྒྱ་དག་ཏུ་འཚོ། །རིག་པ་རྨ་བྱ་ཆེན་མོ་ནི། །བདག་ཉིད་
ཆེན་པོ་དེས་ཀྱང་འགྲུབ། །བསྟན་བཅོས་སྣ་ཚོགས་དོན་དང་ནི། །དངོས་པོ་མེད་
པའི་དོན་དེ་རིག །གང་ཚེ་ལུས་དེ་བོར་བ་ན། །བདེ་བ་ཅན་དུ་སྐྱེ་བར་འགྱུར། །དེ་
ནི་མཐར་གྱིས་སངས་རྒྱས་ཉིད། །ངེས་པ་ཁོ་ནར་ཡང་དག་ཐོབ། །ཅེས་རྒྱལ་བའི་
བསྟན་པ་ལ་རྒྱལ་བ་རང་ཉིད་ལྟར་བསྟན་པ་ཡོངས་རྫོགས་འཛིན་པའི་དམ་པ་
དཔལ་འཕགས་པ་ཀླུ་སྒྲུབ་འབྱོན་པར་ལུང་བསྟན་ཏོ། །ཡང་དེ་ཉིད་ལས། ཐོགས་
མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་ངེས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དོན་དྲང་ པའི་དོན། །རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་པ་ སྟོན་
བདག་ཉིད། །གཞུང་འབྱེད་ངང་ཚུལ་ཅན་དུ་འགྱུར། །དེ་ཡིས་ རིག་པ་གྲུབ་པ་
ནི། །སཱ་ལའི་ཕོ་ཉ་མོ་ཞེས་བརྗོད། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་
པོ་སྐྱེ་བར་འགྱུར། །བསྟན་པ་ཡུན་རིང་གནས་བྱའི་ཕྱིར། །མདོ་ཡི་དེ་ཉིད་དོན་
སྡུད་བྱེད། །ལོ་ནི་བརྒྱ་དང་ལྔ་བཅུར་འཚོ། །དེ་ ལས་ཞིག་ནས་ལྷ་ཡུལ་འགྲོ །
འཁོར་བ་རྣམས་སུ་འཁོར་བ་ན། །ཡུན་རིང་བདེ་བ་རྗེས་མྱོང་ནས། །བདག་ཉིད་
ཆེན་པོ་མཐར་གྱིས་དེ། །བྱང་ཆུབ་ཐོབ་པར་འགྱུར་བ་ཡིན། །ཞེས་འཕགས་པ་
ཐོགས་མེད་འབྱོན་པར་ལུང་བསྟན་ཏོ། །གཞན་ཡང་མདོ་རྒྱུད་མང་པོར་རྒྱལ་བའི་
བསྟན་པ་འཛིན་པའི་དམ་པ་མང་པོ་འབྱོན་པར་ལུང་བསྟན་ཅིང་། གཏད་རབས་
བདུན་དང་ཤིང་རྟ་ཆེན་པོ་གཉིས་དང་སློབ་དཔོན་ཨཱརྱ་དེ་ཝ་དང་སློབ་དཔོན་མ་ཏི་
ཙིཏྟ་དང་མ་ཁོལ་ཞེས་བྱ་བ་དཔའ་བོ་སོགས་མཚན་གསལ་བར་ལུང་བསྟན་པ་
ཆེས་ མང་ བ་ དང༌། མཚན་ གྱི་ཟུར་ ལུང་ བསྟན་ པ་ ཡི་ གེ་དྷ་ ཞེས་ སྡོམ་ བརྩོན་
མཆོག །ཅེས་དཔལ་ལྡན་ཆོས་ཀྱི་གྲགས་པ་ལུང་བསྟན་པ་ལྟ་བུ་ཆེས་མང་སྟེ། ཡི་
གེའི་ཟུར་གྱིས་ལུང་བསྟན་ཚུལ་ནི་ཆོས་ཀྱི་གྲགས་པའི་སྐད་དོད་དྷརྨ་ཀིརྟི་ཞེས་པ་
ཡིན་པས་དེའི་མིང་ཡིག་དང་པོ་དྷ་ཞེས་ལུང་བསྟན་པ་ལྟ་བུའོ། །དེས་མཚོན་ནས་
རྒྱལ་བའི་བསྟན་པ་གང་དང་གང་དུ་དར་བར་འགྱུར་བའི་ཡུལ་ཕྱོགས་དང་། ཡུལ་
དེར་བསྟན་པ་སྐྱོང་བའི་རྒྱལ་པོ་ཇི་ལྟ་བུ་འབྱུང་བ་དང་། བསྟན་པ་འཛིན་པའི་
སྐྱེས་བུ་དམ་པ་ཇི་ལྟ་བུ་འབྱུང་བ་དང་། བསྟན་པ་ལ་གནོད་པ་བྱེད་པའི་སྡིག་ཅན་
ཇི་ལྟ་བུ་འབྱུང་བ་དང་། བསྟན་འཛིན་དམ་པ་གང་དང་གང་གི་མཐུས་བསྟན་པ་ལ་
གནོད་པ་བྱེད་པ་རྣམས་བསལ་ནས་བསྟན་པ་སྐྱོན་མེད་པར་སྐྱོང་བའི་ཚུལ་འདི་
- 84 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དང་འདི་ལྟ་བུར་འབྱུང་ངོ་ཞེས་གསེར་བརྟག་པའི་རྡོ་ཀ་ཞི་བ་ལྟར་ཆེས་གསལ་
བར་ འཇོག་ པར་ མཛད་དོ། །རྒྱལ་བ་མྱ་ངན་ལས་འདས་ པའི་ རྗེས་ སུ་འདུལ་
འཛིན་དམ་པ་རྣམས་ཀྱིས་བསྟན་པ་གཅིག་ནས་གཅིག་ཏུ་བརྒྱུད་དེ་རིམ་གྱིས་
སྤེལ་ཚུལ་ནི། ཐུབ་པའི་དབང་པོས་འཕགས་པ་འོད་སྲུང་ལ་བསྟན་པ་གཏད།
དེས་འཕགས་པ་ཀུན་དགའ་བོ་ལ། དེས་འཕགས་པ་ཤ་ནའི་གོས་ཅན་ལ། དེས་
འཕགས་པ་ཉེར་སྦས་ལ། དེས་འཕགས་པ་དྷི་དྷི་ཀ་ལ། དེས་འཕགས་པ་ནག་པོ་
ལ། དེས་ འཕགས་ པ་ལེགས་མཐོང་ཆེན་པོ་ལ་ བསྟན་ པ་ གཏད་ པ་ ལུང་ལས་
གསུངས་ པ་ལྟར་དང་། དེ་ནས་ བསྟན་ པའི་ གཏད་ རབས་ བྱུང་ ཚུལ་ནི་ལངྐར་
གཤེགས་པའི་འགྲེལ་པར། འཕགས་པ་དྷི་དྷི་ཀས་འཕགས་པ་བི་བྷ་ག་ལ་བསྟན་
པ་གཏད། དེས་བཙུན་པ་བུད་དྷཱ་ནན་ཏི་ལ། དེས་བུདྡྷ་མི་ཏྲ་ལ། དེས་སློབ་མ་དགེ་
སློང་རྩིབས་ལ། དེས་སུ་ན་ཤ་ཏ་ལ། དེས་རྟ་སྐད་ལ། དེས་མ་ཤི་བ་ལ། དེས་ཀླུ་
སྒྲུབ་ལ། དེས་ཨཱརྱ་དེ་ཝ་ལ། དེས་རཱ་ཧུ་ལ་ལ། དེས་སཾ་གྷ་ནན་ཏི་ལ། དེས་དགེ་
སློང་དགྲ་བཅོམ་པ་ལ། དེས་གྷ་ལ་ཤེ་ལ། དེས་ཀུ་མར་ཏ་ལ། དེས་ཤ་ཡ་ཏ་ལ།
དེས་བ་སུ་བན་དྷུ་ལ། དེས་མ་ནོ་ཏ་ལ། དེས་ཧ་ཀ་ལི་ཀ་ན་ཡ་ན་ཤ་ལ། དེས་དགེ་
སློང་སེང་གེ་ལ་བསྟན་པ་གཏད་པར་བཤད་དོ། །བསྟན་པའི་རྩ་བ་སོ་སོར་ཐར་
པའི་སྡོམ་རྒྱུན་འདུལ་འཛིན་དམ་པ་གཅིག་ནས་གཅིག་ཏུ་བྱོན་ཚུལ་ནི། སྟོན་པ་
ཡང་དག་པར་རྫོགས་པའི་སངས་རྒྱས། ཤཱ་རིའི་བུ། སྲས་སྒྲ་གཅན་འཛིན། བྲམ་
ཟེ་སྒྲ་གཅན་འཛིན། མགོན་པོ་ཀླུ་སྒྲུབ། ཡོན་ཏན་བློ་གྲོས། རཏྣ་མི་ཏྲ། དྷམ་པཱ་ལ།
གུ་ཎ་མ་ཏི། ཆོས་ཀྱི་འཕྲེང་བ། ཞི་བའི་འབྱུང་གནས་སྦས་པ། ཁ་ཆེ་པཎ་ཆེན་
ཤཱཀྱ་ཤྲིའི་བར་དུ་འདུལ་འཛིན་དམ་པ་གཅིག་ནས་གཅིག་ཏུ་རིམ་པར་བརྒྱུད་
-85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཅིང་། ཁ་ཆེ་པཎ་ཆེན་ནས་བོད་ཡུལ་དུ་བསྙེན་རྫོགས་སྡོམ་རྒྱུན་རིམ་པར་བྱོན་ཏེ།
བོད་དུ་ཇི་ལྟར་བྱོན་ཚུལ་ནི་འོག་ཏུ་འཆད་དོ། །
ཡང་མཁན་ཆེན་ཞི་བ་འཚོའི་སྡོམ་རྒྱུན་ནི། སྟོན་པ་སངས་རྒྱས། ཤཱ་རིའི་
བུ། སྲས་སྒྲ་གཅན་འཛིན། བྲམ་ཟེ་སྒྲ་གཅན་འཛིན། མགོན་པོ་ཀླུ་སྒྲུབ། ལེགས་
ལྡན་འབྱེད། དཔལ་སྦས། ཡེ་ཤེས་སྙིང་པོ། མཁན་ཆེན་ཞི་བ་འཚོ། དེ་ནས་བོད་
དུ་བྱོན་ཚུལ་འོག་ཏུ་བསྟན་ནོ། །འདུལ་བ་ལུང་སྡེ་བཞིའི་བཤད་རྒྱུན་འདུལ་འཛིན་
གཅིག་ནས་གཅིག་ཏུ་རིམ་པར་བྱོན་ཚུལ་ནི། ཡང་དག་དག་པར་རྫོགས་པའི་
སངས་རྒྱས། འོད་སྲུང་ ཆེན་ པོ། ཀུན་ དགའ་ བོ། ཤ་ནའི་ གོས་ཅན། ཉེར་ སྦས།
སྲིད་དགའ། ནག་པོ་པ། གང་པོ། སློབ་དཔོན་རྟ་དབྱངས། གཞོན་ནུ་རོལ་པ། བློ་
གྲོས་ དཔལ། སེང་ གེ་ བཟང་ པོ། དཔའ་བོ། དབྱིག་གཉེན། དབྱིག་ ལེན། ཁ་ཆེ་
དགེ་ འདུན་ བཟང་ པོ། དབང་ ཕྱུག །ཕུང་ པོ་ ལེན། དགེ་ འདུན་ནོར། གང་ བའི་
བཤེས་གཉེན། ཆོས་སྦྱིན། སངས་ རྒྱས་ལྷ། འཛིན་སྦྱིན། བསོད་ནམས་སྡེ། དགེ་
འདུན་སྡེ། བསོད་ནམས་དགའ་བ། ཡེ་ཤེས་ཟླ་བ། ཡང་ཡེ་ཤེས་ཟླ་བ། མྱ་ངན་
མེད་ འཚོ། ཐམས་ ཅད་ སྲུངས། ཆོས་ ཀྱི་མཛོད། ཆོས་ འཚོ། དགེ་ བ་ འཚོ། ཤེས་
རབ་འཚོ། ལམ་ཉེ་བར་སྟོན་པའི་དཔལ། ཐར་ པ་ འཚོ། དགེ་ལེགས་འཚོ། རྣམ་
པར་རྒྱལ་བའི་འོད། འཆི་མེད་གོ་ཆ། འོད་ཀྱི་འབྱུང་གནས་སྡེ། ཉི་མའི་སྡེ། ལམ་
ཉེ་ བར་ སྟོན་ པ། དགེ་ འདུན་ སྡེ། ཚུལ་ ཁྲིམས་ འབངས། སྙན་ གྲགས་ འབངས།
སངས་རྒྱས་ འབངས། བསླབ་པ་བཟང་པོ། ཡོན་ཏན་ ཟླ་བ། མྱ་ངན་མེད་པའི་
བཤེས་གཉེན། དཀར་བའི་བཤེས་གཉེན། ཤཱཀྱ་བཤེས་གཉེན། མཁན་པོ་ཤྲཱི་ལ་
མི་ཏྲ་ཞེས་པ་ཚུལ་ཁྲིམས་བཤེས་གཉེན་གྱི་བར་རིམ་པར་བརྒྱུད་ཅིང་། དེ་ནས་
- 86 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བོད་ཡུལ་དུ་བྱོན་ཚུན་ནི་འོག་ཏུ་སྟོན་ནོ། །འདུལ་བ་མདོ་རྩ་བའི་བཤད་རྒྱུན་ཇི་
ལྟར་བྱོན་ཚུལ་ནི། ཐུབ་པའི་དབང་པོ། ཉེ་བར་འཁོར། འོད་སྲུང། ཀུན་དགའ་
བོ། །ཤ་ནའི་གོས་ཅན། ཉེར་སྦས། དྷི་དྷི་ཀ །ནག་པོ་པ། ལེགས་མཐོང་ཆེན་པོ།
ཕྱིར་མི་འོང་། བློས་མི་འབབས། ཁ་ཆེ་འདུས་བཟང་། སློབ་དཔོན་དབྱིག་གཉེན།
ཡོན་ཏན་འོད། ཆོས་ ཀྱི་བཤེས་གཉེན། ཤཱཀྱ་འོད། སེང་གེའི་གདོང་ཅན། ཁ་ཆེ་
ཛི་ན་མི་ཏྲ། དཱ་ན་ཤཱི་ལའི་བར་དེ་ནས་བོད་ཡུལ་དུ་ཅོག་གྲུ་ཀླུའི་རྒྱལ་མཚན་
སོགས་ལ་རིམ་པར་བྱོན་ཏེ་དེའི་ཚུལ་ནི་འོག་ཏུ་སྟོན་ནོ། །འཕགས་ཡུལ་དུ་སྔོན་
བྱོན་པའི་འདུལ་འཛིན་དམ་པ་དེ་དག་གིས་བསྟན་པའི་བྱ་བ་ཇི་ལྟར་མཛད་ཚུལ་
ནི། འོད་སྲུང་ཆེན་པོ་ལ་སོགས་པའི་བསྟན་པའི་གཏད་རབས་བདུན་གྱིས་བསྟན་
ལ་བྱ་བ་ཇི་ལྟར་མཛད་པ་ནི་བཤད་ཟིན་ལ། གནས་བརྟན་ཆེན་པོ་བཅུ་དྲུག་གིས་
བསྟན་པ་འཛིན་ཅིང་སྐྱོང་བ་བཤད་ཟིན་པ་ལྟར་དང་། བསྟན་པ་དུས་ཇི་ཙམ་གྱི་
བར་དུ་སྐྱོང་བ་ནི། ཐུབ་པའི་བསྟན་པ་ཇི་སྲིད་གནས་པའི་བར་ཏེ། བསྟན་པའི་
གནས་ཚད་ལ་རྒྱལ་བས་གདུལ་བྱའི་ཁམས་དང་བསམ་པའི་དབང་གིས་གནས་
ཚད་རིང་ཐུང་མང་དུ་གསུངས་ཏེ། མདོ་སྡེ་བསྐལ་བཟང་གི་གླེགས་བམ་ཕལ་ཆེ་
བ་ན་བསྟན་ པ་ལོ་སྟོང་གནས་པར་བཤད། བློ་གྲོས་མི་ཟད་པའི་མདོ་འགྲེལ་
དུའང་ལོ་སྟོང་གནས་པར་བཤད། སྙིང་རྗེ་པད་དཀར་དུ་ལོ་ཕྱེད་དང་ཉིས་སྟོང་
དང་ཟླ་བའི་སྙིང་པོའི་མདོ་ལས་ལོ་ཉིས་སྟོང་གནས་པར་གསུངས། རྡོ་རྗེ་གཅོད་
པའི་འགྲེལ་པ་དང་ཐུབ་པ་དགོངས་རྒྱན་སོགས་སུ་བསྟན་པ་ལོ་ཕྱེད་དང་སུམ་
སྟོང་དུ་གནས་པར་བཤད། མདོ་སྡེ་སྐལ་བཟང་གི་གླེགས་བམ་འགའ་ཞིག་དང་
ཡུམ་གསུམ་གནོད་འཇོམས་སུ་བསྟན་པ་ལོ་ལྔ་སྟོང་གནས་པར་བཤད་དེ། སློབ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དཔོན་འཇམ་དཔལ་གྲགས་པས་ཀྱང་ལོ་ལྔ་སྟོང་གནས་པར་བཤད་དེ། ལོ་གྲངས་
ལ་མང་ཉུང་སྣ་ཚོགས་བྱུང་བ་ལ། བསྟན་པ་ལོ་སྟོང་ལ་སོགས་པ་གནས་པར་
གསུངས་པ་ནི་གདུལ་བྱ་རྣམས་སྐྱོ་བ་བསྐྱེད་པར་བྱ་བ་དང༌། དོན་དམ་པའི་ཆོས་
མྱང་འདས་མངོན་དུ་བྱེད་ པ་བསྒྲུབ་པའི་བྱ་བ་ཅུང་ཟད་ཉམས་པ་སོགས་ལ་
དགོངས་པའི་གདུལ་བྱའི་ཁམས་དང་བསམ་པ་ལ་བལྟོས་ཏེ་གསུངས་པའི་དྲང་
དོན་དགོངས་པ་ཅན་ཡིན་པ་དང༌། ལོ་ལྔ་སྟོང་དུ་གནས་པར་གསུངས་པ་ནི་རྒྱལ་
བ་རང་ཉིད་ཀྱི་དགོངས་པ་ངེས་པའི་དོན་ཡིན་པར་མཁས་གྲུབ་དམ་པ་མང་པོས་
གསུངས་སོ། །ལྔ་སྟོང་པོ་དེ་ཉིད་ལྔ་བརྒྱ་པ་ཕྲག་བཅུར་བཅད་པའི་ལྔ་བརྒྱ་པ་དང་
པོ་དང་། གཉིས་པ་དང༌། གསུམ་པ་རྣམས་ལ་རིམ་པ་བཞིན་དགྲ་བཅོམ་པ་དང་།
ཕྱིར་མི་འོང་བ་དང༌། རྒྱུན་ཞུགས་ཐོབ་པ་མང་དུ་འབྱུང་བས། དགྲ་བཅོམ་པའི་
ལེའུ་དང་། ཕྱིར་མི་འོང་བའི་ལེའུ་དང་། རྒྱུན་ཏུ་ཞུགས་པའི་ལེའུ་ཞེས་བྱ་སྟེ། ཁོང་
དུ་ཆུད་པའི་ལེའུ་གསུམ་དང་། དེ་ནས་ལྔ་བརྒྱ་པ་ཕྲག་གསུམ་ལ་རིམ་པ་བཞིན།
ལྷག་མཐོང་དང་། ཏིང་ངེ་འཛིན་དང་། ཚུལ་ ཁྲིམས་དང་ ལྡན་ པ་མང་དུ་འབྱུང་
བས། ལྷག་མཐོང་གི་ལེའུ་ལ་སོགས་པ་སྒྲུབ་པའི་ལེའུ་གསུམ་དང་། དེ་ནས་ལྔ་
བརྒྱ་པ་ཕྲག་གསུམ་ལ་རིམ་པ་བཞིན། མངོན་པ་མདོ་སྡེ་འདུལ་བ་སྟོན་པ་མང་དུ་
འབྱུང་བས། མངོན་པའི་ལེའུ་ལ་སོགས་པ་ལུང་གི་ལེའུ་གསུམ་དང་། ལྔ་བརྒྱ་པ་
ཐ་མ་ལ་ནི་རབ་ཏུ་བྱུང་བའི་རྟགས་ཙམ་ལས་ལྟ་སྤྱོད་རྣལ་མ་མི་ལྡན་པས་རྟགས་
ཙམ་འཛིན་པའི་ལེའུ་ཞེས་ཟེར་ལ། སློབ་དཔོན་འཇམ་དཔལ་གྲགས་པས་ལྔ་བརྒྱ་
པ་ཕྲག་བཅུ་པོ་ལ་རིམ་པ་བཞིན་མངོན་པར་རྟོགས་པའི་དུས་གསུམ། སྒྲུབ་པའི་
དུས་གསུམ། ལུང་གི་དུས་གསུམ། རྟགས་ཙམ་འཛིན་པའི་དུས་ཞེས་བཤད་དོ། །
- 88.



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དེ་ལྟར་ཐུབ་པའི་བསྟན་པ་ལོ་ལྔ་སྟོང་གི་བར་དུ་གནས་པར་གསུངས་པ་ལྟར་དང་།
དེའི་བར་དུ་གནས་བརྟན་བཅུ་དྲུག་གིས་བསྟན་པ་སྐྱོང་ལ། དེ་ནས་ཀྱང་བྱམས་
མགོན་འཇིག་རྟེན་འདིར་འབྱོན་པའི་སྔ་ལྟས་མ་ཤར་གྱི་བར་དུ་བསྟན་པ་སྐྱོང་
ཞིང་། ནམ་ཞིག་འཛམ་བུ་གླིང་པའི་མི་རྣམས་ཀྱི་ཚེ་ལོ་བདུན་བརྒྱ་པར་གྱུར་པ་ན།
གནས་བརྟན་ཆེན་པོ་བཅུ་དྲུག་གིས་སའི་སྟེང་ན་སངས་རྒྱས་ཤཱཀྱ་ཐུབ་པའི་བསྟན་
པའི་ཆོས་ཀྱི་ཚོགས་ཇི་སྙེད་ཅིག་བཞུགས་པ་ཐམས་ཅད་གཅིག་ཏུ་བསྡུས་ནས་
རིན་པོ་ཆེ་སྣ་བདུན་གྱི་མཆོད་རྟེན་བྱས་ཏེ་དེར་བཞུགས་པ་ལ་སྐོར་བ་ལན་མང་དུ་
བྱས་ནས་སྐྱིལ་ཀྲུང་བཅས་ཏེ་འདུག་ནས། བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་བར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་
འཚལ་ལོ་ཞེས་བརྗོད་དེ། ཕྱག་བྱས་ནས་གནས་བརྟན་དེ་དག་ཀྱང་ལྷག་མེད་དུ་
མྱ་ངན་ལས་འདའ་བར་གསུངས་སོ། །འཕགས་ཡུལ་དུ་འདུལ་འཛིན་དམ་པ་རིམ་
པར་བྱོན་པ་རྣམས་ཀྱིས་དམ་པའི་ཆོས་འདུལ་བ་ཇི་ལྟར་བཤད་ཚུལ་ནི། རྒྱལ་བ་
མྱ་ངན་ལས་འདས་ནས་བསྟན་པའི་གཏད་རབས་བདུན་གྱི་སྐབས་སུ་འཕགས་པ་
ཉེར་སྦས་ལ་སོགས་པ་དགྲ་བཅོམ་པ་མང་པོས་བཀའ་བགྲོ་བ་མཛད་ནས་སྡེ་སྣོད་
གསུམ་གྱི་བརྗོད་བྱའི་དོན་གཏན་ལ་དབབ་པའི་ཕྱིར་བྱེ་བྲག་ཏུ་བཤད་པ་ཆེན་མོ་
ཞེས་ བྱ་བ་བམ་པོ་བརྒྱད་བརྒྱ་ཡོད་ པ་ ཞིག་མཛད། སློབ་དཔོན་དགེ་ལེགས་
བཤེས་གཉེན་གྱིས་འདུལ་བ་ལུང་སྡེ་བཞིའི་དོན་རྒྱས་པར་སྟོན་པ་རྒྱ་ཆེར་འགྲེལ་
མཛད། སློབ་དཔོན་དུལ་བའི་ལྷས་ལུང་རྣམ་འབྱེད་ལ་འགྲེལ་པ་མཛད། འདུལ་
བ་འཛིན་པ་དགེ་ལེགས་བཤེས་གཉེན་གྱིས་ལུང་ཞུ་བའི་འགྲེལ་པ་མཛད། སློབ་
དཔོན་ ཚུལ་ ཁྲིམས་བསྐྱངས་ཀྱིས་ལུང་ཕྲན་ཚེགས་ ཀྱི་འགྲེལ་པ་མཛད། སློབ་
89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དཔོན་ཁྱད་པར་བཤེས་གཉེན་གྱིས་སོ་ཐར་གྱི་མདོའི་འགྲེལ་པ་འདུལ་བ་བསྡུས་
པ་ཞེས་པ་མཛད། སློབ་དཔོན་དཔའ་བོས་སོ་སོར་ཐར་པའི་མདོའི་གཞུང་འགྲེལ་
བམ་པོ་ཉི་ཤུ་རྩ་བདུན་ཡོད་པ་ཞིག་མཛད། འདིའི་དཔའ་བོ་ཞེས་པ་སློབ་དཔོན་
ཀླུ་སྒྲུབ་ཡབ་སྲས་ ཀྱི་དངོས་སློབ་ སློབ་དཔོན་དཔའ་བོ་མིན་གྱི་འདུལ་འཛིན་
གཞན་ཞིག་གོ །སློབ་དཔོན་དྲི་མེད་བཤེས་གཉེན་གྱིས་སོ་ཐར་གྱི་མདོའི་རྒྱ་ཆེར་
འགྲེལ་འདུལ་བ་ཀུན་ལས་བཏུས་པ་ཞེས་པ་མཛད། སློབ་དཔོན་དཱ་ན་ཤཱི་ལས་སོ་
ཐར་གྱི་མདོ་ལ་འགྲེལ་པ་ཆེ་ཆུང་མང་དུ་མཛད། དགེ་སློང་མའི་སོ་ཐར་གྱི་མདོ་
ལའང་འགྲེལ་པ་མཛད་པ་མང་དུ་བྱུང་ངོ༌། ཁྱད་པར་རྒྱལ་བའི་བསྟན་པ་ལ་རྒྱལ་
བ་རང་ཉིད་སླར་བྱོན་པ་ལྟ་བུར་རྣམ་པ་ཀུན་ནས་འཁྲུལ་པ་དང་བྲལ་ཞིང་རྒྱ་བོད་
ཀྱི་མཁས་གྲུབ་དམ་པ་ཀུན་གྱིས་རྒྱལ་བ་རང་ཉིད་དང་མཚུངས་པར་ཚད་མར་
འཛིན་པ་ནི་དཔལ་མགོན་འཕགས་པ་ཀླུ་སྒྲུབ་སྟེ། དེ་ཡང་རྒྱལ་བ་མྱ་ངན་ལས་
འདས་ནས་ལོ་བཞི་བརྒྱ་ཙམ་སོང་བ་ན་དཔལ་མགོན་འཕགས་པ་ཀླུ་སྒྲུབ་བྱོན་ཏེ།
ནཱ་ལནྡྲའི་མཁན་པོ་སྒྲ་གཅན་འཛིན་བཟང་པོ་ལས་རབ་ཏུ་བྱུང་ཞིང་བསྙེན་པར་
རྫོགས། འདུལ་བ་ལུང་སྡེ་བཞི་ཐུགས་སུ་ཆུད་པར་མཛད། བྱང་སེམས་བློ་གྲོས་
རིན་ཆེན་ལས་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་མན་ངག་ཡོངས་སུ་
རྫོགས་པ་གསན། མཁན་པོ་སྒྲ་གཅན་འཛིན་བཟང་པོའི་བཀའ་ལྟར་ནཱ་ལནྡྲའི་
མཁན་པོ་མཛད་ནས་ལོ་བཅུ་གཉིས་ཀྱི་བར་དུ་མུ་གེ་ཆེན་པོ་ཞིག་བྱུང་ཡང་གླིང་
བར་ནས་གསེར་འགྱུར་གྱི་རྩི་བཞེས་ཏེ་དགེ་འདུན་ཐམས་ཅད་འཚོ་བས་མི་ཕོངས་
པར་མཛད་ཅིང་། རྒྱལ་བའི་བསྟན་པ་ལ་རྨ་འབྱིན་པ་རབ་ཏུ་བྱུང་བའི་གཟུགས་
བརྙན་དམ་པའི་ཆོས་འདུལ་བ་ལ་བག་མེད་པར་སྤྱོད་པ་མང་པོ་ཞིག་གནས་ནས་
- 90 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཕྱུང་། ལས་རྒྱུ་འབྲས་ཀྱི་རྣམ་གཞག་སྟོན་པའི་ཆོས་མང་དུ་མཛད་ཅིང་། བསྟན་
པའི་ནང་ མཛོད་འདུལ་ བ་ གཞི་ ནས་ གསོ་བར་མཛད་དེ་བདག་ ཉིད་ ཆེན་ པོ་
འཕགས་པ་ཀླུ་སྒྲུབ་ཀྱིས་འཛམ་བུ་གླིང་འདིར་ཆོས་ཀྱི་སྒྲ་ཆེན་པོ་ལན་གསུམ་
བསྒྲགས་ཞེས་འབྱུང་བ་ལས་ཆོས་ཀྱི་སྒྲ་བསྒྲགས་པ་དང་པོ་ནི་དམ་པའི་ཆོས་
འདུལ་བ་གསལ་བར་མཛད་པ་འདི་ཡིན་ནོ། །དེ་ནས་གདུལ་བྱའི་དོན་དུ་ཡུལ་སྣ་
ཚོགས་སུ་བྱོན་ཞིང་། ལྷག་པར་ཀླུའི་ཡུལ་དུ་བྱོན་ནས་ཀླུ་རྣམས་ཆོས་ཀྱིས་ཚིམ་
པར་མཛད་དེ་ཡུམ་རྒྱས་པ་ཀླུ་ཡུལ་ནས་སྤྱན་དྲངས། འཛམ་བུའི་གླིང་དུ་ཡུམ་གྱི་
མདོའི་དོན་ཤེར་ཕྱིན་ཟབ་མོ་ཆེས་ཆེར་གསལ་བར་མཛད་དེ། དེ་ལ་ནི་ཆོས་ཀྱི་སྒྲ་
བསྒྲགས་པ་གཉིས་པ་ཞེས་བརྗོད་དོ། །སྐུ་ཚེའི་མཇུག་ལ་ཆོས་དབྱིངས་བསྟོད་པ་
སོགས་མཛད་ནས་ཆོས་ཀྱི་སྒྲ་གསུམ་པ་བསྒྲགས་སོ། །འཕགས་པ་ཀླུ་སྒྲུབ་ཀྱིས་
ལོ་དྲུག་བརྒྱ་ཙམ་བཞུགས་ནས་རྒྱལ་བའི་བསྟན་པ་རྒྱ་ཆེར་སྤེལ་ཞིང་རང་ཉིད་ས་
མཐོན་པོར་བྱོན་ཀྱང་དམ་པའི་ཆོས་འདུལ་བའི་རྟགས་ཆ་ལུགས་ནམ་ཡང་ཉམས་
པ་ མེད་ པར་ བཟུང་ ཞིང་། འདུལ་བའི་བཅས་མཚམས་ ཕྲ་མོ་རེའང་ནམ་ཡང་
ཉམས་པ་མེད་པར་བསྲུངས། བསྟན་པའི་རྩ་བ་འདུལ་བ་ལ་གཙིས་པོ་ཆེར་མཛད་
དེ། རིན་ཆེན་ཕྲེང་བ་ལས། དེ་ནས་རབ་ཏུ་བྱུང་བ་ཡིས། །དང་པོར་བསླབ་ལ་
རབ་གུས་བྱ། །སོ་སོར་ཐར་པ་འདུལ་བཅས་དང་། །མང་ཐོས་དོན་ལྡན་དབབ་ལ་
བསྒྲིམ། །ཞེས་གསུངས་པ་ལྟར། རྒྱལ་བས་ཇི་ལྟར་བཅས་པའི་འདུལ་བའི་བཅས་
མཚམས་བསྲུང་པ་ཡོན་ཏན་ཀུན་གྱི་གཞི་རྟེན་དུ་གཟིགས་ནས། ཐེག་པ་གསུམ་
གྱི་ལམ་གང་བསྒྲུབ་ཀྱང་རུང་། ཚུལ་ཁྲིམས་གཞི་རྟེན་དུ་བྱས་ནས་བསྒྲུབ་དགོས་
ཞེས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་
- 91 -



e
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་གསུངས། །ཞེས་འདོམས་པར་མཛད་དོ། །དཔལ་མགོན་འཕགས་པ་ཀླུ་སྒྲུབ་
ལ་སློབ་མ་མཁས་གྲུབ་བགྲང་བ་ལས་འདས་པ་བྱོན་ཞིང་། གཙོ་བོ་ཡོངས་སུ་
གྲགས་པ་ནི། སློབ་དཔོན་ཨཱརྱ་དེ་བ་དང༌། སློབ་དཔོན་ཀླུའི་བྱང་ཆུབ་དང༌། སློབ་
དཔོན་ སངས་ རྒྱས་ བསྐྱངས་དང༌། སློབ་ དཔོན་ ཤཱཀྱ་བཤེས་ གཉེན་དང་། སློབ་
དཔོན་ལེགས་ལྡན་འབྱེད་དང༌། སློབ་དཔོན་ཟླ་བ་གྲགས་པ་དང༌། སློབ་དཔོན་
དཔའ་བོ་རྣམས་ཏེ་ཐུགས་སྲས་བདག་ཉིད་ཆེན་པོ་དེ་དག་ཐམས་ཅད་ཀྱང་བསྟན་
པའི་ནང་མཛོད་འདུལ་བ་འཛིན་པ་ཤ་སྟག་སྟེ་རེ་རེས་ཀྱང་བསྟན་པའི་བྱ་བ་
བསམ་གྱིས་མི་ཁྱབ་པ་མཛད་དེ་འཕགས་པ་ཀླུ་སྒྲུབ་ཡབ་སྲས་ཀྱི་རྣམ་ཐར་ཞིབ་
པར་ནི་བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་རྣམ་ཐར་དུ་བྲིས་ཟིན་པས་
བཟློས་བུར་མི་བྱ་བ་དང་ཡི་གེ་མང་བས་འཇིགས་ནས་འདིར་མ་སྤྲོས་སོ། །རྒྱལ་
བ་ཉིད་ཀྱིས་ལུང་བསྟན་པ་འཕགས་པ་ཐོགས་མེད་སྐུ་མཆེད་སོགས་ཀྱིས་བསྟན་
པ་ལ་བྱ་བ་མཛད་ཚུལ་ནི། རྒྱལ་བ་མྱ་ངན་ལས་འདས་ནས་ལོ་དགུ་བརྒྱ་ཙམ་སོང་
བ་ན་རྒྱལ་བའི་བསྟན་པ་ལ་མུ་སྟེགས་ཀྱི་གནོད་པ་ཆེན་པོས་བསྟན་པ་འཇིག་པ་
ལ་ཉེ་བ་ལན་གསུམ་བྱུང་སྟེ། བསྟན་པ་ལ་གནོད་པ་དང་པོ་ཇི་ལྟར་བྱུང་བ་ནི། མུ་
སྟེགས་ཀྱི་རྒན་མོ་ཞིག་ན་རེ། ནང་པའི་གཎྜིའི་སྒྲ་ལས་འགེམས་ཞེས་པ་ཞིག་སྣང་
སྟེ། འོ་སྐོལ་ལ་གནོད་མི་གནོད་བརྟག་པར་རིགས་སོ་ཟེར་ནས། བརྟགས་པས།
ལྷ་དང་ཀླུ་དང་གནོད་སྦྱིན་གྱིས་མཆོད་པའི། །དཀོན་མཆོག་གསུམ་གྱི་ཏོག་སྡེ་
འདི་བརྡུངས་པས། །མུ་སྟེགས་འཆལ་པའི་ཀླད་པ་རྣམ་པར་འགེམས། །ཞེས་པར་
རིག་ནས་དམག་དྲངས་ཏེ་བསྣུབས་སོ། །དེ་ནས་ཅུང་ཟད་འཕེལ་ནས་ཡོད་པའི་
ཚེ། དབུས་ཀྱི་རྒྱལ་པོས་སྟག་གཟིག་གི་རྒྱལ་པོ་ལ་རས་ཀྱི་ན་བཟའ་སྲུབས་མེད་
- 92 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པ་ཞིག་སྐྱེས་སུ་བསྐུར་ཏེ། དེའི་སྙིང་གར་རྐང་རྗེས་འདྲ་བ་ཞིག་ཡོད་པས་ངན་
སྔགས་བྱས་སོ་ཟེར་ནས་དམག་དྲངས་ཏེ་བསྣུབས་སོ། །དེ་ནས་ཡང་ཅུང་ཟད་
འཕེལ་ནས་ཡོད་པའི་ཚེ། ནང་པའི་གཙུག་ལག་ཁང་ཞིག་ཏུ་ཕྱི་པའི་སྤྲང་པོ་གཉིས་
སློང་དུ་འོངས་པ་ལ། བཀྲུ་ཆུ་གཏོར་བས་ཁྲོས་ཏེ་ཉི་མ་བསྒྲུབས་ནས་ནང་པའི་
གཙུག་ལག་ཁང་དང་གསུང་ རབ་མང་པོ་བསྲེགས་ནས་བསྣུབས་སོ། །དེ་ལྟར་
རྒྱལ་བའི་བསྟན་པ་ལ་མུ་སྟེགས་ཀྱི་གནོད་པ་ཆེན་པོ་བྱུང་ནས་བསྟན་པ་ཉམས་
དམས་པ་ན། ཐུགས་བསྐྱེད་དང་སྨོན་ལམ་རླབས་པོ་ཆེའི་མཐུ་གྲུབ་པ་བྲམ་ཟེ་མོ་
གསལ་བའི་ཚུལ་ཁྲིམས་ཞེས་པའི་བསམས་པ་ལ། བསྟན་པའི་རྩ་བ་ཆོས་མངོན་
པ་ལ་དགྲ་ལན་གསུམ་གྱིས་བསྣུབས་པས། འདི་དར་བར་བྱེད་ནུས་པ་གཞན་
ཡང་མི་སྣང་། བདག་ཀྱང་བུད་མེད་དུ་སོང་བས་མི་ནུས་ཀྱི། ལུས་ལས་བུ་བསྐྱེད་
ལ་དར་བར་བྱེད་དུ་གཞུག་གོ་སྙམ་སྟེ་རྒྱལ་རིགས་དང་འདུས་པས་ཐོགས་མེད་
དང༌། བྲམ་ཟེ་དང་འདུས་པས་དབྱིག་གཉེན་བྱུང་ནས་བཙས་པ་ན་ལྕེ་ལ་གི་ཧང་
གིས་ཡི་གེ་ཨ་འབྲི་བ་ལ་སོགས་པ་བློ་རྣོ་བའི་ཆོ་ག་ཡང་བྱས་ཏེ། ཆེར་སྐྱེས་པའི་
ཚེ་ན་སྐུ་མཆེད་གཉིས་པོ་དེས་མ་ལ་བདག་ཅག་གི་ཕའི་ལས་གང་ཡིན་ཞུས་པས།
མ་ན་རེ། ཁྱེད་དེའི་ཕྱིར་མ་བསྐྱེད་ཀྱིས། བློ་སྦྱོང་གྱིས་ལ་བསྟན་པ་དར་བར་གྱིས་
ཤིག་ གསུངས་ནས། གཅུང་ ཁ་ ཆེར་ སློབ་ དཔོན་ འདུས་ བཟང་ གི་དྲུང་དུ་ བྱོན།
གཅེན་གྱིས་བྱམས་པ་བསྒྲུབ་ལ་བསྟན་པ་དར་བར་བྱའོ་སྙམ་སྟེ། རི་བྱ་རྐང་གི་
ཕུག་པར་བསྒྲུབ་ཏུ་བྱོན་ཏེ་ལོ་བཅུ་གཉིས་ཀྱི་བར་དུ་ལུས་དང་སྲོག་ལའང་མི་ལྟ་
བའི་སྙིང་སྟོབས་ཀྱིས་རྗེ་བཙུན་བྱམས་པ་མགོན་པོ་བསྒྲུབས་པ་ན་ཞལ་གཟིགས་
ཏེ་ཡུམ་གྱི་ཞལ་གདམས་ལྟར་རྒྱལ་བའི་བསྟན་པ་དར་བ་ཞིག་གི་གསོལ་བ་བཏབ་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ན་བྱམས་མགོན་གྱི་རྫུ་འཕྲུལ་གྱིས་དགའ་ལྡན་དུ་ཁྲིད། མི་ལོ་ལྔ་བཅུའི་རིང་
དགའ་ལྡན་དུ་བཞུགས་ནས་བྱམས་མགོན་ལ་ཆོས་གསན་ཞིང་དོན་ཉམས་སུ་
བཞེས་པས་ཚོགས་ལམ་དང་སྦྱོར་ལམ་མཐར་ཕྱིན་ཏེ་ས་དང་པོ་ཐོབ་སྟེ་གསུང་
རབ་ཀྱི་དོན་ལ་ལྐོག་ཏུ་མ་གྱུར་པའི་སྤྱན་དང་ལྡན་པར་གྱུར་ནས་བྱམས་པའི་ཆོས་
ལྔ་སྐྱེས་སུ་བསྣམས་ཏེ་འཛམ་བུའི་གླིང་དུ་ རང་ གི་ རྫུ་ འཕྲུལ་ གྱི་སྟོབས་ ཀྱིས་
ཕེབས་ནས་རང་གི་གཅུང་དབྱིག་གཉེན་སོགས་གདུལ་བྱ་མཐའ་ཡས་པ་ལ་ཆོས་
ཀྱི་འཁོར་ལོ་བསྐོར་ཏེ་རྒྱལ་བའི་བསྟན་པ་ཉིན་མོ་ལྟར་གསལ་བར་མཛད། སློབ་
དཔོན་དབྱིག་གཉེན་གྱིས་ཀྱང་ཁ་ཆེར་སློབ་དཔོན་འདུས་བཟང་ལ་མངོན་པ་
མཐར་ཕྱིན་པར་གསན་ཞིང་གནས་གཞན་དུའང་སྡེ་སྣོད་གསུམ་ལ་སྦྱངས་པ་
མཐར་ཕྱིན་པར་མཛད། གཙོ་བོར་འཕགས་པ་ཐོགས་མེད་ལ་སྡེ་སྣོད་གསུམ་གྱི་
མན་ངག་ཡོངས་སུ་རྫོགས་པ་གསན་ཏེ་འབུམ་སྡེ་དགུ་བཅུ་གོ་དགུ་ཞལ་ཏོན་དུ་
མཛད་དེ། རྒྱལ་བའི་བསྟན་པ་ཡོངས་སུ་རྫོགས་པ་བཟུང་ནས་གདུལ་བྱ་མཐའ་
ཡས་པ་ལ་འདོམས་པར་མཛད་པས་རྒྱལ་བའི་བསྟན་པ་སྤེལ་བ་ལ་རྒྱལ་བ་རང་
ཉིད་ལྟར་གྱུར་ཏེ་ཀུན་མཁྱེན་གཉིས་པར་གྲགས་སོ། །འཕགས་པ་ཐོགས་མེད་སྐུ་
མཆེད་གཉིས་ཀྱིས་བསྟན་པའི་བྱ་བ་རྒྱ་ཆེན་པོ་མཛད་དེ་རྒྱལ་བའི་བསྟན་པ་ཡུན་
རིང་དུ་གནས་པར་བྱ་བའི་ཕྱིར་འཕགས་པ་ཐོགས་མེད་ཀྱིས་ས་སྡེ་ལྔ་དང་། སྡོམ་
རྣམ་པ་གཉིས་ལ་སོགས་པ་གསུང་རབ་ཀྱི་དགོངས་འགྲེལ་མང་དུ་མཛད། སློབ་
དཔོན་དབྱིག་གཉེན་གྱིས་མདོ་སྡེ་མང་པོ་ལ་འགྲེལ་པ་དང༌། རབ་ཏུ་བྱེད་པ་སྡེ་
བརྒྱད་ལ་སོགས་པ་གསུང་རབ་ཀྱི་དོན་འགྲེལ་པའི་བསྟན་བཅོས་མང་དུ་མཛད་
ཅིང་སྐུ་མཆེད་གཉིས་ཀས་བསྟན་པའི་རྩ་བ་དམ་པའི་ཆོས་འདུལ་བ་ལ་གཅེས་
- 94 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྤྲས་སུ་མཛད་དེ་བསྟན་བཅོས་གང་དང་གང་མཛད་པ་ཐམས་ཅད་དུ་བསྟན་པའི་
རྩ་བ་སོ་སོར་ཐར་པའི་བཅས་མཚམས་དག་པ་ཡོན་ཏན་ཐམས་ཅད་ཀྱི་གཞི་རྟེན་
དུ་འབད་པས་སྒྲུབ་པར་མཛད་དེ། དཔེར་མཚོན་ན་འཕགས་པ་ཐོགས་མེད་ཀྱིས་
བྱང་སའི་གཏན་ལ་དབབ་པ་བསྡུ་བར། ཚུལ་ཁྲིམས་རྣམ་པ་གསུམ་པོ་དེ་དག་
ལས་འདི་ལྟ་སྟེ། སྡོམ་པའི་ཚུལ་ཁྲིམས་འདི་ནི་སྡུད་པར་བྱེད་པ་དང་འབྱོར་བར་
བྱེད་པ་ཡིན་ཏེ་དེ་བསྡམས་ཤིང་བསྲུངས་ན་དེ་ལས་གཞན་པ་དག་ཀྱང་བསྡམས་
ཤིང་བསྲུངས་པར་འགྱུར་ལ། དེ་མ་བསྡམས་ཤིང་མ་བསྲུངས་ན་དེ་ལས་གཞན་
པ་དག་ཀྱང་མ་བསྡམས་ཤིང་མ་བསྲུངས་པར་འགྱུར་བས་དེའི་ཕྱིར་བྱང་ཆུབ་
སེམས་དཔའི་སྡོམ་པའི་ཚུལ་ཁྲིམས་ཉམས་ན་སྡོམ་པ་ཐམས་ཅད་ཉམས་པ་ཡིན་
པར་བརྗོད་པར་བྱའོ། །ཞེས་གསུངས་པ་ལྟ་བུ་དང་། སློབ་དཔོན་དབྱིག་གཉེན་
གྱིས་ མངོན་ པ་ མཛོད་དུ། སྡེ་སྣོད་ གསུམ་ གྱི་བརྗོད་ བྱ་ མཐའ་ དག་བསླབ་ པ་
གསུམ་དུ་བསྡུས། བསླབ་པ་གསུམ་གྱི་ནང་ནས་གཞི་དང་རྩ་བ་ལྟ་བུ་ཚུལ་ཁྲིམས་
ཀྱི་བསླབ་པར་གསུངས་པ་ལྟ་བུའོ། །འཕགས་པ་ཐོགས་མེད་ཀྱིས་ལོ་བརྒྱ་དང་ལྔ་
བཅུའི་བར་བཞུགས་ནས་བསྟན་པའི་བྱ་བ་མཛད། སློབ་དཔོན་དབྱིག་གཉེན་ནི་
རྗེ་བཙུན་རྣམ་རྒྱལ་མས་དངོས་སུ་བྱིན་གྱིས་བརླབས་ཏེ་ཚེའི་རིག་འཛིན་བརྙེས་
པས་སྐུ་ཚེ་ཇི་ཙམ་བཞུགས་དབང་ཐོབ་པ་ཞིག་ཡིན་ཡང་། བལ་ཡུལ་དུ་རང་བྱུང་
གི་མཆོད་རྟེན་གཟིགས་པར་ཕེབས་པའི་ཚེ་བལ་བོ་ཧང་དུ་ཞེས་པ་རབ་བྱུང་གི་ཆ་
བྱད་ཅན་ཆང་གི་བུམ་པ་ལག་ཏུ་ཐོགས་པ་ཞིག་གཟིགས་པ་ན། ཀྱེ་མ་རྒྱལ་བའི་
བསྟན་པ་འདི་ལྟར་ཉམས་དམས་སོ་ཞེས་ཐུགས་ཡིད་བྱུང་བར་གྱུར་ཏེ་རྣམ་རྒྱལ་
མའི་གཟུངས་མགོ་མཇུག་ལྡོག་སྟེ་བཟླས་ཏེ་སྐུ་ཚེའི་འདུ་བྱེད་བཏང་ནས་ཞིང་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽ །
གཤེགས་སོ་ཞེས་སྔོན་གྱི་ཆོས་འབྱུང་དག་ལས་མཐུན་པར་འབྱུང་ངོ༌། །ཚུལ་འདི་
ལ་བློ་གྲོས་དང་ལྡན་པ་རྣམས་ ཀྱིས་ ལེགས་པར་དཔྱད་ན་འདུལ་བའི་བཅས་
མཚམས་ཚུལ་བཞིན་དུ་བསྲུང་བ་ཉིད་རྒྱལ་བ་སྲས་བཅས་མཉེས་པའི་མཆོད་པ་
ཆེན་པོ་ཡིན་པ་དང་། རྒྱལ་བའི་བསྟན་པ་མི་ནུབ་བར་འཛིན་པའི་ཐབས་མཆོག་
ཡིན་པར་གོ་ནུས་ཤིང་བསླབ་ཁྲིམས་མ་བསྲུངས་ན་རྒྱལ་བ་སྲས་བཅས་དགྱེས་
པར་ཐབས་མེད་པ་དང༌། བསྟན་པ་ནུབ་པའི་རྐྱེན་དུ་གོ་ནུས་པས་བདག་ལེགས་
སུ་འདོད་པ་དག་གིས་འདུལ་བའི་བཅས་མཚམས་ཚུལ་བཞིན་དུ་བསྲུང་བ་ཉིད་
དགེ་སྦྱོར་གྱི་མཐིལ་དུ་བྱའོ། །འཕགས་པ་ཐོགས་མེད་དང་ སློབ་དཔོན་དབྱིག་
གཉེན་རྗེས་འབྲང་དང་བཅས་པའི་རྣམ་ཐར་ཞིབ་པར་ནི་ལམ་རིམ་བླ་མ་བརྒྱུད་
པའི་རྣམ་ཐར་དུ་བྲིས་ཟིན་ཏོ། ། །
སློབ་དཔོན་དབྱིག་གཉེན་ལ་སློབ་མ་མཁས་ཤིང་གྲུབ་པ་བགྲང་བ་ལས་
འདས་པ་བྱོན་ཡང་། གཙོ་བོ་ནི་རང་ལས་མཁས་པའི་སློབ་མ་བཞི་ཞེས་སྔོན་གྱི་
མཁས་པ་རྣམས་ལ་གཏམ་དུ་གྲགས་ཏེ། རང་མཁས་ཀྱི་སློབ་མ་བཞི་ནི། ཕར་
ཕྱིན་རང་ལས་མཁས་པ་འཕགས་པ་རྣམ་གྲོལ་སྡེ། ཚད་མ་རང་ལས་མཁས་པ་
སློབ་དཔོན་ཕྱོགས་ཀྱི་གླང་པོ། མངོན་པ་རང་ལས་མཁས་པ་སློབ་དཔོན་བློ་གྲོས་
བརྟན་པ། འདུལ་བ་རང་ལས་མཁས་པ་སློབ་དཔོན་ཡོན་ཏན་འོད་དེ་བཞིའོ། །
བཞི་པོ་དེ་དག་རེ་རེས་ཀྱང་དམ་པའི་ཆོས་འདུལ་བ་བཟུང་བའི་སྒོ་ནས་བསྟན་
པའི་བྱ་བ་རྒྱ་ཆེན་པོ་མཛད་ཅིང་། ལྷག་པར་སློབ་དཔོན་ཡོན་ཏན་འོད་ནི་རང་དང་
གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་བྱོན་ཞིང་། ལྷག་པར་འདུལ་
བ་ལུང་སྡེ་བཞིའི་དོན་འགྲེལ་པ་ལ་མི་འཇིགས་པའི་སྤོབས་པ་ཐོབ་སྟེ། འདུལ་བ་
- 96 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ལུང་སྡེ་བཞིའི་གནད་ཀུན་བསྡུས་པ་འདུལ་བའི་མདོ་མཛད། འདུལ་བའི་ལག་
ལེན་གྱི་ཆོ་ག་ཐམས་ཅད་མ་ཚང་བ་མེད་པར་གསལ་བར་སྟོན་པ་ཀརྨ་ཤ་ཏཾ་ཞེས་
པ་ལས་བརྒྱ་རྩའི་ཆོ་ག་མཛད། གཞན་ཡང་བྱང་སའི་ཚུལ་ཁྲིམས་ལེའུའི་འགྲེལ་
པ་སོགས་བསྟན་བཅོས་མང་དུ་མཛད། སློབ་དཔོན་འདི་བྱོན་ཕྱིན་གྱི་མཁས་པ་
ཐམས་ཅད་དམ་པའི་ཆོས་འདུལ་བའི་དོན་འཚོལ་བ་ལ་སློབ་དཔོན་འདིའི་གཞུང་
རྣམས་ཚད་མར་འཛིན་ནོ། །སྟོད་འདུལ་བ་དག་འཕགས་པ་ལེགས་མཐོང་གིས་
འཕགས་པ་ཕྱིར་མི་འོང་ལ་བསྟན་པ་གཏད། དེས་འཕགས་པ་བློས་མི་འབེབས་
ལ་བསྟན་པ་གཏད། དེས་སློབ་དཔོན་འདི་ལ་ཐུབ་པའི་བསྟན་པ་ཡོངས་རྫོགས་
གཏད་པར་བཞེད་དོ། །སློབ་དཔོན་འདིའི་གཞུང་རྣམས་ཀྱི་དགོངས་པ་འགྲེལ་པ་
ལ་སློབ་དཔོན་ཆོས་ཀྱི་བཤེས་གཉེན་གྱིས་འདུལ་བ་མདོའི་རྒྱ་ཆེར་འགྲེལ་མཛད་
དེ། འདུལ་བའི་རྒྱ་ཆེར་འགྲེལ་འདི་ནི་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་སོགས་
འདུལ་འཛིན་དམ་པ་རྣམས་གཙིས་པོ་ཆེར་འཛིན་ནོ། །སློབ་དཔོན་ཤེས་རབ་བྱེད་
ཅེས་པས་ཀྱང་མདོ་རྩའི་འགྲེལ་པ་མཛད། དགྲ་བཅོམ་པ་ས་ག་ལྷས་འདུལ་བའི་
དོན་བསྡུས་པ་མེ་ཏོག་ཕྲེང་རྒྱུད་མཛད། སློབ་དཔོན་དགེ་ལེགས་བཤེས་གཉེན་
གྱིས་འདུལ་བའི་ཚིག་ལེའུར་བྱས་པ་དང༌། དེའི་འགྲེལ་པ་བམ་པོ་ལྔ་པ་མཛད།
དགྲ་བཅོམ་པ་ཆོས་ཀྱི་ཚོང་དཔོན་གྱིས་འདུལ་བ་ལ་བསྟོད་པ་མཛད། སློབ་དཔོན་
ཤཱཀྱ་འོད་ཀྱིས་དགེ་ཚུལ་གྱི་བསླབ་བྱ་སྟོན་པའི་འདུལ་བའི་བསྟན་བཅོས་སུམ་
བརྒྱ་པ་དང་དེའི་རང་འགྲེལ་འོད་ལྡན་མཛད། སློབ་དཔོན་དུལ་བའི་ལྷས་དགེ་
ཚུལ་གྱི་བསླབ་བྱ་ཀ་རི་ཀ་ལྔ་བཅུ་པར་གྲགས་པ་མཛད། སློབ་དཔོན་ཀཱ་མ་ལ་ཤཱི་
ལས་ཀ་རི་ཀ་ལྔ་བཅུ་པའི་རྣམ་བཤད་མཛད། སློབ་དཔོན་དུལ་བའི་ལྷས་སྡེ་པ་ཐ་
=
=



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དད་པར་བཀླག་པའི་འཁོར་ལོ་ཞེས་ བྱ་བའི་འདུལ་བའི་བསྟན་བཅོས་མཛད།
སློབ་དཔོན་དུལ་བའི་ལྷས་འདུལ་བ་ལ་བསྟོད་པའི་འགྲེལ་པ་མཛད། དེ་དག་ཀྱང་
གཙོ་ཆེ་བ་འགའ་ཞིག་སྨོས་པ་ཡིན་གྱི་འདུལ་བའི་བསྟན་བཅོས་མཛད་པ་མཐའ་
དག་འདིར་བགྲང་བར་མི་ནུས་སོ། །དེ་ལྟར་རྒྱལ་བས་ལུང་བསྟན་པའི་ཤིང་རྟ་
ཆེན་པོ་གཉིས་རྗེས་འབྲང་དང་བཅས་པས་རྒྱལ་བའི་བསྟན་པ་བཟུང་ཞིང་དཔལ་
མགོན་འཕགས་པ་ཀླུ་སྒྲུབ་ཀྱིས་སྲས་ཀྱི་ཐུ་བོ་རྣམས་ལ་བསྟན་པ་གཏད། སྲས་ཀྱི་
ཐུ་བོ་སྤྱི་དང་ཁྱད་པར་སློབ་དཔོན་ཟླ་བ་གྲགས་པས་རིགས་པའི་ཁུ་བྱུག་ཆེ་བ་ལ་
བསྟན་པ་གཏད། དེས་རིགས་པའི་ཁུ་བྱུག་ཆུང་བ་ལ་བསྟན་པ་གཏད། དེས་ཇོ་བོ་
རྗེ་ལ་བསྟན་པ་གཏད། ཡང་འཕགས་པ་ཀླུ་སྒྲུབ་ཡབ་སྲས་ཀྱིས་རྒྱལ་སྲས་ཞི་བ་
ལྷ་ལ་བསྟན་པ་གཏད། དེ་ནས་རིམ་གྱིས་བརྒྱུད་དེ་བླ་མ་གསེར་གླིང་པ་ལ་ཐུབ་
པའི་ བསྟན་ པ་ གཏད། ཡང་ འཕགས་ པ་ ཐོགས་ མེད་ ཀྱིས་ སློབ་ དཔོན་དབྱིག་
གཉེན་ལ། དེས་ འཕགས་ པ་རྣམ་ གྲོལ་སྡེ་ལ། དེས་བཙུན་པ་རྣམ་གྲོལ་སྡེ་ལ།
དེས་ མཆོག་ སྡེ་ ལ། དེས་ དུལ་ སྡེ་ ལ། དེས་ མཁན་པོ་རྣམ་ སྣང་ མཛད་ལ། དེས་
སློབ་དཔོན་སེང་གེ་བཟང་པོ་ལ། དེས་ཀུ་ས་ལི་ཆེ་བ་ལ། དེས་ཀུ་ས་ལི་ཆུང་བ་ལ།
དེས་བླ་མ་གསེར་གླིང་པ་ལ། དེས་ཇོ་བོ་རྗེ་དཔལ་ལྡན་ཨ་ཏི་ཤ་ལ་བསྟན་པ་
གཏད་དེ། བསྟན་པ་སྔ་དར་ལ་མཁན་ཆེན་བོ་དྷི་སཏྭ་དང་། བསྟན་པ་ཕྱི་དར་ལ་
ཇོ་བོ་རྗེ་དཔལ་ལྡན་ཨ་ཏི་ཤ་བོད་དུ་བྱོན་ནས་བསྟན་པ་དར་བར་མཛད་དེ།
བདག་ཉིད་ཆེན་པོ་འདི་གཉིས་ཀྱིས་བསྟན་པ་ལ་བྱ་བ་ཇི་ལྟར་མཛད་ཚུལ་ནི་འོག་
ཏུ་འཆད་དོ། །དེ་ལྟར་རྒྱ་གར་འཕགས་པའི་ཡུལ་དུ་བསྟན་འཛིན་དམ་པ་རྣམས་
ཀྱིས་རྒྱལ་བའི་བསྟན་པ་བཤད་སྒྲུབ་གཉིས་ཀྱི་སྒོ་ནས་བཟུང་སྟེ། དེང་སང་ཡང་
- 98 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཆ་ཙམ་ཞིག་གནས་ཀྱི་ཡོངས་སུ་རྫོགས་པ་ནི་མི་གནས་ཏེ། རྣམ་བཤད་རིགས་པ་
ལས། ཡང་དག་བསྡུས་པའི་གཞི་ཉམས་ཕྱིར། །མཐའ་དག་མིན་པར་རྟོགས་པ་
ཡིན། །ཞེས་གསུངས་ཤིང་། སྡུག་བསྔལ་གྱི་ཕུང་པོའི་མདོ་དང་། འཆར་བྱེད་ཀྱིས་
ཞུས་པ་དང༌། བླ་མའི་མདོ་དང་། ཀུན་དགའ་བོའི་མདོ་དང་། འོད་སྲུང་གི་མདོ་ལ་
སོགས་པ་མང་པོ་ཞིག་དབྱིག་གཉེན་བཞུགས་དུས་ནས་ནུབ་སྟེ་མ་རྙེད་དོ། །
དཀོན་མཆོག་བརྩེགས་པའི་མདོ་ལ་ལེའུ་འབུམ་ཡོད་པ་ལས་ཞེ་དགུ་དང་། འདུས་
པ་ཆེན་པོའི་མདོ་ལ་ལེའུ་འབུམ་ཡོད་པ་ལས་རིན་པོ་ཆེ་ཏོག་གི་གཟུངས་ལ་
སོགས་པ་བརྒྱད་དགུ་ཙམ་དང༌། ཕལ་པོ་ཆེའི་མདོ་ལ་ལེའུ་འབུམ་ཡོད་པ་ལས་
ལེའུ་བཞི་བཅུ་ལྷག་ཙམ་དང༌། མངྐར་གཤེགས་པ་ལ་སུམ་ཁྲི་དྲུག་སྟོང་ཡོད་པ་
ལས་སུམ་སྟོང་དྲུག་བརྒྱ་ཙམ་དང་། རྒྱན་སྟུག་པོ་བཀོད་པ་སྟོང་ཕྲག་བཅུ་གཉིས་
པ་ལས་སྟོང་དང་སུམ་བརྒྱ་ཙམ་དང༌། སྤྲིན་ཆེན་པོ་ལ་ལེའུ་འབུམ་ཡོད་པ་ལས་
ལེའུ་ཅུང་ཟད་དང་། ཏིང་ངེ་འཛིན་རྒྱལ་པོ་བམ་པོ་བཅོ་ལྔ་ཙམ་དང་། གཅིག་ལས་
འཕྲོས་ པ་ལ། གཅིག་ནས་བརྒྱའི་བར་དུ་འཕྲོས་པ་ ཡོད་ པ་ ལས། གཅིག་ནས་
བཅུའི་བར་ཙམ་དང་། མྱ་ངན་ལས་འདས་པ་དང༌། དྲན་པ་ཉེར་བཞག་ལ་འགྱུར་
མཇུག་མ་རྫོགས་ཤིང་། དཔའ་བར་འགྲོ་བའི་མདོ་སྟོང་ཕྲག་བཅུ་པ་ལས། ལེའུ་
གཅིག་ཙམ་དང་། དེ་བཞིན་གཤེགས་པའི་གཙུག་ཏོར་ཆེན་པོ་དང་། རྟོགས་པ་
ཆེན་པོ་དང་། ཟླ་བ་སྙིང་པོས་ཞུས་པ་རྣམས་ལ་ལེའུ་མང་དུ་ཡོད་པ་ལས་ལེའུ་རེ་
རེ་ཙམ་ལས་མེད་ཅིང་མ་འགྱུར་ལ། སྔར་འགྱུར་བའང་ཅི་རིགས་པར་ནུབ་ཅིང་།
གཞན་ཡང་རྒྱ་འགྲེལ་ཆེན་པོ་རྣམས་སུ་ལུང་དྲངས་པའི་མདོ་མང་པོ་མི་སྣང་ངོ༌། །
གཞན་མདོ་སྡེ་རྣམ་པར་སྤྱོད་པའི་ས་ཆེན་པོ་ལ་སོགས་པ་ལྷའི་ཡུལ་ན་བཞུགས།
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྒྱལ་བའི་ཡུམ་རྒྱས་པ་བྱེ་བ་ཕྲག་བརྒྱ་པ་དྲི་ཟའི་རྒྱལ་པོ་རྣམ་པར་རྒྱལ་བའི་
གནས་ ན་ ཡོད། འབྲིང་ འབུམ་ ཕྲག་ བརྒྱ་ པ་ ལྷའི་ དབང་ པོའི་ གནས་ ན་ ཡོད།།
བསྡུས་པ་འབུམ་ཀླུའི་ཡུལ་ན་ཚང་བར་བཞུགས། གཞན་ཡང་རྒྱལ་བའི་བཀའ་
མང་པོ་ལྷའི་གནས་དང་། ཤམ་བྷ་ལ་དང་། ཨོ་རྒྱན་ལ་སོགས་པ་ན་བཞུགས་
ཤིང་། གཞན་ཡང་རྒྱ་གར་དང༌། ཁ་ཆེ་དང་། བལ་ཡུལ་དང་། ལི་དང་། རྒྱ་ནག་
དང༌། རྒྱ་ནག་ཆེན་པོ་དང་། པར་སིག་དང༌། ཅམ་པ་ཀ་དང་། སྤྲེའུ་དང་། གསེར་
མིག་དང་། རྒྱུག་མ་དང་། རམ་མ་དང་། ཟངས་གླིང་དང་། སིང་ག་ལའི་གླིང་དང༌།
པྲི་ཡང་ཀུའི་གླིང་དང་། ཡ་མུ་ནའི་ གླིང་ དང་། གསེར་གླིང་དང་། ཟླ་བའི་ གླིང་
དང༌། མ་ཁ་དང༌། ཁ་ཤ་དང་། གྱི་ལྗང་དང༌། ཞང་ཞུང་དང་། བྲུ་ཤ་དང་། འ་ཤ་
དང༌། སུམ་པ་དང་། ཟ་ཧོར་དང་། མི་ཉག་དང༌། འཇང་ཡུལ་དང་། ཡོ་གུར་དང༌།
ཐོ་གར་དང་། ཨོ་རྒྱན་དང༌། འགྲོ་ལྡིང་བའི་ཡུལ་དང་། ལོང་བའི་ཡུལ་དང་། ཙོ་
ལ་དང༌། ཀ་ལིང་ཀ་ལ་སོགས་པའི་ཡུལ་ཆེན་པོ་རྣམས་དང༌། བོད་ཡུལ་རྣམས་ན་
བསྟན་པ་དར་བ་དང་ནུབ་པ་དང་འགོ་ཟུག་པའི་ཚུལ་གྱིས། ཐེག་པ་གསུམ་ཚང་
བ་དང་མ་ཚང་བ་ཅི་རིགས་སུ་གནས་ཤིང་། རྒྱལ་བའི་བཀའ་མང་པོ་ཞིག་ནི་ཀླུའི་
ཡུལ་ན་བཞུགས་པར་བཤད་དོ། །སློབ་སྤྲིང་ལས། བསྟན་ པ་ རིན་ཆེན་མཆོག་
ལྟར་བཟང་ལ་འཕན་མེད་པ། །རྣམ་པར་དག་ཚུལ་གང་ཡིན་ཀླུ་མགོའི་གདེངས་
ཀ་ཅན། །ཆེན་པོ་རྣམས་ ཀྱིས་ གཙུག་གི་རྒྱན་བཞིན་གུས་མནོས་ནས། །ས་ཡི་
གཏིང་ན་གནས་པའི་རབ་རིབ་སེལ་བར་མཛད། །ཅེས་གསུངས་པ་ལྟར་སྔོན་གྱི་
དམ་པ་རྣམས་མཐུན་པར་གསུང་ངོ༌། །རྒྱལ་བའི་བསྟན་པའི་ནང་མཛོད་དམ་པའི་
ཆོས་འདུལ་བའི་བྱུང་ཚུལ་བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་
- 100 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བྱེད་པའི་སྣང་བ་ཞེས་བྱ་བ་ལས། འཕགས་ཡུལ་དུ་རྒྱལ་བས་ལུང་བསྟན་པའི་
དམ་པ་རྣམས་ཀྱིས་རྒྱལ་བའི་བསྟན་པ་ཇི་ལྟར་བཟུང་ཚུལ་བཤད་པའི་སྐབས་ཏེ་
གསུམ་པའོ།། །།
གཉིས་པ་བོད་ཡུལ་དུ་རྒྱལ་བའི་བསྟན་པ་འཛིན་པའི་དམ་པ་ཇི་ལྟར་བྱོན་
ཚུལ་ལ་གཉིས། བསྟན་པ་སྔ་དར་ལ་དམ་པའི་ཆོས་འདུལ་བ་ཇི་ལྟར་དར་ཚུལ་
དང་། བསྟན་པ་ཕྱི་དར་ལ་དམ་པའི་ཆོས་འདུལ་བ་ཇི་ལྟར་དར་ཚུལ་ལོ། ། དང་
པོ་ནི། སྙིགས་མའི་མགོན་པོ་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་ཞིང་འདིར་
བྱོན་ནས་ཆོས་འཁོར་རིམ་པ་གསུམ་དུ་བསྐོར་ཏེ་གདུལ་བྱ་བགྲང་བ་ལས་འདས་
པ་སྨིན་ཅིང་གྲོལ་བར་མཛད་ཀྱང་བྱང་ཕྱོགས་ཁ་བ་ཅན་གྱི་ཡུལ་འདི་ནི་སྟོན་པ་
ཐུགས་རྗེ་ཅན་དེའི་འདུལ་ཞིང་དུ་མ་གྱུར་ཅིང་ཆོས་འཁོར་བསྐོར་བའི་གནས་སུ་
མ་གྱུར་པར་མཐའ་འཁོབ་མུན་གླིང་དུ་ལུས་པ་ན། སྟོན་པ་ཐུགས་རྗེ་ཅན་དེས་
འཕགས་མཆོག་ཐུགས་རྗེ་ཆེན་པོ་སྤྱན་རས་གཟིགས་བྱང་ཕྱོགས་གངས་རིའི་ཁྲོད་
ཀྱི་འགྲོ་བ་མགོན་མེད་ པ་རྣམས་ ཀྱི་མགོན་དང༌ སྐྱབས་ དང་ དཔུང་ གཉེན་དུ་
བསྔགས་ཤིང་ལུང་བསྟན་པ་དང་དབུགས་དབྱུང་བ་རྒྱ་ཆེར་མཛད། གངས་རིའི་
ཁྲོད་འདིར་རྒྱལ་བའི་བསྟན་པ་མྱུར་དུ་དར་བར་འགྱུར་པའི་རྟེན་འབྲེལ་བསྒྲིག་
ཕྱིར་སྟོན་པ་ཐུབ་པའི་དབང་པོ་འཁོར་དགྲ་བཅོམ་པ་ལྔ་བརྒྱ་དང་བཅས་ཁ་བ་
ཅན་གྱི་ཆུ་འགོ་གངས་རི་ཆེན་པོ་ཏེ་སེར་ཕེབས་ནས་བྱང་ཕྱོགས་སུ་དམ་པའི་ཆོས་
འདུལ་བ་དར་བར་འགྱུར་བའི་རྟེན་འབྲེལ་བསྒྲིག་པར་མཛད་ཅིང་། མ་འོངས་
པའི་གདུལ་བྱ་རྣམས་ལ་སྟོན་པས་འདི་ལྟར་མཛད་དོ་ཞེས་གོ་བའི་ཕྱིར་རྡོ་ལ་
ཞབས་ཀྱི་རྗེས་འཇོག་པར་མཛད་པ་སོགས་བྱང་ཕྱོགས་འདི་བྱིན་གྱིས་རློབ་པར་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཛད། སྟོན་པ་ཐུགས་རྗེ་ཅན་དེ་ཉིད་བལ་ཡུལ་དུ་བྱོན་པའི་ཚེ་རང་བྱུང་གི་མཆོད་
རྟེན་དུ་གྲགས་པ་གོ་མ་ས་ལ་གནྡྷའི་བྱང་རི་འབིགས་བྱེད་ཆེན་པོའི་རྩེར་ཞལ་བྱང་
ཕྱོགས་སུ་གཟིགས་ནས་གླང་རུ་ལུང་བསྟན་གྱི་མདོ་གསུངས་ཏེ་བྱང་ཕྱོགས་ཁ་བ་
ཅན་དུ་བསྟན་པ་མྱུར་དུ་དར་བའི་ལུང་བསྟན་མཛད། སྟོན་པ་མྱ་ངན་ལས་འདའ་
བའི་ཚུལ་སྟོན་པའི་ཚེ་ནའང་དབུ་བྱང་ཕྱོགས་སུ་བསྟན་ཏེ་བྱང་ཕྱོགས་གངས་རིའི་
ཁྲོད་འདིར་བསྟན་པ་དར་བའི་རྟེན་འབྲེལ་བསྒྲིག་པ་མཛད། བྱང་ཕྱོགས་གངས་
རིའི་ཁྲོད་དུ་ཐུབ་བསྟན་དར་བའི་ཚེ་བསྟན་པ་སྐྱོང་བའི་ཆོས་ལྡན་གྱི་རྒྱལ་པོ་ཇི་ལྟ་
བུ་འབྱུང་བ་དང༌། བསྟན་པ་འཛིན་པའི་སྐྱེས་བུ་དམ་པ་ཇི་ལྟ་བུ་འབྱུང་བ་སོགས་
ཆེས་གསལ་བར་ལུང་བསྟན་པ་ཡང་མཛད་དེ། འཇམ་དཔལ་རྩ་རྒྱུད་ལས། དེ་
བཞིན་ གཤེགས་ པའི་བསྟན་ འདི་ ལ། །རྣམ་ པ་སྣ་ཚོགས་ བྱ་བ་བྱེད། །གང་གི་
ཕྱོགས་ལ་བརྟེན་ནས་ནི། །དེ་ཡི་ཚེ་ན་འབྱུང་བར་འགྱུར། །ལྷ་ལྡན་ཡུལ་ཞེས་བྱ་
བ་ཡི། །གངས་ཅན་རི་ཡི་ནང་གནས་པའི། །རྒྱལ་པོ་མི་ཡི་ལྷ་ཞེས་བྱ། །ལི་ཙ་བྱི་
རྣམས་རིགས་སུ་བྱུང་། །དེ་ཡང་སྔགས་ཀྱི་དོན་གྲུབ་སྟེ། །ལོངས་སྤྱོད་ཆེ་དང་ལྡན་
པར་ འགྱུར། །རིག་ པ་ ལོངས་ སྤྱོད་ ལྡན་ ཞེས་ བྱ། །མི་ ཡི་ བདག་ པོས་ དེ་ ཡང་
གྲུབ། །ལོ་ནི་བརྒྱད་ཅུར་རྒྱལ་སྲིད་བྱས། །དེས་ནི་རྐུན་མ་རྣམ་པར་སྤངས། །རྒྱལ་
པོ་དེས་ནི་སྲོག་གཅོད་སྤངས། །དེས་ནི་སྔགས་ཀྱང་མྱུར་གྲུབ་སྟེ། །ཞི་དང་རྒྱས་
དང་གསལ་བྱེད་པའོ། །འཇིག་རྟེན་སྒྲོན་མ་ཞེས་གྲགས་དང༌། །ལྷ་མོ་གོས་དཀར་
མ་དང་ནི། །དཀར་མོ་ཆེན་མོ་གཞན་ཕན་བརྩོན། །རྟག་ཏུ་ཡིད་ནི་མི་སྐྱོ་བའོ། །དེ་
ལ་སོགས་པ་གསུངས་པ་ཡི། །དེ་བཞིན་རྒྱལ་པོ་མང་པོ་ནི། །རྣམ་པ་དུ་མ་མང་པོ་
དག ཁ་དོག་སྣ་ཚོགས་སྣ་ཚོགས་གཟུགས། ཁ་བ་ཅན་ནས་ཀླ་ཀློའི་རྒྱལ། །དེ་
- 102 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ཡང་སྟོན་པ་མཆོད་བྱེད་པའོ། ཁྱུ་མཆོག་ཁྱུ་མཆོག་བཟང་པོ་དང༌། །ས་འོག་དེ་
བཞིན་ས་འོག་བཟང་། །དེ་བཞིན་ཕ་རོལ་གནོན་ཉིད་དང་། །རྐང་ པའི་འགྲོས་
ཞེས་བསྟན་པ་ཡིན། །ས་སྲུངས་དང་ནི་བིའུ་དང་། །འོད་ལྡན་ཉིད་ནི་ཕྱི་མ་ཡིན། །
ཐ་མར་འཆར་རྒྱལ་ངང་ཚུལ་ཏེ། །ཀླ་ཀློ་རྣམ་པ་སྣ་ཚོགས་ཡིན། །དེ་འོག་ལུས་ནི་
ནམ་ ཞིག་ཅིང་། །ཕྱི་རོལ་ སྐྱེ་དགུས་ཉེ་བར་སྤྱོད། །ཅེས་དང༌། བཀའ་གདམས་
གླེགས་བམ་ལས། །སྤྱིར་སེམས་ཅན་རྣམས་ཀྱི་མགོན་པོ་ཡིན། །སྒོས་གངས་རིའི་
ཁྲོད་དུ་རྒྱལ་སྲིད་སྐྱོང་། །ཞེས་དང་། བོད་ནི་རྒྱལ་པོ་དག་ལ་ཚད་མར་འཛིན། །མི་
དབང་མཛོད་ལ་བོད་ ཁམས་ བདེ་བར་སྐྱོངས། །ཞེས་སོགས་ཆེས་གསལ་བར་
ལུང་བསྟན་པ་ལྟར། སངས་རྒྱས་ཀྱི་མཐུ་དང༌། འཕགས་མཆོག་ཐུགས་རྗེ་ཆེན་
པོའི་སྔོན་གྱི་ཐུགས་བསྐྱེད་སྨོན་ལམ་ དང་། རྫུ་འཕྲུལ་གྱི་ནུས་པ་བསམ་གྱིས་མི་
ཁྱབ་པས། ཐོག་མར་བོད་སྤྱི་ལ་དབང་བའི་རྒྱལ་པོ་ཞིག་མེད་ན་བོད་རྣམས་ཆོས་
ཀྱིས་འདུལ་མི་ནུས་པར་གཟིགས་ནས། བོད་ཁམས་སུ་སངས་རྒྱས་ཀྱི་བསྟན་པ་
འཛུགས་ཕྱིར་ཐོག་མར་རྒྱལ་སྲིད་ཇི་ལྟར་མཛད་པ་ནི། སྔོན་གྱི་ཡི་གེ་རྙིང་པ་དག་
ལས་ཀོ་ས་ལའི་རྒྱལ་པོ་གསལ་རྒྱལ་གྱི་རིགས་ཤིག་བོད་དུ་འཁྱར་བར་བཤད་པ་
དང་། ཁ་ཅིག་གཟུགས་ཅན་སྙིང་པོའི་སྲས་སྟོབས་ཆུང་གི་སྲས་ཤིག་འཁྱར་ཞེས་
ཟེར། ཁ་ཅིག་བད་ སའི་རྒྱལ་པོ་འཆང་བྱེད་ ཀྱི་བུ་ཞིག་ འཁྱར་ཞེས་ཟེར་ཞིང་།
རྒྱལ་པོ་བཀའ་འབུམ་སོགས་སུ་ཆོས་རྒྱལ་མྱ་ངན་མེད་ཀྱི་རིགས་ཡིན་པར་བཤད།
འཇམ་དཔལ་རྩ་རྒྱུད་ལས། ལི་ཙ་བྱི་རྣམས་རིགས་སུ་བྱུང་། །ཞེས་ཤཱཀྱའི་རིགས་
ལ་ཤཱཀྱ་ཆེན་པོ་དང་། ཤཱཀྱ་རི་བྲག་པ་དང་། ཤཱཀྱ་ལི་ཙ་བྱི་གསུམ་ལས་ལི་ཙ་བྱིའི་
རིགས་སུ་ལུང་བསྟན་ཅིང་། རྒྱལ་པོ་བཀའ་འབུམ་དུ་ཤཱཀྱ་རི་བྲག་པའི་རིགས་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡིན་པར་བཤད་ལ་ཇི་ལྟར་ཡང་། ཤཱཀྱའི་རྒྱུད་དུ་གཏོགས་པའི་རྒྱལ་རིགས་ཤིག་
རྒྱ་གར་ནས་རིམ་གྱིས་བོད་ཡུལ་དུ་སླེབས་ཏེ། ཡར་ལུང་ལྷ་རིའི་རྩེར་སླེབས་པ་ན་
བོད་ཀྱི་མི་རྣམས་ཀྱིས་གང་ནས་འོངས། རིགས་གང་ཡིན་དྲིས་པས་སྐད་མ་ཤེས་
པར་གནམ་ལ་མཛུབ་མོ་སྐྱེར་ཏེ་དེ་ནས་འོངས་ཞེས་བརྡ་བྱས་པ་ན། གནམ་ནས་
ཡོང་བའི་བཙན་ པོ་ ཞིག་ འདུག་ པས་ རང་ རེ་རྣམས་ཀྱི་རྗེ་བོ་ཞུ་ཟེར་ནས། མི་
བཞིས་གཉའ་བར་བཏེག་ནས་རྒྱལ་པོར་བཀུར་བས་རྒྱལ་པོ་གཉའ་ཁྲི་བཙན་པོ་
ཞེས་གྲགས་ཏེ། བོད་ཀྱི་རྒྱལ་རབས་སྔ་ཤོས་དེ་ཡིན་ནོ། །དེའི་སྲས་དམུ་ཁྲི་བཙན་
པོ། དེའི་སྲས་དིང་ཁྲི། དེའི་སྲས་སོ་ཁྲི། དེའི་སྲས་ཡི་ཁྲི། དེའི་སྲས་གདགས་ཁྲི།
དེའི་སྲས་སྲི་ཁྲི་བཙན་པོ་དང་བདུན་ལ་གནམ་གྱི་ཁྲི་བདུན་ཟེར་ཞིང་། ཐ་མ་དེའི་
རིང་ལ་གདོལ་བོན་དར་རོ། །དེའི་སྲས་གསུམ་གྱི་བྱ་ཁྲི་ལ་སྤུ་ལྡེ་གུང་རྒྱལ་ཞེས་
བཏགས། དེའི་སྲས་ ཨ་ཤོ་ལེགས། །དེའི་སྲས་ ཨི་ཤོ་ལེགས་ ཀྱིས་འཆིང་བར་
སྟག་རྩེ་བརྩིགས་ཏེ། མཁར་སྔ་ཤོས་ཡིན་ནོ། །དེའི་སྲས་དེ་ཤོ་ལེགས། དེའི་སྲས་
གུ་རུབ་ལེགས། དེའི་སྲས་འབྲོང་རྗེ་ལེགས། དེའི་སྲས་ཐོ་ཤོ་ལེགས་ཏེ་དྲུག་ལ་
སའི་ལེགས་དྲུག་ཟེར་རོ། །དེའི་སྲས་རྒྱལ་ཟ་རྣམ་ཟིན་ལྡེ། དེའི་སྲས་ལྡེ་སྣོལ་
གནམ་ནས་བཟུང་སྟེ། ཁྲི་ཐོག་རྗེ་ཐོག་བཙན་གྱི་བར་ཡན་ཆད་རྒྱལ་རབས་ཉི་ཤུ་
རྩ་དྲུག་ན་ལྷ་ཐོ་ཐོ་རི་གཉན་བཙན་བྱོན་ནས་ཕོ་བྲང་ཡམ་བུ་བླ་སྒང་གི་རྩེར་
བཞུགས་པ་ན། ནམ་མཁའ་ནས་ཟ་མ་ཏོག་འོད་ཟེར་འཕྲོ་བ་ཞིག་བབས་པ་ཁ་ཕྱེ་
ནས་བལྟས་པས། མདོ་སྡེ་ཟ་མ་ཏོག་བཀོད་པ་དང་། སྤང་བསྐོང་ཕྱག་རྒྱ་པ་དང་།
དགེ་བ་བཅུའི་མདོ་དང་རྟེན་འབྲེལ་བཅུ་གཉིས་ཀྱི་མདོ་དང་། གསེར་གྱི་མཆོད་
རྟེན་གཅིག་རྣམས་བྱུང་བ། དེའི་ཚེ་བོད་ན་ཡི་གེ་འབྲི་ཀློག་མེད་པས་གང་ཡིན་ངོ་
- 104 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མ་འཕྲོད་ཀྱང་། རྒྱལ་པོའི་མནལ་ལམ་དུ་བྱིན་རླབས་ཤིན་ཏུ་ཆེ་བ་ཡིན་ཚུལ་དང་།
མི་རབས་ལྔ་ནས་འདིའི་དོན་ཤེས་པར་འགྱུར་རོ་ཞེས་ལུང་བསྟན་བྱུང་ནས་རྒྱལ་
པོ་ངོ་མཚར་ཏེ་རིན་པོ་ཆེའི་ཁྲི་ལ་བཞག་སྟེ། རྒྱལ་པོ་འཁོར་བཅས་ཀྱིས་ཕྱག་
བཙལ། མཚན་མོ་མར་མེ་ཕུལ། ཉིན་རེ་བཞིན་མཆོད་པ་སྣ་ཚོགས་ཀྱིས་མཆོད།
མིང་ གཉན་ པོ་ གསང་ བ་ ཞེས་བཏགས། བྱ་བ་ ཐམས་ ཅད་ ལ་ དེ་ མཆོད་ནས་
གསོལ་བ་འདེབས། དེའི་མཐུས་རྒྱལ་པོའི་བསམ་པ་ཐམས་ཅད་འགྲུབ་ཅིང་། དེ་
དུས་རྒྱལ་པོས་ལོ་དྲུག་ཅུ་ལོན་པ་ལ་གཉན་པོ་གསང་བའི་བྱིན་རླབས་ཀྱིས་སླར་
ཡང་གཞོན་ཤ་ཆགས། དགུང་ལོ་བརྒྱ་དང་ཉི་ཤུ་ཐུབ་ཅིང་བོད་ཁམས་ཐམས་ཅད་
ཀྱིས་ཀྱང་གཉན་པོ་གསང་བ་ལ་གསོལ་བ་བཏབ་པས་བདེ་སྐྱིད་ཆེས་ཆེར་འཕེལ་
ལོ། །དེ་ལ་ནི་དམ་པའི་ཆོས་ཀྱི་དབུ་བརྙེས་པ་ཞེས་སྔོན་གྱི་མཁས་པ་རྣམས་ལ་
གཏམ་དུ་གྲགས་སོ། །རྒྱལ་པོ་དེ་གཤེགས་ཁར་ཞལ་ཆེམས་སུ། ཁ་བ་ཅན་གྱི་
རྒྱལ་ཁམས་འདིར་ལུས་སེམས་ལ་བདེ་སྡུག་ཅི་བྱུང་ཡང་ངའི་གཉན་པོ་གསང་བ་
འདི་ལ་མཆོད་པ་ཕུལ་ལ་གསོལ་བ་ཐོབ་ཅིག་འདོད་དོན་ཐམས་ཅད་འགྲུབ་བོ་
གསུངས་ཏེ་གཤེགས། དེའི་སྲས་ཁྲི་གཉན་ཟུང་བཙན། དེའི་སྲས་འབྲོག་གཉན་
ལྡེ་རུ། དེ་ལ་སྲས་དམུས་ལོང་ཞིག་འཁྲུངས་པ་རྒྱས་སར་བཏོན་ཏེ། གཉན་པོ་
གསང་བ་ལ་མཆོད་ཅིང་གསོལ་བ་བཏབ་པས་སྤྱན་བྱེ་སྟེ། རྒྱབ་རི་ལ་གཉན་འགྲོ་
བ་གཟིགས་པས་སྟག་རི་གཉན་གཟིགས་ཞེས་མཚན་དུ་གྲགས། དེའི་སྲས་གནམ་
རི་སྲོང་བཙན་དང་། བཙུན་མོ་ཚེ་སྤོངས་བཟའ་འབྲི་ཟ་ཐོད་དཀར་ཞེས་བྱ་བ་རྒྱལ་
པོ་ཡབ་ཡུམ་དེ་གཉིས་ལ་སྲས་མཚན་དང་ལྡན་པ་ཞིག་ངོ་མཚར་བའི་ལྟས་བསམ་
གྱིས་མི་ཁྱབ་པ་དང་བཅས་མེ་མོ་གླང་གི་ལོར་སྐུ་བལྟམས། མཚན་ལ་ཁྲི་ལྡེ་སྲོང་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཙན་དུ་བཏགས། དབུའི་ཐོད་ན་འོད་དཔག་མེད་དངོས་སུ་བཞུགས་པ་དར་ལེ་
བརྒན་གྱིས་དཀྲིས། རྒྱལ་བུ་དེ་ནར་སོན་ནས་དགུང་ལོ་བཅུ་གསུམ་ལ་བབས་པ་
ན་ཡབ་ཡུམ་གཉིས་ལ་བོད་ཁམས་ཆོས་ཀྱིས་འདུལ་བའི་ཕྱིར་བདག་རྒྱལ་སྲིད་ལ་
དབང་བསྐུར་དུ་གསོལ་ཞེས་གསུངས་པ་ན། ཡབ་ཡུམ་གཉིས་ཀྱིས་ཀྱང་དགྱེས་
བཞིན་དུ་རྒྱལ་སྲིད་ལ་བཀོད། དེའི་ཚེ་སངས་རྒྱས་དང་བྱང་ཆུབ་སེམས་དཔའ་
གྲངས་མེད་པ་མདུན་གྱི་ནམ་མཁར་བྱོན། ལྷ་རྣམས་ ཀྱིས་རིན་པོ་ཆེའི་བུམ་པ་
སྤོས་ཆུས་གང་བས་དབང་བསྐུར། བཀྲ་ཤིས་ཀྱི་ཤིས་པ་བརྗོད་ཅིང་མེ་ཏོག་གི་
ཆར་ཕབ་བོ། །དེའི་གནས་ནི་རི་བོ་དགའ་ལྡན་གྱི་རི་འདི་ཡིན་པར་གསུངས། དེ་
མ་ཐག་མཐའི་རྒྱལ་ཕྲན་ཐམས་ཅད་ཀྱང་དབང་དུ་འདུས། འཕྲིན་ཡིག་དང་སྐྱེས་
འབུལ་བྱས། དེ་སྔོན་བོད་ལ་ཡི་གེ་མེད་པས་ཐོན་མི་སཾ་བྷོ་ཊ་འཁོར་བཅུ་དྲུག་དང་
བཅས་པ་ཡི་གེ་སློབ་ཏུ་བཏང་བས་པཎྜི་ཏ་ལྷའི་རིག་པ་སེང་གེ་ལ་སྒྲ་བསླབས་ཏེ།
བོད་ཀྱི་སྐད་དང་བསྟུན་ནས་གསལ་བྱེད་སུམ་ཅུ་དང་ཨ་ལི་བཞིར་བསྡུས་ཏེ་
གཟུགས་ཁ་ཆེའི་ཡི་གེ་དང་བསྟུན་ནས་ལྷ་སའི་སྐུ་མཁར་མ་རུར་བཅོས་ནས་ཡི་གེ་
དང་སྒྲའི་བསྟན་བཅོས་བརྒྱད་མཛད། ཆོས་ཀྱི་རྒྱལ་པོ་སྲོང་བཙན་སྒམ་པོ་ཉིད་
སྔོན་ཡུན་རིང་པོ་ནས་སངས་རྒྱས་ཟིན་པས་ཤེས་བྱ་ཐམས་ཅད་ཐུགས་སུ་ཆུད་པ་
ཉིད་ཡིན་ཡང་། ཕྱི་རབས་ཀྱི་གདུལ་བྱ་རྣམས་ལ་ཡོན་ཏན་ཐམས་ཅད་ཀྱི་གཞི་མ་
ཡི་གེ་བསླབས་ནས་ཤེས་དགོས་སོ་ཞེས་འདོམས་པ་དང་། ཡོན་ཏན་ཐམས་ཅད་
དགེ་བའི་བཤེས་གཉེན་ལས་བསླབས་ནས་ཤེས་དགོས་སོ་ཞེས་འདོམས་པའི་
ཕྱིར་ཆོས་ཀྱི་རྒྱལ་པོ་སྲོང་བཙན་སྒམ་པོས་ལོ་བཞིར་མཚམས་བཅད་དེ་ཡི་གེ་སློབ་
པར་མཛད། མདོ་ཟ་མ་ཏོག་བཀོད་ པ་ དང༌། སྤང་བསྐོང་ དང་། མདོ་སྡེ་དཀོན་
- 106 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
མཆོག་སྤྲིན་ལ་སོགས་པ་བསྒྱུར་རོ། །དེ་ནས་བོད་ཁམས་ཆོས་ལ་མཛུད་ཕྱིར་དགེ་
བ་བཅུའི་མདོ་ལ་བརྟེན་ནས་ཁྲིམས་བཅས་ཏེ། ང་ནི་ཆོས་སྐྱོང་བའི་རྒྱལ་པོ་ཡིན་
པས་བོད་ཁམས་ཐམས་ཅད་དགེ་བ་ལ་འགོད་པར་བྱའོ། །ཆོས་ཁྲིམས་མེད་ན་མི་
དགེ་བའི་དབང་དུ་གྱུར་ནས་སྡུག་བསྔལ་གྱི་རྒྱུ་འབའ་ཞིག་ལ་སྤྱད་པས་འབྲས་བུ་
ངན་སོང་གསུམ་དུ་སྐྱེ་བར་འགྱུར་རོ། །མི་དགེ་བ་བཅུ་སྤོངས་ཤིག །གལ་ཏེ་མི་
དགེ་བཅུ་ སྤྱད་ན་ཆད་པས་གཅོད་དོ། །བསད་ན་ནི་སྟོང་བདའོ། །བརྐུས་ན་ནི་
བརྒྱད་འཇལ་ངོས་དགུ་འདེད་དོ་ཞེས་སོགས་བཀའ་ཁྲིམས་དམ་དུ་བཅས་པ་ན་
མཚན་སྲོང་བཙན་སྒམ་པོར་གྲགས་སོ། །དེ་ནས་རྒྱལ་པོའི་ཐུགས་ལ་བོད་རྣམས་
ཆོས་ལ་འཛུད་པ་ཡི་དམ་གྱི་ལྷ་ཞིག་བཞེངས་དགོས་པར་དགོངས་ནས་ཐུགས་
བསམ་མཛད་པ་ན། ནམ་མཁའ་ནས་ལྷ་རྣམས་ཀྱིས་རྒྱལ་པོ་ཁྱོད་ཀྱི་ཡི་དམ་གྱི་ལྷ་
རྒྱ་གར་སིང་ག་ལའི་གླིང་གི་བྱེ་མའི་གསེབ་ན་ཡོད་དོ་ཞེས་ལུང་བསྟན་ཏོ། །དེ་
ལེན་པ་ལ་སྤྲུལ་པ་ཞིག་དགོས་པར་དགོངས་ནས། དགེ་སློང་མ་ཏི་ཤྲཱི་ལ་ཞེས་བྱ་
བ་སྤྲུལ་ཏེ་བཏང་ངོ༌། །སྤྲུལ་པའི་དགེ་སློང་དེས་གྲོང་ཁྱེར་ཤིང་ཐགས་ཅད་དུ་བྱོན་
ནས། གྲོང་ཁྱེར་དེའི་རྒྱལ་པོ་འཁོར་དང་བཅས་པ་ཡང་རྫུ་འཕྲུལ་གྱི་སྒོ་ནས་དད་
པར་བྱས། ཡུལ་དེར་སངས་རྒྱས་ཀྱི་བསྟན་པ་རྒྱ་ཆེར་སྤེལ། དེ་ནས་སྤྲུལ་པའི་
དགེ་སློང་འཁོར་མང་པོ་དང་བཅས་ལྷོ་ཕྱོགས་སིང་ག་ལའི་གླིང་དུ་ཕྱིན་པ་དང༌།
སིང་ག་ལའི་བྱེ་མའི་ཐང་ལ་གླང་པོ་ཆེ་ཉལ་བའི་འོག་ནས་བརྐོས་པས་ཙན་དན་
སྦྲུལ་གྱི་སྙིང་པོའི་སྡོང་པོ་བྱུང་ངོ༌། །དེ་གཤགས་པའི་ནང་ནས་ཐུགས་རྗེ་ཆེན་པོའི་
སྐུ་ཁྲུ་གང་པ་ཞལ་བཅུ་གཅིག་ཕྱག་བཅུ་ཡོད་པ། བན་དྷུ་ཛི་ཀའི་མདོག་ལྟར་ཤིན་
ཏུ་དམར་བ་མཚན་དང་དཔེ་བྱད་དང་ལྡན་པ། དྲི་ཞིམ་པ། འོད་ཟེར་ཀུན་ནས་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འཕྲོ་བ་ཞིག་བྱུང་བ་དེ་དགེ་སློང་གིས་ཕྱག་ཏུ་བསྣམས་ཏེ། ཤིང་རྣམས་རྒྱལ་པོ་ལ་
གནང་ངོ༌། །དེ་ནས་ལྷོ་ཕྱོགས་རི་བོ་པོ་ཏ་ལར་བྱོན་པ་དང་། དེ་ན་མཚན་མོ་ཟླ་
བའི་འོད་ལ་མེ་ཏོག་འཆར་བའི་ཙན་དན་གྱི་སྡོང་པོ་ཞིག་ཡོད་པ་དེ་གཟིགས་ནས་
འདི་ཙནྡན་གོར་ཤི་ཤའོ་གསུངས་ནས། དེ་བཅད་པའི་རྩ་བ་ལ་མཆོད་རྟེན་གཅིག་
བསྲུབས་ཏེ། གཞན་རྣམས་རྒྱལ་པོ་ལ་གནང་ངོ༌། །རྒྱ་མཚོའི་གླིང་གི་འཇག་མ་
རེའི་རྩེ་ནའང་སྤྲུལ་པའི་སྐུ་མང་པོ་བཞུགས་པ་གཟིགས་ནས་ འཇག་མ་ཕོན་
གཅིག་ཀྱང་ཕྱག་ཏུ་བསྣབས་སོ། །མཆོད་རྟེན་པདྨའི་འཁོར་ལོ་ནས་སངས་རྒྱས་
བཞིའི་རིང་བསྲེལ་སྤྱན་དྲངས། དེ་ནས་མ་ག་དྷར་བྱོན་པ་ན་ལྷ་རྣམས་ཀྱིས་བྱང་
ཆུབ་ཀྱི་ཤིང་གི་ཡལ་ག་མང་དུ་ཕུལ་བ་རྣམས་ལ་མཆོད་རྟེན་བསྲུབས། གནས་
ཆེན་བརྒྱད་ཀྱི་ས་དང་། ཆུ་ཀླུང་གངྒའི་བྱེ་མ་ལ་དེ་བཞིན་གཤེགས་པའི་སྐུ་མང་པོ་
བཞུགས་པ་གཟིགས་པས་ས་དང་བྱེ་མ་མང་དུ་བསྣམས་ཏེ་རྫུ་འཕྲུལ་གྱིས་བོད་
ཡུལ་དུ་བྱོན་ནས་སྲོང་བཙན་སྒམ་པོ་ལ་ཕུལ་བས་རབ་ཏུ་དགྱེས། དེ་ནས་ཆོས་
རྒྱལ་སྲོང་བཙན་སྒམ་པོས་མཆོད་གནས་དེ་རྣམས་སྤྱན་དྲང་ནས་ཕོ་བྲང་དམར་པོ་
འདིར་བྱོན་པ་ན། ཡར་འཕྲང་གི་བྲག་བྱ་ཁྱུང་གི་གཤོག་པ་འདྲ་བའི་མདུན་དུ་སྐུ་
ཁྲུས་མཛད་པ་དང་། ཆུ་ནང་དུ་འོད་ཟེར་སྣ་ལྔ་ཤར་བ་ན་འདི་ཅི་ལགས་ཞུས་པས།
ཁོ་བོ་སྐུ་བལྟམས་པ་དང་དུས་གཅིག་ཏུ་ཡར་འཕྲང་གི་བྲག་ལ་གསུང་གི་སྙིང་པོ་
ཡི་གེ་དྲུག་པ་དང་། མར་འཕྲང་གི་བྲག་ལ་ཐུགས་ཀྱི་སྙིང་པོ་ཤེལ་གྱི་མཆོག་རྟེན་
གཅིག་རང་བྱུང་དུ་འབྱུང་སྟེ། འདི་གསུང་གི་སྙིང་པོ་ཡི་གེ་དྲུག་པའི་གཟུགས་
བརྙན་གྱི་འོད་ཡིན་ནོ། །སྐུའི་ངོ་བོ་ནི་ང་ཉིད་ཡིན་ནོ་ཞེས་གསུངས། དེ་ནས་ཆོས་
ཀྱི་རྒྱལ་པོ་སྲོང་བཙན་སྒམ་པོས་གངས་རིའི་ཁྲོད་འདིར་རྒྱལ་བའི་བསྟན་པ་དར་
- 108 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བར་བྱ་བའི་ ཕྱིར་རྒྱལ་བ་སྲས་བཅས་ཐམས་ཅད་ཀྱི་ཐུགས་རྗེ་བསྐུལ་བ་ཤུགས་
དྲག་ཏུ་མཛད་ཅིང་། ལྷག་པར་ཙན་དན་སྦྲུལ་གྱི་སྙིང་པོའི་སྐུ་ལ་མཆོད་དེ་གསོལ་
བ་བཏབ་པ་ན། ཙན་དན་གྱི་སྐུས་གསུང་ཕྱུང་སྟེ། རྒྱལ་པོ་ཆེན་པོ་དེ་ལྟར་ན་ཁྱོད་
ཀྱིས་ངའི་སྐུ་གཅིག་བཞེངས་ཤིག་གསུངས་སོ། །རྒྱལ་པོའི་ཐུགས་ལ་ལྡེར་བཟོ་ལ་
དགོས་པའི་རྫས་རྣམས་བསགས་ནས་སྲོག་ཤིང་ནི་བྱང་ཆུབ་ཀྱི་ཤིང་ལ་བྱ། རུ་
ཤིང་ནི་ཙན་དན་གོར་ཤི་ཤ་ལ་བྱ། རྩིབས་མ་ནི་རྒྱ་མཚོའི་འཇག་མ་ལ་བྱ། སྐུ་ཤ་
ནི་གནས་ཆེན་བརྒྱད་ཀྱི་ས་དང་ཆུ་ཀླུང་ནེ་རཉྫནའི་བྱེ་མ་དང་། ཙན་དན་གཉིས་
བརྡར་བའི་ཕྱེ་མ་རྣམས་བ་དཀར་མོའི་འོ་མས་སྦྲུས་པའི་འཇིམ་པ་ལ་བྱ། ནང་
རྫོང་ནི་མཆོད་རྟེན་གསུམ་དང་། སངས་རྒྱས་བཞིའི་རིང་བསྲེལ་ལ་བྱ། ཙན་དན་
སྦྲུལ་གྱི་སྙིང་པོའི་སྐུ་འདི་ཉིད་ཐུགས་ཀར་ཡེ་ཤེས་སེམས་དཔའི་ཚུལ་དུ་བཞུགས་
པ་ཞིག་བྱའོ་སྙམ་དུ་ཐུགས་ལ་འཁྲུངས། དེའི་ནངས་པར་ཙན་དན་སྦྲུལ་གྱི་སྙིང་
པོའི་སྤྱན་རས་གཟིགས་ཀྱི་སྐུ་ཅི་འདྲ་བ་དེ་འདྲ་བ་ཞིག་ཆ་རྐྱེན་དེ་དག་ལས་རང་
འཁྲུངས་སུ་བྱུང་སྟེ་འདུག་པ་གཟིགས་སོ། །དེ་ཡང་སྐུ་མདོག་དཀར་པོ། ཞབས་
མཉམ་པར་བཞེངས་པ། ཞལ་བཅུ་གཅིག་པ། རྩ་བའི་ཞལ་གསུམ་འཛུམ་པ་དང་
ལྡན་པ། དེའི་སྟེང་མ་གསུམ་རབ་ཏུ་བཞད་པ། དེའི་སྟེང་མ་གཉིས་ཅུང་ཟད་ཁྲོས་
པ། དེའི་སྟེང་མ་གཉིས་ཤིན་ཏུ་ཁྲོས་པ། སྟེང་མ་གཅིག་ཨ་མི་དེ་བའི་ཞལ་གཙུག་
ཏོར་དང་བཅས་པའོ། །ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ། དེའི་འོག་
མ་གཉིས་གཡས་ཤེལ་ཕྲེང་དང་གཡོན་པདྨ། དེའི་འོག་མ་གཉིས་གཡས་འཁོར་
ལོ་དང་གཡོན་རིལ་བ་སྤྱི་བླུགས། དེའི་འོག་མ་གཉིས་གཡས་མཆོག་སྦྱིན་དང་
གཡོན་དཔག་བསམ་གྱི་ཤིང་། མཐའ་མ་གཉིས་གཡས་སྤྲུལ་པའི་སྐུ་ཤཱཀྱ་ཐུབ་པ་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་གཡོན་མདའ་གཞུ་བསྣམས་པ། ཨ་མི་དེ་བ་མན་ཆད་རྒྱལ་པོ་ཉིད་ཀྱི་སྐུ་དང་
ཆུ་ཞེང་གབ་པར་འདུག་པས་ངོ་མཚར་སྐྱེས། རྒྱལ་པོའི་ཐུགས་ལ་ཙན་དན་གྱི་སྐུ་
ཡེ་ཤེས་སེམས་དཔའི་ཚུལ་དུ་བཞུགས་ན་ཅི་མ་རུང་སྙམ་མ་ཐག་ཏུ་སྐུ་དེས་དར་
ཤམ་པུས་གོང་དུ་བརྗེས་ནས་ཞབས་གཡས་བསྐུམས་པ་ནས་འོད་བྱུང་བས། ཙན་
དན་གྱི་སྐུ་དེ་ཞབས་གཡས་པའི་མཐིལ་ནས་ཡར་སྤྱན་དྲངས་ཏེ་ཐུགས་ཀར་ཐིམ་
མོ། །དེ་ནས་ཆོས་ཀྱི་རྒྱལ་པོ་སྲོང་བཙན་སྒམ་པོ་ཉིད་ཉོན་མོངས་བག་ཆགས་དང་
བཅས་པ་རྩ་བ་ནས་སྤངས་པ་ཡིན་ཡང་ རྒྱལ་བའི་མཛད་པ་ལྟར་འཇིག་རྟེན་
མཐུན་འཇུག་གི་ཕྱིར་བཙུན་མོ་བཞེས་ཏེ་རིགས་རྒྱུད་སྤེལ་བའི་མཛད་པ་སྟོན་
བཞེད་པ་དང་། གཙོ་བོར་རྒྱལ་བ་ཉིད་ཀྱིས་དངོས་སུ་རབ་གནས་མཛད་ པའི་
སངས་རྒྱས་ཀྱི་སྐུ་གཟུགས་རྣམ་གཉིས་སྤྱན་དྲང་བར་བཞེད་པ་དང་། སྔོན་ཐུགས་
བསྐྱེད་པའི་ཚེ་ལྷ་མོ་སྒྲོལ་མ་དང་། ལྷ་མོ་ཁྲོ་གཉེར་ཅན་མ་གཉིས་ཀྱིས་ཐུགས་རྗེ་
ཆེན་པོའི་འཕྲིན་ལས་ཀྱི་གྲོགས་མཛད་པར་ཐུགས་བསྐྱེད་པ་ལྟར། ལྷ་མོ་གཉིས་
པོ་དེ་མི་མོའི་རྣམ་པར་བལ་ཡུལ་དང་རྒྱ་ནག་ན་བཞུགས་པ་གཉིས་སྤྱན་དྲང་བར་
བཞེད་ནས་ཐུགས་རྗེ་ཆེན་པོ་རང་བྱུང་ལ་མཆོད་ཅིང་བསྟོད་དེ་གསོལ་བ་བཏབ་
པས། ཐུགས་ཀ་ནས་འོད་ཟེར་གཉིས་སྤྲོས་ཏེ། གཅིག་བལ་ཡུལ་དང་གཅིག་རྒྱ་
ནག་ཏུ་སོང་ངོ༌། །བལ་ཡུལ་དུ་སོང་བ་དེ་ལ་གཟིགས་པས་བལ་པོའི་རྒྱལ་པོ་འོད་
ཟེར་གོ་ཆ་ཞེས་བྱ་བ་ལ་བུ་མོ་ལྷ་ཅིག་ཁྲི་བཙུན་ཞེས་བྱ་བ་ལོ་བཅུ་དྲུག་ལོན་པ་ན་
ཚོད་ དར་ ལ་བབ་ པ་ མཚན་ དང༌ དཔེ་བྱད་དུ་ ལྡན་ པ། དཀར་ ལ་ དམར་ བའི་
མདངས་ཆགས་པ། ལྷ་མོ་ཁྲོ་གཉེན་ཅན་གྱི་སྤྲུལ་པ་རིག་གནས་མཐའ་དག་རིན་
པོ་ཆེའི་བང་མཛོད་ལ་མངའ་བརྙེས་པ་ཞིག་འདུག་པར་གཟིགས་སོ། །རྒྱ་ནག་ཏུ་
- 110 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སོང་བ་དེ་ལ་གཟིགས་པས་རྒྱའི་རྒྱལ་པོ་ཐང་ཐི་ཟུང་ཞེས་བྱ་བ་ལ་བུ་མོ་ལྷ་ཅིག་
ཀོང་ཇོ་ཞེས་བྱ་བ་ལོ་བཅུ་དྲུག་ལོན་པ། ན་ཚོང་དར་ལ་བབས་པ། མཚན་དང་
དཔེ་བྱད་དུ་ལྡན་པ་སྐུ་མདོག་སྔོ་བསངས་ལྷ་མོ་སྒྲོལ་མའི་སྤྲུལ་པ། ལུང་དང་
རིགས་པའི་བསྟན་བཅོས་མཐའ་དག་ལ་མངའ་བརྙེས་ཤིང་། རིན་པོ་ཆེ་སྣ་ཚོགས་
ཀྱི་བང་མཛོད་དང་ལྡན་པ་ཞིག་འདུག་པར་གཟིགས་སོ། །དེ་ནས་རྒྱལ་པོས་བློན་
པོ་རྣམས་ལ་བཙུན་མོ་དེ་གཉིས་གདན་འདྲེན་པར་བསྐུལ་བས། བློན་པོ་མགར་གྱི་
གཙོས་རྟ་པ་བརྒྱས་རིན་པོ་ཆེའི་སྐྱེས་མང་པོ་དང་། རྒྱལ་པོའི་བཀའ་ཤོག་གི་སྒྲོམ་
བུ་ཁྱེར་ནས་བལ་ཡུལ་དུ་ཕྱིན་ཏེ། ཆོས་ཀྱི་རྒྱལ་པོ་འོད་ཟེར་གོ་ཆ་ལ་རྒྱུ་མཚན་
གསོལ་བས། རྒྱལ་པོ་འོད་ཟེར་གོ་ཆས་ཀྱང་དགྱེས་བཞིན་དུ་འབུལ་བར་ ཁས་
བླངས་ནས་ཁྲི་བཙུན་ གྱིས་ལྷ་མི་བསྐྱོད་རྡོ་རྗེ་དང་། བྱམས་པ་ཆོས་འཁོར་མ།
ཙན་དན་གྱི་སྒྲོལ་མ་གསུང་འབྱོན་རྣམས་དང་། གཞན་ཡང་ནོར་སྐལ་མང་དུ་ཡབ་
ལ་ཞུས་ནས་ཕེབས་ཀར་ཡབ་ཀྱིས། སྔོན་ཆད་བུ་མོས་ཕ་ཡུལ་བཟུང་བ་མེད། །དེ་
ཕྱིར་བུ་མོ་བོད་ཡུལ་དབུས་སུ་སོང་། །སྤྲུལ་པའི་རྒྱལ་པོའི་ཐུགས་བཟུང་མཉེས་
བྱས་ ཏེ། །འཇིག་ རྟེན་ ཆོས་ ལུགས་ བཟང་ པོ་ དར་ བར་ གྱིས། །རྗེ་ ཡི་ ཕོ་ བྲང་
སྐུ་མཁར་བཙན་པོ་རྩིགས། །ལྷ་ ཁང་ སྐུ་གཟུགས་དམ་ཆོས་རྒྱ་ཆེར་བཞེངས། །
སངས་རྒྱས་ཆོས་དང་འཕགས་པའི་དགེ་འདུན་མཆོད། །བཟང་པོ་རྣམས་ལ་རྗེ་
བཞིན་བཀུར་བྱ་ཞིང་། །དམན་པ་རྣམས་ལ་མ་བཞིན་བརྩེ་བར་བྱ། །དགེ་བའི་
ལས་ཀུན་དང་དུ་བླང་བྱ་ཞིང་། །སྡིག་པའི་ལས་ཀུན་རྒྱབ་ཏུ་དོར་བར་བྱ། །མདོར་
ན་བློ་ཕུགས་དམ་པའི་ཆོས་ལ་གཏོད། །འཕྲལ་གྱི་ལྟ་སྤྱོད་འཇིག་རྟེན་ཚུལ་དང་
བསྟུན། །བོད་ཀྱི་མི་རྣམས་སྤྲོ་བ་བསྐྱེད་པར་མཛོད། །ཅེས་སོགས་ཞལ་ཏ་མང་དུ་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
གནང་ནས་བོད་ཡུལ་ལ་ཕེབས། དེའི་ཚེ་བལ་ཡུལ་ནས་སྐྱིད་གྲོང་གི་བར་བཅའ་
འཕྲང་རྣམས་ལ་ལྷ་དེ་དག་གིས་ཞབས་ཀྱིས་ཕེབས་པ་སོགས་རྫུ་འཕྲུལ་དཔག་
མེད་བསྟན། དེ་ནས་རིམ་གྱིས་ལྷ་སར་ཕེབས། ཡང་བློན་པོ་མགར་གྱིས་གཙོས་
རྟ་པ་བརྒྱས་རིན་པོ་ཆེའི་སྐྱེས་དང་བཀའ་ཤོག་གི་སྒྲོམ་བུ་བཅས་ཁྱེར་ནས་རྒྱ་ནག་
ཏུ་ཕྱིན་ཏེ། རྒྱ་ནག་རྒྱལ་པོར་ལྷ་ཅིག་ཀོང་ཇོ་གནང་དགོས་ཚུལ་ཞུས་པས། རྒྱལ་
པོས་ཁྲེལ་རྒོད་བྱས་ཤིང་གཉེན་ཟླ་མིན་ཚུལ་དང་། རྒྱལ་པོ་མང་པོ་དང་རྩལ་ཁྱད་
འགྲན་དགོས་ཚུལ་སོགས་བྱས་པ་ན། རྩལ་ཁྱད་མང་དུ་འགྲན་ཡང་མགར་རིག་
པ་ཅན་ཐུབ་པ་སུ་ཡང་མ་བྱུང་ཞིང་། མཐར་ལྷ་ཅིག་ཀོང་ཇོ་མགར་གྱིས་ཐོབ་པ་ན།
ལྷ་ཅིག་ཀོང་ཇོས་ཡབ་རྒྱལ་པོ་ལ་རྟེན་སྐལ་དུ་ཇོ་བོ་ཤཱཀྱ་མུ་ནེ་དགོས་ཚུལ་དང་།
གཞན་ཡང་ནོར་སྐལ་མང་དུ་བསླངས་པ་ན། ཡབ་ཀྱིས་ཀྱང་གནང་ནས་བོད་དུ་
འབྱོན་ཁར། ཕ་ཡི་སྲོག་ལྟར་གཅེས་པའི་བུ་མོ་ཁྱོད། ཁ་བ་ཅན་གྱི་ཡུལ་དུ་ཕྱིན་པ་
ན། །ཕ་ཡི་གཏམ་འདི་དྲན་པས་གུས་བྱོས་ལ། ཁྱོད་ཀྱི་བསམ་སྤྱོད་ཚུལ་ནི་འདི་
ལྟར་བྱ། །འཕྲལ་དུ་འཇིག་རྟེན་ཚུལ་དང་བསྟན་པའི་ཕྱིར། །བློ་ཁོག་ཡངས་ཤིང་
ཐེག་པ་ཆེ་བ་དང་། །ལུས་ཚགས་དམ་ཞིང་ལུས་སྒོ་ཐུབ་པ་དང་། །སྨྲ་བ་ཉུང་ཞིང་
ངག་འཇམ་གསལ་བར་བྱ། །སྨྲ་བརྗོད་དག་ཅིང་གཙང་སྦྲ་ཆེ་བ་དང་། །གསོག་
བསྲུང་མཁས་ཤིང་ཟས་ལ་ཡངས་པ་དང༌། །ལག་འོལ་ཆེ་ཞིང་ལག་བྱད་བཟང་བ་
དང༌། ཁ་ཟས་སྨན་དང་འདྲ་བར་ཚོད་རིག་སྤྱད། ཁྱོ་ལ་གུས་ཤིང་བུ་ལ་བྱམས་པ་
དང་། །མཐོ་ ལ་ བཀུར་ སྟི་དམའ་ ལ་ བྱམས་ པས་ བསྐྱང་། །ཐད་ ཀར་ མཐུན་ བྱ་
མཉམ་ལ་འགྲན་སེམས་སྤང་། །སློང་ལ་སྦྱིན་ཞིང་ངན་པའི་ཡ་མི་བྱ། །དཔའ་ལ་
སྟག་རས་མཛངས་ལ་ཡིག་ཚང་བྱ། །ལེགས་ལ་བྱ་དགའ་ཉེས་ལ་ཆད་པ་བཅད། །
- 112 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
གཉེན་ལ་བཤེས་གཤིན་གྲོགས་ལ་གཞུང་བཟང་བྱ། །ཡུན་དུ་ཕན་པའི་དམ་ཆོས་
སྤྱད་ པའི་ ཕྱིར། །ཆོས་འཁོར་ གསུང་ རབ་ སྐུ་ གཟུགས་ ལྷ་ ཁང་ བཞེངས། །དགེ་
འདུན་བསྙེན་བཀུར་བྱ་ཞིང་ཚུལ་ཁྲིམས་སྲུངས། །བྱང་ཆུབ་སེམས་སྒོམས་དངོས་
འཛིན་ལྟ་བ་སྤོངས། །དེ་ལྟར་བགྱིས་ན་འཇིག་རྟེན་ལུགས་དང་མཐུན། །ཆོས་དང་
མི་ འགལ་ རང་ གཞིན་ དོན་ གཉིས་ འགྲུབ། །ཚེ་ འདིར་ སྐྱེ་བོ་ ཀུན་ གྱིས་ བསྟོད་
བཀུར་ཞིང་། །ཕྱི་མར་སངས་རྒྱས་སྲས་བཅས་མཉེས་པར་འགྱུར། །ཞེས་སོགས་
ཞལ་ཏ་མང་དུ་གནང་ནས། ཇོ་བོ་ཤཱཀྱ་མུ་ནེ་ཤིང་རྟའི་སྟེང་དུ་བཞུགས་པ་གྱད་
ཀྱིས་ཤིང་རྟ་དྲངས་ཏེ་བོད་ཡུལ་དུ་ཕེབས། དེའི་ཚེ་རྗེ་བཙུན་སྒྲོལ་མའི་རྣམ་སྤྲུལ་
ལྷ་ཅིག་ ཀོང་ ཇོ་ དང་། ཇོ་བོ་ཤཱཀྱ་མུ་ནེ་བཅས་བོད་ཡུལ་དུ་ ཕེབས་ པས་ བོད་
འབངས་རྣམས་ ཀྱིས་དགའ་ སྟོན་རྒྱ་ཆེར་ བྱས། དེ་ནས་ ཁྲི་བཙུན་དང་ཀོང་ ཇོ་
གཉིས་གྱིས་ལྷ་ཁང་བརྩིག་པར་བཞེད་ནས། བལ་མོ་བཟའ་ཁྲི་བཙུན་གྱིས་འོ་
ཐང་གི་མཚོ་བསུབས་ཏེ། དེའི་སྟེང་དུ་ལྷ་ཁང་བརྩིག་པར་བརྩམས་པ་ན། ཁྲི་
བཙུན་དང་ཀོང་ཇོ་གཉིས་ཀྱིས་ཆོས་རྒྱལ་སྲོང་བཙན་སྒམ་པོར་གསོལ་བ་བཏབ་
ནས་ཁྱེད་རང་བོད་ཀྱི་མགོན་པོ་ཐུགས་རྗེ་ཅན་དངོས་ཡིན་པས་བོད་མུན་པའི་གླིང་
འདིར་ བསྟན་ པའི་ སྒྲོན་མེ་འཛུགས་ པ་དང་། ཇོ་བོ་ཤཱཀྱ་མུ་ནེ་དང་། ཇོ་བོ་མི་
བསྐྱོད་རྡོ་རྗེ་གཉིས་ཀྱི་བཞུགས་གནས་ལྷ་ཁང་བཞེངས་པ་ལ་བོད་ཀྱི་འདྲེ་སྲིན་
གདུག་པ་ཅན་རྣམས་ཁྲོས་ནས་བར་ཆད་བྱེད་པས། བར་ཆད་རྣམས་མྱུར་དུ་ཞི་བ་
དང༌། འདོད་པའི་དོན་འགྲུབ་པར་མཛད་དུ་གསོལ་ཞེས་གསོལ་བ་བཏབ་པ་ན།
ཆོས་རྒྱལ་སྲོང་བཙན་སྒམ་པོའི་སྐུ་ལས་འོད་ཟེར་ཁ་བ་ཅན་ཁྱབ་པར་རབ་ཏུ་བཀྱེ་
བས་གནམ་ནས་ཆར་བབས། ས་ལ་རྩི་ཐོག་སྨིན། མེ་ཏོག་སྣ་ཚོགས་ཁ་བྱེ། རྩི་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཤིང་ནགས་ཚལ་དུས་སུ་སྐྱེ། ན་དང་ཆུ་ཕྲན་རྒྱས་ནས་སེམས་ཅན་ཐམས་ཅད་
ཀྱིས་བདེ་བ་རྙེད་དོ། །དེ་ནས་རྒྱལ་པོའི་སྐུ་ལས་སྤྲུལ་པ་ཉིས་སྟོང་སྤྲུལ་ནས་སྤྲུལ་
པ་སྟོང་གིས་ལྷ་ཁང་རྩིག་པར་མཛད། བོད་ཀྱི་ས་གཞི་སྲིན་མོ་གན་རྐྱལ་དུ་འགྱེལ་
བ་འདྲ་བ་འདི་མནན་དགོས་པར་གཟིགས་ནས། དཔུང་པ་གཡས་ལ་སྐུ་ཚལ།
གཡོན་ལ་ཁྲ་འབྲུག །རྐང་པ་གཡས་ལ་གཙང་འགྲམ། གཡོན་ལ་གྲོམ་པ་རྒྱང་སྟེ།
རུ་བཞིར་གཙུག་ལག་ཁང་བཞི། གྲུ་མོ་གཡས་ལ་ཀོང་པོ་བུ་ཆུ། གཡོན་ལ་ལྷོ་
བྲག་ ཁོམ་མཐིང་། པུས་མོ་གཡས་ལ་སྐ་བྲག །གཡོན་ལ་པྲ་དུམ་རྩེ་ སྟེ་མཐའ་
འདུལ་བཞི། ལག་མཐིལ་གཡས་ལ་བྱང་ཚལ་གྱི་རླུང་གནོན། གཡོན་ལ་ཁམས་
ཀྱི་འདན་ཀློང་ཐང་སྒྲོན་མ། རྐང་མཐིལ་གཡས་ལ་མང་ཡུལ་བྱམས་སྤྲིན། གཡོན་
ལ་མོན་ཡུལ་བུམ་ཐང་ སྤ་གྲོ་སྐྱེར་ ཆུ་ ལ་ སོགས་ པ་ གཙུག་ལག་ ཁང་མང་པོ་
བཞེངས་ནས་ གདོད་ འོ་ ཐང་ མཚོ་ ལ་ རྡོ་མཁར་བརྩིགས། ཤིང་ གིས་ ཕུབ། ཀླུ་
འདག་པས་ཞལ་ཞལ་བྱས་ཏེ། ར་ལ་ས་བཀལ་ནས་བདལ་ཏེ་ལྷ་སའི་གཙུག་ལག་
ཁང་ ར་ས་འཕྲུལ་སྣང་བཞེངས། དེའི་ཚེ་འདྲེ་སྲིན་གདུག་པ་ཅན་རྣམས་འདུལ་
ཕྱིར་རང་བྱུང་གི་ལྷ་ཐུགས་རྗེ་ཆེན་པོ་ལ་གསོལ་བ་བཏབ་པས་ཁྲོ་ཞལ་ནས་འོད་
ཟེར་འཕྲོས་པའི་སྣ་ལ་རྟ་མགྲིན་དང་། བདུད་རྩི་འཁྱིལ་པ་གཉིས་བྱུང་སྟེ། འདྲེའི་
མུན་པ་བཤིག་ནས་དེ་རྣམས་བྲོས་སོ། །གླ་བའི་ཚལ་གྱི་བྲག་ལོགས་ལ་ཁ་སརྦ་ཎི་
གཙོ་འཁོར་ལྔ་འོད་ཀྱི་རང་བཞིན་དུ་གཟིགས་པ་ལྟར་བྲག་ལ་བརྐོས་ཏེ། སྤྱན་
རས་ གཟིགས་ དབང་ འཇིག་ རྟེན་ མགོན། །ཐུབ་ པའི་ དབང་ པོས་ སྤྱི་ གཙུག་
བརྒྱན། །སྐུ་ མདོག་ དཀར་ གསལ་ གངས་ རི་ འདྲ། །ཉོན་ མོངས་ མ་ གོས་ པདྨ་
བཞིན། །ཐུགས་རྗེ་ཆེ་ཞིང་མཐུ་ལྡན་པས། །སེམས་ཅན་ཉམས་ཐག་ཕོངས་པ་
- 114 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཡིས། །དྲན་ན་སྡུག་བསྔལ་ཞི་མཛད་པ། །མགོན་དུ་གྱུར་ལ་ཕྱག་འཚལ་བསྟོད། །
ཅེས་བསྟོད་ པ་ མཛད། དེ་ ལྟར་ བལ་མོ་བཟས་གཙོ་མཛད་ སྤྲུལ་ པ་ མང་ པོས་
འཕྲུལ་སྣང་གི་གཙུག་ལག་ཁང་བཞེངས། ལྷ་ཅིག་ཀོང་ཇོས་གཙོ་མཛད་ནས་ར་
མོ་ཆེའི་གཙུག་ལག་ཁང་བཞེངས། འཕྲུལ་སྣང་གི་གཙུག་ལག་ཁང་གི་རྟེན་གཙོར་
ཇོ་བོ་མི་བསྐྱོད་རྡོ་རྗེ་བཞུགས། ར་མོ་ཆེར་ཇོ་བོ་ཤཱཀྱ་མུ་ནེ་བཞུགས་སུ་གསོལ།
སྐུ་གཟུགས་འདི་གཉིས་ནི་བསྟན་པ་འདི་ལ་གདུལ་བྱ་རྣམས་ཀྱི་བསོད་ནམས་ཀྱི་
ཞིང་མཆོག་ཏུ་གྱུར་པ་རྒྱལ་བ་ཉིད་ཀྱིས་དངོས་སུ་བྱིན་གྱིས་བརླབས་པ་སྟེ་སྐུ་འདི་
གཉིས་ཀྱི་བྱུང་ཚུལ་ནི། སངས་རྒྱས་ཀྱི་མཐུས་ལྷའི་དབང་པོ་བརྒྱ་བྱིན་གྱིས་ལྷ་
དང་མིའི་རིན་པོ་ཆེ་དུ་མ་ཕུང་པོར་སྤུངས་པ་ལས་སྤྲུལ་སྐུའི་རྟེན་གསུམ་བཞེངས་
པའི་ཆེ་བ་ཐུབ་དབང་དགུང་ལོ་ཉེར་ལྔ་པའི་སྐུ་ཚད་ལྟ་བས་ཆོག་མི་ཤེས་པ་རྒྱལ་
བ་ཉིད་ཀྱིས་རབ་གནས་མཛད་པ་ཞིག་སུམ་ཅུ་རྩ་གསུམ་དུ་ལྷ་རྣམས་ཀྱི་མཆོད་
པའི་རྟེན་དུ་བཞུགས་པར་གྲགས། འབྲིང་པོ་ཐུབ་དབང་དགུང་ལོ་བཅུ་གཉིས་
པའི་སྐུ་ཚད་ལྷའི་གཟོ་བོ་བི་ཤྭ་ཀརྨས་ལུགས་སུ་བླུགས་པ་སྐུ་ལྟ་བས་ཆོག་མི་ཤེས་
པ་ཐུབ་པའི་དབང་པོའི་སྐུའི་དབྱིབས་ཇི་ལྟ་བ་བཞིན་པ་རྒྱལ་བ་རང་ཉིད་ཀྱིས་
རབ་གནས་མཛད་པ་ཞིག་ཡོད་པ། རིམ་གྱིས་ལྷ་ཡུལ་དང་། ཨོ་ཌི་ཡ་ནའི་ཡུལ་
དང༌། ཡུལ་དབུས་མ་ག་དྷ་རྣམས་སུ་བྱོན། དེ་ནས་རིམ་གྱིས་རྒྱ་ནག་གི་ཡུལ་དུ་གྲུ་
རྫིངས་ལ་སྤྱན་དྲངས་ནས། ཕྱོགས་དེའི་སྐྱེ་འགྲོ་རྣམས་ཀྱི་བསོད་ནམས་ཀྱི་ཞིང་དུ་
བཞུགས་པ་ལ། འཕགས་པ་ཐུགས་རྗེ་ཆེན་པོ་མིའི་རྣམ་པར་བྱོན་པ་ཆོས་རྒྱལ་
སྲོང་བཙན་སྒམ་པོའི་སྐུ་རིང་ལ་རྗེ་བཙུན་འཇམ་པའི་དབྱངས་ཀྱི་རྣམ་འཕྲུལ་རྒྱ་
ནག་གོང་མ་ཆེན་པོ་ཐང་ཐའི་ཇུང་ལ་སྲས་མོ་རྗེ་བཙུན་སྒྲོལ་མའི་རྣམ་འཕྲུལ་འོ་
115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཤིང་ཀོང་ཇོ་བྱ་བ་ཡོད་པ་བོད་ཡུལ་དུ་ཕེབས་པའི་ཚེ། སྐུ་བརྙན་དེ་ཉིད་རྟེན་སྐལ་
དུ་སྤྱན་དྲངས་པ་དེང་སང་ཆོས་འཁོར་ལྷ་སའི་རྟེན་གྱི་གཙོ་བོར་བཞུགས་པ་ཇོ་བོ་
ཤཱཀྱ་མུ་ནེར་གྲགས་པ་འདི་ཉིད་ཡིན་ཞིང་། ཡང་བརྒྱ་བྱིན་གྱིས་ལྷ་མིའི་རིན་པོ་ཆེ་
དུ་མ་ཕུང་པོར་སྤུངས་པ་སྤྲུལ་པའི་བཟོ་བོ་བི་ཤྭ་ཀརྨས་ལུགས་སུ་བླུགས་པ་ཐུབ་
དབང་དགུང་ལོ་བརྒྱད་པའི་སྐུ་ཚད་སངས་རྒྱས་ཉིད་ཀྱིས་རབ་གནས་མཛད་པ་སྐུ་
ལྟ་བས་ཆོག་མི་ཤེས་པ་ཞིག་ཡོད་པ་རིམ་གྱིས་བལ་ཡུལ་དུ་ཕེབས། ཆོས་རྒྱལ་
འོད་ཟེར་གོ་ཆའི་ཐུགས་དམ་གྱི་རྟེན་མཛད་ཅིང་ཕྱོགས་དེའི་སྐྱེ་འགྲོ་བགྲང་བ་
ལས་འདས་པའི་བསོད་ནམས་ཀྱི་ཞིང་དུ་ཡོད་པ་ལས། ཆོས་རྒྱལ་འོད་ཟེར་གོ་
ཆའི་སྲས་མོ་བལ་མོ་བཟའ་ཁྲི་བཙུན་བོད་དུ་བྱོན་སྐབས་རྟེན་སྐལ་དུ་སྤྱན་དྲངས་
ནས། དེང་སང་ར་མོ་ཆེར་བཞུགས་པ་ཇོ་བོ་མི་བསྐྱོད་རྡོ་རྗེ་ཞེས་གྲགས་པ་འདི་
ཡིན་ཞིང་། སྐུ་རྣམ་པ་གཉིས་པོ་འདི་ནི་རྒྱལ་བ་དངོས་དང་ཁྱད་པར་མེད་པ་
མཐོང་ཐོས་དྲན་རེག་ཙམ་གྱིས་ཐར་པའི་ས་བོན་འཇོག་ནུས་པ། འགྲོ་བ་ལྷ་དང་
བཅས་པ་ཐམས་ཅད་ཀྱི་མགོན་སྐྱབས་དང་དཔུང་གཉེན་གཅིག་པུ་ཡིན་ལ། ལྷག་
པར་ཁ་བ་ཅན་པ་རྣམས་ཀྱི་བདེ་སྐྱིད་ཐམས་ཅད་ནི་སྐུ་འདི་གཉིས་ཀྱི་བྱིན་རླབས་
གྱི་མཐུ་ལས་འབྱུང་ཞིང་། རྒྱལ་བ་རང་ཉིད་ ཀྱིས་ ཀྱང་ ལུང་བསྟན་ཏེ། འཇམ་
དཔལ་རྩ་རྒྱུད་སོགས་མདོ་རྒྱུད་དུ་མར་སྐུ་འདི་གཉིས་ཀྱི་མཐུ་ལས་བྱང་ཕྱོགས་
བོད་ཡུལ་དུ་རྒྱལ་བའི་བསྟན་པ་དར་ཞིང་བྱང་ཆུབ་སེམས་དཔའ་བགྲང་བ་ལས་
འདས་ པ་ འབྱོན་ པ་ དང༌། དེའི་ མཐུ་ ལས་ བདེ་ སྐྱིད་ རྣམས་ འབྱུང་ བ་ དང༌། སྐུ་
གཟུགས་འདི་དག་ལ་བསྙེན་བཀུར་བྱེད་པའི་སྐྱེས་བུ་དམ་པ་ཇི་ལྟར་བྱུང་བའི་
ཚུལ་ཡང་ཞིབ་ཏུ་ལུང་བསྟན་ཏོ། །དེ་ནས་ཆོས་རྒྱལ་སྲོང་བཙན་སྒམ་པོས་ལྷ་ལྡན་
- 116 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སྤྲུལ་པའི་གཙུག་ལག་ཁང་འདི་རྡོ་རྗེ་གདན་དང་མཚུངས་པར་རྒྱལ་བསྟན་ཡོངས་
སུ་རྫོགས་པའི་འབྱུང་ཁུངས་སུ་བྱིན་གྱིས་བརླབ་ཕྱིར་གཙུག་ལག་ཁང་གི་གྱང་
ལོགས་ལ་ཐུགས་རྗེ་ཆེན་པོ་འཇིགས་པ་བརྒྱད་སྐྱོབ། ཁ་སརླ་ཎི་ལྷ་ལྔ། དོན་ཡོད་
ཞགས་ པའི་ ལྷ་ ཚོགས། རྒྱ་ཆེར་རོལ་པ་ལས་ ཇི་ ལྟར་ འབྱུང་བ་ལྟར་ཐུབ་པའི་
མཛད་པ་བཅུ་གཉིས་ཀྱི་ཚུལ་རྣམས་བྲིས། རྒྱུད་རིས་ལ་ཚུལ་ཁྲིམས་ཀྱི་བསླབ་པ་
གོ་བར་བྱ་བའི་ཆེད་དུ་འདུལ་བ་དང་། སེམས་ཀྱི་བསླབ་པ་གོ་བར་བྱ་བའི་ཆེད་དུ་
མདོ་སྡེ་དང་། ཤེས་རབ་ཀྱི་བསླབ་པ་གོ་བར་བྱ་བའི་ཆེད་དུ་མངོན་པའི་རྒྱུད་རིས་
རྣམས་བྲིས། གློ་འབུར་བྱང་མའི་ནང་དུ་རང་བྱུང་ཐུགས་རྗེ་ཆེན་པོ་སྤྱན་དྲངས་
པར་དགོངས་པ་ན། དམར་པོ་རི་ནས་འཕྲུལ་སྣང་གི་བར་ཐུགས་རྗེ་ཆེན་པོ་ཉིད་
ཀྱིས་ཞབས་ཐང་དུ་བྱོན་པས་ཀུན་ངོ་མཚར་དུ་གྱུར་ཅིང་གློ་འབུར་བྱང་མར་ཕྱག་
སྟོང་རྒྱབ་ཡོལ་གྱི་ཚུལ་དུ་བྱས་ཏེ་བཞུགས་སུ་གསོལ། དེའི་ཚེ་ཀླུ་དང་གནོད་སྦྱིན་
ལ་སོགས་པ་དཀར་ཕྱོགས་སྐྱོང་བ་མང་པོས་གཙུག་ལག་ཁང་བསྲུང་བར་ཁས་
བླངས། ཁྱད་པར་ཤར་ལྷོའི་ལྕོག་ནས་དཔལ་ལྷ་མོས་གཟུགས་དངོས་སུ་བསྟན་
ཕྱག་ བྱས་ ནས་ གཙུག་ལག་ ཁང་ གི་ སྲུང་མར་ ཁས་ བླངས་ པ་ན། གནས་དེར་
དཔལ་ལྷའི་སྐུ་གཟུགས་ཀྱང་བཞེངས་སོ། །དེ་ནས་རྒྱལ་པོས་བོད་རྣམས་ཆོས་ལ་
འཛུད་ཕྱིར་སྤྲུལ་པ་སྣ་ཚོགས་སྤྲུལ་ནས་སྤྲུལ་པའི་མི་ལ་སྤྲུལ་པས་ཆད་པ་གཅོད་
དེ་མགོ་བོ་འབྲེག་པ་དང༌། མིག་འབྱིན་པ་དང་། པགས་པ་བཤུ་བ་ལ་སོགས་
འཇིགས་ཤིང་ སྐྲག་ པར་མཛད་ནས་བོད་འབངས་ཐམས་ཅད་དགེ་བ་བཅུའི་
ཁྲིམས་ལ་བཀོད། དེའི་ཚེ་ལི་ཡུལ་གྱི་དགེ་ཚུལ་གཉིས་རྗེ་བཙུན་འཇམ་དཔལ་
གྱིས་བསྐུལ་ནས་བོད་དུ་རྒྱལ་པོ་མཇལ་དུ་འོང་བའི་ཚེ་སྤྲུལ་པའི་མཛད་པ་དེ་དག་
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ལ་འཇིགས་ནས་དད་པར་མ་གྱུར་པ་ན། རྒྱལ་པོས་མཁྱེན་ནས་དབུའི་ཐོད་བཤིག་
སྟེ་འོད་དཔག་མེད་ཀྱི་ཞལ་དངོས་སུ་བསྟན་ནས་ང་བོད་ཀྱི་ཐུགས་རྗེ་ཆེན་པོ་ཡིན་
པས་ཁྱེད་རྣམས་འཇིགས་མི་དགོས་གསུངས་པ་སོགས་ལོ་རྒྱུས་ངོ་མཚར་ཅན་མང་
དུ་སྣང་ངོ༌། །དེ་ནས་རྒྱལ་པོ་ཡབ་ཡུམ་གྱིས་སྦྱིན་བདག་མཛད་ནས་རྒྱ་བལ་གྱི་
པཎྜི་ཏ་ཁ་ཤས་སྤྱན་དྲངས་ཏེ་མདོ་རྒྱུད་མང་དུ་བསྒྱུར། རྒྱལ་པོ་ཉིད་ཀྱིས་ཀྱང་
ཐུགས་རྗེ་ཆེན་པོའི་ཆོས་སྐོར་མང་དུ་མཛད་ནས་སྐལ་བ་དང་ལྡན་པ་དག་ལ་
གནང་སྟེ། སྒོམ་དུ་བཅུག་པས་གྲུབ་པ་ཐོབ་པ་ཡང་མང་དུ་བྱུང་སྣང་ངོ༌། །དེ་ལྟར་
ཆོས་རྒྱལ་སྲོང་བཙན་སྒམ་པོའི་སྐུ་རིང་ལ་ཇོ་བོ་ཤཱཀྱ་མུ་ནེ་དང༌། ཇོ་བོ་མི་བསྐྱོད་
རྡོ་རྗེ་སོགས་སྤྲུལ་པའི་སྐུ་མང་པོ་བོད་དུ་གདན་དྲངས་ཤིང༌། ཐུགས་རྗེ་ཆེན་པོ་
རང་བྱུང་ལྔ་ལྡན་སོགས་ཐུགས་རྗེ་ཆེན་པོའི་ སྐུ་གསུང་ཐུགས་ཀྱི་རྟེན་མང་དུ་
བཞེངས། མཐའ་འདུལ་ཡང་འདུལ་གྱི་གཙུག་ལག་ཁང་རྣམས་བཏབ། རྒྱལ་བའི་
བཀའ་མང་དུ་བསྒྱུར། བོད་ཁམས་ཐམས་ཅད་དུ་དཀོན་མཆོག་གསུམ་གྱི་སྒྲ་གྲག་
པར་མཛད་པས་བོད་དུ་སངས་རྒྱས་ཀྱི་བསྟན་པའི་སྲོལ་གཏོད་པ་ཡིན་ཞེས་སྔོན་
གྱི་མཁས་པ་ཐམས་ཅད་མཐུན་པར་གཏམ་དུ་གླེང་ངོ༌། །དེ་ལྟར་ཆོས་རྒྱལ་སྲོང་
བཙན་སྒམ་པོས་བོད་དུ་སངས་རྒྱས་ཀྱི་བསྟན་པའི་སྲོལ་གཏོད་ནས་མྱ་ངན་ལས་
འདའ་བར་བཞེད་པ་ན། བོད་འབངས་སྤྱི་ལ་ཞལ་ཆེམས་མང་དུ་གསུངས་པའི་
མཐར་གཞན་ཡང་། ཁ་བ་ཅན་གྱི་རྒྱལ་ཁམས་འདིར། །ད་ནས་མི་རབས་ལྔ་ཉིད་
ནས། །ཆོས་སྐྱོང་རྒྱལ་པོ་ཆེན་པོ་འབྱུང་། །དམ་ཆོས་མ་ལུས་རྒྱས་པར་བྱེད། །དེ་
ནས་གདུང་རབས་གཅིག་ནས་ནི། །རྒྱལ་པོ་དུད་འགྲོའི་མིང་ཅན་འབྱུང་། །དམ་
ཆོས་ཐམས་ཅད་ནུབ་པར་ བྱེད། །ཐ་མར་དེ་ནི་དམྱལ་བར་འགྲོ ཁ་བ་ཅན་གྱི་
- 118 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
རྒྱལ་ ཁམས་ སུ། །དམ་ཆོས་མེ་རོ་སྨད་ནས་འབྱུང། ཁ་བ་ཅན་གྱི་རྒྱལ་ ཁམས་
ལ། །མར་མེ་འཆི་ཁར་གསལ་བ་བཞིན། །རྟགས་ཙམ་འཛིན་པའི་དུས་སུ་ནི། །
བསྟན་པ་ཤིན་ཏུ་གསལ་བ་འབྱུང་། ཁ་བ་ཅན་གྱི་རྒྱལ་ཁམས་སུ། །དད་ཅན་མང་
དུ་འབྱུང་བར་འགྱུར། །སྟོན་པའི་ རིང་ བསྲེལ་ མཆོད་ པར་ འགྱུར། །ཞེས་ སོགས་
ཞལ་ཆེམས་དང་མ་འོངས་ལུང་བསྟན་མང་དུ་མཛད་དོ། །དེ་ནས་ཆོས་རྒྱལ་སྲོང་
བཙན་སྒམ་པོ་དགུང་ལོ་བརྒྱད་ཅུ་རྩ་བཞི་པ་ཤིང་ཕོ་སྟག་གི་ལོ་རྟ་ཟླ་བའི་ཚེས་
བཅུ་བཞི་ལ་ལྷ་ཅིག་ཀོང་ཇོ་དང་། བལ་མོ་ཁྲི་བཙུན་གཉིས་དང་བཅས་གསུམ་ཀ་
ཡི་དམ་བཅུ་གཅིག་ཞལ་རང་བྱུང་གི་སྐུ་ལ་ཐིམ་པར་གྱུར་ཏོ། །དེ་ནས་རྒྱལ་བུ་
བློན་འབངས་དང་བཅས་ཆོ་ངེ་འདེབས་ཤིང་སྨྲེ་སྔགས་མང་དུ་བཏོན་ནས་གསོལ་
བ་བཏབ་པས། ཚེས་བཅོ་ལྔའི་ཉིན་ཐུགས་རྗེ་ཆེན་པོའི་ཐུགས་ཀ་ནས་རྒྱལ་པོ་
ཡབ་ཡུམ་གསུམ་གྱིས་ཞལ་བསྟན་པ་ན། ཇོ་མོ་མང་བཟའ་ཁྲི་དང་། བློན་པོ་སྣ་
ཆེན་པོ་ལ་སོགས་པ་རྣམས་ ཀྱིས་ ཕྱག་ བྱས་གསོལ་བ་བཏབ་ནས་རྗེ་ཉིད་མི་
བཞུགས་ན། སྤྱིར་སངས་རྒྱས་ཀྱི་བསྟན་པ་ཇི་ཙམ་ཞིག་གནས། མཐར་ཇི་ཙམ་
ནས་འཇིག །དེའི་སྔ་ལྟས་ཇི་ལྟ་བུ་འབྱུང་། སྒོས་སུ་བོད་ཡུལ་ཁ་བ་ཅན་འདིར་
སངས་ རྒྱས་ ཀྱི་ བསྟན་ པ་ དང༌། དེ་ འཛིན་ པའི་ བྱང་ སེམས་ དང༌། རྒྱལ་ པོ་ ལ་
སོགས་པ་ཇི་ལྟར་འོང་། དམ་ཆོས་ཇི་ཙམ་གནས་རྒྱལ་པོ་གང་གི་རིང་ལ་ཆོས་
ལུགས་ གང་དར། གང་ནུབ། དེའི་རྐྱེན་ཅིས་བྱེད། མི་རྣམས་དང༌། ཆོས་ སྤྱོད་པ་
དང་ཉམས་ལེན་ཇི་ལྟ་བུ་མཆི། རབ་ཏུ་བྱུང་བ་དང༌། སྔགས་པ་རྣམས་ཀྱི་དར་རྒུད་
སྤྱོད་ལམ་ཇི་ལྟ་བུ་མཆི། བོད་ཡུལ་དུ་གཙུག་ལག་ཁང་ཇི་ལྟ་བུ་འབྱུང་། ཕྱི་རབས་
ཀྱི་རྒྱལ་བློན་བྱང་ཆུབ་སེམས་དཔའ་ཇི་ལྟ་བུས་བསྟན་པ་སྐྱོང་ཞེས་སོགས་མ་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
འོངས་ལུང་བསྟན་ཞུས་པ་ན། རྒྱལ་པོའི་ཞལ་ནས། ཨེ་མ་ཧོ་བོད་ཡུལ་ཁ་བ་ཅན་
གྱི་རྒྱལ་ཁམས་འདི། །ཡང་དག་སངས་རྒྱས་རྣམས་ཀྱིས་རབ་ཏུ་བསྔགས། ཁྱད་
པར་ཅན་གྱི་གནས་སུ་བསྟན་པ་སྟེ། །བྱང་ཆུབ་སེམས་དཔའ་མང་པོ་འབྱུང་བར་
འགྱུར། །ད་ནས་གདུང་རབས་བཞི་ནས་རྒྱལ་པོ་ནི། །སོ་སོ་སྐྱེ་བོ་བྱང་ཆུབ་སེམས་
དཔའ་འབྱུང་། །དེ་ཡི་སྲས་པོ་བྱང་ཆུབ་སེམས་དཔའ་ནི། །འཕགས་པའི་རིགས་
ཅན་ གང་ ཟག་ རྒྱལ་ པོ་ འབྱུང་། །ཕྱོགས་ བཞིར་ གཙུག་ ལག་ ཁང་ ནི་ མང་ དུ་
བརྩིག །མཐའ་འཁོབ་རྒྱལ་པོ་མང་པོ་དབང་དུ་སྡུད། །ཕྱོགས་བཞི་མཚམས་བཞི་
དག་ནས་བཅའ་ ཁྲལ་ སྡུད། །རྒྱ་གར་གསང་མཛོད་དམ་ཆོས་མང་པོ་བསྒྱུར། །
སྤྲུལ་པའི་རྒྱལ་པོ་བྱང་ཆུབ་སེམས་དཔའ་དེས། །ལོ་པཎ་སྤྱན་དྲངས་དམ་ཆོས་
རྒྱས་པར་མཛད། །སྦྱང་བ་ཅན་གྱི་སྐྱེས་བུ་མང་དུ་འབྱོན། །རབ་ཏུ་བྱུང་བའི་སྡེ་པ་
མང་ དུ་ འབྱུང་། །བརྩོན་ འགྲུས་ ཅན་ གྱི་ སྔགས་ པ་ མང་ དུ་ འབྱུང་། །ཐུན་ མོང་
མཆོག་གི་དངོས་གྲུབ་ཐོབ་ནས་ནི། །ཡ་མཚན་རྫུ་འཕྲུལ་བཀོད་པ་མང་དུ་སྟོན། །
དེ་ལྟར་ཆོས་སྐྱོང་རྒྱལ་པོ་ཆེན་པོ་དེ། །བོད་འབངས་བདེ་སྐྱིད་དགའ་བདེའི་དཔལ་
ལ་སྤྱོད། །རྒྱལ་པོའི་མཛད་པ་ཕུན་སུམ་ཚོགས་པར་འགྱུར། །ཞེས་ཆོས་རྒྱལ་ཁྲི་
སྲོང་ལྡེའུ་བཙན་གྱི་རིང་ལ་སངས་རྒྱས་ཀྱི་བསྟན་པ་རྒྱ་ཆེར་དར་བར་ལུང་བསྟན།
དེ་ནས་བར་སྐབས་སུ་ནག་ཕྱོགས་ཀྱི་འབྱུང་པོ་གདུག་པ་ཅན་རྣམས་ཀྱིས་ཡིད་
བསྒྱུར་བའི་མི་སྡིག་ཅན་མང་པོས་རྒྱལ་བའི་བསྟན་པ་ལ་གནོད་པ་ཆེན་པོ་བྱེད་པ་
དང༌། ཉོན་མོངས་པའི་དབྱེན་སྤྱོས་པ་མང་པོས་ཆོས་ལྟར་བཅོས་པའི་བསྲེ་བསླད་
ཀྱིས་བསྟན་པ་དྲི་མ་ཅན་དུ་བྱེད་པ་དང༌། གདུལ་བྱ་རྣམས་བསླུས་ཏེ་ཕུང་བར་
འགྱུར་བ་མང་པོ་ཞིག་འབྱུང་བར་ལུང་བསྟན། དེ་ནས་བསྟན་པ་གསོ་བར་བྱེད་
- 120 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པའི་སྐྱེས་བུ་དམ་པ་སྨོན་ལམ་རླབས་པོ་ཆེའི་མཐུ་གྲུབ་པ་རིམ་གྱིས་འབྱུང་བར་
ལུང་བསྟན་པ་ནི། དེ་ནས་བྱང་སེམས་སྤྲུལ་པ་བྱུང་ནས་སུ། །ཆོས་ཀྱི་མེ་རོ་མདོ་
ཁམས་སྨད་ནས་སློང་། །དགེ་འདུན་སྡེ་པ་མང་དུ་འཕེལ་བར་བྱེད། །དེ་ཡང་བྱང་
ཆུབ་སེམས་དཔའ་མང་པོ་ཡིས། །ང་ཡི་ར་སའི་སྐུ་གཟུགས་འདི་དག་ལ། །མཆོད་
པ་ཞབས་ཏོག་མང་པོ་བྱེད་པར་འགྱུར། །ཕྱོགས་རྣམས་ཀུན་ཏུ་གཙུག་ལག་ཁང་
སྐྱོང་ ཞིང་། །དམ་ པའི་ སྤྱོད་ པ་ ཚུལ་ བཞིན་ བྱེད་ པར་ འགྱུར། །ཞེས་ བླ་ ཆེན་
དགོངས་པ་རབ་གསལ་གྱིས་བསྟན་པའི་མེ་རོ་མདོ་ཁམས་སྨད་ནས་གསོས་ཏེ།
རིམ་གྱིས་དབུས་གཙང་དུ་དགེ་འདུན་གྱི་སྡེ་འཕེལ་ནས་བསྟན་པ་ཕྱི་དར་འབྱུང་
བར་ལུང་བསྟན། ཡང་བདུད་རིགས་ཀྱི་འབྱུང་པོ་འགའ་ཞིག་དང་སྨོན་ལམ་ལོག་
པའི་མཐུ་ཅན་མང་པོས་བསྟན་པ་ལ་གནོད་པ་ཆེན་པོ་བྱས་པ་ན་བསྟན་པ་གསོ་
བའི་སྐྱེས་བུ་དམ་པ་དང་ཆོས་རྒྱལ་སེམས་དཔའ་ཆེན་པོ་འབྱོན་པར་ལུང་བསྟན་
ཏེ། དེ་ཚེ་ནུབ་ ཕྱོགས་དག་ཏུ་སྐུ་འཁྲུངས་པའི། །དགེ་སློང་བྱ་ཡི་གདོང་པ་ཅན་
ཞིག་འབྱུང་། །བྱང་ཆུབ་སེམས་དཔའ་བློ་གྲོས་སྒྲུབ་པར་ལྡན། །རཏྣ་བྷ་དྲ་ཞེས་སུ་
གྲགས་པ་ཡིས། །འདི་ལ་མཆོད་བསྟོད་བསྙེན་བཀུར་མང་དུ་འབྱུང༌། །སྐོར་བ་ཕུ་
དུད་ རིམ་གྲོ་བྱེད་པར་འགྱུར། །དེ་ཚེ་རྒྱལ་པོ་འོད་ ཀྱི་མིང་ཅན་ནི། །བྱང་ཆུབ་
སེམས་དཔའ་བློ་གྲོས་ཅན་ཞིག་འབྱུང་། །དེ་ཡི་བྱང་ཆུབ་སེམས་དཔའ་པཎྜི་ཏ། །
རྣམ་དག་ཚུལ་ཁྲིམས་གསུམ་དང་རབ་ལྡན་ཞིང་། །མཁས་ཤིང་སྒྲུབ་ལ་མངོན་
པར་བརྩོན་པ་ནི། །རིགས་གསུམ་ཡོན་ཏན་ལྡན་པ་སྤྱན་དྲངས་ནས། །གཟུགས་
སྐུ་ འདི་ ལ་ བསྟོད་ཅིང་ ཕྱག་ ཀྱང་ བྱེད། །བསྙེན་བཀུར་ བསྔགས་ པ་ ཕུན་ སུམ་
ཚོགས་པ་བྱེད། །དེ་ཡིས་བསྟན་པ་ཤིན་ཏུ་རྒྱས་པར་མཛད། །དེ་ཡི་སློབ་མ་ཚུལ་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞིན་རབ་ཞུགས་པ། །དགེ་སློང་དམ་པ་བསྟན་པའི་མངའ་བདག་ནི། །འདི་ལ་
བཀུར་སྟི་ཕུ་དུད་བྱེད་པར་འགྱུར། །བསྟན་པའི་མངའ་བདག་དགེ་སློང་དམ་པ་
ཞིག །བྱང་ཆུབ་སེམས་དཔའ་འཛམ་གླིང་མཚན་གྲགས་པ། །འཁོར་ནི་སྟོང་ཕྲག་
ཕྱེད་དང་ གསུམ་ལྡན་པ། །བྱོན་ནས་འདི་ལ་བཀུར་སྟི་བྱེད་པར་འགྱུར། །བྱང་
ཆུབ་སེམས་ལྡན་བསྟན་པ་མང་པོ་སྐྱོང་། །ཞེས་བསྟན་པའི་རྩ་བ་ཚངས་སྤྱོད་ལ་
གནོད་པ་ཆེན་པོ་བྱུང་བ་དེའི་ཚེ་སྐྱེས་མཆོག་རིན་ཆེན་བཟང་པོས་བསྟན་པ་ལ་བྱ་
བ་རྒྱ་ཆེར་མཛད་པ་དང༌། མངའ་རིས་ཆོས་རྒྱལ་ཡེ་ཤེས་འོད་དང་། བྱང་ཆུབ་འོད་
གཉིས་ཀྱིས་དཀའ་བ་བརྒྱ་ཕྲག་དུ་མའི་སྒོ་ནས་ཇོ་བོ་རྗེ་བོད་ཡུལ་དུ་གདན་དྲངས་
ཏེ་བསྟན་པ་ལ་བྱ་བ་རྒྱ་ཆེར་མཛད་པ་དང༌། འཕྲུལ་སྣང་གི་དཀར་ཆག་གཏེར་
ནས་བཞེས་པ་སོགས་ཕུ་དུད་ཆེར་མཛད་པར་ལུང་བསྟན། དེ་ནས་ཡང་བསྟན་པ་
ལ་རྨ་འབྱིན་པ་མང་པོ་ཞིག་གིས་རྒྱལ་བའི་བསྟན་པ་ཉམས་དམས་པར་བྱས་པ་ན།
རྒྱལ་བའི་བསྟན་པ་གསོ་བ་ལ་རྒྱལ་བ་རང་ཉིད་སླར་བྱོན་པ་ལྟར་ཆོས་ཀྱི་རྒྱལ་པོ་
ཙོང་ཁ་པ་ཆེན་པོ་ཞིང་འདིར་བྱོན་ནས་འཕྲུལ་སྣང་གི་གཙུག་ལག་ཁང་རྟེན་དང་
བརྟེན་པར་བཅས་པ་ལ་མཆོད་ཚོགས་རྒྱ་ཆེན་པོ་ཀུན་ཏུ་བཟང་པོའི་མཆོད་པའི་
སྤྲིན་དང་མཚུངས་པ་མཛད་དེ་རྒྱལ་བའི་བསྟན་པའི་ནང་མཛོད་འདུལ་བ་གཞི་
ནས་གསོས་ཏེ་བསྟན་པ་ཡོངས་རྫོགས་ཆེས་ཆེར་དར་བར་མཛད་པ་ལུང་བསྟན་པ་
ནི། ཨེ་མ་ཧོ། ང་ཡི་ལྷ་སའི་རྟེན་དང་བརྟེན་པ་ལ། །བྱང་ཆུབ་སེམས་ལྡན་སྐྱེས་བུ་
དུ་མ་ཡིས། །ལོ་ནི་ཉིས་བརྒྱ་བསྟི་ སྟངས་བྱེད་པར་འགྱུར། །དེ་ནས་སངས་རྒྱས་
བསྟན་པའི་སྒྲོན་མ་འདི། །སྟོན་པ་རྣམས་ཀྱིས་གསལ་བར་བྱེད་པར་འགྱུར། །དེ་
ནས་བསྟན་པའི་སྙིང་པོ་སྒྲུབ་པ་པོ། །བྱང་ཆུབ་སེམས་དང་ལྡན་པའི་དགེ་སློང་
- 122 .



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ནི། །ཡོན་ཏན་དཔག་ཏུ་མེད་ པའི་ དམ་ པ་ འབྱུང༌། །གསང་ སྔགས་མངོན་ པར་
འགྲུབ་པའི་དགེ་སློང་ནི། །དམ་པ་མང་པོས་བསྙེན་བཀུར་བྱེད་པར་འགྱུར། །དེ་
ནས་ཁྱད་པར་བསྙེན་བཀུར་ཆེར་བྱེད་པའི། །བྱང་ཆུབ་སེམས་དཔའ་ཤར་ཕྱོགས་
སྐུ་བལྟམས་ པ། །གསང་སྔགས་འཛིན་པའི་རྣལ་འབྱོར་ཆེན་པོ་ནི། །སྙིང་ པོའི་
མཐའ་ཅན་སྐྱེས་བུ་དམ་པས་ནི། །ཞལ་ཡང་བསྒྱུར་ཞིང་བསྙེན་བཀུར་དམ་པ་
མཛད། །དེ་ལ་བསྙེན་བཀུར་བྱས་པ་དེ་དག་ནི། །འཕགས་པའི་གང་ཟག་དམ་པ་
ཤ་སྟག་གོ །དེ་ཕྱིར་དེ་དག་ཀུན་ལ་དད་པ་བསྐྱེད། །དེ་དག་ཅི་ཕྱིར་འཕགས་པ་
ཡིན་ཞེ་ན། །སངས་ རྒྱས་རྣམས་ལ་ མཛད་ པ་ ཆེན་པོ་མཛད། །དེ་ཕྱིར་དེ་དག་
འཕགས་པའི་གང་ཟག་གོ །དེ་ལྟར་འཕགས་པའི་གང་ཟག་རྣམས་འབྱུང་ཞིང་། །
འཁོར་ནི་ལེགས་གནས་སྟོན་པའི་གསུང་རབ་དང་། །སྟོན་པའི་སྐུ་གཟུགས་དངོས་
སུ་བཞུགས་པ་དང་། །རི་བོ་ཡོན་ཏན་ཅན་ཡང་དེ་ན་ཡོད། །མ་ཕམ་མཚོ་ལ་ཀླུ་
རྒྱལ་ བྱང་ སེམས་ གནས། །ཆུ་བོ་ཡོན་ཏན་ཅན་ཡང་དེ་ན་ཡོད། ཁྲི་བཤོས་རྒྱ་
མཚོའི་ཀླུ་བློན་བྱང་ཆུབ་སེམས། །ཆུ་བོ་ཆེན་པོ་ཀུན་ལ་ཕན་པར་མཛད། །གནམ་
མཚོ་ཕྱུག་མོའི་ནང་ན་བྱང་ཆུབ་སེམས། །ཐང་ལྷའི་བྲག་ལ་དགྲ་བཅོམ་ལྔ་བརྒྱ་
ཡོད། །སྦུབ་ མཚོའི་ གླིང་ ན་ ཀླུ་ རྒྱལ་ བྱང་ ཆུབ་ སེམས། །ཁའུའི་ གངས་ ལ་ དགྲ་
བཅོམ་ལྔ་བརྒྱ་ཡོད། །རི་མཐོ་ས་གཙང་གངས་རི་གཉན་གྱིས་བསྐོར། །སྒྲ་སྐད་
སྙན་པ་སཾ་སྐྲྀ་ཏ་དང་མཚུངས། །མི་སྐད་ཆོས་ལ་བསྒྱུར་དུ་བཏུབ་པའི་སྒྲ། །ཡངས་
ཤིང་མཐའ་ལེགས་ཡོན་ཏན་ཀུན་ལྡན་པ། །དེ་ལྟར་ཁ་བ་ཅན་གྱི་ཡུལ་དབུས་
སུ། །སྐྱེས་པ་དལ་འབྱོར་མི་ལུས་ཐོབ་པ་ཀུན། །ཡོན་ཏན་སློབ་ལ་བརྩོན་པ་མ་
ཞན་ཅིག །སྔོན་གྱི་སྨོན་ལམ་དག་པས་ཞིང་དེར་སྐྱེས། །དད་གུས་མོས་པ་ཡོད་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་གྱུར་པ་ཡིས། །གཞན་བྱ་མི་དགོས་འདི་ལ་མོས་པས་ཆོག །ཕྱག་དང་མཆོད་
པ་དག་ལ་འབད་པར་གྱིས། །མཆོད་ཅིང་གུས་པར་བྱེད་པ་ཐམས་ཅད་ནི། །ཕྱིར་
མི་ལྡོག་པར་རྒྱལ་བས་ལུང་བསྟན་པས། །འདི་ལ་གུས་པར་མཛོད་ཅིག་བོད་
འབངས་རྣམས། །བདག་ནི་ཁྱེད་ལ་དེ་དག་འདོམས་བྱེད་པ། །རྙེད་ཕྱིར་མ་ཡིན་
གྲགས་པའི་ཕྱིར་མ་ཡིན། །སྙིང་རྗེས་ཀུན་ནས་བསླངས་པའི་ཚིག་ཡིན་པས། །
གུས་པའི་ཡིད་ཀྱིས་སྤྱི་བོར་བླང་བར་མཛོད། །ཅེས་ཁམས་གསུམ་ཆོས་ཀྱི་རྒྱལ་
པོ་ རྗེ་བཙུན་ཙོང་ ཁ་པ་ཆེན་པོ་ཤར་ ཕྱོགས་མདོ་ ཁམས་སྨད་དུ་སྐུ་བལྟམས།
དབུས་གཙང་གི་ལྗོངས་འདིར་བྱོན་ནས་རྒྱལ་བའི་བསྟན་པ་རྒྱ་ཆེར་སྤེལ་བ་དང༌།
ལྷག་པར་ཇོ་བོ་རིན་པོ་ཆེ་ལ་རིན་པོ་ཆེའི་ཕྲོག་ཞུ་ཕུལ་ནས་ཞལ་ལོངས་སྐུ་ལྟ་བུར་
བསྒྱུར་བ་སོགས་བསྙེན་བཀུར་རྒྱ་ཆེར་མཛད་པས་བོད་འབངས་ཀྱི་བདེ་སྐྱིད་
འཕེལ་བར་མཛད་པ་དང་། རྗེ་བླ་མའི་བསྟན་པ་ལ་ཞུགས་པའི་སྐྱེས་བུ་དམ་པ་
བགྲང་བ་ལས་འདས་པ་འབྱོན་ཞིང་བོད་འབངས་རྣམས་ཀྱིས་དེ་དག་ལ་གུས་པ་
བསྐྱེད་དགོས་སོ་ཞེས་ལུང་བསྟན་དང་ཞལ་ཏ་མང་དུ་གནང་ནས་སླར་ཡང་ཐུགས་
རྗེ་ཆེན་པོའི་ཐུགས་ཀར་ཐིམ་མོ། །དེ་ནས་ཆོས་ཀྱི་རྒྱལ་པོ་སྲོང་བཙན་སྒམ་པོའི་
སྲས་མང་སྲོང་མང་བཙན། དེའི་སྲས་གུང་སྲོང་གུང་བཙན། དེའི་སྲས་འདུས་སྲོང་
མང་པོ་རྗེ་བློན་ནམ་འཕྲུལ་གྱི་རྒྱལ་པོ། དེའི་སྲས་ཁྲི་ལྡེ་གཙུག་བརྟན་ཏེ་རྒྱལ་པོ་
དེའི་སྐུ་རིང་ལ་གཙུག་ལག་ཁང་མང་དུ་བཞེངས། མདོ་སྡེ་ལས་བརྒྱ་པ་དང་།
གསེར་འོད་དམ་པ་སོགས་བསྒྱུར། དེའི་སྲས་འཇང་ཚ་ལྷ་དཔོན་ལ་རྒྱའི་རྒྱལ་པོའི་
སྲས་མོ་གྱིམ་ཤང་ཨོང་ཇོ་བསླངས་པས་བུ་ཤི་སྟེ་མེས་དང་འདུས་ནས་ལྷ་ཤཱཀྱ་མུ་
ནེ་བཙལ་ཏེ་མཆོད་པ་བྱས་སོ། །དེ་ལ་སྲས་མཚན་ལྡན་ཞིག་ས་ཕོ་རྟ་ལ་འཁྲུངས་
- 124 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཏེ། རྒྱལ་པོ་ལ་ཕང་ཐང་དུ་བསྟན་པར་ཆས་པ་ན། བུ་སྣ་ནམ་བཟས་ཕྲོགས་ཏེ་སྣ་
ནམ་གྱི་བུར་བྱས་ནས་ལོ་གཅིག་སོན་པ་དང་ཞབས་བཙུགས་པའི་དགའ་སྟོན་
བྱས། སྣ་ནམ་པ་ཀུན་གྱིས་སྲས་དགའ་བའི་རྒྱན་གོས་ལག་ཏུ་ཐོགས་ནས་ཞང་
པོའི་ པང་དུ་ཤོག་ཟེར་བ་ལ། རྒྱལ་བུའི་ཞལ་ནས། ཁྲི་སྲོང་ལྡེའུ་བཙན་རྒྱ་ཚ་
ལགས། །སྣ་ནམ་ཞང་གིས་ཅི་བགྱིར་མཆིས། །ཞེས་གསུངས་ཏེ་རྒྱའི་ཚ་བོ་ཡིན་
པར་ཞལ་གྱིས་བཞེས་ཤིང་མིང་ཡང་རང་གིས་བཏགས་པ་ཁྲི་སྲོང་ལྡེའུ་བཙན་
ཞེས་གྲགས་སོ། །ཆོས་རྒྱལ་ཁྲི་སྲོང་ལྡེའུ་བཙན་ཆུང་ངུའི་དུས་ནས་ཆོས་ལ་མཉེས་
པས་རྒྱའི་ཡུལ་དུ་སང་ཤི་ལ་སོགས་མི་བཞི་ཆོས་འཚོལ་དུ་བཏང་ངོ༌། །དེ་ནས་
ཆོས་རྒྱལ་ཁྲི་སྲོང་ལྡེའུ་བཙན་དགུང་ལོ་བཅུ་གསུམ་ལ་བབ་པ་ན་རྒྱལ་སར་བཏོན།
ཆོས་འཚོལ་བར་བཞེད་ནས་པཎྜི་ཏ་ཨ་ནནྟ་ལ་སོགས་པ་ཆོས་བསྒྱུར་དུ་བཅུག །
སྦ་གསལ་སྣང་གིས་བལ་ཡུལ་དུ་ཕྱིན་པ་ན་མཁན་པོ་བོ་དྷི་སཏྭ་དང་མཇལ། བོད་
དུ་བྱོན་པར་གསོལ་བ་བཏབ་པ་ན་ཞལ་གྱིས་བཞེས། རིམ་གྱིས་ལྷ་སར་ཕྱགས་
ཕེབས། དེ་ནས་བསམ་ཡས་སུ་སྤྱན་དྲངས། ཆོས་རྒྱལ་ཁྲི་སྲོང་ལྡེའུ་བཙན་གྱིས་
ཕྱག་ བཙལ་ཏེ། དགེ་ བ་ བཅུ་ དང་། ཁམས་ བཅོ་ བརྒྱད་ ལ་ སོགས་ པའི་ ཆོས་
གསན། དེའི་ཚེ་བོད་ཀྱི་ལྷ་སྲིན་གདུག་པ་ཅན་རྣམས་ཁྲོས་ཏེ་དམར་པོ་རི་ལ་ཐོག་
ཕབ་པ་སོགས་གནོད་པ་སྣ་ཚོགས་བྱས་པ་ན། སྡིག་བློན་རྣམས་ཀྱིས་ཆོས་བྱས་
པས་ལན་ཟེར་ནས་མཁན་ཆེན་རེ་ཞིག་བལ་ཡུལ་དུ་འབྱོན་དགོས་བྱུང་། དེའི་ཚེ་
ཆོས་རྒྱལ་ཁྲི་སྲོང་ལྡེའུ་བཙན་གྱིས་མཁན་པོའི་སྤྱན་སྔར་གསེར་མང་དུ་ཕུལ།
ཞབས་སྤྱི་བོར་བླངས། གདོང་མཆི་མ་དང་བཅས་སྨྲ་མི་ཕོད་པ་ལྟ་བུར་གསོལ་བ་
མང་དུ་བཏབ་ཅིང་སླར་འབྱོན་པར་ཞུས། མཁན་པོའི་ཞལ་ནས་ ཁོ་བོ་རེ་ཞིག་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བལ་པོར་འགྲོ །བོད་ཀྱི་མི་མ་ཡིན་རྣམས་འདུལ་བ་ལ་པདྨ་སཾ་བྷ་ཝ་གདན་དྲོངས་
གསུངས་ནས་བལ་པོར་ཕེབས། སློབ་དཔོན་རིན་པོ་ཆེས་ཀྱང་མཁྱེན་བཞིན་དུ་
བལ་ པོར་ ཕེབས། རྒྱལ་ པོས་ སྤྱན་དྲངས་ནས་ བོད་ ཀྱི་ལྷ་སྲིན་གདུག་པ་ཅན་
ཐམས་ཅད་དམ་ལ་བཏགས། དེ་ནས་མཁན་ཆེན་ཡང་བལ་ཡུལ་ནས་སྤྱན་དྲངས།
ཇོ་བོ་རིན་པོ་ཆེ་ཡང་མང་ཡུལ་ནས་སྤྱན་དྲངས་ཏེ། འཕྲུལ་སྣང་དུ་བཞུགས་སུ་
གསོལ། དེ་ནས་ལོ་བཅོ་ལྔའི་རིང་ལ་བསམ་ཡས་ཀྱི་གཙུག་ལག་ཁང་ལྕགས་རི་
དང་བཅས་པ་ལེགས་པར་གྲུབ་སྟེ། མཁན་པོ་བོ་དྷི་སཏྭ་དང༌། སློབ་དཔོན་པདྨ་སཾ་
བྷ་ཝ་གཉིས་ཀྱིས་རབ་གནས་རྒྱས་པར་མཛད། ལུག་གི་ལོ་ལ་ཐམས་ཅད་ཡོད་
པར་སྨྲ་བའི་སྡེ་པའི་དགེ་སློང་བཅུ་གཉིས་སྤྱན་དྲངས་ཏེ། བོད་ལ་བཙུན་པ་བཏུབ་
མི་བཏུབ་སད་པའི་ཕྱིར་དུ། སད་མི་མི་བདུན་རབ་ཏུ་བྱུང་སྟེ་རབ་ཏུ་བྱུང་བའི་
མཚན་ཡེ་ཤེས་དབང་པོ་ལ་སོགས་པར་བཏགས། རབ་ཏུ་བྱུང་མ་ཐག་མངོན་ཤེས་
དང་རྫུ་འཕྲུལ་ལ་སོགས་པ་ཐོབ། འཕགས་པ་ཤཱ་རིའི་བུ་ནས་མཁན་ཆེན་ཞི་བ་
འཚོའི་བར་གྱི་མཁན་བརྒྱུད་རྣམས་བསམ་ཡས་གྱི་གྱང་རིས་ལ་བྲིས་ཏེ་བོད་ཡུལ་
གངས་ཅན་འདིར་རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བ་ཆེས་
ཆེར་དར་བར་འགྱུར་བ་དང་། དེ་ལའང་སྡེ་པ་ཐམས་ཅད་ཀྱི་གཙུག་གི་ནོར་བུ་
ཐམས་ཅད་ཡོད་པར་སྨྲ་བའི་སྡེ་པའི་ལུགས་ཁོ་ན་གནས་པ་དང༌། མཁན་ཆེན་བོ་
དྷི་ སཏྲ་ ནས་ བརྒྱུད་ པའི་ མཁན་ རྒྱུད་ འདི་ དར་ ཞིང་ རྒྱས་ པར་ འགྱུར་ བ་ དང་།
བསྟན་པའི་རྩ་བ་སོ་སོར་ཐར་པ་ལ་བདུད་ཀྱི་བར་ཆད་མི་འབྱུང་བ་སོགས་ཀྱི་རྟེན་
འབྲེལ་སྒྲིག་པར་མཛད། དེ་ནས་ཆོས་རྒྱལ་ཁྲི་སྲོང་ལྡེའུ་བཙན་གྱིས་འཕགས་ཡུལ་
ནས་པཎྜི་ཏ་མཁས་པ་མང་པོ་སྤྱན་དྲངས། བོད་ཡུལ་གྱི་གདུལ་བྱ་བློ་གྲོས་ཅན་
- 126 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མང་པོ་ལ་ལོ་ཙཱ་བསླབ་ཏེ་ལོ་པཎ་གྱིས་བཀའ་དང་བསྟན་བཅོས་མང་དུ་བསྒྱུར་
བའི་གྲྭ་བཙུགས་ཏེ་རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་
གྲུབ་པ་ལོ་ཆེན་སེམས་དཔའ་ཆེན་པོ་སྐ་བ་དཔལ་བརྩེགས་ཀྱིས་འདུལ་བ་ལུང་སྡེ་
བཞིའི་དང་པོ་ལུང་གཞི་བཅུ་བདུན་ཀློ་ཀ་སུམ་ཁྲི་ཉིས་སྟོང་བདུན་བརྒྱ་པ་དང་།
དགེ་སློང་མའི་རྣམ་འབྱེད་བམ་པོ་ཉི་ཤུ་རྩ་ བརྒྱད་ པ་ གཉིས་ བསྒྱུར། ལོ་ཆེན་
སེམས་དཔའ་ཆེན་པོ་ཅོག་གྲུ་ཀླུའི་རྒྱལ་མཚན་གྱིས་ལུང་རྣམ་འབྱེད་ཀློ་ཀ་ཉི་ཁྲི་
བཞི་སྟོང་དགུ་བརྒྱ་པ་དང་། འདུལ་བའི་རྩ་བའི་ལུང་སོ་སོར་ཐར་པའི་མདོ་ཀློ་ཀ་
བདུན་བརྒྱ་པ་དང༌། དགེ་སློང་མའི་སོ་ཐར་བློ་ཀ་བརྒྱད་བརྒྱ་པ་རྣམས་བསྒྱུར།
གཞན་ཡང་ལོ་ཆེན་སེམས་དཔའ་ཆེན་པོ་འདི་གཉིས་དང༌། བེ་རོ་ཙ་ན་སོགས་ལོ་
ཙཱ་བ་མང་པོས་སྡེ་སྣོད་གསུམ་གྱི་གསུང་རབ་མཐའ་ཡས་པ་བསྒྱུར། རྒྱལ་བའི་
བཀའི་དགོངས་པ་འགྲེལ་པའི་བསྟན་བཅོས་བསྒྱུར་བ་ལ་ལོ་ཙཱ་བ་ཀླུའི་རྒྱལ་
མཚན་གྱིས་ལུང་གཞིའི་རྒྱ་ཆེར་འགྲེལ་དང་། ལུང་རྣམ་འབྱེད་ཀྱི་འགྲེལ་པ་སློབ་
དཔོན་དུལ་བའི་ལྷས་མཛད་པ་དང་། སོ་སོར་ཐར་པའི་མདོ་འགྲེལ་འདུལ་འཛིན་
དཔའ་བོ་ཞེས་པས་མཛད་པ་དང༌། སོ་སོར་ཐར་པའི་རྒྱ་ཆེར་འགྲེལ་འདུལ་བ་
ཀུན་ལས་བཏུས་པ་སློབ་དཔོན་དྲི་མེད་བཤེས་གཉེན་གྱིས་མཛད་པ་དང་། གཞན་
ཡང་སོ་ཐར་གྱི་འགྲེལ་པ་ཆེ་ཆུང་མང་པོ་དང༌། སློབ་དཔོན་ཡོན་ཏན་འོད་ཀྱིས་
མཛད་པའི་འདུལ་བ་མདོ་རྩ་བ་དང་། སློབ་དཔོན་དེས་མཛད་པའི་ལས་བརྒྱ་རྩ་
གཅིག་པ་ཀརྨ་ཤ་ཏཾ་དུ་གྲགས་པ་ཤོ་ལོ་ཀ་སུམ་སྟོང་དྲུག་བརྒྱ་ཡོད་པ་དང་། མདོ་
རྩའི་རྒྱ་ཆེར་འགྲེལ་བམ་པོ་བདུན་ཅུ་པ་དང་། འདུལ་བ་ལ་བསྟོད་པ་དགྲ་བཅོམ་
པ་ཆོས་ཀྱི་ཚོང་དཔོན་གྱིས་མཛད་པ་འགྲེལ་པ་དང་བཅས་པ་རྣམས་བསྒྱུར། ལོ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་སྐ་བ་དཔལ་བརྩེགས་ཀྱིས་འདུལ་བའི་དྲི་བའི་ཚིག་ལེའུར་བྱས་པ་ཤློ་ཀ་བརྒྱ་
པ་དེའི་འགྲེལ་པ་དང་བཅས་པ་སོགས་མང་དུ་བསྒྱུར། གཞན་ཡང་ལོ་ཙཱ་བ་འདི་
གཉིས་དང་བེ་རོ་ཙ་ན་དང་སད་མི་མི་བདུན་སོགས་ལོ་ཙཱ་བ་མང་པོས་གསུང་རབ་
ཀྱི་དགོངས་འགྲེལ་བསྟན་བཅོས་མཐའ་ཡས་པ་བསྒྱུར། དེའི་ཚེ་ཆོས་རྒྱལ་ཁྲི་སྲོང་
ལྡེའུ་བཙན་དང་ལོ་པཎ་རྣམས་ཚོགས་ཏེ་བཀས་བཅད་མཛད་ནས་བོད་ཁམས་སུ་
བཀའ་ འགྱུར་ རོ་ཅོག་གི་མཚན་ བྱང་ དང༌། བམ་པོ་དང་། གློ་ཀའི་ གྲངས་དང་
བཅས་ གཏན་ ལ་ ཕབ་ནས་ དཀར་ ཆག་ ཏུ་ བྲིས། རབ་ཏུ་ བྱུང་ བའི་ སྡེ་ མང་ དུ་
བཙུགས། རབ་ཏུ་བྱུང་བ་རྣམས་ལ་གུས་པ་བླ་ལྷག་ཏུ་མཛད་དེ་འཚོ་བ་བླ་ནས་
སྦྱོར། ཞབས་སྤྱི་བོར་ལེན། བོད་འབངས་ཐམས་ཅད་དགེ་འདུན་གྱི་སྡེ་ལ་གུས་
པར་བཀོད་དེ། བོད་ཁམས་སུ་སངས་རྒྱས་ཀྱི་བསྟན་པ་ཉི་མ་ཤར་བ་ལྟར་མཛད་
དོ། །དེ་ནས་མཁན་པོ་བོ་དྷི་སཏྭ་བོད་འབངས་ཀྱི་བསོད་ནམས་ཀྱིས་མ་ཐུབ་པར་
རྟས་ཕྲ་རྒྱབ་པའི་རྐྱེན་གྱིས་ཞིང་གཤེགས་ཀར་ཞལ་ནས་བོད་དུ་མུ་སྟེགས་ནི་མི་
འབྱུང་གི །སངས་རྒྱས་ཀྱི་བསྟན་པ་ཉིད་ཁ་གཉིས་སུ་གྱེས་ཏེ་རྩོད་པར་འགྱུར་
བས། དེའི་ཚེ་ངའི་སློབ་མ་ཀ་མ་ལ་ཤཱི་ལ་སྤྱན་དྲོངས་ལ་རྩོད་པ་བྱེད་དུ་ཆུག་ཅིག་
བྱས་པས་རྩོད་པ་ཆོས་ཕྱོགས་སུ་ཞི་བར་འགྱུར་རོ་ཞེས་ལུང་བསྟན་ཏེ་གཤེགས་
སོ། །དེ་ནས་ཇི་ལྟར་ལུང་བསྟན་པ་ལྟར། རྒྱ་ནག་ཧྭ་ཤང་སློབ་མར་བཅས་པ་དར་
ཏེ། ལུས་ངག་གི་ཆོས་སྤྱོད་དགེ་བ་བྱས་པས་སངས་མི་རྒྱ། བྱར་མེད་ལ་གནས་ན་
སངས་རྒྱ་ཟེར་ནས་ཆད་ལྟ་ཞེན་ནས་དགེ་སྦྱོར་མི་བྱེད། དམ་པའི་ཆོས་འདུལ་བ་
ཁྱད་དུ་བསད་དེ་བསྟན་པ་ཤིན་ཏུ་ཉམས་དམས་པར་འགྱུར་དུ་ཉེ་བ་ན་ཆོས་རྒྱལ་
ཁྲི་སྲོང་ལྡེའུ་བཙན་རྒྱལ་བའི་བསྟན་ པ་ ཉམས་ པ་ ཐུགས་ ཀྱིས་མ་བཟོད་ཅིང་
- 128 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྙིགས་མའི་སེམས་ཅན་བསོད་ནམས་དམན་པ་རྣམས་ལ་སྙིང་རྗེ་ཆེར་སྐྱེས་ནས་
ཐུགས་ངལ་ཆེར་མཛད་པ་ན། སྦ་ཡེ་ཤེས་དབང་པོས་ཆོས་རྒྱལ་དེ་ཙམ་གྱི་ཐུགས་
མི་བདེ་བ་མཛད་མི་དགོས། མཁན་ཆེན་བོ་དྷི་ས་ཏྭ་ཞིང་གཤེགས་ཁར་བསྟན་པ་
ལ་བར་ཆད་འདི་ལྟ་བུ་ཞིག་འབྱུང་བས་དེའི་དུས་སུ་ངའི་སློབ་མ་ཀ་མ་ལ་ཤཱི་ལ་
སྤྱན་དྲོངས་ཤིག་དེས་ཆོས་ལོག་རྣམས་ཞི་བར་འགྱུར་རོ་ཞེས་ཞལ་ཆེམས་གནང་
བ་ཡོད་ཞུས་པས། ཆོས་རྒྱལ་ཁྲི་སྲོང་ལྡེའུ་བཙན་གྱིས་མཁན་པོ་བོ་དྷི་སཏཱའི་ཞལ་
ཆེམས་དྲན་ནས་སློབ་དཔོན་ཀ་མ་ལ་ཤཱི་ལ་སྤྱན་དྲངས། དེ་ནས་མཁས་མཆོག་ཀ་
མ་ལ་ཤཱི་ལ་བྱོན་པ་དང་། ཆོས་རྒྱལ་གུང་ལ་བཞུགས། ཧྭ་ཤང་ འཁོར་བཅས་
གཡས་གྲལ་དུ་བྱས། སློབ་དཔོན་ཀ་མ་ལ་ཤཱི་ལ་འཁོར་བཅས་གཡོན་གྲལ་དུ་
བྱས། ཆོས་རྒྱལ་གྱིས་གཉིས་ཀའི་ལག་ཏུ་མེ་ཏོག་གི་ཕྲེང་བ་རེ་གཏད་དེ། ཁྱེད་
གཉིས་ རྩོད་ པ་ གྱིས་ ལ་ གང༌ རྒྱལ་ བ་ ལ་ ཕམ་ པས་ མེ་ ཏོག་ གི་ ཕྲེང་ བ་ ཕུལ་
ཅིག །ཕམ་པ་དེ་འདིར་མ་སྡོད་ཅིག་ཅེས་བཀའ་སྩལ་པ་ན། ཧྭ་ཤང་གིས་རྟོག་པ་
ཐམས་ཅད་འཁོར་བར་འཆིང་བྱེད་ཡིན་པས་བཟང་རྟོག་དང་ངན་རྟོག་གང་ཡིན་
ཡང་སྤང་བྱ་ཁོ་ན་ཡིན། ཅི་ཡང་ཡིད་ལ་མི་བསམ། གང་ཡང་ཡིད་ལ་མི་བྱེད་པ་
ཉིད་འཁོར་བ་ལས་གྲོལ་བའི་ཐབས་དམ་པ་ཅིག་ཅར་དུ་འཇུག་པའི་ཆོས་ས་བཅུ་
པ་དང་འདྲ། སྦྱིན་པ་དང་ཚུལ་ཁྲིམས་སོགས་ལ་རིམ་གྱིས་སློབ་པ་ནི་ངེས་དོན་མ་
གོ་བའི་སྐྱེ་བོ་བླུན་པོ་དག་ལ་དྲང་དོན་དུ་གསུངས་པའི་ཆོས་ཡིན་པས། གང་ཡང་
ཡིད་ལ་མི་བྱེད་པའི་མན་ངག་ཡོད་ན་སྦྱིན་པ་དང་ཚུལ་ཁྲིམས་སོགས་སྤྱོད་ཕྱོགས་
གང་ཡང་མི་དགོས་སོ་ཞེས་དམ་བཅས་པ་ན། མཁས་མཆོག་ཀ་མ་ལ་ཤཱི་ལས་སོ་
སོར་རྟོག་པའི་ཤེས་རབ་ཉིད་ལམ་གྱི་རྩ་བ་དང་སྲོག་དམ་པ་ཡིན་པ་དང་། ཐབས་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཤེས་ཟུང་འབྲེལ་གྱིས་སངས་རྒྱས་ཀྱི་སར་བགྲོད་དགོས་ཀྱི། ཐབས་ཤེས་ཡ་བྲལ་
གྱིས་འཚང་རྒྱ་བ་མི་སྲིད་པ་དང་། སོ་སོར་རྟོག་པའི་ཤེས་རབ་དང་སྤྱོད་ཕྱོགས་
རྣམས་སྤངས་ནས་འཚང་རྒྱ་བ་ལྟ་ཞོག་ཐར་པ་ཙམ་ཡང་ཐོབ་མི་སྲིད་པ་དང༌། དེ་
ཡང་ལྟ་ཞོག་གནས་སྐབས་ཀྱི་མངོན་མཐོ་ཙམ་ཡང་ཐོབ་མི་ནུས་པ་སོགས་ཏིང་ངེ་
འཛིན་རྒྱལ་པོའི་མདོ་དང་དགོངས་པ་ངེས་འགྲེལ་གྱི་མདོ་ལ་སོགས་པ་རྒྱལ་བའི་
བཀའ་དྲི་མ་མེད་པའི་ལུང་མང་པོ་དང༌། རིགས་པ་དྲི་མ་མེད་པ་མཐའ་ཡས་པའི་
སྒོ་ནས་ཅི་ཡང་ཡིད་ལ་མི་བྱེད་པའི་ལུགས་དེ་སུན་ཕྱུང་། དེའི་ཚེ་སྦ་ཡེ་ཤེས་དབང་
པོས་ཀྱང་ཚད་མ་རྣམ་འགྲེལ་ནས་བཤད་པའི་དབང་པོའི་མངོན་སུམ་ལ་ཐུག་པའི་
རིགས་པ་མང་པོས་ཧྭ་ཤང་སུན་ཕྱུང་བ་ན། རྒྱ་ནག་ཧྭ་ཤང་གིས་ལན་སྨྲ་བར་མ་
ནུས་པར་མེ་ཏོག་གི་ཕྲེང་བ་སློབ་དཔོན་ལ་ཕུལ་ཏེ་ཕམ་བླངས་པ་ན། ཆོས་རྒྱལ་
ཁྲི་སྲོང་ལྡེའུ་བཙན་གྱི་ཞལ་ནས། ད་ཕྱིན་ཆད་ལྟ་བ་ཀླུ་སྒྲུབ་ཀྱི་ལུགས་ཟུངས།
སྤྱོད་པ་ཆོས་བཅུ་དང་ཕ་རོལ་ཏུ་ཕྱིན་པ་ལ་སློབས། ཧྭ་ཤང་གི་ལུགས་སུས་ཀྱང་མི་
བྱའོ་ཞེས་བཀའ་སྩལ་ཏེ། ཧྭ་ཤང་འཁོར་བཅས་རྒྱ་ཡུལ་དུ་བརྫ་ངས། ཧྭ་ཤང་གི་
བརྩམས་ཆོས་ཐམས་ཅད་ས་འོག་ཏུ་སྦས་སོ། །དེ་ནས་ཆོས་རྒྱལ་ ཁྲི་སྲོང་ལྡེའུ་
བཙན་དགུང་ལོ་དྲུག་ཅུ་རྩ་དགུ་ལ་སྐུ་གཤེགས། ཆོས་རྒྱལ་དེ་ནི་རྗེ་བཙུན་འཇམ་
དབྱངས་ཀྱི་སྤྲུལ་པར་གྲགས་སོ། །དེ་ནས་ཆོས་རྒྱལ་ཁྲི་སྲོང་ལྡེའུ་བཙན་གྱི་སྲས་
མུ་ནེ་བཙན་པོས་ཆབ་སྲིད་བཟུང་སྟེ་བསམ་ཡས་སུ་མཆོད་པ་རྒྱ་ཆེན་པོ་བཙུགས།
བོད་འབངས་ཀྱི་སྐྱིད་སྡུག་ལན་གསུམ་སྙོམས། ཆབ་སྲིད་ཆོས་ཀྱིས་བསྐྱངས་ཀྱང་
སྐུ་ཚེ་ཐུང་སྟེ་བཅུ་བདུན་པ་ལ་གཤེགས། དེ་ནས་གཅུང་ཁྲི་ལྡེའུ་བཙན་སད་ན་
ལེགས་ ཀྱིས་ ཀྱང་ རྒྱལ་སྲིད་ཆོས་བཞིན་དུ་བསྐྱངས། དེ་ནས་ དེའི་སྲས་ཁྲི་ལྡེ་
- 130 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གཙུག་བརྟན་རལ་པ་ཅན་དགུང་ལོ་བཅོ་བརྒྱད་ལོན་པ་ན་རྒྱལ་སྲིད་བཟུང་སྟེ་
བོད་འབངས་ཆོས་ཀྱིས་བསྐྱངས། འོད་ལྗང་རྡོའི་ལྷ་ཁང་ལ་རྒྱ་ཕིབས་ཕུབ། ཆོས་
རྒྱལ་ཁྲི་སྲོང་ལྡེའུ་བཙན་གྱི་མཛད་པ་བཟང་པོ་རྣམས་རྗེས་སུ་བསྐྱངས་ཏེ། བོད་
ཁམས་སུ་ཆོས་ཀྱི་སྲོལ་ཆེར་སྤེལ་བར་བཞེད་པ་ན། ལོ་པཎ་སྣ་ཚོགས་པས་སྐད་
དང་བརྡ་མི་འདྲ་བ་སྣ་ཚོགས་ཀྱིས་བོད་ཀྱི་སེམས་ཅན་རྣམས་ཀྱིས་ཆོས་བསླབ་
དཀའ་བར་གཟིགས་ནས་པཎྜི་ཏ་ཛི་ན་མི་ཏྲ་ལ་སོགས་པའི་མཁས་པ་ཁུངས་ཐུབ་
མང་པོ་དང་། ལོ་ཙཱ་པ་མཁས་པ་མང་པོ་བསགས་ནས་ཐེག་པ་ཆེ་ཆུང་གི་ཆོས་མང་
དུ་བསྒྱུར་ཅིང་། ཆོས་རྣམས་ཀྱི་མིང་དཀར་ཆག་ཏུ་བྲིས་ནས། སླན་ཆད་དེ་ཁོ་ན་
ལ་ཐོས་བསམ་བྱ་དགོས་ཚུལ་དང་། སྡེ་པ་རྣམས་ཀྱི་ནང་ནས་ཐམས་ཅད་ཡོད་
པར་སྨྲ་བའི་ལུགས་ལས་གཞན་དུ་བྱས་མེད་པས་མཁན་པོ་བོ་དྷི་སཏྲའི་རྗེས་སུ་
འབྲང་དགོས་ཚུལ་དང༌། སྔགས་ལ་སྙད་བཏགས་པའི་རྩིང་སྤྱོད་རྣམས་དགག་
ཕྱིར་གསང་སྔགས་ཀྱི་ཆོས་གང་བྱུང་དུ་བསྒྱུར་མི་ཆོག་པའི་བཀའ་བཅད་མཛད།
སྔར་བསྒྱུར་བའི་རྒྱལ་བའི་བཀའ་དྲི་མ་མེད་པ་རྣམས་སྐད་གསར་བཅད་ཀྱིས་
གཏན་ ལ་ ཕབ་ སྟེ། བོད་ འབངས་ ཐམས་ ཅད་ ཀྱིས་ གོ་ བདེ་ བར་ བཅོས། དགེ་
འདུན་གྱི་སྡེ་ལ་ཕུ་དུད་གཙོ་བོར་མཛད་དེ། རབ་ཏུ་བྱུང་བ་རེ་རེ་ལ་འབངས་མི་
ཁྱིམ་བདུན་ བདུན་ ཕུལ། དབུ་ ཐོད་ གདན་དུ་ བཏིང་། ཞབས་ སྤྱི་ བོར་ ལེན་ པ་
སོགས་བསྟན་པའི་རྩ་བ་ཚངས་པར་སྤྱོད་པ་ལ་གུས་པ་བླ་ལྷག་ཏུ་མཛད་དོ། །དེ་
ལྟར་ཆོས་རྒྱལ་ཁྲི་ལྡེ་གཙུག་བརྟན་རལ་པ་ཅན་བྱོན་པ་ཡན་ཆད་དེ་ལ་བསྟན་པ་སྔ་
དར་ ཞེས་ གྲགས་སོ། །དེས་ན་ཆོས་རྒྱལ་མེས་དཔོན་རྣམ་གསུམ་ དང་ ལོ་ པཎ་
སེམས་དཔའ་ཆེན་པོ་རྣམས་ཀྱིས་བོད་ཡུལ་གངས་ཅན་གྱི་ལྗོངས་འདིར་རྒྱལ་བའི་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསྟན་པའི་ནང་མཛོད་དམ་པའི་ཆོས་འདུལ་བ་གསར་དུ་འཛུགས་ཕྱིར་སྐུ་དང་
སྲོག་ལའང་མ་གཟིགས་པར་དཀའ་བ་བརྒྱ་ཕྲག་དུ་མས་བསྟན་པའི་རྩ་བ་དམ་
པའི་ཆོས་འདུལ་བ་དར་བར་མཛད་པའི་ཚུལ་དེ་དག་བསམས་ལ་ད་ལྟ་དམ་པའི་
ཆོས་འདུལ་བ་ལ་ཅི་དགར་བསླབ་ཏུ་ཡོད་པ་འདིའི་སྐབས་སུ་དོན་མེད་པའི་བྱ་བ་
དང་ཆོས་ལྟར་བཅོས་པའི་དབང་དུ་མི་གཏོང་བར་རྒྱལ་བ་དགྱེས་པའི་ཐབས་
མཆོག་ཏུ་གྱུར་པ་རྒྱལ་བ་རང་ཉིད་ཀྱིས་ཇི་ལྟར་བཅས་པའི་འདུལ་བའི་བསླབ་བྱ་
བསྲུང་བ་ལ་བརྩོན་པ་ལྷུར་ བྱའོ། །རྒྱལ་བའི་བསྟན་པའི་ནང་མཛོད་དམ་པའི་
ཆོས་འདུལ་བའི་བྱུང་ཚུལ་བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་
བྱེད་པའི་སྣང་བ་ཞེས་བྱ་བ་ལས་བོད་ཡུལ་དུ་བསྟན་པ་སྔ་དར་ལ་དམ་པའི་ཆོས་
འདུལ་བ་ཇི་ལྟར་དར་ཚུལ་བཤད་པའི་སྐབས་ཏེ་བཞི་པའོ།། །། །
གཉིས་པ་བསྟན་པ་ཕྱི་དར་ལ་དམ་པའི་ཆོས་འདུལ་བ་ཇི་ལྟར་དར་ཚུལ་
བཤད་པ་ནི། སྔར་བཤད་པ་དེ་ལྟར་ཆོས་རྒྱལ་ཁྲི་རལ་གྱིས་བོད་ཁམས་འདིར་
རྒྱལ་བའི་བསྟན་པ་ཆེས་ཆེར་དར་བར་མཛད་ཅིང་། ལྷག་པར་བསྟན་པའི་རྩ་བ་
དམ་པའི་ཆོས་འདུལ་བ་ལ་བཀུར་སྟི་དང་སྲི་ཞུ་བླ་ལྷག་ཏུ་མཛད་པ་ན་ནག་ཕྱོགས་
ལ་དགའ་བའི་སྡིག་བློན་རྣམས་ཀྱིས་མ་བཟོད་ནས་ཆོས་རྒྱལ་བཀྲོངས། ལྷ་སྲས་
གཙང་མ་སོགས་རབ་ཏུ་བྱུང་བ་རྣམས་ལ་གནོད་པ་ཆེར་བྱས། གླང་དར་མ་ལ་
ཆབ་སྲིད་གཏད། ཆོས་བློན་རྣམས་སྤྲུགས། སྡིག་བློན་རྣམས་ནང་མར་བསྐོས་པ་
ན། ལོ་པཎ་རྣམས་ཀྱི་ཆོས་ཀྱང་བསྒྱུར་འཕྲོ་ལུས། འོད་ལྗང་རྡོའི་ལྷ་ཁང་གི་རབ་
གནས་ཀྱང་མ་གྲུབ་པར་ལུས་སོ། །དེ་ནས་གླང་དར་མ་ནར་སོན་པ་ན། བདུད་
སྡིག་ཏོ་ཅན་གྱི་མཐུ་དང༌། གླང་དར་མའི་སྔོན་གྱི་སྨོན་ལམ་ལོག་པ་དུས་སུ་སྨིན་
- 132 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པ་དང་། སྐྱེ་འགྲོ་རྣམས་ཀྱི་བསོད་ནམས་དམན་པའི་མཐུས་གླང་དར་མའི་རྒྱལ་
སྲིད་བསྐྱངས་ནས་ལོ་ངོ་དྲུག་ལོན་པ་ན། བོད་ཀྱི་རབ་ཏུ་བྱུང་བ་ཀུན་ཕབ། བཙུན་
པའི་རྟགས་བོར་དུ་མ་འདོད་པ་ཀུན་མདའ་གཞུ་རྔ་གཤང་བསྐུར་ནས་རྔོན་པ་ལ་
བཏང་། མི་ཉན་པ་རྣམས་བསད་དོ། །ལྷ་ཤཱཀྱ་མུ་ནེ་བསྒུལ་མ་ནུས་པར་བྱེ་ཐེམས་
སུ་བཅུག་སྟེ་སྦས་སྒོ་བརྩིགས་ཏེ་ཞལ་ཞལ་བྱས་བསྟན་པ་བསྣུབ་པའི་རྐྱེན་དུ་ཆང་
འདི་ཉིད་ཆེ་བར་ཤེས་ནས། ཞལ་ཞལ་བྱས་པའི་ངོས་ལ་བཙུན་པ་ཆང་འཐུང་བའི་
རི་མོ་བྲིས་ཏེ་བཞག་གོ །དེ་ནས་ལྷ་ལུང་དཔལ་རྡོ་རྗེས་བསྟན་པ་ནུབ་པ་ཐུགས་
ཀྱིས་མ་བཟོད་ཅིང་། རྒྱལ་པོ་སྡིག་ཅན་ལ་སྙིང་རྗེ་ཆེར་བསྐྱེད་ནས་ལྕགས་ཀྱི་
མདའ་གཞུ་ཁྱེར་ཏེ། རྒྱལ་པོ་གླང་དར་མ་ལྷ་སའི་རྡོ་རིང་གི་མདུན་ན་ཡོད་པའི་
སྙིང་ལ་མདའ་བསྣུན་ཏེ་བསད་དོ། །དེ་ནས་ལྷ་ལུང་དཔལ་རྡོར་གྱིས་མངོན་པ་
ཀུན་བཏུས། འདུལ་བ་འོད་ལྡན། ཀརྨ་ཤ་ཏཾ་རྣམས་ཁྱེར་ཏེ་ཁམས་སུ་བྲོས་སོ། །
དེའི་ཚེ་པཎྜི་ཏ་རྣམས་ཀྱང་སྡིག་བློན་རྣམས་ཀྱིས་སྤྲུགས། ལོ་ཙཱ་བ་ཕལ་ཆེར་བྲོས།
འགའ་ཞིག་སྡིག་བློན་རྣམས་ཀྱིས་ཟིན་ནས་བསད་དེ། བོད་ཁམས་སུ་རབ་ཏུ་བྱུང་
བ་གཅིག་ཀྱང་མེད་པར་བསྟན་པ་བསྣུབས་ནས་ལོ་བདུན་ཅུའི་བར་བོད་མུན་གླིང་
དུ་གྱུར་ཅེས་སྔོན་གྱི་ཆོས་བྱུང་དག་ལས་འབྱུང་ངོ་། །དེ་ནས་ཡུམ་བརྟན་ལ་སོགས་
པའི་ རྒྱལ་ རབས་ཁ་ཤས་བྱུང་ཡང་རིང་པོར་མ་ཐོགས་པར་བོད་ཀྱི་ཆབ་སྲིད་
འཁྲུགས་ཏེ། ལུགས་རྣམ་པར་ཞིག་ཅིང་ཆོས་རྒྱལ་རྣམས་ནི་མངའ་རིས་སྟོད་དུ་
ཆགས་སོ། །བར་སྐབས་དེར་གླང་དར་གྱིས་བསྟན་པ་བསྣུབས་ནས་ལོ་བདུན་ཅུ་
ཙམ་གྱི་རིང་ལ་རབ་ཏུ་བྱུང་བ་གཅིག་ཀྱང་མེད་པར་བོད་མུན་པའི་གླིང་དུ་གྱུར་པ་
ན། སྟོན་པ་ཐུགས་རྗེ་ཅན་དེའི་ཐུགས་བསྐྱེད་དང་སྨོན་ལམ་གྱི་མཐུ་དང་སེམས་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཅན་སྤྱི་མཐུན་གྱི་བསོད་ནམས་ཀྱི་མཐུས་བྱང་ཕྱོགས་གངས་རིའི་ཁྲོད་འདིར་རྒྱལ་
བའི་བསྟན་པ་ཕྱི་དར་བྱུང་ཚུལ་ནི། གླང་དར་གྱིས་བསྟན་པ་བསྣུབས་པའི་དུས་སུ་
གཙང་རབ་གསལ་དང་། གཡོ་དགེ་འབྱུང་དང༌། དམར་ཤཱཀྱ་མུ་ནེ་གསུམ་དཔལ་
ཆེན་ཆུ་བོ་རི་ན་སྒོམ་བཞིན་ཡོད་པ་ན། བཙུན་པ་ཁྱི་ར་བྱེད་པ་མཐོང་སྟེ་གཏམ་
དྲིས་པས། རྒྱལ་པོས་བསྟན་པ་བསྣུབས་པར་ཤེས་ཏེ། འདུལ་བ་དྲེའུ་ཁལ་ཞིག་
བཀལ་ཏེ་མངའ་རིས་སྟོད་དུ་བྲིས། གར་ལོག་ནས་ལམ་ཐོན་ནས་ཧོར་ཡུལ་དུ་
ཕྱིན་ཏེ་སྐད་རིས་མི་གཅིག་པའི་སར་བསྟན་པ་དར་བར་བྱ་སྙམ་པ་ལ་དར་མ་ནུས་
ཏེ་མདོ་སྨད་ལྷོ་ངོས་ཀྱི་བེ་རོ་ཆ་ཚོ་ན་ཚུར་བྱོན་ཏེ། རྨ་ལུང་རྡོ་རྗེ་བྲག་ར་ཨན་ཆུང་
གནམ་རྫོང་དན་ཏིག་ཤེལ་གྱི་ཡང་དགོན་ན་སྒོམ་ཞིང་ཡོད་པ་ལས་རྨ་ཆུ་ཁའི་
ཕྱུགས་རྫིས་མཐོང་སྟེ། དགོང་ཀ་མི་འདུས་པ་རྣམས་ལ་སྨྲས་པ། ལས་དང་སྐལ་
པར་ལྡན་པ་མོས་པས་སྤྱོད་པའི་ས་པ་རྔ་མུ་གཟུ་གསལ་འབར་བྱ་བས་ལྟར་ཕྱིན་
པས། དད་ནས་རབ་ཏུ་འབྱུང་བར་ཞུས་པས་འདུལ་བའི་པོ་ཏི་གཏད་ནས་འདི་
ལྟོས་དད་ན་རབ་ཏུ་བྱུང་གསུངས། མུ་གཟུ་གསལ་འབར་གྱིས་བལྟས་པས་དད་དེ་
མཆི་ མ་ བྱུང་ ཞིང་ རབ་ ཏུ་ འབྱུང་ བར་ ཞུས། དེར་ གཙང་ གིས་ མཁན་ པོ་ བྱས།
གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས་སོ། །མཁན་སློབ་ལས་མིང་སྦྱར་
ཏེ། དགེ་བ་རབ་གསལ་དུ་བཏགས། ཕྱིས་ཐུགས་རབ་ཆེ་བས་དགོངས་པ་རབ་
གསལ་དུ་གྲགས། དེ་ནས་བསྙེན་རྫོགས་ཞུས་པས། དགེ་སློང་ལྔ་མ་ཚང་བས་མི་
འོང་གསུངས་པ་དང་། སྔར་ལྷ་ལུང་དཔལ་གྱི་རྡོ་རྗེ་དགེ་སློང་གསུམ་དང་བཅས་
ཀློང་ཐང་དུ་འདུག་པ་མཐོང་བས་བཙལ་ནས། དཔལ་གྱི་རྡོ་རྗེ་དང་མཇལ་ཏེ་ཞུས་
པས། ངས་རྒྱལ་པོ་བསད་པས་ཁ་སྐོང་མི་འོང་གིས་ངས་བཙལ་གྱི་གསུངས་ཏེ་
- 134 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
རྒྱའི་དགེ་སློང་གཉིས་བཙལ་ཏེ་བཏང་ངོ༌། །དེ་ནས་ སྔར་གྱི་མཁན་སློབ་ཀྱིས་
མཁན་སློབ་བྱས། སྨར་གྱིས་གསང་སྟོན་བྱས། རྒྱའི་དགེ་སློང་གཉིས་ཀྱིས་ཁ་སྐོང་
བྱས་ཏེ་ལྔའི་ཚོགས་ཀྱིས་བསྙེན་རྫོགས་བྱས་སོ། །དེ་ནས་བླ་ཆེན་དགོངས་པ་རབ་
གསལ་གྱིས་འདུལ་བ་ལུང་སྡེ་བཞི་ཐུགས་སུ་ཆུད་པར་མཛད། དབུ་ཚད་དང༌།
བྱམས་ཆོས་རྣམས་ལ་མཁས་པར་སྦྱངས། དེ་ནས་ཡུལ་ལྗོངས་སྣ་ཚོགས་སུ་བྱོན་
ཏེ། སངས་རྒྱས་ཀྱི་བསྟན་པ་འཛུགས་པར་བཞེད་པ་ན། དན་ཏིག་གི་ཡུལ་གྱི་མི་
མ་ཡིན་ཆེན་པོ་རྣམས་དད་པ་སྐྱེས་ཏེ་དན་ཏིག་གི་ཡུལ་དུ་སྤྱན་དྲངས། དེ་ནས་
གནས་དེར་དཀོན་མཆོག་ལ་མཆོད་པ་རྒྱ་ཆེན་པོ་དང༌། ཆོས་སྐྱོང་ལ་གཏོར་མ་རྒྱ་
ཆེན་པོ་སོགས་མང་དུ་མཛད་ནས། ཆོས་སྐྱོང་ལ་གསོལ་བ་བཏབ་པ། བསྟན་པ་
བསྲུང་བ་སྐྱོབ་པའི་སྤྱན་སྔ་རུ། །ཐུགས་དམ་བཞེས་པ་རྒྱལ་སྲས་པ་རྣམས་དང་། །
འཇིག་རྟེན་སྐྱོང་བ་རྫུ་འཕྲུལ་སྟོབས་ལྡན་པ། །སྐྱོབ་ལ་གུས་རྣམས་བདག་ལ་སྡོང་
གྲོགས་མཛོད། །ཅེས་གསོལ་བ་བཏབ། ལྷ་ཁང་དང་མཆོད་རྟེན་མང་དུ་བཞེངས།
དགེ་འདུན་གྱི་སྡེ་མང་དུ་སྤེལ་ཞིང་བཞུགས་པའི་ཚེ། དབུས་ནས་ཀླུ་མེས་ཚུལ་
ཁྲིམས་ཤེས་རབ། འབྲེང་ཡེ་ཤེས་ཡོན་ཏན། རག་ཤི་ཚུལ་ཁྲིམས་འབྱུང་གནས།
རྦ་ཚུལ་ཁྲིམས་བློ་གྲོས། སུམ་པ་ཡེ་ཤེས་བློ་དང་ལྔ། གཙང་ནས་འགུར་མོ་རབ་ཁ་
བ་ལོ་སྟོན་རྡོ་རྗེ་དབང་ཕྱུག །ཤབ་སྒོ་ལྔའི་ཚོང་བཙུན་ཤེས་རབ་སེང་གེ །མངའ་
རིས་པ་འོད་བརྒྱད་སྤུན་གཉིས། བོ་དོང་པ་ཨུ་པ་དེ་དཀར་བ་དང་ལྔ་སྟེ། མི་བཅུ་
འོངས་ནས་ བླ་ཆེན་ལ་བསྙེན་རྫོགས་ཀྱི་བཀའ་དྲིན་ཞུས་པ་ན། བླ་ཆེན་པོས་
མཁན་པོ་བྱས། གཙང་དང་གཡོས་ལས་སློབ་དང་གསང་སྟོན་བྱས། སྨར་དང་གྲྭ་
ཤང་གིས་ཁ་སྐོང་བྱས་ཏེ་ཐམས་ཅད་ཆིག་རྫོགས་བྱས་སོ། །དེ་ནས་མི་བཅུ་པོ་
- 135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
དེས་བླ་ཆེན་གྱི་དྲུང་དུ་འདུལ་བ་མཁས་པར་བསླབས། དེ་ནས་དབུས་གཙང་གི་
མི་བཅུ་པོ་དེས་དབུས་གཙང་དུ་སངས་རྒྱས་ཀྱི་བསྟན་པ་སྤེལ་བར་བྱ་བའི་ཕྱིར་
འོང་བར་ཆས་པ་ན་བླ་ཆེན་གྱི་ཞལ་ནས། ལོ་སྟོན་མཐུ་ཆེ་བས་བསྟན་སྲུང་གྱིས།
ཀླུ་མེས་བཙུན་པས་མཁན་པོ་ གྱིས། ཚོང་དགེ་བློ་རྣོ་བས་སྟོན་པ་ གྱིས། འབྲེང་
སྐོས་མཁས་པས་གནས་གཞི་ཟུངས། ཐམས་ཅད་ཀྱིས་རྒྱལ་བའི་བསྟན་པའི་གཙོ་
བོ་འདུལ་བ་ཅི་ནུས་སུ་སྤེལ་ཞིག་ཅེས་ཞལ་གདམས་མཛད། དེ་ནས་མི་བཅུ་པོ་
དེས་དབུས་གཙང་དུ་འབྱོན་པར་ཆས་པ་ན་ལོ་སྟོན་རྡོ་རྗེ་དབང་ཕྱུག་གིས་གཞན་
རྣམས་ལ་ཁྱེད་རྣམས་རེ་ཤིག་འདིར་བཞུགས་ཤིག །ངས་ཚོང་པ་འདི་རྣམས་དང་
འགྲོགས་ཏེ་དབུས་གཙང་དུ་ཕྱིན་ལ། བསྟན་པ་དར་བར་ནུས་མི་ནུས་བལྟས་ལ།
ནུས་ན་ང་སྡད་ཀྱིས་ཁྱེད་རྣམས་ཡར་བྱོན་མི་ནུས་ན་མར་ལོག་ལ་འོང་གི་གསུངས་
ནས། འདན་མའི་ཚོང་པ་དང་འགྲོགས་ཏེ་བྱོན་པས། ཚོང་པ་རྣམས་སུམ་འཕྲད་དུ་
ཚོང་བྱ་སྙམ་ནས་ལྡོག་པར་འདུག་པ་ལ། ཁྱེད་རྣམས་འདིར་ཚོང་མ་བྱེད་པར་
གཙང་དུ་སོང་ལ། འགུར་མོ་རབ་ཁ་བྱ་བ་ན་ལོ་ནད་གཙུག་ན་བྱ་བ་ཡོད་པས། དེ་
ལ་ཁྱོད་ཀྱི་བུ་རབ་ཏུ་བྱུང་ནས་དབུས་ན་ཡོད་གྱིས་ཤིག་བྱས་ཏེ་བཏང་བས། ཚོང་
ལེགས་པོ་བྱུང་བས། འགུར་མོ་རབ་ཁར་ཚོང་དུས་ཆགས། དུས་དེ་ནས་བཟུང་སྟེ་
དེང་སང་གི་བར་དུའང་ཡུལ་དེ་ལ་ཚོང་དུས་ཞེས་མིང་དུ་ཆགས་སོ། །དེ་ནས་ཀླུ་
མེས་ལ་སོགས་པ་གཞན་དགུ་པོའང་ཡར་བྱོན་ཏེ་ཐམས་ཅད་དབུས་སུ་བྱོན་པ་
དང༌། སྔོན་མཁས་བཙུན་རྣམས་ཀྱི་གདན་ས་ལྷ་ས་ཡིན་ཡང་། དེ་དུས་སྡིག་བློན་
མང་པོས་ཆོས་བྱེད་རྣམས་ལ་ཆད་པས་གཅོད་པའི་ས་ཡིན་པས། འགྲོ་མ་ནུས་
པར་བསམ་ཡས་སུ་བྱོན་ཏེ། ཀླུ་མེས་ཀྱིས་ཀ་ཆུ་བཟུང༌། རྦ་མཆེད་ཀྱིས་དབུ་ཚལ་
- 136 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དང་དབུ་རྩེ་བཟུང་། རག་ཤི་མཆེད་ཀྱིས་དགེ་རྒྱས་བཟུང་། འབྲེང་གིས་ཟངས་
ཁང་བཟུང་སྟེ་དགེ་འདུན་གྱི་སྡེ་བཙུགས། དེ་ནས་མཁས་པ་མི་བཅུ་པོ་དེས་གྲོས་
བྱས་ཏེ་རང་ཅག་རྣམས་ཀྱིས་དབུས་གཙང་གི་ལྗོངས་འདིར་རྒྱལ་བའི་བསྟན་པ་
སྤེལ་ཕྱིར་སོ་སོས་ཕྱོགས་ཕྱོགས་སུ་དགེ་འདུན་གྱི་སྡེ་བཙུགས་ཏེ་དམ་པའི་ཆོས་
འདུལ་བ་དར་བར་བྱའོ། །ཞེས་བགྲོས་ནས་ཀླུ་མེས་ཀྱིས་ལ་མོ་ཕྱག་དེའུ་བརྩིགས་
ཏེ་དགེ་འདུན་གྱི་སྡེ་མང་དུ་སྤེལ། འབྲེང་ཡེ་ཤེས་ཡོན་ཏན་གྱིས་ངན་ལམ་གྱི་སྤྱི་མོ་
བརྩིགས་ཏེ་དགེ་འདུན་གྱི་སྡེ་སྤེལ། རག་ཤི་ཚུལ་ཁྲིམས་འབྱུང་གནས་ཀྱིས་འཕྲེང་
གོང་གི་ལྷ་ཁང་བརྩིགས་ཏེ་དགེ་འདུན་གྱི་སྡེ་སྤེལ། ཆ་ཚུལ་ཁྲིམས་བློ་གྲོས་ཀྱིས་
ཡུངས་འགུར་བརྩིགས་ཏེ་དགེ་འདུན་གྱི་སྡེ་སྤེལ། སུམ་པ་ཡེ་ཤེས་བློ་གྲོས་ཀྱིས་
འབྲོས་ཐང་དུ་རྨི་རུ་བརྩིགས་ཏེ་དགེ་འདུན་གྱི་སྡེ་སྤེལ། དབུས་ཀྱི་མཁས་པ་མི་ལྔ་
པོ་དེ་དག་ལས་སློབ་མ་མང་དུ་འཕེལ་ཏེ་ ཕྱོགས་ཕྱོགས་སུ་དགེ་འདུན་གྱི་སྡེ་
བཙུགས་ནས་འདུལ་བ་དར་བར་མཛད། ཁྱད་པར་ཀླུ་མེས་ཆེན་པོ་ལ་སློབ་མ་
འདུལ་བ་རྒྱ་ཆེར་སྤེལ་ནུས་པ་གྲུ་མེར་ཚུལ་ཁྲིམས་འབྱུང་གནས། ཞང་སྣ་ནམ་རྡོ་
རྗེ་དབང་ཕྱུག །རྔོག་བྱང་ཆུབ་འབྱུང་གནས། ཀླན་ཡེ་ཤེས་ཤེས་རབ། གཟུས་རྡོ་
རྗེ་རྒྱལ་མཚན་སོགས་མང་དུ་བྱུང་སྟེ། དེ་ལ་གྲུ་མེར་ཚུལ་ཁྲིམས་འབྱུང་གནས་
ཀྱིས་སོ་ལ་ནག་ཐང་པོ་ཆེ་བརྩིགས་ཏེ་དགེ་འདུན་གྱི་སྡེ་སྤེལ། ཞང་སྣ་ནམ་རྡོ་རྗེ་
དབང་ཕྱུག་གིས་སྟོད་ལུང་ར་ཚག་དང་། འཕན་ཡུལ་དུ་རྒྱལ་ལྷ་ཁང་བརྩིགས་ཏེ་
དགེ་འདུན་གྱི་སྡེ་སྤེལ། རྔོག་བྱང་ཆུབ་འབྱུང་གནས་ཀྱིས་ཡེར་པར་གཙུག་ལག་
ཁང་བརྩིགས་ཏེ་དགེ་འདུན་གྱི་སྤེལ། ཀླན་ཡེ་ཤེས་ཤེས་རབ་ཀྱིས་རྒྱལ་གསང་
སྒང་དང༌། གླག་མདའ་ལྷ་ཁང་དང༌། མཚལ་ཆུང་རྣམས་བཟུང་ནས་དགེ་འདུན་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱི་སྡེ་སྤེལ། གཟུས་རྡོ་རྗེ་རྒྱལ་མཚན་གྱིས་ཀླུ་མེས་ཀྱི་གནས་གཞི་བསམ་ཡས་ཀ་
ཆུ་ དང་། ཡར་ ཀླུང་ བཙན་ ཐང་ དང་། རོལ་ རྐམ་ གསུམ་ བཟུང་ སྟེ་ འདུལ་ བའི་
བཤད་པ་རྒྱ་ཆེར་མཛད་དེ་བསྟན་པ་སྤེལ། གཟུས་རྡོ་རྗེ་རྒྱལ་མཚན་འདི་ལ་སྨད་
འདུལ་དང་སྟོད་འདུལ་གཉིས་ཀའི་བཤད་རྒྱུན་མངའ་སྟེ། སྨད་འདུལ་གྱི་འདུལ་
བའི་བཤད་རྒྱུན་ནི། པཎྜི་ཏ་ཛི་ན་མི་ཏྲ། ལོ་ཙཱ་བ་ཀླུའི་རྒྱལ་མཚན་དེས་གཡོ་སྨར་
གཙང་གསུམ་ལ། དེས་བླ་ཆེན་པོ་ལ། དེས་གྲུམ་ཡེ་ཤེས་རྒྱལ་མཚན་ལ། དེས་ཀླུ་
མེས་ཚུལ་ ཁྲིམས་ཤེས་རབ་ལ། དེས་གཟུས་རྡོ་རྗེ་རྒྱལ་མཚན་ལ་གནང་། སྟོད་
འདུལ་ གྱི་བཤད་རྒྱུན་ནི། པཎྜི་ཏ་ཛི་ན་དང་ དཱ་ན་ གཉིས་ ཀྱིས་ཤཱཀྱ་སེ་ན་ལ་
གནང་། དེས་དྷརྨ་པཱ་ལ་ལ་གནང༌། དེས་གྲུ་མེར་གྱི་མཁན་བུ་གྲྭ་ཕྱིའི་ཀླུབས་ལོ་ཙཱ་
དང༌། སྐྱོགས་ འདུལ་ འཛིན་ གཉིས་ ལ་ གནང་། འདུལ་ འཛིན་ དེ་ གཉིས་ ཀ་ལ་
གཟུས་རྡོ་རྗེ་རྒྱལ་མཚན་གྱིས་གསན། གཟུས་རྡོ་རྗེ་རྒྱལ་མཚན་ལ་སྣེ་པོ་གྲགས་
རྒྱལ་གྱིས་གསན། དེ་ལ་སོག་ཚུལ་ཁྲིམས་བླ་མས་གསན། དེ་ལ་རྒྱ་འདུལ་བ་
འཛིན་པ་དབང་ཕྱུག་ཚུལ་ཁྲིམས་ཀྱིས་གསན། ཡང་གཟུས་རྡོ་རྗེ་རྒྱལ་མཚན་ལ་
ཀ་ཆུ་བ་ཚུལ་ཁྲིམས་འབྱུང་གནས་ཀྱིས་གསན། དེ་ལ་མྱང་མཚམས་པ་རིན་ཆེན་
བླ་མས་གསན། དེ་ལ་རྒྱ་འདུལ་གྱིས་གསན། ཡང་གཟུས་རྡོ་རྗེ་རྒྱལ་མཚན་ལ་
འཛིམ་པ་ཤེས་རབ་འོད་ཀྱིས་གསན། དེ་ལ་ཀོ་ཁྱིམ་པ་ཡེ་ཤེས་བླ་མས་གསན།
དེ་ལ་རྒྱ་འདུལ་གྱིས་གསན་ཏེ། རྒྱ་འདུལ་ཆེན་པོ་འདིས་གཟུས་ཀྱི་སློབ་མ་མཁས་
པ་གསུམ་ལ་གཏུགས་ཏེ་སྟོད་འདུལ་སྨད་འདུལ་གཉིས་ཀའི་བཤད་སྲོལ་ཡོངས་
སུ་རྫོགས་པ་གསན་ནས་རྒྱ་ཆེར་སྤེལ་བར་མཛད་དེ། རྒྱ་འདུལ་བ་འཛིན་པ་ཆེན་
པོ་འདིའི་རྣམ་ཐར་དང་། འདི་ནས་འདུལ་བའི་བཤད་རྒྱུན་ཇི་ལྟར་འཕེལ་བའི་
- 138 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཚུལ་ནི་འོག་ཏུ་སྟོན་ནོ། །གཙང་གི་མཁས་པ་ལྔ་ལས། ལོ་སྟོན་རྡོ་རྗེ་དབང་ཕྱུག་
གིས་ཚོང་དུས་ཞེས་གྲགས་པ་འགུར་མོ་རབ་ཁར་རྒྱན་གོང་གི་གཙུག་ལས་ཁང་
བརྩིགས་ཏེ་དགེ་འདུན་གྱི་སྡེ་སྤེལ། ཚོང་བཙུན་ཤེས་རབ་སེང་གེས་བྱ་རྒྱུས་དང༌།
རྩིས་ཀྱི་ཡང་དབེན། རོང་ངུར་སྨྲིག་སོགས་བཟུང་ཞིང་གཞན་ཡང་གནས་གཞི་
མང་དུ་བཟུང་ནས་དམ་པའི་ཆོས་འདུལ་བ་རྒྱ་ཆེར་སྤེལ། བོ་དོང་བ་ཨུ་པ་དེ་
དཀར་གྱིས་བོ་དོང་བཟུང་ནས་དགེ་འདུན་གྱི་སྡེ་སྤེལ། མངའ་རིས་པ་འོད་བརྒྱད་
སྐུ་མཆེད་གཉིས་ཀྱིས་དགེ་འདུན་གྱི་སྡེ་བཙུགས་པའི་ལོ་རྒྱུས་མི་སྣང་ཡང་དམ་
པའི་ཆོས་འདུལ་བའི་བཅས་མཚམས་རྣམ་པར་དག་པ་སྐྱེ་བོ་ཀུན་གྱི་མིག་ལྟོས་སུ་
ཆེ་བ་ མཛད་ཅིང་། སྐལ་བ་དང་ ལྡན་ པ་ གཞན་མང་པོའང་འདུལ་བའི་བཅའ་
ཁྲིམས་རྣམ་པར་དག་པ་ལ་འགོད་པར་མཛད་དོ། །དེ་ལྟར་མཁས་པ་ལྔ་པོ་དེས་
གཙང་དུ་དགེ་འདུན་གྱི་སྡེ་སྤེལ་ཞིང་དམ་པའི་ཆོས་འདུལ་བ་དར་བར་མཛད་ལ།
ལྷག་པར་ལོ་སྟོན་རྡོ་རྗེ་དབང་ཕྱུག་དང་། ཚོང་བཙུན་ཤེས་རབ་སེང་གེ་གཉིས་
འཕྲིན་ལས་ཤིན་ཏུ་ཆེ་བ་བྱུང་སྟེ། ལོ་སྟོན་ལ་དམ་པའི་ཆོས་འདུལ་བ་སྤེལ་ནུས་
པའི་སློབ་མ་ཉི་ཤུ་རྩ་བཞི་བྱུང་སྟེ། རྒྱ་ཤཱཀྱ་གཞོན་ནུ། སྐྱོ་ཤེས་རབ་རྡོ་ རྗེ། སེ་
བཙུན་ཡེ་ཤེས་བརྩོན་འགྲུས། སྟག་ལོ་གཞོན་ནུ་བརྩོན་འགྲུས། ཤབ་བྱ་རུབ། ཨ་
མེས་ཞུ་གཅིག་མ། མདར་ཤཱཀྱ་ཡོན་ཏན། ལི་བློ་གྲོས་གཞོན་ནུ། གླག་བྱང་ཆུབ་
རྒྱལ་མཚན། འགའ་ཤེས་རབ་བླ་མ། རྔོག་ཤེས་རབ་འབྱུང་གནས། གླང་བཙུན་
བྱམས་པ། མགོ་བ་ཡེ་ཤེས་གཡུང་དྲུང༌། ལྕེ་བཙུན་ཤེས་རབ་འབྱུང་གནས། ཀྱི་
ཡེ་ཤེས་དབང་པོ། ལྕི་བཙུན་དཀར་པོ། གཡུང་སྟོན་འཛའ་དཀའ་རི་པ། ཤབ་རྩེ་
ཁྲི་སྟོན་བརྩོན་འགྲུས་འབར། སརྦ་བཙུན་ཆུང་། རྒྱ་སྟོན་ཨཱརྱ་དེ་བ། མཁན་བུ་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཞོན་ནུ་ཤཱཀྱ། མཁན་བུ་གཞོན་ནུ་འབྱུང་གནས། ཀྱི་བཙུན་དཔལ་གྱི་ཡེ་ཤེས་
རྣམས་སོ། །དེ་ལ་རྒྱ་སྟོན་ཤཱཀྱ་གཞོན་ནུས་ལ་སྟོད་མར་ལ་ཐང་བརྩིགས་ཏེ་དགེ་
འདུན་གྱི་སྡེ་སྤེལ་ཞིང་འདུལ་བ་དར་བར་མཛད། སྐྱོ་ཤེས་རབ་རྡོ་རྗེས་དོན་མོ་རི་
བ་བརྩིགས་ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། སེ་བཙུན་
ཡེ་ཤེས་བརྩོན་འགྲུས་ཀྱིས་གྲོམ་པ་རྒྱང་དུ་ཆོས་འཁོར་བཙུགས་ནས་འདུལ་བ་
དར་བར་མཛད། སྟག་ལོ་གཞོན་ནུ་བརྩོན་འགྲུས་ཀྱིས་སྟག་ལོ་ལྷ་ཁང་བརྩིགས་
ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ཤབ་བྱ་རུ་བས་གནས་
གཞི་རྙིང་པ་བཟུང་ནས་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ཨ་
མེས་ཞུ་གཅིག་མས་འཕྲང་དང་བྲག་དམར་གྱི་གནས་གཞི་བཟུང་ནས་དགེ་འདུན་
གྱི་སྡེ་སྤེལ་ཞིང་འདུལ་བ་དར་བར་མཛད། མདར་ཤཱཀྱ་ཡོན་ཏན་གྱིས་གཟུས་པོའི་
གནས་གཞི་བཟུང་ནས་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ལི་
བློ་གྲོས་གཞོན་ནུས་ཇོ་མོ་བརྩིགས་ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་
བར་མཛད། གླག་བྱང་ཆུབ་རྒྱལ་མཚན་གྱིས་ཆུ་མིག་བརྩིགས་ཏེ་དགེ་འདུན་གྱི་
སྡེ་ སྤེལ་ ཞིང་ འདུལ་ བ་ དར་ བར་ མཛད། འགའ་ ཤེས་ རབ་ བླ་ མས་ སྙེམས་
བརྩིགས་ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། རྔོག་ཤེས་རབ་
འབྱུང་གནས་ཀྱིས་སྤང་དཀར་ལྷ་ལུང་བརྩིགས་ཏེ་དགེ་འདུན་གྱི་སྡེ་སྤེལ་ཞིང་
འདུལ་བ་དར་བར་མཛད། གླང་བཙུན་བྱམས་པས་འུམ་ཕུག་བརྩིགས་ཏེ་དགེ་
འདུན་གྱི་སྡེ་སྤེལ་ཞིང་འདུལ་བ་དར་བར་མཛད། མགོ་བ་ཡེ་ཤེས་གཡུང་དྲུང་
གིས་སྦེ་ལྷ་ཁང་སོགས་བཟུང་སྟེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་
མཛད། ལྕེ་ བཙུན་ ཤེས་ རབ་ འབྱུང་ གནས་ ཀྱིས་ ཞ་ ལུའི་ གཙུག་ ལག་ ཁང་
- 140 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བརྩིགས་ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད་ཅིང་དེ་ལས་
ཕྱོགས་ཕྱོགས་སུ་དགེ་འདུན་གྱི་སྡེ་མང་དུ་འཕེལ་བས་ཞ་ལུ་བརྒྱ་སྐོར་ཞེས་གྲགས་
པ་ བྱུང་ ངོ༌། །ཀྱི་ ཡེ་ ཤེས་ དབང་ པོས་ ཤངས་ ཀྱི་ མཁར་ ལུང་ སོགས་ བརྩིགས་
ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ལྕེ་བཙུན་དཀར་པོས་
ཨང་ཡིག་བཟུང་ནས་ དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད།
གཡུང་སྟོན་འཛའ་ དཀའ་ རི་པས་ འོར་བཟུང་ནས་དགེ་འདུན་གྱི་སྡེ་སྤེལ་ཞིང་
འདུལ་བ་དར་བར་མཛད། ཤབ་རྩེས་ཤབ་ཀྱི་ལྷ་ཁང་བརྩིགས་ཏེ་དགེ་འདུན་གྱི་
སྡེ་སྤེལ་ཞིང་འདུལ་བ་དར་བར་མཛད། ཁྲི་སྟོན་བརྩོན་འགྲུས་མཁར་གྱིས་གཤོང་
སྣར་བཟུང་སྟེ་དགེ་འདུན་ གྱི་ སྡེ་ སྤེལ་ཞིང་འདུལ་བ་དར་བར་མཛད། སརྦད་
བཙུན་ཆུང་གིས་བྲང་ཆུང་བཟུང་སྟེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་
མཛད། རྒྱ་ སྟོན་ཨཱརྱ་དེ་བས་གུ་རུ་དུ་སྣ་བཟུང་སྟེ་དགེ་འདུན་གྱི་སྡེ་ སྤེལ་ཞིང་
འདུལ་བ་དར་བར་མཛད། མཁན་བུ་གཞོན་ནུ་ཤཱཀྱ་ཡིས་ས་ཕུག་བཟུང་སྟེ་དགེ་
འདུན་ གྱི་ སྡེ་ སྤེལ་ཞིང་འདུལ་བ་ དར་བར་མཛད། མཁན་བུ་ གཞོན་ནུ་འབྱུང་
གནས་ཀྱིས་རྒྱན་མཁར་ཐུར་ལྷ་བཟུང་སྟེ་དགེ་འདུན་གྱི་སྡེ་སྤེལ་ཞིང་འདུལ་བ་
དར་བར་མཛད། ཀྱི་བཙུན་དཔལ་གྱི་ཡེ་ཤེས་ཀྱིས་འབྲས་སྤུང་ཀུན་དགའ་ར་བ་
བཟུང་སྟེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད་དོ། །གཙང་གི་
མཁས་པ་ལྔའི་ནང་ཚན་ཚོང་བཙུན་ཤེས་རབ་སེང་གེ་ལ་སློབ་མ་འདུལ་བའི་
བསྟན་པ་རྒྱ་ཆེར་སྤེལ་ནུས་པ་མང་དུ་བྱུང་སྟེ། རྦ་བཙུན་བློ་གྲོས་ཡོན་ཏན། ར་བློ་
གྲོས་བཟང་པོ། ཚུལ་ཁྲིམས་སེང་གེ །རྒྱ་རྒྱལ་གུ་སེང་གེ །མར་པ་རྡོ་རྗེ་ཡེ་ཤེས།
ཞང་ཚེར་ཁྲོད་པ། རྦ་དགེ་མཐོང་སོགས་བྱུང་ངོ༌། །དེ་ལ་རྦ་བཙུན་གློ་གྲོས་ཡོན་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏན་གྱིས་ཚོང་བཙུན་ཤེས་རབ་སེང་གེའི་བཀའ་ལྟར་རྩིས་ཀྱི་ཡང་དབེན་བཟུང་
ནས་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ཆའི་མཁན་བུ་ཡོལ་
ཆོས་དབང་གིས་གནས་རྙིང་བཟུང་། ཡོལ་ཐོག་འདེབས་ཀྱིས་མྱང་སྟོད་ལྕང་ར་
བཟུང་དེ་དག་ལས་ཀྱང་ཕྱོགས་ཕྱོགས་སུ་དགེ་འདུན་གྱི་སྡེ་རྒྱ་ཆེར་འཕེལ་ཞིང་
འདུལ་བ་དར་བར་གྱུར་ཏོ། །ར་བློ་གྲོས་བཟང་པོས་ཚོང་བཙུན་གྱི་བཀའ་བཞིན་
ཉན་ཚོ་སོགས་བཟུང་ནས་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད།
ཚུལ་ཁྲིམས་སེང་གེས་ཚོང་བཙུན་གྱི་བཀའ་བཞིན་ངུར་སྨྲིག་བཟུང་ནས་དགེ་
འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ཚུལ་སེང་གི་སློབ་མ་བྲང་ཏི་
དར་མ་སྙིང་པོས་ཀྱང་ངུར་སྨིག་བཟུང་ནས་འདུལ་མངོན་གཉིས་ཀ་ལ་བཤད་པ་
རྒྱ་ཆེར་མཛད་ནས་བསྟན་པ་རྒྱ་ཆེར་དར་བར་མཛད། རྒྱ་རྒྱལ་གུ་སེང་གེས་ཚོང་
བཙུན་ གྱི་ བཀའ་ བཞིན་ སྟག་ ཚལ་ གྱི་ བྱ་ ཆོས་ མཁར་ པོ་ ཆེ་ བཟུང་། གྲ་ཐང་
བརྩིགས་ཏེ་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། མར་པ་རྡོ་རྗེ་
ཡེ་ཤེས་ཀྱིས་ཚོང་བཙུན་གྱི་བཀའ་བཞིན་མར་ཤུལ་གྱི་སྨོན་འགྲོ་བཟུང་ནས་དགེ་
འདུན་གྱི་སྡེ་སྤེལ་ཞིང་འདུལ་བ་དར་བར་མཛད། ཞང་ཚེར་ཁྲོད་པས་ཚོང་བཙུན་
གྱི་བཀའ་བཞིན་གསེར་གྱི་སྒོང་ ཕྲོག་བཟུང་། གནས་གཞི་གསར་དུ་གསེར་གྱི་
བྲག་ཤོད་བརྩིགས་ནས་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད། རྔ་
དགེ་མཐོང་གིས་ཚོང་བཙུན་གྱི་བཀའ་བཞིན་ར་སོག་ཚར་ལྷ་དང་། སྟག་ཚལ་
མཁར་པོ་ཆེ་བཟུང་ནས་དགེ་འདུན་གྱི་སྡེ་སྤེལ་ཞིང་འདུལ་བ་དར་བར་མཛད་
དོ། །དེ་ལྟར་གཙང་གི་མཁས་པ་ལྔ་པོ་དེ་དག་སོ་སོའི་མཁན་བུ་རྣམས་དང་བཅས་
པས་དགེ་འདུན་གྱི་སྡེ་མང་དུ་སྤེལ་ནས་དམ་པའི་ཆོས་འདུལ་བ་དར་བར་མཛད་
- 142 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཅིང་། ཀླུ་མེས་ཆེན་པོ་ལ་སོགས་པ་དབུས་གཙང་གི་མཁས་པ་མི་བཅུ་སློབ་བརྒྱུད་
དང་བཅས་པས་དབུས་གཙང་གི་སའི་ཆ་རྣམས་སུ་དགེ་འདུན་གྱི་སྡེ་མང་པོ་
བཙུགས་ཏེ་དམ་པའི་ཆོས་འདུལ་བ་ཆེས་ཆེར་དར་བར་མཛོད་དེ་མཁས་པ་མི་
བཅུས་མདོ་ཁམས་སུ་བྱོན་ནས་བླ་ཆེན་ལ་བསྙེན་རྫོགས་ཀྱི་སྡོམ་པ་བཞེས་ཤིང་
འདུལ་བ་ལུང་སྡེ་བཞི་ལ་མཁས་པར་སྦྱངས་ཏེ་དབུས་གཙང་དུ་བྱོན་ནས་དགེ་
འདུན་གྱི་སྡེ་མང་དུ་བཙུགས་ནས་དམ་པའི་ཆོས་འདུལ་བ་དར་བར་མཛད་པ་དེ་
ལ་སྨད་འདུལ་བ་ཞེས་སྔོན་གྱི་མཁས་པ་རྣམས་ལ་གཏམ་དུ་གྲགས་སོ། །དེ་ཡང་
བསྟན་པ་ཕྱི་དར་ལ་གངས་རིའི་ལྗོངས་འདིར་དམ་པའི་ཆོས་འདུལ་བ་དར་ཚུལ་
ལ་སྨད་འདུལ་བ་དང་སྟོང་འདུལ་བ་ཞེས་གཉིས་སུ་བྱུང་ཞིང་། བསྙེན་རྫོགས་
སྡོམ་པའི་མཁན་བརྒྱུད་ལ་བླ་ཆེན་བརྒྱུད་ པ་དང་། སྟོད་འདུལ་བའི་བརྒྱུད་པ་
དང༌། པཎ་ཆེན་བརྒྱུད་པ་གསུམ་བྱུང་ངོ༌། །སྨད་འདུལ་བའི་བྱུང་བ་ནི་སྔར་བརྗོད་
པ་ལྟར་ཡིན་ལ། སྟོད་འདུལ་བའི་བྱུང་ཚུལ་ནི། བཙན་པོ་འཁོར་རེས་རྒྱལ་སྲིད་
གཅུང་སྲོང་དེ་ལ་གཏན་ནས་རབ་ཏུ་བྱུང་སྟེ་མཚན་ཡེ་ཤེས་འོད་ཅེས་བཏགས།
ཆོས་རྒྱལ་ཡེ་ཤེས་འོད་ཀྱིས་སྔོན་གྱི་ཆོས་རྒྱལ་མེས་དཔོན་རྣམ་གསུམ་གྱི་མཛད་
པ་བཟང་པོ་རྗེས་སུ་སྐྱོང་ཕྱིར་བོད་ཁམས་འདིར་རྒྱལ་བའི་བསྟན་པ་ཆེས་ཆེར་
དར་བར་བཞེད་ནས་ རིན་ཆེན་བཟང་ པོ་ ལ་སོགས་ པ་ ཁྱེའུ་ཉི་ཤུ་རྩ་ གཅིག་
བརྫ་ངས་ནས། རྒྱལ་གར་དུ་ཆོས་སློབ་ཏུ་བཏང་བ་ལ། རིན་ཆེན་བཟང་པོ་དང་
ལེགས་པའི་ཤེས་རབ་མ་གཏོགས་པ་གཞན་རྣམས་ཤི་ནས་ཆོས་མ་ལོབས། རིན་
ཆེན་བཟང་ པོ་ སྔགས་མཚན་ཉིད་ཐམས་ཅད་ལ་མཁས་པར་གྱུར་ཏེ། པཎྜི་ཏ།
ཤཱནྡྷ་ཀ་ར་ཝ་རྨ་དང་། པདྨ་ཀ་ར་གུཔྟ་དང་། བུདྡྷ་ཤཱི་ཤཱན་དང་། བུདྡྷ་པཱ་ལ་དང་།
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀ་མ་ལ་གུཔྟ་ལ་སོགས་པ་སྤྱན་དྲངས་ཏེ། སྡེ་སྣོད་གསུམ་གྱི་བཀའ་དང་དགོངས་
འགྲེལ་རྒྱ་ཆེར་བསྒྱུར། པཎྜི་ཏ་དྷརྨཱ་པཱ་ལ་དང་པྲཛྙཱ་པཱ་ལ་སྤྱན་དྲངས་ཏེ། ཞང་ཞུང་
པ་ རྒྱལ་བའི་ཤེས་ རབ་ ཀྱིས་ སྡོམ་ པ་ བླངས་ ཤིང་། བལ་པོར་བྱོན་ནས་འདུལ་
འཛིན་སྦེ་ཏ་ཀ་ལ་འདུལ་བའི་ལག་ལེན་ཞུས། དེས་སློབ་མ་དཔལ་འབྱོར་དང་།
ཞིང་མོ་ཆེ་བ་བྱང་ཆུབ་སེང་གེ་སོགས་ལ་བརྒྱུད་དེ་འདུལ་བ་སྟོད་ལུགས་ཀྱི་བཤད་
པ་དར་བར་མཛད་དོ། །སྟོད་འདུལ་བའི་མཁན་བརྒྱུད་ནི། ཡང་དག་པར་རྫོགས་
པའི་སངས་རྒྱས་ནས་སྲས་སྒྲ་གཅན་འཛིན། དེ་ནས་རིམ་གྱིས་བརྒྱུད་དེ་པཎྜི་ཏ་
དྷརྨཱ་པཱ་ལ། ཞང་ཞུང་པ་རྒྱལ་བའི་ཤེས་རབ། དཔལ་འབྱོར་ཤེས་རབ། ཞིང་མོ་ཆེ་
བ་བྱང་ཆུབ་སེང་གེ་ནས་རིམ་གྱིས་བརྒྱུད་དེ། རྗེ་བཙུན་རེད་མདའ་པ། རྒྱལ་ཚབ་
དར་མ་རིན་ཆེན་ནས་བརྒྱུད་པ་ལ་སྟོད་འདུལ་ཞེས་གྲགས་སོ། །པཎ་ཆེན་བརྒྱུད་
པ་ནི་འོག་ཏུ་འཆད་དོ། །དེ་ལྟར་ཆོས་རྒྱལ་ཡེ་ཤེས་འོད་ཀྱིས་མངའ་རིས་སྟོད་དུ་
དགེ་འདུན་གྱི་སྡེ་མང་དུ་བཙུགས་ལོ་པཎ་མང་དུ་བསགས་ཏེ་སྡེ་སྣོད་གསུམ་གྱི་
བཀའ་དང་དགོངས་འགྲེལ་མང་དུ་བསྒྱུར། མཐོ་ལྡིང་གསེར་གྱི་ལྷ་ཁང་བཞེངས།
ཆོས་ལོག་རྣམས་སུན་ཕྱུང་། མདོ་སྔགས་ཀྱི་བཤད་པ་རྒྱ་ཆེར་གནང་ནས་སངས་
རྒྱས་ཀྱི་བསྟན་པ་ཕྱོགས་ཐམས་ཅད་དུ་ཆེས་ཆེར་འཕེལ་བར་མཛད་དོ། །དེའི་ཚེ་
བོད་དུ་དགེ་འདུན་གྱི་སྡེ་རྒྱ་ཆེར་འཕེལ་ཏེ། མཚན་ཉིད་ཀྱི་ཐེག་པ་ཤིན་ཏུ་དར་
ཡང་། རྒྱལ་བའི་བཀའ་སྡེ་སྣོད་གསུམ་མན་ངག་ཏུ་གོ་ནས་སྟན་ཐོག་གཅིག་ཏུ་
ཉམས་ལེན་དུ་ཁྱེར་ཤེས་པ་ཤིན་ཏུ་དཀོན་པར་གྱུར་ལ། ལྷག་པར་ཨཱ་ཙརྱ་ཤམ་
ཐབས་སྔོན་པོ་ཅན་ཞེས་བྱ་བ་ལ་སོགས་པར་གསེར་འཚོལ་ཕྱིར་ཟོག་གིས་ཆོས་
ལོག་བསྟན་ནས་བོད་རྣམས་བསླུ་བར་བྱེད་པ་མང་པོ་དང་། སྔགས་ལ་འཇུག་པ་
- 144 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ཡིན་ཟེར་ནས་རབ་ཏུ་བྱུང་བ་རྣམས་བསླབ་པ་འབེབས་པར་བྱེད་པ་སོགས་ཆོས་
ལོག་མང་དུ་དར་བ་ན། མངའ་རིས་ཆོས་རྒྱལ་ཡེ་ཤེས་འོད་དང་། བྱང་ཆུབ་འོད་
ཁུ་དབོན་རྣམས་ཐུགས་མ་བདེ་ནས་བོད་འབངས་ཀྱི་སེམས་ཅན་འདི་རྣམས་
བསོད་ནམས་རེ་ཆུང་། སྔོན་གྱི་ཆོས་རྒྱལ་གོང་མ་དེ་རྣམས་ཀྱིས་དཀའ་བ་དུ་མས་
སངས་རྒྱས་ཀྱི་བསྟན་པའི་སྲོལ་བཙུགས་ཀྱང་གླང་དར་མས་བསྟན་པ་བསྣུབས།
དེང་སང་སངས་རྒྱས་ཀྱི་བསྟན་པ་ཅུང་ཟད་འཕེལ་ཡང་རྩིང་སྤྱོད་ཅན་མང་པོས་
བསྟན་པའི་རྩ་བ་ཚངས་པར་སྤྱོད་པ་གནོད་པ་ཆེན་པོ་བྱས་པས་མདོ་སྔགས་
གཉིས་ཚ་གྲང་ལྟར་སོང་ནས་འདུག་པས། མདོ་སྔགས་གཉིས་གཅིག་གྲོགས་སུ་
གཅིག་འགྲོ་བ་བསྟན་པ་ཡོངས་སུ་རྫོགས་པ་བོད་ཁམས་འདིར་སྤེལ་ནུས་པ་ཞིག་
བྱུང་ན་ཅི་མ་རུང་སྙམ་དུ་ཐུགས་ལ་བརྣགས་ནས། རྒྱ་བརྩོན་སེང་དང་། ནག་ཚོ་
ཚུལ་ཁྲིམས་རྒྱལ་བ་གཉིས་རིམ་བཞིན་རྒྱ་གར་དུ་བརྫངས་ཏེ། རྒྱ་གར་འཕགས་
པའི་ཡུལ་གྱི་པཎྜི་ཏ་ཐམས་ཅད་ཀྱི་གཙུག་གི་ནོར་བུ་དཔལ་ལྷ་ཅིག་དི་པཾ་ཀ་ར་
དཀའ་བ་བརྒྱ་ཕྲག་དུ་མའི་སྒོ་ནས་བོད་ཡུལ་དུ་སྤྱན་འདྲེན་པར་མཛད་ཅིང་། བླ་
མ་རཱ་ཧུ་ལ་གུཔྟ་སོགས་རྒྱ་གར་གྲུབ་ཆེན་དུ་མས་ཀྱང་བོད་དུ་འབྱོན་དགོས་པར་
བསྐུལ་ཞིང་། ལྷག་པར་གངས་རིའི་མགོན་པོ་རྗེ་བཙུན་སྤྱན་རས་གཟིགས་དང་རྗེ་
བཙུན་སྒྲོལ་མ་གཉིས་ཀྱིས་ཡང་དང་ཡང་དུ་བོད་དུ་འབྱོན་པ་བསྐུལ་བ་ལ་བརྟེན་
ནས་རྒྱ་གར་ནས་ཕྱགས་བཏེག་སྟེ་བལ་ཡུལ་དུ་ཕེབས། དེར་ལོ་གཅིག་བཞུགས་
ནས་ཐང་བི་ཏ་རའི་གཙུག་ལག་ཁང་བཞེངས་ནས་དེར་དགེ་འདུན་གྱི་སྡེ་བཙུགས།
དེ་ནས་མངའ་རིས་སྟོད་དུ་ཕེབས་པ་ན་ལྷ་བླ་མ་བྱང་ཆུབ་འོད་ཀྱིས་སྔོན་གྱི་ཆོས་
རྒྱལ་རྣམས་ཀྱིས་བོད་འདིར་སངས་རྒྱས་ཀྱི་བསྟན་པ་བཙུགས་ཚུལ་དང་། བར་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
སྐབས་སུ་ནུབ་ཚུལ། དེང་སང་ཅུང་ཟད་འཕེལ་ཡང་རྩིང་སྤྱོད་སྣ་ཚོགས་དར་ཚུལ་
རྣམས་སྤྱན་ཆབ་དང་བཅས་ཤུགས་དྲག་པོས་ཞུས་ནས། ད་བོད་འདིར་སངས་
རྒྱས་ཀྱི་བསྟན་པ་ཡོངས་རྫོགས་ཚུགས་པ་ཞིག་དགོས་ཚུལ་དང་། མདོ་སྔགས་
གཉིས་གཅིག་གྲོགས་སུ་གཅིག་འགྲོ་བ་དང་། ཐབས་ཤེས་ཡ་བྲལ་དུ་མ་སོང་བ་
ཟུང་དུ་འབྲེལ་བ་དང་། མདོར་ན་བོད་ སྤྱི་ ལ་ ཕན་ པའི་ཆོས་ཤིག་དགོས་ཞེས་
གསོལ་བ་བཏབ་པ་ན། ཇོ་བོ་རྗེས་ཀྱང་གསུང་རབ་ཐམས་ཅད་གཅིག་ཏུ་བསྡུས་
པའི་ཉིང་ཁུ་སྐྱེས་བུ་གསུམ་གྱིས་ཉམས་སུ་བླང་བའི་རིམ་པ་མ་ཚང་བ་མེད་པར་
སྟོན་པ་བྱང་ཆུབ་ལམ་གྱི་སྒྲོན་མ་མཛད་ཅིང་། དེའི་མན་ངག་རྣམས་སྐལ་བ་དང་
ལྡན་པ་དག་ལ་རྒྱ་ཆེར་སྩལ་ཏེ། བོད་ཁམས་སུ་སངས་རྒྱས་ཀྱི་བསྟན་པ་དར་བར་
མཛད། དེའི་ནང་ནས་ཀྱང་བསྟན་པའི་རྩ་བ་སོ་སོར་ཐར་པ་ལ་གཅེས་སྤྲས་ཆེར་
མཛད་པས་ཚུལ་ཁྲིམས་རྣམ་པར་དག་པའི་དྲི་བསུང་ཕྱོགས་བརྒྱར་འཕྲོ་བ་ཇོ་བོ་
བཀའ་གདམས་པའི་རིང་ལུགས་དྲི་མ་མེད་པ་འཛིན་པས་བྱང་ཕྱོགས་ནོར་འཛིན་
གྱི་ཁྱོན་འདི་ཡོངས་སུ་གང་བར་མཛད་དེ་བཀའ་གདམས་སྐུ་མཆེད་གསུམ། གླང་
རི་ཐང་པ། ཤ་ར་བ། འཆད་ཁ་པ་སོགས་བཀའ་གདམས་ཀྱི་བསྟན་འཛིན་ཆེན་པོ་
རྣམ་ཐར་གཙང་མ་ཚུལ་ཁྲིམས་ཀྱི་དྲི་བསུང་འཕྲོ་བ། སྡེ་སྣོད་གསུམ་གྱི་ཆོས་སྒྲ་
སྒྲོག་པ། མདོ་སྔགས་ཀྱི་གསུང་རབ་མ་ལུས་པ་ལམ་གྱི་ལུས་གཅིག་ཏུ་དྲིལ་བ་
བྱང་ཆུབ་ལམ་གྱི་རིམ་པའི་ཉམས་ལེན་ལ་གཞོལ་བས་བྱང་ཕྱོགས་ནོར་འཛིན་གྱི་
ཁྱོན་འདི་ ཁྱབ་པར་གྱུར་ཏོ། །བཀའ་གདམས་གོང་མའི་སྐབས་དམ་པའི་ཆོས་
འདུལ་བ་ཆེས་ཆེར་དར་ཏེ་འདུལ་ཁྲིམས་རྣམ་དག་བསྲུང་བའི་དགེ་འདུན་བགྲང་
བ་ལས་འདས་པ་བྱོན་ཏེ་སྐུ་མཆེད་གསུམ་དང་། ཤ་ར་བ། འཆད་ཁ་པ་སོགས་
- 146 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
བྱོན་པའི་དུས་འདུལ་ཁྲིམས་རྣམ་དག་བསྲུང་བའི་དགེ་འདུན་མཐའ་ཡས་པ་བྱོན་
པ་སོ་སོའི་རྣམ་ཐར་དུ་གསལ་བ་ལྟར་དང༌། ཇོ་བོའི་སློབ་མ་རྔོག་ལེགས་པའི་
ཤེས་རབ་ཀྱིས་གསང་ཕུ་ནེའུ་ཐོག་བཏབ་སྟེ་དགེ་འདུན་གྱི་སྡེ་མང་དུ་སྤེལ། དེའི་
དབོན་ པོ་ རྔོག་བློ་ལྡན་ཤེས་ རབ་ ཀྱིས་རྒྱ་ གར་ དུ་ བྱོན་ ཏེ་ལོ་ཙཱ་ མཁས་ པར་
བསླབས་ནས་བོད་དུ་རྒྱལ་བའི་བཀའ་དང་དགོངས་འགྲེལ་མཐའ་ཡས་པ་བསྒྱུར་
ཏེ་གྲོ་ལུང་པ་ཆེན་པོར་རྔོག་ལོ་ཆེན་པོས་དམ་པའི་ཆོས་བསྒྱུར་བའི་གྲངས་བརྗོད་
པ་ན། དམ་ཆོས་བསྒྱུར་ལ་མངའ་བརྙེས་པ། །རྒྱལ་ཡུམ་གཉིས་དང་བསྟན་བཅོས་
གཞུང་། །འབུམ་ ཕྲག་ གཅིག་ དང༌ ཁྲི་ ཕྲག་ གསུམ། །སྟོང་ ཕྲག་ བདུན་ གྱི་ ལྷག་
བཅས་བསྒྱུར། །ཞེས་འབྱུང་སྟེ་བོད་ཡུལ་དུ་དམ་ཆོས་བསྒྱུར་བ་ལ་འདི་ཉིད་བཟང་
བར་བྱུང་བས་སྔོན་གྱི་མཁས་པ་རྣམས་ཀྱིས་བདག་ཉིད་ཆེན་པོ་འདི་ལ་ལོ་ཙཱ་བ་
ཆེན་པོ་ཞེས་བསྟོད་པ་མཛད་དོ། །ལོ་ཆེན་འདི་ལ་སློབ་མ་འདུལ་ཁྲིམས་ཚུལ་
བཞིན་དུ་བསྲུང་བ་ཁྲི་ཕྲག་མང་པོ་བྱུང་སྟེ་འདིའི་སློབ་མ་འདུལ་ཁྲིམས་བསྲུང་བ་
ལྷ་སར་ ཁྲི་དང་སུམ་སྟོང་བདུན་བརྒྱ། བསམ་ཡས་སུ་ཁྲི་དང་སུམ་སྟོང་། རྒྱང་
མཁར་དུ་ཉི་ཁྲི། ངན་ལམ་དུ་ཁྲི་ཚོ་གཅིག་རྣམས་བྱུང་བ་རྣམ་ཐར་ལས་བཤད་དོ།
ཁྱད་པར་དམ་པའི་ཆོས་འདུལ་བའི་བཤད་སྲོལ་བྱུང་ཚུལ་ནི། བཀའ་གདམས་སྐུ་
མཆེད་གསུམ་དང་དུས་མཚུངས་པར་རྒྱལ་བའི་བསྟན་པའི་ནང་མཛོད་འདུལ་བ་
སྤེལ་བ་ལ་ཐུགས་བསྐྱེད་དང་སྨོན་ལམ་གྱི་མཐུ་གྲུབ་པ་རྒྱ་འདུལ་འཛིན་ཆེན་པོ་
དབང་ཕྱུག་ཚུལ་ཁྲིམས་བྱོན་ཏེ། འདུལ་འཛིན་འདི་མྱང་སྟོད་རྒྱ་མ་རར་མེ་མོ་ཕག་
ལ་སྐུ་འཁྲུངས། ཆུང་ངུ་ནས་ཡབ་ཡུམ་གཉིས་འདས་པ་ཆོས་བྱ་བར་དགོངས་ཏེ།
གནས་གཞི་བྱ་རོག་ཚང་དུ་བྱོན་པས་བྱད་གཟུགས་ངན་པས་ངེད་ཀྱི་མི་འབྲུ་ལ་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
གནོད་ཟེར་ནས་འདུག་ཏུ་མ་བཅུག་པར་བསྐྲད། དེ་ནས་དགའ་བ་གདོང་དུ་བྱོན་
ནས་ཚོགས་པ་ལ་བསྐྲ་ཞིང་ན་བཟའ་མེད་པར་ས་དོང་བྲུས་པ་ཕུབ་མས་བཀངས་
བའི་ནང་དུ་ཞུགས་ཏེ་མདོ་རྩའི་གཞུང་ལ་ཀློག་དར་བྱས་ཏེ་བསླབས་པས་ཀློག་
ལོབས་པ་དང་གཞུང་ཟིན་པ་མཉམ་དུ་བྱུང་། དེ་ནས་རྒྱལ་བའི་བསྟན་པ་རབ་ཏུ་
བྱུང་བར་བཞེད་དེ། འདུལ་འཛིན་ཆེན་པོ་གཟུས་རྡོ་རྗེ་རྒྱལ་མཚན་གྱི་བུ་ཆེན་
བཞིའི་ཡ་གྱལ་ཀླན་ ཚུལ་ ཁྲིམས་ བྱང་ཆུབ་ཅེས་ཡོངས་སུ་ གྲགས་ པའི་འདུལ་
འཛིན་ཆེན་པོ་དེའི་ཞབས་དྲུང་དུ་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་།
མཚན་དབང་ཕྱུག་ཚུལ་ཁྲིམས་སུ་གསོལ། མཁན་པོ་དེ་ཉིད་དང༌། སྣེ་པོ་གྲགས་
པ་རྒྱལ་མཚན། སྦོ་ ཚུལ་ ཁྲིམས་འབྱུང་གནས་སོགས་གཟུགས་ཀྱི་བུ་ཆེན་དག་
དང་། གཙོ་བོར་ སོག་ ཚུལ་ ཁྲིམས་བླ་མ། མྱང་མཚམས་ པ་ རིན་ཆེན་བླ་མ། ཀོ་
ཁྱིམ་པ་ཡེ་ཤེས་བླ་མ་སྟེ་བླ་མ་གསུམ་དང་། གཞན་ཡང་དབུས་གཙང་གི་འདུལ་
བ་མཁས་ཟེར་བ་ཀུན་ལ་གཏུགས་ནས་དགུང་ལོ་སོ་བཞིའི་བར་དུ་འདུལ་བ་ལ་
སྦངས་པས་ལུང་སྡེ་བཞིའི་དགོངས་དོན་ཐམས་ཅད་ཐུགས་སུ་ཆུད། དགུང་ལོ་སོ་
ལྔ་ནས་བསྟན་པ་ལ་བྱ་བ་མཛད་དེ། བརྒྱད་ཅུ་རྩ་ལྔའི་བར་ལ་བཞུགས་གནས་ཀྱི་
མཐིལ་པ་རྣམས་དགའ་བ་གདོང་དུ་མཛད། མྱང་སྟོད་ཆུ་མིག་ལུང་གི་གནས་གཞི་
བཟུང་ནས་ཆོས་གཞི་མང་དུ་བཙུགས། འདུལ་བའི་བཤད་པ་རྒྱ་ཆེར་མཛད་ཅིང་
མདོ་རྩའི་ཊིཀྐ་ཡང་བརྩམས། ན་རིང་པ་སྐྱིད་སྟོན་ཆོས་གྲགས་ཀྱིས་གནས་འདིར་
རྒྱ་འདུལ་གྱི་ཞབས་ལ་གཏུགས། དེ་ནས་དགའ་གདོང་དུ་འདུལ་བ་ལ་འཆད་ཉན་
གཙོ་བོར་མཛད་པས་དགེ་བཤེས་དོལ་པ་ཡ་གད་པ་ཆེན་པོས་ཀྱང་དགའ་གདོང་
དུ་ཕེབས་ནས་རྒྱ་འདུལ་ཆེན་པོ་ལ་འདུལ་བ་གསན་ཞིང་འདུལ་བའི་ཕྱག་ལེན་
- 148 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
རྣམས་ཀྱང་མཐིལ་ཕྱིན་པ་བསླབས། མདོ་རྩ་ཐུགས་ནས་བཏོན་ཏེ་ཟུར་འཆད་པ་
ཡང་ མཛད་དོ། །བྱ་འདུལ་བ་འཛིན་པ་བརྩོན་འགྲུས་ འབར་ གྱིས་ ཀྱང་ དགའ་
གདོང་དུ་ཕེབས་ནས་རྒྱ་འདུལ་བསྟེན་ཏོ། །སྟེང་པ་ལོ་ཙཱ་བ་ཚུལ་ཁྲིམས་འབྱུང་
གནས་ཀྱིས་དགུང་ལོ་བཅོ་ལྔ་ལ་པ་རྣམ་དགའ་གདོང་དུ་རྒྱ་འདུལ་འཛིན་ཆེན་པོ་
ལས་རབ་ཏུ་བྱུང་། བཅུ་དགུ་པ་ལ་རྒྱས་མཁན་པོ་མཛད་ནས་མཁན་སློབ་གྲངས་
ཚང་བའི་དབུས་སུ་བསྙེན་པར་རྫོགས། དགའ་གདོང་བྱམས་པས་སྟེང་ལོ་ལ་ཁྱོད་
རྒྱ་གར་ལ་སོང་དང་བསྟན་པ་དང་འགྲོ་བ་ལ་ཕན་པ་ཆེན་པོ་འབྱུང་ངོ་ཞེས་གསུང་
བྱོན་པ་ལྟར་དཀའ་བ་བརྒྱ་ཕྲག་དུ་མ་དང་དུ་བླངས་ཏེ་རྒྱ་གར་ལ་ཕེབས། རྒྱ་གར་
ཤར་ནུབ་གུང་གསུམ་ཆུ་ལྟར་མྱུལ་ནས་མདོ་སྔགས་ཀྱི་གདམས་པ་སྤྱི་དང་། ཁྱད་
པར་རྒྱལ་བའི་བཀའ་འགྱུར་རོ་ཅོག་གི་ལུང་རྒྱུན་རྣམས་ལེན་པར་མཛད་ནས་བོད་
དུ་སྤེལ། ད་ལྟ་བཀའ་འགྱུར་གྱི་ལུང་རྒྱུན་བཞུགས་པ་སྟེང་ལོ་འདིའི་བཀའ་དྲིན་
ཡིན་ནོ། །ར་ལོས་ཀྱང་རྒྱ་འདུལ་འཛིན་ཆེན་པོ་འདི་ལ་འབུམ་གྱིས་སྣ་དྲངས་པའི་
འདུལ་བ་དང་། རྒྱ་ཕོགས་ཀྱི་ཆོས་འཁོར་བཙུགས། དགུང་ལོ་བརྒྱད་ཅུ་ནས་སྐུ་
བགྲེས་པས་ སོ་སོར་ཐར་པའི་མདོའམ། རྒྱ་ཆེར་འགྲེལ་ལམ། ཀ་རི་ཀ་ཐུན་རེ་
ཙམ་མ་གཏོགས་བཤད་པའི་རྐང་ཟུར་ཆོས་པ་རྣམས་ཀྱི་བཟུང་བ་ལོ་ལྔ་ཙམ་
མཛད། དགུང་ལོ་བརྒྱ་ཅུ་རྩ་ལྔ་པ་ལྕགས་མོ་ཕག་གི་ལོ་ཤངས་བྱི་གླིང་དུ་བྱོན་
ནས་ཞི་བའི་དབྱིངས་སུ་གཤེགས་སོ། །འདུལ་འཛིན་ཆེན་པོ་འདི་ནི་བདག་པས་
གཞན་གཅེས་པའི་ཐུགས་བསྐྱེད་རྒྱ་ཆེན་པོ་མངའ་བའི་སྟོབས་ཀྱིས་མཁས་བཙུན་
བཟང་གསུམ་གྱི་གྲགས་པས་ས་སྟེང་ཁྱབ་ཅིང་། བཤད་པ་ཡུན་རིང་བའི་སྟབས་
ཀྱིས་སློབ་མ་ཡོན་ཏན་གྱིས་བརྒྱན་པ་བསམ་གྱིས་མི་ཁྱབ་པ་བྱུང་སྟེ་སྔ་ཚར་གྱི་ཀ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་བཞི་དང་། གདུང་མ་བཅུར་གྲགས་པ་དང་། ངེས་པར་མདོ་རྩ་ལ་ཐུགས་བཤད་
ཐུབ་པ་སྟོང་ལྷག་ཙམ་བྱུང་ཞེས་གྲགས། བར་ཚར་ལ་སྐྱེ་བོ་ཚུལ་འཕགས། མྱང་
འདུལ་ འཛིན། ཕྱི་ཚར་ ལ་ བྲག་ དམར་ བ་ རྡོ་ རྗེ་ ཕུར་བུ་སོགས་བྱོན། དེ་ ལ་ རྒྱ་
འདུལ་འཛིན་ གྱི་སློབ་མ་ཀ་བ་བཞི་ནི་གཙང་ནས་ འདར་ འདུལ་འཛིན་དང༌།
མཐའ་བཞི་འདུལ་འཛིན་གཉིས། དབུས་ནས་ཇོ་གདན་ནག་པོ་དར་ཚུལ་དང༌།
རྨ་ཚོ་བྱང་ཆུབ་རྡོ་རྗེ་གཉིས་ཏེ་བཞིའོ། །གདུང་མ་བཅུ་ནི་སྣར་རྒྱ་ཚུལ་ཡོན། སྣར་
རྒྱ་རིན་ཚུལ། སྤྱི་ཐེར་བ་རིན་ཚུལ། ཁ་རུམས་སྟོན། འཛིན་པ་མེས་སྟོན། འཛིན་
པ་ཀློག་སྙིང་། ལྡོག་པ་ཡེ་ཤེས་གྲགས། མངའ་རིས་པ་དཔལ་འབྱོར་ཤེས་རབ།
གཉལ་པ་དར་མ་འོད་ཟེར། དྭགས་པོ་འདུལ་འཛིན་རྣམས་སོ། །ཀ་བ་བཞི་ལས་
འདར་ འདུལ་འཛིན་ གྱི་ཤབ། ལྕང་ ར། ར་ས། བོ་དོང་སོགས་ སུ་བཞུགས་ནས་
འདུལ་བའི་བཤད་པ་མཛད། མཐའ་བཞིས་མྱང་རོ་འམ་ཕུག་བཟུང་སྟེ་བཤད་པ་
མཛད་པས་སློབ་མ་ཆེ་བ་གཙང་དུ་རིན་སྐྱབས་སོགས་བྱུང་། ཇོ་གདན་ནག་པོ་
དར་ཚུལ་ནི། དགུང་ལོ་དྲུག་ཅུ་པ་ལ་རབ་ཏུ་བྱུང༌། ཀློག་ཡིག་བསླབས་ཏེ་སྦྱངས་
པས་སྡེ་སྣོད་གསུམ་དང༌། ཁྱད་པར་འདུལ་བ་ལ་མཁས་པར་གྱུར་ཏེ་ཡར་ཀླུང་
ཚར་རོང་དང་སུ་གུ་དོར་བཤད་པ་མཛད་པས་ཚར་རོང་པར་གྲགས། སློབ་མ་མང་
དུ་བྱུང་བའི་ཆེ་བ་ཤ་མི་སྨོན་ལམ་འོད་ཟེར་ནི་དང་པོར་རྒྱ་འདུལ་ལ་གཏུགས།
ཕྱིས་ཇོ་གདན་ནག་པོ་རྩ་བའི་བླ་མར་བཟུང་ནས་འདུལ་བ་ལ་སྦྱངས་པས་མཁས་
པར་གྱུར་ཏེ། ཡར་ཀླུང་དུ་བཤད་པ་མཛད་པས་བཤད་སྲོལ་ཟིན་པའི་སློབ་མ་
མང་དུ་ཡོད་པའི་ནང་ནས་གྲགས་ཆེ་བ་ཀླུབས་དཀར་ཚུལ་ཁྲིམས་གྲགས་དང་།
ཐག་མ་པ་ཀ་བ་དར་སེང་གཉིས་བྱུང་ངོ༌། །དང་པོ་ལ་སློབ་མ་སྣུབ་འདུལ་འཛིན་
- 150 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དང་། འདུལ་ འཛིན་ གྲ་ མི་ གཉིས་ བྱུང་། སྣུབ་ ཀྱིས་ཡར་སྟོད་དུ་ གཡའ་བཟང་
བཏབ་ནས་འདུལ་བའི་བཤད་པ་མཛད། འདུལ་འཛིན་གྲ་མི་ལ་སློབ་མ་རྒྱ་དུར་
དར་མ་ཡེ་ཤེས་བྱུང་། དེ་ལ་ཟངས་ཆེན་པ་དར་མ་བསོད་ནམས་ཀྱིས་གཏུགས་ཏེ་
འདུལ་བ་སྦྱངས་ཤིང་ཟངས་མོ་ཆེར་འདུལ་བ་བཤད་པས་ཚུལ་ཁྲིམས་ཀྱི་དྲི་ཞིམ་
པོས་ཟངས་མོ་ཆེའི་གླིང་ཁྱབ་པ་བྱུང་། དེ་ལ་དམ་པའི་ཆོས་འདུལ་བ་སྤེལ་བ་ལ་
སྨོན་ལམ་རླབས་པོ་ཆེའི་མཐུ་གྲུབ་པ་མཁན་ཆེན་མཚོ་སྣ་བ་ཤེས་རབ་བཟང་པོས་
འདུལ་བ་གསན། ཐུགས་ཉམས་སུ་བཞེས་ཤིང་སྐལ་བ་དང་ལྡན་པ་གཞན་ལའང་
རྒྱ་ཆེར་སྤེལ། འདུལ་བ་མདོའི་འགྲེལ་པ་ཉི་མའི་འོད་ཟེར་ཞེས་བྱ་བ་ཆོས་སྐྱོང་
མགོན་པོས་བསྐུལ་ནས་མཛད་ཅིང་། བསྟན་པ་འདི་ལ་འདུལ་བའི་བསྟན་བཅོས་
བཟང་བར་གྲགས་པ་བྱུང་སྟེ། དོན་གྱི་དབང་འདི་གཟིགས་ནས་རྗེ་བཙུན་ཙོང་ཁ་
པ་ཆེན་པོས་བདག་ཉིད་ཆེན་པོ་འདི་ལ་བསྟོད་པ་མཛད་པ་ན། འདུལ་བ་འབུམ་
སྡེའི་མངའ་བདག་མཚོ་སྣ་པ། །ཞེས་བསྔགས་སོ། །དེའི་སློབ་མ་མོན་གྲྭ་པ་ཚུལ་
ཁྲིམས་བཀྲ་ཤིས། དེའི་སློབ་མ་མཁན་ཆེན་ཆོས་སྐྱབས་བཟང་པོ་སྟེ་གྲྭ་སྐོར་དུ་
འདུལ་བའི་བཤད་པ་རྒྱ་ཆེར་བྱུང་ངོ༌། །ཤ་མིའི་སློབ་མ་ཀ་བ་དར་སེང་གིས་སྟོད་
ལུང་ཐག་མ་བཏབ་སྟེ་འདུལ་བའི་བཤད་པ་རྒྱ་ཆེར་མཛད་པས་སློབ་མ་གཙོ་ཆེ་བ་
དཔལ་ཆེན་རྡོར་གཞོན་དང་སངས་རྒྱས་དབོན་སྟོན་གཉིས་བྱོན། དཔལ་ཆེན་གྱི་
ཐག་མ་ཉིད་དུ་འདུལ་བའི་བཤད་པ་ཡུན་རིང་མཛད་པས་སློབ་མ་གཙོ་ཆེ་བ་རྣལ་
འབྱོར་བྱང་སེང་དང༌། སྦལ་ཏི་བརྩོན་འགྲུས་དབང་ཕྱུག་གཉིས་བྱོན། རྣལ་འབྱོར་
བྱང་སེང་གིས་འཕན་ཡུལ་དུ་དཔེའི་གྲོ་ས་དགོན་པ་བཏབ་ནས་འདུལ་བའི་བཤད་
པ་མཛད་པས་སློབ་མ་ཀ་བ་སྟོན་རྣམ་སོགས་འདུལ་འཛིན་མང་དུ་བྱོན། ཀ་བ་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྟོན་རྣམ་ གྱིས་ཕྱའི་ཕུར་ བྲག་ཚབ་དགོན་པ་བཏབ། དགོན་མ་བུ་གཉིས་ཀར་
འདུལ་བའི་བཤད་གྲྭ་ཡུན་རིང་བསྐྱངས་ཤིང་ཁྱད་པར་གྲོ་ས་དགོན་དུ་འདུལ་བ་
རྒྱ་ཆེར་བཤད་པས་སློབ་མ་འདུལ་འཛིན་མང་དུ་བྱུང་བའི་ནང་ནས་མཁས་པའི་
མཆོག་ཏུ་གྱུར་པ་དམར་སྟོན་དཔལ་ལྡན་རིན་ཆེན་དང་དམར་སྟོན་རྒྱ་མཚོ་རིན་
ཆེན་གཉིས་བྱུང་དམར་སྟོན་པ་ཁུ་དབོན་འདི་གཉིས་ཀྱིས་འདུལ་བའི་བཤད་པ་རྒྱ་
ཆེར་མཛད། དམར་སྟོན་པ་ཁུ་དབོན་གཉིས་ལ་རྗེ་དགེ་འདུན་གྲུབ་ཀྱིས་གཏུགས་
ནས་འདུལ་བ་ལ་མཁས་པར་སྦྱངས། དཔལ་ཆེན་རྡོར་གཞོན་གྱི་སློབ་མ་སྦལ་ཏི་
ཆེན་པོ་བརྩོན་འགྲུས་དབང་ཕྱུག་ནི་གཞུང་དུ་ས་མོ་བྱ་ལ་འཁྲུངས། དགེ་བའི་
བཤེས་གཉེན་རྒྱ་ཉ་མོ་ཀུ་རུ་བས་མཁན་པོ་དང༌། སྨར་ལུང་སྒང་པས་ལས་སློབ།
སྤངས་དགོངས་པས་གསང་སྟོན་མཛད་དེ་དགེ་འདུན་གྲངས་ཚང་བའི་དབུས་སུ་
བསྙེན་པར་རྫོགས། དེ་ནས་འདུལ་འཛིན་ཆེན་པོ་ཤ་མི་ལ་གཏུགས། དེ་ནས་བྱ་
འདུལ་གྱི་དྲུང་དུ་བྱོན་པ་ན། ཐག་མར་ཕྱིན་ན་ལེགས་པའི་ལུང་བསྟན་བྱུང་བ་
བཞིན་དེ་ཉིད་དུ་བྱོན། དགེ་བའི་བཤེས་གཉེན་ཀ་བ་དར་སེང་དང༌། དཔལ་ཆེན་
རྡོར་གཞོན་གཉིས་ལ་འདུལ་བ་གསན། དེའི་ནང་ནས་དཔལ་ཆེན་རྡོར་གཞོན་ལ་
གཙོ་བོར་གཏུགས་ཏེ་འདུལ་བ་མཐའ་དག་གསན། དགུང་ལོ་བཞི་བཅུ་པའི་དུས་
སུ་སྐྱོར་མོ་ལུང་གི་ཆོས་སྡེ་བཏབ་ནས་འདུལ་བའི་བཤད་སྲོལ་ཡུན་རི་དུ་བསྐྱངས་
པ་ལས་སྔ་ཕྱི་བར་གསུམ་གྱི་སློབ་མ་མང་དུ་བྱོན་པ་ནི། ངོར་རྗེ་སྟོན་པ། སངས་
རྒྱས་ སྒོམ་ པ། གླང་ ལུང་ པ། གྲུ་ སུ་ སྟོན་ བསོད། ཤུན་ ཕུན་ ཚོགས་ རྣམ་ རྒྱལ།
གཞུང་པ་ ཡེ་ གྲགས། དོགས་ པ་ བརྩོན་ སེང་། མཁན་ ཆེན་ དཔོན། མངའ་ རིས་
དགྲ་བཅོམ། དྭགས་པོ་སྟོན་གཞོན། སྣ་ར་ཆོས་ཡེས། ཞིག་པོ་ཤེས་རབ་སེང་གེ །
- 152 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
གཉལ་པ་གཞོན་ཡེས། ཡོལ་པ་དར་མ་བརྩོན་འགྲུས་སོགས་མང་དུ་བྱོན། དགུང་
ལོ་བདུན་ཅུ་རྩ་བརྒྱད་པ་ལ་སེམས་དཔའ་ཆེན་པོ་ལོ་རས་པ་བསྙེན་པར་རྫོགས་
པའི་མཁན་པོ་མཛད། སོ་ཐར་གྱི་མདོ་དང༌། མདོ་རྩ་བ། སུམ་བརྒྱ་པ་རྣམས་ལ་
ཊིཀྐ་མཛད། དགུང་ལོ་བརྒྱད་ཅུ་རྩ་བདུན་པ་ཤིང་མོ་ཕག་ལ་ཞི་བར་གཤེགས།
དེའི་རྗེས་སུ་མཁན་ཆེན་དབོན་སྟོན་པ་ཤིང་ཕག་དེ་ལ་གདན་སར་བྱོན། ལོ་བཅོ་
བརྒྱད་ཀྱི་རིང་འདུལ་བའི་བཤད་གྲྭ་བསྐྱངས་པས་སློབ་མ་ལྷ་རིན་ཆེན་རྒྱལ་པོ་
སོགས་འདུལ་བ་འཛིན་པ་མང་དུ་བྱོན། དེའི་རྗེས་སུ་དབོན་པོ་ཞིག་དགུང་ལོ་ལྔ་
བཅུ་རྩ་གཉིས་པ་ལ་གདན་སར་ཕེབས། བདུན་ཅུ་རྩ་གསུམ་གྱི་བར་བཞུགས་
ནས་འདུལ་བའི་བཤད་སྲོལ་རྒྱ་ཆེར་སྤེལ་བས་སློབ་མ་རྒྱ་འདུལ། གཙང་འདུལ།
ཡར་འདུལ། སྐྱོ་འདུལ་སོགས་མང་དུ་བྱོན། འགྲོ་མགོན་ཆོས་རྒྱལ་འཕགས་པས་
ཀྱང་འདི་ལ་ཀ་རི་ཀ་སོགས་གསན་ཏོ། །དེ་ནས་དབོན་གཞོན་ནུ་བརྩོན་འགྲུས་ནི་
མཁན་ཆེན་ཞིག་པོས་མཁན་པོ་མཛད་ནས་རབ་བྱུང་བསྙེན་རྫོགས་རྣམས་རིམ་
པར་བསྒྲུབས། མཁན་པོ་དབོན་དང་ཞིག་པོ་གཉིས་ལ་འདུལ་བ་གསན། རང་ལོ་
ཞེ་གཅིག་པ་ལ་གདན་སར་བྱོན། དགུང་ལོ་རེ་དགུའི་བར་གདན་ས་བསྐྱངས་ནས་
འདུལ་བའི་བཤད་པ་མཛད་པས་དབོན་བརྩོན་འགྲུས་འབྱུང་གནས་སོགས་བུ་
སློབ་མང་དུ་བྱུང་། དེའི་རྗེས་སུ་དབོན་བརྩོན་འགྲུས་འབྱུང་གནས་བྱོན་ཏེ་འདིས་
མཁན་ཆེན་ གཞོན་ནུ་ བརྩོན་ འགྲུས་ ལས་ རབ་ བྱུང་ བསྙེན་ རྫོགས་ རིམ་ པར་
བསྒྲུབས། རང་ལོ་སོ་བཞི་པར་གདན་སར་བྱོན། མདོ་རྩ་ལ་ཊིཀྐ་མཛད་ཅིང་ཆུ་
མིག་ཆོས་འཁོར་དུ་བཤད་པ་མཛད་པས་མཁས་པའི་གྲགས་པ་ཐོབ་ཅིང་ཐམས་
ཅད་མཁྱེན་པར་གྲགས། གདན་ས་ལོ་བཞི་བསྐྱངས་ནས་སོ་བདུན་ལ་གཤེགས།
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
འཇམ་དབྱངས་ཤཱཀ་གཞོན་སོགས་ སློབ་མ་མང་དུ་བྱུང་། དེའི་ རྗེས་སུ་དབོན་
འབྱུང་གནས་ རིན་ཆེན་ནི་མཁན་ཆེན་གཞོན་ནུ་བརྩོན་འགྲུས་ཀྱིས་མཁན་པོ་
མཛད་ནས་ རབ་ བྱུང་ བསྙེན་རྫོགས་བསྒྲུབས། མཁན་པོ་ ལ་ འདུལ་ བ་ གསན།
རང་ ལོ་ང་གཅིག་ པ་ ལ་ གདན་སར་ཕེབས། དགེ་ འདུན་ གྱི་ ཀུན་ དགའ་ ར་ བ་
བརྩིག་པ་དང་། གཞིས་བྱེས་ཀྱི་དགེ་འདུན་རྣམས་ཆོས་དང་ཟང་ཟིང་གཉིས་ཀྱིས་
བསྐྱངས། ང་བདུན་ པ་ ལ་ ཞི་བར་ གཤེགས། དེའི་ རྗེས་ སུ་དབོན་ བཟོད་ པ་ ནི་
མཁན་ཆེན་འབྱུང་གནས་ རིན་ཆེན་པས་མཁན་པོ་མཛད་དེ་ རབ་བྱུང་བསྙེན་
རྫོགས་རྣམས་རིམ་བཞིན་བསྒྲུབས། མཁན་པོ་ལས་འདུལ་བ་གསན། རང་ལོ་
ཉེར་དགུ་པ་ལ་གདན་སར་བྱོན། འདུལ་བའི་བཤད་གྲྭ་རྒྱ་ཆེར་བསྐྱངས། ཞེ་དགུ་
པ་ལ་ཞི་བར་གཤེགས། དེའི་རྗེས་སུ་དབོན་དབང་ཕྱུག་ཤེས་རབ་ནི་མཁན་ཆེན་
བརྩོན་ འགྲུས་ འབྱུང་ གནས་ ཀྱིས་ མཁན་ པོ་ མཛད་ ནས་ བསྙེན་ པར་ རྫོགས།
མཁན་ཆེན་དང་སློབ་དཔོན་རྟག་ལུང་པ་ལ་འདུལ་བ་གསན། དགུང་ལོ་ཉི་ཤུ་ནས་
ཞེ་གཉིས་ཀྱི་བར་ཟུར་ཆོས་པ་མཛད། ཞེ་གསུམ་ལ་གདན་སར་བྱོན། འདུལ་བའི་
ཊིཀྐ་མཛད་པའི་སྟེང་ནས་བཤད་པ་རྒྱ་ཆེར་མཛད་པས་རྒྱ་མ་སྤྱན་སྔ་བཀྲིས་རྒྱལ་
བ། སློབ་དཔོན་དར་དབང་ལ་སོགས་པའི་བུ་སློབ་མང་དུ་འདུས། ཆོས་ཟང་ཟིང་
གཉིས་ཀའི་སྒོ་ནས་གདན་ས་དར་རྒྱས་འདིའི་དུས་ཁོ་ན་ཆེ་བ་བྱུང་ཞེས་གྲགས།
དྲུག་ཅུ་རྩ་བརྒྱད་པ་ལ་དབོན་ཤེས་རབ་རྡོ་རྗེ་ལ་གདན་ས་གཏད་དེ་ཀུན་སྤངས་
མཛད། དོན་གཅིག་པ་ལ་ཞི་བར་གཤེགས། དེའི་རྗེས་སུ་དབོན་ཤེས་རབ་རྡོ་རྗེ་
ནི་མཁན་ཆེན་བཟོད་པ་ལས་རབ་ཏུ་བྱུང༌། མཁན་ཆེན་དབང་ཕྱུག་ཤེས་རབ་ལས་
བསྙེན་ པར་རྫོགས། ཞེ་གཉིས་ལ་གདན་སར་ བྱོན། ཞེ་དགུ་པ་ལ་ཀུན་ སྤངས་
- 154 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མཛད་དེ་སྒྲུབ་པ་ལ་རྩེ་གཅིག་ཏུ་བཞུགས། དེའི་རྗེས་སུ་དབོན་ཀུན་དགའ་འབྱུང་
གནས་ནི་མཁན་ཆེན་དབང་ཕྱུག་ཤེས་རབ་ལས་རབ་བྱུང་བསྙེན་རྫོགས་རིམ་
བཞིན་བསྒྲུབས། མཁན་པོ་ལས་འདུལ་བ་གསན། རང་ལོ་སོ་ལྔ་ པ་ལ་གདན་
སར་བྱོན། ཞེ་དྲུག་ལ་ཞི་བར་གཤེགས། དེའི་རྗེས་སུ་མཁན་ཆེན་ཤེས་རབ་རྡོ་
རྗེས་སླར་ཡང་སྐྱར་ནས་གདན་ས་མཛད། འདི་དུས་འབྲི་གུང་པའི་དམག་འཁྲུག་
གིས་གདན་ས་བཅོམ་དུ་ཉེ་བ་ན་ཐུགས་དམ་གྱི་སྟོབས་ཀྱིས་དགྲ་ཕྱོགས་ཀྱིས་མ་
ཚུགས་པར་གྲགས། དེ་ནས་དཀའ་བཞི་པ་བློ་གསལ་ལ་གདན་ས་གཏད་དེ་ཆོས་
སྟེང་དུ་བཞུགས། དགུང་ལོ་དོན་དགུ་པ་ལ་ཞི་བར་གཤེགས། མཁན་ཆེན་དཀའ་
བཞི་པ་བློ་གསལ་ནི་སྦལ་ཏེ་བསོད་ནམས་རྒྱལ་པོའི་སྲས་སུ་མེ་སྟག་ལ་འཁྲུངས།
མཁན་ཆེན་ཤེས་རབ་རྡོ་རྗེ་ལས་རབ་བྱུང་བསྙེན་རྫོགས་རྣམས་རིམ་བཞིན་ཞུས།
སློབ་དཔོན་བསོད་ནམས་ཚུལ་ཁྲིམས་ལ་འདུལ་བ་དང་མངོན་པ་སོགས་གསན།
སོ་གཉིས་པ་ལ་གོང་མ་ཏཱའི་སི་ཏུས་བདག་རྐྱེན་མཛད་ནས་གདན་སར་བསྐོས།
འདུལ་མཛོད་བྱམས་ཆོས་རྣམས་ལ་བཤད་པ་མཛད། ཐུགས་སྲས་ཀྱི་གཙོ་བོ་རྗེ་
རིན་ པོ་ཆེ། འདུལ་ འཛིན་ གྲགས་ པ་ རྒྱལ་ མཚན། རྒྱལ་ ཚབ་ རིན་ པོ་ཆེ། བྱང་
སེམས་ར་སྒྲེང་བ། མཁས་གྲུབ་ཆོས་རྗེ། མཁན་ཆེན་གཡག་པ། ཆོས་རྗེ་རོང་ཆེན་
པ། དམར་སྟོན་དཔལ་ལྡན་རིན་ཆེན། དམར་སྟོན་རྒྱ་མཚོ་རིན་ཆེན། དྭགས་པོ་
འོད་ཟེར་སེང་གེ །འཇམ་དབྱངས་ཆོས་རྗེ་བཀྲ་ཤིས་དཔལ་ལྡན། རྟོགས་ལྡན་ཡེ་
ཤེས་རྒྱལ་མཚན། དཀའ་བཞི་པ་ནགས་རིན། དབོན་དགོངས་གསལ་བ། དབོན་
ཆོས་སྐྱོང་བཟང་པོ། འཇམ་དཀར་བ་དཔལ་ལྡན་བཟང་པོ། འཐེལ་ཆུང་དཀའ་
བཞི་ པ་ དོན་ ཡོད་ རྒྱལ་ མཚན། སློབ་ དཔོན་ བརྩོན་ འགྲུས་ གྲགས། མཁས་ པ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བསམ་གཏན་འཕེལ་བ་སོགས་བསྟན་པ་ཡོངས་རྫོགས་ལ་མཁས་པའི་བུ་སློབ་
མཐའ་ཡས་པ་བྱོན། དགུང་ལོ་རེ་གཅིག་པ་ལ་དབོན་དགོངས་གསལ་ལ་གདན་
ས་ གཏད་དེ་ཟུར་བཞུགས་མཛད། གྱ་བཞི་ པ་ས་མོ་གླང་གི་ལོར་སྐུ་གཤེགས་
སོ། །དེ་ནས་ རྗེ་ ཐམས་ ཅད་ མཁྱེན་ པས་ སྦལ་ཏི་དགྲ་བཅོམ་པའི་འདུལ་བའི་
བཤད་སྲོལ་རྣམས་སྐྱོར་མོ་ལུང་གི་མཁན་པོ་དཀའ་བཞི་པ་བློ་གསལ་ལ་གསན་
ནས་རྒྱ་ཆེར་སྤེལ་བར་མཛད་དོ། །བླ་ཆེན་ རྒྱུད་ ཀྱི་བསྙེན་རྫོགས་ཀྱི་སྡོམ་པ་
གཅིག་ནས་གཅིག་ཏུ་བརྒྱུད་པའི་རྒྱུད་རིམ་ནི་ཡང་དག་པར་རྫོགས་པའི་སངས་
རྒྱས་ནས་མཁན་ཆེན་ཞི་བ་འཚོའི་བར་སྔར་བརྗོད་ཟིན་ལ། དེ་ནས་བོད་ཡུལ་དུ་
ཇི་ ལྟར་ བརྒྱུད་པ་ནི། མཁན་ཆེན་ཞི་བ་འཚོ། སྦ་རཏྟ། དམར་ཤཱཀྱ་མུ་ནི། ནམ་
མཁའ་ མཛོད། གཡོ་དགེ་འབྱུང་། བླ་ཆེན་དགོངས་ པ་ རབ་གསལ། སྤ་གོང་ ཡེ་
ཤེས་ གཡུང་ དྲུང༌། གྲུམ་ ཡེ་ཤེས་རྒྱལ་ མཚན། ཀླུ་མེས་ཚུལ་ ཁྲིམས་ཤེས་ རབ། །
གཟུས་རྡོ་རྗེ་རྒྱལ་མཚན། སྣ་པོ་གྲགས་པ་རྒྱལ་མཚན། འབྲེ་ཤེས་རབ་འབར། །
རྩིས་ པ་ གཞོན་ ནུ་ སེང་ གེ །གྲོ་ སྟོན་ བདུད་ རྩི་ གྲགས། མཆིམས་ ནམ་ མཁའ་
གྲགས། ཟེའུ་ གྲགས་ པ་ ཤེས་ རབ། མཆིམས་ བློ་ བཟང་ གྲགས། གྲོ་ སྟོན་ ཀུན་
དགའ་ རྒྱལ་ མཚན། སྤང་ སྟོན་ གྲུབ་ པ་ ཤེས་ རབ། ཐམས་ ཅད་ མཁྱེན་ པ་ དགེ་
འདུན་གྲུབ། འདུལ་འཛིན་བློ་གྲོས་སྦས་པ། པཎ་ཆེན་ཀུན་དགའ་བདེ་ལེགས།
ཐམས་ ཅད་ མཁྱེན་ པ་ དགེ་ འདུན་ རྒྱ་ མཚོ། ཞལ་ སྔ་ ནས་ དགེ་ ལེགས་ དཔལ་
བཟང་། ཐམས་ཅད་མཁྱེན་པ་བསོད་ནམས་རྒྱ་མཚོ། པཎ་ཆེན་དམ་ཆོས་ཡར་
འཕེལ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན། རྡོ་རྗེ་འཛིན་པ་དཀོན་
མཆོག་རྒྱལ་མཚན། རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས། དེའི་དྲུང་
- 156 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དུ་བདག་གིས་དགེ་ཚུལ་གྱི་སྡོམ་པ་ཞུས་ཤིང༌། རྗེ་བཙུན་བློ་བཟང་ཡེ་ཤེས་ཀྱི་
ཞབས་དྲུང་དུ་རྗེ་གྲུབ་པའི་དབང་ཕྱུག་བློ་བཟང་རྣམ་རྒྱལ་གྱིས་བསྙེན་རྫོགས་ཀྱི་
སྡོམ་པ་བཞེས། དོན་གྱི་སླད་དུ་མཚན་ནས་སྨོས་ཏེ་མཁན་པོ་རིན་པོ་ཆེ་རྗེ་བཙུན་
བློ་བཟང་རྣམ་རྒྱལ་གྱི་ཞབས་དྲུང་དུ་བདག་གིས་བསྙེན་རྫོགས་ཀྱི་སྡོམ་པ་ཐོབ་
བོ། །པཎ་ཆེན་རྒྱུད་པ་ཇི་ལྟར་བྱུང་ཚུལ་ནི། སྟོན་པ་ཡང་དག་པར་རྫོགས་པའི་
སངས་རྒྱས། ཤཱ་རིའི་བུ། སྲས་སྒྲ་གཅན་འཛིན། བྲམ་ཟེ་སྒྲ་གཅན་འཛིན། མགོན་
པོ་ཀླུ་སྒྲུབ། ཡོན་ཏན་བློ་གྲོས། རཏྣ་མི་ཏྲ། དྷརྨཱ་པཱ་ལ། གུ་ན་མ་ཏི། ཆོས་ཀྱི་ཕྲེང་
བ། ཞི་བའི་འབྱུང་གནས་སྦས་པ་ཁ་ཆེའི་པཎྜི་ཏ་ཆེན་པོ་ཤཱཀྱ་ཤིའི་བར་དུ་རིམ་
པར་བརྒྱུད། པཎ་ཆེན་འདི་ནི་རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་
ཆེའི་མཐུ་གྲུབ་པ། བོད་ཡུལ་དུ་དམ་པའི་ཆོས་འདུལ་བ་སྤེལ་བ་ལ་བཀའ་དྲིན་བླ་
ལྷག་ཏུ་ཆེ་བ་ཞིག་སྟེ། དེ་ཡང་པཎ་ཆེན་འདི་ནི་ནུབ་ཕྱོགས་ཁ་ཆེའི་ཡུལ་ཁྲི་བརྟན་
གྱི་གྲོང་ཁྱེར་པྲ་ཝ་རར་ཡབ་རྒྱ་མཚོར་འགྲོ་བའི་དེད་དཔོན་སེ་ཡ་དང་ཡུམ་སུ་བྷ་
ག་ཞེས་བྱ་བ་གཉིས་ཀྱི་སྲས་སུ་མེ་མོ་ལུག་གི་ལོ་ངོ་མཚར་བའི་ལྟས་དང་བཅས་སྐུ་
འཁྲུངས། མཚན་ཛ་ཤཱདྷ་རར་བཏགས། གཞོན་ནུ་ཉིད་ནས་ཆོས་ཀྱི་བག་ཆགས་
སད་པས་ཡོན་ཏན་འཚོལ་བས་ངོམས་མི་ཤེས་པ་སྒྲ་དང་སྙན་ངག་དང་བཟོ་དང་
གསོ་བ་དང་ གཏན་ཚིགས་རིག་པ་དང་ནང་ རིགས་པ་རྣམས་ལ་ལེགས་པར་
བསླབས་པས་ཕུལ་དུ་ཕྱིན་པར་མཁྱེན་ཏེ། སྨྲ་བ་ངན་པ་མཐའ་དག་ཕམ་པར་
མཛད་པས་མཁས་པའི་གྲགས་པས་ས་སྟེང་ཁྱབ་ཅིང་ཡུལ་དེའི་རྒྱལ་པོས་ཀྱང་
མཁས་པ་ཀུན་གྱི་གཙུག་རྒྱན་དུ་མངའ་གསོལ་ཞིང་ཅོད་པཎ་བཅིངས། དགུང་ལོ་
བཅུ་ནས་ཚངས་སྤྱོད་དགེ་བསྙེན་མཛད། དགུང་ལོ་ཉེར་གསུམ་པ་ས་མོ་སྦྲུལ་གྱི་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ལོ་ཁྱིམ་ནས་ཁྱིམ་མེད་པར་རྒྱལ་བའི་བསྟན་པ་ལ་རབ་ཏུ་བྱུང། གཞི་ཐམས་ཅད་
ཡོད་པར་སྨྲ་བའི་འདུལ་བ་ལ་སྦྱངས་ཏེ་དགེ་ཚུལ་གྱི་བཅས་མཚམས་མཐའ་དག་
མིག་གི་འབྲས་བུ་ལྟར་བསྲུང་བར་མཛད་ཅིང་ངེས་འབྱུང་ཤུགས་དྲག་པོས་ཉིན་
ཞག་རེའི་ནང་དུ་ཆོས་སྤྱོད་བཅུ་མ་ཆག་པར་མཛད་པ་དང༌། ནོར་རྫས་ཅི་བྱུང་ཡང་
བདག་ཏུ་མི་འཛིན་པ་དང་། གནོད་ལན་དུ་ ཕན་འདོགས་པ་དང༌། རྐྱེན་ངན་ཅི་
བྱུང་ཡང་ཐབས་གཞན་མི་འཚོལ་བར་བྱང་ཆུབ་ཀྱི་སེམས་དང་དབུ་མའི་ལྟ་བ་
གཉིས་ཀྱི་ལམ་དུ་འཁྱེར་བ་སྟེ་དམ་བཅའ་བཞི་མཛད་དོ། །དེ་ནས་སྒྲུབ་པ་རྩེ་
གཅིག་ཏུ་མཛད་ཅིང་བཞུགས་པ་ན་རྗེ་བཙུན་བྱམས་པ་མགོན་པོས་ཞལ་བསྟན་
ནས་རིགས་ཀྱི་བུ་ཁྱོད་ཤར་ཕྱོགས་སུ་སོང་བ་གཞུང་ལུགས་མཐའ་དག་ལ་སྦྱོངས་
ཤིག །བསྟན་པ་ལ་ཕན་ཆེ་བར་འགྱུར་རོ་ཞེས་ལུང་བསྟན་པ་ན་བྱམས་མགོན་གྱི་
བཀའ་ལྟར་ཁ་ཆེའི་ཤར་ཕྱོགས་འཕགས་དབུས་སུ་བྱོན་ཏེ་པཎྜི་ཏ་ཆེན་པོ་ཞི་བ་
འབྱུང་གནས་སྦས་པ་དང་། དབྱངས་སྙན་དང་བློ་གྲོས་སྲས་པ་སོགས་མཁས་པའི་
དབང་པོ་རྣམས་ཀྱི་ཞབས་ལ་གཏུགས་ཏེ་སྡེ་སྣོད་གསུམ་ལ་སྦྱངས་པ་མཐར་ཕྱིན་
པར་མཛད། དེའི་ཚེ་སྔོན་མཁས་མཆོག་དབྱིག་གཉེན་གྱིས་ཇི་ལྟར་མཛད་པ་ལྟར་
ཟངས་གཞོང་དུ་ཏིལ་མར་གྱིས་བཀངས་པའི་ནང་དུ་ཞུགས་ཏེ་རྒྱལ་བའི་བཀའ་
འབུམ་སྡེ་ཞག་དུ་མའི་བར་དུ་ཞལ་ཏོན་དུ་མཛད། སྡེ་སྣོད་གསུམ་གྱི་བརྗོད་བྱའི་
དོན་མཐའ་དག་བསྡུས་ཏེ་རྣམ་རྫོགས་སྦྱོར་བའི་སྐབས་ནས་འབྱུང་བ་ལྟར་ལམ་
གྱི་ལུས་ཡོངས་སུ་རྫོགས་པའི་ཉམས་ལེན་ལ་བརྩོན་པར་མཛད་པས་རྟོགས་པ་
མཆོག་བརྙེས་ཤིང་ལྷ་རྣམས་ཀྱིས་ཆོས་ཀྱི་སྒྲ་བསྒྲགས་པ་སོགས་ངོ་མཚར་བའི་
ལྟས་མང་དུ་གཟིགས། དགུང་ལོ་སུམ་ཅུ་ལ་བབ་པ་མེ་ཕོ་བྱི་བའི་ལོ་གནས་བརྟན་
- 158 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འདུལ་བ་འཛིན་པ་ཆེན་པོ་ཤནྟ་ག་ར་གུསྟ་ཞེས་པ་ཞི་བ་འབྱུང་གནས་སྦས་པས་
མཁན་པོ་དང་། སློབ་དཔོན་དཱ་ཤི་བ་ལ། གསང་སྟོན་དཱ་ན་ཀ་ར། ཁ་སྐོང་བའི་
དགེ་འདུན་བཅུ་དྲུག་བཅས་དགེ་འདུན་བཅོ་བརྒྱད་ ཀྱི་དབུས་སུ་བསླབ་གཞི་
ཡོངས་སུ་རྫོགས་པ་དགེ་སློང་གི་སྡོམ་པ་བཞེས། མཁན་སློབ་དགེ་འདུན་དང་
བཅས་པའི་སྤྱན་སྔར་ཇི་ལྟར་ཞལ་གྱིས་བཞེས་པ་ལྟར་ཁྲིམས་ཉིས་བརྒྱ་ལྔ་བཅུ་རྩ་
གསུམ་མིག་གི་འབྲས་བུ་ལྟར་བསྲུང་ཞིང་རྒྱལ་བའི་བསྟན་པ་ལ་བྱ་བ་ལྷག་པར་
མཛད་བཞེད་ནས་སྦྱངས་པའི་ཡོན་ཏན་བཅུ་གཉིས་ཀྱི་ནང་ནས་སྟན་གཅིག་པ་
དང་བསོད་སྙོམས་པའི་བརྟུལ་ཞུགས་བཞེས་ཏེ་སྐུ་ཚེ་རིལ་པོར་བཅས་མཚམས་དེ་
ལས་མི་འདའ་བར་མཛད་དོ། །ཚུལ་འདི་ལ་སྔོན་གྱི་མཁས་པ་རྣམས་ཀྱིས་ཁ་ཆེའི་
པཎ་ཆེན་བསོད་སྙོམས་པ་ཆེན་པོ་ཞེས་བསྔགས་སོ། །ཚུལ་ཁྲིམས་རྣམ་པར་དག་
པ་ལ་རྒྱལ་བ་རྣམས་ཀྱིས་བྱིན་གྱི་རློབ་པ་རྟེན་འབྲེལ་གྱི་ཆོས་ཉིད་ཡིན་པར་
གསུངས་པ་ལྟར་པཎ་ཆེན་འདི་ཡང་ཚུལ་ཁྲིམས་རྣམ་པར་དག་པ་བསྲུང་བར་
མཛད་ པའི་ མཐུས་ སངས་ རྒྱས་ དང༌ བྱང་ ཆུབ་ སེམས་ དཔའ་ མང་ པོའི་ ཞལ་
གཟིགས་ཤིང་དཀར་ཕྱོགས་ཀྱི་ལྷ་རྣམས་ཀྱིས་མཆོད་པ་སོགས་ངོ་མཚར་བའི་
རྣམ་ཐར་བསམ་གྱིས་མི་ཁྱབ་པ་མངའ་འོ། །པཎ་ཆེན་འདི་ལ་སྤྱིར་དཀར་ཕྱོགས་
ཀྱི་ལྷ་རྣམས་ཀྱིས་འདུད་ཅིང་། ལྷག་པར་ཁྲིམས་ལྡན་སྐྱོང་བའི་སྲུང་མ་རྒྱལ་པོ་
ཆེན་པོ་རྣམ་ཐོས་སྲས་འཁོར་དང་བཅས་པས་ལུས་དང་གྲིབ་མ་བཞིན་འགྲོགས་
ཏེ་བསྲུང་ཞིང་སྐྱོབ་པ་དང་མཆོད་པར་བྱེད་ལ། ལྷག་པར་རྣམ་ཐོས་སྲས་ཀྱི་འཁོར་
གནོད་སྦྱིན་གྱི་སྡེ་དཔོན་ཆེན་པོ་ལྔས་རྩེན་ནི་འདུལ་ཁྲིམས་ཚུལ་བཞིན་དུ་བསྲུང་
བ་རྣམས་ལ་བླ་ལྷག་ཏུ་དད་ཅིང་གུས་པར་བྱེད་པས་པཎ་ཆེན་བདག་ཉིད་ཆེན་པོ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདི་ལའང་ལྷག་པར་མཆོད་པར་བྱེད་དོ། ཁ་ཆེའི་ཡུལ་དུ་འབྱོར་ལྡན་དད་པ་ཅན་
ཞིག་གིས་པཎ་ཆེན་འདི་ལ་རྒྱུན་དུ་བསོད་སྙོམས་མཛད་པ་འོ་བརྒྱལ་བས་ངས་
གཏན་དུ་བསྙེན་བཀུར་བྱའོ་ཞེས་ཞུས་པ་ན། རྗེ་བཙུན་མ་སྒྲོལ་མས་ཞལ་དངོས་
སུ་བསྟན་ནས་རིགས་ཀྱི་བུ་ཁྱོད་སངས་རྒྱས་ཀྱི་བསྟན་པ་མི་འཛིན་ནམ་ཞེས་
གསུངས་པས། པཎ་ཆེན་འདིས་རྗེ་བཙུན་སྒྲོལ་མའི་བཀའ་ལྟར་གཏན་དུ་གཞན་
གྱིས་འཚོ་བ་སྦྱོར་བ་དང་དུ་མ་བཞེས་པར་བསོད་སྙོམས་ཁོ་ན་མཛད་དོ། །པཎ་
ཆེན་འདིས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་སྒྲུབ་པ་སྙིང་
པོར་མཛད་པའི་ཚེ་ རྗེ་བཙུན་བྱམས་པ་མགོན་པོས་ཞལ་བསྟན་ནས་གདམས་པ་
དང་རྗེས་སུ་བསྟན་པ་སྩལ་ཞིང་དབུགས་དབྱུང་བར་མཛད། མ་ག་དྷར་བཞུགས་
པའི་ཚེ་རྡོ་རྗེ་གདན་གྱི་བྱང་ཆུབ་ཆེན་པོས་སྤྲུལ་པ་སྣ་ཚོགས་བསྟན་ནས་བྱིན་གྱི་
རློབ་པར་མཛད། དེའི་ཚེ་མ་ག་དྷའི་རྒྱལ་པོས་སིངྒྷ་ལའི་གླིང་ན་དགྲ་བཅོམ་པ་
ཞིག་བཞུགས་ཡོད་པ་དེ་ལ་རྒྱུན་དུ་མཆོད་པ་བྱེད་པ་ལས། དེའི་ཚེ་དགྲ་བཅོམ་པ་
དེས་རྒྱལ་བའི་ཕོ་ཉ་པ་ལ་ཐག་རིང་པོ་འདིར་མཆོད་པ་སྐྱེལ་བ་བས་ཁྱེད་རང་གི་
ཡུལ་ན་མ་བྱོན་པའི་སངས་རྒྱས་གསུམ་པ་དེ་བཞིན་གཤེགས་པར་རབ་གསལ་དུ་
འགྱུར་བའི་སེམས་དཔའ་ཆེན་པོ་ཤཱཀྱ་ཤི་ཞེས་བྱ་བ་བཞུགས་པས་དེ་ལ་མཆོད་པ་
བྱས་ན་བསོད་ནམས་ཆེ་ཞེས་གསུངས་པ་དང༌། ཡང་པཎ་ཆེན་ཤཱཀྱ་ཤྲཱིའི་གཅུང་པོ་
ཞིག་གིས་སིངྒ་ལའི་གླིང་དུ་དགྲ་བཅོམ་པ་མཇལ་བར་ཕྱིན་པས་དགྲ་བཅོམ་པ་
དེས་སྔར་རྒྱལ་པོ་ལ་ཇི་ལྟར་གསུངས་པའི་ལོ་རྒྱུས་ཀྱང་གནང་བས། པཎ་ཆེན་
ཤཱཀྱ་ཤྲཱི་འདི་མ་འོངས་པ་ན་དེ་བཞིན་གཤེགས་པ་རབ་གསལ་རྒྱལ་པོར་འགྱུར་
བར་ཡོངས་སུ་གྲགས། དོན་འདི་ལ་ཁྲོ་ཕུ་ལོ་རྩྭ་བ་བྱམས་པ་དཔལ་གྱིས་ཀྱང་།
- 160 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
བྱ་རྐང་དྲང་སྲོང་ཨོ་རྒྱན་ཞིང་སྐྱོང་དང༌། །སིདྡྷ་གླིང་ནས་དགྲ་བཅོམ་གྱིས་བསྟན་
ལྟར། །མ་བྱོན་ སངས་རྒྱས་གསུམ་པར་ འཚང་རྒྱ་ཞིང་། །འདི་འོག་དགའ་ལྡན་
གཤེགས་ ལ་ ཕྱག་ འཚལ་ལོ། །ཞེས་བསྔགས་སོ། །དེ་ལྟར་ཡོན་ཏན་ གྱི་ གཏེར་
ཆེན་པོ་མངའ་བའི་བདག་ཉིད་ཆེན་པོ་པཎ་ཆེན་ཤཱཀྱ་ཤྲཱི་རྒྱ་གར་ཤར་ནུབ་ཁ་ཆེའི་
ཡུལ་སོགས་ན་དགེ་འདུན་སྟོང་ཕྲག་མང་པོ་ལ་ཆོས་སྟོན་ཞིང་བསྟན་པའི་བདག་
པོར་བཞུགས་པ་ན། བྱང་ཕྱོགས་སྐྱེ་འགྲོ་སྤྱི་མཐུན་གྱི་བསོད་ནམས་ཀྱི་མཐུས་
རྒྱལ་པོ་ཆེན་པོ་རྣམ་ཐོས་སྲས་ལ་སོགས་པ་དཀར་ཕྱོགས་ཀྱི་སྲུང་མ་རྣམས་ཀྱིས་
བོད་ཡུལ་དུ་བྱོན་ན་བསྟན་པ་ལ་ཕན་ཆེ་བས་འབྱོན་པར་བསྐུལ་ཞིང་། རྗེ་བཙུན་
སྒྲོལ་མ་ལ་སོགས་པ་ལྷག་པའི་ལྷ་རྣམས་ཀྱིས་ཀྱང་བསྐུལ་བ་དང་། ལྷག་པར་
དམ་ཆོས་འཛིན་པའི་སྨོན་ལམ་གྱི་མཐུ་གྲུབ་པ་ཁྲོ་ཕུ་ལོ་ཙཱ་བས་པཎ་ཆེན་ཤཱཀྱ་ཤྲཱི་
ལ་བོད་དུ་འབྱོན་དགོས་ཞེས་ཞུ་ཡིག་ཕུལ་བ་ན། སངས་རྒྱས་དོན་ཡོད་གྲུབ་པ་ལ་
ཕྱག་འཚལ་ལོ། །ཤཱཀྱའི་བསྟན་ལ་ཤཱཀྱའི་སྲས་བལྟམས་ཤཱཀྱའི་མཚན། །ལྔ་རིག་
གཙུག་ནོར་དྲི་མེད་བརྟུལ་ཞུགས་བརྟན་པོ་འཛིན། །ཐུགས་རྗེའི་བདག་ཉིད་ངོ་
མཚར་ཆོས་བཞིས་ཁྱད་འཕགས་གང༌། །པཎ་ཆེན་དམ་པས་བདག་སོགས་རྗེས་
འཛིན་སྐྱོང་གྱུར་ཅིག །རིང་ཞིག་དུས་ནས་ཁྱོད་ཀྱི་མཚན་ཙམ་ཐོས་པས་ཀྱང་། །
རབ་དད་ དགའ་སྐྱེས་ སྤུ་ལྡང་ མཆི་མ་འཁྲུག་འགྱུར་བ། །རིགས་ ལྡན་ བུ་ཞིག་
གངས་ཅན་ཁྲོད་ནས་ཉིན་མཚན་དུ། །ཐལ་སྦྱར་སྤྱིས་འདུད་གདུང་བས་གསོལ་
འདེབས་མཁྱེན་པར་མཛོད། མ་ག་དྷ་སོགས་རིག་འབྱུང་གནས་ནི་སྡིག་ཏོ་ཡི། །
དམག་ཚོགས་ཀྱིས་བཅོམ་ཨོ་རྒྱན་ཁ་ཆེ་བལ་ཡུལ་ཡང་། །ལོག་སྤྱོད་ཀྱིས་ཁེབས་
དེང་སང་བསྟན་སྲོག་ལེགས་གནས་ནི། །བོད་ཡུལ་འདིར་ཟད་སྐྱེས་ཆེན་བྱང་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕྱོགས་ ཞབས་ སྐྱོད་ ཞུ། །སེམས་ པ་ གཞན་ བཏང་ ཁྱོད་ ལ་ ཡིད་ བྱེད་ གཅིག་པུ་
ཡིས། །ཅིར་ཡང་མ་ཆགས་དཀའ་བ་དུ་མ་ཁྱད་བསད་ཅིང་། །འདོད་པའི་ཡུལ་
སྤངས་བཤུལ་རིང་བགྲོད་དཀའི་ལམ་ཞུགས་ཏེ། །ངལ་བརྒྱས་མཆིས་སོ་རེ་བ་མ་
ལུས་མཆིས་པར་མཛོད། །རྒྱལ་སྲས་ཁྱེད་ལ་དོན་འགྱུར་གདུལ་བྱ་རྗེས་འཛིན་
ལས། །གཞན་ལྟ་ཅི་མཆིས་ནུས་ཡོད་བཞིན་ཡང་བྱམས་པའི་ཕས། །བསད་སར་
བུ་ཁྲིད་ཅི་དགར་ཡལ་དོར་འདྲ་གྱུར་ན། །ཀྱེ་མ་ཁྱེད་ཐབས་ཐུགས་རྗེ་གང་ལགས་
བདག་ལ་གསུངས། །ཞེས་པའི་ཞུ་ཡི་སཾ་སྐྲ་ཏའི་སྐད་དུ་རྒྱའི་ཡི་གེར་བྲིས། གསེར་
གྱི་ཤེར་སྙིང་བོད་ཡིག་མ་གཅིག །མི་ཉག་གྷའི་དར་ཆེན་གྱི་ན་བཟའ་ཟུང་། ཇུ་
ཟབ་ཀྱི་བླ་བྲེ་བཟང་པོ་དང་བཅས་ཕུལ་བ་ཕྱག་ཏུ་འབྱོར་བ་ན་རྒྱལ་བའི་བསྟན་པ་
གསོ་བར་བཞེད་པའི་སྙིང་སྟོབས་དང༌། འགྲོ་ལ་བརྩེ་བའི་སྙིང་ རྗེས་ཆེས་ཆེར་
བསྐུལ་ནས་འབྱོན་པར་ཆས་པ་ན་དགེ་འདུན་སྟོང་ཕྲག་མང་པོས་འཕགས་ཡུལ་དུ་
བཞུགས་དགོས་པར་གསོལ་བ་ནན་གྱིས་བཏབ་ཀྱང་བསྟན་པ་ལ་བྱ་བ་མཛད་
བཞེད་པའི་ལྷག་བསམ་སྙིང་སྟོབས་ཀྱིས་བསྐུལ་ཏེ་ཁྲོ་ཕུ་ལོ་ཙཱ་བས་ཇི་ལྟར་གདན་
དྲངས་པ་ལྟར་རྒྱ་གར་བེ་ཌཱུརྱའི་ཚོང་དུས་ནས་གྲོ་མོ་རྒྱུད་བོད་དུ་ཕེབས། གཙང་ཆུ་
མིག་ཏུ་བསླེབས་པ་ན། ཁྲོ་ཕུ་ལོ་ཙཱ་བས་དགེ་འདུན་མང་པོ་མཆོད་པའི་བྱེ་བྲག་སྣ་
ཚོགས་པ་ཐོགས་ཏེ་བསུ་བ་དང་བཅས་ཤིང་ཕོ་བྱི་བའི་ལོ་ཁྲོ་ཕུར་གདན་དྲངས་ཏེ་
དགེ་འདུན་བརྒྱད་བརྒྱ་སྐོར་དང་ལྷན་ཅིག་དབྱར་གནས་མཛད། དབྱར་གནས་ཀྱི་
སྐབས་པཎ་ཆེན་གྱིས་བརྒྱད་སྟོང་པ་དང༌། སོ་ཐར་གྱི་མདོ་དང༌། མདོ་སྡེ་རྒྱན་
རྣམས་གསུངས་ཤིང་ཐམས་ཅད་འདུལ་བའི་བཅས་མཚམས་རྣམ་པར་དག་པ་ལ་
སྦྱོར་བར་མཛད། དེའི་ཚེ་ལྷོ་བྲག་པ་བྱང་ཆུབ་དཔལ་སོགས་ལ་བསྙེན་རྫོགས་ཀྱི་
- 162 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྡོམ་པ་གནང་། དེ་ནས་སྣར་གྱི་སྲས་མོ་ཆེར་ཕེབས། གནས་དེར་གདུལ་བྱ་མང་
པོ་ལ་ཤེར་ཕྱིན་དང་འདུལ་བ་མེ་ཏོག་ཕྲེང་རྒྱུད་སོགས་གསུངས། དེའི་ཚེ་པཎ་
ཆེན་གྱི་འབྲལ་སྤང་བརྒྱད་སྟོང་པའི་གླེགས་བམ་རྗེ་བཙུན་སྒྲོལ་མས་བསྣམས་
ནས་ཤར་ཕྱོགས་སུ་ཕེབས་པ་གཟིགས་པས་དབུས་སུ་འགྲོ་དགོས་པའི་རྟགས་སུ་
འདུག་གསུངས། གནས་དེར་ཤིང་མོ་གླང་ལོའི་དབྱར་གནས་མཛད། དགག་དབྱེ་
གྲུབ་ནས་མྱང་སྟོད་ཆུ་མིག་རིང་མོར་དགེ་འདུན་མང་པོས་སྤྱན་དྲངས་ཏེ་ཕེབས།
གནས་དེར་དབུ་མ་རིན་ཆེན་ཕྲེང་བ་སོགས་ཆོས་མང་དུ་གསུངས། དེ་ནས་ཞ་ལུ་
རྒྱན་གོང་དུ་ཕེབས། སྙེ་མོ་བ་རྡོ་རྗེ་དཔལ་བ་ལ་བསྙེན་རྫོགས་གནང་། དེ་ནས་
དབུས་སུ་ཕེབས་ཏེ་ལྷ་སར་ཇོ་ཤཱཀ་རྣམ་གཉིས་ལ་མཆོད་པ་རྒྱ་ཆེན་པོ་མཛད།
སྲིན་པོ་རིར་ཕེབས་ཏེ་མེ་ཕོ་སྟག་ལོའི་དབྱར་གནས་མཛད། གདུལ་བྱ་མང་པོ་ལ་
བྱམས་ ཆོས་ སྡེ་ལྔ། དབུ་ མ་ རིགས་ ཚོགས་ དྲུག་ སོགས་ ཆོས་ མཐའ་ ཡས་ པ་
གསུངས། མངོན་པ་ཀུན་ལས་བཏུས་ཀྱི་རྣམ་བཤད་སྒྱུར་བར་མཛད། དགག་དབྱེ་
གྲུབ་ནས་གཉལ་ཕྱོགས་སུ་ཕེབས་ནས་ཟངས་པོ་ཆེའི་དགེ་འདུན་རྣམས་ལ་ཐེག་
པ་ཆེན་པོའི་ལམ་གྱི་རིམ་པའི་ཁྲིད་གནང་། དེ་ནས་བསམ་ཡས་སུ་ཕེབས་ཏེ་ཕོ་
བྲང་ཞི་བ་འོད་ཀྱིས་སྦྱིན་བདག་མཛད་དེ་ཆོས་མང་དུ་གསུངས། དེར་རྒྱ་མ་དབོན་
སྟོན་ རིན་ཆེན་སྒང་པས་པཎ་ཆེན་མཇལ། དབོན་སྟོན་རིན་པོ་ཆེ་གདན་དྲངས་
ནས་རྒྱ་མ་རིན་ཆེན་སྒང་དུ་ཕེབས། དབོན་སྟོན་རིན་པོ་ཆེ་འདི་ལ་སིངྒ་ལའི་གླིང་
གི་དགྲ་བཅོམ་པས་མ་བྱོན་པའི་སངས་རྒྱས་སྐལ་ལྡན་ཤིང་རྟ་ཞེས་བྱ་བར་འགྱུར་
བར་ལུང་བསྟན་ཅིང་། མེ་ཏོག་པདྨ་གཅིག་དེ་ལ་ཕུལ་ཞེས་བསྐུར་བའང་དེ་དུས་
གནང་ཞིང་ཕན་ཚུན་དག་སྣང་ཤིན་ཏུ་ཆེ་བ་མཛད། དེ་ནས་སོལ་ནག་ཐང་པོ་ཆེར་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕེབས། ཆོས་མང་དུ་གསུངས་ཤིང་སྔོན་ཆད་རྒྱལ་བསྟན་ཇི་ཙམ་སོང་བའི་བསྟན་
རྩིས་ཀྱང་མཛད། པཎ་ཆེན་འདིས་དབྱར་གནས་མ་ཆག་པར་མཛད་པས་མེ་མོ་
ཡོས་ལོའི་དབྱར་གནས་དང་ས་ཕོ་འབྲུག་གི་དབྱར་གནས་གཉིས་སྔོན་གྱི་ཆོས་
བྱུང་དག་ལ་མི་འདྲ་བ་ཅི་རིགས་སྣང་ཡང་། ཡོས་ལོའི་དབྱར་གནས་ཐང་པོ་ཆེ་
དང༌། འབྲུག་ལོའི་དབྱར་གནས་གཉལ་གྱི་ཏེའུ་རར་མཛད་པ་འདྲ་ཞིང་། དེ་ནས་
ར་སྒྲེང་དུ་བྱོན་ཏེ་བཀའ་གདམས་ཀྱི་གནས་རྣམས་ལ་མཆོད་འབུལ་དང་སྨོན་ལམ་
མཛད། དེ་ནས་གཙང་ཕྱོགས་སུ་བྱོན་ཏེ་ཞ་ལུ་རྒྱན་གོང་དུ་རྗེ་བཙུན་ས་པཎ་ལ་
བསྙེན་རྫོགས་གནང་ཞིང་ཆོས་མང་དུ་གསུངས། དེ་ནས་དབུས་ཕྱོགས་སུ་ཕེབས་
ཏེ་རྒྱ་མ་རིན་ཆེན་སྒང་དུ་ཆོས་མང་དུ་གསུངས། ས་མོ་སྦྲུལ་ལོའི་དབྱར་གནས་
ཀྱང་གནས་དེར་མཛད། དེ་ནས་གཙང་ཕྱོགས་སུ་ཕེབས་ཏེ་ཤངས་ལུ་གུ་གདོང་དུ་
དོན་གཉེར་ཅན་མང་པོ་ལ་བསྙེན་རྫོགས་ཀྱི་སྡོམ་པ་གནང་ཞིང་ གནས་དེར་
ལྕགས་ཕོ་རྟ་ལོའི་དབྱར་གནས་མཛད། དགག་དབྱེ་ཐོན་ནས་གཙང་ཕྱོགས་ཀྱི་
གནས་མང་པོར་ཕེབས་ཤིང་སྐལ་པ་དང་ལྡན་པ་རྣམས་ལ་རང་རང་གི་བསམ་པ་
དང་མཐུན་པའི་ཆོས་མང་དུ་གནང་ཞིང་གཙོ་ཆེར་འདུལ་བའི་བསླབ་ཁྲིམས་རྣམ་
པར་དག་པ་ལ་འགོད་པར་མཛད། ལྕགས་མོ་ལུག་ལོའི་དབྱར་གནས་ཡིག་རྙིང་
འགའ་ཞིག་ཏུ་ས་སྐྱར་མཛད་པར་བཤད་དེ། ཇི་ལྟར་ཡང་གཙང་ཕྱོགས་སུ་མཛད།
དེ་ནས་ཁྲོ་ཕུའི་བྱམས་ཆེན་མྱུར་དུ་འགྲུབ་ཕྱིར་ཕྱག་ཏུ་ཡོ་བྱད་ཅི་བྱུང་བྱམས་ཆེན་
གྱི་སྐུ་བཞེང་བའི་ཆ་རྐྱེན་དུ་ཁྲོ་ཕུ་ལོ་ཙཱ་བ་ལ་གནང་སྟེ་ཆུ་ཕོ་སྤྲེའུའི་ལོ་བྱམས་ཆེན་
གྱི་སྐུ་ལེགས་པར་གྲུབ། ཟླ་བ་དྲུག་པའི་ཚེས་གསུམ་ནས་བཅུ་གསུམ་གྱི་བར་རབ་
ཏུ་གནས་པའི་ཆོ་ག་རྒྱས་པར་མཛད། གནས་དེར་ སྤྲེ་ལོའི་དབྱར་གནས་ཀྱང་
- 164 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མཛད། སྐལ་བ་དང་ལྡན་པ་དག་ལ་མདོ་སྔགས་ཀྱི་ཆོས་མཐའ་ཡས་པ་གསུངས།
ཁ་ཆེར་འབྱོན་པར་ཆས་པ་ན་དད་ལྡན་ཐམས་ཅད་ཀྱིས་བོད་དུ་བཞུགས་པར་
གསོལ་བ་བཏབ་ཀྱང་དེའི་ཚེ་རྒྱ་གར་དུ་བསྟན་པ་ཉམས་ཚབས་ཆེ་བ་ཡོད་པ་གསོ་
བར་བཞེད་པས་བོད་དུ་བཞུགས་པར་ཞལ་གྱིས་མ་བཞེས་པར་ཁ་ཆེར་ཕྱིན་པ་
དོན་ཆེ་གསུངས་ནས་ཕེབས། དེའི་ཚེ་ཁ་ཆེ་པཎ་ཆེན་གྱི་ཐུགས་སྲས་དམ་པ་བྱང་
ཆུབ་དཔལ་བ་དང་རྡོ་རྗེ་དཔལ་བ་གཉིས་ཀྱིས་པཎ་ཆེན་གྱི་ཞབས་འབྲིང་དུ་རྒྱ་
གར་དུ་འགྲོ་བར་ཞུས་པས་པཎ་ཆེན་གྱི་ཞལ་ནས་ཁྱེད་གཉིས་རྒྱ་གར་དུ་འགྲོ་བ་
ལས་བོད་དུ་སྡད་པ་དོན་ཆེ་བས་འདུལ་བའི་བཅས་མཚམས་རྣམ་པར་དག་པ་
སྲུངས། མ་ཐ་དགེ་སློང་བཞི་སྡེ་རེ་དང་མ་བྲལ་བར་གཞི་གསུམ་གྱི་ཕྱག་ལེན་མ་
ཉམས་པ་དང་སྟན་གཅིག་བརྟུལ་ཞུགས་མ་ཉམས་པར་གྱིས། འདུལ་བའི་བཅས་
མཚམས་ཚུལ་བཞིན་དུ་བསྲུང་བའི་དགེ་འདུན་གྱི་སྡེ་གང་འཕེལ་གྱིས་ཞེས་ཞལ་
ཏ་གནང་། གཉིས་ པོས་ ཀྱང་ པཎ་ ཆེན་ གྱི་ བཀའ་ བཞིན་ འདུལ་ བའི་ བཅས་
མཚམས་བསྲུང་བ་དགེ་སྦྱོར་གྱི་མཐིལ་དུ་བྱས། དམ་པའི་ཆོས་འདུལ་བ་ལ་ཚུལ་
བཞིན་དུ་སློབ་པའི་དགེ་འདུན་གྱི་སྡེ་གང་འཕེལ་བྱས་ཏེ་སྟན་གཅིག་གི་བརྟུལ་
ཞུགས་འཛིན་པའི་དགེ་སློང་གི་སྡེ་མང་དུ་འཕེལ་ཏེ་རིམ་གྱིས་ཚོགས་སྡེ་བཞིར་
གྲགས་པ་ཇོ་བོ་སྟན་གཅིག་པ་ཞེས་སྙན་པའི་གྲགས་པས་ཕྱོགས་ཀུན་ཏུ་ཁྱབ་པ་
བྱུང་། ཚོགས་སྡེ་བཞི་ནི། ཚོགས་དགེ་འདུན་སྒང་པ། ཚོགས་ཆེན་མོ་བ། ཚོགས་
བྱེ་རྫིངས་པ། ཆོས་ལུང་ཚོགས་པ་སྟེ་བཞིའོ། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་
ཆེན་པོས་ཀྱང་པཎ་ཆེན་ཤཱཀྱ་ཤྲཱི་ནས་བརྒྱུད་པའི་བསྙེན་རྫོགས་ཀྱི་སྡོམ་རྒྱུན་
ཚོགས་ཆེན་མོའི་མཁན་པོ་ཚུལ་ཁྲིམས་རིན་ཆེན་ལས་བཞེས་སོ། །དེ་ལྟར་པཎ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་ཤཱཀྱ་ཤྲིས་བོད་ཡུལ་དུ་རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་
བ་ཁ་བཤད་ཙམ་དུ་མ་ལུས་པར་ཕྱག་ལེན་ལ་བཏབ་པའི་སྲོལ་རྣམ་པར་དག་པ་
བཙུགས་ཏེ་བསྟན་པའི་བྱ་བ་རྒྱ་ཆེན་པོ་མཛད་ནས་མངའ་རིས་པུ་རང་དུ་ཕེབས་
ཏེ། པུར་རང་དུ་ཆུ་མོ་བྱང་ལོའི་དབྱར་གནས་མཛད་དོ། །དེ་ནས་ལ་དྭགས་བརྒྱུད་
དེ་ཁ་ཆེར་ཕེབས་ནས་རབ་ཏུ་བྱུང་བ་མང་དུ་བསྒྲུབས་ཏེ་དམ་པའི་ཆོས་འདུལ་བ་
ཆེས་ཆེར་སྤེལ་བར་མཛད། གཞན་ཡང་མདོ་སྔགས་ཀྱི་ཆོས་མང་དུ་གནང་སྟེ་
བསྟན་པ་ལ་བྱ་བ་རྒྱ་ཆེན་པོ་མཛད་ནས་དགུང་ལོ་གོ་དགུ་པ་ཤིང་མོ་བྱའི་ལོ་ངོ་
མཚར་བའི་ལྟས་བསམ་གྱིས་མི་ཁྱབ་པ་དང་བཅས་ཞིང་གཤེགས་ཏེ་དགའ་ལྡན་
དུ་ཕེབས་སོ། །པཎ་ཆེན་དེ་ནས་བསྙེན་རྫོགས་ཀྱི་སྡོམ་པ་རིམ་པར་བརྒྱུད་པ་ནི།
པཎ་ ཆེན་ ཤཱཀྱ་ཤྲཱི། བྱང་ ཆུབ་ དཔལ། བདེ་ བ་ དཔལ། མཁན་ ཆེན་ གྲགས་ པ་
གཞོན་ནུ། བུ་སྟོན་རིན་པོ་ཆེ། གྲགས་པ་རྒྱལ་མཚན། ཤེར་ འབྱུང་ བློ་གྲོས་ཡེ་
ཤེས་ གྲགས་ པ། བློ་ གྲོས་ ལེགས་ བཟང་། པཎ་ ཆེན་ དམ་ ཆོས་ ཡར་ འཕེལ།
ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན། རྡོ་རྗེ་འཛིན་པ་དཀོན་མཆོག་
རྒྱལ་མཚན། རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས། དོན་གྱི་སླད་དུ་
མཚན་ནས་སྨོས་ཏེ་མཁན་པོ་རིན་པོ་ཆེ་གྲུབ་དབང་བློ་བཟང་རྣམ་རྒྱལ་དཔལ་
བཟང་པོའི་ཞལ་སྔ་ནས། དེའི་ཞབས་དྲུང་དུ་བདག་གིས་བསྙེན་རྫོགས་ཀྱི་སྡོམ་
པ་ཐོབ་བོ། ཁ་ཆེ་པཎ་ཆེན་ཤཱཀྱ་ཤྲཱི་ནས་འདུལ་བའི་བཤད་སྲོལ་ཇི་ལྟར་བྱུང་ཚུལ་
ནི། ཁ་ཆེ་པཎ་ཆེན་གྱི་ཐུགས་སྲས་དམ་པ་ལོ་ཙཱ་བ་བྱམས་པ་དཔལ་གྱིས་ཁྲོ་ཕུར་
དགེ་འདུན་གྱི་སྡེ་བཙུགས་ཏེ་འདུལ་བའི་བཤད་སྲོལ་དར་བར་མཛད། ཁྲོ་ཕུ་པའི་
གདན་རབས་རིམ་པར་བརྒྱུད་པ་རྣམས་ཀྱིས་འདུལ་བའི་བཤད་སྲོལ་སྤེལ། ཁྱད་
- 166 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པར་ཁྲོ་ཕུའི་མཁས་པ་ཆེན་པོ་ཆོས་རྗེ་བུ་སྟོན་རིན་པོ་ཆེས་འདུལ་བ་ལུང་སྡེ་བཞི་
དང༌། ལུང་སྡེ་བཞིའི་བརྗོད་བྱ་ཕྱོགས་གཅིག་ཏུ་བསྡུས་པ་འདུལ་བ་མདོ་རྩ་བ་
དང་། དེའི་རྒྱ་ཆེར་འགྲེལ་ལ་སྦྱངས་ཏེ་མི་འཇིགས་པའི་སྤོབས་པ་བརྙེས་ནས་
འདུལ་བ་ལུང་སྡེ་བཞིའི་བརྗོད་བྱའི་དོན་ཕྱོགས་གཅིག་ཏུ་བསྡུས་པ་འདུལ་བ་
སྤྱིའི་རྣམ་པར་བཞག་པ་འདུལ་བ་རིན་པོ་ཆེའི་མཛེས་རྒྱན། འདུལ་བའི་མདོའི་
དོན་རྣམ་པར་འབྱེད་པ་འདུལ་བ་རྒྱ་མཚོའི་སྙིང་པོ་རབ་ཏུ་གསལ་བར་བྱེད་པ།
ལས་བརྒྱ་རྩ་གཅིག་གི་རྣམ་པར་བཤད་པ་ཆོ་གའི་གསལ་བྱེད། འདུལ་བའི་ལག་
ལེན་གྱི་ཆོ་ག་དྲི་མ་མེད་པའི་ཕྲེང་བ་ཞར་བྱུང་ཁྱིམ་པ་ལ་ཕན་གདགས་པའི་ཆོ་ག་
དང་བཅས་པ། དུས་གོའི་ལྷན་ཐབས། དགེ་སློང་མའི་རྣམ་པར་འབྱེད་པའི་དོན་
གསལ་བར་བྱེད་པ་སྙིང་པོ་གསལ་བ། འདུལ་བ་མདོའི་བཤད་ཐབས་ཀྱི་ཡན་
ལག་གླེང་གཞི་དང་རྟོགས་བརྗོད་དང་དེ་ལྟ་བུ་བྱུང་བ་དང་སྐྱེས་པའི་རབས་རྣམས་
ཅི་རིགས་པའི་སྙིང་པོ་བསྡུས་ཏེ་བསྟན་པ་ཞེས་བྱ་བ་གླེང་འབུམ་ཆེན་མོར་གྲགས་
པ། དགེ་སློང་མའི་རྣམ་འབྱེད་ནས་འབྱུང་བའི་གླེང་གཞི་མདོར་བསྡུས་སུ་བཀོད་
པ། སྟོན་པ་བཅོམ་ལྡན་འདས་ཤཱཀྱ་ཐུབ་པའི་རྣམ་པར་ཐར་པ་འདུལ་བ་ལུང་ལས་
འབྱུང་བ་བསྡུས་པ་དད་ཅིང་དགའ་བ་བསྐྱེད་བྱེད་ཅེས་བྱ་བ། རྒྱལ་བའི་བསྟན་པ་
སྤྱིའི་བྱུང་ཚུལ་དང་ཁྱད་པར་རྒྱ་བོད་གཉིས་སུ་དམ་པའི་ཆོས་འདུལ་བ་ཇི་ལྟར་
དར་ཚུལ་གྱི་ཆོས་བྱུང་ཆེན་མོ་རྣམས་མཛད་དེ་གངས་ཅན་པ་རྣམས་ལ་བཀའ་དྲིན་
མཚུངས་མེད་དུ་མཛད་དོ། །ཡང་པཎ་ཆེན་ཤཱཀྱ་ཤྲཱིའི་འཕྲིན་ལས་ཀྱི་རྒྱུན་ལས་
གངས་ཅན་དུ་དགེ་འདུན་ཀྱི་སྡེ་འཕེལ་ཚུལ་ནི། པཎ་ཆེན་དབུས་སུ་ཕེབས་དུས་ཆུ་
ཤུལ་ སྤྲོག་མ་དགོན་དུ་བསྒྲུབ་བྱ་བཅུ་གཅིག་བསྙེན་པར་རྫོགས། གཞན་ཡང་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽ །
དབུས་གཙང་གི་གནས་མང་པོར་ཁ་ཆེ་པཎ་ཆེན་གྱིས་སྐལ་བ་དང་ལྡན་པ་མང་པོ་
བསྙེན་རྫོགས་གནང་ཞིང་། དེ་དག་སོ་སོ་ནས་བརྒྱུད་པའི་དགེ་འདུན་གྱི་སྡེ་མང་
དུ་འཕེལ་བ་ལས་གཙོ་བོར་ཁ་ཆེ་པཎ་ཆེན་གྱི་རྣམ་ཐར་སྐྱོང་བའི་ཚོགས་སྡེ་བཞིར་
གྲགས་ པ་ བྱུང་ སྟེ། ཚོགས་ སྡེ་བཞི་ནི། ཚོགས་ ཆེན་ པ། ཚོགས་བྱེ་ རྫིངས་ པ།
ཚོགས་ཆོས་ལུང་པ། ཚོགས་དགེ་འདུན་སྒང་པ་བཞིའོ། །ཚོགས་ཆེན་པ་ལ་ཚོགས་
ཚལ་མིག་པ་ཞེས་ཀྱང་གྲགས་སོ། །ཚོགས་སྡེ་བཞི་པོ་དེ་སོ་སོར་བྱུང་ཚུལ་ནི། ཁ་
ཆེ་པཎ་ཆེན་གྱིས་ཆུ་ཤུལ་སྤྲོག་མ་དགོན་དུ་བསྒྲུབ་བྱ་བཅུ་གཅིག་ལ་བསྙེན་རྫོགས་
གནང་བ་དེའི་ནང་ནས་གཙང་སོ་བ་ཚུལ་ཁྲིམས་མཛེས་ཀྱིས་པཎ་ཆེན་རྒྱ་གར་ལ་
གཤེགས་རྟིང་ལོ་དགུའི་བར་ཁ་ཆེ་པཎ་ཆེན་གྱི་རྣམ་ཐར་བསྐྱངས་ཏེ། སྦྱངས་པའི་
ཡོན་ཏན་སྟན་གཅིག་གི་བརྟུལ་ཞུགས་འཛིན་པའི་དགེ་སློང་མང་དུ་ཚོགས་པའི་
མཁན་པོ་མཛད་དེ་དགེ་འདུན་གྱི་སྡེ་བསྐྱངས། དེའི་རྗེས་སུ་སྙེ་མོ་མཚོ་མཐའ་བ་
མཁན་པོ་རྡོ་རྗེ་དཔལ་དང༌། ལྷོ་བྲག་པ་བྱང་ཆུབ་དཔལ་གཉིས་ཀྱིས་སྟན་གཅིག་
གི་བརྟུལ་ཞུགས་འཛིན་པའི་དགེ་འདུན་གྱི་སྡེ་བསྐྱངས་ཏེ་ཁོང་གཉིས་ཀྱིས་པཎ་
ཆེན་རྒྱ་གར་ལ་གཤེགས་པའི་ཕྱགས་ཕྱིར་འགྲོ་བར་ཞུས་པས། ངེད་ཀྱི་ཟླ་བོར་རྒྱ་
གར་དུ་འགྲོ་བ་ལས་བོད་དུ་བསྡད་ན་ཕན་ཆེ། ཟུལ་ཕུའི་ན་བཟའ་ཕྲེད་གསོལ་ལ་
འདུལ་བ་ཉོན། གཙང་སོ་བའི་བླ་མཆོད་གྱིས་ལ་དགེ་སློང་བཞི་སྡེ་དང་མ་བྲལ་
བར་གྱིས་གསུངས་པ་བཞིན་མཛད། གཙང་སོ་བ་གཤེགས་ནས་མཁན་ཆེན་རྡོ་རྗེ་
དཔལ་བས་ཚོགས་པའི་མཁན་པོ་དང་། བྱང་ཆུབ་དཔལ་བས་སློབ་དཔོན་བྱས་
ནས། ལོ་ཉི་ཤུ་རྩ་གཉིས་ཀྱི་བར་དུ་དགེ་འདུན་གྱི་སྡེ་བསྐྱངས། དེ་དུས་ཇོ་སྟོན་
ཚོགས་སྡེ་གཅིག་ཡིན་ཏེ་ཚོགས་ཚལ་མིག་པའམ་ཚོགས་ཆེན་མོར་གྲགས་པ་འདི་
- 168 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཡིན་ནོ། །དེ་ནས་ཚོགས་གཞན་གསུམ་རིམ་བཞིན་གྱེས་པའི་ཚུལ་ནི་མཁན་པོ་རྡོ་
རྗེ་དཔལ་བའི་དངོས་སློབ་སྙེ་མོ་བ་མཁན་པོ་སངས་རྒྱས་དཔལ་བས་ཚོགས་པའི་
མཁན་པོ་མཛད་དེ་ གདན་ ས་ ལོ་ སུམ་ཅུ་ རྩ་ བདུན་མཛད་ པའི་ལོ་བཞི་སོང་
མཚམས་སུ་གཞུ་སྒྲ་པོ་པའི་མཁན་པོ་དཀོན་མཆོག་རྒྱལ་མཚན་ཚོགས་ཆེན་མོ་
ལས་ཟུར་དུ་གྱེས་པ་ལ་ཚོགས་བྱེ་རྫིངས་པར་གྲགས། བྱེ་རྫིངས་པའི་ཐོག་མའི་
མཁན་པོ་དཀོན་མཆོག་རྒྱལ་མཚན། འདིས་ཚོགས་པ་ལོ་བཅུ་བསྐྱངས། དེ་ནས་
ཡར་ལུང་པ་མཁན་པོ་ཐུགས་རྗེ་དཔལ་བ། བཙན་ཐང་པ་མཁན་པོ་དར་མ་དཔལ་
བཟང་ སོགས་ མཁན་ རབས་ རིམ་ པར་ བརྒྱུད་ པ་ རྣམས་ སོ། །ཚོགས་པ་འདིའི་
མཁན་ཐོག་བཅུ་གསུམ་པ་ཐོན་པ་མཁན་པོ་ཤེས་རབ་མགོན་པོ་ནི་རྗེ་ཐམས་ཅད་
མཁྱེན་པའི་བསྙེན་རྫོགས་ཀྱི་ལས་སློབ། ཇོ་སྟན་ཤེས་རབ་མགོན་པོ་ཞེས་པ་དེ་
ཡིན་ནོ། །ཚལ་མིག་པའམ་ད་ལྟ་ཚོགས་ཆེན་པར་གྲགས་པའི་ཐོག་མའི་མཁན་པོ་
ནི། མཁན་ཆེན་རྡོ་རྗེ་དཔལ་བའི་དངོས་སློབ་མཁན་ཆེན་སངས་རྒྱས་དཔལ་བ།
ཚལ་མིག་མཁན་པོ་འོད་ཟེར་དཔལ་བ། གཡག་སྡེ་ཕུ་པ་མཁན་པོ་སངས་རྒྱས་
རིན་ཆེན་སོགས་ཚོགས་པའི་མཁན་རབས་རིམ་པར་བྱོན་པ་རྣམས་སོ། །ཚོགས་
ཆོས་ལུང་པའི་མཁན་པོའི་ཐོག་མ་ལྷོ་བྲག་པ་བྱང་ཆུབ་དཔལ་བ། སྙེ་མོ་དམག་
ལམ་པ་མཁན་ཆེན་བསོད་ནམས་སྟོབས། གཡག་སྡེ་བ་མཁན་པོ་བདེ་བ་དཔལ་
སོགས་མཁན་རབས་རིམ་པར་བྱོན་པ་རྣམས་སོ། །ཚོགས་དགེ་འདུན་སྒང་པའི་
ཐོག་མའི་མཁན་པོ་སྣར་ཐར་པ་དབང་ཕྱུག་གྲགས་པ། དེའི་ རྗེས་སུ་ཁོང་གི་
དབོན་པོ་ ཆུ་སྒོ་བ་མཁན་པོ་གཞོན་ནུ་བྱང་ཆུབ། སྟག་བདེ་བ་འདུལ་ཚད་ པ་
མཁན་པོ་བྱང་ཆུབ་བཟང་པོ་སོགས་མཁན་རབས་རིམ་པར་བྱོན་པ་རྣམས་སོ། །
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་ཚོགས་ཆེན་པོའི་མཁན་པོ་ཚུལ་
ཁྲིམས་རིན་ཆེན་ལས་བསྙེན་རྫོགས་ཀྱི་སྡོམ་པ་བཞེས་ཏེ་དམ་པའི་ཆོས་འདུལ་བ་
གསལ་བར་མཛད་པ་ལ་རྒྱལ་བ་རང་ཉིད་སླར་བྱོན་པ་ལྟ་བུར་གྱུར་ཏེ་རྗེ་རིན་པོ་
ཆེའི་མཛད་པ་ནི་འོག་ཏུ་འཆད་དོ། །དེ་ལྟར་བཀའ་གདམས་གོང་མའི་སྐབས་སུ་
དམ་པའི་ཆོས་འདུལ་བ་ཆེས་ཆེར་དར་བ་བྱུང་ཡང་སྙིགས་མའི་ངང་ཚུལ་བདོ་བས་
རིང་ཞིག་ལོན་པ་ན་བཀའ་གདམས་ཀྱི་ཀུན་སྤྱོད་གཙང་མ་འཛིན་པའི་བཤེས་
གཉེན་ཆེན་ པོ་ ཕལ་ཆེར་ འདས་ ཤིང་། གངས་ཅན་ གྱི་ལྗོངས་ འདིར་བསྟན་པ་
འགྲིབ་ཏུ་ཉེ་བ་ན། འཇམ་དཔལ་རྩ་རྒྱུད་ལས། བློ་ལྡན་དང་པོར་ཡི་གེ་བ། །དེ་
བཞིན་སྡོམ་བརྩོན་དད་པ་འབྱུང་། །རྣམ་པ་དུ་མར་སྡོམ་བརྩོན་གསུངས། །དེ་ཚེ་
མཐའ་ཡས་འབྱུང་བར་འགྱུར། །སྡོམ་བརྩོན་ཐམས་ཅད་བསྒྲགས་པ་ཡང་། །སྟོན་
པའི་བསྟན་པ་གསལ་བར་བྱེད། །བསྟན་པ་དེ་ཚེ་ས་སྟེང་དུ། །རྣམ་པར་ཉམས་
ཤིང་སྣང་མེད་ལ། །སྟོན་ པའི་ གཟུགས་བརྙན་ཡིད་དུ་འོང་། །བྱེད་པར་འགྱུར་
བར་ཐེ་ཚོམ་མེད། །ཐམས་ཅད་བྱང་ཆུབ་ལུང་བསྟན་ཏེ། །ང་ཡི་བྱང་ཆུབ་མཆོག་
ཐོབ་འགྱུར། །དེ་ནི་འཇིག་རྟེན་ སྦྱིན་ གནས་ འགྱུར། །སྲིད་ པ་ གསུམ་ གྱི་མཐར་
ཡང་བྱེད། །སྔགས་དང་རྒྱུད་ལ་མངོན་བརྩོན་པའི། །གྲགས་པ་འཛིན་པར་ཤེས་
པར་ བྱ། །ཞེས་དང༌། མདོ་སྡེ་གདམས་ངག་ འབོགས་ པའི་ རྒྱལ་ པོའི་བསྟན་ པ་
དྭངས་སྙིགས་འབྱེད་ པའི་ ལེའུ་ལས། ཀུན་དགའ་བོ། ད་ ལྟ་ ང་ ལ་ཤེལ་དཀར་
གྱི། །ཕྲེང་བ་སྟེར་བའི་ ཁྱེའུ་འདི། །ང་ཡི་བསྟན་ པའི་ གསོ་ བྱེད་ལ། །མ་འོངས་
སྙིགས་མའི་དུས་སུ་ནི། །འབྲི་དང་ལྡན་གྱི་ས་མཚམས་སུ། །དགེ་ཞེས་བྱ་བའི་
དགོན་པ་འདེབས། །བློ་བཟང་ཞེས་བྱའི་མིང་ཅན་འབྱུང་། །འཁོར་ནི་རྣམ་མང་
- 170 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྡུད་པར་བྱེད། །ཆོས་སྤྱོད་བཅུ་ ཡི་ རྒྱུན་འཛུགས་ཤིང་། །ལྷ་ ཁང་ཀ་བ་ཤིང་ལོ་
ཅན། །ང་ཡི་གཟུགས་སྐུ་རྣམ་གཉིས་ལ། །དབུ་རྒྱན་འབུལ་ཞིང་མཆོད་པ་བྱེད། །
སྟོན་ པའི་ མདོ་ བཞིན་ གསུང་ སྒྲོག་ ཅིང་། །སྙན་ པའི་ དབྱངས་ ཀྱི་ གསོལ་ བ་
འདེབས། །ང་ལ་གསོལ་བ་རབ་བཏབ་ནས། །བསྟན་པ་ལོ་སྟོང་བར་དུ་གནས། །
དེ་ནས་འཕོས་ནས་ཤར་ཕྱོགས་ཀྱི། །རྨད་བྱུང་བཀོད་པའི་འཇིག་རྟེན་དུ། །སེང་
གེའི་ང་རོ་ཞེས་བྱར་འགྱུར། །དེ་ལ་དང་བྱེད་ཞིང་དེར་སྐྱེ། །ཞིང་མཆོག་དེ་ནི་ཁྱད་
པར་ འཕགས། །ཞེས་དང་། ལང་ཀར་ གཤེགས་ པའི་མདོ་རྒྱ་ནག་ འགྱུར་ ལས།
བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་པས་དུང་དཀར་པོ་ཞིག་ཕུལ་བ། མོའི་
འགལ་གྱི་བུ་ལ་གནང་ནས་འདི་ཁྱོད་ཀྱིས་འགོག་པ་རི་ལ་སྤོས་ཤིག །མ་འོངས་
པ་ན་དགེ་སློང་པདྨའི་ངང་ལྡན་འདིས་གཏེར་ནས་འདོན་པས་དེའི་ཚོགས་དུང་དུ་
འགྱུར་རོ། །ཞེས་སོགས་རྒྱལ་བས་མདོ་རྒྱུད་དུ་མ་ནས་ལུང་བསྟན་པ་ལྟར། སྟོན་
པ་མཉམ་མེད་ཤཱཀྱའི་རྒྱལ་པོ་སྐུ་བལྟམས་ནས་ལོ་ཉིས་སྟོང་ཉིས་བརྒྱ་བདུན་ཅུ་
དོན་དགུ་སོང་ཞིང་། གངས་ཅན་ལྗོངས་འདིར་བོད་ཀྱི་ལྷ་ཅིག་ཐུགས་རྗེ་ཆེན་པོ་
མིའི་རྣམ་པར་བྱོན་པ་ཆོས་རྒྱལ་སྲོང་བཙན་སྒམ་པོ་འཁྲུངས་ནས་ལོ་བདུན་བརྒྱ་
སོ་གཉིས། ཇོ་བོ་རྗེ་དཔལ་ལྡན་ཨ་ཏི་ཤ་བོད་དུ་ཕེབས་པ་ནས་ལོ་སུམ་བརྒྱ་བཅུ་
དགུ །ཇོ་བོ་མྱ་ངན་ལས་འདས་པ་ནས་ལོ་སུམ་བརྒྱ་དང་ གཉིས་སོང་བ་ན།
བསྐལ་པ་དཔག་ཏུ་མེད་པའི་སྔ་རོལ་ནས་སྙིགས་མའི་དུས་སུ་འགྲོ་བ་མགོན་མེད་
པ་རྣམས་ཀྱི་མགོན་སྐྱབས་མཛད་པ་དང་། ཐུབ་བསྟན་ཡོངས་རྫོགས་འཛིན་པའི་
སྨོན་ལམ་རླབས་པོ་ཆེའི་མཐུ་གྲུབ་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་
ཆེན་པོ་གསེར་འཕྱད་ཞེས་པ་མེ་མོ་བྱའི་ལོ་མདོ་ཁམས་སྨད་དུ་སྐུ་འཁྲུངས་ནས་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
རིམ་གྱིས་དབུས་གཙང་གི་ལྗོངས་འདིར་བྱོན་ཏེ། རང་ཉིད་གོ་འཕང་མཐོན་པོར་
གཤེགས་ཟིན་ཀྱང་། ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར་རྒྱལ་བའི་
བཀའ་དང་དེའི་དགོངས་འགྲེལ་ཚད་ལྡན་ཐམས་ཅད་ལ་ཉིད་ཀྱི་སྐུ་དང་སྲོག་
ལའང་མི་ལྟ་བར་ཐོས་བསམ་སྒོམ་པའི་ཚུལ་གྱིས་ལེགས་པར་སྦྱངས་བོད་ཡུལ་
འདིར་སྔོན་ཆད་རྒྱལ་བའི་བཀའ་དང་མི་མཐུན་ཡང་རང་རང་གི་ལུགས་རྣམ་པར་
བཟུང་སྟེ། ཁོ་བོ་ཅག་གི་ལུགས་འདི་ཁོ་ན་བདེན་གྱི། གཞན་ནི་གཏི་མུག་གོ་ཞེས་
སྨྲ་བ་མང་དུ་སྣང་བ་ལ། རྗེ་བླ་མ་འདིས་ནི་དེ་འདྲ་བའི་རྗེས་སུ་མ་ཞུགས་པར་
གདུལ་བྱ་རྣམས་སངས་རྒྱས་ཀྱི་སར་འཁྲིད་པ་ལ་ནམ་ཡང་འཁྲུལ་པ་མེད་པ་ནི་
རྒྱལ་བའི་བཀའ་ཉིད་ཡིན་པར་གཟིགས་ནས་བཀའི་དགོངས་པ་འཚོལ་བ་ཁོ་ན་
ལྷུར་མཛད་དོ། །དེ་ཡང་ཤིང་རྟ་ཆེན་པོ་རྣམས་ཀྱི་དྲི་མ་མེད་པའི་རིགས་པའི་ལམ་
སྲོལ་ལ་བརྟེན་ནས་མདོ་སྔགས་ཀྱི་ལམ་རྣམས་ལ་དཔྱད་པ་ཞིབ་ཏུ་མཛད་ཅིང་།
མགོན་པོ་འཇམ་པའི་དབྱངས་ལ་མདོ་སྔགས་ཀྱི་ལམ་གྱི་གནད་ཡོངས་སུ་རྫོགས་
པར་གསན་ནས་དཔྱད་པ་ཡོངས་སུ་རྫོགས་པ་ན། གངས་རིའི་ཁྲོད་འདིར་རྒྱལ་
བའི་བསྟན་པའི་རྩ་བ་དམ་པའི་ཆོས་འདུལ་བ་རྒྱལ་བ་རང་ཉིད་ཀྱི་དགོངས་པ་
བཞིན་བཅས་མཚམས་ཕྲ་ཞིང་ཕྲ་བ་མཐའ་དག་ཕྱག་ལེན་རྣམ་པར་དག་པ་ཞིག་
འཛུགས་པར་ བཞེད་ནས་གནམ་རྩེ་ལྡེང་དུ་ རྗེ་ བཙུན་རེད་མདའ་པ་དང༌། རྗེ་
སྐྱབས་མཆོག་དཔལ་བཟང་དང་། རྗེ་བདག་ཉིད་ཆེན་པོ་གསུམ་ཞལ་འཛོམས་སྟེ་
འདུལ་བའི་བཅས་མཚམས་མཐའ་དག་ལ་དག་ཐེར་མཛད་དེ་རྒྱལ་བ་རང་ཉིད་
སླར་བྱོན་པ་ལྟར་འདུལ་ཁྲིམས་རྣམ་དག་བསྲུང་བའི་དགེ་སློང་རྣམ་པར་དག་པས་
སའི་སྟེང་ཁྱབ་པར་མཛད། དེ་དུས་རྗེ་བདག་ཉིད་ཆེན་པོས་འདུལ་བ་ཇི་ལྟར་
172 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གསུངས་པ་རྣམས་བདག་ཉིད་ཆེན་པོ་དར་མ་རིན་ཆེན་གྱིས་ཟིན་བྲིས་སུ་བཏབ་
སྟེ་དགེ་ཚུལ་གྱི་བསླབ་བྱ་གནམ་རྩེ་ལྡེང་མ་དང་། དགེ་སློང་གི་བསླབ་བྱ་གནམ་
རྩེ་ལྡེང་མ་ཞེས་ཡོངས་སུ་གྲགས་པ་འདི་གཉིས་བྱུང་ངོ༌། །ཡང་ རྗེ་ཐམས་ཅད་
མཁྱེན་པས་དགའ་ལྡན་རྣམ་པར་རྒྱལ་བའི་གླིང་འདེབས་པའི་ཚེ་སྲས་ཀྱི་ཐུ་བོ་
གཉིས་ ལ་ བཀའ་ བསྒོམས་ ནས་ ས་ གཞི་ བརྟག་ པ། ལག་ གི་ བླ་ བསྐོ་བ། རྡོ་
བཏེགས་པའི་མཐའ་ལས་བྱུང་བའི་རུང་ཁང་བྱིན་གྱིས་བརླབ་པ་སོགས་འདུལ་བ་
ནས་བཤད་པའི་བཅས་པ་ཕྲ་ཞིང་ཕྲ་བ་མཐའ་དག་འཛུགས་པར་མཛད། དེ་དུས་
རྗེ་དགེ་འདུན་གྲུབ་ལ་རྗེ་རང་ཉིད་ཀྱིས་གདམས་པ་རྣམས་གནང་བར་མ་ཟད་
འདུལ་བ་རྒྱ་ཆེར་སྤེལ་བའི་རྟེན་འབྲེལ་ལ་དགོངས་མཐང་གོས་བཞེས་འཕྲོ་ཞིག་
གནང་སྟེ་ འཕན་ཡུལ་གྲོ་སར་སྨར་སྟོན་པ་ལ་འདུལ་བ་སློབས་གསུངས་ནས་
གཏོང་བར་མཛད་དེ། སྨར་སྟོན་པ་ཡབ་སྲས་ནི་དམ་པའི་ཆོས་འདུལ་བ་ལ་ཤིན་
ཏུ་མཁས་ཤིང་ཕྱག་ལེན་རྣམ་པར་དག་པ་ཡོངས་སུ་གྲགས་པས་དེའི་རྒྱུ་མཚན་
གྱིས་རྗེ་དགེ་འདུན་གྲུབ་དེར་བཏང་སྟེ་དོན་གྱིས་འདུལ་བའི་བསྟན་པ་སྤེལ་ཅིག་
པར་བཀའ་བསྒོས་པ་ཡིན་ནོ། །རྗེ་དགེ་འདུན་གྲུབ་ཀྱིས་ཀྱང་རྗེ་བདག་ཉིད་ཆེན་
པོའི་དགོངས་པ་བཞིན་དམ་པའི་ཆོས་འདུལ་བ་སྤེལ་བ་གཙོ་བོར་བཏོན་ཏེ་འདུལ་
བ་མདོའི་རྣམ་བཤད་ཆེན་མོ་རིན་ཆེན་ཕྲེང་བ་དང༌། འདུལ་བ་ལུང་སྡེ་བཞིའི་
གནད་ཀུན་བསྡུས་ཏེ་གླེང་གཞི་དང་རྟོགས་པ་བརྗོད་པ་གཙོ་བོར་བཏོན་པའི་གླེང་
འབུམ་དང༌། འདུལ་བ་ལུང་སྡེ་བཞིའི་རྩ་བ་སོ་སོར་ཐར་པ་ལ་འགྲེལ་པ་རྣམས་
མཛད། རྗེ་བདག་ཉིད་ཆེན་པོས་ཇི་ལྟར་ལུང་བསྟན་པ་ལྟར་ཆོས་གྲྭ་ཆེན་པོ་བཀྲ་
ཤིས་ལྷུན་པོ་བཏབ་སྟེ་གཞི་གསུམ་གྱི་ཕྱག་ལེན་ཉམས་པ་མེད་ཅིང་ཐ་ན་རུང་ཆུ་
173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
འདེབས་པ་ཡན་ཆད་འདུལ་བའི་བཅས་མཚམས་ཕྲ་ཞིང་ཕྲ་བ་མཐའ་དག་ཕྱག་
ལེན་ལ་འདེབས་པར་མཛད། རྗེ་རིན་པོ་ཆེས་གནང་བའི་མཐང་གོས་བྱིན་རླབས་
ཅན་དེ་དང་དེ་བཞིན་གཤེགས་པའི་རིང་བསྲེལ་ནང་ཞུགས་སུ་བཞུགས་པའི་ཐུབ་
པའི་དབང་པོའི་སྐུ་ལུགས་མ་ཆེ་ལེགས་བཞེངས་ཏེ་བཀྲ་ཤིས་ལྷུན་པོའི་རྟེན་
གཙོར་བཞུགས་ནས་རྒྱལ་བའི་བསྟན་པ་ཆེས་ཆེར་འཕེལ་ཞིང་ནམ་ཡང་ཉམས་པ་
མེད་པར་གནས་པའི་རྟེན་འབྲེལ་བསྒྲིགས། དེའི་མཐུས་དེང་སང་གི་བར་དུ་ཡང་
དགེ་འདུན་གྱི་སྡེ་གོང་འཕེལ་དུ་གྱུར་ཏེ་དམ་པའི་ཆོས་འདུལ་བའི་བཤད་སྲོལ་
དང་བསླབ་ཁྲིམས་ཚུལ་བཞིན་དུ་བསྲུང་བ་གོང་འཕེལ་དུ་གནས་པ་ ཀུན་ལ་
གསལ་བར་ལྟར་རོ། །ཡང་ རྗེ་ཐམས་ཅད་མཁྱེན་པས་སྲས་ཀྱི་ཐུ་བོ་གྲགས་པ་
རྒྱལ་མཚན་ལ་འདུལ་བ་སྤེལ་བར་བཀའ་བསྒོས་ཤིང་རྗེའི་དྲུང་དུ་ཕྱོགས་ཕྱོགས་
ནས་རབ་བྱུང་བསྙེན་རྫོགས་དོན་དུ་གཉེར་བ་མཐའ་ཡས་པ་བྱུང་བ་རྣམས་ཕལ་
ཆེར་རྗེ་གྲགས་པ་རྒྱལ་མཚན་ལ་སྒྲུབ་ཏུ་འཇུག་པར་མཛད་ཅིང་། རྗེ་གྲགས་པ་
རྒྱལ་མཚན་ལ་འདུལ་བ་པ་ཞེས་མཚན་འདོགས་པར་མཛད་པས། འདུལ་འཛིན་
གྲགས་པ་རྒྱལ་མཚན་ཞེས་མཚན་སྙན་ས་སྟེང་ཏུ་གྲགས་ཤིང་། ཇི་ལྟར་གྲགས་པ་
ལྟར་འདུལ་འཛིན་གྲགས་པ་རྒྱལ་མཚན་གྱིས་རྗེ་རིན་པོ་ཆེའི་མན་ངག་དང་ཕྱག་
བཞེས་རྣམས་ཡི་གེར་བཀོད་དེ་འདུལ་བའི་བསླབ་བྱ་ཆེན་མོ་དང༌། གཞི་གསུམ་
གྱི་ཆོ་ག་དང་། འདུལ་བའི་གླེང་གཞི་དང་རྟོགས་པ་བརྗོད་པའི་གླེགས་བམ་དང་།
དགེ་ཚུལ་ གྱི་བསླབ་ བྱའི་ སྡོམ་ཚིག་གི་ཊིཀྐ་རྣམས་མཛད་དེ་ རྗེ་ རིན་པོ་ཆེའི་
དགོངས་པ་ལྟར་དམ་པའི་ཆོས་འདུལ་བ་ཆེས་ཆེར་གསལ་བར་མཛད་དོ། །རྗེ་
རིན་པོ་ཆེས་རྗེས་འཇུག་རྣམས་ལ་བསྟན་པའི་རྩ་བ་དམ་པའི་ཆོས་འདུལ་བ་ལ་
174 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གཅེས་སྤྲས་སུ་བྱེད་དགོས་ཤིང་། འདུལ་བའི་བསླབ་བྱ་བསྲུང་བ་ལ་ཤེས་དགོས།
འདུལ་བའི་བསླབ་བྱ་ཕྲ་ཞིང་ཞིབ་པར་ཤེས་པ་ལ་འདུལ་བ་ལུང་སྡེ་བཞིའི་གནས་
བསྡུས་པ་འདུལ་བའི་མདོ་ལ་མཁས་པ་བསྟེན་ནས་ཚུལ་བཞིན་དུ་བསླབ་དགོས་
སོ་ཞེས་གོ་བའི་ཕྱིར་འདུལ་བ་མདོ་རྩ་བའི་དཀའ་གནས་ལ་ཟིན་བྲིས་ཀྱང་མཛད་
དོ། །གཞན་ཡང་རྗེ་རིན་པོ་ཆེའི་ཐུགས་སྲས་འཇམ་དབྱང་ཆོས་རྗེས་རྗེའི་དགོངས་
པ་ལྟར་འབྲས་སྤུངས་སུ་དགེ་འདུན་གྱི་སྡེ་བཙུགས་ཏེ་འདུལ་བའི་བཤད་སྲོལ་
ཆེས་དར་བར་མཛད་དོ། །དེ་ལྟར་ནུབ་ཛ་ལནྡྷ་ར་ནས་ཤར་ཕྱོགས་རྒྱལ་མཚོའི་
མཐའ་ལ་ཐུག་གི་བར་རྗེ་བླ་མའི་ལུགས་བཟང་དྲི་མ་མེད་པ་འཛིན་པའི་དགེ་བའི་
བཤེས་ གཉེན་དང་། དགེ་ འདུན་ གྱི་སྡེས་ཡོང ས་ སུ་ ཁྱབ་ པར་ གྱུར་ཏེ་ སྟོན་པ་
འཁོར་བཅས་སླར་ཡང་བྱོན་པ་ལྟ་བུར་མཛད་པ་ན། རྗེ་བཙུན་བྱམས་པ་མགོན་
པོས་རྗེ་བླ་མ་ལ་ཞལ་དངོས་སུ་བསྟན་ཏེ། རིགས་ཀྱི་བུ་ཁྱོད་ནི་རྒྱལ་བའི་བསྟན་
པ་ལ་རྒྱལ་བ་རང་ཉིད་དང་མཚུངས་པར་ཤེས་པར་གྱིས་ཤིག །ཅེས་ལུང་བསྟན་
དབུགས་དབྱུང་མཛད། དོན་འདི་དག་ལས་ནི་སྔོན་དུས་གངས་རིའི་ཁྲོད་འདིར་
རང་ཅག་ཁ་བ་ཅན་པ་རྣམས་ཀྱི་རྗེ་བོ་ཆོས་རྒྱལ་མེས་དབོན་རྣམས་དང་། མཁན་
ཆེན་པོ་དྷི་ས་ཏྭ་དཔོན་སློབ་རྣམ་གཉིས་ཀྱིས་དཀའ་བ་བརྒྱ་ཕྲག་དུ་མའི་སྒོ་ནས་
བསྟན་པ་བཙུགས་པ་བཀའ་དྲིན་མཚུངས་པ་མེད་པ་བཞིན་དུ། བསྟན་པའི་ ཕྱི་
དར་ལ་དཔལ་ལྷ་ཅིག་དཱི་པཾ་ཀ་ར་ཡབ་སྲས་དང༌། ཆོས་ཀྱི་རྒྱལ་པོ་ཙོང་ཁ་པ་ཆེན་
པོ་ཡབ་སྲས་རྣམས་ཀྱིས་མདོ་སྔགས་ཡོངས་སུ་རྫོགས་པའི་བསྟན་པ་གཞི་ནས་
བཙུགས་ཤིང་ཆེས་ཆེར་འཕེལ་བར་མཛད་པས། གངས་ཅན་པ་ཡོངས་ལ་བཀའ་
དྲིན་གྱིས་ཁྱབ་པར་མཛད་ཅེས་གཟུ་བོར་གནས་ཤིང་རྣམ་དཔྱོད་ཀྱི་མིག་དང་ལྡན་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་མཁས་པ་ཐམས་ཅད་མཐུན་པར་གླེང་ངོ། །དེ་ལྟར་རྗེ་རིན་པོ་ཆེའི་ཐུགས་
བསྐྱེད་དང་འཕྲིན་ལས་རྣམ་པར་དཀར་བས་སའི་སྟེང་ཐམས་ཅད་ཁྱབ་སྡེ་རྗེ་རིན་
པོ་ཆེའི་ལུགས་འཛིན་དགེ་འདུན་གྱི་སྡེས་ཕྱོགས་ཀུན་ཏུ་གང་བ་ནི་མངོན་སུམ་དུ་
གསལ་ བ་ ལྟར་ ཡིན་ ལ། གྲྭ་ས་ཆེན་པོ་ བཞིས་ གཙོས་ རྗེའི་ ལུགས་ འཛིན་ དགེ་
འདུན་གྱི་སྡེ་གང་ན་ཡོད་པ་ཐམས་ཅད་ཀྱིས་འདུལ་བའི་བཅས་ཁྲིམས་དག་པ་
གཙོ་བོར་མཛད་ཅིང་། རྗེ་རིན་པོ་ཆེའི་རྗེས་འཇུག་བསྟན་འཛིན་དམ་པ་ཐམས་
ཅད་ཀྱིས་བསྟན་པའི་རྩ་བ་འདུལ་བ་སྤེལ་བ་གཙོ་བོར་མཛད་ལ། འདུལ་བའི་
བསྟན་ བཅོས་ ཀྱང་ རིམ་ པར་ མཛད་དེ། མཁས་ གྲུབ་ ཐམས་ ཅད་ མཁྱེན་ པས་
འདུལ་བའི་བཅས་མཚམས་ལ་དག་ཐེར་གྱི་བསྟན་བཅོས་ཐུབ་བསྟན་བྱི་དོར་ཞེས་
བྱ་བ་མཛད། ཕྱི་རབས་ཀྱི་རྗེས་འཇུག་ཐམས་ཅད་ཀྱི་རྗེ་ཡབ་སྲས་ཀྱིས་མཛད་
པའི་འདུལ་བའི་ཡིག་ཆ་རྣམས་ལ་གཅེས་པོ་ཆེར་བཟུང་ནས་དེ་དག་གི་དགོངས་
པ་འགྲེལ་པའི་བསྟན་བཅོས་ཀྱང་སྐབས་སུ་གང་བབ་མཛད་དེ་འདུལ་འཛིན་བློ་
གྲོས་སྦས་པས་རྗེ་ཡབ་སྲས་ཀྱི་དགོངས་པ་ལྟར་དགེ་ཚུལ་གྱི་བསླབ་བྱ་ཞིབ་ཏུ་
སྟོན་པའི་བསྟན་བཅོས་ཀཱ་རི་ཀ་ལྔ་བཅུ་པའི་རྣམ་བཤད་སོགས་མཛད། པཎ་ཆེན་
ཤནྟི་པས་འདུལ་ཊིཀྐ་རིན་ཆེན་ཕྲེང་བའི་དགོངས་པ་སྤྱི་དོན་དང་མཐའ་གཅོད་
གཉིས་ཀྱི་སྒོ་ནས་གཏན་ལ་འབེབས་པ་འདུལ་གཞུང་ལྟ་བའི་སྒྲོན་མེ་ཞེས་བྱ་བ་
མཛད། པཎ་ཆེན་བློ་གྲོས་ལེགས་བཟང་ གིས་འདུལ་ཊཱིཀ་ རིན་ཆེན་ཕྲེང་བའི་
དགོངས་པ་གསལ་བར་སྟོན་པའི་བསྟན་བཅོས་རིན་ཆེན་ཕྲེང་བའི་དགོངས་རྒྱན་
ཞེས་བྱ་བ་མཛད། པཎ་ཆེན་བདེ་ལེགས་ཉི་མས་འདུལ་ཊཱིཀ་རིན་ཆེན་ཕྲེང་བའི་
དགོངས་པ་གསལ་བར་སྟོན་པའི་བསྟན་བཅོས་དེང་སང་འདུལ་བ་བདེ་ལེགས་ཉི་
- 176 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
མར་གྲགས་པ་འདི་མཛད། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་འདུལ་
བ་ནས་བཤད་པའི་ཁྲིམས་ཉིས་བརྒྱ་ལྔ་བཅུ་རྩ་གསུམ་གྱི་ངོས་འཛིན་གསལ་བར་
སྟོན་པའི་སྡོམ་ཚིག་དང་སྡོམ་གསུམ་ལྡན་པའི་དགེ་སློང་གིས་ཉིན་ཞག་ཕྲུགས་
གཅིག་ལ་ཇི་ལྟར་བྱ་བའི་རིམ་པ་དང་། ཚུལ་ཁྲིམས་ཡང་དག་པར་བསྲུང་བའི་
མན་ངག་སོགས་མཛད། རྒྱལ་དབང་ཐམས་ཅད་མཁྱེན་པ་ངག་དབང་བློ་བཟང་
རྒྱལ་མཚོས་འདུལ་བའི་ལས་ཆོག་རྣམ་རྒྱལ་གསེར་མདོག་ཅེས་བྱ་བ་དང་འདུལ་
བའི་བསླབ་བྱ་གསལ་བར་སྟོན་པ་ཉུང་ངུ་རྣམ་གསལ་མཛད། གཞན་ཡང་གྲྭ་ས་
ཆེན་པོ་བཞིའི་གདན་ཁྲིར་མངའ་གསོལ་བའི་འདུལ་འཛིན་དམ་པ་རིམ་པར་བྱོན་
པ་མང་པོས་འདུལ་བའི་ སྤྱི་དོན་དང༌། མཐའ་ གཅོད་དང༌། བསླབ་བྱ་དང་། ཆོ་
གའི་ ལག་ལེན་སོགས་མཛད་ པ་ མཐའ་ ཡས་ པ་བཞུགས་ཤིང༌། ཁོ་བོས་ ཀྱང་
འདུལ་བ་ནས་བཤད་པའི་གཞི་གསུམ་གྱི་ལག་ལེན་གསལ་བར་སྟོན་པ་གཞི་
གསུམ་གསལ་བྱེད་དང་། རྗེ་ ཐམས་ཅད་མཁྱེན་པའི་མཛད་པའི་འདུལ་བ་རྒྱ་
མཚོའི་སྙིང་པོའི་རྣམ་བཤད་འདུལ་གཞུང་གསལ་བའི་སྒྲོན་མེ་ཞེས་བྱ་བ་དང་།
དགེ་ཚུལ་གྱི་བསླབ་བྱའི་སྡོམ་ཚིག་དང་། དགེ་ཚུལ་གྱི་བསླབ་བྱ་རྒྱས་པར་བཤད་
པ་འོད་ལྡན་སྙིང་པོ་ཞེས་བྱ་བ་དང༌། དགེ་སློང་གི་བསླབ་བྱའི་སྡོམ་ཚིག་འདུལ་
བའི་སྙིང་པོ་ཞེས་བྱ་བ་དང་། དགེ་བསྙེན་དགེ་ཚུལ་དགེ་སློང་རྣམས་ཀྱི་སྡོམ་པའི་
འབོགས་ཆོག་ལུང་དང་ཀརྨ་ཤ་ཏཾ་ཇི་ལྟ་བ་བཞིན་དུ་བར་གྱི་མཚམས་སྦྱར་སོགས་
དེང་སང་གི་གདུལ་བྱས་གོ་བདེ་བར་བཅོས་པ་འདུལ་བའི་ལས་ཀྱི་ཆོ་ག་དང་ཁྱིམ་
པ་ལ་ཕན་གདགས་པ་བསྙེན་གནས་ཀྱི་སྡོམ་པའི་འབོགས་ཆོག་ལག་ལེན་གསལ་
བར་བཀོད་པ་དང་། རྒྱལ་བས་གང་ལ་བསྟན་པ་གཏད་པའི་གནས་བརྟན་ཆེན་པོ་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བཅུ་དྲུག་གི་རྟོགས་བརྗོད་དང་། འདུལ་བའི་བསྟན་པ་རྒྱས་ཕྱིར་གནས་བརྟན་
མཆོད་པའི་ཆོ་ག་བཅས་བྲིས་པ་ཡོད་ལགས། ཡང་དག་པར་རྫོགས་པའི་སངས་
རྒྱས་ནས་བདག་གི་དྲིན་ཅན་ རྩ་བའི་བླ་མ་རྣམས་ཀྱི་བར་རྒྱལ་བསྟན་ཡོངས་
རྫོགས་འཛིན་པའི་བཤེས་གཉེན་དམ་པ་གཅིག་ནས་གཅིག་ཏུ་བརྒྱུད་པ་བར་མ་
ཆད་པ་ལམ་རིམ་བླ་མ་བརྒྱུད་པའི་རྣམ་པར་ཐར་པ་ཚང་བར་བྲིས་པའང་ཡོད་དེ།
དེས་ན་བསྟན་པ་ཕྱི་དར་ལ་ཐུགས་བསྐྱེད་དང་སྨོན་ལམ་རླབས་པོ་ཆེའི་མཐུ་གྲུབ་
པ་བླ་ཆེན་དགོངས་པ་རབ་གསལ་གྱིས་མདོ་ཁམས་སྨད་ནས་བསྟན་པའི་མེ་རོ་
གསོས། དམ་པའི་ཆོས་འཛིན་པའི་སྨོན་ལམ་གྱི་མཐུ་ཅན་ཀླུ་མེས་ལ་སོགས་པ་
མཁས་པ་མི་བཅུས་མདོ་ཁམས་སྨད་ནས་དམ་པའི་ཆོས་འདུལ་བའི་བསྟན་པ་
བླངས་ཏེ་དབུས་གཙང་གི་སའི་ཆ་རྣམས་སུ་རང་གི་ལུས་དང་སྲོག་ལའང་མི་ལྟ་
བར་དཀའ་བ་བརྒྱ་ཕྲག་དུ་མའི་སྒོ་ནས་དམ་པའི་ཆོས་འདུལ་བ་དར་བར་མཛད།
ཆོས་རྒྱལ་ཡེ་ཤེས་འོད་ཁུ་དབོན་རྣམས་དང༌། ལོ་ཆེན་རིན་ཆེན་བཟང་པོ་ཞང་ཞུང་
པ་རྒྱལ་བའི་ཤེས་རབ་སོགས་ཀྱིས་མངའ་རིས་སྟོད་ནས་འདུལ་བ་སྤེལ་ཏེ་ཆེས་
ཆེར་དར་བར་མཛད། དེ་ནས་བདག་ཉིད་ཆེན་པོ་རིམ་པར་བྱོན་པ་སྔར་བཤད་པ་
དེ་དག་གིས་དཀའ་བ་དུ་མའི་སྒོ་ནས་དམ་པའི་ཆོས་འདུལ་བ་དར་བར་མཛད་
པའི་ཚུལ་དེ་དག་བསམ་ལ་སྔོན་བྱོན་དམ་པ་དེ་དག་གི་བཀའ་དྲིན་དྲན་པར་བྱ་བ་
དང༌། ལྷ་ དང་ བཅས་ པའི་ འགྲོ་བའི་ ཕན་བདེའི་ རྩ་ ལག་ རྒྱལ་བའི་བསྟན་ པ་
འཕེལ་ཞིང་རྒྱས་པར་བྱ་བ་དང་། གཅིག་ཏུ་རང་གི་དལ་བ་ཐོབ་པ་དོན་དང་ལྡན་
པར་བྱ་བའི་ཕྱིར་བསྒྲུབས་ན་འགྲུབ་པར་དཀའ་ཞིང་གྲུབ་ཀྱང་སྙིང་པོ་མེད་པ་ཚེ་
དེའི་ཕུན་ཚོགས་སྒྲུབ་པའི་བསམ་སྦྱོར་ངན་པ་དོར་ནས་བསྐལ་མང་སྟོང་དུ་མཚན་
- 178 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཙམ་ཡང་ཐོས་པར་དཀའ་བ་རྒྱལ་བའི་བསྟན་པའི་ནང་མཛོད་དམ་པའི་ཆོས་
འདུལ་བ་འདོད་དགུར་ལོངས་སྤྱད་དུ་ཡོད་པའི་སྐབས་འདིར་སེམས་ཅན་ཐམས་
ཅད་ ཀྱི་བསམ་ཤིང་ བློའི་སྟོབས་དང་ནུས་པ་ཅི་ཡོད་ཀྱིས་བསྒྲིམས་ཏེ་འདུལ་
ཁྲིམས་བསྲུང་བ་ཉམས་ལེན་གྱི་མཐིལ་དུ་བྱས་ལ་སངས་རྒྱས་དངོས་སུ་བྱོན་ཡང་
དེ་ཕན་ཆད་དུ་གསུང་དུ་མེད་པ་བྱང་ཆུབ་ལམ་གྱི་རིམ་པའི་ཉམས་ལེན་ལ་བརྩོན་
པ་ལྷུར་བྱའོ། །རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་
ཚུལ་བརྗོད་པ་རྒྱལ་བསྟན་རིན་པོ་ཆེའི་གསལ་བྱེད་ཉིན་མོར་བྱེད་པའི་སྣང་བ་
ཞེས་བྱ་བ་ལས། བསྟན་པ་ཕྱི་དར་ལ་དམ་པའི་ཆོས་འདུལ་བ་ཇི་ལྟར་དར་ཚུལ་
བཤད་བའི་སྐབས་ཏེ་ལྔ་པའོ།། །། །
རྩ་བའི་གསུམ་པ་འདུལ་བ་ལུང་སྡེ་བཞིའི་གནད་ཀུན་བསྡུས་པ་འདུལ་
བའི་ མདོའི་ བསྡུས་ དོན་ བསྟན་ པ་ ལ་ བཞི། མཚན་ གྱི་དོན། འགྱུར་ གྱི་ ཕྱག །
གཞུང་གི་དོན། མཇུག་གི་དོན་ནོ། །དང་པོ་ནི། རྒྱ་གར་སྐད་དུ། བི་ནཱ་ལ་སཱུ་ཏྲ།
བོད་སྐད་དུ། འདུལ་བའི་མདོ། ཞེས་པ་སྟེ། གཞུང་འདི་ལ་འདུལ་བའི་མདོ་ཞེས་
བརྗོད་པའི་རྒྱུ་མཚན་ནི། འདུལ་བ་ལ་བརྗོད་བྱ་དོན་གྱི་འདུལ་བ་དང་། བརྗོད་
བྱེད་ ཚིག་ གི་ འདུལ་ བ་ གཉིས། དང༌ པོ་ནི། སྤོང་བདུན་ འཁོར་ བཅས་ ཀྱི་ཚུལ་
ཁྲིམས་ཏེ་འདིས་ཉོན་མོངས་པ་འདུལ་ཞིང་དབང་པོ་དུལ་བར་བྱེད་པས་ན་འདུལ་
བ་ཞེས་བརྗོད་དོ། །བརྗོད་ བྱེད་ ཚིག་ གི་འདུལ་བ་ནི། སྟོན་ པས་ གསུངས་ པའི་
འདུལ་ལུང་སྡེ་བཞི་སྟེ། འདུལ་བ་ལུང་སྡེ་བཞི་པོ་འདིས་གདུལ་བྱ་རྣམས་ཀྱི་སྒོ་
གསུམ་གྱི་སྤྱོད་པ་གང་བྱ་བ་དང་བྱ་བ་མིན་པ་སྟོན་པས་སློབ་མ་རྣམས་འདུལ་བར་
བྱེད་པས་འདུལ་བ་ཞེས་བྱའོ། །མདོའི་དོན་ནི་ལུང་སྡེ་བཞི་པོ་དེས་སོ་ཐར་གྱི་སྡོམ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་མ་ ཐོབ་ པ་ ཐོབ་ པར་ བྱེད་ པ་ དང༌། ཐོབ་ པ་ མི་ ཉམས་ པར་ བསྲུང་བ་དང་།
ཉམས་ན་ཕྱིར་བཅོས་པའི་ཐབས་གསུམ་དུ་མདོར་བསྡུས་ནས་སྟོན་པས་ན་འདུལ་
བའི་མདོ་ཞེས་བྱའོ། ། །
གཉིས་པ་འགྱུར་གྱི་ཕྱག་ནི། ཐམས་ཅད་མཁྱེན་པ་ལ་ཕྱག་འཚལ་ལོ། །
ཞེས་པ་སྟེ། ལོ་ཙཱ་བ་རྣམས་ཀྱི་འདུལ་བའི་མདོ་དང་དེའི་དགོངས་འགྲེལ་རྣམས་
བསྒྱུར་བའི་ཚེ་ཐམས་ཅད་མཁྱེན་པ་ལ་ཕྱག་འཚལ་ལོ་ཞེས་བརྗོད་པར་བཀས་
བཅད་ མཛད་ པ་ ཡིན་ནོ། །དེ་ ལྟར་ མཛད་ པའི་ རྒྱུ་ མཚན་ ཡང་ འདུལ་ བ་ནས་
གསུངས་པའི་བཅས་མཚམས་རྣམས་ཚུལ་བཞིན་དུ་བསྲུང་ན་མངོན་མཐོ་དང་ངེས་
ལེགས་ཀྱི་རྒྱུར་འགྱུར་ལ། མ་བསྲུངས་ན་མངོན་མཐོ་དང་ངེས་ལེགས་ཀྱི་གེགས་
སུ་འགྱུར་བའི་དགེ་སྡིག་གི་སྤང་བླང་ཕྲ་མོ་དེ་རྒྱལ་བ་ཉག་གཅིག་གིས་མཁྱེན་པ་
ལས་གཞན་སུས་ཀྱང་ཚུལ་དེ་ལ་དབང་བྱར་མེད་པས་དེ་ལྟར་མཛད་པ་ཡིན་ནོ། །
གསུམ་པ་གཞུང་གི་དོན་ལ་གཉིས། བསྟན་བཅོས་ལ་འཇུག་པའི་ཡན་
ལག་ དགོས་འབྲེལ་དང༌། གཞུང་དོན་དངོས་སོ། །དང་ པོ་ནི། ངེས་པར་འབྱུང་
བའི་ ཚུལ་ ཁྲིམས་ ཀྱི་དབང་ དུ་ བྱས་ཏེ། ཞེས་པ་སྟེ། འདུལ་བའི་མདོ་དེའི་དོན་
ཉམས་སུ་བླངས་པའི་དགོས་པའམ་འབྲས་བུ་ནི་ཐར་པ་མྱ་ངན་ལས་འདས་པའི་
གོ་འཕང་ཡིན་ལ། དེ་ཐོབ་པར་བྱེད་པའི་ཐབས་ནི་ལམ་བསླབ་པ་གསུམ་ཡིན་
ཞིང་། བསླབ་པ་གསུམ་པོ་དེའི་ནང་ནས་ཀྱང་གཞི་དང་རྩ་བ་ལྟ་བུ་ནི་མྱ་ངན་ལས་
འདས་པའི་གོ་འཕང་ཐོབ་པར་བྱེད་པའི་ཐབས་མཆོག་ཚུལ་ཁྲིམས་ཡིན་པས་ན་
ངེས་པར་འབྱུང་བའི་ཚུལ་ཁྲིམས་ཏེ་སྤོང་བདུན་འཁོར་བཅས་སོ། །སྤོང་བ་བདུན་
འཁོར་བཅས་ནི། མི་ཚངས་སྤྱོད་དང་། མ་བྱིན་ལེན་དང་། སྲོག་གཅོད་སྤོང་བ་སྟེ་
- 180 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ལུས་ གྱི་ གསུམ་དང་། རྫུན། ཕྲ་མ། ཚིག་རྩུབ། ངག་ འཁྱལ་ སྤོང་བ་ སྟེ་ངག་གི་
གཞི་དང་བདུན་ཡིན་ལ། ཆང་འཐུང་བ་སྤོང་བ་སོགས་འཁོར་ཡིན་ནོ། །དེས་ན་
གཞུང་འདིས་རྒྱལ་བའི་བསྟན་པ་ལ་ཞུགས་པ་རྣམས་ཀྱིས་གང་ཉམས་སུ་བླང་བ་
བྱ་བ་དང༌། ཉམས་སུ་བླངས་པའི་འབྲས་བུ་དང་། འབྲས་བུ་དེ་ཐོབ་པ་ལ་ལམ་
གང་ཉམས་སུ་བླང་བ་དང་། འདུལ་བའི་བཅས་མཚམས་མཐའ་དག་ཀུན་སློང་ཇི་
ལྟ་བུས་བསྲུང་བའི་ ཚུལ་རྣམས་སྟོན་ཏེ། དེའི་ཕྱིར་དམ་བཅའི་ གཞུང་ འདི་ལ་
དགོངས་འབྲེལ་གྱི་ངག་ཅེས་བརྗོད་ཅིང་། དེ་ལ་དགོས་སོགས་ཆོས་བཞི་ཚང་བར་
དགོས་པར་ཤིང་རྟ་ཆེན་པོའི་གཞུང་རྣམས་ལས་མཐུན་པར་གསུངས་སོ། །ངེས་
འབྱུང་གི་བསམ་པས་ཀུན་ནས་བསླངས་པའི་སོ་ཐར་གྱི་སྡོམ་པ་དེ་ལ་དབྱེ་ན་དགེ་
སློང་ཕ་མ་དགེ་སློང་མ། དགེ་ཚུལ་ཕ་མ། དགེ་བསྙེན་ཕ་མ་བསྙེན་གནས་ཀྱི་སྡོམ་
པ་སྟེ་བརྒྱད་ཡོད་དོ། །དེས་ན་གཞུང་འདིའི་དང་པོ་དགེ་འདུན་ཐམས་ཅད་འདུས་
པ་ན་ཞེས་པ་ནས། ཕྱི་མ་དང་མཐུན་ལ་སྔ་མ་དང་འགལ་བ་ནི་རུང་བར་རོ། །ཞེས་
སྟོན་པ་མྱ་ངན་ལས་འདའ་ཁར་གསུངས་པའི་འདུལ་བ་བསྡུས་པ་རུང་མཐུན་སྦྱོར་
བ་གསུངས་པའི་བར་གྱི་མདོ་ཐམས་ཅད་ངེས་པར་འབྱུང་བའི་ཚུལ་ཁྲིམས་ཀྱི་
དབང་དུ་བྱས་ཏེ་བཤད་པར་བྱའོ་ཞེས་དམ་བཅས་པའོ། ། །
གཉིས་པ་གཞུང་དོན་དངོས་ལ་གཉིས། སློང་བ་པོ་རྟེན་གྱི་གང་ཟག་དང་།
དེས་བསླབ་ པར་ བྱ་བ་བསྟན་ པའོ། །དང་ པོ་ ལ་ གསུམ། ལུང་གཞི་དང༌། ཕྲན་
ཚེགས་དང༌། ཞུ་བའི་སྐབས་ནས་བྱུང་བའོ། །དང་པོ་ལ་གཉིས། སྔོན་ཆོག་དང་།
ད་ལྟར་གྱི་ཆོ་གའོ། །
དང་པོ་ནི། དགེ་འདུན་ཐམས་ཅད་འདུས་པ་ན་ཆ་ལུགས་འདི་བཞིན་བྱས་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
རྒན་རིམ་ལ་ཕྱག་འཚལ་ཏེ། ཐལ་མོ་སྦྱར་ཙོག་ཙོག་པུར་འདུག་ཅིང་གསོལ་བ་
བཏབ་པར་གྱུར་པ་གསུམ་དང་། གསོལ་བ་དང་བཞིའི་ལས་ཀྱིས་ཅིག་ཅར་རབ་
ཏུ་འབྱུང་བ་དང་། བསྙེན་པར་རྫོགས་པ་ཉེ་བར་བསྒྲུབས་པར་གྱུར་པ་ལྟ་བུ་ནི་
སྔོན་གྱི་ཆོ་གའོ། །ཞེས་པའོ། །འདི་ལ་ཅིའི་ཕྱིར་སྔོན་གྱི་ཆོ་ག་ཞེས་བྱ་ཞེ་ན། ད་
ལྟར་གྱི་ཆོ་ག་ལས་སྔར་བྱུང་བ་དང་། མཁན་སློབ་དང་བཅས་པའི་ཆོ་ག་ལས་སྔར་
བྱུང་བའི་ཆོ་ག་ཡིན་པས་སྔོན་གྱི་ཆོ་ག་ཞེས་བྱའོ། །སྔོན་དུ་ཇི་ལྟར་བསྟན་ན།
བདག་ཅག་གི་སྟོན་པ་སངས་རྒྱས་ནས་རིང་པོ་མ་ལོན་པ་ན་ཕལ་ཆེར་ཚུར་ཤོག་
གིས་བསྙེན་རྫོགས་མཛད་ལ། དེའི་ཚེ་དགེ་སློང་ཞིག་གི་དྲུང་དུ་རབ་བྱུང་བསྙེན་
རྫོགས་ལ་འོང་བ་བཅོམ་ལྡན་འདས་ཀྱི་དྲུང་དུ་བཏང་བས་བར་སྐབས་སུ་སྲོག་གི་
བར་ཆད་དུ་གྱུར་བ་ལ་བརྟེན་ནས། ངའི་ཉན་ཐོས་རྣམས་ཐག་རིང་པོ་ནས་འོང་
བས་སྡུག་བསྔལ་བར་གྱུར་ཏོ་སྙམ་དུ་དགོངས་ནས། དེང་ཕྱིན་ཆད་དགེ་འདུན་
འདུས་པས་རབ་བྱུང་བསྙེན་རྫོགས་བྱའོ་ཞེས་སྔོན་ཆོག་གསུངས་སོ། །
གཉིས་པ་ད་ལྟར་གྱི་ཆོ་ག་ལ་གསུམ། སྡོམ་པ་མ་ཐོབ་པ་ཐོབ་པར་བྱེད་
པའི་ཐབས། ཐོབ་པ་མི་ཉམས་པར་བསྲུང་བའི་ཐབས། འགལ་རྐྱེན་བར་ཆད་ཀྱི་
མཚན་ཉིད་དོ། །དང་པོ་ལ་གཉིས། ཚིགས་སྔ་མ་དགེ་ཚུལ་གྱི་སྡོམ་པ་ཐོབ་པར་
བྱེད་པའི་ཐབས་དང༌། ཚིགས་ཕྱི་མ་བསྙེན་རྫོགས་ཀྱི་སྡོམ་པ་ཐོབ་པར་བྱེད་པའི་
ཐབས་སོ། །དང་པོ་ནི། རབ་ཏུ་བྱུང་བ་དང་ཞེས་པ་ནས། དགེ་ཚུལ་ཉིད་དུ་ཉེ་བར་
སྒྲུབ་པའི་ཆོ་གའོ། །ཞེས་པའི་བར་གསུངས། ད་ལྟར་གྱི་ཆོ་ག་འདི་དུས་ཇི་ཙམ་
ནས་བྱུང་སྙམ་ན། སྟོན་པ་མངོན་པར་རྫོགས་པར་སངས་རྒྱས་ནས་ལོ་དྲུག་ནས་
བྱུང་སྟེ། སངས་རྒྱས་ནས་ལོ་དྲུག་སོང་བའི་ཚེ། ཡབ་སྲས་མཇལ་བའི་འཕྲིན་པ་
- 182 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
འཆར་ ཀས་བྱས། དེའི་ ཚེ་ ཤཱ་རིའི་བུས་འཆར་ཀ་ད་ལྟར་གྱི་ཆོ་ གས་ རབ་བྱུང་
བསྙེན་རྫོགས་བྱས་པར་གསུངས་པའི་ཕྱིར་རོ། །དགེ་ཚུལ་གྱི་ཆོ་ག་གསུངས་པའི་
མདོ་འདིའི་དོན་ལ་རྒྱལ་བའི་བསྟན་པ་འདི་ལ་རབ་ཏུ་འབྱུང་བར་བྱེད་པ་རྣམས་
ཀྱི་ཐོག་མར་ཁྱིམ་པའི་རྟགས་དང་ཆ་ལུགས་རྣམས་དོར་བར་བྱ་བ་དང། ཚེ་འདིའི་
བསམ་པ་དང་འཁོར་བའི་ཕུན་ཚོགས་ལ་རེ་བའི་བསམ་པ་དོར་ནས་ངེས་འབྱུང་
གི་བསམ་པ་བསྐྱེད་པར་བྱ་བ་དང༌། ཕ་མས་བཏགས་པའི་མིང་ཡང་དོར་བར་བྱ་
བ་དང་། མཁན་པོ་དང་སློབ་དཔོན་ལ་གུས་པ་བླ་ལྷག་ཏུ་བྱ་བ་དང་། སྤྱིར་བླ་མ་
དང༌ སློབ་མར་འགྱུར་ བའི་ ཚད་དང༌། ཁྱད་ པར་མཁན་པོ་དང་ སློབ་དཔོན་དུ་
འགྱུར་བའི་ཚད་དང༌། མཁན་སློབ་ལ་གུས་པ་ ཇི་ལྟར་ བྱ་བ་དང་། མཁན་པོའི་
མཚན་བརྗོད་པའི་ཚེ་དོན་གྱི་སླད་དུ་མཚན་ནས་སྨོས་ཏེ་མཁན་པོ་རིན་པོ་ཆེ་འདི་
ཞེས་བགྱི་བའི་ཞལ་སྔ་ནས་ཞེས་བརྗོད་དགོས་པ་སོགས་མཁན་སློབ་ཀྱི་མཚན་
ནས་བརྗོད་ཚུལ་དང་། ཡོན་ཏན་ཅན་གཞན་གྱི་མཚན་ནས་བརྗོད་ཚུལ་དང༌།
རང་ལས་གཞོན་པའི་མིང་ནས་བརྗོད་ཚུལ་སོགས་འདུལ་བའི་བསླབ་བྱ་གལ་ཆེ་
བ་མང་དུ་ཡོད་དོ། །
གཉིས་པ་ཚིགས་ཕྱི་མ་བསྙེན་རྫོགས་ཀྱི་སྡོམ་པ་ཐོབ་པར་བྱེད་པའི་ཐབས་
ལ་གསུམ། སྦྱོར་བའི་ཆོ་ག །དངོས་གཞིའི་ཆོ་ག །མཇུག་གི་ཆོ་གའོ། །དང་པོ་ནི།
དགེ་ འདུན་ ལས་བསྙེན་ པར་ རྫོགས་ པར་ བྱའོ། །ཞེས་པ་ནས། དགེ་འདུན་ ལ་
གསོལ་ནས་བར་ཆད་དྲི་བར་ བྱའོ། །ཞེས་ པའི་བར་ཏེ། འདིའི་དོན་ལ་བསྙེན་
རྫོགས་ཀྱི་མཁན་པོ་བྱེད་པ་ལ་བསྙེན་པར་རྫོགས་ནས་ལོ་བཅུ་ལོན་པ་སོགས་
མཚན་ཉིད་མང་དུ་ཚང་དགོས་པ་དང་། དགེ་འདུན་ཡང་ཡུལ་དབུས་སུ་མ་ཐ་བཅུ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་། མཐའ་འཁོབ་ཏུ་མ་ཐ་ལྔ་ཚང་དགོས་པ་དང་། བསྙེན་རྫོགས་ཀྱི་ལས་གྲལ་
དུ་འདུལ་བ་ལ་ཁ་སྐོང་གི་ཆོས་བཅུ་གསུམ་ཚང་དགོས་ཤིང་། ལས་ལ་འདུ་བའི་ཚེ་
ལྟུང་ བ་ བཤགས་ པར་ འོས་ པ་ རྣམས་ བཤགས། བསྡམས་ པར་ འོས་ པ་ རྣམས་
བསྡམས། བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་ཏེ་རྒྱུད་རྣམ་
པར་དག་པ་ཞིག་དགོས་པ་དང་། འདུག་ལུགས་སྤྱོད་ལམ་མཐུན་པ་དང་། ལས་
ཀྱི་ཆོ་ག་ཤེས་ཤིང་བསྒྲུབ་བྱ་ལ་བརྩེ་བ་སོགས་བསམ་པ་རྣམ་དག་དགོས་པ་དང་།
ལས་སློབ་དང་། དུས་བསྒོ་བ་དང་། གསང་སྟེ་སྟོན་པ་དང༌། ལྷུང་བཟེད་འབྲིམ་པ་
པོ་རྣམས་ཀྱི་ཇི་ལྟར་བྱ་བ་སོགས་བསྙེན་རྫོགས་ལ་དགོས་པའི་ལས་རྣམས་འདུལ་
བ་ནས་བཤད་པའི་ཕྱག་ལེན་ཕྲ་མོའང་མ་འཕྱུགས་པ་དགོས་པ་སོགས་དོན་ཆེས་
མང་དུ་ཡོད་དོ། །
གཉིས་ པ་ དངོས་ གཞི་ ནི། བསྙེན་ པར་ རྫོགས་ པ་ ཉེ་ བར་ བསྒྲུབ་ པར་
བྱའོ། །ཞེས་པ་སྟེ། ལས་བྱེད་པས་བར་ཆད་དྲིས་པའི་འོག་ཏུ་མངོན་དུ་གྱུར་པ་
བཅུ་ཚང་བ་ལས་སྡོམ་པ་སྐྱེ་བ་སོགས་བརྗོད་ནས་གསོལ་བ་དང་བཞིའི་ལས་ཀྱིས་
བསྙེན་པར་རྫོགས་པ་ཉེ་བར་བསྒྲུབ་པར་བྱའོ། །
གསུམ་པ་མཇུག་གི་ཆོ་ག་ལ་གཉིས། བསྙེན་བཀུར་གྱི་གནས་དང་གནས་
མ་ཡིན་པ་ཤེས་པའི་ཕྱིར་དུ་རྫོགས་དུས་གོ་བར་བྱ་བ་དང༌། བསླབ་བྱ་ཤེས་ནས་
བསྲུང་བའི་ཕྱིར་དུ་གདམས་ངག་བརྗོད་པའོ། །དང་པོ་ནི། དེ་མ་ཐོག་དུ་གྲིབ་ཚོད་
རིག་པར་བྱའོ། །དེ་ནི་ཐུར་མ་སོར་བཞི་པས་བཟང་ངོ༌། །དེ་ནི་སྐྱེས་བུ་ཉིད་ཅེས་
ཐ་སྙད་དུ་བྱའོ། །ཉིན་མཚན་གྱི་ཆ་སྔ་དྲོ་ལ་སོགས་པ་དང་དུས་ཚོད་ཀྱང་ངོ༌། །དེ་
དག་ནི་ ལྔའོ། །དགུན་གྱི་དུས་དང༌། དཔྱིད་ ཀྱི་དུས་ དང༌། དབྱར་གྱི་དུས་དང་།
- 184-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
དབྱར་ཐུང་ངུའི་དུས་དང་། དབྱར་རིང་པོའི་དུས་སོ། །དང་པོ་གཉིས་ནི་ཟླ་བ་བཞི་
བཞིའོ། །འོག་མ་ནི་ཟླ་བ་གཅིག་གོ །དེའི་འོག་མ་ནི་ཉིན་ཞག་གཅིག་གོ །ཐ་མ་
ནི་དེས་ཟླ་བ་གསུམ་དུ་མ་ཆོག་པའོ། །ཞེས་པ་སྟེ། འདུལ་བ་ནས་བཤད་པའི་དུས་
ཚིགས་རྣམས་ཀྱི་ཐ་སྙད་དང་། སོ་སོའི་ངོས་འཛིན་དང༌། བསྙེན་རྫོགས་ཀྱི་སྐབས་
སུ་བརྗོད་ཚུལ་སོགས་ཚིག་གཅིག་ཀྱང་མ་འཕྱུགས་པར་བྱ་དགོས་སོ། །
གཉིས་པ་བསླབ་བྱ་ཤེས་ནས་བསྲུང་བའི་ཕྱིར་གདམས་ངག་བརྗོད་པ་ནི།
གནས་རྣམས་བརྗོད་པར་བྱའོ། །ལྟུང་བར་འགྱུར་བའི་ཆོས་རྣམས་དང་དགེ་སྦྱོང་
དུ་བྱེད་པའི་ཆོས་རྣམས་ཀྱང་ངོ༌། །མཆོག་ཏུ་འདོད་པར་བྱ་བ་ཡང་དག་པ་ཉིད་ཀྱི་
རྫོགས་པ་ཉིད་བརྗོད་ནས་ཚུལ་ཁྲིམས་ཀྱིས་མཉམ་པར་གྱུར་པ་ཉིད་བསྒྲུབ་པ་ལ་
ངེས་པར་སྦྱར་བར་བྱའོ། །ཚུལ་དང་འབྲེལ་བའི་གཟུགས་བརྙན་དང་། དུལ་བར་
གནས་པ་ཉིད་དང་དགོས་པ་རྗེས་སུ་བསྒྲུབ་པ་ལ་ཡང་ངོ༌། །མ་བརྗོད་པ་ཡང་དག་
པར་བླངས་པ་ཡོངས་སུ་ཤེས་པའི་བསྒྲུབ་པར་འགྱུར་བ་ཉིད་ཀྱང་བརྗོད་པར་
བྱའོ། །གུས་པ་ལ་ཡང་ངེས་པར་སྦྱར་བར་བྱའོ། །བསྒྲུབ་པར་བྱ་བ་ཐབས་བརྗོད་
པ་ དང་ བཅས་ པ་ ལ་ ཡང་ ངོ༌། །བསྙེན་ པར་ རྫོགས་ པའི་ ཆོ་ གའོ། །ཞེས་ པ་ སྟེ།
གདམས་ངག་བཅུ་གཅིག་མ་ནོར་བར་བརྗོད་པ་སྟེ་གདམས་ངག་འདི་དག་ལ་གོ་
བ་ལེགས་པར་ཆགས་ན་དགེ་སློང་རྣམས་ཀྱིས་འདུལ་བའི་བཅས་མཚམས་ཇི་
ལྟར་བསྲུང་ཚུལ་གྱི་གནས་རྣམས་ཤེས་པར་འགྱུར་རོ། །དེས་ན་བསྙེན་རྫོགས་ཀྱི་
སྡོམ་པ་བླང་བའི་ཚེ་ཟས་བསོད་སྙོམས་པ། གནས་མལ་ཤིང་དྲུང་པ། གོས་ཕྱག་
དར་ཁྲོད་པ། སྨན་བཀུས་ཏེ་བོར་བ་བཞི་ལ་གནས་པ་དང་། གཤེ་ཡང་སླར་མི་
གཤེ་ བ་ སོགས་ དགེ་སྦྱོང་ གིས་ ཆོས་ བཞི་ ལ་ གནས་ པ་ དང་། འདུལ་ བ་ ནས་
185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསུངས་ པའི་ལྟུང་བ་རྣམས་སྲོག་གི་ཕྱིར་ཡང་མི་བྱའོ་ཞེས་སྟོན་པ་དབང་དུ་
བཞག་སྟེ་མཁན་སློབ་དགེ་འདུན་དང་བཅས་པའི་སྤྱན་སྔར་ཁས་བླངས་པ་ཡིན་
པས་བྱ་བ་གང་བྱེད་ཀྱང་རང་གིས་གང་ཁས་བླངས་པ་དེ་དང་མ་འགལ་བ་ཞིག་
བྱའོ་སྙམ་དུ་དྲན་པ་བསྟེན་པ་ནི་སོར་ཐར་གྱི་ཚུལ་ཁྲིམས་བསྲུང་བའི་ཐབས་མེད་
དུ་མི་རུང་བ་ཡིན་ནོ། ། །
གཉིས་པ་སྡོམ་པ་ཐོབ་པ་མི་ཉམས་པར་བསྲུང་བའི་ཐབས་ལ་གཉིས།
གནས་དང་ གནས་ པའི་ ཚུལ་ ཁྲིམས་དང༌། གནས་དང་གནས་པའི་མཚན་ཉིད་
དོ། །དང་པོ་ནི། གནས་པས་གནས་ལ་མ་ཞུས་པར་བྱ་བ་མི་བྱའོ། །ཞེས་པ་ནས།
དེས་ ཀྱང་ དེ་ ལ་ དེ་ བྱ་ སྟེ། ཞུ་བ་ནི་ མ་ གཏོགས་ སོ། །ཞེས་ པའི་བར་ གསུངས།
གཉིས་པ་གནས་དང་གནས་པའི་མཚན་ཉིད་ནི། བསྙེན་པར་རྫོགས་ནས་ལོ་བཅུ་
མ་ལོན་པར་མཁན་པོ་ཉིད་དང་གནས་ཉིད་དང་མི་གནས་པར་འདུག་པར་མི་
བྱའོ། །ཞེས་པ་ནས། གནས་ཀྱི་སྐབས་སོ། །ཞེས་པའི་བར་ཏེ་གཞུང་འདི་དག་གི་
དོན་ལ་བསླབ་བྱའི་གནས་ཆེས་མང་སྟེ། རབ་བྱུང་བསྙེན་རྫོགས་ཀྱི་མཁན་པོ་བྱེད་
པ་ལ་ལྔ་ཕྲུགས་ཉི་ཤུ་རྩ་གཅིག་ལས། དཀའ་སླ་ཅི་རིགས་པར་བསྡེབས་པའི་ལྔ་
ཕྲུགས་གང་ཡང་རུང་བ་དང་ལྡན་པ་དགོས་པར་གསུངས་ཤིང་། ལྔ་ཕྲུགས་ཉི་ཤུ་
རྩ་གཅིག་ནི། ལོ་བཅུ་ལོན་དང་འཛིན་དང་མཁས། །རིག་དང་གསལ་དང་འཛིན་
འཇུག་དང་། །སློབ་ དང་ སློབ་འཇུག་རྣམ་ པ་གཉིས། །ཕུན་ སུམ་ ཚོགས་ གཉིས་
རྣམ་པ་གསུམ། །སློབ་དང་མི་སློབ་བྱུང་ཤེས་དང་། །གནས་འཆའ་འཆར་འཇུག་
ལྟུང་བ་ཤེས། །ལྷོ་ཡི་རི་ལ་རྒྱུ་བ་ཡི། །སྡེ་ཚན་ཡང་དག་བསྡུས་པ་ཡིན། །ཞེས་
འདུལ་བ་ལུང་གི་བར་སྡོམ་ལས་གསུངས་པ་ལྟར་ལོ་བཅུ་ལོན་པའི་ལྔ་པ། སྡེ་སྣོད་
- 186 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གསུམ་འཛིན་པའི་ལྔ་པ། སྡེ་སྣོད་གསུམ་ལ་མཁས་པའི་ལྔ་པ། སྡེ་སྣོད་གསུམ་
རིག་ པའི་ ལྔ་པ། སྡེ་ སྣོད་ གསུམ་ གསལ་ བའི་ ལྔ་པ། སྡེ་སྣོད་གསུམ་འཛིན་དུ་
འཇུག་ནུས་པའི་ལྔ་པ། ལྷག་པའི་བསླབ་པ་གསུམ་ལ་སློབ་པའི་ལྔ་པ། ལྷག་པའི་
བསླབ་པ་གསུམ་ལ་སློབ་ཏུ་འཇུག་ནུས་པའི་ལྔ་པ། ལྷག་པའི་སྤྱོད་སོགས་གསུམ་
ལ་སློབ་པའི་ལྔ་པ། ལྷག་པའི་སྤྱོད་སོགས་གསུམ་ལ་སློབ་ཏུ་འཇུགས་ནུས་པའི་ལྔ་
པ། ཕུན་ཚོགས་གོང་མའི་ལྔ་པ། ཕུན་ཚོགས་འོག་མའི་ལྔ་པ། དྲན་ལྡན་གྱི་ལྔ་པ།
ནང་དུ་ཡང་དག་པར་བཞག་པའི་ལྔ་པ། མཉམ་པར་བཞག་པའི་ལྔ་པ། སློབ་པའི་
ལྔ་པ། མི་སློབ་པའི་ལྔ་པ། བྱུང་ཤེས་ཀྱི་ལྔ་པ། གཏན་དུ་གནས་འཆར་འཇུག་གི་
ལྔ་པ། རེ་ཤིག་གནས་འཆར་འཇུག་པའི་ལྔ་པ། ལྟུང་ཤེས་ཀྱི་ལྔ་པ་རྣམས་སོ། །དེ་
ལ་ལོ་བཅུ་ལོན་པའི་ལྔ་པ་ནི། བསྙེན་པར་རྫོགས་ནས་བསྙེན་རྫོགས་རྣམ་དག་གི་
སྡོམ་རྒྱུན་བར་མ་ཆད་དུ་ལོ་བཅུ་ལོན་པ། གཞན་གྱི་ནད་གཡོག་རང་གིས་བྱེད་
ནུས་ཤིང་གཞན་བྱེད་དུ་འཇུག་ནུས་པ། ལྟུང་བ་ཡིད་ལ་བྱེད་ཅིང་འགྱོད་པ་སེལ་
བ་རང་གིས་བྱེད་ནུས་ཤིང་གཞན་བྱེད་དུ་འཇུག་ནུས་པ། སྡིག་པ་ཅན་གྱི་ལྟ་ངན་
དྲུག་ཅུ་རྩ་བཞི་སྤོང་བར་རང་ཉིད་ཀྱིས་བྱེད་ནུས་ཤིང་གཞན་བྱེད་དུ་འཇུག་ནུས་
པ། གནས་པ་སློབ་མ་གནས་བླ་མ་ལ་མི་དགའ་བ་འདོར་བ་རང་ཉིད་ཀྱིས་བྱེད་
ནུས་ཤིང་གཞན་བྱེད་དུ་འཇུག་ནུས་པ་ལྔ་པོ་དེ་ཚོགས་པ་ལ་ལོ་བཅུ་ལོན་པའི་ལྔ་
པ་ཞེས་བརྗོད་དོ། །ལྔ་པ་གཉིས་པ་སྡེ་སྣོད་གསུམ་འཛིན་པའི་ལྔ་པ་ནི། འདུལ་
བའི་སྡེ་སྣོད། མདོ་སྡེའི་ སྡེ་སྣོད། མངོན་ པའི་ སྡེ་སྣོད་ གསུམ་ འཛིན་ ཅིང་ ཚུལ་
ཁྲིམས་དང་ལྡན་པ་དང་། ཕས་རྒོལ་འཇོམས་ཕྱིར་རང་དང་གཞན་གྱི་གྲུབ་པའི་
མཐའ་ལ་མཁས་པ་ལྔ་དང་ལྡན་པའོ། །ལྔ་ཕྲུགས་འདི་དག་འདུལ་བའི་བསྟན་
187-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་འཛིན་པ་རྣམས་ལ་ཤིན་ཏུ་གལ་ཆེ་བ་ཡོད་པས་བསྟན་པ་ལ་གཅེས་པར་འཛིན་
པའི་དམ་པ་རྣམས་ཀྱིས་འདུལ་བ་ལུང་ལྟས་ནས་ལྔ་ཕྲུགས་གཞན་མ་རྣམས་ཀྱང་
ཤེས་པར་བྱ་དགོས་སོ། །ལྔ་ཕྲུགས་དེ་དག་ལ་ཞིབ་ཏུ་དཔྱོད་ཤེས་ན་སྤྱིར་སྡེ་སྣོད་
གསུམ་གྱི་བརྗོད་བྱའི་དོན་གྱི་གཙོ་བོ་གང་ཡིན་ཤེས་ཤིང་། ཁྱད་པར་དགག་སྒྲུབ་
གནང་གསུམ་གྱི་བཅས་པའི་མཚམས་རྣམས་ཤེས་པར་འགྱུར་བས་རང་གི་དལ་
བ་ཐོབ་པ་དོན་ལྡན་དུ་བྱ་བ་དང༌། རྒྱལ་བའི་བསྟན་པ་ལ་གཅེས་པ་འཛིན་པ་
རྣམས་ཀྱིས་འདུལ་བའི་བཅས་མཚམས་འདི་དག་ཤེས་པར་བྱ་ཞིང་ཤེས་ནས་
ལག་ལེན་ལ་ཅི་ཐེབས་བྱའོ། །
གསུམ་པ་འགལ་རྐྱེན་བར་ཆད་ཀྱི་མཚན་ཉིད་བསྟན་པ་ནི། རབ་ཏུ་འབྱུང་
བའི་ཕྱིར་ཉེ་བར་འོངས་པ་ལ། མུ་སྟེགས་ཅན་མ་ཡིན་ནམ། ཞེས་འདྲི་བར་བྱ་ཞིང་
ཞེས་པ་ནས། རབ་ཏུ་བྱུང་བའི་གཞི་རྫོགས་སོ། །ཞེས་པའི་བར་ཏེ། འགལ་རྐྱེན་
བར་ཆད་ལ་སྡོམ་པ་སྐྱེ་བའི་བར་ཆད་དང༌། སྡོམ་པ་གནས་པའི་བར་ཆད་དང༌།
སྡོམ་པ་ཁྱད་པར་དུ་འགྲོ་བའི་བར་ཆད་དང་། རྒྱལ་བའི་བསྟན་པ་ལ་མི་མཛེས་
པའི་སྐྱོན་དང་ལྡན་པའི་བར་ཆད་བཞི་ཡོད་ཅིང་། བཞི་པོ་དེ་རྣམས་ཀྱི་མཚན་ཉིད་
དང་དགོས་པ་སོགས་ཞིབ་ཏུ་ཤེས་དགོས་སོ། ། །
གཉིས་པ་ལུང་ཕྲན་ཚེགས་ཀྱི་སྐབས་ནས་འབྱུང་བ་ལ་གཉིས། ཐུན་མོང་
པའི་སྤྲོས་པ་དང་། བུད་མེད་ཀྱི་ཆོ་གའི་ཁྱད་པར་རོ། །དང་པོ་ལ་གཉིས། ཐོབ་
པར་བྱེད་པའི་སྤྲོས་པ་དང་། ཐོབ་པ་མི་ཉམས་པར་བསྲུང་བའི་སྤྲོས་པའོ། །དང་
པོ་ལ་གསུམ། འགལ་རྐྱེན་བར་ཆད་ཀྱི་སྤྲོས་པ། དངོས་གཞི་མཇུག་དང་བཅས་
པའི་ སྤྲོས་པ། སྦྱོར་བའི་ ཆོ་ གའི་སྤྲོས་པའོ། །དང་པོ་ལ་གཉིས། བར་ཆད་ཅན་
- 188 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
དང༌། དགག་པ་བྱུང་བ་འཁོར་དུ་མི་བཞག་པའོ། །དང་པོ་ལ་བཞི། ཕ་མས་མ་
གནང་བས་མཚོན་པ། བུ་ལོན་ཅན་གྱིས་མཚོན་པ། བྲན་གྱིས་མཚོན་པ་ལག་རྡུམ་
ལ་ སོགས་ པས་མཚོན་པའོ། །དང་པོ་ནི། བཀོལ་པ་རྒྱལ་པོས་བཀྲབས་པའོ། །
རྒྱལ་པོས་མ་གནང་བ་ཡུལ་ཐག་མི་རིང་བའོ། །ཞེས་གསུངས། གཉིས་པ་བུ་ལོན་
ཅན་གྱི་མཚོན་པ་ནི། བཀོལ་པ་ཆོམ་རྐུན་པར་གྲགས་པའོ། །ཞེས་པའོ། །གསུམ་
པ་བྲན་གྱིས་མཚོན་པ་ནི། ལྷམ་མཁན་དང་གདོལ་པ་དང་གཡུང་པོ་དང་དེ་ལྟ་བུ་
རབ་ཏུ་བྱུང་བར་མི་བྱའོ། །ཞེས་པའོ། །བཞི་པ་ལག་རྡུམ་ལ་སོགས་པས་མཚོན་པ་
ནི། ལག་རྡུམ་ལ་སོགས་པ་ནི་མཚོན་པ་ཡིན་ནོ། །ཞེས་པ་ནས། རྣམ་པ་དེ་ལྟ་བུ་
དག་གི་དགག་པ་དེ་ཡང་རབ་ཏུ་གཟུང་བར་བྱའོ། །ཞེས་པའི་བར་རོ། །གཉིས་པ་
དགག་པ་བྱུང་བ་འཁོར་དུ་མི་བཞག་པ་ནི། རིགས་དང་ལུས་ལ་སྐྱོན་ཆགས་པ་
རབ་ཏུ་བྱུང་བ་ནི་ཉེ་བར་བཞག་པར་མི་བྱའོ། །ཞེས་པ་སྟེ། འདི་ནི་འཇིག་རྟེན་ན་
རིགས་དམའ་བར་གྲགས་པ་རིགས་བཟང་པོ་དག་དང་ལྷན་ཅིག་གནས་པར་མི་
རུང་བར་བྱེད་པ་རྣམས་ཏེ་བསྟན་པ་མཛེས་པའི་བར་ཆད་ཅན་དགོས་པ་ཁྱད་པར་
ཅན་བྱུང་ན་མ་གཏོགས་བར་ཆད་དུ་འགྲོ་བའོ། །གཉིས་པ་དངོས་གཞི་མཇུག་དང་
བཅས་པའི་སྤྲོས་པ་ནི། དུ་མ་མཁན་པོ་གཅིག་པ་གསུམ་མན་ཆད་ཚིགས་གཅིག་
གིས་བསྙེན་པར་རྫོགས་པར་བྱར་རུང་ངོ༌། །ཞེས་པ་ནས། དང་པོ་ཡིན་ནོ། །ཞེས་
པའི་བར་རོ། །གསུམ་པ་སྦྱོར་བའི་ཆོ་གའི་སྤྲོས་པ་ལ་གཉིས། རྟགས་ཡིན་མིན་
བསྟན་པ་དངོས་དང༌། ཞར་བྱུང་ངོ༌། །དང་པོ་ལ་གཉིས། ལུས་ ཀྱི་རྟགས་དང་།
སྣོད་སྤྱད་ཀྱི་རྟགས་སོ། །དང་པོ་ལ་གཉིས། སྐྲ་དང་སེན་མོ་བྲེག་པའི་ཆོ་ག་དང༌།
ལུས་གཙང་མས་གོས་བགོ་བའི་ཕྱིར་ཁྲུས་བྱ་བའོ། །དང་པོ་ནི། དགོན་པ་བས་སྐྲ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
སོར་གཉིས་ལས་ལྷག་པར་མི་བཞག་གོ །ཞེས་པ་ནས། འབྲེག་མཁན་ལ་ནི་མ་
དང་སྲིང་མོ་དང་བུ་མོའི་འདུ་ཤེས་ཉེ་བར་ཞོག་ཅིག་ཅེས་སོ། །ཞེས་པའི་བར་རོ། །
གཉིས་པ་ལུས་གཙང་མས་གོས་བགོ་བའི་ཕྱིར་ཁྲུས་བྱ་བ་ནི། དེ་བྱས་ནས་ཁྲུས་
བྱའོ། །ཞེས་པ་ནས། དཀོན་མཆོག་གི་དོན་ཉིད་དུ་བསྐུ་བ་ལ་ནི་རྣམ་པ་ངེས་པ་
མེད་དོ། །ཞེས་པའི་བར་གསུངས། གཞུང་སྔ་ཕྱི་འདི་དག་གི་དོན་ལ་སྐྲ་གཞར་
ཚུལ། ཁྲུས་བྱ་ཚུལ། སྤྱིར་གོས་བགོ་ ཚུལ། ཁྱད་པར་གང་དུ་ཆོས་གོས་བགོ་བ་
དང་མི་བགོ་བའི་ཚུལ། སྤྱོད་ལམ་ཀུན་ཏུ་དྲན་པ་བསྟེན་ཚུལ་སོགས་འདུལ་བའི་
བསླབ་བྱ་གལ་ཆེ་བ་མང་དུ་ཡོད་དོ། །
གཉིས་པ་སྣོད་སྤྱད་ཀྱི་རྟགས་ནི། ལྷུང་བཟེད་མེད་པར་རབ་ཏུ་བྱུང་བ་དང་
བསྙེན་པར་རྫོགས་པར་མི་བྱའོ། །ཞེས་པ་ནས། སྲོག་ཆགས་རྣམས་ལ་སྙིང་བརྩེ་
བས་ཉེན་ཀོར་ཕྱག་དར་དང་ཆག་ཆག་བྱའོ། །ཞེས་པའི་བར་རོ། །གཞུང་འདིའི་
དོན་ལ་ལྷུང་བཟེད་ཀྱི་ཚད་དང་། ལྷུང་བཟེད་བྱི་དོར་བྱ་ཚུལ་དང་། ཇི་ལྟར་བཅང་
ཚུལ་སོགས་དོན་གལ་ཆེ་བ་མང་དུ་ཡོད་དོ། །གཉིས་པ་ཞར་བྱུང་ནི། ལོ་ཚིགས་མི་
ཤེས་ན་མཚན་གྱི་ཉེན་ཀོར་དུ་སྤུ་སྐྱེས་པ་བསྙེན་པར་རྫོགས་པར་ཁས་བླང་བར་
བྱའོ། །ཞེས་པ་ནས། བསྙེན་པར་རྫོགས་མ་ཐག་པ་ལ་མི་བརྗོད་པར་མི་བྱའོ། །
ཞེས་པའི་བར་གསུངས། །
གཉིས་པ་ཐོབ་པ་མི་ཉམས་པར་བསྲུང་བའི་སྤྲོས་པ་ལ་བཞི། གནས་དང་
གནས་ པའི་ ཚུལ་ ཁྲིམས་ ཀྱི་ སྤྲོས་ པ། ཞར་ ལ་ ནད་ པ་ གསོ་བའི་ ཚུལ་ ཁྲིམས།
གནས་བརྟན་དང་ཕྱི་བཞིན་འབྲང་བའི་ཚུལ་ཁྲིམས། དེ་ལས་གཞན་པའི་ཚུལ་
ཁྲིམས་སོ། །དང་པོ་ལ་བཞི། གནས་དང་གནས་པའི་ ཚུལ་ ཁྲིམས་དངོས། ཐུན་
- 190 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མོང་དུ་ཇི་ལྟར་བྱ་བ། གནས་པས་ཇི་ལྟར་བྱ་བ། གནས་ཀྱིས་ཇི་ལྟར་བྱ་བའོ། །
དང༌ པོ་ལ་ གཉིས། གནས་པའི་ ཚུལ་ ཁྲིམས་དང༌། གནས་ཀྱི་ཚུལ་ ཁྲིམས་སོ། །
དང་པོ་ནི། གང་ན་གནས་མེད་པ་དེར་གསོ་སྦྱོང་ལ་བསྡད་པ་དང་གནས་པར་ཁས་
བླང་བར་མི་བྱའོ། །ཞེས་པ་ནས། དཔག་ཚད་ཕྱེད་དང་གསུམ་དག་ན་གསོ་སྦྱོང་
གི་ཚེའོ། །ཞེས་པའི་བར་གསུངས། གཉིས་པ་གནས་ཀྱི་ཚུལ་ཁྲིམས་ནི། གནས་
པ་ཆད་པས་བཅད་པར་འོས་པ་ཆད་པས་མི་གཅོད་པར་མི་བྱའོ། །ཞེས་པ་ནས།
གནོད་ པར་ འགྱུར་ བའི་ ཁྲིམས་ སུ་ བྱ་ བ་ མི་ བཅའོ། །ཞེས་ པའི་ བར་ གསུངས།
གཉིས་པ་ཐུན་མོང་དུ་ཇི་ལྟར་བྱ་བ་ནི། ཁའི་གནས་པ་ཉིད་ནི་མ་བཀྲུས་པ་ཉིད་
ཡིན་ནོ། །ཞེས་པ་ནས། དེ་ལས་བྱི་དོར་འབྱུང་བ་བཞིན་དུ་འདག་རྫས་དང་ལྕི་བ་
ལས་ཀྱང་ངོ༌། །ཞེས་པའི་བར་གསུངས། གསུམ་པ་གནས་པས་ཇི་ལྟར་བྱ་བ་ནི།
ལུས་ཀྱི་བྱ་བ་བསྒྲུབ་མ་ཐག་ཏུ་མཆོད་རྟེན་ལ་ཕྱག་བྱའོ། །ཞེས་པ་ནས། དགེ་བ་
མི་འཕེལ་ན་དེ་བྱེད་པ་གཞན་ལ་གཏད་པར་གསོལ་བར་བྱའོ། །ཞེས་པའི་བར་
གསུངས། བཞི་པ་གནས་ཀྱིས་ཇི་ལྟར་བྱ་བ་ནི། གནས་ཀྱི་འོས་ངེས་པར་ཤེས་
པར་བྱས་ནས་གཏད་པར་བྱའོ། །ཞེས་པ་ནས། ལྟུང་བ་ལས་བསླང་བ་དང་རྗེས་
སུ་མཐུན་པའི་འཚོ་བའི་ཡོ་བྱད་སྒྲུབ་པ་ལ་བརྩོན་པར་བྱའོ། །ཞེས་པའི་བར་
གསུངས། གཉིས་པ་ཞར་ལ་ནད་པ་གསོ་བའི་ཚུལ་ཁྲིམས་ནི། ལྷན་ཅིག་གནས་
པ་དང་ཉེ་གནས་དང་མཁན་པོ་དང་སློབ་དཔོན་དང་མཁན་པོ་གཅིག་པ་དང་སློབ་
དཔོན་གཅིག་པ་དང་གཏམ་འདྲེས་པ་དང་ཕེབས་པར་སྨྲ་བ་དང་སྨོན་འདྲིན་དང་
འགྲོགས་བཤེས་ཀྱིས་ནད་གཡོག་བྱའོ། །ཞེས་པ་ནས། དེས་སྨེ་བར་བྱས་པ་ཤི་
བའི་གོས་དེ་དག་བཀྲུ་བ་ནི་དེས་བྱ་བ་ཉིད་ཡིན་ནོ། །ཞེས་པའི་བར་གསུངས།
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
གསུམ་པ་གནས་བརྟན་དང་ཕྱི་བཞིན་འབྲང་བའི་ཚུལ་ ཁྲིམས་ནི། དགེ་འདུན་
འདུས་པ་ན་དེའི་གནས་བརྟན་མདུན་དུ་འགྲོ་བར་བྱའོ། །ཞེས་པ་ནས། ཆོས་དང་
ལྡན་པའི་རྙེད་པ་བྱུང་ན་བླང་བར་བྱའོ། །ཞེས་པའི་བར་གསུངས། བཞི་པ་དེ་ལས་
གཞན་པའི་ཚུལ་ཁྲིམས་ལ་ལྔ། ཁྱིམ་དུ་འགྲོ་བའི་ཚུལ་ཁྲིམས། དྲན་པ་དང་ལུང་
ལ་ བརྟེན་ པ། གཉུག་ མར་ གནས་ པའི་ ཚུལ་ ཁྲིམས། གསར་ བུའི་ ཚུལ་ ཁྲིམས།
གཡོག་འཁོར་དང་ གནས་བསྐྱང་བའོ། །དང་པོ་ནི། ཁྱིམ་དུ་མི་རྒོད་པ་དང་མ་
ཁེངས་པ་དང་མི་གནས་པར་བྱའོ། །ཞེས་པ་ནས། བསླབ་པའི་གཞི་གཟུང་བ་དག་
ལ་དེ་ལྟར་ངེས་པར་སྦྱར་བར་བྱའོ། །ཞེས་པའི་བར་གསུངས། གཉིས་པ་དྲན་པ་
དང་ལུང་ལ་བརྟེན་པ་ནི། ལྟུང་བའི་སྒོར་གྱུར་པའི་འཇུག་པ་ཐམས་ཅད་ལ་དྲན་
པས་བསྒྲུབ་པར་བྱའོ། །རྗེས་སུ་འགྲོ་བ་བསླབས་པས་མི་བྱ་བར་མི་བྱའོ། །ཞེས་
གསུངས། གསུམ་པ་གཉུག་མར་གནས་པའི་ཚུལ་ཁྲིམས་ནི། འོངས་པ་ལ་འོངས་
པ་ ལེགས་ སོ་ ཞེས་ སྔར་ སྙན་ པ་ བརྗོད་ པར་ བྱའོ། །ཞེས་ པ་ནས། ཆུ་དང༌ སྟན་
བསྟབས་པར་བྱའོ། །ཞེས་པའི་བར་གསུངས། བཞི་པ་གསར་བུའི་ཚུལ་ཁྲིམས་ནི།
ཕྱག་དར་དང་མལ་དང༌། སྟན་བཤམས་པ་དང་། ཆུ་བཞག་པ་དང༌། བྲིམ་པ་དང་།
ཟན་དྲང་བ་ནི་གསར་བུས་བྱའོ། །ཞེས་གསུངས། ལྔ་པ་གཡོག་འཁོར་དང་གནས་
བསྐྱང་བ་ནི། གཡོག་འཁོར་གྱི་བྱ་བ་མི་མཐུན་པ་གལ་ཏེ་རང་དང་གཞན་ལ་
གནོད་པར་མི་འགྱུར་བ་ནི་ཅི་བདེར་བཞག་གོ །ཞེས་པ་ནས། ཞབས་འབྲིང་
གཉུག་མ་དག་ལ་སྐད་སྦྱར་ཏེ་གྲ་དག་པར་ཐུལ་འོག་ཏུ་གཞུག་པར་བྱའོ། །ཞེས་
པའི་བར་གསུངས།
གཉིས་པ་བུད་མེད་རབ་ཏུ་བྱུང་བའི་ཆོ་གའི་ཁྱད་པར་ནི། དགེ་སློང་གི་
- 192 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གནས་སུ་དགེ་སློང་མའོ། །ཞེས་པ་ནས། རབ་ཏུ་བྱུང་བའི་གཞི་ཕྲན་ཚེགས་ནས་
གསུངས་པའི་སྐབས་སོ། །ཞེས་པའི་བར་གསུངས། གསུམ་པ་འདུལ་བ་ལ་སློབ་
པའི་རྟེན་གྱི་གང་ཟག་རབ་ཏུ་བྱུང་བ་ཞུ་བ་ཕལ་ཆེ་བའི་སྐབས་ནི། མི་མ་ཡིན་པའི་
འགྲོ་བ་པ་དང་བྱང་གི་སྒྲ་མི་སྙན་པ་གཉིས་ནི་སྡོམ་པའི་ཞིང་ཉིད་མ་ཡིན་ནོ། །
ཞེས་པ་ནས་རབ་ཏུ་བྱུང་བའི་གཞུ་ཞུ་བ་ཕལ་ཆེ་བའི་སྐབས་སོ། །ཞེས་པའི་བར་
གསུངས། དེ་ལྟར་སྡོམ་པ་མ་ཐོབ་པར་བྱེད་པའི་ཐབས། རབ་ཏུ་བྱུང་ནས་ཚིགས་
སྔ་མ་དགེ་ཚུལ་དང་། ཚིགས་ཕྱི་མ་བསྙེན་པ་རྫོགས་པའི་ཆོ་ག་འདུལ་བ་ལུང་སྡེ་
བཞི་ལས། དང་པོ་གཞི་བཅུ་བདུན་གྱི་དང་པོར་རབ་ཏུ་བྱུང་བའི་གཞི་ནས་ཇི་ལྟར་
གསུངས་པ་ལ་མ་ཚང་བ་ཁ་སྐོང་བ་ཕྲན་ཚེགས་ཀྱི་སྐབས་དང་། དོགས་པ་ཁོང་ན་
གནས་པ་མཐའ་གནོད་པ་ཞུ་བའི་སྐབས་ནས་ཇི་ལྟར་གསུངས་པ་དེ་དག་མཐའ་
ཆོད་པར་ཤེས་པར་བྱས་ལ་སོ་ཐར་གྱི་སྡོམ་པའི་འབོགས་ཆོག་རྒྱལ་བས་གསུངས་
པ་ཇི་ལྟར་བ་བཞིན་ཤེས་པར་བྱས་ལ་བསྟན་པའི་རྩ་བ་ཚུགས་པ་ཞིག་ལ་འབད་
པར་བྱའོ། །རྩ་བའི་གཉིས་པ་བསྙེན་རྫོགས་ཀྱི་སྡོམ་པ་ཐོབ་པ་དེས་བསླབ་པར་བྱ་
བའི་ མཚན་ ཉིད་ ལ་ གཉིས། སྤང་ བའི་ བསླབ་ བྱ། ཉམས་ སུ་ བླང་ བའི་བསླབ་
བྱའོ། །དང་ པོ་ ལ་ གཉིས། སྡེ་ལྔ་ སོ་ སོའི་ མཚན་ ཉིད་དང༌། ཞུ་བ་ སྤྱིར་བསྟན་
པའོ། །དང་པོ་ལ་གཉིས། དགེ་སློང་གི་སྡེ་ལྔ་སྤྱིར་བཤད་པ་དང་། དགེ་སློང་མའི་
སྡེ་ལྔ་བྱེ་བྲག་ཏུ་བཤད་པའོ། །དང་པོ་ལ་གཉིས། ཐུན་མོང་བ་བསླབ་པ་འབུལ་
བའི་ཆོ་ག་དང་། སྡེ་ལྔ་བཤད་པ་དངོས་སོ། །དང་པོ་ནི། རང་བཞིན་ཉམས་པས་
བྱས་ པ་ཉིད་ནི་ཕུལ་བ་ཉིད་མ་ཡིན་ནོ། །ཞེས་པ་ནས། འབུལ་བའི་ཆོ་གའོ། །
ཞེས་པའི་བར་གསུངས། གཉིས་པ་སྡེ་ལྔ་བཤད་པ་དངོས་ལ་ལྔ། གཅོད་པར་བྱེད་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
པ་ཕམ་པའི་སྡེ། གསོ་བ་དགེ་འདུན་ལ་རག་ལས་ པ་དགེ་འདུན་ལྷག་མའི་སྡེ།
ལྟུང་བར་བྱེད་པ་ལྟུང་བྱེད་ཀྱི་སྡེ། སྨྲེ་སྔགས་འདོན་པའི་སྒོ་ནས་སོ་སོར་བཤགས་
པའི་སྡེ། བསླབ་བྱ་ཉེས་བྱས་ཀྱི་སྡེའོ། །དང་པོ་ལ་བཞི། རང་གཞན་གཉིས་ཀའི་
ཚངས་སྤྱོད་ལ་གནོད་པ་མི་ཚངས་པར་སྤྱོད་པའི་ཕམ་པ། གཞན་གྱི་ལོངས་སྤྱོད་
ལ་གནོད་པ་མ་བྱིན་ལེན་གྱི་ཕམ་པ། གཞན་གྱི་སྲོག་ལ་གནོད་པ་སྲོག་གཅོད་པའི་
ཕམ་པ། གཞན་གྱི་དོན་འགྲུབ་པ་ལ་གནོད་པ་རྫུན་དུ་སྨྲ་བའི་ཕམ་པའོ། །དང་པོ་
ནི། བཅུག་རེག་ཉམས་སུ་མྱོང་བར་བྱས་ནའོ། །ཞེས་པ་ནས། མི་ཚངས་པར་སྤྱོད་
པའི་ ཕམ་ པར་ འགྱུར་བ་ རྫོགས་སོ། །ཞེས་ པའི་བར་ རོ། །གཉིས་པ་ གཞན་ གྱི་
ལོངས་སྤྱོད་ལ་གནོད་པ་མ་བྱིན་ལེན་གྱི་ཕམ་པ་ནི། རྐུ་བའམ་རྐུར་བཅུག་པ་དག་
གིས་སོ། །ཞེས་པ་ནས། མ་བྱིན་པར་ལེན་པའི་ཕམ་པར་འགྱུར་བ་རྫོགས་སོ། །
ཞེས་པའི་བར་གསུངས། གསུམ་པ་གཞན་གྱི་སྲོག་ལ་གནོད་པ་སྲོག་གཅོད་པའི་
ཕམ་པ་ནི། ནད་པ་ལ་འཆི་བའི་སེམས་དང་རྗེས་སུ་མཐུན་པའི་ཉེ་བར་བསྒྲུབ་པ་
ཉེ་བར་བསྒྲུབ་པར་མི་བྱའོ། །ཞེས་པ་ན། གསོད་པའི་ཕམ་པར་འགྱུར་བ་རྫོགས་
སོ། །ཞེས་པའི་བར་གསུངས། བཞི་པ་གཞན་གྱི་དོན་འགྲུབ་པ་ལ་གནོད་པ་རྫུན་
དུ་སྨྲ་བའི་ཕམ་པ་ནི། འདུ་ཤེས་བསྒྱུར་ཏེ་བདག་ཉིད་མིའི་ཆོས་བླ་མ་དང་ལྡན་པ་
ལ་ཉིད་དུ་སྨྲ་ནའོ། །ཞེས་པ་ནས། སྨྲ་བའི་ཕམ་པར་འགྱུར་བ་རྫོགས་སོ། །ཞེས་
པའི་བར་ གསུངས། དེ་ལ་མི་ཚངས་པར་སྤྱོད་པའི་ ཕམ་པ་ནི། ཁ་དང་། བཤང་
ལམ་དང་། མོ་མཚན་ཏེ་རྨའི་སྒོ་གསུམ་པོ་གང་རུང་དུ་ཟག་བྱེད་བཅུག་ནས་རེག་
པ་ཉམས་སུ་མྱོང་བའོ། །ཕམ་པ་འདི་ལ་བཅས་པ་དང་རྗེས་བཅས་གཉིས་ཡོད་
ཅིང་། ཕམ་པ་འདི་བསྲུང་ཕྱིར་འདོད་ཆགས་ཀྱི་ཉེས་དམིགས་དྲན་ནས་བུད་མེད་
- 194 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ལ་ཆགས་སེམས་ཀྱིས་མིག་ལྟ་བ་ཙམ་ཡང་མི་བྱ་བ་དང༌། དབེན་པ་སྐྱབས་ཡོད་
དུ་ཁྲིམས་གྲོགས་མེད་པར་སེ་གོལ་གྱི་ཡུན་ཙམ་དུ་ཡང་བུད་མེད་དང་ལྷན་ཅིག་མི་
འདུག་པ་སོགས་ལ་བསླབ་བོ། །མ་བྱིན་པར་ལེན་པའི་ཕམ་པ་ནི། རིན་ཐང་ཚང་
བའི་དངོས་པོ་རྐུ་བའོ། །ཕམ་པ་འདི་བསྲུང་ཕྱིར་གཞན་གྱི་རྫས་ཏིལ་གྱི་འབྲུ་ཙམ་
ལའང་བརྣབ་སེམས་མི་བསྐྱེད་ཅིང་། ཟང་ཟིང་གི་ནོར་ལ་ཆགས་པའི་གཉེན་པོ་
བསྟེན་པ་སོགས་ལ་བསླབ་བོ། །སྲོག་གཅོད་པའི་ཕམ་པ་ནི་མི་གསོད་པ་སྟེ། རང་
གི་ བྱས་པའམ། གཞན་ བྱེད་ དུ་བཅུག་ པ་ སྟེ་མཚོན་བསྣུན་པའམ། དུག་བཏང་
བའམ། སྨན་ལོག་པ་བྱིན་པའམ། ངན་སྔགས་བྱས་པའམ། འདྲེ་སོགས་ལ་གཏང་
བའམ། འཆིར་འཇུག་པའི་ཐབས་བྱས་པ་སོགས་ཐབས་གང་ཡང་རུང་བས་མི་
བསད་པའམ། མངལ་དུ་མིར་ཆགས་པ་བསད་ནའང་ཕམ་པར་འགྱུར་རོ། །ཕམ་
པ་འདི་བསྲུང་ཕྱིར་སེམས་ཅན་སུ་ལའང་གནོད་པའི་བསམ་པ་དང་སྦྱོར་བ་སྤོང་བ་
ལ་འབད་དོ། །མི་ཆོས་བླ་མའི་ རྫུན་སྨྲ་བའི་ ཕམ་པ་ནི། མི་རྟག་པའི་འདུ་ཤེས་
སོགས་ཡོན་ཏན་གོང་མ་མ་ཐོབ་པར་ཐོབ་བོ་ཞེས་སྨྲས་པ་དང༌། ལྷ་དང་ཀླུ་ལ་
སོགས་པ་མ་མཐོང་བར་མཐོང་ཞེས་སྨྲས་པ་སོགས་སོ། །ཕམ་པ་འདི་བསྲུང་ཕྱིར་
རྫུན་དང་ཚུལ་འཆོས་སྲོག་གི་ཕྱིར་ཡང་མི་བྱ་བ་ལ་བསླབ་བོ། །ཕམ་པ་བཞི་པོ་དེ་
མཐའ་ཆོད་པར་ཤེས་པ་ལ་གླེང་གཞི་གང་ལ་བརྟེན་ནས་བཅའ་བ་མཛད་པ་དང༌།
སྦྱོར་ བ་ དང༌། སྦྱོར་ བའི་ སྦྱོར་ བ་ དང༌། སྐབས་དེར་གཏོགས་ ཀྱི་ བསླབ་བྱ་དང་
འགལ་བའི་ཉེས་པ་སོགས་ཤེས་དགོས་སོ། །
གཉིས་པ་གསོ་བ་དགེ་འདུན་ལ་རག་ལས་པ་དགེ་འདུན་ལྷག་མའི་སྡེ་ལ་
བཅུ་གསུམ་ཡོད་དེ། ཁུ་བ་འབྱིན་པའི་དགེ་འདུན་ལྷག་མ། རེག་པའི་དགེ་འདུན་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ལྷག་མ། འཁྲིག་ ཚིག་ སྨྲ་ བའི་ དགེ་ འདུན་ ལྷག་མ། འཁྲིག་ པའི་ བསྙེན་བཀུར་
བསྔགས་པའི་དགེ་འདུན་ལྷག་མ། སྨྱན་བྱེད་པའི་དགེ་འདུན་ལྷག་མ། ཁང་པའི་
དགེ་འདུན་ལྷག་མ། ཁང་ཆེན་གྱི་དགེ་འདུན་ལྷག་མ། གཞི་མེད་ཀྱི་དགེ་འདུན་
ལྷག་མ། བག་ཙམ་གྱི་དགེ་འདུན་ལྷག་མ། དགེ་འདུན་དབྱེན་གྱི་དགེ་འདུན་ལྷག་
མ། དེའི་ རྗེས་སུ་ཕྱོགས་པའི་དགེ་འདུན་ལྷག་མ། ཁྱིམ་ སུན་འབྱིན་པའི་དགེ་
འདུན་ལྷག་མ། བཀའ་བློ་མི་བདེ་བའི་དགེ་འདུན་ལྷག་མ་རྣམས་སོ། །
དང་པོ་ནི། རྨི་ལམ་ནི་མེད་པ་དང་འདྲའོ། །དེའི་འབྲས་བུ་ནི་མ་བྱས་པ་
ཉིད་ དོ། །ཕྱུང་ ནའོ། །དེར་ འདུན་ པས་ སོ། །རང་ གི་ ཁུ་ བའོ། །ཞེས་ པ་ ནས།
འབྱིན་པའི་དགེ་འདུན་ལྷག་མ་རྫོགས་སོ། །ཞེས་པའི་བར་གསུངས། འདིའི་དོན་
ཁུ་བ་འབྱིན་པའི་དགེ་འདུན་ལྷག་མ་ནི་ཆགས་སེམས་ཀྱིས་ཀུན་ནས་བསླངས་ཏེ་
རྨའི་སྒོ་གསུམ་ལས་གཞན་པའི་རང་གཞན་གྱི་སྦྱོར་བ་གང་ཡང་རུང་བས་རང་གི་
ཁུ་བ་འབྱིན་པར་བྱེད་པའོ། །གཉིས་པ་རེག་པའི་དགེ་འདུན་ལྷག་མ་ནི། འདི་ལ་
བྱེད་པ་པོ་ཉིད་ནི་བུད་མེད་དོ། །ཞེས་པ་ནས། ལུས་ཀྱིས་རེག་པའི་དགེ་འདུན་
ལྷག་མའོ། །ཞེས་པའི་བར་གསུངས། འདིའི་དོན་རེག་པའི་དགེ་འདུན་ལྷག་མ་ནི།
ཆགས་ སེམས་ ཀྱིས་ ཀུན་ནས་བསླངས་ཏེ་བུད་མེད་ལ་རེག་པར་ བྱེད་ པའོ། །
གསུམ་པ་འཁྲིག་ཚིག་སྨྲ་བའི་དགེ་འདུན་ལྷག་མ་ནི། འཁྲིག་པ་སྨྲས་ནའོ། །རྒྱ་ལ་
སོགས་པའི་དོན་གྱིས་སོ། །གང་ལ་གོ་བར་བྱ་བ་ཉིད་དེ་བརྡ་ཕྲད་པ་ན་མཐའོ། །
ཞེས་པ་ནས། འཁྲིག་པ་དང་ལྡན་པ་སྨྲ་བའི་དགེ་འདུན་ལྷག་མའོ། །ཞེས་པའི་
བར་ གསུངས། འདིའི་དོན་འཁྲིག་ ཚིག་ སྨྲ་བའི་དགེ་འདུན་ལྷག་མ་ནི། ཆགས་
སེམས་ཀྱི་ཀུན་ནས་བསླངས་ཏེ་བུད་མེད་ལ་འཁྲིག་པ་དང་ལྡན་པའི་ཚིག་གང་
- 196 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཡང་རུང་བ་སྨྲའོ། །བཞི་པ་འཁྲིག་པའི་བསྙེན་བཀུར་བསྔགས་པའི་དགེ་འདུན་
ལྷག་མ་ནི། བདག་ཉིད་དང་འཁྲིག་པ་ཀུན་ཏུ་སྤྱོད་པ་བསྔགས་ནའོ། །ཞེས་པ་
ནས། བསྙེན་ བཀུར་ བསྔགས་ པའི་ དགེ་ འདུན་ ལྷག་ མའོ། །ཞེས་ པའི་ བར་
གསུངས། འདིའི་དོན། འཁྲིག་པའི་བསྙེན་བཀུར་བསྔགས་པའི་དགེ་འདུན་ལྷག་
མ་ནི། ཆགས་སེམས་ཀྱིས་ཀུན་ནས་བསླངས་ཏེ་བུད་མེད་ལ་ཁོ་བོ་ལ་འདི་དང་
འདི་བྱས་ན་ལེགས་སོ་ཞེས་འཁྲིག་པ་སྤྱོད་པ་ལ་བསྔགས་པའི་ཚིག་སྨྲ་བའོ། །ལྔ་
པ་སྨྱན་བྱེད་བའི་དགེ་འདུན་ལྷག་མ་ནི། ཕྲད་ནའོ་གཞན་དང་ངོ་། གཞན་དུའོ། །
དེའི་དོན་དུ་མི་མཐུན་པ་མཐུན་པར་བསྒྲུབ་པའི་ཕྱིར་སྤྱད་པར་བྱ་བ་ལས་སྤྲིང་བ་
མནོས་པས་གཞན་དེ་ལ་གོ་བར་བྱས་ཤིང་དེས་སྨྲས་པ་སྔ་མ་ལ་བརྗོད་ནའོ། །
ཞེས་ པ་ནས། སྨན་ བྱེད་ པའི་ དགེ་འདུན་ལྷག་མའོ། །ཞེས་པའི་བར་གསུངས།
འདིའི་དོན་སྨྱན་བྱེད་པའི་དགེ་འདུན་ལྷག་མ་ནི། ཁྱིམ་པ་ཕོ་མོ་མི་མཐུན་པ་འཕྲིན་
ཡིག་ཕན་ཚུན་དུ་སྐྱེས་པ་སོགས་ཀྱིས་མཐུན་པར་བྱས་ཏེ་འདོད་པ་སྤྱོད་དུ་གཞུག་
པའོ། །དྲུག་པ་ ཁང་པའི་དགེ་འདུན་ལྷག་མ་དང་། བདུན་པ་ ཁང་ཆེན་གྱི་དགེ་
འདུན་ལྷག་མ་ནི། སྤྱོད་ལམ་བཞིའི་སྣོད་མ་ཡིན་པ་ཉིད་ལ་ནི་ཉེས་པ་མེད་དོ། །
ཞེས་པ་ནས། ཁང་པ་དང་གཙུག་ལག་ཁང་གི་དགེ་འདུན་ལྷག་མ་ཞུ་བའི་སྐབས་
སོ། ཁང་པ་དང་གཙུག་ལག་ཁང་གི་དགེ་འདུན་ལྷག་མ་གཉིས་སོ། །ཞེས་པའི་
བར་གསུངས། དེ་ལ་ཁང་པའི་དགེ་འདུན་ལྷག་མ་ནི། གཞི་མ་དག་པར་རང་དོན་
དུ་ཁང་པ་བརྩིག་པའམ། རང་དོན་དུ་ཁང་པ་ཚད་ལས་འདས་པ་བརྩིག་པའོ།
ཁང་པའི་ཚད་ནི་སྲིད་དུ་ཁྲུ་བཅོ་བརྒྱད་དང་། ཞེང་དུ་ཁྲུ་ཕྱེད་དང་བཅུ་གཉིས་སོ།
ཁང་ཆེན་གྱི་དགེ་འདུན་ལྷག་མ་ནི། དགེ་འདུན་མ་གསོལ་བ་དང་གཞི་མ་དག་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
པར་ ཁང་ཆེན་བརྩིག་པའོ། །བརྒྱད་པ་གཞི་མེད་ཀྱི་དགེ་འདུན་ལྷག་མ་དང་།
དགུ་པ་བག་ཙམ་གྱི་དགེ་འདུན་ལྷག་མ་ནི། ཕམ་པར་འགྱུར་བར་ལྷག་པར་སྤྱོད་
པས་དགེ་སློང་ཉམས་པ་ལ་ཡང་ངོ༌། །ཞེས་པ་ནས། གཞི་མེད་པ་དང་བག་ཙམ་གྱི་
ཞུ་བའོ། །ཞེས་ པའི་ བར་ གསུངས། དེ་ ལ་ གཞི་མེད་ཀྱི་དགེ་འདུན་ལྷག་མ་ནི།
ཕྲག་དོག་གིས་ཀུན་ནས་བསླངས་ཏེ་དགེ་སློང་རྣམ་དག་ལ་ཕམ་པས་སྐུར་བ་
འདེབས་ པའོ། །བག་ ཙམ་ གྱི་ དགེ་ འདུན་ ལྷག་མ་ནི། དགེ་ སློང་རྣམ་ དག་ ལ་
འདིས་འདི་ལ་འདོད་པ་སྤྱད་དོ་ཞེས་བྱ་བྱེད་སྦྱར་བ་མ་བྱས་ཀྱང་། དགེ་སློང་འདི་
དང་བུད་མེད་འདི་དང་འདོད་པ་སྤྱོད་པ་ཡང་མཐོང་ངོ་ཞེས་པ་ལྟ་བུ་བརྗོད་པའོ། །
བཅུ་པ་དགེ་འདུན་དབྱེན་གྱི་དགེ་འདུན་ལྷག་མ་དང༌། བཅུ་གཅིག་པ་དེའི་རྗེས་སུ་
ཕྱོགས་པའི་དགེ་འདུན་ལྷག་མ་ནི་གཞན་གྱི་འཁོར་ཁ་འདྲེན་ན་སྦོམ་པོའོ། །ཞེས་
པ་ནས། རྗེས་སུ་ཕྱོགས་པའི་དགེ་འདུན་ལྷག་མའོ། །ཞེས་པའི་བར་གསུངས། དེ་
ལ་དགེ་ འདུན་དབྱེན་ལ། འཁོར་ལོའི་ འབྱེན་དང༌། སྤྱིར་དགེ་འདུན་གྱི་དབྱེན་
ཙམ་གཉིས་ལས། འཁོར་ལོའི་དབྱེན་ནི་སྔོན་སྟོན་པ་ཞལ་བཞུགས་དུས་ ལྷས་
བྱིན་གྱིས་དགེ་སློང་སོ་སོར་སྐྱེ་བོ་མང་པོ་ཆོས་ལོག་པར་སྟོན་པ་དང་། ཟང་ཟིང་གི་
ལོངས་སྤྱོད་ཀྱིས་ཁ་དྲངས་ཏེ་དགེ་འདུན་ཕྱེ་བའོ། །སྤྱིར་དགེ་འདུན་གྱི་དབྱེན་ནི།
རང་ཕྱོགས་སུ་དགེ་འདུན་བཞིར་ལོངས་པ་དང་། ཕ་རོལ་ཏུ་བཞིར་ལོངས་པ་ཕན་
ཚུན་མི་མཐུན་པར་བྱས་ཏེ་དབྱེ་བའོ། །དེའི་རྗེས་སུ་ཕྱོགས་པའི་དགེ་འདུན་ལྷག་
མ་ནི། དེ་འདྲ་བའི་དགེ་འདུན་གྱི་དབྱེན་བྱེད་པའི་དེའི་རྗེས་སུ་འཇུག་པར་བྱེད་
པའོ། །དགེ་འདུན་དབྱེན་ནི་བཅས་པའི་དབང་གིས་ལྷག་མའི་ལྟུང་བར་བགྲངས་
ཀྱང་། རྣམ་ སྨིན་ནི་ ཕམ་པ་བཞི་ ཆར་ ལས་ ཀྱང་ ཆེ་ བར་ གསུངས་ པས་ བདག་
- 198 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ལེགས་སུ་འདོད་པ་དག་གིས་གནས་འདི་ལ་གཟབ་དགོས་པར་གསུངས་སོ། །
བཅུ་གཉིས་པ་ཁྱིམ་སུན་འབྱིན་པའི་དགེ་འདུན་ལྷག་མ་ནི། རང་སྐྱོད་པར་བྱེད་
པའི་དགེ་འདུན་ལ་ལོག་པའི་བསམ་པས་དེ་དེ་ལ་དེ་ལྟར་ཞུགས་སོ་ཞེས་རྫུན་དུ་
སྨྲ་བ་ཉིད་དོ། ཁྱིམ་སུན་འབྱིན་པའི་དགེ་འདུན་ལྷག་མའོ་ཞེས་གསུངས། འདིའི་
དོན་ནི། ཁྱིམ་པའི་གྲོང་དུ་ཆང་འཐུང་བ་དང་གླུ་གར་བྱེད་པ་སོགས་ཁྱིམ་པ་རྣམས་
རྒྱལ་བའི་བསྟན་པ་ལ་མ་དད་པར་འགྱུར་བའི་ལས་བྱས་པ་དང༌། དེ་ལྟར་བྱས་པ་
ལ་དགེ་འདུན་གྱིས་གནས་དབྱུང་བྱས་པ་ན་དགེ་འདུན་ལ་སྐུར་བ་བྱེད་པ་སོགས་
སོ། །བཅུ་གསུམ་པ་བཀའ་བློ་མ་བདེ་བའི་དགེ་འདུན་ལྷག་མ་ནི། དགེ་སློང་གིས་
ལྷག་པའི་ཚུལ་ཁྲིམས་ཀྱིས་གླེངས་པ་ཉིད་ན་བདག་ཉིད་ཀྱིས་དེ་ལ་དགེ་སློང་དག་
གི་བརྗོད་པར་མི་བྱ་བ་ཉིད་དུ་བྱེད་པ་ལའོ། །བཀའ་བློ་མི་བདེ་བའི་དགེ་འདུན་
ལྷག་མའོ། །དགེ་འདུན་ལྷག་མ་རྣམས་རྫོགས་སོ། །ཞེས་གསུངས། འདིའི་དོན་
ནི། རང་ལ་དགེ་སློང་གཞན་གྱི་འདུལ་བའི་བཅས་པ་ལས་བརྩམས་ཏེ་གླེངས་པ་
ནི་མི་འདོད་པའི་བསམ་པས་ཕར་བརྒལ་བར་བྱེད་པ་སོགས་སོ། །ལྷག་མ་བཅུ་
གསུམ་པོ་འདི་ལ་དགེ་འདུན་ལྷག་མ་ཞེས་བརྗོད་པ་ནི་ལྷག་མའི་ལྟུང་བ་བྱུང་ན་དེ་
བཤགས་པ་དགེ་འདུན་ལ་རག་ལས་པས་ན་དེ་ལྟར་བརྗོད་དོ། །
གསུམ་པ་ལྟུང་བར་བྱེད་པ་ལྟུང་བྱེད་ཀྱི་སྡེ་ལ་གཉིས། ཞག་གི་ཚད་ལས་
དང་འབྲེལ་བའི་སྤང་བའི་སྡེ་དང་། བཤགས་པ་ཙམ་དང་འབྲེལ་བའི་ལྟུང་བྱེད་
འབའ་ཞིག་པའི་སྡེའོ། །དང་པོ་ལ་བཅུ་ཚན་གསུམ་ལས། བཅུ་ ཚན་དང་པོ་ལ།
འཆང་བའི་སྤང་བ། འབྲལ་བའི་སྤང་བ། ཟླ་འཇོག་གི་སྤང་བ། ཁྲུར་འཇུག་གི་
སྤང་ བ། ལེན་ པའི་ སྤང་བ། སློང་ བའི་ སྤང་བ། སློང་ བར་ རིགས་ པའི་ སྤང་བ།
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤགས་པ་སློང་བའི་སྤང་བ། སོ་སོ་ནས་སྤགས་པ་སློང་བའི་སྤང་བ། བསྐུར་བའི་
སྤང་བའོ། །དང་པོ་ནི། ཉིན་མཚན་གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་
པ་ ཉིད་ དོ། །ཞེས་ པ་ ནས། འཆང་ བའི་ སྤང་ བའོ། །ཞེས་ པའི་ བར་ གསུངས།
འདིའི་དོན་འཆང་བའི་སྤང་བ་ནི། བྱིན་རླབས་མ་བྱས་པར་ཆོས་གོས་དང་རྡུལ་
གཟན་སོགས་ཞག་བཅུ་ལས་འདས་པར་འཆང་བའོ། །བཅས་པ་འདི་མཛད་པའི་
དགོས་པ་ནི། ཡོ་བྱད་མང་པོ་བཅངས་ན་ གསོག་བསྲུང་གི་ སྡུག་བསྔལ་འབྱུང་
ཞིང་། རང་གི་སེམས་གཡེང་བར་བྱེད་པ་དང་། གྲོགས་གཞན་ཡང་གཡེང་བར་
བྱེད་པ་དང་། གཙོ་བོར་འདོད་ཞེན་འཕེལ་བར་འགྱུར་བ་དེ་དག་དགག་པའི་ཕྱིར་
དུ་བཅས་པ་འདི་མཛད་དོ། །གཉིས་པ་འབྲལ་བའི་སྤང་བ་ནི། གདིང་བ་དང་བྲལ་
བ་ལ་ནི་ཉེས་པ་མེད་དོ། །གལ་ཏེ་དེང་ཉིད་ཕྱིར་ལྡོག་ཅིང་གནས་པར་བྱའོ་སྙམ་
པ་མེད་ན་གདིང་བ་གཞག་སྟེ་འགྲོ་བར་མི་བྱའོ་ཞེས་པ་ནས་འབྲལ་བའི་སྤང་
བའོ། །ཞེས་ པའི་ བར་ གསུངས། འདིའི་དོན་འབྲལ་བའི་ སྤང་བ་ནི། ཆོས་གོས་
རྣམ་གསུམ་བྱིན་རླབས་ཅན་ཞག་ཏུ་འབྲལ་བར་བྱེད་པའོ། །འདི་ནི་རྒྱལ་བའི་
བསྟན་པ་འདི་ལ་ཞུགས་ནས་དགེ་སློང་གི་སྡོམ་པ་ཐོབ་པ་རྣམས་ཀྱིས་རབ་ཏུ་བྱུང་
བའི་རྟགས་ཆ་ལུགས་ནམ་ཡང་མ་ཉམས་པར་བྱེད་དགོས་པའོ། །གསུམ་པ་ཟླ་
འཇོག་གི་སྤང་བ་ནི། ཁ་བསྐང་ལ་རེ་བ་མེད་ན་ཆུང་བ་ཁྲུ་གང་ཡན་ཆད་ཀྱང་ཆོག་
པ་ དང་ འདྲའོ། །ཞེས་ པ་ ནས། ཟླ་ བས་ སྤང་ བའོ། །ཞེས་ པའི་ བར་ གསུངས།
འདིའི་དོན་ནི་དངོས་ཟིན་ལྟར་གོ་སླའོ། །བཞི་པ་ཁྲུར་འཇུག་གི་སྤང་བ་ནི། སྦྲུམ་
མ་དབེན་པ་བཞག་གོ །ཞེས་པ་ནས། ཁྲུར་འཇུག་པའི་སྤང་བའོ། །ཞེས་པའི་བར་
གསུངས། འདིའི་དོན་ཁྲུར་འཇུག་པའི་སྤང་བ་ནི། རང་གི་གོས་རྙིང་པ་དགེ་སློང་
- 200 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མ་ཁྲུར་འཇུག་པའོ། །ལྔ་པ་ལེན་པའི་སྤང་བ་ནི། དགེ་སློང་མས་གོས་རིན་ཆེན་པོ་
བརྗེ་བའི་ ཕྱིར་ བླང་ བར་ བྱའོ། །ཞེས་པ་ནས། ལེན་པའི་སྤང་བའོ། །ཞེས་ པའི་
བར་གསུངས། འདིའི་དོན་ལེན་པའི་སྤང་བ་ནི། རང་ཉིད་གོས་ ཀྱིས་ ཕོངས་པ་
མིན་པར་དགེ་སློང་མ་ལས་གོས་ལེན་པའོ། །དྲུག་པ་སློང་བའི་སྤང་བ་ནི། མིའི་
འགྲོ་བར་གཏོགས་པ་ཁྱིམ་པར་གྱུར་པ་སྲོག་དང་ལྡན་པ་ཉེ་དུ་མ་ཡིན་པ་ནི་ལྟུང་
བའི་ བྱེད་ པ་ པོ་ ཡིན་ནོ། །ཞེས་ པ་ནས། སློང་ བའི་ སྤང་ བའོ། །ཞེས་ པའི་ བར་
གསུངས། འདིའི་དོན་སློང་བའི་སྤང་བ་ནི། རང་ཉིད་གོས་ཀྱིས་ ཕོངས་པ་མིན་
པར་ཉེ་དུ་མིན་པའི་ཁྱིམ་པ་ལས་གོས་སློང་བར་བྱེད་པའོ། །འདུན་པ་སློང་བར་
རིགས་པའི་སྤང་བ་ནི། བྱིན་གྱིས་བརླབས་པར་བྱ་བ་ཐམས་ཅད་མེད་ན་སློང་བར་
རིགས་ པ་ ཉིད་དོ། །ཞེས་ པ་ནས། སློང་ བར་ རིགས་པའི་སྤང་བའོ། །ཞེས་ པའི་
བར་གསུངས། འདིའི་དོན་སློང་བར་རིགས་པའི་སྤང་བ་ནི། ཆོས་གོས་མེད་ཚེ་
སློང་བར་རིགས་ཀྱང་འདོད་ཞེན་ཆེན་པོས་སྟོད་གཡོགས་སྨད་གཡོགས་ཟུང་ལས་
ལྷག་སློང་བའོ། །བརྒྱད་པ་སྤགས་པ་སློང་བའི་སྤང་བ་ནི། སྤགས་པ་མ་ཕུལ་བར་
ཤེས་པ་ནི་མ་སྤགས་པ་དང་འདྲའོ། །དེ་ཉིད་གཞན་ཡིན་ནོ། །སྤགས་པ་སློང་བའི་
སྤང་བའོ། །ཞེས་གསུངས། འདིའི་དོན་སྤྱགས་པ་སློང་བའི་སྤང་བ་ནི། ཁྱིམ་པས་
རང་ལ་གོས་སྟེར་བར་བསྔོས་པའི་ཚེ་འབུལ་ལོང་མེད་པར་ལེན་པའོ། །དགུ་པ་སོ་
སོ་ནས་སྤགས་པ་སློང་བའི་སྤང་བ་ནི། སྦྱིན་པར་བྱེད་པ་སྤངས་ཆེ་བ་ཡང་ངོ༌། །
སྦྱོར་བ་གཅིག་པའི་ཕྱིར་ཐོབ་ན་གཅིག་ཉིད་དོ། །སོ་སོ་ནས་སྤགས་པ་སློང་བའི་
སྤང་བའོ། །ཞེས་གསུངས། དོན་ནི་སྦྱིན་བདག་ཕོ་མོ་སོ་སོ་ནས་རང་ལ་གོས་སྟེར་
བར་བསྔོས་པའི་ཚེ་འབུལ་ལོང་མེད་པར་ལེན་པའོ། །བཅུ་པ་བསྐུར་བའི་སྤང་བ་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནི། བསྐུར་བ་རུང་བ་མ་ཡིན་པ། ཞེས་པ་ནས། བསྐུར་བའི་སྤང་བའོ། །ཞེས་པའི་
བར་གསུངས། དོན་ནི་སྦྱིན་བདག་གིས་རང་ལ་ཆོས་གོས་གྱི་རིན་བྱིན་ཏེ་ཞལ་ཏ་
པ་ལ་བསྐུར་བ་འདོད་ཞེན་ཆེན་པོས་ཡང་དང་ཡང་དུ་བསྐུལ་ཏེ་ཕ་རོལ་པོའི་
སེམས་འཁྲུགས་པར་བྱས་ཏེ་ལེན་པའོ། །བཅུ་ཚན་གཉིས་པ་ལ། སྲིན་བལ་གྱི་
སྤང་བ། བལ་ནག་འབའ་ཞིག་གི་སྤང་བ། ཆ་གཉིས་བསྲེས་པའི་སྤང་བ། ལོ་དྲུག་
ཏུ་བཅང་བའི་སྤང་བ། མཐོ་གང་གི་སྤང་བ། བལ་ཐོགས་པའི་སྤང་བ། བལ་རྨེལ་
དུ་འཇུག་པའི་སྤང་བ། གསེང་དངུལ་ལ་རེག་པའི་སྤང་བ། མངོན་མཚན་ཅན་གྱི་
སྤྱོད་ པའི་ སྤང་ བ། ཉོ་ ཚོང་ བྱེད་ པའི་ སྤང་ བའོ། །དང་ པོ་ནི། སྟན་ བཅང་ བར་
བྱའོ། །སྲིན་བལ་གྱིས་བྱས་སམ་བྱེད་དུ་བཅུག་ནའོ། །ཞེས་པ་ནས། སྲིན་བལ་གྱི་
སྤང་བའོ། །ཞེས་པའི་བར་གསུངས། འདིའི་དོན་སྲིན་བལ་གྱི་སྤང་བ་ནི། འདོད་
ཞེན་གྱིས་སྲིན་བལ་གྱི་སྟན་བྱེད་པའོ། །གཉིས་པ་བལ་ནག་འབའ་ཞིག་གི་སྤང་བ་
ནི། ལུག་གི་བལ་ནག་པོའི་འབའ་ཞིག་དག་གོ་རང་བཞིན་གྱིས་སོ། །སྔོན་པོ་དང་
འདམ་ཁ་དང་ ཁམ་པ་དག་ཀྱང་དེ་ཉིད་དོ། །བལ་ནག་པོ་འབའ་ཞིག་གི་སྤང་
བའོ། །ཞེས་ གསུངས། འདིའི་ དོན་ བལ་ ནག་ འབའ་ཞིག་ གི་ སྤང་བ་ནི། འདོད་
ཞེན་གྱིས་བལ་ནག་པོ་འབའ་ཞིག་གི་སྟན་བྱེད་པའོ། །གསུམ་པ་ཆ་གཉིས་བསྲེས་
པའི་ སྤང་བ་ནི། དེ་དག་བྱེད་པས་ལྷག་པ་ནའོ། །ཞེས་པ་ནས། ཆ་གཉིས་བསྲེ་
བའི་སྤང་བའོ། །ཞེས་པའི་བར་གསུངས། འདིའི་དོན་ཆ་གཉིས་བསྲེས་པའི་སྤང་
ནི། འདོད་ཞེན་གྱིས་བལ་ནག་པོ་ཆ་གཉིས་བསྲེས་པའི་སྟན་བྱེད་པའོ། །བཞི་པ་
ལོ་དྲུག་ཏུ་བཅང་བའི་སྤང་བ་ནི། མཆུ་དང་ཞེང་གཉིས་ཀར་ལྷག་པ་ཡིན་ན་གཅད་
པར་ བྱའོ། །ཞེས་ པ་ ནས། ལོ་དྲུག་ཏུ་ བཅང་ བའི་ སྤང་ བའོ། །ཞེས་ པའི་ བར་
- 202 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གསུངས། འདིའི་དོན་ལོ་དྲུག་ཏུ་བཅང་བའི་སྤང་བ་ནི། སྟན་སྤྱད་པར་བཟོད་པ་
ཡོད་བཞིན་དུ་ཆོག་མི་ཤེས་པར་ལོ་དྲུག་གི་ནང་དུ་སྟན་གཉིས་པ་བྱེད་པའོ། །ལྔ་
པ་མཐོ་གང་གི་སྤང་བ་ནི། གདིང་བ་རྙིང་པ་ལས་བདེ་བར་གཤེགས་པའི་མཐོ་
གང་གིས་མ་གླན་པའི་གདིང་བ་གསར་པ་སྤྱོད་ནའོ། །ཞེས་པ་ནས། མཐོ་གང་གི་
སྤང་བའོ། །ཞེས་པའི་བར་གསུངས། འདིའི་དོན་མཐོ་གང་གི་སྤང་བ་ནི། གདིང་
བ་གསར་པ་བྱེད་པའི་ཚེ་གདིང་བ་རྙིང་པ་ནས་བདེ་གཤེགས་མཐོ་གང་གིས་མ་
གླན་པར་སྤྱོད་པའོ། །བདེ་གཤེགས་མཐོ་གང་གི་ཚད་ནི། མི་དཀྱུས་མའི་ཁྲུ་ཕྱེད་
དོའོ། །དྲུག་པ་བལ་ཐོགས་པའི་སྤང་བ་ནི། ཁྱེར་བ་མེད་ན་དཔག་ཚད་གསུམ་
ལས་འདས་པར་ལུག་གི་བལ་ཁྱེར་ནའོ། །ཞེས་པ་ནས། བལ་ཐོགས་པའི་སྤང་
བའོ། །ཞེས་པའི་བར་གསུངས། འདིའི་དོན་བལ་ཐོགས་པའི་སྤང་བ་ནི། འདོད་
ཞེན་གྱིས་བལ་ཁུར་ཁྱིམ་པ་དང་མཉམ་པ་རྒྱང་གྲགས་ལྷག་ཙམ་ཁྱེར་བར་བྱེད་
པའོ། །བདུན་པ་བལ་རྨེལ་དུ་འཇུག་པའི་སྤང་བ་ནི། ཆོས་གོས་རྙིང་པའི་གནས་
སུ་ལུག་གི་བལ་དག་གོ །འཆག་པར་རྨེལ་བའོ། །བལ་རྨེལ་དུ་འཇུག་པའི་སྤང་
བའོ། །ཞེས་གསུངས། འདིའི་དོན་བལ་རྨེལ་དུ་འཇུག་པ་སྤང་བ་ནི། འདོད་ཞེན་
གྱིས་དགེ་སློང་མ་བལ་རྨེལ་དུ་འཇུག་པའོ། །བརྒྱད་པ་གསེར་དངུལ་ལ་རེག་པའི་
སྤང་བ་ནི། རིང་པོ་ཆེ་བདག་གིར་བྱས་ནའོ། །ཞེས་པ་ནས། གསེར་དངུལ་ལ་
རེག་པའི་སྤང་བའོ། །ཞེས་པའི་བར་གསུངས། འདིའི་དོན་གསེར་དངུལ་ལ་རེག་
པའི་ སྤང་བ་ནི། བྱིན་རླབས་ མ་ བྱས་ པར་ འདོད་ཞེན་གྱིས་ གསེར་དང་དངུལ་
སོགས་རིན་པོ་ཆེ་དང་དེར་སྨོས་པ་ལ་རེག་གམ་རེག་ཏུ་འཇུག་པའོ། །དགུ་པ་
མངོན་མཚན་ཅན་གྱི་སྤྱོད་པའི་སྤང་བ་ནི། རྙེད་པ་འདོད་པ་ལ་ལྟུང་བ་འབྱུང་ངོ༌། །
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཞེས་པ་ནས། མངོན་མཚན་ཅན་གྱི་སྤྱོད་པའི་སྤང་བའོ། །ཞེས་པའི་བར་གསུངས།
འདིའི་དོན་མངོན་མཚན་ཅན་གྱི་སྤྱོད་པའི་སྤང་བ་ནི། སྐྱེད་ཁེ་འདོད་ནས་མངོན་
མཚན་ཚན་གྱི་སྤྱོད་པ་བུ་ལོན་གཏོང་བར་བྱེད་པའོ། །བཅུ་པ་ཉོ་ཚོང་བྱེད་པའི་
སྤང་བ་ནི། གཞན་ གྱིས་སོ། །ཞེས་ པ་ནས། ཉོ་ཚོང་བྱེད་ པའི་ སྤང་བའོ། །ཞེས་
པའི་བར་གསུངས། འདིའི་དོན་ཉོ་ཚོང་བྱེད་པའི་སྤང་བ་ནི། སྐྱེད་ཁེ་འདོད་ནས་
ཚོང་ བྱེད་ པའོ། །བཅུ་ ཚན་ གསུམ་ པ་ ལ། ལྷུང་བཟེད་ འཆང་བའི་ སྤང་བ། ལྷུང་
བཟེད་འཚོལ་བའི་སྤང་བ། འཐག་ཏུ་འཇུག་པའི་སྤང་བ། འཐག་པ་བསྐྱེད་པའི་
སྤང་བ། འཕྲོག་ པའི་ སྤང་བ། ཞག་བདུན་འབྲལ་བའི་སྤང་བ། དབྱར་ གྱི་རས་
ཆེན་གྱི་སྤང་བ། བརྟད་པ་ལས་བྱུང་བའི་སྤང་བ། བསྔོས་པ་ལས་གཞན་དུ་བསྒྱུར་
བའི་སྤང་བ། གསོག་འཇོག་གི་ སྤང་བའོ། །དང་པོ་ནི། ལྷུང་བཟེད་ ཀྱིའོ། །ཞེས་
པ་ནས། ལྷུང་བཟེད་འཆང་བའི་སྤང་བའོ། །ཞེས་པའི་བར་གསུངས། འདིའི་དོན་
ལྷུང་བཟེད་འཆང་བའི་སྤང་བ་ནི། ལྷུང་བཟེད་བྱིན་གྱིས་མ་རླབས་པར་ཞག་བཅུ་
ལས་འདས་པའོ། །གཉིས་པ་ལྷུང་བཟེད་འཚོལ་བའི་སྤང་བ་ནི། ཧ་ཅང་ཆགས་
པར་མི་བྱའོ། །ཞེས་པ་ནས། ལྷུང་བཟེད་འཚོལ་བའི་སྤང་བའོ། །ཞེས་པའི་བར་
གསུངས། འདིའི་དོན་ལྷུང་བཟེད་འཚོལ་བའི་སྤང་བ་ནི། ལྷུང་བཟེད་སྤྱད་བཟོད་
ཡོད་བཞིན་དུ་འདོད་ཞེན་གྱི་ལྷུང་བཟེད་གཉིས་པ་བཙལ་བའོ། །གསུམ་པ་འཐག་
ཏུ་འཇུག་པའི་སྤང་བ་ནི། རིན་མེད་པར་བསྒོ་བས་སམ། གཞན་གྱིས་ཀྱང་འཐག་
ཏུ་བཅུག་ནའོ། །ཞེས་པ་ནས། འཐག་ཏུ་འཇུག་པའི་སྤང་བའོ། །ཞེས་པའི་བར་
གསུངས། འདིའི་དོན་འཐག་ཏུ་འཇུག་པའི་སྤང་བ་ནི། གླ་རྔན་མི་སྟེར་བར་འཐག་
ཏུ་འཇུག་པའོ། །བཞི་པ་འཐག་པ་བསྐྱེད་པའི་སྤང་བ་ནི། དེའི་ཕྱིར་བཏག་པར་བྱ་
- 204 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བ་ བསམ་ པ་ ལས་ བྱུང་ བ་ ཉིད་དོ། །ཞེས་པ་ནས། འཐག་ པ་བསྐྱེད་ པའི་ སྤང་
བའོ། །ཞེས་ པའི་ བར་ གསུངས། འདིའི་ དོན་ འཐག་ པ་ བསྐྱེད་ པའི་ སྤང་ བ་ ནི།
འདོད་པས་འཐག་པ་བསྐྱེད་པར་བྱེད་པའོ། །ལྔ་པ་འཕྲོག་པའི་སྤང་བ་ནི། དབྲལ་
བར་བྱ་བ་དགེ་སློང་ཉིད་དོ། །ཞེས་པ་ནས། འཕྲོག་པའི་སྤང་བའོ། །ཞེས་པའི་
བར་གསུངས། འདིའི་དོན་འཕྲོག་པའི་སྤང་བ་ནི། རང་གིས་སྔར་དགེ་སློང་གཞན་
ལ་གོས་སོགས་བྱིན་པ་འཕྲོག་པའོ། །དྲུག་པ་ཞག་བདུན་འབྲལ་བའི་སྤང་བ་ནི།
དགོན་པ་པའི་ཆོས་གོས་ཞེས་པ་ནས། ཞག་བདུན་འབྲལ་བའི་སྤང་བའོ། །ཞེས་
པའི་བར་གསུངས། འདིའི་དོན་ཞག་བདུན་འབྲལ་བའི་སྤང་བ་ནི། དགོན་པའི་
གནས་འཇིགས་པ་ཆེ་བའི་སར་སྣམ་སྦྱར་ཞག་དྲུག་འབྲལ་བ་གནང་བ་ལ་སྙད་
ནས་ཞག་བདུན་འབྲལ་བར་བྱེད་པའོ། །བདུན་པ་དབྱར་གྱི་རས་ཆེན་གྱི་སྤང་བ་
ནི། བདག་ཉིད་གནས་པར་ཞེས་པ་ནས། །དབྱར་གྱི་རས་ཆེན་གྱི་སྤང་བ་ནི། །
ཞེས་པའི་བར་གསུངས། འདིའི་དོན་དབྱར་གྱི་རས་ཆེན་གྱི་སྤང་བ་ནི། དབྱར་
དུས་ཆར་ཁེབས་རས་ཆེན་འཆང་བ་གནང་བ་དེ་བཙལ་སྔས་པ་དང་སྦེད་པ་ཕྱིས་
པའོ། །བརྒྱད་པ་བརྟད་པ་ལས་བྱུང་བའི་སྤང་བ་ནི། དབྱར་གྱི་རྙེད་པ་ནི་བྱེད་པ་
པོ་ ཉིད་དོ། །ཞེས་པ་ནས། བརྟད་པ་ ལས་བྱུང་བའི་ སྤང་བའོ། །ཞེས་པའི་བར་
གསུངས། འདིའི་དོན་བརྟད་པ་ལས་བྱུང་བའི་སྤང་བ་ནི། དབྱར་གནས་ཀྱི་སྐབས་
དགེ་འདུན་ལ་རྙེད་པ་བྱུང་བ་བདག་གིར་བྱེད་འདོད་ནས་བགོ་བ་སྔས་པ་དང་སྦེད་
པ་ཕྱིས་པའོ། །དགུ་པ་བསྔོས་པ་ལས་གཞན་དུ་བསྒྱུར་བའི་སྤང་བ་ནི། གཞན་
གྱིས་གང་ཟག་གཞན་ནམ་དགེ་འདུན་ལ་བསྔོས་པའི་གོས་ཤེས་བཞིན་དུ་བདག་
ཉིད་ལ་བསྒྱུར་ཏེ་ཐོབ་ནའོ། །ཞེས་པ་ནས། བསྔོས་པ་ལས་གཞན་དུ་བསྒྱུར་བའི་
205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤང་བའོ། །ཞེས་པའི་བར་གསུངས། འདིའི་དོན་བསྔོས་པ་ལས་གཞན་དུ་བསྒྱུར་
བའི་སྤང་བ་ནི། སྦྱིན་བདག་གིས་དགེ་སློང་གཞན་ནམ་དགེ་འདུན་ལ་བསྔོས་པའི་
གོས་སོགས་བདག་ཉིད་ལ་བསྒྱུར་བའོ། །བཅུ་པ་གསོག་འཇོག་གི་སྤང་བ་ནི།
ཞག་བདུན་བར་ཞེས་པ་ནས། སྤང་བ་རྣམས་རྫོགས་སོ། །ཞེས་པའི་བར་གསུངས་
སོ། །འདིའི་དོན་གསོག་འཇོག་གི་སྤང་བ་ནི། སྨན་བཞི་ལས་གང་ཡང་རུང་བ་
བྱིན་ལེན་བྱས་ནས་བླངས་པ། བྱིན་ལེན་མ་བཤིག་ པར་ཐུན་མཚམས་འདས་
པའོ། །སྨན་བཞི་ནི། དུས་རུང་གི་སྨན། ཐུབ་ཚོད་དུ་རུང་བའི་སྨན། ཞག་བདུན་
པའི་སྨན། འཚོ་བཅང་གི་སྨན་བཞིའོ། །བཞི་པོ་དེ་ལ་བྱིན་ལེན་བྱེད་ལུགས། བྱེད་
པའི་དུས། ཇི་ཙམ་གྱི་བར་དུ་བྱེད་པ། སོ་སོའི་དུས་ཚོད་ལས་འདས་པའི་ཚད་
སོགས་ཞིབ་ཏུ་བཤད་པར་བྱའོ། ། །
གཉིས་པ་བཤགས་པ་ཙམ་དང་འབྲེལ་བ་ལྟུང་བྱེད་འབའ་ཞིག་པའི་སྡེ་ལ་
བཅུ་ཚན་དགུ་ལས། བཅུ་ཚན་དང་པོ་ནི། དགེ་འདུན་འདུས་པ་ལ་ཤེས་བཞིན་དུ་
ཆོས་མ་ཡིན་པ་ཆོས་སུ་དང་ཆོས་ཆོས་མ་ཡིན་པ་སྟོན་པ་ཉིད་ནི་ཉེས་པ་སྦོམ་
པོའོ། །ཞེས་པ་ནས། ཁྱད་དུ་གསོད་པའི་ལྟུང་བྱེད་དོ། །ཞེས་པའི་བར་གསུངས།
དེ་ལ་རྫུན་དུ་སྨྲ་བའི་ལྟུང་བྱེད་དང་། སྐྱོན་ནས་བརྗོད་པའི་ལྟུང་བྱེད་དང་། ཕྲ་མ་
བྱེད་པའི་ལྟུང་བྱེད་གསུམ་ནི། དངོས་ཟིན་ལྟར་གོ་སླ་ལ། སྐྱོ་སྔོགས་བྱེད་པའི་ལྟུང་
བྱེད་ནི། དགེ་སློང་གཉིས་རྩོད་པ་བྱུང་བ་དགེ་འདུན་གྱིས་ཞི་བར་བྱས་པ་དཀྲུགས་
ཏེ་རྩོད་པ་སྦྱོར་བར་བྱེད་པའོ། །སྟོན་པའི་ལྟུང་བྱེད་ནི། ཉེ་དུ་མིན་པའི་བུད་མེད་
ལ་ཁྲིམས་གྲོགས་མེད་པར་ཆོས་སྟོན་པའོ། །འདོན་པའི་ལྟུང་བྱེད་ནི། དུས་དྲན་མ་
བྱས་པར་བསྙེན་པར་མ་རྫོགས་པ་དང་ལྷན་ཅིག་འདོན་པའོ། །གནས་ངན་ལེན་
- 206 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བརྗོད་པའི་ལྟུང་བྱེད་ནི། དགེ་སློང་གཞན་ལ་ཕམ་པ་དང་ལྷག་མའི་ལྟུང་བ་བྱུང་བ་
བསྙེན་པར་མ་རྫོགས་པ་ལ་འདི་ལྟར་ཡོད་དོ་ཞེས་བརྗོད་པའོ། །མིའི་ཆོས་བླ་མ་
བརྗོད་པའི་ལྟུང་བྱེད་ནི། མི་ཆོས་བླ་མ་ཐོབ་ཀྱང་དགོས་མེད་དུ་བསྙེན་པར་མ་
རྫོགས་པའི་སོ་སྐྱེ་ལ་སྨྲ་བའོ། །སྐུར་བ་འདེབས་པའི་ལྟུང་བྱེད་ནི། ཞལ་ཏ་པ་ལ་
དགེ་འདུན་གྱིས་རྙེད་པ་འོས་བབས་སུ་བྱིན་པ་ལ་ཕྲག་དོག་གིས་བཤེས་ངོར་བྱས་
ཞེས་སྐུར་བ་འདེབས་པའོ། ཁྱད་དུ་གསོད་པའི་ལྟུང་བྱེད་ནི། སོ་སོར་ཐར་པའི་
བཅས་མཚམས་གང་ཡང་རུང་བ་ལ་ཁྱད་གསོད་བྱེད་པའོ། །
བཅུ་ཚན་གཉིས་པ་ནི། ལག་གི་བླས་མཆོད་རྟེན་དང་དགེ་འདུན་གྱི་དོན་
དུ་ཤིང་ལྗོན་པ་བཅད་པར་བྱའོ། །ཞེས་པ་ནས། གཙུག་ལག་ཁང་གི་ལྟུང་བྱེད་
དོ། །ཞེས་པའི་བར་གསུངས། དེ་ལ་ས་བོན་དང་སྐྱེ་བ་འཇིག་པའི་ལྟུང་བྱེད་ནི།
དགོས་པ་ཁྱད་པར་ཅན་མེད་པར་ས་བོན་བཅོམ་པ་དང་ཤིང་ལྗོན་པ་བཅད་པ་
སོགས། འཕྱ་བའི་ལྟུང་བྱེད་ནི། དགེ་འདུན་གྱི་ཞལ་ཏ་པས་བསམ་པ་དྲང་པོ་བྱེད་
པ་ལ་ཉེ་རིང་བྱས་ཞེས་བྱའོ། །བསྒོ་བ་རྣ་ལ་གཟན་པའི་ལྟུང་བྱེད་ནི། དགེ་སློང་
གཞན་གྱིས་རང་ལ་བསླབ་པའི་གནས་ལས་བརྩམས་ཏེ་བསྒོ་བ་མི་ཉན་པར་
བཟློག་པའོ། །གནས་མལ་ གྱི་ལྟུང་བྱེད་ནི། ཆུད་ འཛའ་བའི་གནས་ སུ་ གནས་
མལ་བཤམས་པའོ། །གདིང་བའི་ལྟུང་བྱེད་ནི། གཞན་གྱི་ནང་དུ་རྩ་དང་ལོ་མའི་
སྟན་ བཏིང་བ་མ་ བསྡུས་ ཤིང་མ་ བཅོལ་ བར་ འགྲོའོ། །སྐྱོད་ པའི་ ལྟུང་ བྱེད་ནི།
གནས་ཁང་དག་ན་དགེ་སློང་སྔར་གནས་པ་སྐྱོད་པའོ། །ཕྱིས་གནོན་གྱི་ལྟུང་བྱེད་
ནི་དགེ་སློང་སྔར་གནས་པ་ལ་ཕྱིར་གནོན་ཏེ་མཐོ་འཚམ་པར་བྱེད་པའོ། །རྩ་བ་
འབྱུང་བ་ལ་འདུག་པའི་ལྟུང་བྱེད་ནི། དགེ་སློང་འོག་ཁང་ན་གནས་པ་ལ་རང་སྟེང་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཁང་དུ་གནས་པས་ཁྲི་རྐང་གི་རྩ་བ་རྣོན་པོས་ཐོག་བརྟོལ་ཏེ་གནོད་པ་བྱེད་པའོ། །
སྲོགས་ཆགས་ དང་ བཅས་ པ་ ལ་ སྤྱོད་ པའི་ ལྟུང་བྱེད་ནི། དངོས་ཟིན་ ལྟར་ གོ་
སླའོ། །གཙུག་ལག་ཁང་གི་ལྟུང་བྱེད་ནི། གཙུག་ལག་ ཁང་བརྩིག་པའི་ཚེ་ཉིན་
གཅིག་ལ་རིམ་པ་གསུམ་ལས་ལྷག་པ་བརྩིག་པར་བྱེད་པའོ། །
བཅུ་ཚན་གསུམ་པ་ནི། ཕམ་པར་འགྱུར་བ་མ་བྱུང་བ་མདོ་སྡེ་དང་འདུལ་
བ་དག་མ་མོ་འཛིན་པ་ལོ་ཉི་ཤུ་ལས་མི་ཉུང་བ་གྲོང་ཁྱེར་བའི་སྐད་སྨྲ་བ་དགེ་སློང་
མ་ལ་ལུས་ཉེ་བར་གཞོལ་བ་ཉིད་ཕྱིར་བཅོས་བྱས་པ་དགེ་སློང་མའི་སྟོན་པར་
བསྐོའོ། །ཞེས་པ་ནས། དགེ་སློང་མ་ལ་སྦྱོར་དུ་བཅུག་པའི་ལྟུང་བྱེད་དོ། །ཞེས་
པའི་བར་གསུངས། དེ་ལ་མ་བསྐོས་པར་སྟོན་པའི་ལྟུང་བྱེད་ནི། ཉེ་དུ་མིན་པའི་
དགེ་སློང་མ་ལ་མ་བསྐོས་པར་ཆོས་སྟོན་པའོ། །ཉི་མ་ནུབ་ཀྱི་བར་དུ་སྟོན་པའི་
ལྟུང་བྱེད་ནི། བསྐོས་ཀྱང་ཉི་མ་ནུབ་ཀྱི་བར་དུ་སྟོན་པའོ། །ཟས་ཅུང་ཟད་ཙམ་གྱི་
ཕྱིར་སྟོན་པའི་ལྟུང་བྱེད་ནི། ཆོས་ཚུལ་བཞིན་དུ་སྟོན་པའི་དགེ་སློང་ལ་ཟས་གོས་
ཀྱི་ཕྱིར་ཆོས་སྟོན་ཅེས་སྐུར་པ་འདེབས་པའོ། །གོས་བྱེད་པའི་ལྟུང་བྱེད་ནི། དགེ་
སློང་མའི་གོས་བཟོ་བའོ། །གོས་སྦྱིན་པའི་ལྟུང་བྱེད་ནི། དགེ་སློང་མ་ལ་གོས་སྟེར་
བའོ། །དགེ་སློང་མ་དང་ལྷན་ཅིག་མགྲོན་ལམ་དུ་འཇུག་པའི་ལྟུང་བྱེད་ནི། ཁྲིམས་
གྲོགས་མེད་པར་དགེ་སློང་མ་དང་ལྷན་ཅིག་ལམ་དུ་འགྲོ་བའོ། །དགེ་སློང་མ་དང་
ལྷན་ཅིག་གྲུ་ལ་འཇུག་པའི་སྟོང་བྱེད་ནི། དངོས་ཟིན་ལྟར་གོ་སླའོ། །གཅིག་པུ་
འདུག་པའི་ལྟུང་བྱེད་ནི། དབེན་པར་འདོམ་གང་གི་ནང་དུ་དགེ་སློང་མ་དང་ལྷན་
ཅིག་འདུག་པའོ། །གཅིག་པུ་འགྲེང་བའི་ལྟུང་བྱེད་ནི། དབེན་པར་དགེ་སློང་མ་
དང་ལྷན་ཅིག་འགྲེངས་ཏེ་གནས་པའོ། །དགེ་སློང་མས་སྦྱོར་དུ་བཅུག་པའི་ལྟུང་
- 208 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བྱེད་ནི། དགེ་སློང་མས་བསྔགས་པ་བརྗོད་ནས་སྦྱོར་དུ་བཅུག་པའི་ཟས་བཟའ་
བའོ། །
བཅུ་ཚན་བཞི་པ་ནི། ཁྱིམ་གཞན་དུ་ཡང་ཟན་ལ་བོས་པ་དང་དུ་བླང་བར་
བྱའོ། །ཞེས་པ་ནས། གསོད་པ་སློང་བའི་ལྟུང་བྱེད་དོ། །ཞེས་པའི་བར་གསུངས།
དེ་ལ་ཡང་ཡང་བཟའ་བའི་ལྟུང་བྱེད་ནི། དགོས་པ་ཁྱད་པར་ཅན་མེད་པར་སྔ་དྲོའི་
དུས་ཡིན་ཡང་ཡང་ཡང་བཟའ་བའོ། །འདུག་གནས་སུ་བཟའ་བའི་ལྟུང་བྱེད་ནི།
མུ་སྟེགས་ཀྱི་ཁྱིམ་དུ་ཞག་གཅིག་ཏུ་འདུག་སྟེ་ཟས་ལན་གཉིས་བཟའ་བའོ། །ལྷུང་
བཟེད་དོ་གསུམ་ཙམ་ལས་ལྷག་པར་ལེན་པའི་ལྟུང་བྱེད་ནི། དངོས་ཟིན་ལྟར་གོ་
སླའོ། །སྟན་ གཅིག་ པའི་ ཟས་ ཀྱི་ ལྟུང་བྱེད་ནི། དུས་རུང་གི་ ཟས་ སྤང་ སྟེ་ ཡང་
བཟའ་བའོ། །སྤངས་པ་ལ་སྟོབ་པའི་ལྟུང་བྱེད་ནི། ཟས་སྤངས་ཟིན་པའི་དགེ་སློང་
ལ་བཟའ་བཅའ་སྟོབ་པའོ། །འདུས་ཤིང་བཟའ་བའི་ལྟུང་བྱེད་ནི། དགེ་འདུན་
མང་པོ་ཚོགས་པའི་སར་དགེ་སློང་བཞི་འདུས་ཏེ་བཟའ་བའོ། །དུས་མ་ཡིན་པར་
བཟའ་བའི་ལྟུང་བྱེད་ནི། དངོས་ཟིན་ལྟར་གོ་སླའོ། །གསོག་འཇོག་གི་ལྟུང་བྱེད་
ནི། བྱིན་ལེན་མ་བཤིག་པར་གསོག་འཇོག་བྱས་པ་བཟའ་བའོ། །བྱིན་ལེན་མ་
བྱས་པར་བཟའ་བའི་ལྟུང་བྱེད་ནི། དངོས་ཟིན་ལྟར་གོ་སླའོ། །གསོད་པ་སློང་བའི་
ལྟུང་བྱེད་ནི། ཉེ་དུ་མིན་པ་དང་ཅི་བདེར་བཞེས་ཤིག་ཟེར་བ་མིན་པའི་ཁྱིམ་པ་ལ་
ཁ་ཟས་གསོད་པ་སློང་བའོ། ། །
བཅུ་ཚན་ལྔ་པ་ནི། རང་སྤྱོད་པའི་དོན་ཉིད་ལ་འཇུག་པ་དང་། འཇུག་ཏུ་
འཛུད་པ་དག་ལའོ། །ཞེས་པ་ནས། གནས་ངན་ལེན་འཆབ་པའི་ལྟུང་བྱེད་དོ། །
ཞེས་པའི་བར་གསུངས། དེ་ལ་སྲོག་ཆགས་དང་བཅས་པའི་ཆུ་ལ་སྤྱོད་པའི་ལྟུང་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱེད་དང་། ཉལ་པོ་བྱེད་པར་གཤོམ་པའི་ཁྱིམ་ན་འདུག་པའི་ལྟུང་བྱེད་དང༌། ཉལ་
པོ་བྱེད་པར་གཤོམ་པའི་ཁྱིམ་ན་འགྲེང་བའི་ལྟུང་བྱེད་རྣམས་ནི་དངོས་ཟིན་ལྟར་
གོ་སླའོ། །གཅེར་བུ་ལ་སྦྱིན་པའི་ལྟུང་བྱེད་ནི། རྒྱལ་བའི་བསྟན་པ་ལ་མི་དད་པའི་
མུ་སྟེགས་གཅེར་བུ་བ་ལ་ཟས་སྦྱིན་པའོ། །དམག་ལ་ལྟ་བའི་ལྟུང་བྱེད་དང་དམག་
གི་ནང་དུ་གནས་པའི་ལྟུང་བྱེད་གཉིས་ནི་དངོས་ཟིན་ལྟར་རོ། །དཔུང་གི་ཡན་
ལག་ཉམས་སུ་མྱོང་བའི་ལྟུང་བྱེད་ནི། དམག་གི་གཡུལ་བཤམས་པ་དཀྲུག་པར་
བྱེད་པའོ། །བརྡེག་པའི་ལྟུང་བྱེད་ནི། ཁྲོ་བས་དགེ་སློང་གཞན་ལ་བརྡེག་པའོ། །
གཟས་པའི་ལྟུང་བྱེད་ནི། ཁྲོས་ནས་དགེ་སློང་གཞན་ལ་བརྡེག་པར་གཟས་པའོ། །
གནས་ངན་ལེན་འཆབ་པའི་ལྟུང་བྱེད་ནི། དགེ་སློང་གཞན་ལ་ཕམ་ལྷག་གི་གནས་
ངན་ལེན་བྱུང་བ་ཤེས་བཞིན་དུ་དགོས་པ་མེད་པར་བཅས་པའོ། །
བཅུ་ཚན་དྲུག་པ་ནི། ནད་ཀྱི་གཉེན་པོའི་དོན་ཉིད་མ་གཏོགས་པར་ཆེད་དུ་
བསམས་ཏེ་ཁྱིམ་པ་སྦྱིན་པ་པོ་ཟན་གཅོད་དུ་བཅུག་ནའོ། །ཞེས་པ་ནས། ཁྲུས་
བྱེད་པའི་ལྟུང་བྱེད་དོ། །ཞེས་པའི་བར་གསུངས། དེ་ལ་ཟན་གཅོད་དུ་བཅུག་པའི་
ལྟུང་བྱེད་ནི། བསམ་པ་ངན་པས་དགེ་སློང་གཞན་གྱི་ཟས་གཅོད་པའོ། །མེ་ལ་
རེག་པའི་ལྟུང་བྱེད་ནི་དངོས་ཟིན་ལྟར་རོ། །འདུན་པ་ཕྱིར་བསྒྱུར་བའི་ལྟུང་བྱེད་
ནི། དགེ་འདུན་ལ་འདུན་བ་ཕུལ་བ་སླར་ལེན་པའོ། །བསྙེན་པར་མ་རྫོགས་པ་
དང་ལྷན་ཅིག་ཉལ་བའི་ལྟུང་བྱེད་ནི། དངོས་ཟིན་ལྟར་གོ་སླའོ། །ལྟ་བའི་རྣམ་པ་
མི་གཏོང་བའི་ལྟུང་བྱེད་ནི། སྡིག་ལྟ་བཟུང་སྟེ་གཏོང་བར་མི་བྱེད་པའོ། །སྤངས་
པའི་རྗེས་སུ་ཕྱོགས་པའི་ལྟུང་བྱེད་ནི། སྡིག་ལྟ་བཟུང་སྟེ་མི་གཏོང་བར་བྱེད་པ་དེ་
དགེ་འདུན་གྱིས་བསྐྲད་པ་ལ་གཏམ་སྨྲ་བ་དང་མཐུན་པར་བྱེད་པའོ། །བསྙིལ་བ་
- 210 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སྡད་པའི་ལྟུང་བྱེད་ནི། དགེ་ཚུལ་ཆོས་དང་མི་མཐུན་པ་སྡིག་པའི་ལྟ་བ་ཅན་མཁན་
སློབ་དང་དགེ་འདུན་གྱིས་བསྙིལ་བ་སྡུད་པར་བྱེད་པའོ། ཁ་མ་བསྒྱུར་བའི་གོས་
གྱོན་ པའི་ ལྟུང་བྱེད་ནི། རུང་བའི་ཚོན་གྱིས་ ཁ་ དོག་མ་བསྒྱུར་ བའི་ གོས་གྱོན་
པའོ། །ལོངས་པའི་གཞིར་གཏོགས་པའི་ལྟུང་བྱེད་ནི། གསེར་དངུལ་སོགས་རིན་
པོ་ཆེའི་རིགས་དང་མཚོན་ཆ་སོགས་ལ་རེག་ཅིང་རེག་ཏུ་འཇུག་པའོ། ཁྲུས་བྱེད་
པའི་ལྟུང་བྱེད་ནི། ཚ་བའི་དུས་མིན་པར་ཟླ་ཕྱེད་ནང་དུ་ཁྲུས་བྱེད་པའོ། །
བཅུ་ ཚན་ བདུན་ པ་ནི། གསོད་ པའི་ སེམས་ ཀྱིས་ དུད་ འགྲོ་ ལ་ བསྣུན་
ནའོ། །ཞེས་པ་ནས། བུད་མེད་དང་ལྷན་ཅིག་འགྲོ་བའི་ལྟུང་བྱེད་དོ། །ཞེས་པའི་
བར་གསུངས། དེ་ལ་དུད་འགྲོ་གསོད་པའི་ལྟུང་བྱེད་ནི་དངོས་ཟིན་ལྟར་གོ་སླའོ། །
འགྱོད་པ་བསྐྱེད་པའི་ལྟུང་བྱེད་ནི། དགེ་སློང་གཞན་ལ་ཕྲག་དོག་གིས་དགེ་སློང་
གི་སྡོམ་པ་མ་ཐོབ་ཅེས་པའམ། སྡོམ་པ་ཉམས་སོ་ཞེས་འགྱོད་པ་བསྐྱེད་པའོ། །
ག་ག་ཚིལ་བྱེད་པའི་ལྟུང་བྱེད་ནི། གཡའ་བར་འདོད་ནས་མཆན་ཁུང་སོགས་ལ་
རེག་པར་བྱེད་པའོ། །ཆུ་ལ་རྩེ་བའི་ལྟུང་བྱེད་དང་། བུད་མེད་དང་ལྷན་ཅིག་ཉལ་
བའི་ལྟུང་བྱེད་དང་། དགེ་སློང་དངངས་པར་བྱེད་པའི་ལྟུང་བྱེད་རྣམས་ནི་དངོས་
ཟིན་ལྟར་རོ། །སྲེད་པའི་ལྟུང་བྱེད་ནི། དགེ་སློང་གཞན་གྱི་ཆོས་གོས་སོགས་ཡོ་
བྱེད་རྣམས་སྦེད་པའོ། །བྱིན་པས་ཉེ་བར་འཚོ་བའི་ལྟུང་བྱེད་ནི། དགེ་སློང་གཞན་
ལ་བྱིན་པའི་གོས་ཡིད་གཅུགས་སོགས་གདེང་མེད་པར་རང་གིས་ལོངས་སྤྱོད་
པའོ། །སྐུར་པ་འདེབས་པའི་ལྟུང་བྱེད་ནི། ཁོང་ཁྲོ་བས་དགེ་སློང་གཞན་ལ་ལྷག་
མས་སྐུར་པ་འདེབས་པའོ། །བུད་མེད་དང་ལྷན་ཅིག་འགྲོ་བའི་ལྟུང་བྱེད་ནི་དངོས་
ཟིན་ལྟར་རོ། ། །
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བཅུ་ཚན་བརྒྱད་པ་ནི། གྲོང་འཇོམས་པར་བྱེད་པའི་ཆོམ་རྐུན་པ་དག་གམ་
ཤོ་གམ་འདྲལ་བའི་ཚོང་པ་དག་དང་ལྷན་ཅིག་འགྲོ་བ་ལའོ། །ཞེས་པ་ནས། དུས་
མ་ཡིན་པར་གྲོང་དུ་འགྲོ་བའི་ལྟུང་བྱེད་དོ། །ཞེས་པའི་བར་གསུངས། དེ་ལ་རྐུན་
མ་དང་ལྷན་ཅིག་འགྲོ་བའི་ལྟུང་བྱེད་དང་། ལོ་གྲངས་ཉི་ཤུ་མ་ལོན་པར་བསྙེན་
པར་རྫོགས་པར་བྱེད་པའི་ལྟུང་བྱེད་དང་། ས་བརྐོ་བའི་ལྟུང་བྱེད་རྣམས་ནི་དངོས་
ཟིན་ལྟར་གོ་སླའོ། །མགྲོན་དུ་གཉེར་བ་ལས་རིང་དུ་འདུག་པའི་ལྟུང་བྱེད་ནི།
གཞན་གྱིས་དུས་འདི་ཙམ་ཞེས་ཞག་གྲགས་ངེས་པར་བྱས་ཏེ་མགྲོན་དུ་བོས་པ་
ལས་རིང་དུ་འདུག་པར་བྱེད་པའོ། །བསླབ་པ་ལ་ཉེ་བར་འཇོག་པ་སྤོང་བའི་ལྟུང་
བྱེད་ནི། དགེ་སློང་གཞན་གྱིས་རང་ལ་འདི་དང་འདི་ལ་བསླབ་པར་བྱའོ་ཞེས་
བརྗོད་པ་ན་མི་ཉན་པར་དེ་ལ་མི་སློབ་བོ་ཞེས་བརྗོད་པ་ལྟ་བུ་ཁྱད་གསོད་ཀྱི་ཚིག་
བརྗོད་པའོ། །ཉན་རྣ་ལས་གྱུར་པའི་ལྟུང་བྱེད་ནི། རྩོད་པ་བྱ་འདོད་པའི་བསམ་
པས་ གཞན་ལ་ལྐོག་ཉན་ བྱེད་ པའོ། །མི་སྨྲ་བར་འགྲོ་བའི་ལྟུང་བྱེད་ནི། དགེ་
འདུན་གྱི་ལས་ལ་འདུས་ནས་ལས་མ་རྫོགས་པར་འདུན་པ་མ་བརྗོད་པར་འགྲོ་
བའོ། །མ་གུས་པའི་ཚུལ་གྱི་ལྟུང་བྱེད་ནི། དགེ་འདུན་དང་གནས་བརྟན་སོགས་ཀྱི་
ཆོས་ལྡན་གྱི་བཀའ་ལ་མ་གུས་པའི་བསམ་པས་དེ་ལས་འགལ་བར་བྱེད་པའོ། །
མྱོས་པར་འགྱུར་བ་འཐུང་བའི་ལྟུང་བྱེད་དང་། དུས་མ་ཡིན་པར་གྲོང་དུ་འགྲོ་བའི་
ལྟུང་བྱེད་གཉིས་ནི་དངོས་ཟིན་ལྟར་གོ་སླའོ། ། །
བཅུ་ཚན་དགུ་པ་ནི། དུས་མ་ཡིན་པར་ཁྱིམ་བཞི་པ་ལ་སོགས་པར་འགྲོ་
བ་ལའོ། །ཞེས་པ་ནས། ལྟུང་བྱེད་འབའ་ཞིག་ཏུ་གྱུར་པ་རྣམས་རྫོགས་སོ། །ཞེས་
པའི་བར་གསུངས། དེ་ལ་གྲོང་དུ་རྒྱུ་བའི་ལྟུང་བྱེད་ནི། རང་གིས་སྦྱིན་བདག་གི་
- 212 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཁྱིམ་དུ་མངགས་བཞིན་དགེ་འདུན་སྤྱན་དྲངས་པ་སྦྱིན་བདག་ལ་བཤོས་དུས་ལས་
མ་ཡལ་བར་བྲིམས་ཤིག་ཅེས་མ་བརྗོད་པར་རང་གྲོང་གཞན་དུ་རྒྱུ་བའོ། །རྒྱལ་
པོའི་ཕོ་བྲང་དུ་ནུབ་མོ་འགྲོ་བའི་ལྟུང་བྱེད་དང་། བསླབ་པའི་གཞིའི་དངོས་པོ་ལ་
ཁྱད་དུ་གསོད་པའི་ལྟུང་བྱེད་དང་། བ་སོ་སོགས་ཀྱི་ཁབ་རལ་འཆོས་པའི་ལྟུང་
བྱེད་རྣམས་ནི་དངོས་ཟིན་ལྟར་རོ། ཁྲི་རྐང་འཆོས་པའི་ལྟུང་བྱེད་ནི། ཁྲུ་གང་གི་
ཚད་ལས་ལྷག་པའི་ཁྲི་རྐང་རང་དོན་དུ་བྱེད་པའོ། །དགེ་འདུན་གྱི་སྟན་ལ་ཤིང་
བལ་གྱིས་གོས་པར་བྱེད་པའི་ལྟུང་བྱེད་དང་། གདིང་བ་ཚད་ལས་ལྷག་པར་བྱེད་
པའི་ལྟུང་བྱེད་དང༌། གཡན་པ་འགབ་པ་ཚད་ལས་ལྷག་པར་བྱེད་པའི་ལྟུང་བྱེད་
དང༌། དབྱར་གྱི་རས་ཆེན་ཚད་ལས་ལྷག་པར་བྱེད་པའི་ལྟུང་བྱེད་རྣམས་ནི་དངོས་
ཟིན་ལྟར་རོ། །དེ་ལ་གདིང་བའི་ཚད་ནི་སྲིད་དུ་ཁྲུ་གསུམ། ཞེང་དུ་ཁྲུ་དོ་དང་སོར་
དྲུག་གོ །གཡན་པ་འགབ་པའི་ཚད་ནི་སྲིད་དུ་ཁྲུ་དྲུག་དང་། ཞེང་དུ་ཁྲུ་གསུམ་
མོ། །དབྱར་གྱི་གོས་རས་ཆེན་གྱི་ཚད་ནི། སྲིད་དུ་ཁྲུ་དགུ་དང་ཞེང་དུ་གསུམ་དང་
སོར་བཅོ་བརྒྱད་དོ། །བདེ་བར་གཤེགས་པའི་ཆོས་གོས་ཀྱི་ཚད་ལས་གྱུར་པའི་
ལྟུང་ བྱེད་ནི། བདེ་བར་ གཤེགས་ པའི་ ཆོས་ གོས་ ཀྱི་ ཚད་ ཙམ་ བཟོ་ བར་ བྱེད་
པའོ། །བདེ་གཤེགས་ཆོས་གོས་ཀྱི་ཚད་ནི་སྲིད་དུ་མི་ཕལ་པའི་ཁྲུ་བཅོ་ལྔ་དང་ཞེང་
དུ་ཁྲུ་དགུའོ། །འདིར་ལྟུང་བྱེད་འབའ་ཞིག་པ་དེ་དག་སོ་སོའི་ངོ་བོ་ཙམ་སྨོས་པ་
ཡིན་ གྱི་ ཡན་ ལག་ ཚང་ མ་ ཚང་ གི་ ཁྱད་ པར་ སོགས་ ཞིབ་ པར་ འདུལ་བ་ ལུང་
དང་འདུལ་ཊཱིཀ་ཆེན་མོ་དག་ལས་ཤེས་པར་བྱའོ། །
བཞི་པ་སྨྲེ་སྔགས་འདོན་པའི་སྒོ་ནས་སོ་སོར་བཤགས་པའི་སྡེ་ནི། ཤེས་
གཙོའོ། །དགེ་ སློང་ མ་ ཉེ་ དུ་ མ་ ཡིན་ པ་ ཉིད་ ལའོ། །ཞེས་ པ་ ནས། སོ་ སོར་
-213-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཤགས་ པར་ བྱ་ བ་ རྣམས་ རྫོགས་ སོ། །ཞེས་ པའི་ བར་ གསུངས། དེ་ ལ་ སོར་
བཤགས་བཞི་ལས། དང་པོ་དགེ་སློང་མ་ལས་ཟས་ལེན་པའི་སོ་སོར་བཤགས་
པར་བྱ་བ་ནི། སྐྱེ་བོ་མང་པོ་རྒྱུ་བའི་གྲོང་ལམ་དུ་དགེ་སློང་མ་ལས་ཟས་ལེན་
པའོ། །སོར་བཤགས་གཉིས་པ་གྲལ་རིམ་དུ་མ་ཕེབས་པར་འབྲིམ་དུ་འཇུག་པ་མ་
བཟློག་པར་ཟ་བའི་སོ་སོར་བཤགས་པར་བྱ་བ་ནི། དགེ་འདུན་གྱི་དབུས་སུ་གྲལ་
རིམ་དུ་མ་བྱས་པར་དགེ་སློང་མས་ཁྱིམ་པ་ལ་དགེ་སློང་འདི་ལ་བཤོས་བཟང་པོ་
ཕུལ་ཞིག་ཅེས་བརྗོད་པ་མ་བཟློག་པར་དེ་བཞིན་དུ་བླངས་ཏེ་བཟའ་བའོ། །སོར་
བཤགས་གསུམ་པ་བསླབ་པ་བྲལ་ཏེ་ཁྱིམ་དུ་འཇུག་པའི་སོ་སོར་བཤགས་པར་བྱ་
བ་ནི། ཅི་ཡོད་འབུལ་བའི་ཁྱིམ་པ་དད་པ་ཅན་ཕོངས་པར་འགྱུར་དུ་ཉེ་བ་དགེ་
འདུན་གྱིས་ཐུགས་བརྩེ་བས་དེ་ལས་མ་ལེན་ཅེས་བསྡམས་པའི་ཁྱིམ་དེ་ལས་ཟས་
ལེན་པའོ། །སོར་བཤགས་བཞི་པ་ནགས་མ་བརྟགས་པ་ལས་གྱུར་པའི་སོ་སོར་
བཤགས་ པར་ བྱ་བ་ནི། འཇིགས་ པ་ དང་ བཅས་ པའི་ སར་ ཁྱིམ་ པ་ ལས་ ཟས་
བསླངས་ཏེ་བཟའ་བའོ། ། །
ལྔ་པ་བསླབ་བྱ་ཉེས་བྱས་ཀྱི་སྡེ་ནི། ཤམ་ཐབས་ཅི་ནས་ཀྱང་ཟླུམ་པོར་
འདུག་ པར་ འགྱུར་བ་དེ་ལྟར་བགོ་བར་ བྱའོ། །ཞེས་པ་ནས། བསླབ་པ་རྣམས་
སོ། །དགེ་སློང་གི་རྣམ་པར་འབྱེད་པ་རྫོགས་སོ། །ཞེས་པའི་བར་གསུངས། དེ་ལ་
བསླབ་བྱ་ཉེས་བྱས་ལ་སྡེ་ཚན་དགུ་སྟེ། གོས་བགོ་བའི་སྡེ་ཚན། སྤྱོད་ཡུལ་དུ་འགྲོ་
བའི་སྡེ་ཚན། སྟན་ལ་འདུག་པའི་ སྡེ་ཚན། ཟས་བླང་བའི་སྡེ་ཚན། ཟས་བཟའ་
བའི་སྡེ་ཚན། ལྷུང་བཟེད་ལ་སྤྱད་པའི་སྡེ་ཚན། ཆོས་བསྟན་པའི་སྡེ་ཚན། བསྒྲུབ་
པའི་ཚུལ་ལས་གྱུར་པའི་སྡེ་ཚན། རྒྱུ་བ་དགག་པའི་སྡེ་ཚན་ཏེ་དགུའོ། །དེའི་དང་
-214 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པོ་གོས་བགོ་བའི་སྡེ་ཚན་ལ་ཉེས་བྱས་བཅུ་སྟེ། མཐང་གོས་ཟླུམ་པོར་མ་བགོས་པ་
དང༌། རྩེངས་ པ་ དང༌། འཇོལ་ བ་ དང་། ནར་ བ་ དང་། ལྟེབས་ པ་ དང་། ཕུར་ བ་
དང༌། འཕྱང་བ་དང་། སྟོད་གཡོགས་ཟླུམ་པོར་མ་བགོས་པ་དང་། རྩེངས་པ་དང༌།
འཇོལ་བ་སྟེ་བཅུའོ། །སྤྱོད་ཡུལ་དུ་འགྲོ་བའི་སྡེ་ཚན་ལ་ཉེས་བྱས་ཉི་ཤུ་སྟེ། ཁྱིམ་
དུ་འགྲོ་བའི་ཚེ་ལུས་ངག་ལེགས་པར་མ་བསྡམས་པ་དང་། ཆོས་གོས་ཚུལ་བཞིན་
དུ་མ་བགོས་ པ་ དང་། ཅ་ཅོ་བྱེད་པ་དང་། གཡེང་བར་ལྟ་བ་དང་། གཉའ་ཤིང་
གང་ཙམ་དུའང་མི་ལྟ་བ་དང༌། མགོ་གཡོགས་ཏེ་འགྲོ་བ་དང༌། འདོམས་སྣང་བར་
གོས་བརྗེས་ཏེ་འགྲོ་བ་དང་། ཕྲག་པ་གཉིས་ཀར་གོས་གཟར་ཏེ་འགྲོ་བ་དང༌། །
ལག་པ་གཉིས་གཉའ་གོང་དུ་བསྣོལ་ཏེ་འགྲོ་བ་དང༌། ལག་པ་གཉིས་ལྟག་པར་
བསྣོལ་ཏེ་འགྲོ་བ་དང་། མཆོངས་ཏེ་འགྲོ་བ་དང་། བརྐྱང་བསྐུམ་དུ་འགྲོ་བ་དང་།
ཙོག་པུས་འགྲོ་བ་དང༌། བྲང་གིས་འགྲོ་བ་དང༌། གྲུ་མོ་བརྒྱངས་ཏེ་འགྲོ་བ་དང་།
ལུས་བཅུ་ཞིང་འགྲོ་བ་དང༌། ལག་པ་དབྱུག་ཅིང་འགྲོ་བ་དང། མགོ་བོ་བསྒྱུར་ཞིང་
འགྲོ་བ་དང་། གཞན་དང་ཕྲག་པ་སྤྲད་དེ་འགྲོ་བ་དང་། གཞན་དང་ལག་པ་སྦྲེལ་
ཏེ་འགྲོ་བ་སྟེ་ཉེས་བྱས་ཉི་ཤུའོ། །གསུམ་པ་སྟན་ལ་འདུག་པའི་སྡེ་ཚན་ལ་ཉེས་
བྱས་དགུ་སྟེ། ཁྱིམ་པས་འདིར་བཞུགས་ཤིག་ཅེས་མ་བརྗོད་པར་སྟན་ལ་འདུག་
པ་དང༌། མ་བརྟགས་པ་འདུག་ པ་ དང་། ལྕིད་ ཕབ་ སྟེ་ འདུག་ པ་ དང་། རྐང་པ་
བསྣོལ་ཏེ་འདུག་པ་དང་། བརླ་བསྣོལ་ཏེ་འདུག་པ་དང་། ལོང་བུའི་སྟེང་དུ་ལོང་བུ་
བཞག་སྟེ་འདུག་པ་དང་། ཁྲིའི་འོག་ཏུ་རྐང་པ་དགུག་པ་དང༌། རྐང་པ་སོ་སོར་
བརྐྱངས་པ་དང་། འདོམས་སྣང་བར་འདུག་པ་སྟེ་ཉེས་བྱས་དགུའོ། །བཞི་པ་ཟས་
བླང་པའི་སྡེ་ཚན་ལ་ཉེས་བྱས་བརྒྱད་དེ། ཟས་ལེགས་པར་མ་བླངས་པ་དང༌། ཁ་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ད་ཆེད་དུ་ བླངས་ པ་དང༌། འབྲས་ཆེན་དང་ཚོད་མ་མཉམ་པོར་བླངས་པ་དང་།
མཐར་ཆགས་སུ་མ་བླངས་པ་དང་། ཡིད་མ་གཏད་པར་བླངས་པ་དང༌། བཟའ་བ་
དང་བཅའ་བ་མ་འོངས་པར་ལྷུང་བཟེད་བཟེད་པ་དང་། འབྲས་ཆན་དང་ཚོད་མ་
གང་རིགས་ལྷག་པོ་འདོད་ནས་ཕན་ཚུན་འགེབས་པ་དང་། ཟས་ཀྱི་སྟེང་དུ་ལྷུང་
བཟེད་བཟེད་པ་སྟེ་ཉེས་བྱས་བརྒྱད་དོ། །ལྔ་པ་ཟས་བཟའ་བའི་སྡེ་ཚན་ལ་ཉེས་
བྱས་ཉི་ཤུ་རྩ་ལྔ་སྟེ། ཁ་ཟས་ཚུལ་དང་མཐུན་པར་མ་ཟོས་པ་དང་། ཁམ་ཧ་ཅང་
ཆུང་བ་དང་། ཁམ་ཤིན་ཏུ་ཆེ་བ་དང་། ཁམ་རན་པར་མ་ཟོས་པ་དང་། ཟས་མ་
འོངས་པར་ཁ་གདངས་པ་དང། ཁ་ཟས་ཀྱིས་བཀང་སྟེ་སྨྲ་བ་དང་། ཙུག་ཙུག་ཟེར་
ཞིང་བཟའ་བ་དང་། ཅག་ཅག་ཟེར་ཞིང་བཟའ་བ་དང༌། ཧུ་ཧུ་ཟེར་ཞིང་བཟའ་བ་
དང་། ཕུ་ལུ་ཟེར་ཞིང་བཟའ་བ་དང། ལྕེ་ཕྱིར་ཕྱུང་སྟེ་བཟའ་བ་དང་། འབྲུ་རེ་རེ་
ནས་བཟའ་བ་དང་། ཟས་ལ་འཕྱ་བ་དང༌། མཁུར་བ་གཡས་གཡོན་སྤྲོ་བ་དང༌། །
རྐན་སྒྲ་ཏོག་པར་བྱེད་པ་དང་། ཁམ་འཕྲོ་བཅད་ནས་བཟའ་བ་དང་། ལག་པ་ལ་
ཟས་གོས་པ་ལྡག་པར་བྱེད་པ་དང་། ལྷུང་བཟེད་སོར་མོས་འབྱོག་པ་དང་། ལག་
པ་ལ་ཟས་གོས་པ་སྤྲུག་པ་དང༌། ལྷུང་བཟེད་ཀྱི་ནང་དུ་ཟས་བླུག་པ་སྐྱོམ་པར་བྱེད་
པ་དང་། ཟས་ལ་མཆོད་རྟེན་གྱི་གཟུགས་བྱས་ཏེ་གཞོམ་པར་བྱེད་ཅིང་བཟའ་བ་
དང༌། གཞན་གྱི་ལྷུང་བཟེད་ལ་འཕྱ་བ་དང་། ལག་པ་ཟས་ཀྱིས་གོས་བས་ཆུ་སྣོད་
ལ་རེག་པ་དང་། ཟས་དང་འབགས་པའི་ཆུས་དགེ་སློང་གཞན་ལ་འཐོར་བ་དང་།
ཁྱིམ་བདག་ལ་མ་དྲིས་པར་འབགས་ཆུ་ཅི་བདེར་འདོར་བ་སྟེ་ཉེས་བྱས་ཉི་ཤུ་རྩ་
ལྔའོ། །དྲུག་པ་ལྷུང་བཟེད་ལ་སྤྱད་པའི་སྡེ་ཚན་ལ་ཉེས་བྱས་བཅུ་སྟེ། ཟས་ཀྱི་ལྷག་
མ་ལྷུང་བཟེད་ཀྱི་ནང་དུ་ལྕགས་པ་དང་། ལྷུང་བཟེད་གཞི་མེད་པར་ས་ལ་འཇོག་
-216 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པ་དང་། ལྷུང་བཟེད་གད་ཁར་འཇོག་པ་དང་། ལྷུང་བཟེད་གཡང་སར་འཇོག་པ་
དང༌། ལྷུང་བཟེད་དཀན་གཟར་པོ་ལ་འཇོག་པ་དང། འགྲེང་སྟེ་ལྷུང་བཟེད་བཀྲུ་
བ་དང་། ལྷུང་བཟེད་གད་ཁར་བཀྲུ་བ་དང་། ལྷུང་བཟེད་གཡང་སར་བཀྲུ་བ་དང་།
ལྷུང་བཟེད་དཀན་གཟར་པོར་བཀྲུ་བ་དང་། ལྷུང་བཟེད་ཀྱིས་འབབ་ཆུའི་རྒྱུན་
ལྡོག་སྟེ་ཆུ་བཅུ་པ་སྟེ་ཉེས་བྱས་བཅུའོ། །བདུན་པ་ཆོས་བསྟན་པའི་སྡེ་ཚན་ལ་ཉེས་
བྱས་ཉི་ཤུ་རྩ་དྲུག་སྟེ། ཉན་པ་པོ་འདུག་པ་ལ་འགྲེང་སྟེ་ཆོས་འཆད་པ་དང་། ཉལ་
བ་ལ་འདུག་སྟེ་ཆོས་འཆད་པ་དང༌། སྟན་མཐོན་པོའམ་བཟང་པོ་ལ་འདུག་པ་ལ་
སྟན་དམའ་བའམ་ངན་པ་ལ་འདུག་སྟེ་ཆོས་འཆད་པ་དང་། ཉན་པ་པོ་མདུན་ནས་
འགྲོ་བ་ལ་ཕྱི་ནས་འགྲོ་ཞིང་ཆོས་འཆད་པ་དང༌། ཉན་པ་པོ་ལམ་ནས་འགྲོ་བ་ལ་
ལམ་ གྱི་འགྲམ་ནས་ཆོས་འཆད་པ་དང༌། མགོ་གོས་ ཀྱིས་གཡོགས་པ་ལ་ཆོས་
འཆད་པ་དང༌། གོས་བརྗེས་ཏེ་འདུག་པ་ལ་ཆོས་འཆད་པ་དང༌། ཕྲག་པ་གཉིས་
ཀར་གོས་གཟར་ཏེ་འདུག་པ་ལ་ཆོས་འཆད་པ་དང་། ལག་པ་གཉིས་གཉའ་བར་
བསྣོལ་བ་ལ་ཆོས་འཆད་པ་དང་། ལག་པ་གཉིས་ལྟག་པར་བསྣོལ་བ་ལ་ཆོས་
འཆད་པ་དང་། དོ་ཀེར་ཅན་ལ་ཆོས་འཆད་པ་དང་། ཞྭ་གྱོན་པ་ལ་ཆོས་འཆད་པ་
དང༌། ཅོད་པན་བཅིངས་པ་ལ་ཆོས་འཆད་པ་དང་། ཕྲེང་བ་བཅིངས་པ་ལ་ཆོས་
འཆད་པ་དང་། ཐོག་དཀྲིས་པ་ལ་ཆོས་འཆད་པ་དང་། གླང་པོ་ཆེ་ལ་ཞོན་པ་ལ་
ཆོས་འཆད་པ་དང༌། རྟ་ལ་ཞོན་པ་ལ་ཆོས་འཆད་པ་དང་། འཁྱོགས་ཀྱི་ནང་
འདུག་པ་ལ་ཆོས་འཆད་པ་དང་། བཞོན་པའི་སྟེང་ན་འདུག་པ་ལ་ཆོས་འཆད་པ་
དང༌། མཆིལ་ལྷམ་གྱོན་ཏེ་འདུག་པ་ལ་ཆོས་འཆད་པ་དང༌། ལག་ན་འཁར་བ་
ཐོགས་པ་ལ་ཆོས་འཆད་པ་དང་། ལག་ན་གདུགས་ཐོགས་པ་ལ་ཆོས་འཆད་པ་
217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
དང་། ལག་ན་མཚོན་ཆ་ཐོགས་པ་ལ་ཆོས་འཆད་པ་དང་། ལག་ན་རལ་གྲི་ཐོགས་
པ་ལ་ཆོས་འཆད་པ་དང༌། ལག་ན་དགྲ་ཆ་ཐོགས་པ་ལ་ཆོས་འཆད་པ་དང་། གོ་ཆ་
གྱོན་པ་ལ་ཆོས་འཆད་པ་སྟེ་ཉེས་བྱས་ཉི་ཤུ་རྩ་དྲུག་གོ །བརྒྱད་པ་བསྒྲུབ་པའི་
ཚུལ་ལས་གྱུར་པའི་སྡེ་ཚན་ལ་ཉེས་བྱས་གསུམ་སྟེ། འགྲེང་སྟེ་བཤང་གཅི་བྱེད་པ་
དང་། བཤང་གཅི་དང་མཆིལ་མ་དང་སྣབས་དང་སྐྱུགས་པ་སོགས་མི་གཙང་བ་
ཆུའི་ནང་དུ་འདོར་བ་དང་། རྩ་སྔོན་སྐྱེས་པའི་སར་བཤང་གཅི་སོགས་མི་གཙང་བ་
འདོར་བ་སྟེ་ཉེས་བྱས་གསུམ་མོ། །དགུ་པ་རྒྱུ་བ་དགག་པའི་སྡེ་ཚན་ལ་ཉེས་བྱས་
གཅིག་སྟེ། དགོས་མེད་དུ་འདོམ་གང་ལས་མཐོ་བའི་ཤིང་ལ་འཛེགས་པར་བྱེད་པ་
སྟེ་ཁྱོན་བསྡོམས་ཉེས་བྱས་བརྒྱ་དང་བཅུ་གཉིས་སོ། །
གཉིས་པ་དགེ་སློང་མའི་སྡེ་ལྔ་བྱེ་བྲག་ཏུ་བཤད་པ་ནི། ལྟུང་བ་ལ་སྦྱོར་
བའི་ཚིག་ཡན་ཆད་དགེ་སློང་མ་རྣམས་ཀྱིའོ། །ཞེས་པ་ནས། དགེ་སློང་མའི་རྣམ་
པར་འབྱེད་པ་རྫོགས་སོ་ཞེས་པའི་བར་གསུངས། གཉིས་པ་ཞུ་བ་སྤྱིར་བསྟན་པ་
ནི། ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །བསྙེན་
པར་མ་རྫོགས་ཤིང་རབ་ཏུ་བྱུང་བས་བླངས་པ་ལས་འདས་པ་ལ་ཡང་ངོ༌། །དེའི་
ཕྱོགས་དང་མཐུན་པ་ལ་ནི་ཡིད་ཀྱིའོ། །ཞེས་པ་ནས། རྣམ་པར་འབྱེད་པར་རྟོགས་
པ་ཕལ་ཆེ་བ་སྤྱིར་བསྟན་པ་རྣམས་རྫོགས་སོ། །ཞེས་པའི་བར་གསུངས། ཞུ་བ་
སྤྱིར་བསྟན་གྱི་མདོ་འདི་ནི་དོན་ཤིན་ཏུ་རྒྱ་ཆེ་སྟེ། ལུང་ཞུ་བ་ནས་སོ་སོར་ཐར་པའི་
སྡོམ་པའི་བསླབ་བྱ་ལ་མཐའ་གཅོད་མཛད་པ་རྣམས་སྟོན་པ་ཡིན་ཞིང་། དེ་མཐའ་
གཅོད་ཤིན་ཏུ་མང་ཡང་། གཙོ་བོ་གལ་ཆེ་བ་ནི་དགེ་ཚུལ་གྱི་སྡོམ་པའི་བསླབ་བྱ་
རྣམས་འདི་ནས་ཤེས་དགོས་ལ། དེ་ལ་དགེ་ཚུལ་གྱི་སྡོམ་པའི་བསླབ་བྱ་ལས་
- 218 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
འདས་ པའི་ ཉེས་ པ་ ལ་ ཕམ་ འདྲ་ དང༌། བསྡོམས་ ཀྱིས་ བསྡུས་ པའི་ ཉེས་ བྱས།
ཕྱོགས་མཐུན་གྱི་ཉེས་བྱས། བསྡམ་བྱའི་ཉེས་བྱས་རྣམས་ཞིབ་ཏུ་ཤེས་དགོས་
ཤིང་། དགེ་སློང་གི་བསླབ་བྱ་ཁྲིམས་ཉིས་བརྒྱ་ལྔ་བཅུ་རྩ་གསུམ་ལས་དགེ་ཚུལ་
ལ་ལྟུང་མེད་དུ་གསུངས་པ་རྣམས་ཀྱང་ཤེས་དགོས་པ་ཤིན་ཏུ་གལ་ཆེ་བ་ཡོད་ཀྱང་
འདིར་མཐའ་དག་བྲིས་ན་ཡི་གེའི་ཁུར་ཧ་ཅང་ཆེས་པར་འགྱུར་བས་མ་སྤྲོས་ལ།
རྗེ་ ཐམས་ཅད་ མཁྱེན་ པས་ གནམ་རྩེ་ལྡེང་དུ་དགེ་ཚུལ་གྱི་བསླབ་ བྱ་ ཞིབ་ཏུ་
གསུངས་པའི་ཚེ་རྒྱལ་ཚབ་དར་མ་རིན་ཆེན་གྱིས་ཟིན་བྲིས་སུ་མཛད་པ་དང་།
འདུལ་འཛིན་གྲགས་པ་རྒྱལ་མཚན་གྱིས་རྗེའི་གསུང་ལྟར་བཀོད་པའི་དགེ་ཚུལ་
གྱི་བསླབ་བྱ་དང་། འདུལ་འཛིན་བློ་གྲོས་ སྦས་ པས་ མཛད་ པའི་ དགེ་ ཚུལ་ གྱི་
བསླབ་བྱ་རྣམས་དང༌། དགེ་ཚུལ་གྱི་བསླབ་བྱ་སྟོན་པའི་རྒྱ་གཞུང་སུམ་བརྒྱ་པ་རྩ་
འགྲེལ་རྣམས་ལྟ་ཞིང་། ཁོ་བོས་ཀྱང་དགེ་ཚུལ་ གྱི་བསླབ་བྱའི་སྡོམ་ཚིག་དང་།
དགེ་ཚུལ་གྱི་བསླབ་བྱ་རྒྱས་པར་བཤད་པ་འོད་ལྡན་སྙིང་པོ་ཞེས་བྱ་བ་གཉིས་
བྲིས་ནས་ཡོད་པས་དེ་དག་ལ་ལྟ་བར་བྱའོ། །
གཉིས་པ་ཉམས་སུ་བླང་བའི་བསླབ་བྱ་ལ་ལྔ། བསླབ་པ་ཡོངས་སུ་སྦྱོང་
བའི་ གཞི །བདེ་བར་གནས་པའི་རྐྱེན་བསྟེན་པའི་གཞི། བྱ་བའི་ཐབས་ལས་ཀྱི་
གཞི །གསོ་ བ་ ཕྱིར་ བཅོས་ པའི་ གཞི། དེ་ ཐམས་ ཅད་ ཀྱི་རྟེན་ གནས་ མལ་ གྱི་
གཞིའོ། །དང་པོ་ལ་གསུམ་གསོ་སྦྱོང་གི་སྒོ་ནས་བསླབ་པ་ཡོངས་སུ་སྦྱོང་བ།
དབྱར་ གནས་ ཀྱི་སྒོ་ནས་བསླབ་ པ་ཡོངས་ སུ་ སྦྱོང་ བ། དགག་དབྱེའི་ སྒོ་ནས་
བསླབ་པ་ཡོངས་སུ་སྦྱོང་བའོ། །དང་པོ་ལ་གཉིས། ཞི་གནས་ཀྱི་གསོ་སྦྱོང་དང་།
མཐུན་པའི་གསོ་སྦྱོང་ངོ༌། ། །
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
དང༌ པོ་ནི། སྤྱོད་ཡུལ་དུ་ཞུགས་པས་རྣལ་འབྱོར་བསྒོམ་པར་མི་བྱའོ། །
ཞེས་པ་ནས། གསོ་སྦྱོང་གི་གཞི་ལས་ཞི་གནས་ཀྱི་གསོ་སྦྱོང་གི་སྐབས་སོ། །ཞེས་
པའི་བར་གསུངས། ཞི་གནས་ཀྱི་གསོ་སྦྱོང་ཞེས་བྱ་བ་ནི། དམ་པའི་ཆོས་འདུལ་
བ་ལ་རབ་ཏུ་བྱུང་བ་རྣམས་ཀྱིས་དབེན་པའི་གནས་སུ་ལམ་སྒོམ་པའི་ཚུལ་ཏེ། དེ་
ལ་དབེན་པའི་གནས་ཇི་ལྟ་བུར་སྒོམ་པ་དང༌། གྲོགས་ཇི་ལྟ་བུ་བསྟེན་པ་དང་།
སྒོམ་པའི་ཚེ་སྤྱོད་ལམ་ཇི་ལྟར་བྱ་བ་དང༌། གང་བསྒོམ་པར་བྱ་བ་དང་། བསྒོམས་
པས་འབྲས་བུ་ཇི་ལྟར་འགྲུབ་པ་སོགས་ཐར་པར་བགྲོད་པའི་ལམ་གྱི་རིམ་པ་རྒྱས་
པར་སྟོན་པའོ། །དེ་ལ་གང་བསྒོམ་པར་བྱ་བ་ནི། ལུས་དྲན་པ་ཉེ་བར་བཞག་པ་
དང༌། ཚོར་བ་དྲན་པ་ཉེ་བར་བཞག་པ་དང༌། སེམས་དྲན་པ་ཉེ་བར་བཞག་པ་
དང་། ཆོས་དྲན་པ་ཉེ་བར་བཞག་པ་བཞི་སྟེ་ཀུན་ནས་ཉོན་མོངས་ཕྱོགས་དང་རྣམ་
བྱང་ཕྱོགས་ཐམས་ཅད་བདེན་པ་བཞིར་བསྡུས་ནས་བསྒོམ་པའི་ཚུལ་ཏེ་རྒྱས་པར་
ལུང་ཉིད་ལས་ཤེས་པར་བྱའོ། །
གཉིས་པ་མཐུན་པའི་གསོ་སྦྱོང་ནི། གསོ་སྦྱོང་གི་གནས་ལ་བློ་མཐུན་པར་
བྱའོ། །ཞེས་ པ་ ནས། གསོ་ སྦྱོང་ གི་ གཞི་ རྫོགས་སོ། །ཞེས་ པའི་ བར་ གསུངས།
མཐུན་པའི་གསོ་སྦྱོང་ནི་ཟླ་བ་ཕྱེད་ཕྱེད་ཅིང་དགེ་འདུན་ཚོགས་ནས་གསོ་སྦྱོང་བྱེད་
པ་ཡོངས་གྲགས་ལྟར་ཏེ། འདི་ལ་གསོ་སྦྱོང་གི་སྔོན་འགྲོར་གསོ་སྦྱོང་བྱ་བ་ལ་ཉེ་
བའི་ཚེ་རང་རང་གི་རྒྱུད་ལ་བརྟགས་ནས་ལྟུང་བ་བཤགས་པར་འོས་པ་རྣམས་
བཤགས། བསྡམ་པར་འོས་པ་རྣམས་བསྡམས། བྱིན་གྱིས་བརླབས་པར་འོས་པ་
རྣམས་བྱིན་གྱིས་བརླབས་ཏེ་ རྒྱུད་ དག་ པར་ བྱས་ནས་ལས་ལ་འདུས་ཏེ་རྒྱུད་
ཆགས་གསུམ་པ་སྔོན་དུ་བཏང་ནས་གསོ་སྦྱོང་དངོས་གཞི་ནི་སོ་སོར་ཐར་པའི་
- 220 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
མདོ་འདོན་པ་སྟེ་ཁྲིམས་ཉིས་བརྒྱ་ལྔ་བཅུ་རྩ་གསུམ་ལ་བསྔོ་བགྲང་བྱས་ཏེ་སྡོམ་
སེམས་བསྟེན་ཅིང་སྟོན་པ་ཐུགས་རྗེ་ཅན་གྱིས་ཇི་ལྟར་བཅས་པ་ལས་ནམ་ཡང་མི་
འདའ་བའི་ཡི་དམ་བརྟན་པོ་བྱ་བའོ། །མཐུན་པའི་གསོ་སྦྱོང་ལ། གསོ་སྦྱོང་བཅུ་
བཞི་པ་དང་བཅོ་ལྔ་པ་གཉིས་དང༌། དགོས་པའི་དབང་གིས་དུས་ངེས་མེད་དུ་བྱས་
ཆོག་པ་བཀྲ་ཤིས་གྱི་གསོ་སྦྱོང་དང་། གནོད་པ་བཟློག་པའི་གསོ་སྦྱོང་སོགས་ཡོད་
ཅིང་། གསོ་སྦྱོང་ཇི་ལྟར་བྱ་བའི་ཚུལ་འདུལ་བ་ལུང་གི་དགོངས་པ་ཇི་ལྟ་བ་བཞིན་
རྗེ་ཐམས་ཅད་མཁྱེན་པའི་ཕྱག་བཞེས་སུ་མཛད་པ་འདུལ་འཛིན་གྲགས་པ་རྒྱལ་
མཚན་གྱིས་ཡི་གེར་བཀོད་པ་དང༌། དེའི་ཡང་གསལ་བྱེད་དུ་ཁོ་བོས་ཡི་གེར་
བཀོད་པའང་ཡོད་དོ། །གསོ་སྦྱོང་གི་མདོ་འདིའི་ནང་དུ་ལུང་གཞན་དང་གཞན་
ནས་གསུངས་པ་ཞི་གནས་ཀྱི་གསོ་སྦྱོང་གི་སྤྲོས་པ་སོགས་ཀྱང་ཡོད་དེ་ཞིབ་པར་
ཊིཀྐ་ཆེན་པོ་དག་ལས་ཤེས་པར་བྱའོ། ། །
གཉིས་པ་དབྱར་གནས་ཀྱི་སྒོ་ནས་བསླབ་པ་ཡོངས་སུ་སྦྱོང་བ་ནི། དབྱར་
གནས་པར་ཁས་བླང་བར་བྱའོ། །ཟླ་བ་གསུམ་དུའོ། །ཚེས་བཅུ་དྲུག་ལའོ། །ཞེས་
པ་ནས། གླེང་གཞི་ ལ་སོགས་ པར་ གཏོགས་ པའི་དབྱར་གྱི་གཞིའོ། །དབྱར་ གྱི་
གཞི་རྫོགས་སོ། །ཞེས་པའི་བར་གསུངས། དབྱར་གནས་ནི་དབྱར་ཟླ་བ་གསུམ་
གྱི་རིང་གནས་ཁང་དུ་གནས་ནས་བསམ་གཏན་ལ་བརྩོན་པར་བྱེད་པ་སྟེ། དབྱར་
གྱི་རིང་ཡུལ་གཞན་དང་གཞན་དུ་རྒྱུ་ཞིང་ཕྱིན་ན་རང་གི་ལུས་སྲོག་གི་བར་ཆད་དུ་
འགྱུར་བ་དང༌། སྲོག་ཆགས་གཞན་ལ་གནོད་པ་དང༌། གནས་ཁང་ཆུད་འཛའ་བ་
སོགས་ཀྱི་དགག་བྱ་ཡོད་པས་དབྱར་གནས་པའི་བཅའ་བ་མཛད་པ་ཡིན་ཞིང་།
དབྱར་གནས་ཇི་ལྟར་བྱ་བའི་ཚུལ་དང་། དབྱར་ཁྲིམས་བསྲུང་ཚུལ་སོགས་ལུང་གི་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགོངས་པ་བཞིན་རྗེ་ ཐམས་ཅད་མཁྱེན་པས་ཕྱག་བཞེས་སུ་མཛད་པ་འདུལ་
འཛིན་གྲགས་པ་རྒྱལ་མཚན་གྱིས་ཡི་གེར་བཀོད་པ་དང་། རྗེ་དགེ་འདུན་གྲུབ་
ཀྱིས་འདུལ་ཊཱིཀྐ་ཏུ་བཀོད་པ་དང༌། ཁོ་བོས་ཀྱང་ཡི་གེར་བཀོད་པ་ཡོད་ཅིང་།
ཞིབ་པར་འདུལ་བ་ལུང་ལས་ཤེས་པར་བྱའོ། །གསུམ་པ་དགག་དབྱེའི་སྒོ་ནས་
བསླབ་པ་ཡོངས་སུ་སྦྱོང་བ་ནི། མི་སྨྲ་བའི་ཡི་དམ་བཅའ་བར་མི་བྱའོ། །འདིས་
དག་པ་དང་གྲོལ་བ་ཐོབ་བོ་སྙམ་ན་ཉེས་པ་སྦོམ་པོའོ། །དབྱར་གནས་པས་དགེ་
འདུན་ལ་མཐོང་བ་དང་ཐོས་པ་དང་དོགས་པ་དག་གིས་དགག་དབྱེ་བྱའོ། །ཞེས་
པ་ནས། དགག་དབྱེའི་གཞི་རྫོགས་སོ། །ཞེས་པའི་བར་གསུངས། དགག་དབྱེ་ནི་
དབྱར་གྱི་ནང་དུ་དགེ་འདུན་སྤྱིའི་རྫས་བགོ་བ་དགག་པ་དང་། ལྟུང་བ་གླེང་དྲན་
དགག་པ་དབྱར་གནས་གྲོལ་བའི་ཉིན་མཐོང་ཐོས་དོགས་གསུམ་གྱི་དགག་དབྱེ་
བྱེད་ པའོ། །དགག་དབྱེ་ ཇི་ ལྟར་ བྱ་ བའི་ ཚུལ་ རྗེ་ ཐམས་ཅད་མཁྱེན་ པའི་ ཕྱག་
བཞེས་འདུལ་འཛིན་གྲགས་པ་རྒྱལ་མཚན་གྱིས་ཡི་གེར་བཀོད་པ་དང་། རྗེ་དགེ་
འདུན་གྲུབ་ཀྱིས་འདུལ་ཊིཀྐ་ཏུ་བཀོད་པ་དང༌། ཁོ་བོས་ཀྱང་ཕྱག་ལེན་ཞིབ་པར་
ཡི་གེར་བཀོད་ནས་ཡོད་ཅིང་། ཞིབ་པར་ལུང་ལས་ཤེས་པར་བྱའོ། །གཉིས་པ་
བདེ་བར་གནས་པའི་རྐྱེན་བསྟེན་བའི་གཞི་ལ་གཉིས། གོས་བསྟེན་པ་དང༌། སྨན་
བསྟེན་པའོ། །དང་པོ་ལ་གསུམ། བག་ཡངས་དང་འབྲེལ་བ་སྲ་བརྐྱང་གི་གཞི།
འཚོ་བའི་ཡོ་བྱད་དང་འབྲེལ་བ་གོས་ཀྱི་གཞི། དམིགས་བསལ་དང་འབྲེལ་བ་ཀོ་
པགས་ ཀྱི་ གཞིའོ། །དང་ པོ་ནི། སྲ་ བརྐྱང་ གདིང་ བར་ བྱའོ། །ཞེས་ པ་ ནས། སྲ་
བརྐྱང་གཞི་རྫོགས་སོ། །ཞེས་པའི་བར་གསུངས། སྲ་བརྐྱང་ནི་དགེ་སློང་སྒྲུབ་པ་
རྩེ་གཅིག་ཏུ་མཛད་པ་རྣམས་དབྱར་གྱི་ནང་དུ་བག་འཁུམས་ནས་དུང་བར་གྱུར་ཚེ་
- 222 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བག་ ཡངས་ གནང་ བའི་ བཅས་ པ་ སྟེ། ཞིབ་ པར་ ལུང་ ལས་ ཤེས་ པར་ བྱའོ། །
གཉིས་པ་འཚོ་བའི་ཡོ་བྱད་དང་འབྲེལ་བ་གོས་ཀྱི་གཞི་ནི། མཚོན་གྱིས་མ་དྲས་
པའི་གོས་སྤྱད་པར་མི་བྱའོ། །དྲས་ཤིང་དྲུབས་པ་ཆོས་གོས་ཉིད་དུ་བྱིན་གྱིས་
བརླབ་པར་བྱའོ། །ཞེས་པ་ནས། གོས་ཀྱི་གཞི་ཕྲན་ཚེགས་ལ་སོགས་པ་ཞུ་བ་དང་
བཅས་པའི་སྐབས་སོ། །གོས་ཀྱི་གཞི་རྫོགས་སོ། །ཞེས་པའི་བར་གསུངས། གོས་
ཀྱི་གཞི་ནི་དགེ་སློང་རྣམས་ལ་སྟོན་པས་གནང་བའི་ཆོས་གོས་གསུམ་སོགས་འཚོ་
བའི་ཡོ་བྱད་རྣམས་ཀྱི་ཚད་དང་འཆད་ཚུལ་སྟོན་པ་སྟེ། འཚོ་བའི་ཡོ་བྱད་ལ་བཅུ་
གསུམ་ སྟེ། སྣམ་ སྦྱར། བླ་ གོས། མཐང་ གོས། རྔུལ་ གཟན། རྔུལ་ གཟན་ གྱི་
གཟན། ཤམ་ ཐབས། ཤམ་ ཐབས་ ཀྱི་ གཟན། གདིང་བ། གཡན་ པ་ འགབ་ པ།
དབྱར་གྱི་གོས་རས་ཆེན། སྐྲ་བཟེད། གདོང་ཕྱིས། རྣག་གཟན་རྣམས་སོ། །གཞན་
ཡང་ཡོ་བྱད་ལ་འཚོ་བའི་ཡོ་བྱད། མཁོ་བའི་ཡོ་བྱད། ལྷག་པའི་ཡོ་བྱད། ཡོ་བྱད་
ཕྲན་ཚེགས་སོགས་ཡོད་ཅིང་། འཚོ་བའི་ཡོ་བྱད་རྣམས་ཀྱི་རྒྱུ་དང་། དབྱིབས་དང༌།
ཁ་དོག་དང་། བྱིན་གྱིས་བརླབ་ཚུལ་དང་། ཇི་ལྟར་བཅང་ཚུལ་སོགས་ཞིབ་པར་
ལུང་ལས་ཤེས་པར་བྱའོ། །
གསུམ་ པ་དམིགས་བསལ་དང་ འབྲེལ་བ་ཀོ་པགས་ཀྱི་གཞི་ནི། ཡུལ་
དབུས་ཀྱི་མཚམས་སོ། །ཞེས་པ་ནས། ཀོ་པགས་ཀྱི་གཞི་རྫོགས་སོ། །ཞེས་པའི་
བར་གསུངས། ཀོ་པགས་ཀྱི་གཞི་ནི་ཁ་བ་ཅན་སོགས་ཡུལ་གྲང་ངར་ཆེ་བ་དང་
མཐའ་འཁོབ་དག་ཏུ་ཀོ་པགས་ལས་བྱས་པའི་མཆིལ་ལྷམ་གནང་བ་དང་མིག་ལ་
ཕན་པའི་ཕྱིར་དོམ་ལྤགས་བཅང་བར་གནང་བ་སོགས་དམིགས་བསལ་གྱི་བསླབ་
བྱ་སྟེན་པ་སྟེ། འདི་ལ་མཆིལ་ལྷམ་གནང་ཡང་ཀོ་པགས་ཀྱི་ལྷམ་ཡུ་རིང་མ་གནང་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བ་དང་། ཁྲ་བོ་དང་གསེར་དངུལ་གྱིས་སྤྲས་པ་བཀག་པ་སོགས་གནང་བཀག་གི་
ཁྱད་པར་ཞིབ་ཏུ་ཤེས་དགོས་ཏེ་ལུང་ཉིད་ལས་ཤེས་པར་བྱའོ། ། །
རྩ་བའི་གཉིས་པ་སྨན་བསྟེན་པའི་གཞི་ནི། སྨན་བསྟེན་པར་བྱའོ། །དེ་ནི་
རྣམ་པ་བཞིའོ། །དུས་སུ་རུང་བ་དང་ཐུན་ཚོད་དུ་རུང་བ་དང་ཞག་བདུན་པ་དང་
འཚོ་བའི་བར་དུ་བཅང་བ་ཉིད་དོ། །ཞེས་པ་ནས། སྨན་གྱི་གཞི་ཕྲན་ཚེགས་ལ་
སོགས་པའི་སྐབས་སོ། །སྨན་གྱི་གཞི་རྫོགས་སོ། །ཞེས་པའི་བར་གསུངས། བདེ་
བར་གནས་པའི་རྐྱེན་སྨན་བསྟེན་པ་ལ་སྨན་རྣམ་པ་བཞི་གསུངས་ཏེ། དུས་རུང་གི་
སྨན། ཐུན་ ཚོད་ དུ་ རུང་ བའི་ སྨན། ཞག་ བདུན་ པའི་ སྨན། འཚོ་བཅང་ གི་ སྨན་
བཞིའོ། །སྨན་བཞི་པོ་དེ་དག་སོ་སོའི་ངོས་འཛིན་དང་བྱིན་ལེན་བྱ་ཚུལ་དང། སོ་
སོའི་དུས་ཚོད་དང་། སྨན་དེ་དག་བསྟེན་པའི་ཚེ་ཀུན་སློང་དང་འདུ་ཤེས་ཇི་ལྟར་
བྱ་བ་སོགས་ཞིབ་པར་འདུལ་བ་ལུང་དང་རྗེ་ཡབ་སྲས་ཀྱི་གསུང་རབ་རྣམས་ལས་
ཤེས་པར་བྱ་ཤིང་། ཁོ་བོས་ཀྱང་གཞི་གསུམ་གསལ་བྱེད་དང༌། འོད་ལྡན་སྙིང་པོ་
གཉིས་སུ་ཞིབ་ཏུ་བཀོད་པ་ཡོད་དོ། །
རྩ་བའི་གསུམ་པ་བྱ་བའི་ཐབས་ལས་ཀྱི་གཞི་ནི། ཆོ་ག་ལས་འདས་ན་
ལས་མི་ཆགས་སོ། །འདིར་ཆོ་ག་ནི་དགེ་འདུན་ཚང་བ་དང་ལས་བརྗོད་པ་དང་
ལས་བྱེད་པ་ཉིད་དོ། །ཞེས་པ་ནས། ལས་ཀྱི་གཞི་ཞུ་བ་ལ་སོགས་པའི་སྐབས་
སོ། །ལས་ཀྱི་གཞི་རྫོགས་སོ། །ཞེས་པའི་བར་གསུངས། ལས་ཀྱི་ཆོ་ག་ལ་གསོལ་
བའི་ལས་དང་། གསོལ་གཉིས་ཀྱི་ལམ་དང༌། གསོལ་བཞིའི་ལས་གསུམ་ཡོད་
ཅིང་། དེ་ལའང་ཚིགས་སྔ་ ཕྱིའི་སྡོམ་པ་འབོགས་ཆོག་གི་ཚེ་ལས་ཇི་ལྟར་བྱ་བ་
དང་། གསོ་སྦྱོང་དབྱར་གནས་དགག་དབྱེ་རྣམས་ལ་ཇི་ལྟར་བྱ་བ་དང་། ཡོ་བྱད་
-224-



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བྱིན་གྱིས་བརླབ་པའི་ལས་ཇི་ལྟར་བྱ་བ་དང༌། དགེ་འདུན་ལྷག་མ་བཤགས་པའི་
ཚེ་ལས་ཇི་ལྟར་བྱ་བ་དང་། ལྟུང་བ་གཞན་རྣམས་བཤགས་པའི་ཚེ་ལས་ཇི་ལྟར་བྱ་
བ་དང་། རུང་ཁང་བྱིན་གྱིས་བརླབ་པ་སོགས་ལས་ཇི་ལྟར་བྱ་བ་སོགས་ཀརྨ་ཤ་ཏཾ་
དུ་ ལས་ བརྒྱ་ རྩ་ གཅིག་ གསུངས་ ཏེ་ ཞིབ་ པར་ འདུལ་ བ་ ལུང་ དང་ ལུང་ ལས་
གསུངས་པའི་ལས་རྣམས་བསྡུས་པ་ཀརྨ་ཤ་ཏཾ་ལ་བལྟས་ནས་ཤེས་པར་བྱའོ། །
བཞི་པ་གསོ་བ་ཕྱིར་བཅོས་པའི་གཞི་ལ་གཉིས། ལྟུང་བ་ཕྱིར་བཅོས་པའི་
ཚུལ་དང་། རྩོད་པ་ཕྱིར་བཅས་པའི་ཚུལ་ལོ། །དང་པོ་ལ་གཉིས། རང་སྟོབས་ཀྱི་
ཕྱིར་བཅོས་པའི་ཚུལ་དང་། གཞན་སྟོབས་ཀྱིས་ཕྱིར་བཅོས་པའི་ཚུལ་ལོ། །དང་
པོ་ལ་གསུམ། ཕྱིར་བཅོས་པའི་གཞི། དུས་དང་དུས་མ་ཡིན་པ་བསྡུས་པ་འབྱུང་
བའི་གཞི། ས་གཞན་གནས་པ་སྤྱོད་པའི་གཞིའོ། །དང་པོ་ནི། གཞི་མ་ཤེས་པར་
ཤེས་ནས་གླེང་བ་པོས་སོ་སོར་ཤེས་པར་བྱས་ཤིང་མངོན་སུམ་དུ་འཇོག་པ་ལ་
ནན་ཏུར་གྱི་ལས་བྱའོ། །ཞེས་པ་ནས། ཕྱིར་བཅོས་པའི་གཞི་ཞུ་བ་ལ་སོགས་པའི་
སྐབས་སོ། །ཕྱིར་བཅོས་པའི་གཞི་རྫོགས་སོ། །ཞེས་པའི་བར་གསུངས། ལྟུང་བ་
ཕྱིར་བཅོས་པ་ལ། ལྷག་མ་ཕྱིར་བཅོས་ཚུལ། སྤང་ལྟུང་ ཕྱིར་བཅོས་ཚུལ། ལྟུང་
བྱེད་འབའ་ཞིག་པ་ཕྱིར་བཅོས་ཚུལ། སོར་བཤགས་ཕྱིར་བཅོས་ཚུལ། ཉེས་བྱས་
ཕྱིར་བཅོས་ཚུལ་རྣམས་སུ་ཡོད་ཅིང་། དང་པོ་ལ། ལྷག་མ་དངོས་གཞི་ཕྱིར་བཅོས་
ཚུལ་ དང་། སྦོམ་ པོ་ ཕྱིར་བཅོས་ ཚུལ་ གཉིས། སྦོམ་པོ་ལ། ཕམ་པའི་སྐབས་ ཀྱི་
སྦོམ་པོ་དང་། ལྷག་མའི་སྐབས་ཀྱི་སྦོམ་པོ་གཉིས་ཡོད་ལ། ལྷག་མ་དངོས་གཞི་
ཕྱིར་བཅོས་པ་ལ་གནས་དེ་ན་དགེ་སློང་དུ་ཡོད་ཚོགས་དགོས་ཤིང་། མ་ཐ་དགེ་
སློང་ཉི་ཤུ་ཚང་དགོས་ལ། སྦོམ་པོ་བཤགས་པ་ལ་དགེ་སློང་ལྔ་ཚང་དགོས་པ་
225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང༌། སྤང་ལྟུང་བཤགས་པ་ལ་ སྤང་འབྲལ་སྔོན་དུ་བཏང་དགོས་པ་དང༌། སོར་
བཤགས་བཤགས་པ་ལ་མཐོལ་བ་སྔོན་དུ་བཏང་ དགོས་པ་དང༌། ཁབ་ རལ་
འཆོས་པའི་ལྟུང་བྱེད་བཤགས་པ་ལ་ ཁབ་རལ་བཅག་དགོས་པ་དང༌། ལྟུང་བ་
བཤགས་པ་ཐམས་ཅད་ལ་བཤགས་ཡུལ་རབ་ལྟུང་བ་མིང་རིགས་མི་མཐུན་པ་
དང༌། མ་ཐ་གང་བཤགས་པར་བྱ་བའི་ལྟུང་བ་དེས་མ་གོས་པ་དགོས་པ་སོགས་
ལྟུང་བ་ཕྱིར་བཅོས་པའི་ཚུལ་ཞིབ་པར་འདུལ་བ་ལུང་དང་རྗེ་ཡབ་སྲས་ཀྱི་གསུང་
རབ་རྣམས་ལས་ཤེས་པར་བྱ་ཞིང་། ཁོ་བོས་ཀྱང་གཞི་གསུམ་གསལ་བྱེད་སོགས་
སུ་བཤགས་པའི་ཆོ་ག་ཞིབ་ཏུ་བཀོད་པ་ཡོད་དོ། །
གཉིས་པ་དུས་དང་དུས་མ་ཡིན་པ་བསྡུས་པ་འབྱུང་བའི་གཞི་ནི། འདི་ལ་
དགེ་འདུན་ལྷག་མ་མི་ཤེས་པ་ཉིད་དང་བཅས་པའི་སེམས་ཉེ་བར་མ་བཞག་པས་
བརྗེད་པ་དང་བྱས་སམ་མ་བྱས་ཅི་ཞིག་ཇི་ལྟ་བུ་ཞིག་ཅེས་དྲན་པར་མི་ནུས་པ་
ཉིད་དང་། བསྙེན་པར་མ་རྫོགས་པ་ཉིད་དང་གནས་ནས་ཕྱུང་བ་ཉིད་ལ་འཆབ་པ་
མི་འབྱུང་ངོ༌། །ཞེས་པ་ནས། དུས་དང་དུས་མ་ཡིན་པ་བསྡུས་པ་འབྱུང་བའི་གཞི་
རྫོགས་སོ། །ཞེས་པའི་བར་གསུངས། གཞི་འདི་ལས་འཆབ་པ་གང་ལ་འབྱུང་མི་
འབྱུང་གི་ཁྱད་པར་དང་། ལྷག་མའི་ལྟུང་བ་ཕྱིར་བཅོས་པའི་ཚུལ་དོགས་དཔྱོད་
དང་བཅས་པ་སྟོན་ཏེ་ཞིབ་པར་ལུང་ལས་ཤེས་པར་བྱའོ། །
གསུམ་པ་ས་གཞན་ན་གནས་པ་སྤྱོད་པའི་གཞི་ནི། སྤོ་བ་དང་མགུ་བར་བྱ་
བ་སྤྱོད་པ་དག་གིས་དགེ་སློང་རང་བཞིན་དུ་གནས་པ་ལས་མངོན་པར་སྨྲ་བ་དང་
ཕྱག་དང་མངོན་དུ་ལྡང་བ་དང་ཐལ་མོ་སྦྱར་བ་དང་གུས་པའི་ལས་དག་བདག་
གིར་མི་བྱའོ། །ཞེས་པ་ནས། ས་གཞན་ན་གནས་པ་སྤྱོད་པའི་གཞི་ཞུ་བའི་སྐབས་
.226 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
སོ། །ས་གཞན་ན་གནས་པ་སྤྱོད་པའི་གཞི་རྫོགས་སོ། །ཞེས་པའི་བར་གསུངས།
གཞི་འདི་ལས་སྤོ་བ་དང་མགུ་བ་སྤྱོད་པ་སོགས་ས་གཞན་ན་གནས་པ་དག་གིས་
དགེ་འདུན་གྱི་ནང་དུ་སྤྱོད་ལམ་ཇི་ལྟར་བྱ་བ་དང་། ས་རང་བཞིན་དུ་གནས་པ་
དག་ལས་བསྙེན་བཀུར་བདག་གིར་མི་བྱ་བ་སོགས་ཀྱང་ཁྱད་པར་ཞིབ་པར་སྟོན་
ཏེ་ཞིབ་པར་ལུང་ལས་ཤེས་པར་བྱའོ། །
གཉིས་པ་གཞན་སྟོབས་ཀྱིས་ཕྱིར་བཅོས་པའི་ཚུལ་ནི། མ་གྲགས་པ་ནི་
གཞི་ཉིད་མ་ཡིན་ནོ། །དགག་དབྱེ་བརྗོད་པ་རྫོགས་ན་དགག་དབྱེ་བཞག་པ་མི་
འཆགས་སོ། །ཞེས་པ་ནས། ཡོངས་སུ་སྦྱང་བའི་གཞི་ཞུ་བའི་སྐབས་སོ། །ཡོངས་
སུ་སྦྱང་བའི་གཞི་རྫོགས་སོ། །ཞེས་པའི་བར་གསུངས། ཡོངས་སྦྱང་གི་གཞི་འདི་
ལས་གང་ཟག་གང་ལ་གཞི་གང་གི་ལྟུང་བ་གླེང་བ་རུང་མི་རུང་གི་ཁྱད་པར་
སོགས་སྟོན་ཏོ། །ཆོས་འདུལ་བ་འདི་ལ་གཞན་ལ་ལྟུང་བ་གླེང་བའི་ཚེ་ཁྱོད་ལ་
ལྟུང་བ་འདི་ལྟར་བྱུང་བ་ལྷས་གསུང་ངོ་ཞེའམ། རྨི་ལམ་དུ་སྣང་ངོ་ཟེར་བ་ལྟ་བུས་
གླེང་དུ་མི་རུང་བ་ལྟ་བུ་སྟེ་འདི་དག་གི་ཁྱད་པར་ཞིབ་པར་ལུང་ལས་ཤེས་པར་
བྱའོ། ། །
གཉིས་པ་རྩོད་པ་ཕྱིར་བཅོས་པ་ལ་གསུམ། ལས་དང་འབྲེལ་བའི་རྩོད་པ་
ཞི་བར་བྱ་བ། འཁོར་ལོའི་རྩོད་པ་ངོས་གཟུང་བ། དེ་ལས་གཞན་པའི་རྩོད་པ་ཞི་
བར་བྱའོ། །དང་པོ་ནི། དགེ་འདུན་ཐ་དད་པ་ཉིད་དུ་ནུས་པ་ལ་མི་འདོད་པར་གླེང་
བ་དང་གླེང་བར་བྱེད་པ་ན་ལོག་པར་མི་བྱའོ། །ཞེས་པ་ནས། ལས་བྱེ་བའི་གཞི་
ཞུ་བ་དང་བྲམ་ཟེའི་བུ་མོའི་སྐབས་རྫོགས་སོ། །ལས་བྱེ་བའི་གཞི་རྫོགས་སོ། །
ཞེས་པའི་བར་གསུངས། གཉིས་པ་འཁོར་ལོའི་རྩོད་པ་ངོས་གཟུང་བ་ནི། དགེ་
227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདུན་ གྱི་ དབྱེན་ནི་ཞེས་ པ་ནས། འཁོར་ ལོ་ བྱ་ བའི་ གཞིའོ། །ཞེས་ པའི་ བར་
གསུངས། ལས་བྱེ་བའི་གཞི་འདིས་ སྤྱིར་དགེ་འདུན་ གྱི་དབྱེན་དང་། ཁྱད་ པར་
འཁོར་ལོའི་དབྱེན་བསྟན་ལ། འཁོར་ལོའི་དབྱེན་ནི། སྟོན་པ་ཞལ་བཞུགས་དུས་
ཁོ་ནར་འབྱུང་གི །དེའི་སྔོན་དང་སྟོན་པ་མྱ་ངན་ལས་འདས་རྗེས་མི་འབྱུང་ལ་སྤྱིར་
དགེ་འདུན་གྱི་དབྱེན་ནི་སྟོན་པ་མྱ་ངན་ལས་འདས་པའི་རྗེས་སུའང་འབྱུང་ཞིང་།
ལྷག་པར་དེང་སང་སྙིགས་མ་ལྔ་ལྷག་པར་བདོ་བའི་དུས་འདིར་ཆགས་སྡང་གིས་
རིས་སུ་གཅོད་པ་ཤས་ཆེ་བས་དགེ་འདུན་དབྱེན་འབྱུང་ཉེ་ལ། དགེ་འདུན་གྱི་
དབྱེན་ནི་ཕམ་པ་ལས་ཀྱང་སྡིག་ཆེ་བ་བསྟན་པ་ཉམས་པའི་རྐྱེན་དུ་ཆེ་བ་ཡིན་པས་
གནས་འདི་ལ་གཟབ་དགོས་སོ་ཞེས་བླ་མ་གོང་མ་རྣམས་གསུང་ངོ༌། །གསུམ་པ་
དེ་ལས་གཞན་པའི་རྩོད་པ་ཞི་བར་བྱ་བ་ནི། འཁྲུག་ལོང་གི་རྒྱུ་བཞིའོ། །དངོས་
པོའི་དེ་བཞིན་ཉིད་ལ་ལོག་པར་སྒྲུབ་པ་དང་སྤོང་བ་དང་ལྟུང་བ་དང་བཅས་པ་
ཉིད་དང་ལས་ལ་མཐུན་པ་མི་སྦྱིན་པའོ། །ཞེས་པ་ནས། རྩོད་པའི་གཞི་རྫོགས་
སོ། །ཞེས་བར་གསུངས། རྩོད་པའི་གཞི་འདིས་ཁོང་ཁྲོ་བས་འཁྲུག་ལོང་གི་རྩོད་
པ་འབྱུང་ཚུལ་དང་། རྩོད་པའི་དབྱེ་བ་དང་། རྩོད་པ་ཞི་བའི་ཐབས་རྣམས་བསྟན་
ཅིང་། ཁོང་ཁྲོས་རྒྱུད་འཁྲུགས་ཏེ་གཅིག་ལ་གཅིག་སྐྱོན་བརྗོད་པ་དང་། རྩོད་པ་
བྱེད་པ་ནི་རང་གཞན་གཉིས་ཀའི་རྒྱུད་བཅོམ་སྟེ་དགེ་རྩ་སྲེག་པར་བྱེད་པའི་ལས་
ངན་ཚབས་ཆེན་ཡིན་པས་སྤྱིར་སེམས་ཅན་ཐམས་ཅད་ལ་སྐྱོན་རྟོག་གི་བློ་སྤོང་བ་
དང༌། ཁྱད་པར་ཆོས་སྒོར་ཞུགས་པ་རྣམས་ལ་སྐྱོན་རྟོག་སྤང་ཏེ་དག་སྣང་སྦྱོང་ཅི་
ཐུབ་ བྱ་ སྟེ། ལུང་ལས། དགེ་སློང་ དག །ངའམ་ང་འདྲ་བས་ གང་ ཟག་ གི་ཚོད་
གཟུང་གི །གང་ཟག་གིས་གང་ཟག་གི་ཚོད་མ་གཟུང་སྟེ། དེ་ལྟར་ན་ཉམས་པར་
- 228 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
འགྱུར་རོ། །ཞེས་གསུངས་པ་དྲན་པར་བྱས་ལ་གཞན་ལ་སྐྱོན་རྟོག་གི་བློ་འགོག་པ་
ཤིན་ཏུ་གནད་ཆེའོ། །
རྩ་བའི་ལྔ་པ་དེ་ཐམས་ཅད་ཀྱི་རྟེན་གནས་མལ་གྱི་གཞི་ནི། སོ་སོ་ཐར་
པའི་སྡོམ་པས་མཆོག་ལ་རབ་ཏུ་བྱུང་བས་ཕྱག་བྱའོ། །མཉམ་ན་རྒན་པ་ལའོ། །
མཚན་ཐ་མི་དད་པ་ལའོ། །ཞེས་པ་ནས། མི་རུང་བ་དང་མཐུན་ལ་རུང་བ་དང་
འགལ་བ་ནི་རུང་བ་མ་ཡིན་པར་བསྔའོ། །ཕྱི་མ་དང་མཐུན་ལ་སྔ་མ་དང་འགལ་བ་
ནི་རུང་བར་རོ། །གནས་མལ་གྱི་གཞི་ཕྲན་ཚེགས་སོགས་པའི་སྐབས་སོ། །གནས་
མལ་ གྱི་གཞི་རྫོགས་སོ། །འདུལ་བའི་མདོ་རྣམས་རྫོགས་སོ། །ཞེས་པའི་བར་
གསུངས། གནས་མལ་གྱི་གཞི་འདིས་བསྟན་པ་འདི་ལ་རབ་ཏུ་བྱུང་བ་རྣམས་ཀྱིས་
སྟོན་པ་ལ་གུས་པ་ཇི་ལྟར་བྱ་བ་དང་། དགེ་འདུན་ནང་ཕན་ཚུན་དུ་རང་རང་གི་
མཁན་སློབ་ལ་ཕྱག་དང་གུས་པ་ཇི་ལྟར་བྱ་བ་དང༌། མཁན་སློབ་ཀྱི་མཚན་ནས་
བརྗོད་ཚུལ་དང་། བསླབ་པ་གཞོན་པས་བསླབ་པ་རྒན་པ་ལ་ཕྱག་དང་གུས་པ་ཇི་
ལྟར་ བྱ་ཚུལ་དང་། ཕྱག་འཚལ་རུང་བ་དང་མི་རུང་བའི་ཁྱད་པར་དང་། ཕྱག་
འཚལ་ཡུལ་ཡིན་ཡང་བཤང་གཅི་བྱེད་པ་དང་། ཟས་བཟའ་བ་སོགས་འབགས་པ་
ལ་ཕྱག་མི་བྱ་བ་དང་། ཕྱག་ཇི་ལྟར་འཚལ་ལུགས་དང་གཙུག་ལག་ཁང་ཇི་ལྟར་བྱ་
བ་ དང་། གཙུག་ ལག་ ཁང་དང་། དེའི་ སྒོ་ ཁང་དང་། མཛོད་ དང་། གཙང་ ཁང་
དང༌། ཆབ་ཁང་རྣམས་སུ་རི་མོ་གང་དང་གང་འབྲི་བ་དང་། མེ་ཁང་དང་ཆུའི་ཁང་
པར་རི་མོ་གང་འབྲི་བ་དང་། གཙུག་ལག་ཁང་ལ་མཆོད་རྫས་ཇི་ལྟར་བཤམ་པ་
དང༌། དགེ་འདུན་སྤྱི་དང་སོ་སོར་སྟོན་པའི་སྐུ་འབྲལ་སྤང་དུ་བྱ་དགོས་པས་དེ་ཇི་
ལྟར་བཅང་ལུགས་དང་། མཆོད་པ་ཇི་ལྟར་བྱ་བའི་ཚུལ་ལ་སོགས་པ་བསླབ་པར་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྱ་བའི་གནས་གལ་ཆེ་བ་མང་དུ་བསྟན་ཏེ་ཞིབ་པར་ལུང་ཉིད་ལས་ཤེས་པར་
བྱའོ། །མི་རུང་བ་དང་མཐུན་ལ་རུང་བ་དང་འགལ་བ་ནི་རུང་བ་མ་ཡིན་པར་
བསྡུའོ། །ཕྱི་མ་དང་མཐུན་ལ་སྔ་མ་དང་འགལ་བ་ནི་རུང་བར་རོ། །ཞེས་པ་འདི་ནི་
འདུལ་བ་ལུང་སྡེ་བཞི་པོ་ཐམས་ཅད་ཀྱི་གནད་བསྡུས་པ་སྟེ། འདི་ལ་འདུལ་བ་
བསྡུས་པ་ཞེས་ཀྱང་བྱ། འདུལ་བ་རུང་མཐུན་སྦྱོར་བ་ཞེས་ཀྱང་བྱ་སྟེ། འདིས་
དགག་སྒྲུབ་གནང་གསུམ་གྱི་བཅས་པའི་མཚམས་འཛིན་པར་བྱེད་ལ། འདི་ལ་
དགག་པའི་རུང་མཐུན་སྦྱོར་ཚུལ། སྒྲུབ་པའི་རུང་མཐུན་སྦྱོར་ཚུལ། གནང་བའི་
རུང་མཐུན་སྦྱོར་གསུམ་ཡོད་ཅིང་། དེ་དག་གི་ཚུལ་ཅུང་ཟད་ཅིག་སྔར་བརྗོད་ཟིན་
ལ་མཐའ་དག་པར་ནི་འདུལ་འཛིན་མཁས་པ་བསྟེན་ཏེ་ལུང་འགྲེལ་པ་དང་བཅས་
པ་ལ་སྦྱངས་ནས་ཤེས་པར་བྱ་དགོས་སོ། །
བཞི་པ་མཇུག་གི་དོན་ལ་གཉིས། མཛད་པ་པོ་གང་གིས་མཛད་པ་དང་།
ལོ་པཎ་གང་གིས་བསྒྱུར་བའོ། །དང་པོ་ནི། འདུལ་བའི་མདོ་ཞེས་བྱ་བ་ངེས་པར་
འབྱུང་བའི་ཚུལ་ཁྲིམས་ཀྱི་དབང་དུ་བྱས་པ། འདུལ་བ་རྒྱ་མཚོའི་སྙིང་པོ་མདོར་
བསྡུས་པ། ལྷག་པའི་ཚུལ་ཁྲིམས་ཀྱི་བསླབ་པ་མཐའ་དག་གི་མཛོད་དུ་གྱུར་པ་
འདུལ་བའི་སྡེ་སྣོད་ཐམས་ཅད་ཀྱི་མ་ལྟ་བུ་འདི་ནི་འཕགས་པ་གཞི་ཐམས་ཅད་
ཡོད་པར་སྨྲ་བའི་འདུལ་བ་འཛིན་པ་ཆེན་པོ་བྲམ་ཟེའི་སློབ་དཔོན་བཙུན་པ་ཡོན་
ཏན་འོད་བདག་དང་གཞན་གྱི་གྲུབ་པའི་མཐའ་རྒྱ་མཚོའི་ཕ་རོལ་ཏུ་སོན་པ། བདེ་
བར་གཤེགས་པའི་ཆོས་འདུལ་བ་བདུད་རྩིའི་ཉིང་ཁུས་ཤེས་རབ་ཀྱི་དབང་པོ་
རྒྱས་པ། དེ་བཞིན་གཤེགས་པའི་བཀའ་དམ་པ་ནན་ཏན་བསྒྲུབས་པས་སྡེ་པ་
ཐམས་ཅད་ཀྱི་འདུལ་བའི་སྡེ་སྣོད་མཐའ་དག་གི་གཙོ་བོ་གྱུར་པ། འཕགས་པ་
- 230 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གཞི་ཐམས་ཅད་ཡོད་པར་སྨྲ་བའི་འདུལ་བ་ཀུན་ལས་བཏུས་པ་ཡིན་ནོ། །ཞེས་
གསུངས།།
གཉིས་པ་ལོ་པཎ་གང་གིས་བསྒྱུར་བ་ནི་དབང་ཕྱུག་དམ་པའི་མངའ་
བདག་དཔལ་ལྷ་བཙན་པའི་བཀའ་ལུང་གིས། འཕགས་པ་གཞི་ཐམས་ཅད་ཡོད་
པར་སྨྲ་བའི་འདུལ་བ་འཛིན་པ། ཁ་ཆེ་བྱེ་བྲག་ཏུ་སྨྲ་བའི་སློབ་དཔོན་ཛི་ན་མི་ཏྲ་
དང་། ཞུ་ཆེན་གྱི་ལོ་ཙཱ་བ་བནྡེ་ཀླུའི་རྒྱལ་མཚན་གི་བསྒྱུར་ཅིང་ཞུས་ཏེ་གཏན་ལ་
ཕབ་པའོ། །ཞེས་གསུངས་སོ། །རྩ་བའི་བཞི་པ་འདུལ་བ་ལུང་ལས་གསུངས་པའི་
བསླབ་ཁྲིམས་མཐའ་དག་ཇི་ལྟར་བསྲུངས་ཚུལ་གྱི་མན་ངག་བསྟན་པ་ནི། རྒྱལ་
བའི་དམ་ཆོས་མ་ལུས་འཛིན་པའི་སྨོན་ལམ་རླབས་པོ་ཆེའི་མཐུ་གྲུབ་པས། རྒྱལ་
བའི་བསྟན་པ་སྤེལ་བ་ལ་རྒྱལ་བ་རང་ཉིད་སླར་བྱོན་པ་ལྟ་བུར་གྱུར་པ་ཆོས་ཀྱི་
རྒྱལ་པོ་ཙོང་ཁ་པ་ཆེན་པོས་གངས་རིའི་ཁྲོད་འདིར་རྒྱལ་བའི་བསྟན་པའི་ནང་
མཛོད་དམ་པའི་ཆོས་འདུལ་བ་གཞི་ནས་གསོ་བར་མཛད་དོ། །འདུལ་བ་ལུང་སྡེ་
བཞིའི་དོན་མཐའ་དག་རྒྱལ་བའི་དགོངས་པ་ཇི་བཞིན་དུ་བསླབ་གཞི་ཡོངས་
རྫོགས་ཐོབ་པའི་གང་ཟག་གཅིག་གི་ཉམས་ལེན་གྱི་རིམ་པར་དྲིལ་ནས་བསྲུང་
ཐབས་ཡན་ལག་ལྔའི་སྒོ་ནས་འདོམས་པར་མཛད་དེ། དེ་ཡང་དལ་འབྱོར་རྙེད་
དཀའ། འཆི་བ་མི་རྟག་ པ། ལས་རྒྱུ་འབྲས། འཁོར་བའི་ཉེས་དམིགས་རྣམས་
དྲག་ཏུ་བསམས་ནས་ངེས་འབྱུང་གི་བསམ་པས་ཀུན་ནས་བསླངས་ཏེ། གཞན་གྱི་
ལད་མོ་དང་གཡམ་ལ་རྒྱུག་ཙམ་མ་ཡིན་པར་མཁན་སློབ་མཚན་ཉིད་དང་ལྡན་པ་
བཙལ་ཏེ། ད་ལྟར་གྱི་ཆོ་ག་ཉེས་མེད་ཕུན་ཚོགས་ཀྱི་སྒོ་ནས་བསླབ་གཞི་ཡོངས་སུ་
རྫོགས་པ་རྣམ་པར་དག་པ་ཞིག་ཐོབ་པར་བྱས་ལ་གང་ཐོབ་པའི་སྡོམ་པ་མི་ཉམས་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པར་ བསྲུང་ བའི་ ཐབས་ནི་བསྲུང་ ཐབས་ ཡན་ ལག་ལྔར་ བསྡུ་ བར་ མཛད་ དེ།
བསྲུང་ཐབས་ཡན་ལག་ལྔ་ནི། དགེ་བའི་བཤེས་གཉེན་ལ་བརྟེན་ནས་བསྲུང་བ།
རང་གི་བསམ་པ་ཕུན་ཚོགས་ཀྱི་སྒོ་ནས་བསྲུང་བ། འགལ་རྐྱེན་མི་མཐུན་ཕྱོགས་
ངོ་ཤེས་པའི་སྒོ་ནས་བསྲུང་བ། བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ།
བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་རྣམས་སོ། །དང་པོ་དགེ་
བའི་བཤེས་གཉེན་ལ་བརྟེན་ནས་བསྲུང་ཚུལ་ནི། མཁན་པོ་བཞུགས་ན་མཁན་པོ་
དང༌། དེ་མེད་ན་གནས་ཀྱི་བླ་མ་མཚན་ཉིད་དང་ལྡན་པ་བཙལ་ཏེ་བྱ་བ་ཐམས་
ཅད་རང་དབང་དུ་མི་བཏང་བར། ཐ་ན་ཚུལ་ཁྲིམས་འཆལ་བའི་མི་དང་གཏམ་
འདྲི་བ་ཚུན་ཆད་མ་ཞུས་པར་བྱ་མི་རུང་བས་བྱ་བ་ཐམས་ཅད་ཞུས་ཏེ་བྱ་དགོས་པ་
དང༌། དེ་ཡང་དུས་ཐུང་ངུ་རེས་མི་ཆོག་པར་རང་ཉིད་འདུལ་བའི་བཅས་མཚམས་
ལ་ཤིན་ཏུ་མཁས་པར་མ་གྱུར་གྱི་བར་གནས་ཀྱི་བླ་མ་བསྟེན་ནས་བཅས་མཚམས་
རྣམས་ཤེས་པར་བྱ་དགོས་ཤིང༌། བློ་གྲོས་དང་རྩོལ་བ་ཆེ་བ་རྣམས་ཀྱིས་ལོ་བཅུའི་
རིང་ལ་འབད་ནས་བསླབས་ན་བཅས་མཚམས་རྣམས་ལ་མཁས་པར་འགྱུར་བས་
དེ་ནས་གཞན་གྱི་མཁན་པོ་སོགས་བྱ་རུང་བར་གསུངས་སོ། །དེས་ན་སྡོམ་པ་
བླངས་ནས་བསླབ་བྱ་རྣམས་ལ་དཔེ་ཀློག་ཙམ་རེ་ཡང་མ་བྱས་པར་འདུལ་བ་ཤེས་
པར་རློམ་པ་ནི་མཁས་པ་རྣམས་ཐུགས་ཁྲེལ་བའི་ གནས་ཡིན་པས་དགེ་བའི་
བཤེས་གཉེན་མཁས་པ་ཡུན་རིང་དུ་བསྟེན་ནས་བསླབ་པའི་གནས་རྣམས་ཤེས་
པར་བྱེད་པ་ནི་བསླབ་པ་བསྲུང་བའི་ཐབས་མཆོག་ཏུ་གྱུར་པའོ། །དེ་ལ་མཁན་པོ་
བཞུགས་ན་བྱ་བ་ཐམས་ཅད་མཁན་པོ་ཉིད་ལ་ཞུས་ནས་བྱེད་ཅིང་། མཁན་པོ་མ་
བཞུགས་ན་འདུལ་བའི་བཅས་མཚམས་མཐའ་དག་ལ་མཁས་ཤིང་གང་ཤེས་
- 232 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ལག་ལེན་དུ་བྱེད་པ་དང༌། བསྙེན་པར་རྫོགས་ནས་སྡོམ་རྒྱུན་བར་མ་ཆད་དུ་ལོ་
བཅུ་ལོན་པ་སོགས་གནས་ཀྱི་བླ་མར་འོས་པའི་མཚན་ཉིད་ཚང་བ་ཞིག་ལ་གནས་
ཀྱི་བླ་མ་ཞུས་ནས་བྱ་བ་ཐམས་ཅད་རང་དབང་དུ་མི་བཏང་བར་གནས་ཀྱི་བླ་མ་
ཉིད་ལ་ཞུས་ནས་བྱ་བ་ལོ་བཅུའི་བར་དུ་བྱ་དགོས་པར་གསུངས་ལ། གནས་ཀྱི་བླ་
མ་དེ་ལ་ཐོག་མར་གནས་འཆའ་བའི་ཚུལ་ནི་རང་གིས་གནས་ཀྱི་བླ་མར་འོས་པའི་
དགེ་སློང་དེ་ལ་ཕྱག་བཙལ། མདུན་དུ་ཙོག་ཙོག་པུར་འདུག་ནས་གནས་བཅའ་
བའི་ཆོ་ག་ལ་ཐུགས་གཏད་པར་ཞུ། ཞེས་བརྗོད་ཅིང་ཡུལ་དེས་ཀྱང་། ཆོས་བཞིན་
འདུལ་བ་བཞིན་མཛད་པར་ཞུ་ཞེས་བརྗོད། དེ་ནས་ཆོས་འབྲེལ་མེད་ན། བཙུན་
པ་དགོངས་སུ་གསོལ། བདག་མིང་འདི་ཞེས་བགྱི་བས་བཙུན་པ་ལ་གནས་བླ་
མར་གསོལ་ན་བཙུན་པས་བདག་གི་གནས་བླ་མ་མཛད་དུ་གསོལ། བདག་བཙུན་
པ་ ལ་ གནས་ ནས་ མཆི་ བར་ བགྱིའོ། །ཞེས་ ལན་ གསུམ་བརྗོད་དེ། མཇུག་ཏུ་
ཐབས་ལེགས་བྱའོ། །འདུལ་བ་འོད་ལྡན་ལས་ཀྱང་གནས་ཀྱི་བླ་མ་བཙལ་ནས་དེ་
ལ་གནས་འཆའ་བའི་ཆོ་ག་གསུངས་ཏེ། དེ་ཉིད་ལས། ཆོ་ག་ཡང་མ་མོ་ལས།
གནས་སུ་བཟུང་བར་འདོད་པས་ཆོས་གོས་ཕྲག་པ་གཅིག་ཏུ་གཟར་ཏེ། ལག་པ་
གཉིས་ཀྱིས་རྐང་པ་གཉིས་ལ་བཟུང་བཞིན་དུ་འདི་སྐད་ཅེས་བརྗོད་པར་བྱའོ། །
བཙུན་པ། བདག་མིང་འདི་ཞེས་བགྱི་བའི་གནས་སུ་གསོལ་ན་བཙུན་པས་བདག་
གི་གནས་མཛད་དུ་གསོལ། བདག་བཙུན་པ་ལ་གནས་ནས་མཆིས་པར་བགྱིའོ། །
ཞེས་ལན་གསུམ་བརྗོད་པར་བྱའོ། །གནས་ཀྱིས་ཐབས་ཡིན་ནོ་ཞེས་དང་། དེས་
ལེགས་སོ་ཞེས་བརྗོད་པར་བྱའོ། །ཞེས་བཤད་པའི་ཕྱིར་རོ། །བྱ་བ་གློ་བུར་བ་
རྣམས་རང་མིང་ནས་སྨོས་ནས་ཞུ་ཚུལ་ནི། འདུལ་བ་ལུང་རྣམ་འབྱེད་ལས། སྣམ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྦྱར་ འཚེམས་པར་ཞུ། ཉིན་མོ་སྤྱོད་པ་ལ་མཆི་བར་ཞུ། བསོད་སྙོམས་ལ་མཆི་
བར་ཞུ། ཞེས་པ་དང་། ཀཱ་རི་ཀ་ལྔ་བཅུ་པ་ལས་ཀྱང་། འཚལ་མ་འཚལ་ཞེས་བླ་
མ་ ལ། བརྟུལ་ཞུགས་ ཅན་ གྱིས་ དེ་ ལྟར་ ཞུ། ཞེས་ གསུངས་ པའི་ཕྱིར། དེ་ ཡང་
བསྒྲུབ་རུང་དང་བསྒྲུབ་དགོས་པར་ངེས་པའི་གཙོ་ཆེ་བའི་བྱ་བ་གློ་བུར་བ་རྣམས་
ཞུ་ སྟེ། ལོ་དྲི་ བ་ ལས། ཆག་ ཆག་ དང་། ཕྱག་ དང༌ ཀློག་ པ་ དང་། ཁ་ཏོན་དང་།
དགེ་བའི་ཕྱོགས་ཀྱི་ཀུན་ཏུ་སྤྱོད་པ་རྣམས་བགྱིད་ཅེས་རང་རང་གི་མིང་ནས་སྨོས་
ཏེ་ཞུ་བར་གསུངས་པའི་ཕྱིར་དང་། དེའི་དོན་འཆད་པ་ན། ཊཱིཀ་ཆེན་རིན་འཕྲེང་
བ་ལས། རང་རང་གི་མིང་ནས་མ་སྨོས་ན་བྱ་བ་རུང་མི་རུང་ཐེ་ཚོམ་མི་ཆོད་པའི་
ཕྱིར། དེས་ན་བྱ་བ་རང་རང་གི་མིང་ནས་སྨོས་ཏེ་ཞུ་དགོས་སོ། །ཞེས་གསུངས་
པའི་ཕྱིར་རོ། །མཁན་པོའམ་གནས་ཀྱི་བླ་མ་ལ་བྱ་བ་ཞུ་བའི་ཚེ་སྤྱོད་ལམ་ཇི་ལྟར་
བྱ་བ་ དང་། ཞུ་ ཚུལ་ ཇི་ ལྟ་ བ་བྱ་བ་ནི། མཁན་པོའམ་སློབ་དཔོན་དགོངས་སུ་
གསོལ། བདག་མིང་འདི་ཞེས་བགྱི་བས། དུས་འདི་ནས་འདིའི་བར་དུ་ཆོས་ལྡན་
གྱི་བྱ་བ་འདི་དང་འདི་བགྱིད་དུ་རུང་ལགས་སམ། ཞེས་བརྗོད། བླ་མས་མི་རུང་ན་
བཀག་ཅིང་། རུང་ན་བག་ཡོད་པར་སྒྲུབས་ཤིག་ཅེས་བརྗོད་དེ། ཐབས་ལེགས་
སོགས་བྱའོ། །སློབ་མ་དེས་ལངས་ནས་ཞུ་མི་རིགས་ཏེ། དེའི་ཞུ་བའི་སྔགས་ཚིག་
དེ་རང་དོན་དུ་ཞུ་བའི་སྔགས་ཚིག་ཡིན་ལ། རང་དོན་དུ་ཞུ་བའི་སྔགས་ཚིག་ལ་
འདུག་ནས་གུས་པ་དང་བཅས་ཏེ་ཞུ་དགོས་པར་གསུངས་པའི་ཕྱིར་རོ། །དེ་ལྟར་
བྱ་བ་ཞུས་པ་ལ་དགོས་པ་ཡོད་དེ། བྱ་བ་མ་ཞུས་པའི་ཉེས་པ་ཁེགས་པ་དང་། བྱ་
བ་དེ་བསྒྲུབ་ཏུ་རུང་མི་རུང་ཤེས་པ་དང༌། ངོ་ཚ་ཁྲེལ་ཡོད་ཀྱི་བསམ་པ་སྐྱེ་བ་དང་།
སངས་རྒྱས་ཀྱི་བཅས་པ་དང་མཐུན་པ་དང༌། ཞུས་ནས་བླ་མའི་བཀའ་བཞིན་
- 234 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བསྒྲུབས་པས་བླ་མ་ལ་གུས་པའི་ཕན་ཡོན་སོགས་འབྱུང་བའི་དགོས་པ་ཡོད་པའི་
ཕྱིར་རོ། །མཁན་སློབ་སོགས་དགེ་བའི་བཤེས་གཉེན་ཇི་ལྟར་བསྟེན་པའི་ཚུལ་
ཞིབ་པར་ནི་རབ་ཏུ་བྱུང་བའི་གཞི་ལས་ཤེས་པར་བྱའོ། ། །
བསྲུང་ཐབས་གཉིས་པ་རང་གི་བསམ་པ་ཕུན་ཚོགས་ཀྱི་སྒོ་ནས་བསྲུང་བ་
ནི། དགེ་བའི་བཤེས་གཉེན་གྱིས་ཇི་ལྟར་བསྟན་པ་དང༌། འདུལ་བ་ནས་ཇི་ལྟར་
གསུངས་པ་ལྟར་བསླབ་བྱ་རྣམས་ཤེས་པར་བྱས་ཏེ་དྲན་ཤེས་ངོ་ཚ་ཁྲེལ་ཡོད་བག་
དང་ལྡན་པའི་སྒོ་ནས་སྒོ་གསུམ་ལ་བྱ་ར་སྐད་ཅིག་ཀྱང་མ་ཡེངས་པར་བསྲུང་
བའོ། །དེ་ཡང་འཕགས་པ་ཤཱ་རིའི་བུ་དང་མོའུ་འགལ་གྱི་བུ་གཉིས་རབ་ཏུ་མ་བྱུང་
གོང་དུ་དུས་སྟོན་ཆེན་པོར་འདུས་པའི་ཚེ་དབང་པོ་ཇི་ལྟར་བསྲུངས་པའི་ཚུལ་དང་།
འོད་སྲུང་ཆེན་པོས་སྔོན་ཁྱིམ་ན་གནས་སྐབས་འདོད་པའི་ཉེས་དམིགས་གཟིགས་
ནས་དྲན་ཤེས་ཇི་ལྟར་བསྟེན་པའི་ཚུལ་དང་། འཕགས་པ་ཀ་ཏྱཱ་ནའི་བྱུང་བ་རྣམས་
ལས་ཇི་ལྟར་འབྱུང་བ་ལྟར་སེམ་ཤིན་ཏུ་དྲན་ཤེས་བསྟེན་པའོ། །དེ་ལ་འཕགས་པ་
ཤཱ་རིའི་བུ་དང་མོའུ་འགལ་གྱི་བུ་གཉིས་རབ་ཏུ་མ་བྱུང་གོང་དུ་དུས་སྟོན་ཆེན་པོར་
འདུས་པའི་ཚེ་དབང་པོ་ཇི་ལྟར་བསྲུངས་པའི་ཚུལ་ནི། འཕགས་པ་ཤཱ་རིའི་བུ་ལ་
རབ་ཏུ་མ་བྱུང་གོང་དུ་ཕ་མས་བཏགས་པའི་མིང་ཉེ་རྒྱལ་ཞེས་བརྗོད་ལ། མོའུ་
འགལ་གྱི་བུ་ཆེན་པོ་ལ་རབ་ཏུ་མ་བྱུང་གོང་དུ་ཕ་མས་བཏགས་པའི་མིང་པང་ནས་
སྐྱེས་ཞེས་བརྗོད། ཉེ་རྒྱལ་དང་པང་ནས་སྐྱེས་གཉིས་ཆུང་ངུ་ནས་རིག་བྱེད་ཡན་
ལག་དང་བཅས་པ་ལ་མཁས་པའི་ཕུལ་དུ་ཕྱིན་ཏེ་སྙན་པའི་གྲགས་པས་སའི་སྟེང་
ཁྱབ་ལ། སོ་སོར་སློབ་མའང་ལྔ་བརྒྱ་རེ་ཡོད་པ་ལས་དེ་གཉིས་ཕན་ཚུན་གཅིག་
གིས་གཅིག་གི་སྙན་གྲགས་ཐོས་ནས་འཕྲད་འདོད་པར་ཡོད་པ་ལ་ནམ་ཞིག་ཡུལ་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
དེར་དུས་སྟོན་ཆེན་པོ་བྱུང་བ་ན། ཉེ་རྒྱལ་དང་པང་ནས་སྐྱེས་གཉིས་སྲིད་པ་ཐ་མ་
པ་ཡིན་པས་འདུ་འཛི་དང་གཡེང་བ་ལ་མི་དགའ་ཡང་། ཕ་མ་གཉིས་སོ་སོ་ནས་
ནན་གྱིས་བསྐུལ་བ་ལྟར་ཕ་མའི་ངོ་བསྲུངས་ཏེ་དུས་སྟོན་ཆེན་པོར་འདུས་ནས་
ཕན་ཚུན་དུ་གྲལ་ལ་འཁོད། དེ་ནས་གར་མཁན་དག་གིས་ཏོ་ཌ་ཀའི་རྒྱུད་དུ་གླུ་
བླངས་པ་དང་། མི་དག་གིས་བྲོ་བརྡུང་བ་དང་གླུ་བླང་བར་བརྩམས་པ་དང༌། ཁྱེའུ་
དེ་གཉིས་དབང་པོ་དག་ཕྱིར་བསུན་ཏེ་འཁོད་པ་སྐྱེ་བོ་ཕལ་མོ་ཆེས་མཐོང་ནས་
སྨྲས་པ། འདི་གཉིས་ཡང་ན་བླུན་པོ་གཉིས་ཤིག་གོ །ཡང་ན་ཤེས་པ་མི་འཁྲུག་པ་
གཉིས་ཤིག་གོ །པང་ནས་སྐྱེས་ཀྱི་ཉེ་རྒྱལ་ལ་སྨྲས་པ། བྲོ་རྡུང་བ་དང༌། གླུ་དང་།
རོལ་མོ་རྣམས་སྣང་ངམ། དེས་སྨྲས་པ། གང་གིས་མཐོང་བ་དང་ཐོས་པ་ལ་སྣང་
ངོ་། །དབང་པོ་ནང་དུ་བསྡུས་པས་མ་མཐོང་བ་ནི་བདེན་ན། ཇི་ ལྟར་མ་ཐོས།
དེས་སྨྲས་པ། ཤི་ལྤགས་ཤི་བའི་རྒྱུས་པ་དང་། །འཆི་འགྱུར་བཞད་གད་འཇོ་སྒེག་
གིས། །འཆི་བའི་སྐྱེ་བོ་འདུས་པ་ལ། །མཁས་པ་སུ་ཞིག་བག་མེད་བྱེད། །དེས་
སྨྲས་པ། ཁྱོད་ཉེ་རྒྱལ་ཡིན་ནམ། སྐྱེ་བོ་དག་གིས་དེ་ལྟར་ཤེས་སོ། །ཉེ་རྒྱལ་གྱིས་
པང་ནས་སྐྱེས་ལ་སྨྲས་པ། ཁྱོད་ལ་བྲོ་དང་། གླུ་དང་། རོལ་མོ་རྣམས་སྣང་ངམ་།
གང་ གིས་ མཐོང་ བ་ དང་ ཐོས་ པ་ ལ་ སྣང་ངོ༌། །ཇི་ ལྟར་མ་ཐོས། སྨྲས་པ། རྒྱན་
རྣམས་ཐམས་ ཅད་ ཁུར་ཡིན་ཏེ། །གར་རྣམས་ཐམས་ཅད་མཐོ་འཚམ་པ། །གླུ་
རྣམས་ཐམས་ཅད་བཀྱལ་བ་སྟེ། །གཟུགས་ཀུན་མི་རྟག་ཉིད་ཡིན་ནོ། །དེས་སྨྲས་
པ། ཁྱོད་པང་ནས་སྐྱེས་ཡིན་ནམ། སྐྱེ་བོས་དེ་ལྟར་ཤེས་སོ། །ཞེས་འདུལ་བ་ལུང་
ལས་འབྱུང་བ་ལྟར་རོ། །འོད་སྲུང་ཆེན་པོས་སྔོན་ཁྱིམ་ན་གནས་སྐབས་འདོད་
པའི་ཉེས་དམིགས་གཟིགས་ནས་དྲན་ཤེས་ཇི་ལྟར་བསྟེན་པའི་ཚུལ་ནི། འོད་སྲུང་
- 236 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ཆེན་པོ་ཁྱིམ་ན་གནས་པའི་ཚེ་ཕ་མས་ནྱ་གྲོ་ངྷ་སྐྱེས་ཞེས་མིང་བཏགས་པ་ལྟར་
བརྗོད་པ། དེའི་ཁྱིམ་ན་གསེར་དང་དངུལ་ལ་སོགས་པའི་བང་མཛོད་ཟད་མི་ཤེས་
པ་ཡོད་ཅིང་མངའ་འབངས་ཡང་སྟོང་དུ་ཉེ་བར་ཡོད་ཀྱང་། ནྱ་གྲོ་ངྷ་སྐྱེས་ནི་སྲིད་
པ་ཐ་མ་པ་ཡིན་པས་ཁྱིམ་གྱི་འབྱོར་པ་ལ་མི་དགའ་ཞིང་འདོད་པའི་ལོངས་སྤྱོད་
དོན་དུ་མི་གཉེར་བར་ངེས་འབྱུང་ཆེ་བར་གནས་པ་ལ་ཕ་མ་གཉིས་ཀྱིས་རིགས་
རྒྱུད་སྤེལ་ཕྱིར་སེར་སྐྱ་བཟང་མོ་ཞེས་བྱ་བའི་ཆུང་མ་འཇིག་རྟེན་དཀོན་པ་ལྷའི་བུ་
མོ་དང་མཚུངས་པ་ཞིག་ལེན་པར་ཆས་པ་ན། ནྱ་གྲོ་ངྷ་སྐྱེས་འདོད་པ་ལ་མི་དགའ་
བས་ཕ་མ་གཉིས་ལ་ཞུས་ཏེ་སྔོན་ལ་ལྟར་འགྲོའོ་ཞེས་བྱས་ནས་སློང་མོ་བའི་ཆ་
བྱད་ བྱས་ཏེ་སེར་སྐྱ་བཟང་མོའི་སྒོ་དྲུང་དུ་ ཕྱིན། དེ་ནས་བཟང་མོ་སློངས་མོ་
ཐོགས་ནས་ཕྱིར་བྱུང་བ་དང་། བུ་མོ་ང་ནི་འདི་ཡིན་ནོ་སྙམ་ནས། ཁྱོད་སུའི་བུ་མོ་
ཡིན། སེར་སྐྱའི་བུ་མོའོ། ཁྱོད་གཞན་ལ་བྱིན་ནམ། ནྱ་གྲོ་དྷ་ ལ་ བྱིན་པར་ཐོས་
སོ། །འོ་ན་ཁྱོད་ལ་ཁྱིམ་ཐབ་མེད་པར་ཤེས་པར་གྱིས་ཤིག །དེ་ནི་འདོད་པ་དོན་
དུ་གཉེར་བ་མ་ཡིན་ནོ། །དེས་སྨྲས་པ། རྗེའི་སྲས་ཁྱོད་ཀྱིས་བདག་དབུགས་ཕྱུང་
ངོ༌། །བདག་ཀྱང་འདོད་པ་དོན་དུ་གཉེར་བ་མ་ཡིན་ནོ། །ཕྱུག་པོ་དང་ནི་དབུལ་པོ་
ལ། །འདྲ་བར་ཁྱོད་མཐོང་བདེ་བ་འདི། །སྙིང་དང་མཐུན་པའི་ཕྱུག་པོ་སྟེ། །ཙན་
དན་སྤུ་ཤེལ་རྩེ་དག་མིན། །འོན་ཀྱང་བདག་ལ་དབང་མེད་དེ། །ཕ་མས་བྱིན་ན་ཇི་
ལྟར་བྱ། །དེས་སྨྲས་པ། བརྟན་པ་དང་སྤུངས་ཆེར་གྱིས་ཤིག །ནྱ་གྲོ་དྷ་སྐྱེས་ནི་ཁོ་
བོ་ཡིན་ནོ། །དེས་སྨྲས་པ། བྲམ་ཟེའི་ཁྱེའུ། བཞུད་ལ་དམ་བཅའ་བརྟན་པར་གྱིས་
ཤིག །ཅེས་དེ་ཉིད་གྲོས་བྱས་ནས་རྒྱ་གྲོ་དྷ་སྐྱེས་སླར་ལོག་སྟེ་གྲོང་ཁྱེར་ནྱ་གྲོ་དྷ་
ཅན་དུ་སོང་ངོ༌། །དེའི་ཕས་ཁྱིམ་པའི་ཆོས་བཞིན་དུ་སེར་སྐྱ་བཟང་མོ་བག་མར་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བླངས་སོ། །དེ་ནས་ཕ་མ་གཉིས་ཀྱིས་གནས་གཅིག་ཏུ་མལ་གཉིས་བཅས་ནས་
བཞག་ པ་དང༌། དེ་ གཉིས་ གཅིག་གིས་ གཅིག །དམ་ བཅས་ པ་དྲན་ པར་ གྱིས་
ཤིག །ཅེས་བསྐུལ་ཏེ། མ་དང་བུ་ཇི་ལྟ་བ་བཞིན་འཁོད་དོ། །ཕ་མས་དེ་གཉིས་ཀྱི་
རིམ་གྲོ་མ་ལ་དྲིས་པ། དེ་གཉིས་ལྷན་ཅིག་ཏུ་ཇི་ལྟར་འདུག །མ་དང་བུ་ལྷན་ཅིག་
པ་བཞིན་ནོ། །ཕ་མས། མལ་གཉིས་བཤམས་པས་ཉེས་སོ་སྙམ་ནས་མལ་དང་
ཁྲིའུ་གཅིག་བཞག་གོ །དེ་ནས་ནམ་གྱི་ཆ་སྟོད་ལ་བཟང་མོ་མལ་དུ་ཉལ་ལོ། །རྒྱ་
གྲོ་དྷ་སྐྱེས་ཁྲིའུ་ལ་འདུག་གོ །ནམ་གྱི་གུང་ཐུན་ལ་ནྱ་གྲོ་དྷ་སྐྱེས་ཉལ། བཟང་མོ་
ཁྲིའུ་ལ་གནས། ནམ་གྱི་ཆ་སྨད་ལ་བཟང་མོ་ཉལ་ནྱ་གྲོ་དྷ་ཁྲིའུ་ལ་གནས་སོ། །དེ་
ནས་ཁྲིའུ་ཡང་བྱུང་བ་དང་། དེ་གཉིད་མཐུན་རེས་ཀྱིས་གཅིག་ཉལ་བ་ན་གཅིག་
འཆག་གོ །དེའི་ སྤྱོད་ལམ་གྱི་ལོ་བཅུ་ གཉིས་སུ་གནས་ཀྱང་འདོད་ཆགས་ཀྱི་
སེམས་མ་སྐྱེས་སོ། །དེ་ནས་བརྒྱ་བྱིན་འདི་སྙམ་དུ་འདོད་ཆགས་དང་མ་བྲལ་
བཞིན་དུ་འདོད་ཆགས་དང་བྲལ་བའི་ཚུལ་ཉམས་སུ་མྱོང་བར་བྱེད་པ་ནི་ངོ་མཚར་
ཏེ། བདག་གིས་བག་མ་བར་བྱའོ་སྙམ་ནས། རང་ཉིད་སྦྲུལ་གདུག་པ་ཞིག་ཏུ་
སྦྲུལ་ཏེ་བཟང་མོའི་མལ་འོག་ཏུ་འདུག་པ་དང་། ནྱ་གྲོ་དྷ་སྐྱེས་ཀྱིས་མཐོང་སྟེ།
བཟང་མོའི་ལག་པ་ཕྱི་རོལ་ཏུ་འཕྱང་བ་ལ་དུག་གིས་ཟིན་གྱི་དོགས་ནས་རྔ་ཡབ་
ཀྱི་ནོར་བུའི་ཡུ་བས་བཏེག་སྟེ་བཞག་གོ །དེས་བཟང་མོ་སད་པ་དང༌། ཡིད་མ་
དགའ་ ནས། རྗེའི་ སྲས། རེག་ པར་ བྱེད་ པ་ འདི་ ཅི་ ལགས། འདོད་ ཆགས་ ཀྱི་
སེམས་ ཀྱིས་ མ་ རེག་ གམ། བཟང་མོ། །མ་ ཡིན་ནོ། །འོན་ ཀྱང་ སྤྲུལ་ གདུག་ པ་
འདིས་ཟིན་ན་མི་རུང་ངོ་སྙམ་ལགས་པ་རེག་སྟེ་བཞག་གོ །གང་གིས། རྔ་ཡབ་ཀྱི་
ནོར་བུའི་ཡུ་བས་སོ། །རྗེའི་སྲས། སྦྲུལ་གདུག་པས་ཟིན་པ་བླ་ཡི། རྔ་ཡབ་ཀྱི་ནོར་
- 238 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
བུའི་ཡུ་བས་རེག་ཏུ་མི་རུང་སྟེ། །མ་ལུ་ཏ་ཡི་འཁྲི་ཤིང་འཁྲིས་བས་ལྗོན་ཤིང་
བཟང་ པོ་ ཉམས། །བུད་མེད་ དག་ ལ་རེག་ པའི་རྒྱུ་ ཡིས་ འཇིག་རྟེན་ཕུང་བར་
གྱུར། །དེ་ཡི་སླད་དུ་མགྱོགས་པར་འཆི་བའི་སྦྲུལ་གྱིས་ཟིན་བླ་ཡི། །སྐྱེས་པའི་
ལག་པས་བུད་མེད་མཆོག་ལ་རེག་པ་མི་རུང་ངོ༌། །གཞན་ཡང་། མི་དབང་བུ་མོའི་
ལུས་ཀྱི་རེག་པ་ཡིས། །དཀའ་ཐུབ་ཆེན་པོ་རྭ་ཅན་དཀའ་ཐུབ་ཉམས། །ལྷག་སྤྱོད་
རླུང་གི་ལམ་ནས་མི་དབང་གི ཁྱིམ་དུ་འོངས་ནས་ནགས་སུ་རྐང་པས་སོང་། །
ཞེས་བརྗོད་ནས་དྲན་བསྐུལ་བྱས་པ་ལྟར་ནྱ་གྲོ་དྷ་སྐྱེས་དང་བཟང་མོ་གཉིས་ཀ་
སྲིད་པ་ཐ་མ་བ་ཡིན་པས་ཕན་ཚུན་ལག་རེག་པ་ཙམ་ཡང་མི་བྱ་བར་འདོད་པའི་
ཉེས་དམིགས་སྒོམ་བཞིན་གནས། ཕ་མ་གཉིས་དུས་བྱས་པ་ན་ལོངས་སྤྱོད་ཐམས་
ཅད་སྦྱིན་པར་བཏང་། རས་གོས་རེ་མ་གཏོགས་གཞན་གང་ཡང་མེད་པར་སྟོན་
པའི་སྤྱན་སྔར་བྱོན་ནས་རབ་ཏུ་བྱུང་སྟེ་དགྲ་བཅོམ་པ་ཐོབ། སྟོན་པས་ཀྱང་འོད་
སྲུང་ཆེན་པོ་ཞེས་རྒྱ་ཆེར་བསྔགས་ཤིང་འཚོ་བ་བསོད་སྙོམས་སོགས་སྦྱངས་པའི་
ཡོན་ཏན་ཅན་གྱི་མཆོག་ཏུ་ལུང་བསྟན་ཏོ། །འོད་སྲུང་ཆེན་པོ་དང་བཟང་མོ་གཉིས་
ཁྱིམ་གྱི་འབྱོར་པ་ལ་མི་དགའ་ཤིང་ངེས་འབྱུང་སྐྱོ་ཤས་ཆེ་བ་དེ་ལྟ་བུ་བྱུང་བ་ནི་
སྔོན་གོམས་པའི་བག་ཆགས་དང་སྨོན་ལམ་གྱི་མཐུ་སྟེ། དེ་ཡང་སྔོན་གྲོང་ཁྱེར་
ཆེན་པོའི་ཕྱི་རོལ་གྱི་གྲོང་ན་རྫ་མཁན་གྱི་དཔོང་སའི་ཁང་པ་ཞིག་ཡོད་པ་དེར་རང་
སངས་རྒྱས་ཤིག་སོང་ནས་རྫ་མཁན་ལ། བཞིན་བཟང་ཁྱོད་ལ་མི་བདེ་བ་མེད་ན་
དཔོང་སའི་ཁང་པའི་ཕྱོགས་ཤིག་ཏུ་གནས་བཅའ་འོ། །རྫ་མཁན་གྱི་སྨྲས་པ། ཅི་
བདེར་བཞུགས་ཤིག །དེ་ནས་རང་སངས་རྒྱས་དེ་དཔོང་སའི་ཁང་པའི་ཕྱོགས་
ཤིག་ཏུ་རྩའི་གདིང་བ་བཤམས་པ་ལ་སྐྱིལ་ཀྲུང་བཅས་ནས་འདུག་གོ །དེ་བཞིན་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
དུ། དེ་ནས་རང་སངས་རྒྱས་གཉིས་པ་ཞིག་ཀྱང་འོངས་ནས་སྔར་བཞིན་དུ་བརྙས་
ཏེ་དཔོང་སའི་ཁང་པ་དེའི་གྲྭ་གཉིས་པར་འདུག་གོ །གསུམ་པ་ཞིག་ཀྱང་འོངས་
ནས་གྲྭ་གསུམ་པར་འདུག་གོ །བཞི་པ་ཞིག་ཀྱང་འོངས་ནས་གྲྭ་བཞི་པར་འདུག་
གོ །དེ་ནས་མཚན་མོ་རང་སངས་རྒྱས་བཞི་པོ་དེ་དག་མེའི་ཁམས་ལ་སྙོམས་པར་
ཞུགས་པ་དང་། རྫ་མཁན་གྱིས་སྒོ་གསེབ་ནས་དཔོང་སའི་ཁང་པ་ཐམས་ཅད་
འབར། རབ་ཏུ་འབར། ཀུན་ཏུ་རབ་ཏུ་འབར་ཞིང་མེ་ལྕེ་གཅིག་ཏུ་གྱུར་པ་མཐོང་
ནས་ཡོན་གནས་འདི་ལྟ་བུ་དག་བདག་གི་དཔོང་སའི་ ཁང་པར་གནས་པ་ནི་
བདག་དབང་ཐང་ཆེ་བ་དང་། ཕན་འདོགས་དང་ལྡན་པ་ཡིན་ནོ་སྙམ་སྟེ། ཀྱེ་མའོ་
ཡོན་གནས་བྱོན་པ་དག །རིང་མོ་ཞིག་ནས་མཐོང་གྱུར་པས། །འཇིག་རྟེན་འདི་
དང་ཕ་རོལ་ཏུ། །བདག་ནི་བདེ་བ་ཉིད་དུ་འགྱུར། །ཞེས་སྨྲས་སོ། །རང་རྒྱལ་དེ་
དག་ཀྱང་ཡོན་བདག་གི་དགེ་བའི་རྩ་བ་བསྐྱེད་པའི་ཕྱིར་བསམ་གཏན་དང་རྣམ་
ཐར་དང༌། ཏིང་ངེ་འཛིན་དང་། སྙོམས་འཇུག་གིས་མཚན་མོ་འདས་ནས་ཕན་ཚུན་
ཀུན་དགའ་བར་འགྱུར་བ་རྩོམ་སྟེ། དེ་རྣམས་ཀྱིས་གཅིག་ལ་སྨྲས་པ། ཁྱོད་སུ་
ཡིན། ཅིའི་ཕྱིར་རབ་ཏུ་བྱུང་། དེས་སྨྲས་པ། ཁྱེད་རྣམས་ཀྱིས་ཡུལ་ཀ་ལིང་ཀ་ན་
རྒྱལ་པོ་ལག་རྣ་ཅན་ཞེས་བྱ་བ་བྱུང་བ་ཐོས་སམ། ཐོས་སོ། །བདག་དེ་ཡིན་ཏེ།
རྒྱལ་སྲས་ཀྱི་ཉེས་དམིགས་མཐོང་ནས་རབ་ཏུ་བྱུང་ངོ༌། །དེ་རྣམས་ཀྱིས་སྨྲས་པ།
ཉེས་དམིགས་ཅི་མཐོང་ནས་རབ་ཏུ་བྱུང༌། དེས་སྨྲས་པ། བདག་ཁང་བཟང་གི་
ཐོག་ན་འདུག་པའི་ཚེ། དེ་ན་བྱ་ཞིག་གིས་ཤའི་དུམ་བུ་ཞིག་ཁྱེར་ནས་འཕུར་བ་ན་
ཤ་དེའི་ཕྱིར་དུ་བྱ་དེ་བྱ་གཞན་མང་པོས་གཙེས་སོ། །བྱ་དེས་ཤ་དེ་བོར་བ་དང་བྱ་
གཞན་ཞིག་གིས་བླངས་པས་ཤ་བོར་དེ་བཏང་ལ་ཤ་གང་གིས་བླངས་པ་དེ་ཀུན་
- 240 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
ནས་བསྐོར་ཏེ་ཕན་ཚུན་དུ་འཕྲོག་པ་ན་བདག་ཚུལ་བཞིན་ཡིད་ལ་བྱེད་པ་སྐྱེས་ཏེ།
ཤ་ལེན་པ་དེ་བཅིངས་ནས་འདོར་བ་སྟེ་གཏོང་བར་བྱེད་པས་ན། བདག་ཀྱང་རྒྱལ་
སྲིད་ལ་བརྟེན་ནས་ཉི་འོག་རྒྱལ་པོ་དང་འཐབ་པ་དང་རྩོད་པར་གདོན་མི་ཟ་བས་
བདག་རྒྱལ་སྲིད་ཀྱི་བདེ་བས་ཆོག་གོ་སྙམ་ནས་ངེས་པར་བྱུང་སྟེ། རང་རྒྱལ་གྱི་
བྱང་ཆུབ་མངོན་དུ་བྱས་སོ། །ཡང་སྨྲས་པ། བྱ་ཡིས་ཤ་ཡི་དུམ་བུ་ཁྱེར་བ་ན། །བྱ་
གཞན་ཀུན་ནས་བསྐོར་ཞིང་འབྲང་བ་མཐོང་། །དེ་ལྟར་འདོད་པའི་ཡོན་ཏན་རིག་
བྱས་ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཡང་དེ་རྣམས་ཀྱིས་གཉིས་
པ་ལ། ཁྱོད་སུ་ཡིན། ཇི་ལྟར་རབ་ཏུ་བྱུང་། དེས་སྨྲས་པ། ཁྱེད་རྣམས་ཀྱིས་ཡུལ་
མི་ཐི་ལའི་རྒྱལ་པོ་གདོང་མ་ལེགས་བྱ་བ་དེ་ཐོས་སམ། ཐོས་སོ། །དེ་བདག་ཡིན་
ཏེ། རྒྱལ་སྲིད་ ཀྱི་ཉེས་དམིགས་མཐོང་ནས་རབ་ཏུ་བྱུང་ངོ༌། །ཉེས་དམིགས་ཅི་
མཐོང་། དེས་སྨྲས་པ། བདག་ཁང་བཟང་གི་ཐོག་ན་འདུག་པའི་ཚེ། གླང་གཉིས་
འདོད་པའི་རྒྱུས་ཕན་ཚུན་བསྣད་ཅིང་རྨད་པ་མཐོང་ནས་བདག་ཚུལ་བཞིན་ཡིད་
ལ་བྱེད་པ་སྐྱེས་ཏེ། དུད་འགྲོ་འདི་གཉིས་ཀྱང་འདོད་པའི་རྒྱུས་ཕན་ཚུན་བསྣད་པ་
དང་རྨད་པར་གྱུར་ན། བདག་ཀྱང་འདོད་པའི་རྒྱུས་ཉི་འོག་གི་རྒྱལ་པོ་དང་ལྷན་
ཅིག་འཐབ་པ་དང་རྩོད་པར་འགྱུར་བར་གདོན་མི་ཟ་བས་བདག་རྒྱལ་སྲིད་ཀྱི་
ཆོག་གོ་སྙམ་ནས་ངེས་པར་བྱུང་སྟེ་རབ་ཏུ་བྱུང་ནས་རང་རྒྱལ་གྱི་བྱང་ཆུབ་མངོན་
དུ་བྱས་སོ། །ཡང་སྨྲས་པ། འདོད་པའི་གཞི་དང་རྒྱུ་ཡི་ནོག་གཡོ་ཞིང་། །བསྣད་
དང་གཅིག་ཤོལ་རྨད་པར་གྱུར་མཐོང་བ། །དེ་ལྟར་འདོད་པའི་ཡོན་ཏན་རིག་བྱས་
ཏེ། །བསེ་རུ་ལྟ་བུར་གཅིག་པུར་སྤྱོད་པར་གྱུར། །ཡང་དེ་རྣམས་ཀྱིས་གསུམ་པ་
ལ་སྨྲས་པ། ཁྱོད་སུ་ཡིན། ཇི་ལྟར་ རབ་ཏུ་བྱུང་། དེས་སྨྲས་པ། བདག་ ཝཱ་ ར་ཎཱ་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
སའི་རྒྱལ་པོ་ཚངས་བྱིན་ཡིན་ཏེ། རྒྱལ་སྲིད་ཀྱི་ཉེས་དམིགས་མཐོང་ནས་རབ་ཏུ་
བྱུང་ངོ༌། །ཉེས་དམིགས་ཅི་མཐོང་། དེས་སྨྲས་པ། སོས་ཀའི་དུས་ཤིང་རྣམས་མེ་
ཏོག་ལེགས་པར་རྒྱས། བུང་བ་འཕུར་བའི་ལང་ལིང་གིས་མེ་ཏོག་གི་མགོ་ལྕོག་སྡུ་
གུ་རྣམས་ནི་ལྡེམ། ཙན་དན་བསྟེན་པ་དང་མཐུན་པའི་ནགས་ཚལ་གྱི་ནང་ན་ངང་
པ་ལ་སོགས་པ་སྐད་འབྱིན་པའི་ཚེ་བདག་བཙུན་མོ་དང་ལྷན་ཅིག་སྐྱེས་མོས་ཚལ་
དུ་སོང་བ་དང་། ཨ་མྲའི་ཤིང་གི་མེ་ཏོག་ཤིན་ཏུ་ཕྲ་བ་ལ་བཙུན་མོ་རྣམས་ཆགས་
པས། སྐད་ཅིག་གིས་ཡལ་ག་རྣམས་བཅག་ནས་བཞག་གོ །དེ་ལ་བདག་ཚུལ་
བཞིན་ཡིད་ལ་བྱེད་པ་སྐྱེས་ཏེ། ཕྱི་རོལ་གྱི་དངོས་པོ་རྣམས་ཕུན་སུམ་ཚོགས་པ་ན་
མཛེས་ལ་ཉམས་པ་ན་མི་མཛེས་པ་ཡིན་ན། རྒྱལ་སྲིད་ཀྱང་དེ་ལྟར་ཡིན་སྙམ་ནས་
རབ་ཏུ་བྱུང་སྟེ། རང་རྒྱལ་གྱི་བྱང་ཆུབ་མངོན་དུ་བྱས་སོ། །ཡང་སྨྲས་པ། ཨ་མྲའི་
ཤིང་རྩེ་མེ་ཏོག་ལེགས་རྒྱས་པ། །ཡིད་འོང་གཟུགས་ལྡན་ཆགས་པ་མཐོང་བ་ན། །
དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུ་གཅིག་པུར་སྤྱོད་པར་
གྱུར། །བཞི་པ་དེ་ལའང་དྲིས་པ། ཁྱོད་སུ་ཡིན། ཇི་ལྟར་རབ་ཏུ་བྱུང་
། དེས་སྨྲས་
པ། བདག་ཡུལ་བྲང་གིས་ཉལ་ན་རྒྱལ་པོ་གཅེར་བུ་ཐུལ་ཞེས་བྱ་བ་དེ་ཡིན་ཏེ་
རྒྱལ་སྲིད་ཀྱི་ཉེས་དམིགས་མཐོང་ནས་རབ་ཏུ་བྱུང་ངོ༌། །ཉེས་དམིགས་ཅི་མཐོང་།
དེས་སྨྲས་པ། བདག་ཁང་བཟང་གི་ཐོག་ན་འདུག་པའི་ཚེ་བཙུན་མོ་ཞིག་གསེར་
གྱི་གདུ་བུས་བརྒྱན་ནས་ཚོན་རྩི་འཐག་པ་ན་སྒྲ་བྱུང་བས། བདག་འདི་སྙམ་དུ། ཕྱི་
རོལ་གྱི་དངོས་པོ་འདི་སེམས་མེད་ཀྱང་བརྡུང་བ་ན་སྒྲ་འབྱུང་ན། བདག་གི་རྒྱལ་
སྲིད་ལ་བརྟེན་ནས་ཚིག་ངན་སྣ་ཚོགས་འབྱུང་བ་ལྟ་ཅི་སྨོས། རྒྱལ་སྲིད་ཀྱིས་ཆོག་
གི་སྙམ་ནས་རབ་ཏུ་བྱུང་སྟེ་རང་རྒྱལ་གྱི་བྱང་ཆུབ་མངོན་དུ་བྱས་སོ། །ཡང་སྨྲས་
- 242 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པ། གསེར་མགར་གྱིས་ནི་ལེགས་པར་བརྡུངས་པ་ཡི། །གསེར་གྱི་འོད་གསལ་
ལག་པའི་མཁྲིག་མ་གཉིས། །རྡུང་བ་ཐོས་པ་དེ་ལྟར་བདག་དང་ནི། །གཞན་དག་
ལྷན་ཅིག་གླེང་གཞི་འདི་ཡི་རྒྱུས། །ཚིག་ངན་སྣ་ཚོགས་འཐོན་ཞིང་སེམས་འཁྲུག་
ལ། །དེ་ལྟར་འདོད་པའི་ཡོན་ཏན་རིག་བྱས་ཏེ། །བསེ་རུ་ལྟ་བུར་གཅིག་པུར་སྤྱོད་
པར་གྱུར། །དེ་ལྟར་དེ་དག་ཕན་ཚུན་སྨྲས་ནས་འདུག་གོ །རྫ་མཁན་དང་དེའི་ཆུང་
མས་ཀྱང་དེ་ཐོས་ནས། བདག་ཉིད་ཆེན་པོ་འདི་དག་རྒྱལ་སྲིད་ཀྱང་སྤངས་ནས་
རབ་ཏུ་བྱུང་ན། བདག་ཅག་ཅིའི་ཕྱིར་རབ་ཏུ་མི་བྱུང་། དེ་ནས་ནམ་ལངས་པ་དང་
རྫ་མཁན་ཁྱོ་ཤུགས་ཀྱིས་རང་རྒྱལ་དེ་དག་སྤྱན་དྲངས། བསོད་སྙོམས་ཕུལ་ནས་
སྨོན་ལམ་བཏབ་པ། དགེ་བའི་རྩ་བ་འདིས་ནམ་དུའང་དབུལ་བའི་ཁྱིམ་དུ་སྐྱེ་བར་
མ་གྱུར་ཅིག །སྟོན་པ་ཁྱད་པར་དུ་འཕགས་པ་འདི་ལྟ་བུ་མཉེས་པར་བགྱིད་པར་
གྱུར་ཅིག་ཅེས་བྱས་ནས། དེ་གཉིས་རབ་ཏུ་འབྱུང་བ་ལ་དགའ་བར་གྱུར་ཏོ། །རེ་
ཞིག་ན་རྫ་མཁན་བུམ་པ་ཐོགས་ནས་ཆུ་ལེན་དུ་སོང་བ་ན་ཆུང་མ་རབ་ཏུ་བྱུང་བ་
དང་། དེའི་རྗེས་ལ་རྫ་མཁན་རབ་ཏུ་བྱུང་ངོ༌། །དེའི་དུས་ཀྱི་རྫ་མཁན་དེ་ནི་འོད་
སྲུང་ཆེན་པོ་ཡིན་ནོ། །དེའི་ཆུང་མ་དེ་ནི་བཟང་མོ་ཡིན་ཏེ། དེའི་ཚེའང་ཡིད་བྱུང་བ་
ཆུང་དུས་རབ་ཏུ་བྱུང་། ད་ལྟར་ཡང་ཆུང་དུས་སོ། །དེ་བས་ན་ངེས་འབྱུང་གི་རྒྱུ་
བསྟེན་པས་འདི་ལྟ་བུ་ཡོན་ཏན་ཅན་དུ་འགྱུར་ཏེ། འོད་སྲུང་དང་བཟང་མོ་བཞིན་
དུ་འཁོར་རྣམས་ཀྱིས་བསླབ་པར་བྱའོ། །ཞེས་འདུལ་བ་ལུང་ལས་འབྱུང་བ་ལྟར་
རོ། །ཕྱི་ནང་གི་རྐྱེན་ཐམས་ཅད་དགེ་སྦྱོར་གྱི་བསྐུལ་མར་གོ་བར་བྱས་ནས་ལམ་
ལ་བརྩོན་འགྲུས་བརྩམས་དགོས་པ་ནི། གནས་བརྟན་ཀུན་ཤེས་ཀོའུ་དི་རྒྱའི་བྱུང་
བ་ལྟ་བུ་སྟེ། གནས་བརྟན་ཀུན་ཤེས་ཀོའུ་དི་ནྱ་འདིས་སངས་རྒྱས་འོད་སྲུང་གི་
-243-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
བསྟན་པའི་མཇུག་ལ་རབ་ཏུ་བྱུང་སྟེ་གྲོགས་བཅོ་ལྔ་དང་བཅས་དབེན་པའི་གནས་
སུ་ལམ་སྒོམ་བཞིན་ཡོད་པ་ལ། སངས་རྒྱས་འོད་སྲུང་མྱ་ངན་ལས་འདས་པ་ན།
དེའི་ནུབ་མོ་བསྟན་པའང་ནུབ་པར་གྱུར་པ་ན། དེ་ཐོས་ནས་དགེ་སློང་ལྔ་ནི་དེ་མ་
ཐག་ཏུ་རི་བོ་རིལ་བའི་དབྱིབས་ལས་བབས་ནས་ཝཱ་ར་ཎཱ་སིར་སོང་། དྲུག་གིས་
དེ་ཉིད་དུ་བརྩོན་འགྲུས་ བརྩམས་ནས་འདི་བྱང་ཆུབ་མངོན་དུ་བྱས། ཕྱི་ནས་
ལྔའང་བབས་ནས་ཝཱ་ར་ཎཱ་སིར་ཆས་པ་ན། ཚོང་པ་དང་འགྲོ་བ་ལས་གཅིག་གིས་
གླང་ཉམ་ཆུང་བས་འགྲོ་མི་ནུས་བཞིན་དུ་ལྕག་གིས་གཞུས་ནས་སྣེ་ལ་འགྲོ་བ་
དང། དེ་ལ་དགེ་སློང་དེ་རྣམས་ཀྱིས། ཁྱོད་ཀྱི་གླང་ཉམ་ཆུང་བ་འདི་འགྲོ་མི་ནུས་
ན། དལ་བུས་འགྲོར་ ཆུག་ལ་ཕྱི་ནས་སོང་ཞིག །དེས་སྨྲས་པ། དེ་ལྟར་བྱས་ན་
ཚོང་པ་འདི་དག་གིས་བདག་བོར་ནས་འགྲོ་བར་འགྱུར་རོ། །དེ་རྣམས་མ་དགའ་
ནས་གཅིག་ལ་གཅིག་སྨྲས་པ། སངས་རྒྱས་འོད་སྲུང་མྱ་ངན་ལས་འདས་ནས་
བདག་ཅག་ལུས་ན། འདིས་ཀྱང་བསྐུལ་མ་བཏབ་ཀྱིས་བདག་ཅག་གིས་བརྩོན་
འགྲུས་བརྩམས་པར་བྱའོ་ཞེས་སྨྲས་ནས་ཚིགས་སུ་བཅད་པ། ཐུབ་པ་ཆེན་པོ་འོད་
སྲུངས་ཀྱི། །གལ་ཏེ་ཆོས་ནི་ནུབ་གྱུར་ཀྱང་། །ཡང་དག་སངས་རྒྱས་ཀྱིས་བཤད་
པའི། །བརྩོན་ འགྲུས་ དོར་བར་མི་བྱའོ། །བདག་ཅག་གིས་ནི་ཟག་ པ་ཡང་། །
གལ་ཏེ་ཟད་པར་མ་གྱུར་ན། །ཤཱཀྱ་སེང་གེ་སྐྱོབ་པ་ ཡི། །ཉན་ཐོས་མཆོག་ཏུ་
འགྱུར་བར་བྱ། །དེ་རྣམས་སླར་ཡང་རི་བོ་རིལ་བའི་དབྱིབས་ལ་གནས་པ་ལས། །
བཞི་ཤི་ནས་གཅིག་ལུས་པ་དེ་མི་དགའ་ཞིང་ཡིད་བྱུང་བས་བརྗོད་པ། བདག་
གིས་སངས་རྒྱས་འོད་སྲུང་ལ་བསྙེན་བཀུར་ཞིང་དེའི་དགེ་སློང་ཉི་ཁྲིའང་མཐོང་ན།
ད་བདག་གཅིག་པུ་འཛམ་བུ་གླིང་ན་སྣམ་སྦྱར་གྱི་རྒྱལ་མཚན་འཛིན་པ་ལྟ་སྙམ་
- 244 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ནས་སྨོན་ལམ་བཏབ་པ། བདག་གིས་སངས་རྒྱས་འོད་སྲུང་ལས་ཇི་སྲིད་དུ་ཚངས་
པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་ཅུང་ཟད་ཀྱང་མ་ཐོབ་ཀྱི། དགེ་བའི་རྩ་
བ་འདིས་སངས་རྒྱས་ཤཱཀྱ་ཐུབ་པའི་བསྟན་པ་ལ་རབ་ཏུ་བྱུང་ནས་ཐོག་མར་དགྲ་
བཅོམ་པ་མངོན་སུམ་དུ་བྱས་པ་ན་བཅོམ་ལྡན་འདས་ཤཱཀྱ་ཐུབ་པས་བདག་སྣམ་
སྦྱར་གྱི་རྒྱལ་མཚན་འཛིན་པ་རྣམས་ཀྱི་མཆོག་ཏུ་ལུང་སྟོན་པར་གྱུར་ཅིག་ཅེས་
སྨོན་ལམ་བཏབ་བོ། །ཞེས་འདུལ་བ་ལུང་ལས་འབྱུང་བ་ལྟར་རོ། །འཕགས་པ་
ཀ་ཏྱཱ་ཡ་ནའི་བྱུང་བ་ནི། རྒྱལ་བ་གཏུམ་པོ་རབ་སྣང་གི་ཡུལ་འཕགས་རྒྱལ་དུ་
ཡམས་བྱུང་ནས་རྒྱལ་པོ་གཏུམ་པོ་རབ་སྣང་འཁོར་དང་བཅས་པ་སེམས་ཁོང་དུ་
ཆུད་ཅིང་འདུག་གོ །དེ་ནས་རྒྱལ་པོ་གཏུམ་པོ་རབ་སྣང་གིས་སྒོ་པ་ལ། དགེ་སྦྱོང་
ངམ། བྲམ་ཟེ་ཡམས་ནད་ཞི་བར་བྱེད་པ་འོངས་ན་ང་ལ་སྦྲོན་ཅིག །སྐབས་འདི་
ལྟ་བུ་ལ་སངས་རྒྱས་བཅོམ་ལྡན་འདས་ལ་མི་མཁྱེན་པ་མི་མངའ་བས། རྒྱལ་པོ་
གཏུམ་པོ་རབ་སྣང་འཁོར་དང་བཅས་པ་ཀ་ཏྱཱའི་བུ་ཆེན་པོའི་གདུལ་བྱ་ཡིན་པར་
གཟིགས་ནས། ཀ་ཏྱའི་བུ་རྒྱལ་པོ་གཏུམ་པོ་རབ་སྣང་འཁོར་དང་བཅས་པ་ལ་
སོམས་ཤིག །དེ་ལྟར་འཚལ་ལོ་ཞེས་འཁོར་ལྔ་བརྒྱ་དང་བཅས་ཏེ་འཕགས་རྒྱལ་
དུ་སོང་ངོ་། །དེ་ནས་འཕགས་པ་ཀ་ཏྱཱ་ཡ་ན་འཁོར་བཅས་རིམ་གྱིས་འཕགས་རྒྱལ་
དུ་ཕྱིན་ཏེ་གྲོང་ཁྱེར་དུ་ཞུགས་པའི་མོད་ལ་ཡམས་ནད་ཕྱེད་ཞི་བ་དང་སྒོ་པས་རྒྱལ་
པོ་ལ། སྔོན་མ་བྱུང་བའི་རྟགས་དང་ཆ་ལུགས་འཆང་བའི་དགེ་སྦྱོང་ཞིག་གཡོག་
ལྔ་བརྒྱ་དང་བཅས་པ་འོངས་པའི་མོད་ལ་ཡམས་ནད་ཕྱེད་ཞི་བར་གྱུར་ཏོ། །རྒྱལ་
པོས་སྨྲས་པ། ལེགས་ ཀྱིས་ དེ་ ལ་ བཀུར་སྟི་གྱིས་ཤིག །བྲམ་ཟེ་རྣམས་ན་རེ།
བདག་ཅག་གིས་ཉིན་མཚན་དུ་ཞི་བའི་ལས་ལ་བརྩོན་པར་བགྱིས་པས། ཡམས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ནད་ཕྱེད་ཞི་བར་གྱུར་ཏོ། །རིང་པོ་མི་ཐོགས་པར་ཐམས་ཅད་ཞི་བར་བགྱིའོ། །
དགེ་སློང་དག་གིས་ནི་རྒྱལ་པོ་ལ་ནད་མེད་པར་གྱུར་ཅིག་ཅེས་སྨྲས་ནས་སོང་
ངོ༌། །རྒྱལ་ པོས་ བློན་པོ་རྣམས་ ལ་སྨྲས་ པ། སྒོ་པ་ན་རེ། དགེ་སྦྱོང་འཁོར་དང་
བཅས་པ་མཆིས་པའི་མོད་ལ་ཡམས་ནད་ཕྱེད་ཞིའོ་ཞེས་ཟེར། བྲམ་ཟེ་རྣམས་ནི།
བདག་ཅག་གི་མཐུ་ཡིན་ཟེར་ཏེ། གང་གི་མཐུ་ཡིན་པ་མི་ཤེས་ཀྱིས། སོང་ལ་དགེ་
སྦྱོང་དང་བྲམ་ཟེ་དག་གླང་པོ་ཆེའི་བྲེས་མི་གཙང་བའི་ཕྱོགས་སུ་འབྲས་ཆེན་ངན་
པ་དང་། རྩབས་བྱིན་ལ་ཟོས་ནས་ཕྱིར་བྱུང་བ་དང་། གཉིས་ཀ་ལ་ཟས་ནི་འདྲ་
དྲིས་ཤིག །དེ་ལྟར་བྱས་ནས་ཕྱིར་བྱུང་བ་དང་། སྒོ་པས་བྲམ་ཟེ་རྣམས་ལ། ཁྱེད་
ཅག་ལ་ལྷས་ཅི་འདྲའི་ཟས་ཀྱིས་ཚིམ་པར་བྱས། དེ་དག་བྲེས་ནས་སྨྲས་པ། བྱེད་
སྟངས་དང་། རྒྱལ་པོ་ཐ་ཆད་ཆོས་མིན་ པ་ལ་གཞོལ་བ་ཞིག་སྟེ། དེས་ བྲམ་ཟེ་
རྣམས་ལ་འབྲས་ཆན་མི་གཙང་བ་དང་། རྩབས་མོ་བྱིན་ནས་ཚིམས་པར་བྱས་
མོད་ཟེར་རོ། །ཡང་དགེ་སློང་རྣམས་ལ། ཁྱེད་ལྷས་ཅི་འདྲའི་ཁ་ཟས་ཀྱིས་ཚིམ་
པར་བྱས། བཞིན་བཟང་སྦྱིན་པ་པོས་ནི་བྱིན། ལེན་པ་པོ་རྣམས་ཀྱིས་ནི་ཟོས་ཏེ།
འབྱུང་བ་ཆེན་པོ་རྣམས་ཚིམ་པར་བྱས་ཤིང་། ཉིན་ཞག་གི་རྒྱགས་བླངས་སོ། །སྒོ་
པས་རྒྱལ་པོ་ལ་སྨྲས་པ། དེ་དག་འདི་སྐད་ཟེར་རོ། །ཡང་རྒྱལ་པོས་བློན་པོ་རྣམས་
ལ། གཉིས་ཀ་ལ་གཙང་མའི་ཕྱོགས་སུ་ཁ་ཟས་སོས་པ་བྱིན་ལ་དྲིས་ཤིག །དེ་
ལྟར་བྱས་ནས་བྲམ་ཟེ་རྣམས་ལ་དྲིས་པས། རྒྱལ་པོ་རྒྱལ་རིགས་སྤྱི་བོ་ནས་དབང་
བསྐུར་བ་ཞིག་སྟེ་ཟས་ཅི་འདོད་པ་བྱིན་ནས་ཚིམ་པར་བྱས་སོ། །དགེ་སློང་རྣམས་
ལ་དྲིས་པས་སྔར་བཞིན་ཟེར་རོ། །སྒོ་པས་རྒྱལ་པོ་ལ་དེ་བཞིན་དུ་སྨྲས་སོ། །དེ་
བཞིན་དུ་རྟའི་བྲེས་དང༌། ཕྱག་དར་ཁྲོད་དང་། ས་ཕྱོགས་གཙང་མར་ངན་པ་དང་།
- 246 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
སོས་པ་སྦྱར་ཏེ་སྔར་ལྟར་དྲི་བ་བྱས་པས་སོ་སོ་ནས་སྔར་ལྟར་ཟེར་སྒོ་པས་རྒྱལ་པོ་
ལ་ཞུས་པས། རྒྱལ་པོ་འདི་སྙམ་དུ་དགེ་སློང་དག་སྦྱིན་གནས་ཡིན་གྱི། བྲམ་ཟེ་
དག་ནི་མ་ཡིན་ནོ་སྙམ་སྟེ། ཀ་ཏྱའི་བུ་ཆེན་པོའི་གན་དུ་སོང་ནས་ཕྱག་བཙལ་ཏེ།
སང་བདག་གི་སྡུམ་པར་གདུགས་ཚོད་གསོལ་བར་ཅི་གནང་། གནང་ནས། སང་
གདན་བཤམ་པ་ ལ་འདུག་པ་དང༌། རོལ་མོའི་སྒྲ་དང་། བྲོ་གར་མཁན་རྣམས་
ཀྱིས་བྲོ་གར་དུ་མ་བྱས་པ། ཀ་ཏྱའི་བུ་ཆེན་པོ་དང་དགེ་སློང་རྣམས་དབང་པོའི་སྒོ་
བསྡམས་ཏེ་འཁོད་དོ། །གླུ་གར་དང་རོལ་མོའི་སྒྲ་ཞི་ནས་རྒྱལ་པོས། འཕགས་པ།
གར་ བཟང་ ངམ། གླུ་ སྙན་ནམ། རྒྱལ་ པོ། གང་ གིས་ ཐོས་ པ་ དང་། མཐོང་ བ་
ལའོ། །འཕགས་པ་དབང་པོ་ནང་དུ་བསྡུས་པ་རྣམས་ཀྱིས་མ་གཟིགས་ན། ཇི་
ལྟར་མི་གསན། ལྷ་ལ་མི་གསོད་ལ་ཐུག་པ་འགའ་ཡོད་དམ། མཆིས་སོ། །ལྷ།
སྐྱེས་བུ་དེའི་ལག་ཏུ་སྣོད་ཏིལ་མར་གྱིས་ཁོང་སྟེ་བསྐུར་ལ་ཕྱི་བཞིན་གཤེད་མ་ཐོང་
ལ། སྣོད་འབྲུ་མར་གྱིས་ཁ་ད་ཆད་དུ་གང་བ་འདི་ཁྱེར་ལ་ལྗོངས་ཐམས་ཅད་
བསྐོར་ནས་འདིར་ཁྱེར་ཤོག་ཅིག །ཏིལ་མར་ཐིགས་པ་གཅིག་ས་ལ་ཕོ་ན། རལ་
གྲི་གདེངས་པ་འདིས་མགོ་དྲུངས་ནས་བཅད་དེ་ས་ལ་འདོར་དུ་འཇུག་གོ་ཞེས་
སྒོས་ལ། དེའི་མདུན་དུ་རོལ་མོ་དང་གར་སྣ་ཚོགས་བྱེད་དུ་ཆུག་ཅིག །དེས་ཁྱོད་
ཡིད་ཆེས་པར་འགྱུར་རོ། །རྒྱལ་པོས་དེ་ལྟར་བྱས་ནས་མི་དེ་ལ། གར་བཟང་ངམ།
གླ་ སྙན་ནམ། ལྷ། གང་གིས་མཐོང་ངམ་ ཐོས་ པ་ དག་ ལའོ། །དབང་པོ་ནང་དུ་
བསྡུས་པས་མ་མཐོང་ནའང་ཇི་ལྟར་མ་ཐོས། དེ་ན་རེ། སྣོད་འདི་ལས་འབྲུ་མར་
ཐིགས་པ་གཅིག་པོ་ནའང་གསོད་དུ་འོང་སྙམ་ནས་འཆི་བས་འཇིགས་ཤིང་འབྲུ་
མར་གྱི་སྣོད་ལ་སེམས་རྩེ་གཅིག་ཏུ་གཏད་པས་ཇི་ལྟར་མཐོང་ངམ་ཐོས་ཞེས་སྨྲས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
པ་དང་། རྒྱལ་པོ་ཅང་མི་སྨྲའོ། །ཀ་ཏྱའི་བུ་ཆེན་པོས་སྨྲས་པ། མི་འདི་ཚེ་གཅིག་གི་
སྡུག་བསྔལ་གྱིས་ཕྱིར་མི་གཡེང་བ་དང་བག་ཡོད་པར་ཀུན་ཏུ་སྲུང་བར་བགྱིད་ན།།
བདག་ཅག་བསླབ་པ་བཟུང་བ་དག་ཚེ་རབས་དུ་མའི་སྡུག་བསྔལ་གྱིས་གླུ་གར་
དང༌རོལ་མོའི་སྒྲ་ལ་ལྟ་བའམ་ཉན་པའི་གནས་མེད་དོ། །རྒྱལ་པོ་ཡིད་ཆེས་ཏེ་
ལྷག་པར་དད་ནས། འཁོར་དང་བཅས་པས་ཀ་ཏའི་བུ་ལ་སོགས་པ་ལ་གཙང་ཞིང་
བསོད་པའི་བསོད་སྙོམས་རང་གིས་ལག་དར་ཏེ་ཚིམ་པར་བྱས་ནས་ཆོས་ཉན་ཞིང་
འཕགས་པ་ཀ་ཏྱཱ་ཡ་ནའི་བཀའ་བཞིན་ཡུལ་དེར་རྒྱལ་བའི་བསྟན་པ་དར་བར་
བྱས་སོ། །ཞེས་འདུལ་བ་ལུང་ལས་འབྱུང་བ་ལྟར་རོ། །འཕགས་པ་ཀ་ཏྱཱ་ཡ་ནའི་
བྱུང་བ་ལྟར་རྒྱལ་བའི་བསྟན་པ་ལ་རབ་ཏུ་བྱུང་བ་རྣམས་ཀྱིས་དྲན་ཤེས་བསྟེན་ཏེ་
དབང་པོའི་ སྒོ་བསྡམ་དགོས་པ་ནི། སྤྱོད་འཇུག་ལས། ཡུངས་མར་བཀའ་བའི་
སྣོད་ བསྐུར་ ལ། །རལ་ གྲི་ཐོགས་པས་དྲུང་བསྡད་དེ། །བོ་ན་གསོད་ བསྡིགས་
འཇིགས་ པ་ ལྟར། བརྟུལ་ཞུགས་ཅན་གྱིས་དེ་བཞིན་སྒྲིམས། ཞེས་ གསུངས་པ་
ལྟར་རོ། །
བསྲུང་ཐབས་གསུམ་པ་འགལ་རྐྱེན་མི་མཐུན་པའི་ཕྱོགས་ངོ་ཤེས་པའི་སྒོ་
ནས་བསྲུང་བ་ནི། རྣམ་འབྱེད་ནས་འབྱུང་བ་ལྟར་ལྟུང་བ་སྡེ་ལྔ་སོ་སོའི་ངོ་བོ་དང་།
དེར་གཏོགས་ཀྱི་ཉེས་བྱས་དང༌། སྦྱོར་བའི་ཉེས་བྱས་དང༌། སྐབས་དེ་དང་དེའི་
བསླབ་བྱ་དང་འགལ་བའི་ཉེས་བྱས་རྣམས་ཞིབ་ཏུ་ཤེས་པར་བྱ་ཞིང་། གཞན་ཡང་
གཞི་བཅུ་བདུན་དང་། ལུང་ཕྲན་ཚེགས་དང་། ཞུ་བ་དང་། གཞུང་དམ་པ་རྣམས་
ནས་ ཇི་ ལྟར་འབྱུང་བའི་ཉེས་པ་རྣམས་ཀྱང་ངོ་ཤེས་པར་བྱས་ནས་གཉེན་པོ་
བསྟེན་ཞིང་། ལྷག་པར་ཡུལ་དུས་ཀྱི་དབང་གིས་འབྱུང་ཉེ་བ་རྣམས་ལ་དྲན་ཤེས་
- 248 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
བསྟེན་པའོ། །འདུལ་བ་ནས་གསུངས་པའི་ལྟུང་བ་ལ་སྡོམ་གྱིས་བསྡུས་པ་དགེ་
ཚུལ་ལ་བླངས་འདས་སོ་དྲུག་དང་། བསླབ་གཞི་ཡོངས་རྫོགས་ཐོབ་པའི་དགེ་
སློང་རྣམས་ལ་བཅས་འགལ་གྱི་ལྟུང་བ་སྡོམ་གྱིས་བསྡུས་པ་ལ་ཕམ་པ་བཞི། ལྷག་
མ་ བཅུ་ གསུམ། སྤང་ ལྟུང་ སུམ་ ཅུ། ལྟུང་ བྱེད་ འབའ་ ཞིག་ པ་ དགུ་ བཅུ། སོར་
བཤགས་བཞི། ཉེས་བྱས་བརྒྱ་དང་བཅུ་གཉིས་ཏེ་ཁྲིམས་ཉིས་བརྒྱ་ལྔ་བཅུ་རྩ་
གསུམ་ གསུངས་ལ། དེ་ དག་ ལ་ ཡང་ སོ་ སོའི་ སྡེར་ གཏོགས་ ཀྱི་ ལྟུང་ བ་ དང༌།
བསླབ་བྱ་དང་འགལ་བའི་ལྟུང་བ་དང་། ཡན་ལག་མ་ཚང་བའི་ལྟུང་བ་སོགས་
མཐའ་ཡས་པ་ཡོད་ཅིང་། དེ་དག་མཐའ་ཆོད་པར་ཤེས་པ་ལ་བློ་གྲོས་དང་རྩོལ་བ་
ཆེ་བ་རྣམས་ཀྱི་འདུལ་བ་ལུང་སྡེ་བཞི་དང་། དེ་དག་གི་དོན་རྣམས་ཕྱོགས་གཅིག་
ཏུ་བསྡུས་པའི་འདུལ་བའི་མདོ་དང་། མདོའི་དོན་ཞིབ་ཏུ་བཀྲལ་བ་རྒྱ་ཆེར་འགྲེལ་
རྣམས་ལྟ་ཞིང་། དེ་ཙམ་གྱི་བློ་གྲོས་མེད་པ་རྣམས་ཀྱིས་རྗེ་ཐམས་ཅད་མཁྱེན་པས་
གནམ་རྩེ་ལྡེང་དུ་འདུལ་བའི་བསླབ་བྱ་ཞིབ་ཏུ་གསུངས་ནས་སྲས་ཀྱི་ཐུ་བོ་རྣམས་
ཀྱིས་རུང་ཆུ་འདེབས་པ་ཕན་ཆད་འདུལ་བའི་བསླབ་བྱ་མཐའ་དག་ཕྱག་ལེན་ལ་
བཏབ་པའི་ཚེ་མཁས་པའི་དབང་པོ་དར་མ་རིན་ཆེན་གྱིས་ཟིན་བྲིས་སུ་བཏབ་པ་
འདུལ་བའི་བསླབ་བྱ་གནམ་རྩེ་ལྡེང་མར་གྲགས་པ་དང་། འདུལ་འཛིན་གྲགས་པ་
རྒྱལ་མཚན་ གྱིས་ ཟིན་བྲིས་སུ་བཏབ་ པ་ འདུལ་བའི་བསླབ་བྱ་ཆེན་མོ་དང༌།
ཐམས་ཅད་མཁྱེན་པ་དགེ་འདུན་གྲུབ་པས་ལུང་སྡེ་བཞི་ནས་གསུངས་པའི་བསླབ་
བྱ་ཕལ་མོ་ཆེ་གླེང་གཞི་དང་སྦྱར་བ་གླེང་འབུམ་ཆེན་མོ་རྣམས་ངེས་པ་ལྟ་ཞིང་།
རྒྱུན་དུ་ཁྲིམས་ཉིས་བརྒྱ་ལྔ་བཅུ་རྩ་གསུམ་ལ་བསྔོ་བགྲང་བྱ་བའི་ཕྱིར་རྗེ་བཙུན་བློ་
བཟང་ཆོས་ཀྱི་རྒྱལ་མཚན་གྱིས་མཛད་པའི་སྡོམ་ཚིག་དང་། ཁོ་བོས་ཀྱང་ཁྲིམས་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཉིས་བརྒྱ་ལྔ་བཅུ་རྩ་གསུམ་གྱི་སྡོམ་ཚིག་དེང་སང་གི་སྐྱེ་བོས་གོ་བདེ་བར་སྦྱར་བ་
ཡོད་པས་དེ་དག་གང་མོས་ཤིག་བློ་ལ་བཟུང་ནས་ཉིན་རེ་བཞིན་ཁྲིམས་ཉིས་བརྒྱ་
ལྔ་བཅུ་རྩ་གསུམ་ལ་ཐུན་དྲུག་ཏུ་བསྔོ་བགྲང་བྱས་ཏེ་སྡིག་ལྟུང་དང་ཞག་ཏུ་མི་
འགྲོགས་པ་ཞིག་བྱེད་པ་ནི་རྒྱལ་བ་དགྱེས་པའི་ཉམས་ལེན་རྨད་དུ་བྱུང་བའོ། །
བསྲུང་ཐབས་བཞི་པ་བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ་ནི།
གསོ་སྦྱོང་དང་། དབྱར་གནས་དང༌། དགག་དབྱེ་གསུམ་གྱི་སྒོ་ནས་བསྲུང་བ་སྟེ།
དེ་ཡང་ལུང་གཞི་ལས། རབ་བྱུང་གསོ་སྦྱོང་གཞི་དང་ནི། །དགག་དབྱེ་དབྱར་དང་
ཀོ་པགས་དང་། །སྨན་དང་གོས་དང་སྲ་བརྐྱང་དང༌། །ཀོ་ཤམ་བི་དང་ལས་ཀྱི་
གཞི། །དམར་སེར་ཅན་དང་གང་ཟག་དང་། །སྤོ་དང་གསོ་སྦྱོང་བཞག་པ་དང་། །
གནས་མལ་དང་ནི་རྩོད་པ་དང་། །དགེ་འདུན་དབྱེ་རྣམས་བསྡུས་པ་ཡིན། །ཞེས་
གསུངས་པ་ལྟར། འདུལ་བའི་སྡེ་སྣོད་མཐའ་དག་གི་བརྗོད་བྱ་རྣམས་བསྡུ་ན་གཞི་
བཅུ་བདུན་གྱི་ནང་དུ་འདུའོ། །འདི་དག་ལ་གཞི་ཞེས་བརྗོད་པའི་རྒྱུ་མཚན་ནི།
འདི་དག་གི་བརྗོད་བྱ་ཚུལ་ཁྲིམས་ཀྱིས་བསླབ་པ་ནི་ཡོན་ཏན་ཐམས་ཅད་ཀྱི་གཞི་
ཡིན་པས་ན་བསླབ་པ་དེ་བརྗོད་བྱ་སྟོན་པའི་འདུལ་བའི་ཚིག་འདི་དག་ལ་ཡང་
གཞི་ཞེས་བཤད་དོ། །
གཞི་བཅུ་བདུན་གྱི་ནང་ནས་བསླབ་པ་ཡོངས་སུ་སྦྱོང་བའི་གཞི་གསུམ་ནི།
གསོ་སྦྱོང་གི་གཞི། དབྱར་གནས་ཀྱི་གཞི། དགག་དབྱེའི་གཞི་རྣམས་སོ། །དེ་ལ་
གསོ་སྦྱོང་ལ་ཞི་གནས་ཀྱི་གསོ་སྦྱོང་དང་། མཐུན་པའི་གསོ་སྦྱོང་གཉིས་གསུངས་
ཤིང་། ཞི་གནས་ཀྱི་གསོ་སྦྱོང་ནི། ཆོས་འདུལ་བ་ལ་རབ་ཏུ་བྱུང་བ་རྣམས་ཀྱིས་
དབེན་པའི་གནས་སུ་སྒྲུབ་པ་སྙིང་པོར་བྱེད་པའི་ཚུལ་ཏེ། དེ་ལ་བསམ་གཏན་དང་
- 250 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
རྗེས་སུ་མཐུན་པའི་དབེན་པའི་གནས་ཇི་ལྟ་བུ་ཞིག་བསྟེན་པ་དང༌། དེར་གནས་
པའི་ཀུན་སྤྱོད་ཇི་ལྟར་བྱ་བ་དང་། དེར་བསླབ་པ་གསུམ་གྱི་ཉམས་ལེན་ཇི་ལྟར་བྱ་
བའི་ཚུལ་རྣམས་ཤེས་དགོས་ཤིང་། དེ་ཡང་ཚུལ་ཁྲིམས་རྣམ་པར་དག་པ་ལ་
གནས་ནས་དྲན་པ་ཉེར་བཞག་བཞི་སོགས་བྱང་ཕྱོགས་རྣམས་རྩེ་གཅིག་ཏུ་སྒོམ་
པ་དང༌། བློ་མཆོག་ཏུ་གྱུར་པ་ཐེག་པ་མཆོག་གི་རིགས་ཀྱི་ནུས་པ་སད་པ་རྣམས་
ཀྱིས་དེའི་སྟེང་དུ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་ཐེག་པ་
ཆེན་པོའི་ལམ་གྱི་ལུས་ཡོངས་སུ་རྫོགས་པ་ལ་བསླབས་ཏེ་དལ་བ་དོན་ལྡན་དུ་
བྱེད་པའོ། །མཐུན་པའི་གསོ་སྦྱོང་ནི་ཟླ་བ་ཕྱེད་ཕྱེད་ཅིང་རང་རྒྱུད་ལ་བརྟགས་ཏེ་
གསོ་སྦྱོང་སྔ་མ་ནས་འདིའི་བར་ལ་ཉེས་ལྟུང་ཅི་བྱུང་ངོ་འཕྲོད་པར་བྱས་ལ་འགྱོད་
སེམས་དྲག་པོས་ལྟུང་བ་བཤགས་པར་འོས་པ་རྣམས་བཤགས། བསྡོམ་པར་འོས་
པ་རྣམས་བསྡམས། བྱིན་གྱིས་བརླབས་པར་འོས་པ་རྣམས་བྱིན་གྱིས་བརླབས་ཏེ་
རྒྱུད་དག་པར་བྱས་ནས་དགེ་འདུན་དང་ལྷན་ཅིག་ཚོགས་ནས་སོ་ཐར་གྱི་མདོ་
བཏོན་ཏེ་ཁྲིམས་ཉིས་བརྒྱ་ལྔ་བཅུ་རྩ་གསུམ་ལ་བསྔོ་བགྲང་བྱས་ལ། རྒྱལ་བས་ཇི་
ལྟར་གསུངས་པ་ལྟར་སྒྲུབ་པའི་འདུན་པ་ཤུགས་དྲག་པོས་རྒྱུད་སྡིག་ལྟུང་དང་མ་
འདྲེས་པའི་རྣམ་པར་དག་པ་ཞིག་བྱེད་པའོ། །གསོ་སྦྱོང་གི་སྒྲ་བཤད་ནི། བམ་ལྔ་
ལས། གསོ་སྦྱོང་ཞེས་བྱ་བ་ནི་བསླབ་པ་གསུམ་གསོ་ཞིང་སྦྱོང་བར་བྱེད་པའོ། །
ཞེས་དང༌། གཞི་འགྲེལ་ལས། དགེ་བ་མ་ལུས་པ་རྣམས་གསོ་ཞིང་། སྡིག་པ་མ་
ལུས་པ་རྣམས་སྦྱོང་བ་སྟེ། དགེ་བ་གསོ་ཞིང་སྡིག་པ་སྦྱོང་བའི་ཕྱིར་བདེར་བར་
གཤེགས་པས་གསོ་སྦྱོང་ཞེས་བཀའ་སྩལ་ཏོ། །ཞེས་གསུངས་པ་ལྟར། སྤྱིར་དགེ་
བ་མཐའ་དག་གསོ་ཞིང་སྡིག་པ་མཐའ་དག་སྦྱོང་བ་དང་། ཁྱད་པར་བསླབ་པ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
གསུམ་གསོ་ཞིང་དེའི་མི་མཐུན་པའི་ཕྱོགས་རྣམས་སྦྱོང་བས་ན་གསོ་སྦྱོང་ཞེས་
བྱའོ། །དེ་ཡང་ཞི་གནས་ཀྱི་གསོ་སྦྱོང་གིས་ནི་སེམས་ཀྱི་བསླབ་པ་དང་ཤེས་རབ་
ཀྱི་བསླབ་པ་གསོ་ཞིང་སྦྱོང་བ་དང་། མཐུན་པའི་གསོ་སྦྱོང་གིས་ནི་ཚུལ་ཁྲིམས་ཀྱི་
བསླབ་པ་གསོ་ཞིང་སྦྱོང་བར་བྱེད་དོ། །དབྱར་གནས་ཀྱི་སྒོ་ནས་བསླབ་པ་ཡོངས་
སུ་སྦྱོང་བ་ནི། སྟོན་པས་ཇི་ལྟར་བཅས་པ་ལྟར་དབྱར་ཟླ་བ་གསུམ་གཞི་གཅིག་ཏུ་
གནས་པར་ཆོ་གའི་སྒོ་ནས་ཁས་བླངས་ཏེ་གཡེང་བ་མེད་པར་དགེ་སྦྱོར་ལ་བརྩོན་
པར་བྱེད་པའོ། །དབྱར་གནས་པའི་དོན་ནི། དབྱར་གྱི་དུས་སུ་འགྲོ་འདུག་མང་པོ་
བྱེད་པ་སྤངས་ཏེ། གཞི་གཅིག་ཏུ་གནས་པར་ཆོ་གའི་སྒོ་ནས་ཁས་བླངས་པར་
བྱས་པ་ལ་དབྱར་གནས་ཞེས་བྱ། དབྱར་ཁས་བླངས་པ་ཞེས་ཀྱང་བྱའོ། །དབྱར་
གནས་བྱས་པའི་དགོས་པ་ནི། བཅོམ་ལྡན་འདས་ཀྱིས་དབྱར་ཟླ་བ་གསུམ་དུ་
གནས་པར་བྱའོ། །ཞེས་བཅའ་བ་མཛད་པའི་བཅས་ཁྲིམས་དེ་བསྲུང་ཞིང་དབྱར་
གནས་མ་བྱས་པའི་ཉེས་པ་ཁེགས་པ་དང་། དབྱར་ས་གཞི་ལ་སྲོག་ཆགས་ཕྲ་མོ་
མང་དུ་རྒྱུ་བའི་དུས་སུ་འགྲོ་འདུག་མང་པོ་བྱས་ན་སྲོག་ཆགས་ལ་གནོད་པས།
སྲོག་ཆགས་ལ་གནོད་པ་སྤོང་བ་དང་། གླེང་གཞི་ལས་འབྱུང་བ་ལྟར་མུ་སྟེགས་
ཅན་སོགས་གཞན་མ་དད་པ་དག་གིས་འཕྱ་བ་སྤོང་བ་དང༌། དབྱར་ཆར་ཆུ་རྒྱས་
པའི་དུས་སུ་འགྲོ་འདུག་མང་ན་རང་གི་ལུས་སྲོག་ལ་གནོད་པ་འབྱུང་བའི་ཉེན་ཆེ་
བས་རང་གི་ལུས་སྲོག་ལ་གནོད་པ་སྤོང་བ་དང་། དོན་དང་བྱ་བ་མང་པོ་སྤངས་
ནས་དོན་ཉུང་ཞིང་བྱ་བ་ཉུང་ངུས་གནས་པར་བྱ་བ་དང་། དེ་ལ་བརྟེན་ནས་བསམ་
གཏན་དང་ཀློག་པ་འཕེལ་བར་བྱ་བ་དང༌། དབྱར་གྱི་དུས་སུ་གནས་ཁང་དོར་ཏེ་
ཐག་རིང་པོར་ཕྱིན་ན་གནས་ཁང་རལ་བ་དང༌། གྲུམ་པ་སོགས་ཀྱི་སྒོ་ནས་ཆུད་
- 252 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ཟོས་པར་འགྱུར་བས། གནས་རལ་བ་དང་གྲུམ་པ་བཅོས་པ་སོགས་ཀྱི་སྒོ་ནས་
ཆུད་མི་འཛད་པའི་ཆེད་དང་། དབྱར་གནས་ལ་བརྟེན་ནས་དགག་དབྱེ་དང་ས་
བརྐྱང་འབྱུང་བ་སོགས་དགོས་པ་མང་དུ་ཡོད་དོ། །དགག་དབྱེའི་སྒོ་ནས་བསླབ་
པ་ཡོངས་སུ་སྦྱོང་བ་ནི། དབྱར་ཟླ་བ་གསུམ་དགེ་འདུན་དང་ལྷན་ཅིག་གནས་པའི་
ཚེ་དགེ་འདུན་ཐུགས་མཐུན་པར་བྱ་བའི་ཕྱིར་ལྟུང་བ་གླེང་དྲན་དགག་པ་དང་། ཡོ་
བྱད་བགོ་བ་དགག་པ་རྣམས་ཆོ་གའི་སྒོ་ནས་མཐོང་ཐོས་དོགས་གསུམ་གྱི་དགག་
དབྱེ་བྱེད་པའོ། །དགག་དབྱེ་ཞེས་བྱ་བའི་དོན་ནི། དབྱར་གྱི་ནང་དུ་ལྟུང་བ་གླེང་
དྲན་དང་། ནན་ཏུར་བྱེད་པ་དང་། དབྱར་གྱི་སྙིང་པ་བགོ་བ་དང་། མཚམས་ཀྱི་ཕྱི་
རོལ་ཏུ་སྡོད་པ་རྣམས་དགག་པ་ལས། འདིར་དེ་དག་དབྱེ་བའམ་བྱ་རུང་བར་བྱེད་
པས་ན་དགག་དབྱེ་ཞེས་བྱའོ། །དགག་དབྱེ་ བྱས་པའི་དགོས་པ་ནི་ཞེ་སྡང་ལ་
སོགས་པའི་ཉོན་མོངས་པ་མངོན་འགྱུར་བ་རྣམས་དགག་ཅིང་། དགེ་བའི་བསམ་
པ་མངོན་གྱུར་ཤུགས་དྲག་བསྐྱེད་པ་དང་། ལྟུང་བ་སྡེ་ལྔ་མཐའ་དག་ལ་ལེགས་པ་
བརྟགས་ཏེ། བཤགས་པར་འོས་པ་རྣམས་བཤགས། བསྡམ་པར་འོས་པ་རྣམས་
བསྡམས། བྱིན་གྱིས་བརླབ་པར་འོས་པ་རྣམས་ བྱིན་གྱིས་ བརླབས་ཏེ་དགག་
དབྱེའི་ཆོ་ག་བྱས་པ་ན། རང་གིས་མ་ཤེས་པའི་ལྟུང་བ་ཅི་བྱུང་ཐམས་ཅད་དགེ་
འདུན་རྣམས་ལ་གླེང་དྲན་བྱེད་པར་ཞུས་ཏེ། ལྟུང་བ་མཐོང་ཐོས་དོགས་གསུམ་ཅི་
བྱུང་བ་ཐམས་ཅད་འཕྲལ་དུ་བཤགས་ཤིང་དག་པར་བྱས་པས་ན་ཚུལ་ཁྲིམས་
རྣམ་པར་དག་པར་འགྱུར་བ་དང་། དགག་དབྱེ་བྱ་དགོས་པར་ཐུབ་པས་བཅས་
པའི་བཅས་པ་དེ་བསྲུང་ཞིང་དེ་ལས་འདས་པའི་ཉེས་པ་མི་འབྱུང་བ་དང་། སྦྱིན་
བདག་དད་པ་ཅན་གྱི་བསོད་ནམས་སྤེལ་བ་སོགས་དགོས་པ་ཁྱད་པར་ཅན་མང་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་ཡོད་དོ། །གསོ་སྦྱོང་དང་དབྱར་གནས་དང་དགག་དབྱེ་གསུམ་ཇི་ལྟར་བྱ་བའི་
ཚུལ་ཆེས་ཞིབ་པ་གཞི་གསུམ་གསལ་བྱེད་དུ་བྲིས་ཟིན་ཏོ། །
བསྲུང་ཐབས་ལྔ་པ་བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་
བ་ནི། གོས་དང་། སྨན་དང༌། གནས་མལ་མཐའ་གཉིས་སུ་མ་ལྷུང་བར་སྟོན་པས་
ཇི་ལྟར་གནང་བ་ལྟར་བསྟེན་ཞིང་དེ་ལས་འགལ་བར་མི་བྱེད་པའོ། །དེ་ལ་ཡང་
འཚོ་བའི་ཡོ་བྱད་བཅུ་གསུམ་ ཇི་ ལྟར་ འཆང་ ལུགས། ལྷག་པོའི་ཡོ་བྱད་འཆང་
དགོས་ཚེ་བྱིན་གྱིས་བརླབ་ཚུལ་དང་། དམིགས་རྣམ་ཇི་ལྟར་བྱ་ཚུལ། མཁོ་བའི་
ཡོ་བྱད་བྱིན་གྱིས་ བརླབས་ཏེ་ འཆང་ ལུགས། ཡོ་བྱད་ ཕྲན་ཚེགས་ བྱིན་ གྱིས་
བརླབས་ཏེ་འཆང་ལུགས། མི་རུང་བའི་དངོས་པོ་ལ་བྱིན་བརླབ་བྱ་ཚུལ། དེ་དག་
ལ་རྣམ་བརྟགས་ཀྱི་ཆོ་ག་བྱ་ཚུལ། འཚོ་བའི་ཡོ་བྱད་སོ་སོར་བྱིན་བརླབ་བྱ་ཚུལ་
དང་དབྱུང་ཚུལ། འབྲལ་སྤང་བསྲུང་ཚུལ། དུས་རུང་གི་སྨན་བསྟེན་ཚུལ། སྨན་ཕྱི་
མ་གསུམ་བྱིན་གྱིས་བརླབ་ཚུལ། ཐུན་ཚོད་དུ་རུང་བའི་སྨན་བསྟེན་ཚུལ། ཞག་
བདུན་པའི་སྨན་བསྟེན་ཚུལ། འཚོ་བཅང་གི་སྨན་བསྟེན་ཚུལ། དེ་དག་སོ་སོར་
བྱིན་ལེན་ ཇི་ ལྟར་བྱ་ཚུལ། བྱིན་ལེན་འཇིག་ཚུལ། བྱིན་གྱིས་བརླབས་ནས་སོ་
སོའི་རང་དུས་ལས་འདས་ན་གསོག་འཇོག་ཏུ་འགྱུར་མི་འགྱུར་གྱི་མཚམས་གཟུང་
བ་དང་། གསོག་འཇོག་གི་ཉེས་པ་བསྲུང་ཚུལ། སྨན་དེ་དག་སོ་སོར་བསམ་པ་ཇི་
ལྟར་བུས་བསྟེན་ལུགས་སོགས་ཞིབ་ཏུ་ཤེས་པ་གལ་ཆེའོ། །དེ་ལྟར་དང་པོར་དགེ་
སློང་གི་སྡོམ་པ་རྣམ་པར་དག་པ་ཞིག་ཐོབ་པ་དང༌། ཐོབ་པ་དེ་མི་ཉམས་པར་བྱ་
བའི་ཕྱིར་སྲུང་ཐབས་ཡན་ལག་ལྔའི་སྒོ་ནས་བསྲུང་ལ། བརྒྱ་ལ་ཉོན་མོངས་མང་
བ་སོགས་ཀྱིས་ཉམས་པ་རྣམས་ཕྱིར་བཅོས་པ་ཤིན་ཏུ་གལ་ཆེ་བས། ཉམས་ན་
- 254 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ། །
ཕྱིར་བཅོས་པའི་ཐབས་ནི། ཕམ་པ་འཆབ་བཅས་ཀྱིས་ཉམས་ན་ཤིང་ཏ་ལའི་
མགོ་བཅད་པ་ལྟར་ཚེ་དེ་ལ་སླར་སྡོམ་པ་གསོ་བའི་སྐལ་བ་མེད་པས་རྩ་ལྟུང་བྱུང་
བ་དང་ཕམ་པ་ཞེས་བྱ། འོན་ཀྱང་དེ་འདྲ་བ་དེས་ཀྱང་ངན་སོང་གི་སྡུག་བསྔལ་ལ་
འཇིགས་ནས་གཉེན་པོ་སྟོབས་བཞི་ཚང་བའི་བཤགས་བསྡམ་ ལ་འབད་དོ། །
ལྷག་མའི་ལྟུང་བ་བྱུང་བ་ལ་འཆབ་བཅས་དང་འཆབ་མེད་གཉིས་ལས། ལྷག་མ་
ཞག་ཏུ་བཅས་ན་ཞག་གྲངས་ཇི་སྙེད་ཀྱི་སྤོ་བ་སྤྱད་ནས་མགུ་བ་ཞག་དྲུག་བྱེད། དེ་
ནས་དབྱུང་བ་ཞེས་བྱ་བ་དགེ་འདུན་གྱི་དབུས་སུ་བཤགས་པ་དངོས་གཞི་ཆོ་གའི་
སྒོ་ནས་བྱ་བ་སྟེ། སྤོ་མགུ་དབྱུང་ གསུམ་ ཇི་ ལྟར་ བྱ་བའི་ཚུལ་དང༌། སྤང་ལྟུང་
རྣམས་ལ་ཞག་གི་ཆད་ལས་སྔོན་དུ་བཏང་ནས་བཤགས་པ་ཇི་ལྟར་བྱ་བའི་ཚུལ་
དང༌། བཤགས་པ་གྲུབ་འཕྲལ་ཡོ་བྱད་བྱིན་རླབས་ཇི་ ལྟར་བྱ་བའི་ཚུལ་དང་།
ལྟུང་བྱེད་འབའ་ཞིག་པ་རྣམས་ཇི་ལྟར་བཤགས་པའི་ཚུལ་དང༌། སོར་བཤིགས་
བཞི་ཇི་ལྟར་བཤགས་ པའི་ཚུལ་དང་། ཉེས་བྱས་རྣམས་ཇི་ལྟར་བཤགས་པའི་
ཚུལ་དང་། བསོད་སྙོམས་སུ་རྒྱུ་བའི་ཚེ་ལུས་ཀྱི་སྤྱོད་ལམ་ཇི་ ལྟར་བྱ་བ་དང༌།
དགོང་ཀ་སོགས་སུ་རྒྱུད་ཆགས་གསུམ་པ་ཇི་ལྟར་བྱ་བ་དང་། འཚོ་བའི་ཡོ་བྱད་
བཅུ་གསུམ་འཆང་ལུགས་དང་། ངེས་པར་འབྲལ་མི་རུང་དུ་དགོས་པའི་འཚོ་བའི་
ཡོ་བྱད་དྲུག་ཅེས་གྲགས་པ་ཆོས་གོས་གསུམ་དང༌། ལྷུང་བཟེད་དང་། གདིང་བ་
དང༌། ཆུ་ཚགས་ཏེ་དྲུག་པོ་དེ་ཇི་ལྟར་བཅང་བའི་ཚུལ་དང༌། སྨན་རྣམ་པ་བཞི་ཇི་
ལྟར་བཅང་བའི་ཚུལ་སོགས་འཕྲལ་དུ་ཉེ་བར་མཁོ་བའི་བསླབ་བྱ་རགས་རིམ་
ཞིབ་པར་གཞི་གསུམ་བྱེད་དུ་བྲིས་ཟིན་ཏོ། །དེ་ལྟར་བསྙེན་པར་རྫོགས་པའི་སྡོམ་
པ་བླངས་ནས་བསླབ་བྱའི་གནས་མཐའ་དག་ཤེས་པར་བྱས་ཏེ་དྲན་ཤེས་བག་
5 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༠༽
ཡོད་བརྟན་པོས་ཚུལ་བཞིན་དུ་བསྲུང་བ་ནི་ཐུབ་པས་རྒྱ་ཆེར་བསྔགས་ཏེ། འདུལ་
བ་ལུང་ལས། ངའི་འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་དེ། འཁོར་
བཞིས་མདུན་དུ་བདར་བ་ཡིན། གདམས་ངག་དང་རྗེས་སུ་བསྟན་པ་གཞན་ལ་
རག་མ་ལུས་པ་ཡིན། འདས་པ་དང་། མ་འོངས་པ་དང༌། ད་ལྟར་བྱུང་བའི་ཡང་
དག་པར་རྫོགས་པའི་སངས་རྒྱས་རྣམས་ཀྱི་ནང་གི་མཛོད་བསྲུང་བ་ཡིན། དགེ་
སྦྱོང་དང་བྲམ་ཟེ་རྣམས་ཀྱི་སྤྱི་བོ་ན་འདུག་པ་ཡིན། དམ་པའི་ཆོས་གནས་པའི་
ཕྱིར་དང་བསླབ་པའི་ཆེད་ཀྱི་ཕྱིར་སྐྱེ་བོ་མང་པོ་ལ་ཕན་པ་དང་བདེ་བར་ཞུགས་པ་
ཡིན་ནོ། །གཞན་ཡང་ཕན་ཡོན་ལྔ་ཡོད་དེ། རང་གི་ཚུལ་ཁྲིམས་ཀྱི་ཕུང་པོ་ལེགས་
པར་བསྲུངས་ཤིང་སྦས་པ་ཡིན། འཁོར་བཞིས་མངོན་སུམ་དུ་བསུ་བ་ཡིན། གང་
ཟག་འགྱོད་པ་སྐྱེས་པ་རྣམས་ཀྱི་སྟོན་པར་འགྱུར་བ་ཡིན། དགེ་འདུན་གྱི་ནང་ན་
བག་ཚ་བ་མེད་ པར་ གནས་ པ་ ཡིན། ཆོས་དང་མཐུན་པས་ཕྱིར་རྒོལ་བ་ཚར་
གཅོད་པ་ཡིན་ནོ། །ཡང་ལྔ་སྟེ། དོན་མ་འདྲེས་པར་སེལ་བ་ཡིན། དོན་རྣམ་པར་
གཏན་ལ་དབབ་པར་བྱ་བ་ལ་ཤིན་ཏུ་ངེས་པ་ཡིན། དེའི་བསླབ་པའི་གཞི་རྣམས་
ལེགས་པར་བཟུང་བ་ཡིན། སེམས་ཀྱི་སྣང་བ་སྐྱེས་པས་མང་དུ་གནས་པ་ཡིན།
སྐྱེ་བོ་ཕྱི་མ་རྣམས་ཀྱི་སྣང་བ་བྱེད་པ་ཡིན་ནོ། །ཡང་ལྔ་སྟེ། འདུལ་བ་འཛིན་པ་
གནས་པའི་ཕྱོགས་དེ་ངས་སྣང་བ་སྐྱེས་པ་དང༌། གསལ་བ་སྐྱེས་པ་དང་། འོད་
སྐྱེས་པར་མཐོང་། ཕྱོགས་དེར་ང་ཐུགས་ཁྲལ་ཆུང་ངུར་གནས། ཕྱོགས་དེ་ངས་
སྟོང་པ་མ་ཡིན་པར་མཐོང་ངོ༌། །ཞེས་སོགས་བསྔགས་པ་རྒྱ་ཆེར་མཛད་དོ། །
སྨྲས་ པ། རྒྱལ་ བའི་ དགོངས་ དོན་ གཏིང་ མཐའ་ དཔག་ པར་ དཀའ། །
དགག་སྒྲུབ་གནང་བའི་རླབས་ཕྲེང་དྲག་ཏུ་གཡོ། །འདུལ་བ་ལུང་གི་ཆུ་གཏེར་ཆེན་
- 256 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
པོ་ལ། །བློ་ཆུང་བདག་འདྲས་བརྒལ་བར་ག་ལ་ནུས། །འོན་ཀྱང་བློ་བཟང་དེད་
དཔོན་ཆེན་པོ་ཡི། །མན་ངག་ཐབས་མཁས་གྲུ་རྫིངས་ནང་དུ་ཞུགས། །ཡིད་ཆེས་
ལུང་གི་རླུང་གཡོར་ཕྱོགས་བཞིར་བསྒྲེངས། །དྲི་མེད་རིགས་པའི་སྐྱ་བ་ལེགས་
བཟུང་ནས། །ཐམས་ཅད་ཡོད་སྨྲའི་ཆུ་གཏེར་ཆེར་ཞུགས་ཏེ། །འདུལ་འཛིན་བྲང་
འགྲོའི་དབང་པོ་མཆོག་རྣམས་ལས། །དོན་གཉིས་བསམ་འཕེལ་ནོར་བུ་ལེགས་
བླངས་ཏེ། །གངས་ཅན་བློ་གསལ་སྐྱེ་བོ་ཡོངས་ལ་བྱིན། །རྒྱལ་བ་དགྱེས་ པའི་
ལམ་ལ་འཇུག་འདོད་རྣམས། །དགའ་དང་དད་དང་མོས་པའི་བསམ་པ་ཡིས། །
རྣམ་དག་ཁྲིམས་ཀྱི་ནོར་བུ་འདི་ལོངས་ལ། །རང་གཞན་དོན་གཉིས་འགྲུབ་པར་
མཛོད་ཅིག་གུ །ཐེག་གསུམ་ཡོན་ཏན་ཀུན་གྱི་གཞི་དང་རྟེན། །རྒྱལ་བས་རྣམ་
གྲངས་དུ་མར་ རབ་བསྔགས་པ། །བསྟན་པའི་ནང་མཛོད་དམ་ཆོས་འདུལ་བ་
ལ། །དད་ཅིང་མོས་པས་འཇུག་རྣམས་སྐལ་བ་བཟང་། །གསུང་རབས་མ་ལུས་སྡེ་
སྣོད་གསུམ་དུ་འདུ། །སྡེ་སྣོད་གསུམ་ གྱི་བརྗོད་བྱ་བསླབ་ པ་ གསུམ། །བསླབ་
གསུམ་ནང་ནས་ གཞི་དང་ རྩ་བ་ནི། །སོ་ཐར་ཚུལ་ ཁྲིམས་ ཉིད་ དུ་རྒྱལ་བས་
གསུངས། །རྣམ་དག་ངེས་འབྱུང་སེམས་ཀྱི་སྐྱེད་ཚལ་དུ། །སྤོང་བདུན་ཚུལ་ཁྲིམས་
སྡོང་པོ་རྒྱས་པ་ལ། །ཏིང་འཛིན་མེ་ཏོག་ཤེས་རབ་འབྲས་བུ་ཅན། །འདི་ནི་འདོད་
དགུའི་དཔག་བསམ་ལྗོན་ཤིང་ངོ༌། །དྲན་ཤེས་བག་ཡོད་ཅང་ཤེས་ཤུགས་ཀྱིས་
དྲངས། །རྣམ་ དག་ ཁྲིམས་ཀྱི་དཀྱིལ་འཁོར་ཡངས་པ་ལ། །བསམ་གཏན་ཤེས་
རབ་འོད་ཟེར་ཕྱོགས་བཅུར་འཕྲོས། །འདི་ནི་ཐུབ་བསྟན་པདྨོའི་གཉེན་གཅིག་
གོ །སྲིད་ལ་ཞེན་ལོག་ ཆུ་ གཏེར་ཆེ་ ལས་ ཐོན། །སྤོང་བདུན་འཁོར་བཅས་རི་
དྭགས་མཚན་མས་མཛེས། །བསམ་གཏན་ཤེས་རབ་འོད་དཀར་འཕྲོ་བ་འདི། །
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འགྲོ་འདིའི་ཚ་གདུང་སེལ་བྱེད་བདུད་རྩིའོ། །མང་ཐོས་ ཡིད་ཆེས་ རབ་བརྟན་
གསེར་གྱི་གཞིར། །འདུལ་ལུང་ཆུ་གཏེར་བཞི་ཡི་སྐ་རགས་ཅན། །བྱང་ཕྱོགས་ས་
ལམ་ བང་ རིམ་ ཇེ་ མཐོར་ བརྩེགས། །བསླབ་ གསུམ་ ལྷུན་པོ་ཐུབ་བསྟན་རྒྱན་
གཅིག་གོ །བསྟན་པའི་ནང་མཛོད་འདུལ་བ་རབ་བསྔགས་པའི། །དགེ་བ་འདི་
ཡིས་ མཁའ་ མཉམ་ འགྲོ་བ་ ཀུན། །རྒྱལ་ བ་ དགྱེས་ པའི་ ལམ་ ལ་ རབ་ ཞུགས་
ནས། །བསླབ་གསུམ་ལམ་བཟང་བགྲོད་པ་མཐར་ཕྱིན་ཤོག །བདག་ཀྱང་དེང་
ནས་ཚེ་རབས་ཐམས་ཅད་དུ། །རྒྱལ་བ་ཀུན་གྱི་ཐུགས་ཀྱི་གཅེས་པའི་མཛོད། །
དམ་ ཆོས་ འདུལ་ བ་ འཛིན་ ཞིང་ སྤེལ་ བ་ ལ། །འཇམ་ མགོན་ བླ་ མ་ ཉིད་ དང་
མཚུངས་པར་ཤོག །ཇི་སྲིད་འཛིན་མ་གནས་པ་དེ་སྲིད་དུ། །ལེགས་བཤད་ཉིན་
མོའི་སྣང་བ་འདི་ཡིས་ཀྱང་། །སྲིད་ལམ་འཁྱམས་ཤིང་དུབ་པའི་འགྲོ་འདི་ལ། །
ལམ་བཟང་བལྟ་བའི་སྣང་བ་སྟེར་གྱུར་ཅིག །ཅེས་རྒྱལ་བའི་བསྟན་པའི་ནང་
མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ་རྒྱལ་བསྟན་རིན་པོ་ཆེའི་
གསལ་བྱེད་ཉིན་མོར་བྱེད་པའི་སྣང་བ་ཞེས་བྱ་བ་འདི་ནི་ཆོས་གྲྭ་ཆེན་པོ་དཔལ་
ལྡན་འབྲས་སྤུངས་སྒོ་མང་གྲྭ་ཚང་གི་གྲྭ་རིགས་ཧར་ཆེན་ཐུ་མེད་ཤོག་གཞུང་
ལུགས་རབ་འབྱམས་སྨྲ་བ་ཡེ་ཤེས་དོན་གྲུབ་ཀྱིས་འཇམ་མགོན་བླ་མས་གངས་
རིའི་ཁྲོད་འདིར་རྒྱལ་བ་རང་ཉིད་སླར་བྱོན་པ་ལྟར་དུ་རྒྱལ་བའི་བསྟན་པ་གཞི་
ནས་གསོ་བར་མཛད་པ་འདི་ལ་མཆོག་དམན་བར་མའི་གདུལ་བྱ་ཐམས་ཅད་
ཡིད་ཆེས་ཀྱི་དད་པ་བརྟན་པོ་བསྐྱེད་པའི་ཕྱིར་སྟོན་པ་ཐུབ་པའི་དབང་པོ་ནས་
བཟུང་ད་ལྟའི་བར་དུ་འདུལ་བའི་བསྟན་པ་ཇི་ལྟར་བྱུང་ཚུལ་གྱི་ཆོས་བྱུང་རྒྱས་པ་
ཞིག་ཤིན་ཏུ་གལ་ཆེ་བར་འདུག་པས་དམ་པའི་ཆོས་འདུལ་བ་རྒྱལ་བས་ཇི་ལྟར་
- 258 -



རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་པ།
གསུངས་ཚུལ་དང་། སངས་རྒྱས་ནས་བཟུང་དམ་པ་བར་མ་ཆད་པ་འདུལ་འཛིན་
གཅིག་ནས་གཅིག་ཏུ་ཇི་ལྟར་བརྒྱུད་ཚུལ་དང་། འཇམ་མགོན་བླ་མས་འདུལ་བ་
ཇི་ལྟར་གསལ་བར་མཛད་ཚུལ་དང་
། འདུལ་བ་མདོའི་དགོངས་དོན་འདུལ་བའི་
བཅས་མཚམས་ཇི་ལྟར་བསྲུང་བའི་མན་ངག་དང་བཅས་པ་ཞིབ་ཅིང་གསལ་བ་རྒྱ་
ཧོར་བོད་གསུམ་གྱི་སའི་ཆ་ཐམས་ཅད་དུ་བསྟན་པ་རིན་པོ་ཆེའི་རྒྱན་དུ་འགྱུར་བ་
ཞིག་ཅི་ནས་ཀྱང་གསར་བྲིས་བགྱི་དགོས་སོ་ཞེས་ཡང་དང་ཡང་དུ་ནན་ཆེན་པོས་
བསྐུལ་བ་ལ་བརྟེན་ནས། གངས་རིའི་ཁྲོད་ཀྱི་འདུལ་འཛིན་ཐམས་ཅད་ཀྱི་གཙུག་
གི་ནོར་བུ་དོན་གྱི་སླད་དུ་མཚན་ནས་སྨོས་ཏེ་མཁན་པོ་རིན་པོ་ཆེ་རྗེ་བཙུན་ཐམས་
ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་བཀའ་དྲིན་ལས་རྒྱལ་བའི་
བསྟན་པའི་སྒོར་རབ་ཏུ་བྱུང་ཞིང་ཚིགས་སྔ་མ་དགེ་ཚུལ་གྱི་སྡོམ་པ་ཐོབ། སྲིད་
གསུམ་མེ་འབར་བའི་ཀླུབས་ལྟར་གཟིགས་པའི་ངེས་འབྱུང་གིས་དམ་པའི་ཆོས་
འདུལ་བ་འཛིན་པ་ལ་གངས་རིའི་ཁྲོད་ན་འགྲན་པའི་ཟླ་དང་བྲལ་བ་དོན་གྱི་སླད་
དུ་མཚན་ནས་སྨོས་ཏེ་རྗེ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་བཟང་
པོའི་བཀའ་དྲིན་ལས་བསླབ་གཞི་ཡོངས་སུ་རྫོགས་པ་དགེ་སློང་གི་སྡོམ་པ་ཐོབ་
ཅིང་འདུལ་བ་མདོའི་བཤད་སྲོལ་དང་། འཇམ་མགོན་སྙན་བརྒྱུད་ཀྱི་འདུལ་བའི་
མན་ངག་ཡོངས་སུ་རྫོགས་པར་ཐོབ་པ་འདུལ་བ་འཛིན་པ་ཡེ་ཤེས་རྒྱལ་མཚན་
གྱིས་རྒྱ་བལ་བོད་གསུམ་གྱི་རྒྱལ་རབས་དང་། སྔོན་བྱོན་པའི་དམ་པ་རྣམས་ཀྱིས་
བསྟན་རྩིས་མཛད་པ་འདས་ལོ་མང་བའི་ཕྱོགས་དང་བསྟུན་ན་སྔོན་ཆད་ཐུབ་པའི་
བསྟན་པ་ལོ་སུམ་སྟོང་དགུ་བརྒྱ་བརྒྱད་བཅུ་ཐམ་པ་སོང་བ་རབ་བྱུང་བཅུ་གསུམ་
པའི་ཞི་བ་ཞེས་པ་རང་ལོ་བདུན་ཅུ་དོན་བདུན་པ་ས་མོ་བྱའི་ལོ་ཕོ་བྲང་ཆེན་པོ་པོ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་
རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག །
- 260 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
#
#k
*#
% 2 ཎ
ཏི༔ +
# %
@ # +
ཀྱི་
*# % $ རྨི # % @ #
*
3 # % ཚུ ༔ སྒོ



ാക്കാനാണ്



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
ལེ ས་པོ འི ་ ཤུ ལ ་བ ནག།
དེབ་བརྒྱ་དང་དོན་གསུམ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༡༠/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠ ༡ ༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢པར་པར་ཐེངས་དང་པོ་བཏབ།
དེབ་ཚད། ༨༨༠ X ༡ ༢ ༣°mm ༡/༣༢
དཔར་གྲངས། ༠༠༠༡-༡༧༠༠
ISBN 978 - 7—80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文(清)
雍增·益西坚赞著;
百慈藏文古籍研究室编:- - 北京:
中国藏学出版社,2011.12 (先哲遗书丛书)
ISBN 978-7-80253-436-0
1.0雍… II.0雍… 2百…0喇嘛教
|- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第173卷)
雍增·益西坚赞文集
| 第10/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B.123
本文集总定价(1-32册): 1050.00元



ISBN 978-7-80253-436-0
9787802lls 3436oll
本文集总定价(1-32 卷):1050.00 元
