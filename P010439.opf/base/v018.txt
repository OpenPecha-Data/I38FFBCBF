༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2651
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨༡
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༨/༣༢)
{༡༨/༣༢)
181
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



=
2
s
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༨/༣༢)
"
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
92
s
as
- gofg



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས། །
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།
སརམས་
དེ
བན་ཆ



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།
Gior



Odes



དཀར་ཆག
，，，... (9)
，，，(79)
སྨྱུང་གནས་བླ་བརྒྱུད་གསོལ་འདེབས་མཆོད་འཕྲེང་སྨོན་ལམ། .…………… (1)
ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་
མདུན་བུམ་གསུམ། .……
དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག - (40)
ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག …………… (49)
ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག .…………… (68)
ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་
དབང་བསྐུར་བའི་ཆོ་ག་སྟ་གོན། .…………
ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་
དབང་བསྐུར་བའི་དངོས་གཞིའི་ཆོ་ག …………………
ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་
གདབ་པའི་ཚུལ། ………………………………………………………………(97)
ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅས་
པར་ཕྱག་མཆོད་ཐུགས་དམ་བསྐུལ་བའི་ཆོ་ག ……………………… (133)
གནས་བརྟན་མཆོད་པའི་སྐབས་སུ་ཁྲུས་གསོལ་བྱ་ཚུལ། ………. (142)
མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་
ཕྲེང་བ། .………….
•
(84)
，。。。。。。 (147)



དཀར་ཆག
。。。。、 (184)
。。。。。 (196)
རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་
པའི་ཆོ་ག
སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་
བར་བཀོད་པ་བདུད་རྩིའི་བུམ་བཟང་། .
བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་མདོ་སྔགས་
གཉིས་ཀའི་ལམ་གྱི་གནད་ཚང་བའི་སྨོན་ཚིག ……………… (218)
སྐུ་རྟེན་ལ་གཟུངས་འབུལ་གྱི་ཆོ་ག .………………………………………. (227)
མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་
དངོས་གྲུབ་ཀུན་འབྱུང༌། .………………………………………………… (238)
དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་
བསྡུས་སུ་བཀོད་པ་རིན་པོ་ཆེའི་ཕྲེང་བ། …… ………… (249)
དཔལ་གསང་བ་འདུས་པའི་རྫོགས་རིམ་གྱི་ཁྲིད་དམིགས་བསྡུས་དོན་
གསང་ཆེན་མཛོད་ཀྱི་སྒོ་བརྒྱ་འབྱེད་པའི་ལྡེ་མིག .………………… (277)
ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་
ཀྱི་བསྡུས་དོན། …
，，，，。 (283)



༄༅། །སྨྱུང་གནས་བླ་བརྒྱུད་གསོལ་འདེབས་མཆོད་འཕྲེང་
སྨོན་ལམ་རྣམས་བཞུགས་སོ། །
ཐུབ་པའི་དབང་པོ་རྗེ་བཙུན་སྤྱན་རས་གཟིགས། །དཔལ་ལྡན་དཔལ་མོ་
ཟླ་བ་གཞོན་ནུའི་ཞབས། །མཁས་གྲུབ་ཡེ་ཤེས་བཟང་དང་པེ་ཉ་བ། །ཟླ་བ་རྒྱལ་
མཚན་རྣམས་ལ་གསོལ་བ་འདེབས། །གྲུབ་ཐོབ་ཉི་ཕུག་པ་དང་ རྡོ་ རྗེ་ རྒྱལ། །
མཁས་བཙུན་དགྲ་འཇིགས་ཞབས་དང་རྩི་འདུལ་བ། །བྱང་སེམས་བདེ་ཅན་དང་
བ་ཆུ་བཟང་བ། །རིན་ཆེན་ཤེར་འབུམ་རྣམས་ལ་གསོལ་བ་འདེབས། །རྒྱལ་བའི་
སྲས་པོ་ཐོགས་མེད་བཟང་པོ་དཔལ། །ཀུན་མཁྱེན་ཤེས་རབ་དཔལ་དང་ཚུལ་
ཁྲིམས་མཚན། །ཡོན་ཏན་རིན་ཆེན་སངས་རྒྱས་རྒྱ་མཚོའི་ཞབས། །སྐྱབས་མཆོག་
དཔལ་མངའ་རྣམས་ལ་གསོལ་བ་འདེབས། །གངས་ཅན་གྲུབ་མཆོག་རྒྱལ་བ་
དབེན་ས་བ། །བུདྡྷ་ཛྙཱ་ན་བློ་བཟང་ཆོས་ཀྱི་རྒྱལ། །དཀོན་མཆོག་རྒྱལ་མཚན་དམ་
ཚིག་རྡོ་རྗེ་སྟེ། །མཁས་གྲུབ་དམ་པ་རྣམས་ལ་གསོལ་བ་འདེབས། །རྗེ་བཙུན་བླ་
མ་བློ་བཟང་ཡེ་ཤེས་ཞབས། །སྤྲུལ་སྐུ་ལྷ་པ་རིག་གྲོལ་འདུས་པའི་གཙོ། །ཡེ་ཤེས་
དཔལ་མངའ་ མཁས་ དང་གྲུབ་ པའི་ རྗེ། །དྲིན་ཅན་བླ་མ་རྣམས་ལ་གསོལ་བ་
འདེབས། །བློ་བཟང་རྣམ་འདྲེན་ རྒྱལ་ བ་ ཀུན་ གྱི་དངོས། །ངག་ གི་དབང་ཕྱུག་
བྱམས་དང་སྙིང་རྗེའི་གཏེར། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །
བཀའ་དྲིན་མཉམ་མེད་རྩ་བའི་བླ་མ་ལ། །སྙིང་གི་ཁོང་ནས་གུས་པས་གསོལ་བ་
འདེབས། ཁྱབ་བདག་འཁོར་ལོའི་མགོན་པོ་ཐུགས་རྗེ་ཅན། །ཉིད་སྐུའི་ཆ་ཤས་ལྷ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལམ་ཡོངས་འགེངས་པའི། །རབ་འབྱམས་དཀྱིལ་འཁོར་འཁོར་ལོའི་ལྷ་ཚོགས་
ཀྱི། །རྟེན་དང་བརྟེན་པར་ཤར་ལ་གསོལ་བ་འདེབས། །དེ་ལྟར་བསྟོད་པས་བྱང་
ཆུབ་སྙིང་པོའི་བར། །དངོས་དང་བརྒྱུད་པའི་བླ་མ་མཆོག་རྣམས་ཀྱི། །དྲི་མེད་རྣམ་
ཐར་ཇི་བཞིན་འཛིན་པ་ལ། །རྟག་ཏུ་ངུ་དང་ནོར་བཟང་ལྟ་བུར་ཤོག །སྐྱེ་བ་ཀུན་
ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་
དང་ལམ་ གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་
ཤོག །
ཡན་ལག་བརྒྱད་ལྡན་ལྷ་ཡི་གངྒཱ་སོགས། །ཕྱོགས་དུས་ཀུན་ན་མཆོད་ཡོན་
ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་
རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱཧཱ། །ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་
དུས་ཀུན་ན་ཞབས་བསིལ་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་
ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་
ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་པཱ་ཏྱཾ་པྲ་ཏིཙྪ་ཧཱུྃ་སྭཱཧཱ། །འདབ་སྟོང་རབ་རྒྱས་པདྨ་
དཀར་པོ་སོགས། །ཕྱོགས་དུས་ཀུན་ན་མེ་ཏོག་ཅི་མཆིས་པ། །ཐུགས་རྗེ་ཆེན་པོའི་
ལྷ་ ཚོགས་ མཉེས་ ཕྱིར་ འབུལ། །བཞེས་ ནས་ བདག་ ལ་ དངོས་ གྲུབ་ སྩལ་ དུ་
གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་པུཊྚེ་པྲ་ཏཱིཙྪ་ཧཱུྃ་སྭཱཧཱ། །
མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་བདུག་སྤོས་ཅི་མཆིས་
པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་དྷ་



སྨྱུང་གནས་བླ་བརྒྱུད་གསོལ་འདེབས། མཆོད་འཕྲེང་། སྨོན་ལམ།
པེ་པྲ་ཏཱིཙྪ་ཧཱུྃ་སྭཱཧཱ། །མུན་པ་ཀུན་སེལ་རྩི་བཅུད་སྒྲོན་མེ་སོགས། །ཕྱོགས་དུས་ཀུན་
ན་སྣང་གསལ་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །
བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་
ཤྭ་རཱ་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་ཧཱུྃ་སྭཱཧཱ། །ཙན་དན་གུར་གུམ་དྲིས་བསྒོས་སྤོས་
ཆུ་སོགས། །ཕྱོགས་དུས་ཀུན་ན་དྲི་ཆབ་ཅི་མཆིས་པ། །ཐུགས་རྗེ་ཆེན་པོའི་ལྷ་
ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་གནྡྷེ་པྲ་ཏཱིཙྪ་ཧཱུྃ་སྭཱཧཱ། །དཀར་
གསུམ་མངར་གསུམ་བདུད་རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་ཟས་
ཅི་ མཆིས་ པ། །ཐུགས་ རྗེ་ཆེན་པོའི་ལྷ་ ཚོགས་ མཉེས་ ཕྱིར་ འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་
རི་ཝཱ་ར་ནེ་ཝི་དེ་པྲ་ཏཱིཙྪ་ཧཱུྃ་སྭཱཧཱ། །ཡན་ལག་དྲུག་ལྡན་ལྷ་ཡི་སིལ་སྙན་སོགས། །
ཕྱོགས་དུས་ཀུན་ན་རོལ་མོ་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་
ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་
ཏཱ་ ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ ར་ཤཔྟ་པྲ་ཏཱིཙྪ་ ཧཱུཾ་ སྭཱཧཱ། །གཟུགས་བརྙན་ཀུན་
གསལ་རིན་ཆེན་བེཟླུར་སོགས། །ཕྱོགས་དུས་ཀུན་ན་གཟུགས་མཆོག་ཅི་མཆིས་
པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་རུ་
པ་པྲ་ཏཱིཙྪ་ ཧཱུཾ་ སྭཱཧཱ། །དཔག་བསམ་ལས་བྱུང་བརྗོད་བྲལ་དབྱངས་ལ་སོགས། །
ཕྱོགས་དུས་ཀུན་ན་སྒྲ་སྙན་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་
ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཤབྟ་པྲ་ཏཱིཙྪ་ཧཱུྃ་སྭཱཧཱ། །ཡིད་འོང་ཙན་དན་དཀར་
པོའི་དྲི་ལ་སོགས། །ཕྱོགས་དུས་ཀུན་ན་དྲི་མཆོག་ཅི་མཆིས་པ། །ཐུགས་རྗེ་ཆེན་
པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་གནྡྷེ་པྲ་ཏཱིཙྪ་ཧཱུྃ་སྭཱཧཱ། །
སྟོང་ གསུམ་ སྙིང་ པོ་ཚངས་ གནས་བདུད་ རྩི་ སོགས། །ཕྱོགས་དུས་ ཀུན་ན་ རོ་
མཆོག་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་
པ་ རི་ ཝཱ་ ར་ ར་ ས་པྲ་ཏིཙྪ་ཧཱུྃ་སྭཱཧཱ། །སྲབ་འཇམ་པཉྩ་ལི་ཀའི་གོས་ལ་སོགས། །
ཕྱོགས་དུས་ཀུན་ན་རེག་མཆོག་ཅི་མཆིས་པ། །ཐུགས་རྗེ་ཆེན་ པོའི་ ལྷ་ ཚོགས་
མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་
ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་སྤན་པྲ་ཏིཙྪ་ཧཱུྃ་སྭཱཧཱ། འཇིག་རྟེན་འདི་ཡི་
ཕུན་ སུམ་ ཚོགས་ པའི་ མཆོག །རིན་ ཆེན་ བདུན་ གྱིས་ ལྷ་ ཡི་ ལམ་ བཀང་ སྟེ། །
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤཱ་རཱ་ས་པ་རི་ཝ་ར་མཧཱ་སལྟ་
རཏྣ་པྲ་ཏིཙྪ་ཧཱུྃ་སྭཱཧཱ། ཐུགས་རྗེ་ཆེན་པོའི་ལྷ་ཚོགས་ལ་མཆོད་པའི་ཚིགས་སུ་བཅད་
པ་ འདི་ནི་ འཇམ་ དཔལ་ རྩ་ རྒྱུད་དང་། ལེགས་གྲུབ་ སོགས་ བྱ་ བའི་ རྒྱུད་ནས་
བཤད་པ་དང་མཐུན་པར་བཀོད་པའོ། །
༈ རྒྱལ་ཀུན་ཐུགས་རྗེའི་སྤྱི་གཟུགས་སྤྱན་རས་གཟིགས། །ཐབས་མཁས་
སྤྲུལ་པས་ལྷ་ཡི་ལམ་འགེངས་པ། །མཆོག་གསུམ་ཀུན་འདུས་དཀྱིལ་འཁོར་ལྷ་
ཚོགས་ཀྱིས། །བདག་གི་སྨོན་པའི་དཔང་པོ་མཛད་དུ་གསོལ། །དུས་གསུམ་དང་
- 4 -



སྨྱུང་གནས་བླ་བརྒྱུད་གསོལ་འདེབས། མཆོད་འཕྲེང༌། སྨོན་ལམ།
འབྲེལ་ དགེ་བ་ཅི་ཡོད་དང༌། ཁྱད་པར་ཐུགས་རྗེ་ཆེན་པོའི་ལྷ་ཚོགས་ལ། །རྩེ་
གཅིག་ མོས་ པས་ མཆོད་བསྟོད་ སྒོམ་བཟླས་ ལ། །འབད་ པའི་ དགེ་བ་ ཇི་ སྙེད་
མཆིས་པ་དེས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །ཐེག་མཆོག་ལམ་གྱི་རྩ་
བ་ དགེ་བའི་ བཤེས། །མཚན་ ཉིད་ ལྡན་ པས་ རྗེས་ སུ་ འཛིན་ པ་ དང༌། །བཀའ་
བཞིན་སྒྲུབ་པས་མཉེས་པ་ལྷུར་བྱེད་ཤོག །ལམ་བཟང་སྒྲུབ་ལ་བར་དུ་གཅོད་
པའི་རྒྱུ། །ལོག་པའི་བཤེས་དང་སྡིག་པའི་གྲོགས་རྣམས་ཀྱི། །དབང་དུ་སྐད་ཅིག་
ཙམ་ ཡང་ མི་ འགྲོ་ཞིང་། །ཆོས་བཞིན་ སྒྲུབ་ པའི་ མཐུན་ རྐྱེན་ ཀུན་ ཚང་ཤོག །
བཤེས་གཉེན་དམ་པའི་ཞལ་གྱི་པདྨོ་ལས། །ལེགས་འོང་ཟབ་དང་རྒྱ་ཆེའི་ཚུལ་
རྣམས་ལ། །གཞན་དྲིང་མི་འཇོག་ངེས་པ་རྙེད་པ་དང་། །དེ་དོན་རྩེ་གཅིག་སྒྲུབ་ལ་
བརྩོན་པར་ཤོག །དལ་འབྱོར་རྙེད་དཀའ་མྱུར་དུ་འཇིག་པ་དང༌། །ཕྱི་མར་ངན་
འགྲོའི་གཡང་ས་འཇིགས་རུང་ཚུལ། །བསམས་ནས་སྐྱབས་འགྲོ་ལས་འབྲས་སྤང་
བླང་ལ། །འབད་པས་ཡང་དག་ལམ་གྱི་གཞི་ཟིན་ཤོག །ཡུལ་ལ་སྲིད་པའི་ཆུ་བོས་
དབང་མེད་ ཁྱེར། །ལས་ ཀྱི་ རླུང་ གིས་མཐོ་དམའ་ ཀུན་ཏུ་འཁྱམས། །སྐྱེ་རྒ་ན་
འཆིའི་ ཆུ་སྲིན་ བརྒྱས་ གཙེས་ པ། །འཇིགས་རུང་སྲིད་ པའི་མཚོ་ལས་ཐར་བར་
ཤོག །བདེ་བ་འདོད་ནས་ངལ་བ་ཅི་བྱས་ཀུན། །སླར་ཡང་མི་བཟོད་སྡུག་བསྔལ་
འབྱུང་བའི་རྒྱུ། །འཁོར་བའི་མཚམས་སྦྱོར་ལས་ཉོན་འཁྲི་ཤིང་གི །རྩ་བ་མྱུར་དུ་
ཐོན་ པར་ བྱིན་གྱིས་རློབས། །ཐོག་མེད་དུས་ ཀྱི་དྲིན་ཅན་ ཕ་ མ་རྣམས། །རབ་
འབར་སྡུག་བསྔལ་གསུམ་ གྱི་མེ་འོབས་ལས། །སྒྲོལ་ལ་སྐད་ཅིག་ཙམ་ཡང་མི་
ཞུམ་པའི། །ལྷག་བསམ་སྙིང་སྟོབས་སྐྱེ་བར་བྱིན་གྱིས་རློབས། །འཕགས་མཆོག་
ཐུགས་རྗེ་ཆེན་པོས་སྔོན་གྱི་ཚེ། །བདེ་གཤེགས་རིན་ཆེན་སྙིང་པོའི་སྤྱན་སྔ་རུ། །
-
5
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དམ་བཅས་སྨོན་ལམ་ཇི་ལྟར་མཛད་པ་བཞིན། །བདག་གི་སྨོན་པའང་དེ་བཞིན་
འགྲུབ་གྱུར་ཅིག །རྒྱལ་སྲས་སྤྱོད་ལ་སློབ་པའི་སྐབས་ཀུན་ཏུ། །སྒྱིད་ལུག་ཞུམ་པ་
ནམ་ཡང་མི་སྐྱེ་ཞིང་། །ཐབས་ཤེས་ཟུང་འབྲེལ་ལམ་བཟང་སྒྲུབ་པ་ལ། །རྨི་ལམ་
དུ་ཡང་གཡེལ་བར་མ་གྱུར་ཅིག །རིན་ཆེན་སེམས་མཆོག་ཆེས་ཆེར་སྟོབས་རྒྱས་
ཏེ། །ཐབས་མཁས་ཐིག་ པའི་སྣོད་དུ་གྱུར་པ་ན། །རྡོ་ རྗེ་ སློབ་དཔོན་མཆོག་གི་
བཀའ་དྲིན་ལས། །རྣམ་དག་དབང་གིས་བདག་རྒྱུད་སྨིན་པར་ཤོག །དེའི་ཚེ་ལྷ་
དང་བླ་མའི་སྤྱན་སྔ་རུ། །ཇི་ལྟར་ཁས་བླངས་དམ་ཚིག་སྡོམ་པ་རྣམས། །སྲོག་གི་
ཕྱིར་ ཡང་ གཏོང་ བར་ མི་ བྱེད་ པར། །དངོས་གྲུབ་རྩ་བ་ཚུགས་པར་ བྱིན་ གྱིས་
རློབས། །ཐབས་མཁས་ཐུགས་རྗེ་ལྡན་པའི་དེད་དཔོན་གྱི། །མཐུ་ལས་རྒྱུད་སྡེ་རྒྱ་
མཚོའི་འཇིང་བརྒལ་ཏེ། །རྒྱུད་དོན་སྙིང་པོ་དེ་ཉིད་རིན་ཆེན་བཅུ། །རྙེད་ནས་སྒྲུབ་
པའི་ རྒྱལ་ མཚན་རྩེར་མཆོད་ཤོག །ཡིད་འོང་དབེན་ པའི་ ནགས་ ཚལ་ ཉམས་
དགའ་བར། །འདོད་ཆུང་ཆོག་ཤེས་མང་ཐོས་ཞི་དུལ་ཅན། །རྒྱལ་བས་བསྔགས་
པའི་གྲགས་དང་ལྷན་ཅིག་ཏུ། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །བླ་མ་
ཐུགས་རྗེ་ཆེན་པོའི་ལྷ་ཡི་ཚོགས། །འཆི་མེད་ལམ་ཀུན་ཡོངས་སུ་གང་བ་ལ། །
དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་ཡིས། །མཆོད་པས་རླབས་ཆེན་
བསོད་ནམས་ཚོགས་རྫོགས་ཤོག །ཕྱི་ནང་ཆོས་རྣམས་བྲག་ཆ་ཇི་བཞིན་དུ། །རང་
རང་རྐྱེན་ལ་བརྟེན་ནས་བཏགས་ཙམ་ལས། །ངོ་བོས་གྲུབ་པ་རྡུལ་ཙམ་མ་མཆིས་
པའི། །དོན་དམ་སྟོང་པའི་གནས་ལུགས་རྟོགས་པར་ཤོག །རང་བཞིན་རྣམ་དག་
ངང་དུ་བདག་དང་ལྷ། །ངོ་བོ་དབྱེར་མེད་བརྗོད་བྲལ་ཚུལ་རིག་ནས། །དོན་དམ་
སྟོང་པའི་ལྷ་མཆོག་རྩེ་གཅིག་ཏུ། །བསྒོམས་པས་རྒྱལ་བའི་ཆོས་སྐུ་མྱུར་འགྲུབ་
6-



སྨྱུང་གནས་བླ་བརྒྱུད་གསོལ་འདེབས། མཆོད་འཕྲེང་། སྨོན་ལམ།
ཤོག །རྣམ་ པར་ མི་རྟོག་ དང་ ལས་ གསལ་ རིག་ གི །གཟུང་རྣམ་ གསང་ སྔགས་
མཆོག་གི་སྒྲར་ཤར་བ། །སྒྲ་དང་ཡི་གེའི་ལྷ་ཉིད་བསྒོམས་པའི་མཐུས། །རྒྱལ་བའི་
གསུང་དབྱངས་མྱུར་དུ་འགྲུབ་པར་ཤོག །རབ་འབྱམས་རྒྱལ་བའི་འཁོར་ལོ་ཀུན་
གྱི་དངོས། །མཚན་ དཔེའི་གཟུགས་ རྫོགས་ ཕྱག་ རྒྱ་ མཚན་མའི་ ལྷ། །བསྒོམས་
པས་མ་དག་དྲི་མ་ཀུན་སྦྱངས་ཏེ། །རྒྱལ་བའི་གཟུགས་སྐུ་མྱུར་དུ་འགྲུབ་པར་
ཤོག །དག་པ་གཉིས་ལྡན་ཡེ་ཤེས་ཆོས་སྐུ་ཉིད། །རབ་འབྱམས་རྟེན་དང་བརྟེན་
པར་ཡོངས་ཤར་བ། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཐ་མལ་
སྣང་ཞེན་དྲི་མ་དྲུངས་འབྱིན་ཤོག །ཡན་ལག་རྣམ་བཞིའི་བཟླས་བརྗོད་དབྱར་
སྐྱེས་རྔས། །རྒྱལ་བའི་ཐུགས་རྗེའི་ཆུ་འཛིན་རབ་བསྐུལ་ཏེ། །ཐུན་མོང་མཆོག་གི་
དངོས་གྲུབ་གྲུ་ཆར་གྱིས། །བདག་གཞན་མ་ལུས་ཚིམ་པ་ཉིད་གྱུར་ཅིག །མེ་དང་
སྒྲ་ལ་གཞོལ་བའི་བསམ་གཏན་གྱིས། །གཡོ་མེད་རི་དབང་ལྟ་བུར་གནས་གྱུར་
ཅིང་། ཕུལ་བྱུང་བདེ་བས་བརྒྱན་པའི་ཏིང་འཛིན་རྩལ། །རྫོགས་ཏེ་མཚན་བཅས་
རྣལ་འབྱོར་མཐར་ཕྱིན་ཤོག །མཚན་འཛིན་དམིགས་གཏད་མ་ལུས་འཇིག་བྱེད་
པ། །སྒྲ་མཐར་ཐར་པ་སྟེར་བའི་རྣལ་འབྱོར་གྱིས། །ཉོན་མོངས་ཤེས་བྱའི་སྒྲིབ་པ་
ཀུན་ སྦྱངས་ ཏེ། །སྐུ་ གསུམ་ མྱུར་ དུ་ ཐོབ་ པར་ བྱིན་ གྱིས་རློབས། །ཐམས་ ཅད་
གཟིགས་པའི་གོ་འཕང་ཐོབ་པ་ན། །འགྲོ་བའི་གྲངས་དང་མཚུངས་པའི་སྤྲུལ་པ་
ཡིས། །མཁའ་མཉམ་ཡིད་ཅན་མ་ལུས་སྒྲོལ་བ་ལ། མགོན་པོ་ཐུགས་རྗེ་ཅན་དང་
མཚུངས་པར་ཤོག །བདག་ཉིད་མཐོང་ཐོས་དྲན་རེག་མ་ལུས་དང༌། །མིང་ཙམ་
འཛིན་པར་བྱེད་པ་ཐམས་ཅད་ ཀྱང་། །དེ་ཡི་མོད་ལ་མི་འདོད་ཀུན་ཞི་ཞིང་། །
བསམ་དོན་ཐམས་ཅད་འབད་མེད་འགྲུབ་པར་ཤོག །བདག་ལ་སྙིང་ནས་དད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པར་ བྱེད་ པའམ། ཁྲོ་ བའི་ སེམས་ ཀྱིས་ མི་ སྙན་བརྗོད་ ཀྱང་ རུང༌། །བཟང་ ངན་
འབྲེལ་བ་ཐོགས་པ་མ་ལུས་པ། །ཐམས་ཅད་བྱང་ཆུབ་ལམ་ལ་འགོད་པར་ཤོག །
ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །སྲིད་དང་ཞི་བའི་མཐའ་
ལས་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་མི་མངའ་བ། །རིགས་གསུམ་
མགོན་ པོ་ ཉིད་དང་ མཚུངས་ པར་ཤོག །རྨད་ བྱུང་ སྲས་ བཅས་ རྒྱལ་བའི་ བྱིན་
རླབས་ དང༌། །རྟེན་འབྲེལ་བསླུ་ བ་ མེད་ པའི་ བདེན་ པ་ དང༌། །བདག་ གི་ ལྷག་
བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་
ཤོག །
སྨྱུང་གནས་བླ་བརྒྱུད་གསོལ་འདེབས། །མཆོད་འཕྲེང་། །སྨོན་ལམ་དང་
བཅས་པ་འདི་ནི། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་བྲིས་པ། འདིས་སྐྱེ་འགྲོ་མང་པོ་ལ་ཕན་པར་གྱུར་ཅིག ། །
-
8
-



༄༅། །ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་བར་
གནས་པའི་ཆོ་ག་བདག་མདུན་བུམ་གསུམ་
ཆ་ལག་ཚང་བ་བཞུགས། །
རྗེ་བཙུན་བླ་མ་དམ་པ་མགོན་པོ་སྤྱན་རས་གཟིགས་དང་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
བཟུང་ དུ་ གསོལ། འདིར་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པའི་རྣལ་འབྱོར་གྱི་སྒོ་ནས་སྨྱུང་གནས་ཀྱི་ཆོ་ག་ཇི་
ལྟར་བྱ་བ་ལ་ཐོག་མར་བཅའ་གཞི་བཤམ་ཚུལ་ནི། གནས་ཁང་བྱི་དོར་ལེགས་པར་བྱས་ལ་ཐུགས་རྗེ་ཆེན་པོ་ཞལ་བཅུ་གཅིག་པའི་སྐུ་
གཟུགས་བྲིས་འབུར་གང་ཡང་རུང་བ་བྱོན་ལེགས་པ་རབ་གནས་ཅན་ཞིག་གིས་གཙོས་སྐུ་གསུང་ཐུགས་ཀྱི་རྟེན་རྣམས་ལེགས་པར་
བཀྲམས། སྟེང་དུ་བླ་བྲེ་དང་གདུགས་ལ་སོགས་པ་མཆོད་རྫས་ཅི་འབྱོར་པས་བརྒྱན། རང་དང་མདུན་སྤྲོད་དུ་སྟེགས་བུ་བཟང་པོའི་ཁར་
ཐུགས་རྗེ་ཆེན་པོའི་དཀྱིལ་འཁོར་རྡུལ་ཚོན་ནམ། རས་བྲིས་མཚན་ཉིད་ཚང་བ་བཤམས། གཞན་ལ་དབང་བསྐུར་བ་དང་རང་ཉིད་
བདག་འཇུག་ལེན་པ་སོགས་ལ་དཀྱིལ་འཁོར་ངེས་པར་དགོས་ཤིང༌། དེ་ལྟ་མིན་པར་རང་གཞན་གྱི་དོན་དུ་སྨྱུང་གནས་ཀྱི་ཆོ་ག་བྱེད་པ་
ལ་དཀྱིལ་འཁོར་ཡོད་ན་ཕུན་སུམ་ཚོགས་ཤིང་། ཅིས་ཀྱང་མ་གྲུབ་ན་མཎྜལ་གྱི་སྟེང་དུ་རྡུལ་ཚོན་གྱི་པདྨ་འབད་བརྒྱད་བྲིས་པའི་ཁར་ཚོན་
སྤུངས་སམ། ས་བོན་ནམ། སྐུ་གཟུགས་སམ། མ་ཐ་འབྲུའི་ཚོམ་བུ་དགོད། དེའི་མཐའ་སྐོར་དུ་མཆོད་འགོ་རྟེན་གྱི་གཡས་ངོས་ནས་
བརྩམ་པའི་ཆུ་གཉིས་ཉེར་སྤྱོད་རྣམས་རབ་བརྒྱ་རྩ་སོགས་གང་བཟང་དང༌། མ་ཐ་ལྷ་གྲངས་དང་མཉམ་པ་གཡོ་སྒྱུ་མེད་པར་བཙལ་ལ་
བཀོད་པ་མཛེས་པར་བཤམས། དཀྱིལ་འཁོར་གྱི་མདུན་དུ་ཐུགས་རྗེ་ཆེན་པོའི་ལྷ་ཚོགས་ལ་འབུལ་རྒྱུའི་དཀར་གཏོར་ཟླུམ་པོ། །དེའི་
གཡས་སུ་ཆོས་སྐྱོང་གི་གཏོར་མ། གཡོན་དུ་གཞི་བདག་གཏོར་མ་རྣམས་ཕྱག་ལེན་བཞིན་བཤམས། དཀྱིལ་འཁོར་གྱི་མདུན་ངོས་
སྟེགས་བུ་ཇི་ལྟར་འཚམ་པའི་ཁར་མེ་ཏོག་གི་ཚོམ་བུའམ། །པདྨ་འདབ་བརྒྱད་བྲིས་པའི་སྟེང་དུ་ཀུ་ཤ་བཏིང་བ་ལ་རྣམ་རྒྱལ་བུམ་པ་དང་
ལས་བུམ་གཉིས་རྒྱུ་དང་ཁ་དོག་དང་དབྱིབས་ལ་སོགས་པ་མཚན་ཉིད་དང་ལྡན་པ། ནང་ཆུ་གཙང་གིས་གསུམ་གཉིས་ཙམ་བཀངས་ཏེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བྱ་རྒྱུད་ནས་བཤད་པའི་བུམ་རྫས་ཉེར་ལྔ་དྲི་བཟང་དང་བཅས་པ་གཞུག ཁ་རྒྱན་མགུལ་ཆིངས་བུམ་མཚན་དུང་ཆོས་གཟུགས་རྡོར་
རྣམས་ཕྱག་ལེན་ལྟར་བཤམ། བུམ་པ་གཉིས་ཀྱི་མདུན་དུ་མཆོད་འགོ་བུམ་པའི་གཡས་ངོས་ནས་བརྩམས་པའི་ཆུ་གཉིས་ཉེར་སྤྱོད་དང་
བཅས་པ་བཤམས། རང་གི་མདུན་ངོས་སུ་བདག་བསྐྱེད་ཀྱི་མཆོད་པ་རང་གི་གཡས་ནས་འགོ་བརྩམས་པ་དང༌། ཚོགས་ཞིང་ལ་འབུལ་
རྒྱུའི་མཆོད་པ་མདུན་བསྐྱེད་ཀྱི་མཆོད་པ་དང་བསྒྲིག་ལུགས་འདྲ་བར་རང་གི་གཡོན་རྟེན་གྱི་གཡས་ངོས་ནས་འགོ་བརྩམས་པ་ལེགས་
པར་བཤམས། གཞན་ཡང་རོལ་མོའི་བྱེ་བྲག་ཅི་འབྱོར་དང་། ཁྲུས་ཆས་སོགས་དགོས་པའི་ཡོ་བྱད་རྣམས་ལེགས་པར་བཤམས། དེ་ལྟར་
བཅའ་གཞི་ལེགས་པར་གྲུབ་ནས་རྣལ་འབྱོར་དངོས་གཞི་སྒོམ་ཚུལ་ལ་སྦྱོར་དངོས་འཇུག་གསུམ་ལས། དང་པོ་སྦྱོར་བ་ནི། ལམ་ཐུན་
མོང་བས་རྒྱུད་སྦྱངས། པདྨའི་རིགས་ཀྱི་གཙོ་བོའི་དཀྱིལ་འཁོར་དུ་དབང་ལེགས་པར་ཐོབ་ཅིང་། དམ་ཚིག་དང་སྡོམ་པ་ཚུལ་བཞིན་དུ་
བསྲུང་བའི་སྒྲུབ་པ་པོས་འདིའི་རྣལ་འབྱོར་སྒོམ་པའི་ཚེ་ཁྲུས་བྱས་ཏེ་གཙང་སྦྲ་ལ་གནས་པ་དགོས་ལ། ཁྲུས་ལ་ཕྱི་ནང་གཉིས་ལས། ཕྱིའི་
ཁྲུས་ནི་རབ་ཏུ་རྒྱུད་དང་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་གསུངས་པ་ལྟར་ལུས་རིལ་པོ་བཀྲུ་བའམ། དེ་ཙམ་མི་ལྕོགས་ན་ཆུ་
དང་འདག་རྫས་ཀྱིས་ལག་པ་དང་རྐང་པ་དང་གདོང་རྣམས་ལེགས་པར་བཀྲུས་ཏེ་དག་པར་བྱ་བ་ནི་ཕྱིའི་ཁྲུས་དང༌། ཀུན་སློང་བཅོས་ཏེ་
ཉོན་མོངས་པའི་བསམ་པ་མེད་པར་བྱས་ལ་དད་པ་དང་བྱང་ཆུབ་ཀྱི་སེམས་གསལ་བཏབ་སྟེ་ཡིད་དག་པར་བྱེད་པ་ནི་ནང་གི་ཁྲུས་ཏེ། དེ་
ལྟར་ཕྱི་ནང་གི་ཁྲུས་ལེགས་པར་བྱས་ལ་གོས་གཙང་མ་བགོས་ནས་སྟན་བདེ་བ་ལ་འཁོད་དེ་ལག་པ་གཉིས་སྙིང་གར་ཐལ་མོ་སྦྱར་བ་
པདྨ་ཁ་བྱེ་བའི་ཚུལ་དུ་བྱས་པ་པདྨའི་རིགས་ཀྱི་དམ་རྒྱ་བཅས་ལ། ཨོཾ་ པདྨ་ ཨུད་ བྷ་ ཝ་ ཡེ་ སྭཱཧཱ། ཞེས་བརྗོད། དེ་ནས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མངོན་སུམ་ལྟ་བུར་དམིགས་ལ། དེ་དག་གི་ཞབས་ལ་ཕྱག་བྱས་པར་
མོས་ནས། ཨོཾ་སརྦ་ཏ་ཐཱ་ག་ཏཱ་པཱ་ད་བནྡ་ནཾ་ཀ་རོ་མི། ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བྱང་ཆུབ་སྙིང་པོ་ལ་མཆིས་ཀྱི་
བར་དུ་བདག་ཉིད་དུས་ཐམས་ཅད་དུ་ཡོང་ཡེ་འབུལ་ན། སངས་རྒྱས་དང་བྱང་
ཆུབ་སེམས་དཔའ་ཆེན་པོ་རྣམས་ཀྱིས་བདག་བཞེས་སུ་གསོལ། བདག་ལ་དངོས་
གྲུབ་བླ་ན་མེད་པ་སྩལ་དུ་གསོལ། སངས་རྒྱས་ཆོས་དང་ཚོགས་མཆོག་ལ། །བྱང་
ཆུབ་ བར་ དུ་ སྐྱབས་ སུ་ མཆི། །བདག་ དང་ གཞན་དོན་བསྒྲུབ་སླད་དུ། །བདག་
- 10 -



Om
ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
གིས་ བྱང་ ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་ པ་ཡི། །སངས་
རྒྱས་བྱང་ཆུབ་སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །
དེང་ ནས་ བྱང་ ཆུབ་ སེམས་ བསྐྱེད་ དོ། །ཞེས་ལན་གསུམ་གྱི་སྒོ་ནས་སྐྱབས་འགྲོ་སེམས་བསྐྱེད་ནན་ཏན་བྱའོ། །
དེ་ནས་སྨྱུང་གནས་ལ་གསོ་སྦྱོང་གི་སྡོམ་པ་ལེན་དགོས་པས་སྔ་དྲོ་ལག་རིས་མཐོང་ཙམ་ལ་བླ་མའམ་རྟེན་གྱི་དྲུང་དུ་གསོ་སྦྱོང་གི་སྡོམ་པ་
ལེན་ཚུལ་ནི། མཎྜལ་ཕུལ་ལ། བླ་མ་ལས་ལེན་ན་རྗེས་བཟློས་དང༌། རྟེན་གྱི་དྲུང་དུ་ལེན་པ་ཡིན་ན་རང་གིས་བརྗོད་དགོས་ལ། སྡོམ་པ་
ལེན་པའི་ཚིག་དངོས་གཞི་ནི་འདི་ལྟར། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་
ཤིང་། བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་
ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་
བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་དག་གིས། སེམས་
ཅན་ཐམས་ཅད་ཀྱི་དོན་གྱི་ཕྱིར་དང༌། ཕན་པར་བྱ་བའི་ཕྱིར་དང་། གྲོལ་བར་བྱ་
བའི་ ཕྱིར་དང༌། ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་
དང༌། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་
རྒྱ་བར་བྱ་བའི་ཕྱིར་དུ། གསོ་སྦྱོང་ངེས་པར་མཛད་པ་དེ་བཞིན་དུ། བདག་མིང་
འདི་ཞེས་བགྱི་བས་ཀྱང་། དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་
བར་དུ། སེམས་ཅན་ཐམས་ཅད་ཀྱི་དོན་གྱི་ཕྱིར་དང༌། ཞེས་པ་ནས། འཚང་རྒྱ་བར་ བྱ་
བའི་ཕྱིར་དུ་གསོ་སྦྱོང་ངེས་པར་ཡང་དག་པར་བླང་བར་བགྱིའོ། །ཞེས་ལན་གསུམ་བརྗོད་
ནས་སྡོམ་པ་ཐོབ་པའི་མོས་པ་བརྟན་པོ་བྱ། སྡོམ་པ་འདི་ཐོག་མར་བླ་མ་ལས་ལེན་དགོས་ཤིང༌། རྗེས་སུ་རང་གིས་རྟེན་གྱི་དྲུང་དུ་བླངས་
ཆོག་པར་གསུངས་ལ། བླ་མ་ལས་ལེན་པའི་ཚེ་འགོར་དགོངས་གསོལ་དང༌། མཇུག་ཏུ་ཐབས་ལེགས་བྱའོ། །དེ་ནས་བསླབ་བྱ་རྣམས་ལ་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྲུང་སེམས་བསྐྱེད་དེ། དེང༌ ནས་ སྲོག་ གཅོད་ མི་ བྱ་ ཞིང་། །རྫུན་ གྱི་ ཚིག་ ཀྱང་ མི་སྨྲའོ། །
འཁྲིག་པའི་ཆོས་ཀྱང་མི་སྤྱོད་ཅིང་། །གཞན་གྱི་ནོར་ཡང་མི་བླང་ངོ༌། །སྐྱོན་ནི་མང་
པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ། ཁྲི་སྟན་ཆེན་པོ་མི་བྱ་ཞིང་། །
དེ་བཞིན་དུས་ མ་ ཡིན་ པའི་ཟས། །དྲི་དང་ ཕྲེང་བ་དང་ནི་རྒྱན། །གར་དང་གླུ་
སོགས་སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོད་གཅོད་ལ་སོགས་མི་
བྱེད་ལྟར། །དེ་བཞིན་སྲོག་གཅོད་ལ་སོགས་སྤང་། །བླ་མེད་བྱང་ཆུབ་མྱུར་ཐོབ་
ཤོག །སྡུག་བསྔལ་མང་ འཁྲུགས་འཇིག་རྟེན་འདི། །སྲིད་ པའི་མཚོ་ལས་ སྒྲོལ་
བར་ཤོག །ཅེས་རྗེས་ཟློས་ལན་ཅིག་བྱ། དེ་ནས་ཚུལ་ཁྲིམས་རྣམ་དག་གི་གཟུངས། ཨོ་ ཨ་ མོ་ གྷ་ ཤཱི་ ལ་ སཾ་ བྷ་ ར་
སཾ་བྷ་ར། བྷ་ར་བྷ་ར། མཧཱ་ཤུད་དྷ། སརྦ་པདྨ་བི་བྷ་ཥ་ཏ། བྷ་ཛ་དྷ་ར་དྷ་ར། ས་
མན་ ཨ་ཝ་ལོ་ཀེ་ཏེ་ཧཱུཾ་ ཕཊ་ སྭཱཧཱ། ཞེས་པ་འདི་བླ་མའི་རྗེས་ཟློས་ལན་གསུམ་གྱིས་སྣ་དྲངས་ཚར་
ཉེར་གཅིག་བཟླས་ལ། ཁྲིམས་ ཀྱི་ ཚུལ་ ཁྲིམས་སྐྱོན་མེད་ཅིང་། །ཚུལ་ཁྲིམས་རྣམ་པར་
དག་དང་ལྡན། །རློམ་སེམས་མེད་པའི་ཚུལ་ཁྲིམས་ཀྱིས། །ཚུལ་ ཁྲིམས་ཕ་རོལ་
ཕྱིན་ རྫོགས་ ཤོག །ཅེས་སྨོན་ལམ་བྱའོ། དངོས་གཞི་ལ་ཐོག་མར་ཚོགས་ཞིང་མཆོད་པ་ནི། རང་ གི་ མདུན་ དུ་
རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་བདལ་བར་གྱུར། ཨོ་ཙ་ལ་
བི་ཧཱུཾ་སྭཱཧཱ། དེའི་སྟེང་དུ་འོ་མའི་རྒྱ་མཚོ་ཆེན་པོ་ཉ་ལྕིབས་ལ་སོགས་པའི་སྐྱོན་དང་
བྲལ་བ། པདྨ་དང་ཨུཏྤ་ལ་ལ་སོགས་པའི་མེ་ཏོག་གིས་བརྒྱན་པ། རིན་པོ་ཆེའི་
བྱའི་ཚོགས་མང་པོ་ལྡིང་བར་གྱུར། ཨོཾ་བི་མ་ལ་དྷ་ཧ་ཧཱུྃ། དེའི་དབུས་སུ་རི་རབ་གྲུ་
བཞི་པ། ངོས་བཞི་ནས་གསེར་དང་དངུལ་དང་ཨིནྡྲ་ནཱི་ལ་དང་སྦུར་ལོང་ལས་བྱས་
པའི་ཐིམ་སྐས་ཀྱི་ཕྲེང་བས་བརྒྱན་པ། མཐའ་ཐོག་ཐག་དཔག་བསམ་གྱི་ཤིང་
ལེགས་པར་འཁྲུངས་པ་ལ་རྣམ་པར་རྒྱལ་བའི་བ་དན་སྟོང་འཕུར་བས་བརྒྱན་པ།
- 12 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
དེའི་སྟེང་དུ་པདྨའི་སྡོང་བུ་རིན་པོ་ཆེ་དུ་མས་བརྒྱན་པའི་རིན་པོ་ཆེ་སྣ་ཚོགས་པའི་
འདབ་མ་ཅན་གསེར་གྱི་ཟེ་བ་དང་སྦྱར་ལོང་གི་ཟེའུ་འབྲུ་དང་ལྡན་པ། སྙིང་པོའི་
ཐོག་ལ་དངུལ་གྱི་རི་མོས་བསྐོར་བ་དཔག་ཚད་དུ་མའི་ཁྱོན་ཅན་རི་རབ་ཀྱི་དབུས་
བརྟོལ་ནས་བྱུང་བའི་པདྨའི་སྟེང་དུ་སྣ་ཚོགས་རྡོ་རྗེའི་ལྟེ་བར་ཧཱུཾ་ལས་གཞལ་ཡས་
ཁང་གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པའི་
དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིར་ཟླ་བའི་
གདན་རེ་རེ། ན་མཿསརྦ་ཏ་ཐཱ་ག་ཏཱ་ནཾ་སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཧི་མཾ་ག་ག་ན་ཁཾ་
སྭཱཧཱ། སྟེང་དུ་བླ་བྲེ་ཡང་སྐད་ཅིག་གིས་བྱུང་བར་གྱུར། རང་ཉིད་སྐད་ཅིག་གིས་
ཐུགས་རྗེ་ཆེན་པོར་གསལ་བའི་ཐུགས་ཀར་ཟླ་བ་ལ་གནས་པའི་ཧྲིདཀར་པོའི་
འོད་ཟེར་གྱིས་བླ་མ་དང་གཉིས་སུ་མེད་པའི་འཕགས་པ་ཐུགས་རྗེ་ཆེན་པོ་ཞལ་
བཅུ་གཅིག་པ་དེ་བཞིན་གཤེགས་པ་རིགས་ལྔ་དང་བཅས་པའི་ལྷ་ཚོགས་ལ་རིག་
སྔགས་ དང༌། གསང་སྔགས་ དང་། ཁྲོ་ བོ་ དང༌། མངག་ གཞུག་ པ་ དང་། མངག་
གཞུག་མ་ལ་སོགས་པས་ནམ་མཁའི་དབྱིངས་ཁྱབ་ཅིང་ཁོར་ཡུག་ཏུ་བསྐོར་བ་
སྤྱན་དྲངས་ གཞལ་ ཡས་ ཁང་གི་ནང་དུ་ བཞུགས་ པར་གྱུར། མཆོད་པ་བྱིན་གྱིས་བརླབ་པ་ནི།
ཧཱིབཛྲ་ཀྲོ་དྷ་ཧ་ཡ་གྲི་བ་ཧུ་ལུ་ཧུ་ལུ་ཧཱུཾ་ ཕཊ། ཅེས་པས་བགེགས་བསྐྲད། སྭ་བྷ་ཝས་སྟོང་པར་སྦྱངས།
སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ།
མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་རྣམས་
དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་མེད་པའི་བདེ་བ་
ཁྱད་ པར་ ཅན་ བསྐྱེད་ པར་ གྱུར། ཨོ་ ཨགྷཾ་ ཨཱཧཱུྃ། དེ་བཞིན་དུ་ཨརྒུ་ གྱི་གནས་སུ། པཱ་ །
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པུ། ཧཱུྃ་ པེ། ཨཱ་ ལོ་ ཀེ། གནྡྷེ། ནེ་ ཝི་ཏྱ། ཤཔྟ། རཱུ་ པ། ཤཔྟ། གནྡྷེ། ར་ སྲ། སྤར།།
རྣམས་བཅུག་ལ་ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབས། དེ་ནས་ཕྱག་འཚལ་བ་ནི། རབ་ འབྱམས་
གསུང་རབ་ཀུན་ལ་ལྟ་བའི་མིག །སྐལ་བཟང་ཐར་པར་བགྲོད་པའི་འཇུག་ངོགས་
མཆོག །བརྩེ་ བས་ བསྐྱོད་ པའི་ ཐབས་ མཁས་ མཛད་ པ་ ཡིས། །གསལ་ མཛད་
བཤེས་གཉེན་རྣམས་ལ་ཕྱག་འཚལ་ལོ། །མཁའ་མཉམ་འགྲོ་ལ་མཁྱེན་བརྩེས་
རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་རྫོགས་ཤིང་། །
སྟོང་གསུམ་མི་མཇེད་ཞིང་གི་དཔལ་གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་
འཚལ་ ལོ། །དུས་ གསུམ་ བདེ་ གཤེགས་ ཀུན་ གྱི་ ཐུགས་ རྗེ་ལ། །སྤྱན་ རས་
གཟིགས་ དབང་ ཞེས་ བྱར་ མཚན་ གསོལ་ནས། །ཡིད་ བཞིན་ ནོར་ ལྟར་ འདོད་
དགུའི་ ཆར་ འབེབས་ པའི། །བསླུ་ མེད་ སྐྱབས་ ཀྱི་ དམ་ པ་ ལ་ ཕྱག་ འཚལ། །
འཕགས་ པས་ རྗེས་བཟུང་དགེ་སློང་དཔལ་མོ་དང༌། །ཟླ་བ་གཞོན་ནུ་ཡེ་ཤེས་
བཟང་པོ་དང་། །པེ་ཉ་བ་དང་ཟླ་བ་རྒྱལ་མཚན་སོགས། །དངོས་དང་བརྒྱུད་པའི་
བླ་མ་ཐམས་ཅད་དང༌། ཁྱད་པར་བསིལ་ལྡན་ལྗོངས་ཀྱི་འགྲོ་རྣམས་ལ། །རྒྱལ་བ་
ཀུན་ལས་ལྷག་པའི་ཐུགས་རྗེ་ཅན། །འཇམ་མགོན་བླ་མ་བརྒྱུད་པར་བཅས་པ་
ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་
པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང་། །
དེ་བཞིན་གཤེགས་ལ་ཕྱག་འཚལ་ལོ། །དག་པ་འདོད་ཆགས་བྲལ་བའི་རྒྱུ། །དགེ་
བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་
ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་
ཏུ་གུས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །
- 14 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་
རྟེན་གསུམ་གྱི་མུན་སེལ་བའི། །འཇམ་པའི་དབྱངས་ལ་ཕྱག་འཚལ་ལོ། །སངས་
རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་
གཟིགས་ཞེས་མཚན་གསོལ་བའི། །རྟག་པར་བརྩེ་ལ་ཕྱག་འཚལ་ལོ། །སྟོབས་པོ་
ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་
འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་
ལ། །ཞིང་རྡུལ་ ཀུན་ གྱི་ གྲངས་ སྙེད་ ཀྱིས། །ལུས་བཏུད་པ་ཡིས་རྣམ་ཀུན་ཏུ། །
མཆོག་ཏུ་དད་པས་ཕྱག་འཚལ་ལོ། །ཇི་སྙེད་སུ་དག་ཅེས་པ་ནས། རྒྱལ་བ་ཀུན་ལ་ཕྱག་
འཚལ་ མཆོད་ པར་ བགྱི། །ཞེས་པའི་བར་དམིགས་པ་དང་བཅས་དལ་བུས་བརྗོད་ཅིང་ཕྱག་བཙལ་ནས། མཆོད་པ་
འབུལ་བ་ནི། རང་གི་སྙིང་གའི་ས་བོན་ལས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པ་བྱེད་པར་བསམས་ལ། རྒྱལ་ བ་ རྒྱ་
མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་
ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །དད་པ་རྒྱ་མཚོས་འབུལ་
ལོ་ བཞེས་ སུ་ གསོལ། །ཨོཾ་སརྦ་ཏ་ཐཱ་ག་ཏཱ། ཨཱརྱ་ལོ་ཀེ་ཤྭ་ ར་ ས་ པ་ རི་ ཝཱ་ ར་
ཨཧཱུྃ་པྲ་ཏིཙྪ་ ཧཱུཾ་ སྭཱཧཱ། །དེ་བཞིན་དུ་མཆོད་ཡོན་གྱི་གནས་སུ། ཞབས་བསིལ། མེ་ཏོག །བདུག་
སྤོས། སྣང་ གསལ། དྲི་ ཆབ། ཞལ་ ཟས། སིལ་ སྙན་ རྣམས་ དང༌། ཨགྷཾ་ གྱི་གནས་སུ།
པཱ་ ། པུཉྫ། དྡྷཾ། པེ། ཨཱ་ ལོ་ ཀེ །གནྡྷེ། ནེ་ ཝི་ བྱ། ཤཔ་རྣམས་བཅུག་ལ་པྲ་ཏཱིཙྪ ཧཱུྃ་ སྭཱཧཱ།
རྣམས་དང་། རང་བཞིན་སྟོང་པ་ཉིད་ལས་བྱུང་། །གཟུགས་ཀྱི་ལྷ་མོ་མེ་ལོང་འཛིན། །
བླ་མ་ལྷ་ཡི་སྤྱན་ལ་འབུལ། །འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་
ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་རཱུ་པ་པྲ་ཏིཙྪ་ཧཱུྃ་སྭཱཧཱ། །རང་བཞིན་སྟོང་པ་ཉིད་
ལས་བྱུང་། །སྒྲ་ཡི་ལྷ་མོ་པི་ཝང་འཛིན། །བླ་མ་ལྷ་ཡི་སྙན་ལ་འབུལ། །འགྲོ་བའི་
15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དོན་དུ་བཞེས་སུ་གསོལ། ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཤལྟ་
པྲ་ཏཱིཙྪ་ཧཱུྃ་སྭཱཧཱ། །རང་བཞིན་སྟོང་པ་ཉིད་ལས་བྱུང༌། །དྲི་ཡི་ལྷ་མོ་དུང་ཆོས་འཛིན།
བླ་མ་ལྷ་ཡི་ཤངས་ལ་འབུལ། །འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་
ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་གནྡྷེ་པྲ་ཏིཙྪ་ཧཱུྃ་སྭཱཧཱ། །རང་བཞིན་སྟོང་པ་ཉིད་
ལས་བྱུང་། །རོ་ཡི་ལྷ་མོ་ཞལ་ཟས་འཛིན། །བླ་མ་ལྷ་ཡི་ལྗགས་ལ་འབུལ། །འགྲོ་
བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་
ར་ར་སཱ་པྲ་ཏིཙྪ་ཧཱུྃ་སྭཱཧཱ། །རང་བཞིན་སྟོང་པ་ཉིད་ལས་བྱུང་། །རེག་བྱའི་ལྷ་མོ་དར་
ཟབ་འཛིན། །བླ་མ་ལྷ་ཡི་སྐུ་ལ་འབུལ། །འགྲོ་བའི་དོན་དུ་བཞེས་སུ་གསོལ། ཨོཾ་
སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་སྤརྨ་པྲ་ཏིཙྪ་ཧཱུྃ་སྭཱཧཱ། ཞེས་ཉེར་སྤྱོད་རོལ་མོ་
འདོད་ཡོན་དང་བཅས་པ་རྣམས་བྱ་རྒྱུད་ནས་གསུངས་པའི་ཕྱག་རྒྱ་དང་བཅས་དབུལ། དེ་ནས་མཎྜལ་ཕུལ་ལ་ལྟུང་བཤགས་འདོན་ཞིང་
ཕྱག་འཚལ། གཞན་ཡང་གསེར་འོད་ནས་འབྱུང་བའི་བཤགས་པ་དང༌། སྤྱོད་འཇུག་ལས་གསུངས་པའི་བཤགས་པ་དང༌། སྤྱི་བཤགས་
སོགས་འདོན་ཞིང་ཕྱག་འཚལ་གང་འགྲུབ་བྱའོ། །དེ་ནས་འདོད་ ཆགས་ ཞེ་ སྡང་ གཏི་ མུག་ དབང་ གིས་
ནི། །ཞེས་པ་ནས། ཐམས་ ཅད་ བདག་ གིས་ བྱང་ ཆུབ་ ཕྱིར་ བསྔོའོ། །ཞེས་པའི་བར་འདོན་ཞིང་ཡན་
ལག་བདུན་པ་སོ་སོའི་དམིགས་པ་བསྐྱངས་ལ་ཚོགས་གསོག་སྒྲིབ་སྦྱོང་ལ་འབད་དོ། །དེ་ནས་ཚད་མེད་བཞི་བསྒོམ་པ་ནི། བདེ་བས་
འཕོངས་ཤིང་སྡུག་བསྔལ་གྱིས་ཉམ་ཐག་པའི་སེམས་ཅན་རྣམས་ལ་དམིགས་ནས་བྱམས་པ་དང་སྙིང་རྗེ་སོགས་ཚད་མེད་བཞི་དང་བྱང་
ཆུབ་ཀྱི་སེམས་གསལ་བཏབ་ལ། སེམས་ ཅན་ཐམས་ ཅད་ བདེ་ བ་ དང་ བདེ་ བའི་ རྒྱུ་ དང་ ལྡན་
པར་གྱུར་ཅིག །སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་
བྲལ་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་
མི་འབྲལ་བར་གྱུར་ཅིག །སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་
བའི་ བཏང་ སྙོམས་ ཚད་ མེད་ པ་ ལ་ གནས་ པར་ གྱུར་ཅིག །ཅེས་དལ་བུས་བརྗོད་ཅིང་སོ་སོའི་
- 16 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ། །
དམིགས་རྣམ་རྒྱུད་འཁུལ་ངེས་བྱས་ལ། བྱམས་སྙིང་རྗེས་ཀུན་ནས་བསླངས་ཏེ་མཁའ་ཁྱབ་ཀྱི་སེམས་ཅན་འཁོར་བའི་སྡུག་བསྔལ་རྒྱུ་
བཅས་ལས་སྒྲོལ་བའི་ཕྱིར་དུ། བདག་གིས་མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་
སྙམ་དུ་བྱང་ཆུབ་ཀྱི་སེམས་རྒྱུད་དང་འདྲེས་ངེས་སྒོམ། དེ་ནས། ཚོགས་ཞིང་ རྣམས་ རང་ གནས་ སུ་ གཤེགས་
པར་གྱུར། ཅེས་བརྗོད་ཅིང་གཤེགས་གསོལ་ བྱའོ། །དེ་ནས་བདག་བསྐྱེད་བསྒོམ་པ་ནི། བྱང་ཆུབ་ཀྱི་སེམས་ཤུགས་དྲག་ཏུ་
གསལ་བཏབ་ནས་ལྷའི་རྣལ་འབྱོར་བསྒོམ་པར་བྱ་བ་ཡིན་པས། དེའི་ཚུལ་ནི་འདི་ལྟར། ཨོཾ་ཤུ་ རྒྱ་ ཏཱ་ ཛྙཱ་ ན་ བཛྲ་ སྭ་ བྷ་
ཝ་ཨཱཏྨ་ཀོཉཧཾ། དེ་ལྟར་བདག་གི་དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་
དང་བྲལ་བ་ཇི་ལྟར་ཡིན་པ་དེ་བཞིན་དུ་ལྷའི་དེ་ཁོ་ན་ཉིད་ཀྱང་དེ་བཞིན་ཡིན་པས་
དེ་གཉིས་ཆུ་དང་འོ་མ་འདྲེས་པ་བཞིན་རྣམ་པར་མི་རྟོག་པའི་སྣང་བའི་སྒོ་དེ་ཉིད་
དུ་བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས།
ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་
པྲ་ཙ་ལེ། ཀུ་སུ་མེ་ཀུ་སུ་མེ་ཝ་རེ། ཨི་ལི་མི་ལི། ཙི་ཏི་ཛྭ་ལ་ཨ་པ་ན་ཡེ་སྭཱཧཱ།
ཞེས་པའི་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པར་གྱུར། བདག་
དང་ལྷའི་དེ་ཁོ་ན་ཉིད་དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་
དཀྱིལ་འཁོར་དུ་གྱུར་པའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་
གྲག་པ་དེ་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་
བྲིས་པའི་རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས་པདྨ་འདབ་མ་བརྒྱད་པ་
གསེར་བཙོ་མ་ ལྟར་འབར་བའི་ ལྟེ་བ་ལ། ཏདྱ་ཐཱ། ཨོཾ་དྷ་ར་དྷ་ར། ཞེས་པ་ནས། སྭཧཱ་
ཞེས་པས་མཚན་པར་གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་
སྣ་ཚོགས་བྱུང་བའི་རྩེ་མོ་ལས་འཕགས་པ་སྤྱན་རས་གཟིགས་དབང་ཕྱུག་གི་ལྷའི་
གཟུགས་དཔག་ཏུ་མེད་པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བྱས། རྒྱལ་བ་ཐམས་ཅད་ལ་མཆོད་ པའི་ སྤྲིན་ཆེན་པོ་ སྤྲུལ་ པས་ ལེགས་ པར་
མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས་
དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་
དེ་རྣམས་བདེ་བས་ཚིམ་པར་བྱས་ནས་ལྷའི་སྐུ་དང་བཅས་པའི་འོད་ཟེར་སླར་
ལོག་རང་གི་སེམས་ཟླ་བའི་དཀྱིལ་འཁོར་དང་ཕྱག་མཚན་སྔགས་དང་བཅས་པ་
ལ་ཞུགས་པ་ལས། རང་ཉིད་འཕགས་པ་སྤྱན་རས་གཟིགས་དབང་ཕྱུག་སྐུ་མདོག་
དཀར་པོ་གཞོན་ནུ་ལང་ཚོ་དར་ལ་བབ་ཅིང་ཞབས་གཉིས་མཉམ་པར་བཞེངས་
པ། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་མཛེས་
ཤིང་། ཞལ་བཅུ་གཅིག་དང་ལྡན་པའི་རྩ་ཞལ་དཀར་གཡས་ལྗང་གཡོན་དམར་བ་
དེའི་ སྟེང་ མ་དབུས་ ལྗང་ གཡས་དམར་ གཡོན་དཀར་བ། དེའི་སྟེང་ མ་ དབུས་
དམར་གཡས་དཀར་གཡོན་ལྗང་བ་ཐམས་ཅད་འཛུམ་ཞིང་ཞི་བ། དེའི་སྟེང་ན་ཁྲོ་
ཞལ་མཐིང་ ཁ་མཆེ་བ་གཙིགས་ཤིང་སྤྱན་གསུམ་པ། ཁྲོ་གཉེར་དང་ལྡན་ཞིང་
རལ་པ་དམར་སེར་གྱེན་དུ་འབར་བ། དེའི་སྤྱི་བོར་ཞི་བའི་ཞལ་དམར་པོ་འཛུམ་
ཞིང་གཙུག་ཏོར་དང་བཅས་པ་ཚངས་པར་སྤྱོད་པའི་ཆ་ལུགས་འཛིན་ཅིང་མགུལ་
པ་དང་ལྡན་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་གཉིས་
པ་ན་ཤེལ་ཕྲེང་གསུམ་པ་ན་མཆོག་སྦྱིན་གྱི་ཕྱག་རྒྱ་ལས་བདུད་རྩི་འབབ་པའི་
རྒྱུན་གྱིས་ཡི་དྭགས་ཚིམ་པར་བྱེད་པ། བཞི་པ་ན་འཁོར་ལོ་བསྣམས་པ། གཡོན་
གྱི་གཉིས་པ་ན་གསེར་གྱི་པདྨ། གསུམ་པ་ན་རིལ་བ་སྤྱི་བླུགས། བཞི་པ་ན་མདའ་
གཞུ་བསྣམས་པ་ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་པདྨའི་འདབ་མ་
ལྟར་འཇམ་ཞིང་མཆོག་སྦྱིན་མཛད་པ། ཕྱག་ཐམས་ཅད་ཀྱི་མཐིལ་ན་ཞི་བའི་སྤྱན་
- 18 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
རེ་རེ་མངའ་ཞིང་། ཕྱག་རྣམས་ཡར་དབུའི་གཙུག་ཏོར་དང་མར་པུས་མོའི་ལྷ་ང་
ལས་མི་འདའ་བ་རི་དྭགས་ཀྱི་པགས་པས་ནུ་མ་གཡོན་པ་བཀབ་ཅིང་། རས་
བཟང་པོའི་ཤམ་ཐབས་ལ་ནོར་བུས་སྤྲས་པའི་གསེར་གྱི་སྐ་རགས་བཅིངས་པ།
རལ་པ་དམར་སེར་འཁྱུག་པས་མཛེས་ཤིང༌། དར་དང་རིན་པོ་ཆེའི་རྒྱན་བརྒྱད་
ཀྱིས་བརྒྱན་པ། སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཟླ་བའི་གདན་ལ་
འོད་ཀྱི་དཀྱིལ་འཁོར་འབར་བས་བསྐོར་བ། སེམས་དཔའ་གསུམ་གྱི་བདག་ཉིད་
ཅན་དུ་གྱུར་པའི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ།
མགྲིན་པར་ ཨཱལས་པདྨ་དམར་པོའི་ལྟེ་བར་ ཨཱས་མཚན་པ། ཐུགས་ ཀར་ ཧཱུཾ་
ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་མཚན་པ། ཨོ་པདྨ་ཨུད་བྷ་ཝ་ཡེ་སྭཱཧཱ། ཞེས་པདྨའི་
དམ་རྒྱ་བཅས་ལ། སྙིང་ག་དང༌། སྨིན་མཚམས་དང༌། མགྲིན་པ་དང་། དཔུང་པ་གཡས་དང་། དཔུང་པ་གཡོན་རྣམས་སུ་རིམ་གྱིས་རེག་
སྟེ་བྱིན་གྱིས་བརླབས། རང་གི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་པོ་ཏ་
ལ་ནས་འཕགས་པ་སྤྱན་རས་གཟིགས་དབང་ཕྱུག་སངས་རྒྱས་དང༌ བྱང་ཆུབ་
སེམས་ དཔའི་ཚོགས་དང་ བཅས་ པ་ སྤྱན་དྲངས། མ་ལུས་སེམས་ཅན་ ཀུན་ གྱི་
མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་
རྣམས་མ་ལུས་ཡང་དག་མཁྱེན་གྱུར་པའི། །བཅོམ་ལྡན་འཁོར་བཅས་ གནས་
འདིར་གཤེགས་སུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨེ་
ཀྱེ་ཧི་བཛྲ་ས་མ་ཡ་ཛཛཛཧཱུྃ་བཾ་ཧོ༔གཉིས་སུ་མེད་པར་གྱུར། སླར་ཡང་ཐུགས་
ཀའི་ ཧྲིལས་ འོད་ ཟེར་ འཕྲོས། དབང་ གི་ ལྷ་ རྣམས་ སྤྱན་ དྲངས། དེ་ བཞིན་
གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་
བཏབ་པས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་
ཐཱ་ག་ཏཱ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུཾ། ཞེས་དབང་བསྐུར་བས་ལུས་ཐམས་
ཅད་གང་། བདེ་བ་ཆེན་པོ་མྱོང་། དྲི་མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་
གནས་པ་ཡོངས་སུ་གྱུར་པ་ལས་བླ་མའི་ངོ་བོ་འོད་དཔག་མེད་ཀྱིས་དབུ་བརྒྱན་
པར་གྱུར། མཆོད་པ་རྣམས་ཧཱིབཛྲ་ཀྲོ་དྷ་ཧ་ཡ་གྲིབ་ཧུ་ལུ་ཧུ་ལུ་ཧཱུྃ་ཕཊ། ཅེས་པས་བསངས། སྭ་
བྷཱ་ཝས་སྦྱངས་ སྟོང་ པའི་ངང་ལས་ཧཱུཾ་ལས་ རིན་པོ་ཆེའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན་ཞབས་བསིལ། མེ་ཏོག །བདུག་སྤོས། མར་མེ། དྲི། ཞལ་ཟས། རོལ་མོ་ལ་
སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་
མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཿཧཱུྃ། དེ་བཞིན་དུ། པཱ་ཏྱཾ།
པུཝེ། དྷུ་པེ། ཨཱ་ ལོ་ ཀེ། གནྡྷེ། ནི་ ཝི་ཏྱ། ཤཔྟ་ ཨཱཧཱུྃ་ གིས་བྱིན་གྱིས་བརླབས། ཨོཾ་ སརྦ་ཏ་ ཐཱ་
ག་ཏཱ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨནྡྷཾ། ཞེས་སོགས་ཀྱིས་མཆོད། སྐྱོན་གྱིས་མ་གོས་ཞེས་
སོགས་བསྟོད། རང་གི་ཐུགས་ཀའི་ཏིང་ངེ་འཛིན་སེམས་དཔའི་མཐའ་སྐོར་དུ་གཟུངས་ཀྱིས་བསྐོར་བའི་ཡིག་འབྲུ་རྣམས་ལས་འོད་ཟེར་
འཕྲོས་དོན་གཉིས་བྱས་འཁྱེར་སོ་གསུམ་གྱི་རྣལ་འབྱོར་དང་ལྡན་པས། ན་མོ་རཏྣ་ཏྲ་ཡཱ་ཡ། ན་མཿཨཱརྱ་ཛྙཱ་ན་སཱ་
ག་ར། བེ་རོ་ཙ་ན། བྷཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨདྷ་ཏེ། སཾ་མྱཀཾ་བུདྡྷཱ་ཡ། ན་
མསརྦ་ཏ་ཐཱ་ག་ཏེ་བྷོཨརྡ་ཏེ་སཾ་མྱཀཾ་བུདྡྷེ་བྷེན་མཿཨཱརྱ་ཨ་ཝ་ལོ་ཀེ་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དྷི་
རི་དྷི་རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་
མ་ཝ་རེ། ཨི་ལི་མི་ལི་ཙི་ཏི་ཛྭ་ལ། ཨ་པ་ན་ཡེ་སྭཱཧཱ། ཞེས་གཟུངས་རྒྱས་བསྡུས་ཅི་རིགས་བརྒྱ་རྩ་
བརྒྱད་དང་མ་ཎི་ཅི་འགྲུབ་བཟླས་པས། དགེ་ བ་ འདི་ ཡི་ མྱུར་ དུ་ བདག །སྤྱན་ རས་ གཟིགས་
-20 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
དབང་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་
པར་ཤོག །ཅེས་སོགས་དགེ་བ་བསྔོ། དེ་ནས་བུམ་པ་བསྒྲུབ་པ་ནི། རྣམ་རྒྱལ་བུམ་པ་དང་ལས་བུམ་གཉིས་དང་
རྫས་ཁ་རྒྱན་མགུལ་ཆིངས་བུམ་མཚན་དུང་ཆོས་རྡོ་རྗེ་གཟུངས་ཐག་མདུན་དུ་མཆོད་པ་དང་བཅས་པ་ཕྱག་ལེན་ལྟར་
བཤམས་ལ། ཧཱིབཛྲ་ཀྲོ་དྷས་བསངས། ཤུ་ནྱ་ཏཱས་སྦྱངས། སྟོང་པའི་ངང་ལས་བཾ་བཾ་ལས་བྱུང་
བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་
ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ༀ་ཏཱསྟེ་ཏཱསྟེ་མཧཱ་ཏཱསྟེ་ཡེ་
སཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་པཾ་
ལས་པདྨ་འདབ་མ་བརྒྱད་པའི་ལྟེ་བར་ཨ་ལས་ཟླ་བའི་དཀྱིལ་འཁོར། ཏཏྱ་ཐཱ།
ཨོཾ་དྷ་ར་དྷ་ར། ཞེས་པ་ནས། སྭཱཧཱ་ཞེས་པའི་སྔགས་ཀྱི་གདངས་ཀྱི་རྣམ་པར་ནམ་མཁའ་
ལ་གྲག་པར་གྱུར། ཟླ་བའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་
གྲག་པ་དང་དེ་ཤིན་ཏུ་དག་པའི་དངུལ་ཆུ་ཞེས་པ་ནས། ལྷའི་སྐུ་དང་བཅས་པའི་འོད་
ཟེར་སླར་ལོག་ནས་ཟླ་བའི་དཀྱིལ་འཁོར་ཕྱག་མཚན་སྔགས་དང་བཅས་པ་ལ་
ཞུགས་པ་ལས་འཕགས་པ་སྤྱན་རས་གཟིགས་དབང་ཕྱུག་ཅེས་པ་ནས། སེམས་དཔའ་
གསུམ་གྱི་བདག་ཉིད་ཅན་དུ་གྱུར། ལས་བུམ་གྱི་ནང་དུ་སྣ་ཚོགས་པདྨ་དང་ཉི་
མའི་སྟེང་ཧཱུྃལས་ཁྲོ་རྒྱལ་རྟ་མགྲིན་སྐུ་མདོག་དམར་པོ་ཞལ་གཅིག་པ་མཆེ་བ་
གཙིགས་ཤིང་སྤྱན་གསུམ་པ་དབུ་སྐྲ་ཁམ་ནག་གྱེན་དུ་འབར་བའི་ཁྲོད་ན་རྟ་མགོ་
ལྗང་ནག་རྟ་སྐད་འཚེར་བ་ཕྱག་གཉིས་ཀྱི་གཡས་པདྨས་མཚན་པའི་དབྱུག་ཐོ་
འཕྱར་ཞིང་། གཡོན་ཐུགས་ཀར་སྡིགས་མཛུབ་མཛད་པ། ཐོད་པ་སྐམ་རློན་དང་
སྤྲུལ་གྱིས་བརྒྱན་ཅིང་། སྟག་གི་པགས་པའི་ཤམ་ཐབས་ཅན། གཡོན་བརྐྱང་གིས་
མེ་དཔུང་འབར་བའི་དབུས་ན་བཞུགས་པ། གཙོ་འཁོར་རྣམས་ཀྱི་སྤྱི་བོར་ཨོཾ་ལས་
21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱལས་པདྨ་དམར་
པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་
མཚན་ པ། ཨོ་ པདྨ་ ཨུད་ བྷ་ ཝ་ ཡེ་སྭཱཧཱ། ཞེས་པ་ལན་ལྔ་དང་། པདྨའི་རིགས་ཀྱི་དམ་རྒྱ་ཕྱག་ལེན་ལྟར་བྱས་ལ་
ཡེ་ཤེས་པ་སྤྱན་དྲངས་ནས་དགུག་གཞུག་དབང་བསྐུར་རྒྱས་གདབ་བདག་བསྐྱེད་ཀྱི་སྐབས་སུ་བཤད་པ་ལྟར་བྱ། དེ་ནས་མཆོད་པ་བྱིན་
གྱིས་བརླབས་ནས། སྟོང་ གསུམ་ འདི་ དང་ སྟོང་ གསུམ་ གཞན་ དག་ན། །ལྷ་རྫས་མཆོད་
ཡོན་ ཇི་ སྙེད་ ཡོད་པ་རྣམས། །བཅོམ་ལྡན་བུམ་པའི་ལྷ་ ལ་ བདག་འབུལ་ན། །
བཞེས་ཤིང་བླ་མེད་གྲུབ་མཆོག་ཐོབ་པར་ཤོག །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་
རྭ་ ས་ པ་ རི་ ཝཱ་ ར་ ཨཧཱུྃ་པྲ་ཏིཙྪ་ ཧཱུཾ་ སྭཱཧཱ། དེ་བཞིན་དུ་མཆོད་ཡོན་གྱི་གནས་སུ། ཞབས་བསིལ། མེ་
ཏོག །བདུག་ སྤོས། སྣང་ གསལ། དྲི་ ཆབ། ཞལ་ཟས། སིལ་ སྙན་རྣམས་དང་། ཨབྷཾ་གྱི་
གནས་སུ། པཱ་ ཏུཾ། པུཊྚེ། དྷ་ པེ། ཨཱ་ ལོ་ ཀེ། གནྡྷེ། ནི་ ཝི་ བྱ། ཤཔྟ། རྣམས་བཅུག་ལ། པྲ་ ཏིཙྪ་
ཧཱུྃ་སྭཱཧཱ། ཞེས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། བསྡུ་ན་ཚིགས་བཅད་བཞག་སྟེ་སྔགས་ཙམ་གྱིས་འབུལ་ལོ། །དེ་
ནས་བུམ་པའི་ལྷ་ལ་བསྟོད་པ་བྱ་བ་ནི། ཕྱག་ སྟོང་ འཁོར་ ལོས་ བསྒྱུར་ བའི་ རྒྱལ་ པོ་ སྟོང་། །སྤྱན་
སྟོང་བསྐལ་པ་བཟང་པོའི་སངས་རྒྱས་སྟོང་། །གང་ལ་གང་འདུལ་དེ་ལ་དེར་སྟོན་
པའི། །བཙུན་པ་སྤྱན་རས་གཟིགས་ལ་ཕྱག་འཚལ་ལོ། །རྒྱལ་ཀུན་མཁྱེན་བརྩེ་
གཅིག་བསྡུས་སྤྱན་རས་གཟིགས། །ཐུགས་རྗེའི་དབང་གིས་དྲག་པོའི་སྐུར་བསྟན་
པ། །མ་རུང་གདུལ་དཀའ་མཐའ་དག་འདུལ་མཛད་པའི། ཁྲོ་རྒྱལ་རྟ་མགྲིན་སྐུ་
ལ་ཕྱག་འཚལ་བསྟོད། ཅེས་བསྟོད་པ་བྱ། དུང་ཆོས་ཀྱི་ཆུ་ལ། ཨུ་ད་ཀ་དང་། ཨོ་ཨཱཧཱུཾ། ལན་བདུན་བཟླས་
ནས། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་
བཞིན་ དུ་ གྱུར་པར་བསམ། དེ་ནས། ཧཱུྃ། ཞེས་བརྗོད་ཅིང་གཟུངས་ཐག་མེ་ཏོག་དང་བཅས་པ་ལག་པ་གཡོན་པའི་ཁུ་ཚུར་
གྱིས་བཟུང་ལག་པ་གཡས་པས་ཕྲེང་བ་བཟུང་ལ། རང་གི་ཐུགས་ཀ་ནས་འོད་ཟེར་ འཕྲོས་ པ་ གཟུངས་



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
ཐག་ལ་འཁྲིལ་ཏེ་སོང་བས་བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ། བུམ་ནང་
གི་ལྷའི་ཐུགས་ཀའི་ས་བོན་ལས་འོད་ཟེར་འཕྲོས། སྣོད་བཅུད་སྦྱོང་བ་དང་སངས་
རྒྱས་བྱང་སེམས་ཐམས་ཅད་མཆོད་པས་མཉེས་པར་བྱས་ནས། དེ་རྣམས་ཀྱི་བྱིན་
རླབས་ཐམས་ཅད་སྤྱན་དྲངས་བུམ་ཆུ་ལ་ཐིམ་ཞིང་། བུམ་ནང་གི་ལྷའི་སྐུ་དང་
སྔགས་ཕྲེང་ལས་ཀྱང་ཉེས་པ་དང་སྡིག་སྒྲིབ་སེལ་བའི་བདུད་རྩི་བབས་པ་བུམ་ཆུ་
དང༌ རོ་ གཅིག་ ཏུ་ གྱུར་པར་བསམས་ལ་ཐུགས་རྗེ་ཆེན་པོའི་གཟུངས་རིང་ཐུང་གཉིས་དང་། ཡིག་དྲུག་ཅི་འགྲུབ་བཟླ། དེ་
ནས་གཟུངས་རྡོར་ལས་བུམ་གྱི་ཁར་སྤོས་ལ། ཧཱུྃ། བཛྲ་ ཀྲོ་དྷ་ ཧ་ ཡ་ཤྲཱི་བ་ཧུ་ལུ་ཧུ་ལུ་ཧཱུཾ་ ཕཊ། ཅེས་པ་རྟ་
མགྲིན་གྱི་སྙིང་པོ་བརྒྱ་རྩ་བརྒྱད་བཟླ། དེ་ནས་གཟུངས་རྡོར་རྣམ་བུམ་གྱི་ཁར་སྤོས་ལ་འབྲུ་གསུམ་མང་དུ་བཟླ། དེ་ནས་ཡིག་བརྒྱ་
བཟླས་ཤིང་གཟུངས་ཐག་བཅུ། ཏདྱ་ཐཱ། ཨོཾ་དྷ་ ར་ དྷ་ ར། དྷི་ རི་ དྷི་ རི། དྷུ་རུ་དྷུ་རུ། ཨིཊྚེ་ ཝཊེ།
ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི་ཙི་ཏི་ཛྭ་ལ།
ཨ་ པ་ ན་ ཡེ་ སྭཱཧཱ། ཞེས་དང་། ཧཱུྃ། བདུན་བཟླས་ནས་བུམ་པ་རྣམས་སུ་མཆོད་ཡོན་ཕུལ། ཧྲིབཛྲ་ ཀྲོ་དྷ་ ཧ་ ཡ་
གྲི་ བ་ ཧུ་ ལུ་ ཧུ་ ལུ་ ཧཱུཾ་ ཕཊ། ཅེས་བརྗོད་ནས་བུམ་པ་རྣམས་སུ་མེ་ཏོག་དཀར་པོ་གསུམ་གསུམ་འབུལ། དེ་ནས་ཉེར་སྤྱོད་
ཀྱིས་མཆོད། དེ་ནས། ཧཱིབཛྲ་ ཀྲོ་དྷ་ ཧ་ ཡ་ ཤྲཱི་བ་ཧུ་ལུ་ཧུ་ལུ་ ཧཱུཾ་ ཕཊ། ཅེས་བརྗོད་ཅིང་ལས་བུམ་གྱི་ཁ་རྒྱན་
གྱིས་བུམ་ཆུ་བླངས་ནས་བུམ་པ་རྣམས་ལ་གཡས་སྐོར་གྱིས་བསངས་ཏེ། ཇི་ སྲིད་ དཀྱིལ་ འཁོར་ གྱི་ བྱ་ བ་ རྣམས་
མཐར་མ་ཕྱིན་གྱི་བར་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག །
ཅེས་བརྗོད་ནས་ལས་ཀྱི་ལྷ་ལ་འཕྲིན་ལས་བཅོལ། དེ་ནས་མཆོད་བསྟོད་མདོར་བསྡུས་བྱས་ནས། བཟོད་པར་གསོལ་ཏེ། ཡེ་ཤེས་
པ་ རང་ བཞིན་ གྱི་ གནས་ སུ་ གཤེགས། དམ་ ཚིག་ པ་ ཞུ། བུམ་ པའི་ ཆུ་ དང་ རོ་
གཅིག་ ཏུ་ གྱུར་པར་བསམས་ལ་དགེ་བ་བསྔོའོ། །བུམ་སྒྲུབ་ལ་གཙོ་འཁོར་ཚང་མའི་བཟླས་པ་བྱ་བར་སྤྲོ་ན། རྣམ་བུམ་གྱི་གཙོ་
པོ་བསྐྱེད་པའི་རྗེས་སུ ཕྱོགས་བཞིའི་པད་འདབ་ལ་ཤར་དུ་ཧཱུྃ་ལས་མི་བསྐྱོད་པ་སྔོན་པོ་ས་
གནོན་མཉམ་བཞག་གི་ཕྱག་རྒྱ་ཅན། ལྷོར་ཏྲི་ལས་རིན་འབྱུང་སེར་པོ་མཆོག་སྦྱིན་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཉམ་བཞག་གི་ཕྱག་རྒྱ་ཅན། ནུབ་ཏུ་ཨོཾ་ལས་རྣམ་སྣང་དཀར་པོ་བྱང་ཆུབ་མཆོག་
གི་ཕྱག་རྒྱ་ཅན། བྱང་དུ་ཨཱལས་དོན་གྲུབ་ལྗང་ཁུ་སྐྱབས་སྦྱིན་མཉམ་བཞག་གི་
ཕྱག་རྒྱ་ཅན་རྣམས་བསྐྱེད་ཅིང་། རྣམ་རྒྱལ་བུམ་པའི་མཚན་མ་ལྔའི་གནས་སུ་སྣ་ཚོགས་
པདྨ་དང་ཟླ་བའི་གདན་རེ་རེ། གདན་དེ་རྣམས་ཀྱི་སྟེང་དུ་ཧཱུྃལ་སོགས་པའི་ས་
བོན་ལྔ་ དང་། དེ་ ལས་ གཙོ་འཁོར་ ལྔ་བུམ་པའི་ནང་དུ་བསྐྱེད་པ་ལྟར་བསྐྱེད། ལས་བུམ་ གྱི་མཚན་
མའི་གནས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར་གྱི་སྟེང་དུ་རྟ་མགྲིན་བསྐྱེད་ལ་
བཟླས་པ་བྱ་བའི་ཚེ་གཙོ་བོའི་བཟླས་པའི་རྗེས་སུ། ཨོཾ་ཨཱཨཀྟ་ཧཱུྃ་ཧཱུྃ། ཨོཾ་ ཨཱརཏྣ་ སམྦྷཱ་ ཝ་ ཧཱུྃ། ཧཱུྃ།
ཨོཾ་ཨཱབེ་རོ་ཙ་ན་ཧཱུཾ་ཧཱུཾ། ཨོཾ་ཨཱཨ་མོ་གྷ་སིདྡྷི་ཧཱུྃ་ཧཱུྃ། ཞེས་པ་རྣམས་བཟླའོ། །གཏོར་མ་འབུལ་བར་སྤྲོ་ན་
ཕྱག་ལེན་ལྟར་བཤམས་ལ་མདུན་བསྐྱེད་སྒྲུབ་ཐབས་སུ་གསལ་བ་ལྟར་འབུལ་ལོ། །དེ་ནས་མདུན་བསྐྱེད་བསྒྲུབ་པ་ནི། གོང་དུ་བཅའ་
གཞི་འཆའ་བའི་སྐབས་སུ་བཤད་པ་ལྟར། རྡུལ་ཚོན་ནམ། རས་བྲིས་ཀྱི་དཀྱིལ་འཁོར་བཤམ་པའམ། མཎྜལ་ཚོན་སྤུངས་དང་བཅས་པ་
བཤམས་པ་གང་ཡིན་ཡང་མཐའ་མཆོད་པས་ལེགས་པར་བསྐོར་ཏེ། མཆོད་པ་བྱིན་གྱིས་བརླབས་པ་ནི། ཧྲིབཛྲ་ ཀྲོ་ དྷས་
བསངས། སྭ་ བྷ་ ཝས་སྟོང་པར་སྦྱངས། སྟོང་ པའི་ ངང་ ལས་ བྷཾ་ལས་ རིན་ པོ་ ཆེའི་ སྣོད་ ཡངས་
ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་
པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་
ཟས། རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་
མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨཧཱུྃ་ཨཱ༔ཧཱུྃ།
དེ་བཞིན་དུ། པཱ་དྷཾ། པཉྩེ། དྷུ་པེ། ཨཱ་ལོ་ཀེ། གནྡྷེ། ནེ་ཝི་ཏྱ། ཤཔ། རཱུ་པ། ཤལྟ། གནྡྷེ།
ར་ སཱ། སྤན་ ཨཱཿཧཱུྃ། ཞེས་བྱིན་གྱིས་བརླབས། དེ་ནས་མདུན་བསྐྱེད་དངོས་གཞི་ལ་འཇུག་པ་ནི། ཧཱུྃབཛྲ་ ཀྲོ་ དྷས་
མདུན་བསྐྱེད་སྒྲུབ་གཞི་བསངས། སྭ་ བྷ་ ཝའི་སྔགས་ཀྱིས་སྟོང་པར་སྦྱངས། སྟོང་ པའི་ ངང་ ལས་ རང་ གི་
མདུན་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་བདལ་བར་གྱུར།
-24-



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
ཅེས་པ་ནས། སྟེང་དུ་བླ་བྲེ་ ཡང་སྐད་ཅིག་གིས་བྱུང་བར་ གྱུར་པར་བསམས་པའི་བར་སྔར་ཚོགས་ཞིང་གི་
སྐབས་སུ་ཇི་ལྟར་བཤད་པ་ལྟར་བྱ། དེ་ལྟར་རྟེན་གཞལ་ཡས་ཁང་གདན་བཅས་བསྐྱེད་ནས་བརྟེན་པ་ལྷ་བསྐྱེད་ཚུལ་ནི། ཏདྱ་ཐཱ།
ཨོ་དྷ་ ར་ཞེས་པ་ནས། སཱཧཱ། ཞེས་པའི་ སྔགས་ ཀྱི་གདངས་ ཀྱི་རྣམ་པར་ནམ་མཁའ་ལ་
གྲག་པར་གྱུར། ཟླ་བའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་
གྲག་པ་དེ་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ། ཞེས་པ་ནས། ཟླ་བའི་
དཀྱིལ་འཁོར་དང་ཕྱག་མཚན་སྔགས་དང་བཅས་པ་ལ་ཞུགས་པ་ལས། དབུས་སུ་
དྲིན་ཅན་རྩ་བའི་བླ་མ་དང་དབྱེར་མེད་པའི་འཕགས་པ་སྤྱན་རས་གཟིགས་དབང་
ཕྱུག ཅེས་པ་ནས། སེམས་ དཔའ་ གསུམ་ གྱི་བདག་ ཉིད་ཅན་དུ་གྱུར། ཕྱོགས་ བཞིའི་
པད་འདབ་ལ། ཤར་དུ་ཧཱུྃ་ལས་མི་བསྐྱོད་པ་སྔོན་པོ་ས་གནོན་མཉམ་བཞག་གི་
ཕྱག་རྒྱ་ཅན། ལྷོར་ཏཱཾ་ལས་རིན་འབྱུང་སེར་པོ་མཆོག་སྦྱིན་མཉམ་བཞག་གི་ཕྱག་
རྒྱ་ཅན། ནུབ་ཏུ་ཨོ་ལས་རྣམ་སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། བྱང་
དུ་ཨཱལས་དོན་གྲུབ་ལྗང་ཁུ་སྐྱབས་སྦྱིན་མཉམ་བཞག་གི་ཕྱག་རྒྱ་ཅན། ལྷ་ཐམས་
ཅད་ཀྱི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་
པར་ཨཱལས་པདྨ་དམར་པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་
སྔོན་པོའི་ལྟེ་བར་ཧཱུྃ་གིས་མཚན་པ། ཞེས་པ་ནས། དབུ་བརྒྱན་ པར་གྱུར་པར་བསམས་པའི་བར་
བདག་བསྐྱེད་ཇི་ལྟ་བ་བཞིན་བྱའོ། །དེ་ནས་མཆོད་པ་འབུལ་བ་ནི། ཡན་ ལག་ བརྒྱད་ ལྡན་ ལྷ་ ཡི་ གངྒཱ་
སོགས། །ཕྱོགས་དུས་ཀུན་ན་མཆོད་ཡོན་ཅི་མཆིས་པ། །ཐུགས་རྗེ་ཆེན་པོའི་ལྷ་
ཚོགས་མཉེས་ཕྱིར་དབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཨབྷཾ་པྲ་ཏཱིཙྪ་སྭཱཧཱ། ཤིན་ཏུ་རྣམ་
དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞབས་བསིལ་ཅི་མཆིས་པ། །
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་པཱདྷཾ་པྲ་
ཏཱིཙྪ་སྭཱཧཱ། འདབ་སྟོང་རབ་རྒྱས་པདྨ་དཀར་པོ་སོགས། །ཕྱོགས་དུས་ཀུན་ན་མེ་
ཏོག་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་
ས་པ་རི་ཝཱ་ར་པུབྦེ་པྲ་ཏིཙྪ་སྭཱཧཱ། མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་
ཀུན་ནས་བདུག་སྤོས་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་
ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་དྷ་པེ་པྲ་ཏཱིཙྪ་སྭཱཧཱ། མུན་པ་ཀུན་སེལ་རྩི་བཅུད་སྒྲོན་
མེ་སོགས། །ཕྱོགས་དུས་ཀུན་ན་སྣང་གསལ་ཅི་མཆིས་པ། །ཐུགས་རྗེ་ཆེན་པོའི་
ལྷ་ ཚོགས་ མཉེས་ ཕྱིར་ འབུལ། །བཞེས་ ནས་ བདག་ ལ་ དངོས་ གྲུབ་ སྩལ་ དུ་
གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་སྭཱཧཱ།
ཙན་དན་གུར་ཀུམ་དྲིས་བསྒོས་སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ་ཅི་
མཆིས་ པ། །ཐུགས་ རྗེ་ ཆེན་ པོའི་ ལྷ་ ཚོགས་ མཉེས་ ཕྱིར་ འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་
རི་ ཝཱ་ ར་གནྡྷེ་ པྲ་ ཏིཙྪ། སཱཧཱ། དཀར་ གསུམ་ མངར་ གསུམ་བདུད་ རྩིའི་ ཟས་ ལ་
སོགས། །ཕྱོགས་དུས་ཀུན་ན་ཞལ་ཟས་ཅི་མཆིས་པ། །ཐུགས་རྗེ་ཆེན་པོའི་ ལྷ་
ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ནེ་ཝི་ཏྱ་པྲ་ཏཱིཙྪ་སྭཱཧཱ། ཡན་ལག་
དྲུག་ལྡན་ལྷ་ཡི་སིལ་སྙན་སོགས། །ཕྱོགས་དུས་ཀུན་ན་རོལ་མོ་ཅི་མཆིས་པ། །
- 26 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཤབྟ་པྲ་
ཏིཙྩ སྭཱཧཱ། གཟུགས་བརྙན་ ཀུན་ གསལ་ རིན་ཆེན་བཻཌཱུར་ སོགས། །ཕྱོགས་དུས་
ཀུན་ན་གཟུགས་མཆོག་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་
ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་རཱུ་པ་པྲ་ཏཱིཙྪ་སྭཱཧཱ། དཔག་བསམ་ལས་བྱུང་བརྗོད་
བྲལ་དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན་ཅི་མཆིས་པ། །ཐུགས་རྗེ་
ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་
དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་ཤབྟ་པྲ་ཏཱིཙྪ་སྭཱཧཱ། །
ཡིད་འོང་ཙན་དན་དཀར་པོའི་དྲི་ལ་སོགས། །ཕྱོགས་དུས་ཀུན་ན་དྲི་མཆོག་ཅི་
མཆིས་ པ། །ཐུགས་ རྗེ་ ཆེན་ པོའི་ ལྷ་ ཚོགས་ མཉེས་ ཕྱིར་ འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་
རི་ཝཱ་ར་གནྡྷེ་པྲ་ཏཱིཙྪ་སྭཱཧཱ། སྟོང་གསུམ་སྙིང་པོ་ཚངས་གནས་བདུད་རྩི་སོགས། །
ཕྱོགས་དུས་ཀུན་ན་རོ་མཆོག་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་
ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་
ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་རཱ་ས་པྲ་ཏཱིཙྪ་སྭཱཧཱ། སྲབ་འཇམ་པཉྩ་ལི་ཀའི་
གོས་ལ་སོགས། །ཕྱོགས་དུས་ཀུན་ན་རེག་མཆོག་ཅི་མཆིས་པ། །ཐུགས་རྗེ་ཆེན་
པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་སྤར་པྲ་ཏིཙྪ་སྭཱཧཱ།
འཇིག་རྟེན་འདི་ཡི་ཕུན་སུམ་ཚོགས་པའི་མཆོག །རིན་ཆེན་བདུན་གྱིས་ལྷ་ཡི་
27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལམ་བཀང་སྟེ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨཱརྱ་ལོ་ཀེ་ཤྭ་རཱ་ས་པ་
རི་ ཝཱ་ ར་མཧཱ་ སལྟ་ ར ཏྭ་ པྲ་ཏིཙྪ་ཧཱུྃ སྭཱཧཱ། ཞེས་མཆོད། དེ་ནས་བསྟོད་པ་བྱ་བ་ནི། དུས་ གསུམ་ བདེ་
བར་ གཤིགས་ པ་ ཆོས་ ཀྱི་ སྐུ། །འགྲོ་ དྲུག་ སེམས་ ཅན་ རྣམས་ ལ་ སྤྱན་ རས་
གཟིགས། །ནམ་ མཁའ་ལྟ་བུར་ ཁྱབ་ པའི་ བཅུ་ གཅིག་ ཞལ། །གཟི་བརྗིད་འོད་
དཔག་མེད་ལ་ཕྱག་འཚལ་བསྟོད། །ཆོས་སྐུ་ནམ་མཁའ་བཞིན་དུ་དབྱེར་མེད་
ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་
མཆོག་ ལ་ མངའ་ བརྙེས་ པའི། །རིགས་ལྔ་བདེ་བར་ གཤེགས་ ལ་ ཕྱག་ འཚལ་
བསྟོད། །ཅེས་བསྟོད། སྨྱུང་གནས་ཀྱི་སྐབས་པོ་བསྟོད་ཉི་ཤུ་རྩ་གཅིག་རེ་འདོན་པ་ཕྱག་ལེན་ཡིན་པས། རང་གི་སྤྱི་བོར་པད་ཟླའི་
སྟེང་དུ་དགེ་སློང་མ་དཔལ་མོ་རབ་བྱུང་གི་རྟགས་ཅན་ཕྱག་ཐལ་མོ་སྦྱར་བའི་ངོ་ཆེན་བསྟོད་པའི་གྲོགས་མཛད་པར་བསམས་ཏེ། ཨོཾ་
འཇིག་རྟེན་མགོན་པོ་ལ་ཕྱག་འཚལ་ལོ། །འཇིག་རྟེན་བླ་མ་སྲིད་པ་གསུམ་གྱིས་
བསྟོད་པ་པོ། །ལྷ་ཡི་གཙོ་བོ་བདུད་དང་ཚངས་པས་བསྟོད་པ་པོ། །ཐུབ་པའི་རྒྱལ་
མཆོག་བསྟོད་ནས་གྲུབ་ པར་ མཛད་ པ་ པོ། །འཇིག་རྟེན་ གསུམ་ གྱི་མགོན་པོ་
མཆོག་ལ་ཕྱག་འཚལ་ལོ། །བདེ་གཤེགས་དཔག་མེད་སྐུ་སྟེ་སྐུ་བཟང་འཛིན་པ་
པོ། །བདེ་ གཤེགས་ སྣང་ མཐའ་ ཡས་ ཀྱི་དབུ་རྒྱན་གསོལ་བ་པོ། །ཕྱག་གཡས་
མཆོག་སྦྱིན་ཡི་དྭགས་བཀྲེས་སྐོམ་སེལ་བ་པོ། །ཕྱག་གཡོན་གསེར་གྱི་པདྨས་རྣམ་
པར་བརྒྱན་པ་པོ། །དྲི་ཞིམ་རལ་པའི་ཕྲེང་བ་དམར་སེར་འཁྱུག་པ་པོ། །ཞལ་རས་
རྒྱས་པ་ཟླ་བ་ལྟ་བུར་མཛེས་པ་པོ། །སྤྱན་གྱི་པདྨ་མཆོག་ཏུ་བཟང་ཞིང་ཡངས་པ་
པོ། ཁ་བ་དུང་ལྟར་རྣམ་དཀར་དྲི་ངད་ལྡན་པ་པོ། །དྲི་མེད་འོད་ཆགས་མུ་ཏིག་
ཚོམ་བུ་འཛིན་པ་པོ། །མཛེས་པའི་འོད་ཟེར་སྐྱ་རེངས་དམར་པོས་བརྒྱན་པ་པོ། །
- 28 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
པདྨའི་མཚོ་ལྟར་ཕྱག་ནི་དངར་བར་བྱས་པ་པོ། །སྟོན་ཀའི་སྤྲིན་གྱི་མདོག་དང་
ལྡན་ཞིང་གཞོན་པ་པོ། །རིན་ཆེན་མང་པོས་དཔུང་པ་གཉིས་ནི་བརྒྱན་པ་པོ། །ལོ་
མའི་མཆོག་ལྟར་ཕྱག་མཐིལ་འཇམ་ཞིང་གཞོན་པ་པོ། །རི་དྭགས་པགས་པས་ནུ་
མ་གཡོན་པ་བཀབ་པ་པོ། །སྙན་ཆ་གདུ་བུས་སྒེག་ཅིང་རྒྱན་རྣམས་འཆང་བ་པོ། །
དྲི་མ་མེད་པ་པདྨའི་མཆོག་ལ་གནས་པ་པོ། །ལྟེ་བའི་ངོས་ནི་པདྨའི་འདབ་ལྟར་
འཇམ་ པ་ པོ། །གསེར་ གྱི་ སྐ་རགས་མཆོག་ལ་ནོར་བུས་སྤྲས་ པ་པོ། །སྟ་ཟུར་
དཀྲིས་པའི་རས་བཟང་ཤམ་ཐབས་འཛིན་པ་པོ། །ཐུབ་པའི་མཁྱེན་མཆོག་མཚོ་
ཆེན་ཕ་རོལ་ཕྱིན་པ་པོ། །མཆོག་བརྙེས་བསོད་ནམས་མང་པོ་ཉེ་བར་བསགས་པ་
པོ། །རྟག་ཏུ་བདེ་བའི་འབྱུང་གནས་རྒ་ནད་སེལ་བ་པོ། །གསུམ་ཐར་མཛད་ཅིང་
མཁའ་སྤྱོད་སྤྱོད་པ་སྟོན་པ་པོ། །ལུས་ཅན་མཆོག་སྟེ་བདུད་དཔུང་འཁྲུགས་ལས་
རྒྱལ་བ་པོ། །གསེར་གྱི་རྐང་གདུབ་སྒྲ་ཡིས་ཞབས་ཡིད་འོང་བ་པོ། །ཚངས་པའི་
གནས་པ་བཞི་ཡིས་དབེན་པར་མཛད་པ་པོ། །ངང་པའི་འགྲོས་འདྲ་གླང་ཆེན་
དྲེགས་ ལྟར་ གཤེགས་ པ་ པོ། །ཡོངས་རྫོགས་ ཉེ་བར་བསགས་ཤིང་ བསྟན་ པ་
གཉེར་བ་པོ། །འོ་མའི་མཚོ་དང་ཆུ་ཡི་མཚོ་ལས་སྒྲོལ་བ་པོ། །གང་ཞིག་རྟག་ཏུ་ཐོ་
རངས་ལངས་ནས་གུས་པ་ཡིས། །སྤྱན་རས་གཟིགས་ཀྱི་དབང་པོ་ཡིད་ལ་སེམས་
བྱེད་ཅིང་། །བསྟོད་པའི་མཆོག་འདིས་དག་ཅིང་གསལ་བར་བསྟོད་བྱེད་ན། །དེ་
ནི་སྐྱེས་པའམ་ནི་བུད་མེད་ཡིན་ཡང་རུང༌། །སྐྱེ་བ་འདི་འམ་མ་འོངས་སྐྱེ་བ་ཐམས་
ཅད་དུ། །འཇིག་རྟེན་འཇིག་རྟེན་ལས་འདས་དགོས་པ་ཀུན་འགྲུབ་འགྱུར། །ཞེས་པ་
ཉེར་གཅིག་གིས་བསྟོད་ཅིང་ཕྱག་འཚལ། དེ་ནས་སྨོན་ལམ་གདབ་པ་ནི། འཕགས་ པ་ སྤྱན་ རས་ གཟིགས་
དབང་ཐུགས་རྗེའི་གཏེར། །འཁོར་དང་བཅས་པ་བདག་ལ་དགོངས་སུ་གསོལ། །
I
-29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བདག་དང་ཕ་མ་རིགས་དྲུག་སེམས་ཅན་རྣམས། །མྱུར་དུ་འཁོར་བའི་མཚོ་ལས་
བསྒྲལ་དུ་གསོལ། །ཟབ་ཅིང་རྒྱ་ཆེ་བླ་མེད་བྱང་ཆུབ་སེམས། །མྱུར་དུ་རྒྱུད་ལ་སྐྱེ་
བར་ མཛད་ དུ་ གསོལ། །ཐོག་ མེད་ ནས་ བསགས་ ལས་ དང༌ ཉོན་ མོངས་
རྣམས། །ཐུགས་རྗེའི་ཆབ་ཀྱིས་མྱུར་དུ་དག་མཛད་ནས། །ཐུགས་རྗེའི་ཕྱག་བརྐྱང་
བདག་དང་འགྲོ་བ་རྣམས། །བདེ་བ་ཅན་གྱི་ཞིང་དུ་དྲང་དུ་གསོལ། །འོད་དཔག་
མེད་དང་ སྤྱན་རས་གཟིགས་དབང་གིས། །ཚེ་རབས་ཀུན་ཏུ་དགེ་བའི་བཤེས་
མཛད་ནས། །མ་ནོར་ལམ་བཟང་ལེགས་པར་བསྟན་ནས་ཀྱང་། །མྱུར་དུ་སངས་
རྒྱས་ས་ལ་བཞག་ཏུ་གསོལ། །བདག་གི་དགེ་བའི་ལས་རྣམས་འདི་དག་གིས། །
འཇིག་རྟེན་འདིར་ནི་མྱུར་དུ་སངས་རྒྱས་ཤོག །འགྲོ་ལ་ཕན་ཕྱིར་ཆོས་ཀྱང་སྟོན་
བགྱིད་ཅིང་། །སེམས་ཅན་སྡུག་བསྔལ་མང་པོས་གཟིར་ལས་སྒྲོལ། །ཞེས་གདུང་ཤུགས་
དྲག་པོས་གསོལ་བ་གདབ་བོ། དེ་ནས་གཏོར་མ་འབུལ་བ་ནི། ལས་བུམ་གྱི་ཁ་རྒྱན་གྱིས་བུམ་ཆུ་བླངས་ལ། ཧྲི བཛྲ་ ཀྲོ་ དྷ་ ཧ་
ཡ་ཤྲཱི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་བརྗོད་ཅིང་ཡི་དམ་གྱི་གཏོར་མ་བསངས། སྭ་བྷ་ཝས་སྟོང་པར་སྦྱངས། སྟོང་
པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་
ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས། ཨོཾ་ཨཱཿཧཱུྃ། ལན་གསུམ་
བརྗོད་ནས་བྱིན་གྱིས་བརླབས། ཨོཾ་ཨཱརྱ་ལོ་ཀེ་ཤྭ་རཱ་ས་པ་རི་ཝཱ་ར་བ་ལི་པྲ་ཏིཙྪ་ཡེ་སྭཱཧཱ། ཞེས་པ་
ལན་གསུམ་མམ་བདུན་གྱིས་ཐུགས་རྗེ་ཆེན་པོའི་ལྷ་ཚོགས་ལ་འབུལ། ཨོཾ་ ཨཱརྱ་ལོ་ཀེ་ཤྭ་ རྭ་ ས་ པ་ རི་ ཝཱ་ ར་ ཨརྒྱུ།
ཞེས་སོགས་ཉེར་སྤྱོད་ཕུལ། འདོད་ ཡོན་ ལྔ་ ལྡན་ ཟག་མེད་ ཀྱི། །བདུད་ རྩི་ རྒྱ་ མཚོའི་ མཆོད་
གཏོར་ འདི། །རྗེ་ བཙུན་ སྤྱན་ རས་ གཟིགས་ དབང་ གི །ལྷ་ ཚོགས་ འཁོར་ དང་
བཅས་ ལ་ འབུལ། །བཞེས་ནས་མཆོག་དང་ཐུན་མོང་ གི །དངོས་གྲུབ་མ་ ལུས་
སྩལ་ དུ་ གསོལ། ཞེས་འདོད་དོན་སྨོན་ལམ་དུ་བརྗོད། གཏོར་མ་གཉིས་པ་ཡང་གོང་ལྟར་བསངས་སྦྱངས་བྱིན་གྱིས་བརླབས།
- 30 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཎཾཨཱརྱ་ནུཏྤན་ན་ཏྭད་ཨོཾ་ཨཱ་ཧཱུྃ་ཕཊ་སྭཱཧཱ། ཞེས་པ་ལན་གསུམ་
གྱིས་མཁའ་འགྲོ་ཆོས་སྐྱོང་རྣམས་ལ་འབུལ། ཨོ་ བཛྲ་ ཨཧཱུྃ། ནས། ཤཔྟའི་བར་གྱིས་མཆོད། འདོད་ ཡོན་ ལྔ་
ལྡན་ཟག་མེད་ཀྱི། །བདུད་རྩི་རྒྱ་མཚོའི་མཆོད་གཏོར་འདི། །ཆོས་སྐྱོང་སྲུང་མའི་
ཚོགས་ལ་འབུལ། །བཞེས་ནས་ཞི་རྒྱས་དབང་དྲག་གི །འཕྲིན་ལས་མ་ལུས་སྒྲུབ་
ཏུ་གསོལ། །ཞེས་འཕྲིན་ ལས་ བཅོལ། གཏོར་ མ་ གསུམ་ པ་ ཡང་ སྔར་ ལྟར་ བསངས་ སྦྱངས། བྱིན་ གྱིས་ བརླབས། ན་
མསརྦ་ཏ་ཐཱ་ག་ཏཱ་ཨ་ཝ་ལོ་ཀེ་ཏེ་ཨོཾ་སམྦྷ་ར་སམྦྷ་ར་ཧཱུྃ། ཞེས་པ་ལན་གསུམ་གྱིས་གནས་བདག་
གཞི་བདག་ཐམས་ཅད་ལ་འབུལ། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་
བཞིན་ གཤེགས་ པ་ གཟུགས་ མཛེས་ དམ་ པ་ ལ་ ཕྱག་ འཚལ་ ལོ། །དེ་ བཞིན་
གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་
པ་ཐམས་ཅད་དང་བྲལ་བ་ལ་ཕྱག་འཚལ་ལོ། །འདོད་ཡོན་ལྔ་ལྡན་ཟག་མེད་
ཀྱི། །བདུད་རྩི་རྒྱ་མཚོའི་གཏོར་མ་འདི། །ཡུལ་ལྷ་གཞི་བདག་རྣམས་ལ་འབུལ། །
བཞེས་ནས་རུ་ང་མ་མཛད་པར། །སྡོང་གྲོགས་གནས་པོ་བཟང་པོ་མཛོད། །ཅེས་
བརྗོད། བདག་ གིས་ བསམ་ པའི་ སྟོབས་ དང༌ ནི། །དེ་ བཞིན་ གཤེགས་ པའི་ བྱིན་
སྟོབས་ དང་། །ཆོས་ ཀྱི་དབྱིངས་ ཀྱི་ སྟོབས་རྣམས་ ཀྱིས། །དོན་རྣམས་གང་ དག་ .
བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པ་འབྱུང་གྱུར་
ཅིག །ཅེས་བདེན་སྟོབས་བརྗོད་དོ། །དེ་ནས་ཁྲུས་གསོལ་བྱ་བ་ནི། མེ་ལོང་ལ་གཟུགས་བརྙན་ཤར་བ་ལ་རྣམ་རྒྱལ་བུམ་པའི་ཆུས་
ཁྲུས་གསོལ་ཞིང་། སྒོམ་དོན་ལ་རང་གི་ཐུགས་ཀ་ནས་སྤྲོས་པའི་ལྷ་མོ་བུམ་པ་དཀར་པོ་བདུད་རྩིའི་ཆུས་གང་བ་ཐོགས་པ་རྣམས་ཀྱིས་
དཀྱིལ་འཁོར་བའི་ལྷ་ཚོགས། བླ་མ་ཡི་དམ། སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མ་དང་བཅས་པ་རྣམས་ལ་
ཁྲུས་གསོལ་བས་རང་གི་སྤྱོད་པ་ངན་པས་དེ་དག་ལ་གྲིབ་ཀྱིས་ཕོག་པ་དང་། མཆོད་རྫས་ལ་མི་གཙང་བས་འབགས་པ་ལ་སོགས་པའི་
ཉེས་པ་ཐམས་ཅད་དག་པར་བསམས་ལ། ཁྲུས་ ཀྱི་ ཁང་ པ་ ཤིན་ཏུ་དྲི་ཞིམ་པ། །ཤེལ་ གྱི་ ས་ གཞི་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡོད་འོང་ལྡན། །མུ་
ཏིག་འོད་ཆགས་ བླ་བྲེ་བྲེས་ པ་ དེར། །ཇི་ ལྟར་བལྟམས་ པ་ ཙམ་ གྱིས་ནི། །ལྷ་
རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་
གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏཱ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཨཱཧཱུཾ། འགྲོ་
བའི་སྒྲོན་མེ་སྤྱན་རས་གཟིགས་མགོན་ལ། །དྲི་ཞིམ་བདུད་རྩིའི་ཁྲུས་ཆབ་འདི་
གསོལ་བས། །འགྲོ་བའི་སྒྲིབ་གཉིས་དྲི་མ་ཀུན་བསལ་ནས། །དྲི་བྲལ་སྐུ་གསུམ་
བརྙེས་པའི་བཀྲིས་ཤོག །ཨོཾ་སརྦ་ཏ་ཐཱ་ག་ཏཱ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཨཱ༔ཧཱུྃ།
ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་
སོ་སོར་གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་
བདེ་བར་གཤེགས་ལ་སྐུ་ཁྲུས་གསོལ། །དེ་བཞིན་གཤེགས་དང་དེ་ཡི་སྲས་རྣམས་
ལ། །ཞེས་སོགས། ཁྲུས་གསོལ་རྒྱས་བསྡུས་གང་མོས་བྱ། དེ་ནས། དེ་ དག་ སྐུ་ ལ་ མཚུངས་ པ་ མེད་ པའི་
གོས། །གཙང་ལ་དྲི་རབ་བགོས་པས་སྐུ་ཕྱིའོ། །ཨོཾ་ཧཱུྃ་ཧཱུྃ་ཧཱུྃཨཱ་ཀཱ་ཡ་བི་ཤྭ་དྷ་ན་ཡེ་
སྭཱཧཱ། སྲབ་འཇམ་ཡང་བ་ལྷ་ཡི་གོས། །མི་ཕྱེད་རྡོ་ རྗེའི་སྐུ་བརྙེས་ལ། །མི་ཕྱེད་
·དད་ པས་བདག་འབུལ་ན། །བདག་ ཀྱང་ རྡོ་ རྗེའི་སྐུ་ཐོབ་ཐོག །རྒྱལ་བ་མཚན་
དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་འཚལ་
ཡང་། །རིན་ཆེན་རྒྱན་མཆོག་ཕུལ་བས་འགྲོ་བ་ཀུན། །མཚན་དཔེས་བརྒྱན་པའི་
སྐུ་ལུས་ཐོབ་པར་ཤོག །བརྩེ་བའི་ཁོར་ཡུག་སྙན་པའི་བ་དན་ཅན། །ཏིང་འཛིན་
བླ་བྲེ་སྤོབས་པའི་འོད་གསལ་བ། །མཆོག་ རྐྱེན་འོས་པའི་ཉེར་མཁོ་འདི་དག་
འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག །རིན་ཆེན་མཛེས་པའི་བཀྲ་
ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་
- 32 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
མོངས་དྲི་མ་ཀུན་བྱང་ནས། །བྱང་ཆུབ་སེམས་ཀྱི་རླན་གྱིས་བརླན་པར་ཤོག །ས་
གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་གཞི་ཉི་ཟླས་བརྒྱན་པ་
འདི། །སངས་རྒྱས་ཞིང་དུ་དམིགས་ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་
ལ་ སྤྱོད་ པར་ ཤོག །ཅེས་ཁྲུས་གསོལ་བྱ། དེ་ནས། དགེ་ བ་ འདི་ ཡིས་ མྱུར་ དུ་ བདག །ཅེས་སོགས་
དང༌། བདག་གིས་དགེ་བའི་ལས་རྣམས་འདི་དག་གིས། །ཞེས་སོགས། སྐྱེ་ཞིང་སྐྱེ་བ་དག་
ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང༌། །སྙིང་རྗེ་ཆེ་ཞིང་
བླ་མ་ལ་གུས་པས། །དཔལ་ལྡན་བླ་མའི་དམ་ཚིག་ལ་གནས་ཤོག །བྱང་ཆུབ་
སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་གྱུར་ཅིག །སྐྱེས་པ་ཉམས་པ་
མེད་པར་ཡང་། །གོང་ནས་གོང་དུ་འཕེལ་བར་ཤོག །སྐྱེ་བ་ཀུན་ཏུ་ཡང་དག་བླ་མ་
དང་། །ཞེས་ སོགས་ བསྔོ་ བ་ དང༌ སྨོན་ ལམ་ རྣམ་ པར་ དག་ པས་ རྒྱས་ གདབ་ ཅིང་། ཡི་ གེ་ བརྒྱ་ པ་ ལན་ གསུམ་བཟླས་ནས།
འཕགས་པ་ཐུགས་རྗེ་ཆེན་པོ་དང་ལྡན་པ་བདག་ལ་དགོངས་སུ་གསོལ། བདག་
ཅག་ལས་དང་པོ་པར་གྱུར་པས་བྱིང་བ་དང་རྒོད་པའི་དབང་གིས་ཏིང་ངེ་འཛིན་མི་
གསལ་བ་དང་། སྔགས་མ་དག་པ་དང་། ཆོ་ག་ལྷག་ཆད་དུ་གྱུར་པ་དང༌། གཙང་
སྦྲ་ཆུང་བ་ལ་སོགས་པ་ཐམས་ཅད་འཕགས་པ་ཐུགས་རྗེ་ཆེན་པོ་དང་ལྡན་པ་ཁྱེད་
རྣམས་ལ་བཟོད་པར་གསོལ་གྱིས། བདག་ཅག་ལ་སྒྲིབ་པར་མི་འགྱུར་བར་མཛད་
དུ་གསོལ། ཞེས་ལན་གསུམ་བརྗོད་ནས་བཟོད་པར་གསོལ། ཨོཾ་མ་ཎི་པདྨེ་ཧཱུྃ། ཞེས་བརྗོད་པས་འཕགས་པ་
ཐུགས་རྗེ་ཆེན་པོ་མདུན་གྱི་ནམ་མཁར་བྱོན་ནས་སྐུའི་ཆ་ཐམས་ཅད་ལས་བདུད་
རྩི་དཀར་པོའི་རྒྱུན་བབས་ཏེ། རང་གི་ལུས་ཀྱི་ཕྱི་ནང་བར་གསུམ་ཐམས་ཅད་
བཀྲུས་པས་སྒོ་གསུམ་གྱི་ནད་གདོན་སྡིག་སྒྲིབ་བག་ཆགས་དང་བཅས་པ་ཐམས་
ཅད་ ལྷག་ མ་ མེད་ པར་ དག་ པར་ གྱུར་པའི་མོས་པ་བྱས་ལ་བུམ་ཆུ་ནས་ཅུང་ཟད་འཐུང་ཞིང་ཁྲུས་བྱ། སྨྱུང་གནས་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དངོས་གཞིའི་ཉིན་ཁྲུས་ཆུ་མི་འཐུང་ཡང་གོང་གི་དམིགས་པ་དེ་བཞིན་བསྐྱངས་ལ་ཁྲུས་བྱ། དེ་ནས་བཟང་པོ་སྤྱོད་པ་སོགས་སྨོན་ལམ་
གང་འགྲུབ་བཏོན་ཏེ་རང་གཞན་ལ་གནས་སྐབས་དང་མཐར་ཐུག་ཏུ་ཕན་བདེ་འབྱུང་བའི་བསྔོ་བ་སྨོན་ལམ་རྒྱས་པར་བྱ་ཞིང་། ཁྱད་པར་
ལམ་ཐུན་མོང་བས་རྒྱུད་སྦྱངས་ནས་ཐུགས་རྗེ་ཆེན་པོའི་དཀྱིལ་འཁོར་དུ་ཞུགས་ཏེ་དམ་ཚིག་དང་སྡོམ་པ་དག་པ་གཞིར་བཟུང་ནས་
མཚན་བཅས་དང་མཚན་མེད་ཀྱི་རྣལ་འབྱོར་མཐར་ཕྱིན་པའི་སྨོན་ལམ་འདི་ལྟར་བྱ་སྟེ། རྒྱལ་ ཀུན་ ཐུགས་ རྗེའི་ སྤྱི་
གཟུགས་སྤྱན་རས་གཟིགས། །ཐབས་མཁས་སྤྲུལ་པས་ལྷ་ཡི་ལམ་འགེངས་པ། །
མཆོག་གསུམ་ཀུན་འདུས་དཀྱིལ་འཁོར་ལྷ་ཚོགས་ཀྱིས། །བདག་གི་སྨོན་པའི་
དཔང་པོ་མཛད་དུ་གསོལ། །དུས་གསུམ་དང་འབྲེལ་དགེ་བ་ཅི་ཡོད་དང༌། ཁྱད་
པར་ཐུགས་རྗེ་ཆེན་པོའི་ལྷ་ཚོགས་ལ། །རྩེ་གཅིག་མོས་པས་མཆོད་བསྟོད་སྒོམ་
བཟླས་ལ། །འབད་པའི་དགེ་བ་ཇི་སྙེད་མཆིས་པ་དེས། །དེང་ནས་སྐྱེ་ཞིང་སྐྱེ་བ་
ཐམས་ཅད་དུ། །ཐེག་མཆོག་ལམ་གྱི་རྩ་བ་དགེ་བའི་བཤེས། །མཚན་ཉིད་ལྡན་
པས་རྗེས་སུ་འཛིན་པ་དང་། །བཀའ་བཞིན་སྒྲུབ་པས་མཉེས་པ་ལྷུར་བྱེད་ཤོག །
ལམ་བཟང་སྒྲུབ་ལ་བར་དུ་གཅོད་པའི་རྒྱུ། །ལོག་པའི་བཤེས་དང་ སྡིག་ པའི་
གྲོགས་རྣམས་ཀྱི། །དབང་དུ་སྐད་ཅིག་ཙམ་ཡང་མི་འགྲོ་ཞིང་། །ཆོས་བཞིན་སྒྲུབ་
པའི་མཐུན་རྐྱེན་ཀུན་ཚང་ཤོག །བཤེས་གཉེན་དམ་པའི་ཞལ་གྱི་པདྨོ་ལས། །
ལེགས་འོང་ཟབ་དང་རྒྱ་ཆེའི་ཚུལ་རྣམས་ལ། །གཞན་དྲིང་མི་འཇོག་ངེས་པ་རྙེད་
པ་དང༌། །དེ་དོན་རྩེ་གཅིག་སྒྲུབ་ལ་བརྩོན་པར་ཤོག །དལ་འབྱོར་རྙེད་དཀའ་
མྱུར་ དུ་ འཇིག་ པ་ དང་། །ཕྱི་ མར་ ངན་ འགྲོའི་ གཡང་ ས་ འཇིགས་ རུང་ ཚུལ། །
བསམས་ནས་སྐྱབས་འགྲོ་ལས་འབྲས་ སྤང་བླངས་ལ། །འབད་པས་ཡང་དག་
ལམ་གྱི་གཞི་ཟིན་ཤོག །ཡུལ་ལ་སྲེད་པའི་ཆུ་བོས་དབང་མེད་ཁྱེར། །ལས་ཀྱི་
རླུང་གིས་མཐོ་དམའ་ཀུན་ཏུ་འཁྱམས། །སྐྱེ་རྒ་ན་འཆིའི་ཆུ་སྲིན་བརྒྱས་གཙེས་
- 34 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
པ། །འཇིགས་རུང་སྲིད་པའི་མཚོ་ལས་ཐར་བར་ཤོག །བདེ་བ་འདོད་པས་ངལ་
བ་ཅི་བྱས་ཀུན། །སླར་ཡང་མི་བཟད་སྡུག་བསྔལ་འབྱུང་བའི་རྒྱུ། །འཁོར་བའི་
མཚམས་སྦྱོར་ལས་ཉོན་འཁྲི་ཤིང་གི །རྩ་བ་མྱུར་དུ་ཐོན་པར་བྱིན་གྱིས་རློབས། །
ཐོག་མེད་དུས་ཀྱི་དྲིན་ཅན་ཕ་མ་རྣམས། །རབ་འབར་སྡུག་བསྔལ་གསུམ་གྱི་མེ་
འོབས་ལས། །སྒྲོལ་ ལ་ སྐད་ ཅིག་ ཙམ་ ཡང་ མི་ཞུམ་ པའི། །ལྷག་ བསམ་ སྙིང་
སྟོབས་སྐྱེ་བར་བྱིན་གྱིས་རློབས། །འཕགས་མཆོག་ཐུགས་རྗེ་ཆེན་པོས་སྔོན་གྱི་
ཚེ། །བདེ་གཤེགས་རིན་ཆེན་སྙིང་པོའི་སྤྱན་སྔ་རུ། །དམ་བཅས་སྨོན་ལམ་ཇི་ལྟར་
མཛད་པ་བཞིན། །བདག་གི་སྨོན་པའང་དེ་བཞིན་འགྲུབ་གྱུར་ཅིག །རྒྱལ་སྲས་
སྤྱོད་ ལ་ སློབ་པའི་སྐབས་ ཀུན་ཏུ། །སྐྱིད་ ལུག་ཞུམ་པ་ནམ་ ཡང་མི་སྐྱེ་ཞིང་། །
ཐབས་ཤེས་ཟུང་འབྲེལ་ལམ་བཟང་སྒྲུབ་པ་ལ། །རྨི་ལམ་དུ་ཡང་གཡེལ་བར་མ་
གྱུར་ ཅིག །རིན་ཆེན་ སེམས་མཆོག་ཆེས་ཆེར་སྟོབས་རྒྱས་ཏེ། །ཐབས་མཁས་
ཐེག་པའི་སྣོད་དུ་གྱུར་པ་ན། །རྡོ་རྗེ་སློབ་དཔོན་མཆོག་གི་བཀའ་དྲིན་ལས། །རྣམ་
དག་དབང་གིས་བདག་རྒྱུད་སྨིན་པར་ཤོག །དེ་ཚེ་ལྷ་དང་བླ་མའི་སྤྱན་སྔ་རུ། །ཇི་
ལྟར་ཁས་བླངས་དམ་ཚིག་སྡོམ་པ་རྣམས། །སྲོག་གི་ཕྱིར་ཡང་གཏོང་བར་མི་བྱེད་
པར། །དངོས་གྲུབ་རྩ་བ་ཚུགས་པར་བྱིན་གྱིས་རློབས། །ཐབས་མཁས་ཐུགས་རྗེ་
ལྡན་པའི་དེད་དཔོན་གྱི། །མཐུ་ལས་རྒྱུད་སྡེ་རྒྱ་མཚོའི་འཇིང་བརྒལ་ཏེ། །རྒྱུད་
དོན་སྙིང་པོ་དེ་ཉིད་རིན་ཆེན་བཅུ། །རྙེད་ནས་བསྒྲུབ་པའི་རྒྱལ་མཚན་རྩེར་མཆོད་
ཤོག །ཡིད་འོང་དབེན་ པའི་ནགས་ཚལ་ ཉམས་དགའ་བར། །འདོད་ཆུང་ཆོག་
ཤེས་མང་ཐོས་ཞི་དུལ་ཅན། །རྒྱལ་བས་བསྔགས་པའི་གྲོགས་དང་ལྷན་ཅིག་ཏུ། །
རྩེ་གཅིག་བསྒྲུབ་པ་སྙིང་པོར་བྱེད་པར་ཤོག །བླ་མ་ཐུགས་རྗེ་ཆེན་པོའི་ལྷ་ཡི་
35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཚོགས། །འཆི་མེད་ལམ་ཀུན་ཡོངས་སུ་གང་བ་ལ། །དངོས་བཤམས་ཡིད་སྤྲུལ་
མཆོད་སྤྲིན་རྒྱ་མཚོ་ཡིས། །མཆོད་པས་རླབས་ཆེན་བསོད་ནམས་ཚོགས་རྫོགས་
ཤོག །ཕྱི་ནང་ཆོས་རྣམས་ བྲག་ཆ་ཇི་བཞིན་དུ། །རང་ རང་རྐྱེན་ལ་བརྟེན་ནས་
བཏགས་ཙམ་ལས། །ངོ་བོས་གྲུབ་པ་རྡུལ་ཙམ་མ་མཆིས་པའི། །དོན་དམ་སྟོང་
པའི་གནས་ ལུགས་རྟོགས་པར་ཤོག །རང་བཞིན་རྣམ་དག་ངང་དུ་བདག་དང་
ལྷ། །ངོ་བོ་དབྱེར་མེད་བརྗོད་བྲལ་ཚུལ་རིག་ནས། །དོན་དམ་སྟོང་པའི་ལྷ་མཆོག་
རྩེ་གཅིག་ཏུ། །བསྒོམས་པས་རྒྱལ་བའི་ཆོས་སྐུ་མྱུར་འགྲུབ་ཤོག །རྣམ་པར་མི་
རྟོག་ངང་ ལས་ གསལ་རིག་གི །གཟུང་རྣམ་གསང་ སྔགས་ མཆོག་གི་ སྒར་ ཤར་
བ། །སྒྲ་དང་ཡི་གེའི་ལྷ་ཉིད་བསྒོམས་པའི་མཐུས། །རྒྱལ་བའི་གསུང་དབྱངས་
མྱུར་དུ་འགྲུབ་པར་ཤོག །རབ་འབྱམས་རྒྱལ་བའི་འཁོར་ལོ་ ཀུན་ གྱི་དངོས། །
མཚན་དཔེའི་གཟུགས་རྫོགས་ཕྱག་རྒྱ་མཚན་མའི་ལྷ། །བསྒོམས་པས་མ་དག་དྲི་
མ་ ཀུན་ སྦྱངས་ཏེ། །རྒྱལ་ བའི་ གཟུགས་སྐུ་མྱུར་དུ་ འགྲུབ་ པར་ ཤོག །དག་ པ་
གཉིས་ལྡན་ཡེ་ཤེས་ཆོས་སྐུ་ཉིད། །རབ་འབྱམས་རྟེན་དང་བརྟེན་པར་ཡོངས་ཤར་
བ། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཐ་མལ་སྣང་ཞེན་དྲི་མ་
དྲུངས་འབྱིན་ཤོག །ཡན་ལག་རྣམ་བཞིའི་བཟླས་བརྗོད་དབྱར་སྐྱེས་རྔས། །རྒྱལ་
བའི་ཐུགས་རྗེའི་ཆུ་འཛིན་རབ་བསྐུལ་ཏེ། །ཐུན་མོང་མཆོག་གི་དངོས་གྲུབ་གྲུ་
ཆར་གྱིས། །བདག་གཞན་མ་ལུས་ཚིམ་པ་ཉིད་གྱུར་ཅིག །མེ་དང་སྒྲ་ལ་གཞོལ་
བའི་བསམ་གཏན་གྱིས། །གཡོ་མེད་རི་དབང་ལྟ་བུར་གནས་གྱུར་ཅིང་། །ཕུལ་
བྱུང་བདེ་བས་བརྒྱན་པའི་ཏིང་འཛིན་རྩལ། །རྫོགས་ཏེ་མཚན་བཅས་རྣལ་འབྱོར་
མཐར་ ཕྱིན་ཤོག །མཚན་ འཛིན་ དམིགས་ གཏད་ མ་ ལུས་ འཇིག་ བྱེད་ པ། །སྒྲ་
- 36 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ། །
མཐར་ཐར་པ་སྟེར་བའི་རྣལ་འབྱོར་གྱིས། །ཉོན་མོངས་ཤེས་བྱའི་སྒྲིབ་པ་ཀུན་
སྦྱངས་ཏེ། །སྐུ་གསུམ་མྱུར་དུ་ཐོབ་པར་བྱིན་གྱིས་རློབས། །ཐམས་ཅད་གཟིགས་
པའི་གོ་འཕང་ཐོབ་པ་ན། །འགྲོ་བའི་གྲངས་དང་མཚུངས་པའི་སྤྲུལ་པ་ཡིས། །
མཁའ་ མཉམ་ ཡིད་ ཅན་ མ་ ལུས་ སྒྲོལ་ བ་ ལ། །མགོན་པོ་ཐུགས་ རྗེ་ ཅན་ དང་
མཚུངས་པར་ཤོག །བདག་ཉིད་མཐོང་ཐོས་དྲན་རེག་མ་ལུས་དང་། །མིང་ཙམ་
འཛིན་པར་བྱེད་པ་ཐམས་ཅད་ཀྱང་། །དེ་ཡི་མོད་ལ་མི་འདོད་ཀུན་ཞི་ཞིང་། །
བསམ་དོན་ཐམས་ཅད་འབད་མེད་འགྲུབ་པར་ཤོག །བདག་ལ་སྙིང་ནས་དད་
པར་ བྱེད་ པའམ། ཁྲོ་ བའི་ སེམས་ ཀྱིས་ མི་ སྙན་བརྗོད་ ཀྱང་རུང་། །བཟང་ ངན་
འབྲེལ་པ་ཐོགས་པ་མ་ལུས་པ། །ཐམས་ཅད་བྱང་ཆུབ་ལམ་ལ་འགོད་པར་ཤོག །
ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །སྲིད་དང་ཞི་བའི་མཐའ་
ལས་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་མི་མངའ་བ། །རིགས་གསུམ་
མགོན་ པོ་ ཉིད་དང་ མཚུངས་ པར་ཤོག །རྨད་བྱུང་ སྲས་ བཅས་ རྒྱལ་བའི་བྱིན་
རླབས་ དང༌། །རྟེན་ འབྲེལ་ བསླུ་བ་མེད་ པའི་ བདེན་ པ་ དང༌། །བདག་ གི་ ལྷག་
བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་
ཤོག །ཅེས་ སྨོན་ ལམ་ གདབ་ བོ། །དེ་ ནས། རྟེན་ ཡོད་ ན་ བརྟན་ བཞུགས་ དང་། མེད་ ན་ གཤེགས་ གསོལ་ བྱས་ ལ། རབ་
འབྱམས་ལྷ་ཡི་ལམ་ཀུན་ཡོངས་གང་བའི། །འཕགས་མཆོག་ཐུགས་རྗེ་ཆེན་པོའི་
ལྷ་ཡི་ཚོགས། །མེ་ཏོག་ཆར་འབེབས་བཀྲ་ཤིས་གདངས་སྙན་སྒྲོག །མཐའ་དག་
བགེགས་དཔུང་འཇོམས་པའི་ཕྲིན་ལས་ཀྱིས། ཁྱེད་ལ་འདོད་དགུའི་མཆོག་སྩོལ་
མཛད་པ་འདི། །ཤེས་པར་གྱིས་ལ་རབ་དགའ་སྐྱེད་ཅིག་དང་། །ཤེས་བརྗོད་ཕྲེང་
བ་བདག་ གིས་བསྒྲག་ པར་བྱ། །དུས་ གསུམ་བདེ་གཤེགས་ཀུན་གྱི་ཐུགས་ རྗེ་
37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལ། །སྤྱན་རས་གཟིགས་དབང་ཞེས་བྱར་མཚན་གསོལ་ནས། །ཡིད་བཞིན་ནོར་
ལྟར་ འདོད་ དགུའི་ ཆར་ འབེབས་ པའི། །བསླུ་མེད་ སྐྱབས་ ཀྱི་ དམ་ པ་ ལ་ ཕྱག་
འཚལ། །འཕགས་པས་རྗེས་བཟུང་དགེ་སློང་དཔལ་མོ་དང་། །ཟླ་བ་གཞོན་ནུ་ཡེ་
ཤེས་བཟང་པོ་དང་། །པེ་ཉ་བ་དང་ཟླ་བ་རྒྱལ་མཚན་སོགས། །དངོས་དང་བརྒྱུད་
པའི་བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས།
ཁྱེད་ཀྱི་མི་ཤེས་མཚན་མ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་
གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །བདེ་གཤེགས་སྣང་
བ་མཐའ་ཡས་པད་དཀར་འཛིན། །རྣམ་པར་སྣང་མཛད་ རིན་ཆེན་འབྱུང་བའི་
གནས། །མི་ བསྐྱོད་ མགོན་ པོ་ དོན་ ཡོད་ གྲུབ་ པ་སོགས། །ཐུགས་ རྗེ་ ཆེན་ པོའི་
དཀྱིལ་ འཁོར་ ལྷ་ ཚོགས་ལ། །དགེ་མཚན་ ཇི་ སྙེད་ མཆིས་ པའི་བཀྲ་ཤིས་དེས།
ཁྱེད་ཀྱི་མི་ཤེས་མཚན་མ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་
གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །ཐུབ་པའི་ལེགས་
བཤད་ ཀུན་ གྱི་ རབ་ དང༌ ཕུལ། །དཔལ་ ལྡན་ བྱ་ རྒྱུད་ པདྨའི་ རིགས་ ཀྱི་གཙོ། །
ཐུགས་རྗེའི་སྤྱན་སྟོང་མངའ་བའི་རྒྱུད་རྒྱལ་ལ། །དགེ་མཚན་ཇི་སྙེད་མཆིས་པའི་
བཀྲ་ཤིས་དེས། ཁྱེད་ཀྱི་མི་ཤེས་མཚན་མ་ཀུན་ཟད་ཅིང་། །ཕུན་ཚོགས་དཔལ་ལ་
རོལ་པའི་བཀྲ་ཤིས་ཤོག །ཞིང་རྣམས་ཀུན་ན་ཟབ་མོའི་ལམ་མཆོག་འདིར། །
ཐོས་བསམ་སྒོམ་པས་འཇུག་པ་ཐམས་ཅད་དང་། །དང་བའི་སེམས་ཀྱིས་ཕྱག་ན་
པདྨོ་ཡི། །གཟུངས་སྔགས་མཚན་ཙམ་འཛིན་པ་ཐམས་ཅད་ལ། །དགེ་མཚན་ཇི་
སྙེད་མཆིས་པའི་བཀྲ་ཤིས་དེས། ཁྱེད་ཀྱི་མི་ཤེས་མཚན་མ་ཀུན་ཟད་ཅིང་། །བདེ་
ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་
= 38 -



ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་གནས་ཆོ་ག་བདག་མདུན་བུམ་གསུམ།
ཤིས་ཤོག །རིན་ཆེན་བརྒྱ་ལས་གྲུབ་པའི་གཞལ་ཡས་ཁང་། །འཇའ་ཚོན་ལྟར་
བཀྲ་འཆི་མེད་ལམ་ལྟར་ཡངས། །སྣ་ཚོགས་རྒྱན་གྱིས་མཛེས་པའི་ཕོ་བྲང་ལ། །
དགེ་མཚན་ཇི་སྙེད་མཆིས་པའི་བཀྲ་ཤིས་དེས། ཁྱེད་ཀྱི་མི་ཤེས་མཚན་མ་ཀུན་
ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་
ལ་རོལ་པའི་བཀྲ་ཤིས་ཤོག །
ཅེས་ཤིས་པ་བརྗོད་ཅིང་མེ་ཏོག་གི་ཆར་དབབ་བོ། །ཐུན་མཚམས་སུའང་བྱམས་སྙིང་རྗེ་བྱང་ཆུབ་ཀྱི་སེམས་ཡང་དང་ཡང་དུ་
གསལ་གདབ་ཅིང་ཁྱེར་སོ་གསུམ་དང་རོལ་པ་གསུམ་གྱི་རྣལ་འབྱོར་ལ་གནས་ནས་དལ་བ་ཐོབ་པ་དོན་དང་ལྡན་པར་བྱའོ། །སྨྱུང་གནས་
ཀྱི་ཆོ་གའི་ཐུན་དངོས་གཞི་དང་ཐུན་མཚམས་སུ་ཇི་ལྟར་བྱ་བའི་ཚུལ་ཞིབ་པར་ཐུགས་རྗེ་ཆེན་པོའི་སྒྲུབ་ཐབས་ཀྱི་རྣམ་བཤད་བྱ་བའི་རྒྱུད་
ཀྱི་དོན་གསལ་དུ་བྲིས་ཟིན་པས་དེ་ལས་ཤེས་པར་བྱའོ། །ཞེས་ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་སྨྱུང་བར་གནས་པའི་ཆོ་
ག་ཆ་ལག་ཚང་བ་འདི་ནི་ལམ་འདི་ལ་སྙིང་ནས་མོས་ཤིང་སྒྲུབ་པ་སྙིང་པོར་བྱེད་པ་དྭགས་པོ་རབ་འབྱམས་པ་ངག་དབང་ཡེ་ཤེས་ཀྱིས་
རང་ཉིད་ཚེ་མཇུག་འདིར་ཉམས་ལེན་སྙིང་པོར་བྱ་བ་དང་ཨེ་དྭགས་ཕྱོགས་ཀྱི་དོན་གཉེར་ཅན་གཞན་མང་པོ་ལའང་ཕན་པའི་ཕྱིར་ཐུགས་
རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་བདག་མདུན་བུམ་གསུམ་ཆ་ལག་ཚང་བ་འདི་ལྟ་བུ་ཞིག་དགོས་ཞེས་ནན་ཏན་དུ་བསྐུལ་ཞིང་།
དཔལ་ལྡན་སྨད་རྒྱུད་གྲྭ་ཚང་གི་གྲྭ་རིགས་དགེ་སློང་བློ་བཟང་མཁས་གྲུབ་ཀྱིས་ཀྱང་རང་ཉིད་ཚེ་མཇུག་ལྷག་པའི་ལྷ་འདིའི་རྣལ་འབྱོར་ལ་
ཉམས་ལེན་སྙིང་པོར་བྱ་ཕྱིར་དང༌། མདོ་ཁམས་ཕྱོགས་སུའང་ཐུགས་རྗེ་ཆེན་པོའི་རྣལ་འབྱོར་འདི་ལ་ཚང་མ་མོས་བློ་ཆེ་བས་ཀུན་ལ་ཕན་
ཕྱིར་ཐུགས་རྗེ་ཆེན་པོའི་བླ་བརྒྱུད་གསོལ་འདེབས་སྒྲུབ་ཐབས་ཆ་ལག་ཚང་བ་ལམ་ཡོངས་རྫོགས་ཀྱི་སྨོན་ལམ་དང་བཅས་པ་ཞིག་
དགོས་ཞེས་བསྐུལ་བ་ལ་བརྟེན་ནས་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་དང་མན་ངག་ཐོབ་པ་དགེ་སློང་ཡེ་ཤེས་རྒྱལ་མཚན་
གྱིས་གྲུ་འཛིན་གཉིས་པའི་གཞལ་མེད་ཁང་གི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་
ཀུན་ཏུ་འཕེལ་ཞིང་རྒྱས་པར་གྱུར་ཅིག ། ། །
- 39 -



༄༅། །དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་
ཞལ་གྱི་དབང་ཆོག་བཞུགས་སོ། །
འཕགས་པ་ཐུགས་རྗེ་ཆེན་པོའི་ལྷ་ཚོགས་ལ་ཕྱག་འཚལ་ལོ། །འཕགས་པ་སྤྱན་
རས་གཟིགས་ཞལ་བཅུ་གཅིག་པའི་དབང་ལེན་པར་འདོད་པས། བདག་བསྐྱེད་བུམ་བསྐྱེད་མདུན་བསྐྱེད་རྣམས་སྔོན་དུ་བཏང་ལ།
གཞན་ལ་དབང་བསྐུར་བའི་ཆེད་དུ་ཡིན་ན་མདུན་བསྐྱེད་དཀྱིལ་འཁོར་བའི་ལྷ་ཚོགས་གཏོར་མ་ཕུལ་བའི་རྗེས་སུ་སྒྲུབ་གྲོགས་དཀྱིལ་
འཁོར་བསྲུང་དུ་བཅུག་སྟེ་ ཕྱི་རོལ་ཏུ་ཆ་གསུམ་གཏོར་མ་བཏང་། ཡི་དྭགས་ལ་གཏོར་མ་སྦྱིན་ནས་སློབ་དཔོན་གྱིས་གཏིང་མནན་ཏེ།
ཧྲིབཛྲ། ཞེས་སོགས་རྟ་མགྲིན་གྱི་གཟུངས་འདོན་བཞིན་དུ་ནང་དུ་འོངས་ཏེ་དཀྱིལ་འཁོར་ལ་བསྐོར་བ་དང་སྒོ་དབྱེ་སོགས་བྱ་ཚུལ་
ནི། ན་ མོ་ རཏྣ་ ཏྲ་ ཡཱ་ ཡ། ཞེས་སོགས་ཐུགས་རྗེ་ཆེན་པོའི་གཟུངས་བརྗོད་ཅིང་དཀྱིལ་འཁོར་ལ་བསྐོར་བ་ལན་གསུམ་བྱས་
ལ། ཤར་སྒོ་ནས་དཀྱིལ་འཁོར་ལ་ཕྱོགས་ཏེ། རང་ཉིད་སྐད་ཅིག་གིས་ ཧཱུྃ་ མཛད་ སྔོན་ པོ་ ཞལ་ གཅིག་
ཕྱག་གཉིས་ཀྱིས་ཧཱུྃ་མཛད་ཀྱི་ཕྱག་རྒྱ་འཆིང་ཞིང་གཡོན་བརྐྱང་གིས་བཞུགས་པ།
རྡོ་ རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་ཐོགས་པ་མེད་པར་ཞུགས་
པར་གྱུར། ཨོཾ་མཆོག་ཏུ་བདེ་བའི་སེམས་ནི་རོལ་པར་ལྡན། །སྒེག་པའི་ཕྱག་གིས་
བཅོམ་ལྡན་འདས་ལ་འཁྲིལ། །ཛཧཱུྃ་བཾ་ཧོ༔ ཧི་ཧི་ཧི་ཧི་ཧི། མགོན་པོ་སྙིམ་པའི་མེ་
ཏོག་ བཞེས་ སུ་ གསོལ། །ཞེས་ཤར་སྒོ་ནས་དཀྱིལ་འཁོར་གྱི་གཙོ་བོ་ལ་མེ་ཏོག་གི་ཕྲེང་བ་ཕུལ་བར་མོས་ནས་མེ་ཏོག་
འཐོར། གཡས་སྐོར་གྱིས་ནུབ་ཏུ་སོང་སྟེ་ཁ་ཤར་དུ་ཕྱོགས་པའམ། དེ་ལྟར་དུ་མོས་ནས་ཧཱུྃ་མཛད་ཀྱི་ཕྱག་རྒྱ་བྱས་ལ། ཨོཾ་ བརྗོད་
གྷ་ ཊ་ ས་ མ་ ཡ་ པྲ་བེ་ཤཱ་ ཡ་ ཧཱུྃ། ཞེས་བརྗོད་ཅིང་ཕྱག་རྒྱ་བཀྲོལ་ལ་ཤར་སྒོ་ནང་ནས་ཕྱེ་བ་མོས། དེ་བཞིན་དུ་བྱང་ནས་
ལྷོ་སྒོ་དང་། ཤར་ནས་ནུབ་སྒོ་དང་། ལྷོ་ནས་བྱང་སྒོ་རྣམས་རིམ་བཞིན་ཕྱེ་ལ་གཡས་སྐོར་གྱིས་སོང་སྟེ་ཤར་སྒོ་ནས། ཨོཾ་ ས་ མ་ ཡ་
པྲ་བེ་ཤ་ཡ་མི། ཞེས་གཙོ་བོས་གནང་བར་མོས་ནས་མེ་ཏོག་ཕྲེང་བ་མགོ་ལ་བཅིངས། ཨོ་པྲ་ན་མ་མི་སརྦ་ཏ་ཐཱ་
- 40 -



དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག །
ག་ཏཱ་ན། ཞེས་ཕྱག་བྱས་ལ། བདག་དང་ སེམས་ཅན་ཐམས་ཅད་ལ་དངོས་གྲུབ་དམ་པ་
ཐམས་ ཅད་ ཀྱི་ བཀའ་ དྲིན་ རྩོལ་ ཅིག །ཅེས་གསོལ་བ་གདབ་བོ། །དེ་ནས་བུམ་ཆུས་ཁྲུས་བྱས་ནས་སྟན་ལ་
འཁོད་དེ་ཆུ་གཉིས་ཉེར་སྤྱོད་རོལ་མོ་དང་བཅས་པའི་མཆོད་པ་བྱིན་གྱིས་བརླབས། བླ་མའི་བྱ་བ་རྣམས་གཙོ་བོས་མཛད་ཅིང་། སློབ་
མའི་བྱ་བ་རྣམས་རང་གི་བྱེད་པར་མོས་ནས་སྒྲུབ་གྲོགས་དང་བཅས་པ་ཡིན་ན། བླ་ མ་ དང༌ དཀྱིལ་ འཁོར་ གྱི་ གཙོ་
བོ་ཐ་མི་དད་པའི་ཞབས་དྲུང་དུ་དཀྱིལ་འཁོར་དུ་འཇུག་པ་ཞུ་བའི་ཡོན་དུ་མཎྜལ་
འབུལ་བར་ཞུ། ཞེས་བརྗོད་ནས་མཎྜལ་རྒྱས་པ་ཕུལ་ལ་ཐལ་མོ་སྦྱར་ཏེ། དགའ་ཆེན་ཁྱོད་བདག་སྟོན་པ་
བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་
པ། །མགོན་པོ་ཆེན་པོ་བདག་ འཚལ་ལོ། །དམ་ཚིག་དེ་ཉིད་ སྩལ་དུ་གསོལ། །
བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །
སྐྱབས་གསུམ་དག་ནི་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་
པོས་ བདག་ ནི་ གཞུག་ པར་ བགྱི། །ཞེས་ལན་གསུམ་གསོལ་བ་བཏབ། །དེ་ནས་ལས་བུམ་གྱི་ཆུ་འཐོར་བ་དང་
བཅས་པས། ཧཱུྃབཛྲ་ཀྲོ་དྷ་ཧ་ཡ་ཤྲཱི་བ་ཧུ་ལུ་ཧུ་ལུ་ཧཱུྃ་ཕཊ། ཀྱིས་བསངས། ཨོཾ་ཙཀླུ་བནྡྷ་ཝ་ར་
མ་ ན་ ཡེ་ སྭཱཧཱ། ཞེས་མིག་དར་འཆིང་། ཨཱ་ ཁཾ་ བཱི་ ར་ ཧཱུྃ། ཞེས་མེ་ཏོག་ཕྲེང་བ་བཟུང༌། ཆས་འཇུག་རྒྱས་པར་བྱ་འདོད་
ན་སྨད་གཡོགས་དང་སྟོད་གཡོགས་དང་གཙུག་ཏོར་རྣམས་ཀྱི་ཆས་འཇུག་དཀྱིལ་ཆོག་གཞན་ནས་འབྱུང་བ་ལྟར་བྱའོ། །དེ་ནས། པདྨའི་
རིགས་ཀྱི་དམ་རྒྱ་བྱས་ལ། ཨོ་ པདྨ་ ཨུཏྟཱ་ ཝ་ ཡེ་ སྭཱཧཱ། ཞེས་བརྗོད། རང་ ཉིད་ རྗེ་ བཙུན་ སྤྱན་ རས་
གཟིགས་སུ་གྱུར་པའི་སྙིང་གར་ཉི་མ་ལ་ཧཱུཾ་སྔོན་པོ། མགྲིན་པར་པདྨ་ལ་ཨཱདམར་
པོ། སྤྱི་བོར་ཟླ་བ་ལ་ ཨོ་དཀར་པོ། ཡི་གེ་གསུམ་གྱི་འོད་ཟེར་གྱིས་ལུས་འོད་
གསལ་ བར་ བྱས། དེ་ནས་ཐལ་མོ་སྦྱར་ཏེ། དཀོན་ མཆོག་ གསུམ་ ལ་ བདག་ སྐྱབས་མཆི། །
སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །སངས་
རྒྱས་བྱང་ཆུབ་ཡིད་ཀྱིས་བཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་
41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་
སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །
སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་
འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་
གྱིས་བྱང་སྡོམ་བཟུང་། དེ་ནས་ཐམས་ཅད་རྣལ་འབྱོར་གྱི་སེམས་བསྐྱེད་པ་ནི། སེམས་ ཅན་ ཐམས་ ཅད་ ཀྱི་ དོན་ དུ་
སངས་རྒྱས་ཐོབ་པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་སྙིང་
གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར། ཆོས་ཐམས་ཅད་
རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་
དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་
དུ་གྱུར། ཨོཾ་སརྦ་ཡོ་ག་ཙིཏྟཾ་ཨུཏྭ་ཏ་ཡཱ་མི། ༀ་སུ་ར་ཏེ་ས་མ་ཡ་སཱུ་ཧོ༔ སིདྡྷ་བཛྲ་ཡ་
ཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་
འགྱུར་གྱི། ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་
བའི་དཀྱིལ་འཁོར་འདི། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་
ཞིང་། མ་ དད་ པ་ རྣམས་ ལ་ ཡང་ མ་ ཡིན་ ནོ། །ཞེས་དམ་བཞག་བྱ། དེ་ནས་དཀྱིལ་འཁོར་དུ་གཞུག་པ་ནི།
ཨོཾ་བཛྲ་ས་མ་ཡ་ཧཱུྃ། ཞེས་དཀྱིལ་འཁོར་གྱི་ནང་དུ་ཞུགས་ལ། མཧཱ་ར་ཏ། སུ་དྲི་ཌྷ། སུ་ཏོ་ཥེ། སུ་སུ་
ཁོ། བཛྲ་ སཏཱ་ ཨཱདྷ་ སིདྷ་ མཾ། ཞེས་བརྗོད་ཅིང་བསྐོར་བ་ལན་གསུམ་བྱས་པར་མོས། དེ་ནས་ཤར་སྒོ་ནས་ལུས་ངག་
ཡིད་གསུམ་གྱི་ཕྱག་བྱས་པར་མོས་ལ། ཨོཾ་ན་མ་ཏེ་ཧཱུྃ། ན་མ་མི་ཧཱུཾ། ན་མོ་ན་མ་ཧཱུཾ་སྭཱཧཱ། ཞེས་ཕྱག་བྱ། དེ་
ནས་ཡེ་ཤེས་འབེབས་པ་ནི། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་ཤིག །
ཐུགས་ རྗེ་ ཆེན་ པོ་བདག་ ལ་ དབབ་ པར་ མཛད་དུ་གསོལ། ཞེས་ལན་གསུམ་གསོལ་བ་བཏབ།
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱིཡིག་གི་འོད་ཟེར་གྱིས་ཕྱོགས་
- 42 -



དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག །
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། འཕགས་པ་སྤྱན་
རས་གཟིགས་ཀྱི་ཐུགས་གཉིས་སུ་མེད་པའི་ཡེ་ཤེས་ཧྲིཡིག་ལ་སོགས་པའི་རྣམ་
པར་སྤྱན་དྲངས། རང་གི་ལུས་ལ་ཐིམ་པར་གྱུར། ཨོཾ་བཛྲ་ཨ་བེ་ཤ་ཨ་ཨ་ཨ། ལན་
བདུན་ནམ་ཉེར་གཅིག་སོགས་བརྗོད། ཏིཥཱབཛྲ། ཞེས་བརྟན་པར་བྱ། དེ་ནས་མེ་ཏོག་ཕྲེང་བའི་དབང་བླང་བ་ནི། མེ་ཏོག་དང་
བཅས་ཐལ་མོ་སྦྱར་ཏེ། སངས་རྒྱས་དངོས་གྲུབ་ཐོབ་ བྱའི་ ཕྱིར། །བདག་ ལ་ ཐུགས་བརྩེར་
དགོངས་ནས་ནི། །འགྲོ་ལ་ ཕན་ པའི་གཙོ་ཆེན་ གྱིས། །སྨན་ པར་ དགོངས་ནས་
བཞེས་སུ་གསོལ། །ཨོཾ་བཛྲ་པྲ་ཏི་གྲིནྡྷ་ཧཱུྃ་ཕཊ། ཅེས་མེ་ཏོག་དོར། ཨོཾ་བཛྲ་པྲ་ཏིཙྪ་ས་མ་ཡེ་
སྭཱཧཱ། ཞེས་གསུངས་པར་མོས་ནས་མེ་ཏོག་ཕྲེང་བའི་དབང་བསྐུར། དེ་ནས། ཨོཾ་ རྡོ་ རྗེ་ སེམས་ དཔའ་ དེང་ ཁྱོད་
ཀྱི། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་
བའི། །རྡོ་ རྗེའི་ མིག་ ནི་ བླ་ན་མེད། །ཅེས་མིག་དར་ཕྱེ། དེ་ནས་དཀྱིལ་འཁོར་སྟོན་པ་ནི། ཧེ་ བཛྲ་ པཱ་བྱ།
དེ་ཡང་ཕྱི་རོལ་དུ་རྡོ་རྗེའི་ར་བ་མེ་རི་དང་བཅས་པས་བསྐོར་བའི་དབུས་སུ་སྣ་
ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་
བཞི། རྒྱན་རྟ་བབས་དང་བཅས་པའི་མཚན་ཉིད་ཐམས་ཅད་ཡོངས་སུ་རྫོགས་
པའི་དབུས་སུ་འཕགས་པ་སྤྱན་རས་གཟིགས་དབང་ཕྱུག །དེའི་ཤར་དུ་མི་བསྐྱོད་
པ། ལྷོར་ རིན་ཆེན་འབྱུང་ལྡན། ནུབ་ཏུ་རྣམ་པར་སྣང་མཛད། བྱང་དུ་དོན་ཡོད་
གྲུབ་པ་སྟེ། དེ་ལྟར་རྟེན་དང་བརྟེན་པའི་དཀྱིལ་འཁོར་ཐམས་ཅད་མངོན་སུམ་དུ་
མཐོང་ བར་ གྱུར། དེ་ནས་དབང་དངོས་གཞི་བླང་བ་ལ། ཆུ་དབང་ཅོད་པན་གྱི་དབང་དང་། མཐའ་རྟེན་གྱི་རྗེས་གནང་རྣམས་
སུ་ཡོད་པ་ལས། དང་པོ་ཆུ་དབང་བླང་བ་ནི། བླ་ མ་ དང་ གཙོ་ བོ་ ཐ་ མི་ དད་ པའི་ ཞབས་ དྲུང་ དུ་ ཆུ་
དབང་གི་དོན་དུ་མཎྜལ་འབུལ་བར་ཞུ། ཞེས་བརྗོད་ནས་མཎྜལ་ཕུལ་ལ་ཐལ་མོ་སྦྱར་ཏེ། བྱང་ཆུབ་རྡོ་
རྗེས་ སངས་རྒྱས་ལ། །མཆོད་ཆེན་ ཇི་ ལྟར་ སྩལ་བ་ ལྟར། །བདག་ ཀྱང་ རབ་ཏུ་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྒྲལ་ བའི་ཕྱིར། །ནམ་ མཁའི་ རྡོ་ རྗེ་ དེང༌ བདག་ སྩོལ། །ཞེས་གསོལ་བ་ལན་གསུམ་བཏབ།
དཀྱིལ་འཁོར་གྱི་ཤར་དུ་དབང་སྟེགས་པདྨ་དང་ཟླ་བའི་གདན་ལ་རང་ཉིད་སྤྱན་
རས་ གཟིགས་ སུ་ གྱུར། བཱིབཛྲ་ ཀྲོ་དྷས་བུམ་ཆུ་བསངས། སྭ་ བྷཱ་ ཝས་སྦྱངས། བུམ་ ཆུ་ སྟོང་ པ་
ཉིད་དུ་གྱུར། སྟོང་པའི་ངང་ལས་ཨོཾ་ཧཱུྃ་ཧཱུྃ་ཧཱུྃཨཱརྣམས་ལས་བྱུང་བའི་ཡེ་ཤེས་ལྔའི་
བུམ་ཆུར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུྃཡིག་གི་འོད་ཟེར་
གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་སྤྱན་དྲངས་
པ་ རྣམས་ ནམ་ མཁར་ བཞུགས། བསྒྲུབས་ པའི་ དཀྱིལ་ འཁོར་ པ་ རྣམས་ ཀྱིས་
དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་
པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་
རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང་། མེ་ཏོག་དང་
གུར་ཀུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་
བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་
བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་
ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐད་པར་
གྱུར། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་
མགོན་པོ་དྲི་མ་གསུམ་སྤངས་པ། །སངས་རྒྱས་པདྨའི་འདབ་མ་རྒྱས་འདྲའི་སྤྱན་
མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་པོའོ། །དེ་ཡིས་ཉེ་བར་
བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་
མིས་མཆོད་པ། །ཆོས་ཀྱི་དམ་པ་སྐྱེ་དགུ་ཀུན་ལ་ཞི་བྱེད་པ། །འདི་ནི་འཇིག་རྟེན་
དགེ་བའི་བཀྲ་ཤིས་གཉིས་པའོ། །དགེ་འདུན་དམ་པ་ཆོས་ལྡན་ཐོས་པའི་ནོར་
- 44 -



དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག །
གྱིས་ཕྱུག །མི་དང་ལྷ་དང་ལྷ་མ་ཡིན་གྱིས་མཆོད་པའི་གནས། །ཚོགས་ཀྱི་མཆོག་
རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་ཤིས་
གསུམ་པའོ། །རིན་ཆེན་མཛེས་པའི་བཀྲ་ཤིས་བུམ་པའི་ཆུས། །སྐལ་ལྡན་སྐྱེས་བུ་
ཁྱོད་ལ་དབང་བསྐུར་བས། །ལས་དང་ཉོན་མོངས་སྒྲིབ་པ་དག་གྱུར་ཏེ། །བྱང་
ཆུབ་སེམས་ཀྱི་རླན་གྱིས་བརླན་པར་ཤོག །ན་མོ་རཏྣ་ཏྲ་ཡཱ་ཡ། ནས། ཨ་པ་ན་ཡེ་
སྭཱཧཱའི་བར་དང་། ཨོཾ་ཨཱརྱ་ལོ་ཀེ་ཤྭ་ར་མཎཱ་ལ་ས་པ་རི་ཝཱ་ར་དེ་ཝ་ཀ་ལ་ཤ་ཨ་བྷི་ཥིཉྩ
མི། ཨོཾ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་པཱུ་ཛ་ཀ་ལ་ཤ་ཨ་བྷི་ཥིཉྩམི། ཇི་
ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་
དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་ ཨཱབཛྲ་ཨུ་ད་ཀ་ཨ་བྷི་
ཥིཉྩ་ཧཱུཾ་སུ་ར་ཏ་སྟེ་ཨ་ཧཾ། དེ་ལྟར་དབང་བསྐུར་བས། ལུས་ཐམས་ཅད་གང་། བདེ་
བ་ཆེན་པོ་མྱོང་། དྲི་མ་ཐམས་ཅད་དག །ཆུའི་ལྷག་མ་ སྤྱི་གཙུག་ཏུ་གནས་པ་
ཡོངས་སུ་གྱུར་པ་ལས། དེ་བཞིན་གཤེགས་པ་རིགས་ལྔས་དབུ་བརྒྱན་པར་གྱུར།
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་
ལྷ་རྣམས་སྤྱན་དྲངས་རང་གི་བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་
ཨནྡྷཾ་ ནས། ཤཔྟའི་བར་གྱིས་མཆོད། དེ་ ལྟར་ ཆུའི་ དབང་ ཐོབ། ཉོན་ མོངས་ པ་ ལྔའི་ དྲི་ མ་
སྦྱངས། རྣམ་པར་ཤེས་པ་ལྔ་གནས་བསྒྱུར། ལམ་མཚན་མ་མེད་པའི་རྣལ་འབྱོར་
བསྒོམ་པ་ལ་དབང་བར་བྱས། འབྲས་བུ་ཆོས་ཀྱི་སྐུ་མངོན་དུ་འགྱུར་བའི་ནུས་པ་
ཁྱད་པར་ཅན་འཇོག་གོ །བླ་མ་དང་གཙོ་བོ་ཐ་མ་དད་པའི་ཞབས་དྲུང་དུ་ཅོད་པན་
གྱི་དབང་གི་དོན་དུ་མཎྜལ་འབུལ་བར་ཞུ། ཞེས་བརྗོད་ནས་མཎྜལ་ཕུལ་ལ། བྱང་ཆུབ་རྡོ་ རྗེས་
ཞེས་ སོགས་ གསོལ་ བ་ ལན་ གསུམ་ བཏབ། ཅོད་ པན་ བསངས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཧཱུྃཨཱལས། དེ་བཞིན་གཤེགས་པ་རིགས་ལྔའི་རང་བཞིན་ཅན་གྱི་ཅོད་པན་དུ་
གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧྲིཡིག་གི་འོད་ཟེར་གྱིས་
ཕྱོགས་བཅུ་ན་བཞུགས་པའི། ཞེས་པ་ནས། ཁྲོ་བོ་རྣམས་ཕྱོགས་མཚམས་སུ་འཁོད་ནས་
བགེགས་ བསྐྲད་ པར་ གྱུར་གྱི་བར་དང་། སྔར་ལྟར་མཆོག་གསུམ་གྱི་བཀྲ་ཤིས་བརྗོད། དེ་ བཞིན་ གཤེགས་
པའི་དབུ་རྒྱན་ཅོད་པན་འདིས། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །
སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །རིགས་ལྔའི་སངས་རྒྱས་མྱུར་དུ་
ཐོབ་པར་ཤོག །ཨོཾ་རཏྭཱ་མུ་ཀུ་ཊ་བཛྲ་པཏྟཾ་ཨ་བྷི་ཥིཉྩམི། ཇི་ལྟར་བལྟམས་པ་ཙམ་
གྱིས་ནི། །ཞེས་པ་ནས། ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ། ཞེས་སོགས་ཀྱིས།
དབང་བསྐུར། ལུས་ཐམས་ཅད་གང་། ཞེས་སོགས་ནས། བདག་ཉིད་ལ་མཆོད་པའི་བར་སྔར་བཞིན་བྱ། དེ་
ལྟར་ཅོད་པན་གྱི་དབང་ཐོབ། དྲི་མ་ལྔ་སྔངས། ཕུང་པོ་ལྔ་གནས་བསྒྱུར། ལམ་
མཚན་མ་དང་བཅས་པའི་རྣལ་འབྱོར་བསྒོམ་པ་ལ་དབང་བར་བྱས། འབྲས་བུ་
གཟུགས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ །དེ་ནས་མཐའ་རྟེན་གྱི་རྗེས་གནང་
ནི། ཧཱུཾ་ལས་བྱུང་བའི་འཁོར་ལོ། ཨོ་བཛྲ་ཧེ་ཏུ་མཾ། དབྱངས་ཐ་མ་ཨལས་བྱུང་བའི་
དུང་། ཨོཾ་བཛྲ་བྷ་ག་ལཾ། དབྱངས་དང་པོ་ཨ་ལས་བྱུང་བའི་བྱ་རྒྱུད་རིགས་གསུམ་
གྱི་པོ་ཏི། དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་
པ། །ཀུན་ནས་ཡོངས་སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས། །
ད་ནི་དཀྱིལ་འཁོར་སློབ་དཔོན་གྱུར། །སྔགས་དང་རྒྱུད་ཀྱང་འཛིན་པར་གྱུར། །
སངས་ རྒྱས་ བྱང་ ཆུབ་ སེམས་ དཔའ་ དང༌། །ལྷ་ རྣམས་ ཀྱིས་ ཀྱང་ མཐུན་ པར་
གསུངས། །སེམས་ཅན་རྣམས་ལ་སྙིང་བརྩེའི་ཕྱིར། ཁྱོད་ཀྱིས་དཀྱིལ་འཁོར་ཆོ་ག་
བཞིན། །ནན་ཏན་བསྐྱེད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར། །ཞེས་བརྗོད།
- 46 -



དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག །
རྒྱལ་སྲིད་སྣ་བདུན་གྱི་གཟུགས་བརྙན། ཧྲི་ བཛྲ་ ཀྲོ་ དྷས་བསངས། སྭ་ བྷ་ ཝས་སྟོང་པར་སྦྱངས། སྟོང་ པའི་ ངང་
ལས་ༀ་ལས་བྱུང་བའི་རྒྱལ་སྲིད་རིན་ཆེན་སྣ་བདུན་དྭངས་ཤིང་ཐོགས་པ་མེད་པ་
ཡེ་ཤེས་ཀྱི་རང་བཞིན་དུ་གྱུར། དུས་གསུམ་རྒྱལ་བ་ཀུན་གྱིས་བསྔགས་པ་ཡིས། །
ཐེག་མཆོག་ཆོས་ཀྱི་སྲིད་ལ་མངའ་བསྒྱུར་བའི། །རྒྱལ་སྲིད་རིན་ཆེན་བདུན་གྱིས་
དབང་བསྐུར་བས། །བདུད་བཞིའི་གཡུལ་ལས་རྣམ་པར་རྒྱལ་གྱུར་ཅིག །ཨོཾ་སལྟ་
རཏྣ་ ཨ་ བྷི་ཥིཉྩ མི། ཞེས་བརྗོད། བཀྲ་ཤིས་རྫས་བརྒྱད་སྔར་ལྟར་བསངས་སྦྱངས། སྟོང་ པའི་ ངང་ ལས་ མཾ་
ལས་བྱུང་བའི་བཀྲ་ཤིས་པའི་རྫས་བརྒྱད་མཐོང་བ་ཙམ་གྱིས་ཀྱང་མི་ཤིས་པ་
མཐའ་དག་སེལ་བར་བྱེད་པའི་ཡོན་ཏན་དང་ལྡན་པར་གྱུར། གང་ཞིག་རེག་ཅིང་
མཐོང་ཐོས་དྲན་པས་ཀྱང་། །མི་ཤིས་ཀུན་སེལ་ཕུན་ཚོགས་མཆོག་སྩོལ་བར། །
རྒྱལ་བས་བྱིན་གྱིས་བརླབས་པའི་བཀྲ་ཤིས་རྫས། །དམ་པས་དབང་བསྐུར་དགེ་
ལེགས་འབར་གྱུར་ཅིག །ཨོཾ་ཨ་བ་ཏྲ་བེ་མངྒ་ལཾ་ཨ་བྷི་ཥིཉྩ་མི། ཞེས་པས་བཀྲ་ཤིས་རྫས་
བརྒྱད་བྱིན། དེ་ ལྟར་ རིགས་ གསུམ་ སྤྱི་དང་ བྱེ་བྲག་གི་ཆོས་ སྟོན་ པ་ སོགས་ ཀྱི་ སློབ་
དཔོན་དུ་བྱ་བའི་ཆེད་དུ་རྗེས་སུ་གནང་བ་སྦྱིན་པས། རིགས་གསུམ་སྤྱི་དང་བྱེ་
བྲག་གི་དཀྱིལ་འཁོར་བྲི་སྒྲུབ་དབང་བསྐུར་བ་སོགས་ལ་དབང་བར་བྱས། འཕྲིན་
ལས་བཞིའི་སྒོ་ནས་འགྲོ་བའི་དོན་འགྲུབ་པའི་ནུས་པ་བཞག །འབྲས་བུ་རིགས་
གསུམ་གྱི་ཆོས་ཀྱི་འཁོར་ལོས་བསྒྱུར་བའི་གོ་འཕང་མྱུར་དུ་ཐོབ་པའི་སྐལ་བ་ཅན་
དུ་བྱས་སོ། །བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ་ཐུགས་རྗེ་ཆེན་པོའི་
དཀྱིལ་འཁོར་དུ་དབང་རྫོགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་
མཎྜལ་ འབུལ་ བར་ ཞུ། ཞེས་བརྗོད་ལ་མཎྜལ་རྒྱས་པ་ཕུལ། དེ་ནས་གཏང་རག་གི་མཆོད་པ་ཆུ་བཞི་ཉེར་སྤྱོད་རོལ་མོ་
འདོད་ཡོན་དང་བཅས་པ་བྱིན་གྱིས་བརླབས་ལ། མཆོད་ཕྲེང་ཚིགས་བཅད་སྔགས་དང་བཅས་པ་མདུན་བསྐྱེད་ཀྱི་སྐབས་སུ་བཤད་པ་
47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལྟར་གྱིས་མཆོད། དེ་ནས་བསྔོ་བ་དང་སྨོན་ལམ་བྱ་བ་ནི། རྒྱལ་ ཀུན་ ཐུགས་ རྗེའི་ སྤྱི་ གཟུགས་ སྤྱན་ རས་
གཟིགས། ཞེས་སོགས་ཐུགས་རྗེ་ཆེན་པོའི་རྣལ་འབྱོར་གྱི་སྨོན་ལམ་ཟུར་དུ་གསལ་བ་བཏོན་ལ་སྨོན་ལམ་གདབ། དེ་ནས་ཡིག་
བརྒྱ་ལན་གསུམ་བཟླས་ལ། མེ་ཏོག་དང་བཅས་ཐལ་མོ་སྦྱར་ཏེ། མ་རྙེད་ཡོངས་སུ་མ་ཤེས་དང་། །གང་ཡང་
ནུས་པ་མ་མཆིས་ པས། །འདིར་ནི་བྱ་བ་ གང་ བགྱིས་པ། ། དེ་ ཀུན་ ཁྱེད་ ཀྱིས་
བཟོད་མཛད་རིགས། །ལྷག་པ་དང་ནི་ཆད་པ་དང་། །ཆོ་གའི་ཡན་ལག་ཉམས་
པ་དང་། །བདག་ གི་ བརྗོད་ ངས་ ཅི་ མཆིས་ པ། །དེ་ ཡང་ བཟོད་ པར་ མཛད་
དུ་གསོལ། །ཅེས་ནོངས་པ་བཟོད་པར་གསོལ། དེ་ནས་རྡུལ་ཚོན་གྱི་དཀྱིལ་འཁོར་ཡིན་ན་རྡུལ་ཚོན་གཤེགས་གསོལ་དཀྱིལ་
ཆོག་གཞན་ནས་འབྱུང་བ་ལྟར་བྱ་ཞིང་། དེང་སང་ཕལ་ཆེར་རས་བྲིས་ལ་བརྟེན་པས་རས་བྲིས་ཡིན་ན་བརྟན་བཞུགས་བྱས་ལ། རབ་
འབྱམས་ ལྷ་ ཡི་ ལམ་ ཀུན་ ཡོངས་ གང་ བའི། །ཞེས་སོགས་ཀྱིས་ཤིས་པ་བརྗོད་ཅིང་མེ་ཏོག་གི་ཆར་དབབ་
བོ། །ཞེས་དཔལ་མོ་ལུགས་ཀྱི་ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་ཆོག་རྒྱུན་ཏུ་ངག་འདོན་བྱས་ཆོག་པ་འདི་ལྟ་བུ་ཞིག་ཀྱང་
དགོས་ཞེས་ལམ་འདི་ལ་སྒྲུབ་པ་སྙིང་པོར་མཛད་བཞེད་པ་དྭགས་པོ་རབ་འབྱམས་པ་ངག་དབང་ཡེ་ཤེས་ཀྱིས་ནན་ཆེན་པོས་བསྐུལ་བ་
ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་རྗེ་ཡབ་སྲས་ཀྱི་གསུང་རྣམས་ལ་ཞིབ་ཏུ་བརྟགས་ཏེ་བྱ་རྒྱུད་ཀྱི་ལམ་སྲོལ་བསྲེ་བསླད་
མེད་པར་གྲུ་འཛིན་གཉིས་པའི་གཞལ་མེད་ཁང་གི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་
ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག ། །
- 48 -



༄༅། །ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་
སྦྱིན་སྲེག་བཞུགས་སོ། །
བླ་མ་དང་འཕགས་པ་ཐུགས་རྗེ་ཆེན་པོ་དབྱེར་མ་མཆིས་པའི་ཞབས་ལ་
ཕྱག་ འཚལ་ལོ། །དུས་ཐམས་ཅད་དུ་ རྗེས་ སུ་ གཟུང་དུ་གསོལ། འདིར་ལམ་ཐུན་མོང་བས་
རྒྱུད་སྦྱངས་ཐུགས་རྗེ་ཆེན་པོའི་དཀྱིལ་འཁོར་དུ་དབང་རྣམ་པར་དག་པ་ཐོབ། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་
རྣམས་གཅེས་པར་བསྲུང་ཞིང་གྲངས་བསྙེན་ལེགས་པར་སོང་བའི་སྒྲུབ་པ་པོས་འདིའི་ཞི་བའི་སྦྱིན་སྲེག་བྱ་བ་ལ་གང་དུ་སྦྱིན་སྲེག་བྱ་བའི་
གནས་དེར་སྔར་ནས་ས་ཆོག་བྱས་ནས་སྦྱིན་སྲེག་བྱེད་བཞིན་པ་ཡིན་ན་ས་ཆོག་མ་བྱས་ཀྱང་སྐྱོན་མེད་ཅིང་། དེ་ལྟ་མིན་ན་ས་ཆོག་བྱ་
དགོས་པས་ས་བརྟག་པ་དང་། བསླང་བ་དང་། སྦྱང་བ་གསུམ་གྱི་སྒོ་ནས་ས་ཆོག་རྒྱས་པ་བྱ་བར་སྤྲོ་ན་དཀྱིལ་ཆོག་ཆེན་མོ་གཞན་རྣམས་
ནས་འབྱུང་བ་ལྟར་བྱ་ཞིང་། འདིར་སྦྱིན་སྲེག་གི་ཆོ་ག་དངོས་གྲུབ་རྒྱ་མཚོ་ལས་གསུངས་པ་ལྟར་ས་ཆོག་བསྡུས་པ་བྱ་ཚུལ་ནི། གཞི་
བདག་གཏོར་མ་བཤམས་ལ་ཐུགས་རྗེ་ཆེན་པོའི་བདག་བསྐྱེད་རྒྱས་པ་བསྒོམ་ཟིན་པའི་རྒྱུན་ཡིན་ན་དེས་ཆོག་ཅིང་། དེ་ལྟ་མིན་ན།
རང་ཉིད་སྐད་ཅིག་གིས་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པར་གྱུར་པར་
བསམས་ལ། ཧཱུྃ༔བཛྲ་ཀྲོ་དྷས་གཏོར་མ་བསངས། སྭ་ བྷཱ་ ཝས་སྟོང་པར་སྦྱངས། སྟོང་ པའི་ ངང་ ལས་ ཧཱུཾ་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་ཟག་པ་མེད་
པའི་ ཡེ་ཤེས་ ཀྱི་བདུད་ རྩིའི་ རྒྱ་ མཚོ་ཆེན་ པོར་ གྱུར། ཨོཾ་ ཨཱཧཱུྃ། ལན་གསུམ་བརྗོད། ན་
མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ། ལན་གསུམ་བརྗོད། དེ་བཞིན་
གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་
མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་
ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཕྱག་ འཚལ་ ལོ། །ཕུན་ཚོགས་འདོད་ཡོན་ལྔ་ལྡན་པའི། །བདུད་ རྩིའི་རྒྱ་ མཚོའི་
གཏོར་མ་འདི། །ས་ཡི་ལྷ་མོ་བསྟན་མ་སོགས། །སྟོང་གསུམ་གཞི་བདག་ཚོགས་
རྣམས་དང༌། །ཚེ་རིང་མཆེད་ལྔ་བསྟན་སྐྱོང་བཅས། །གངས་ཅན་གནས་པ་ཐམས་
ཅད་དང༌། ཁྱད་པར་ཡུལ་ཕྱོགས་འདི་ཉིད་ ཀྱི། །ཡུལ་ལྷ་གཞི་བདག་རྣམས་ལ་
འབུལ། །བཞེས་ནས་སྦྱིན་སྲེག་བྱེད་པ་ལ། །ཀུན་སློང་ཕྲག་དོག་མ་མཛད་པར། །
མཐུན་ རྐྱེན་ ཡིད་ བཞིན་ འགྲུབ་ པར་ མཛོད། །ཅེས་འཕྲིན་ལས་བཅོལ། བདག་ གི་ བསམ་
པའི་ སྟོབས་ དང༌ ནི། །དེ་ བཞིན་ གཤེགས་ པའི་ བྱིན་ སྟོབས་ དང༌། །ཆོས་ ཀྱི་
དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་
ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །ཅེས་བདེན་སྟོབས་བརྗོད།
དེ་ནས་མཉམ་བཞག་གི་ཕྱག་རྒྱ་བཅས་ལ། ལག་པ་གཡས་པས་སྦྱིན་སྲེག་གང་དུ་བྱ་བའི་ས་དེ་མནན་ཏེ། ཨོཾ་ ཨཱཧཱུྃ། ཨོ་ ཨ་
ན་ཨ་ན་ཀྲོ་དྷ་ཧཱུྃ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམ་ཞིང་། རྡོ་རྗེ་གསུམ་
གྱིས་ སའི་ཉེན་སྐྱོན་ཐམས་ཅད་སྦྱངས་པར་གྱུར་ པར་བསམ་ཞིང་ལས་སྔགས་མང་དུ་བཟླས་ཏེ་ཀུན་རྫོབ་
ཀྱི་སྦྱང་བ་དང་། ས་ལ་སོགས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དུ་གྱུར་པར་བསམ་པ་དོན་དམ་པའི་
སྦྱང་བ་བྱའོ། །སྦྱིན་སྲེག་བྱེད་པ་པོ་དགེ་སློང་ཡིན་ན་སྦྱིན་སྲེག་གི་བཅའ་གཞི་བཤམ་པ་ལ་འཇུག་པའི་ཚེ་དུས་དྲན་དང་རུང་བ་བྱ་དགོས་
པར་བླ་མ་རྣམས་གསུངས་པས། དེའི་ཚུལ་ནི། ས་བརྐོ་བ་དང་། བརྐོར་གཞུག་པ་དང༌། མེ་ལ་རེག་པ་དང༌། རེག་ཏུ་གཞུག་པ་དང་། ས་
བོན་བཅོམ་པ་དང་། བཅོམ་དུ་གཞུག་པ་དང༌། སྐྱེས་པ་གཅོད་པ་དང༌། གཅོད་དུ་གཞུག་པ་དང༌། རིན་པོ་ཆེ་ལ་རེག་པ་དང་། རེག་ཏུ་
གཞུག་པ་དང་། བསྙེན་པར་མ་རྫོགས་པ་དང་ལྷན་ཅིག་འདོན་པ་དང༌། མཆོད་པའི་ཚེ་སྙན་པའི་གླུ་དབྱངས་བྱེད་པ་དང༌། ཆས་གོས་
དཀར་པོ་བགོ་བ་སོགས་སྤྱིར་བཏང་དུ་དགེ་སློང་གིས་དེ་དག་བྱས་ནས་ཉེས་པར་གསུངས་ཀྱང་། ཆོས་ལྡན་གྱི་དགོས་པ་ཁྱད་པར་ཅན་གྱི་
ཕྱིར་དུ་བྱར་རུང་བར་སྟོན་པ་ཐུགས་རྗེ་ཅན་དེས་གནང་བ་ཡིན་པས། མཁའ་ མཉམ་ གྱི་ མ་ རྒན་ སེམས་ ཅན་
ཐམས་ཅད་མྱུར་བ་མྱུར་ བར་ འཁོར་ བའི་ སྡུག་བསྔལ་ལས་བསྒྲལ་བའི་ཕྱིར་
- 50 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
སྔགས་ཀྱི་ཐབས་མཁས་ཀྱི་སྤྱོད་པ་འདི་དག་ལ་བརྟེན་ནས་ཚོགས་གཉིས་མྱུར་དུ་
རྫོགས་པར་བྱའོ་སྙམ་དུ་དུས་དྲན་དང་། སྦྱིན་སྲེག་ལ་འབུལ་རྒྱུའི་འབྲུ་རྣམས་ལ་དགེ་ཚུལ་འདུལ་བའི་ལག་ལེན་ཤེས་པ་
ཞིག་ལ་མེའི་རུང་བ་བྱེད་པར་བཅོལ་ཏེ་རུང་བ་བྱའོ། །དེ་ནས་སྦྱིན་སྲེག་གི་ཐབ་ལ་བརྐོས་པའི་ཐབ་དང་། བརྩིགས་པའི་ཐབ་དང་།
བྲིས་པའི་ཐབ་གསུམ་གསུངས་པ་ལས། དེང་སང་ཕལ་ཆེར་བྲིས་ཐབ་བྱེད་པས་འདིར་དེའི་ཚུལ་བརྗོད་པར་བྱའོ། །དེ་ལ་ཞི་བའི་སྦྱིན་
སྲེག་གང་དུ་བྱ་བའི་ས་དེར་སྟེགས་བུ་རྒྱར་ཁྲུ་དོ་གྲུ་བཞི་པ། དཔངས་སུ་སོར་བཞི་ཙམ་ཡོད་པ་སྟེང་ངོས་འཇམ་ཞིང་འཁོད་སྙོམས་པ་ཞིག་
བྱ། དེའི་སྟེང་དང་ལོགས་ཐམས་ཅད་ས་དཀར་གྱིས་ལེགས་པར་བྱུགས་ལ་ཐོག་མར་དབུས་བཙལ་ནས་ཟུར་གྱི་ཐིག་གདབ་དེ་ནས་ཐིག་
སྐུད་ཀྱི་སྣ་གཅིག་དབུས་སུ་བཟུང་ལ་ཐིག་སྐུད་ཁྲུ་ཕྱེད་པ་ཞིག་གིས་ཟླུམ་པོར་བསྐོར། དེ་ནི་ཐབ་ཀྱི་མཐིལ་གྱི་རྒྱ་དང་པདྨའི་སའོ། །དེ་
ནས་ཐིག་སྐུད་ཁྲུ་ཕྱེད་པ་དེ་ལ་སོར་བཞི་བསྣན་ནས་ཟླུམ་ཐིག་གཅིག་དང༌། ཡང་དེ་ལ་སོར་བཞི་བསྣན་ནས་ཟླུམ་ཐིག་གཅིག་བསྐོར་ཏེ།
དེ་གཉིས་ནི་ཐབ་ཀྱི་རྩིག་པ་དང་མུ་རན་དང་། ཁ་ཁྱེར་གྱི་སའོ། །ཟླུམ་ཐིག་ཕྱི་མའི་ཕྱིར་ཕྱོགས་བཞིར་ཚངས་ཐིག་གི་སྟེང་དུ་སོར་གཉིས་
དོར་བར་མཚན་མ་བྱས་ལ་ཟུར་བཞི་ན་བྱ་རྗེས་བཙལ། ཕྱོགས་བཞིའི་མཚན་མ་དང་ཟུར་གྱི་བྱ་རྗེས་རྣམས་ཀྱི་སྟེང་དུ་ཐིག་སྐུད་དྲང་པོར་
བསྲངས་ལ་ཐིག་གྲུ་བཞིར་གདབ་སྟེ། དེ་ནི་སྟེགས་བུའི་ཐིག་གོ །དེ་ནས་དབུས་སུ་ཐིག་སྐུད་ཀྱི་སྣེ་བཟུང་ནས་ཐིག་སྐུད་སོར་བཞི་པ་
ཞིག་གིས་ཟླུམ་པོ་གཅིག་བསྐོར་ཏེ། དེ་ནི་དབུས་ཀྱི་ལྟ་བའི་སའོ། །ཡང་ན་ཐོག་མར་ཚངས་ཟུར་གྱི་ཐིག་བཏབ་པའི་རྗེས་སུ་དབུས་སུ་
ཐིག་སྐུད་ཀྱི་སྣེ་བཟུང་ལ་སོར་བཞི་པ་ཞིག་གིས་ཟླུམ་པོར་བསྐོར། དེ་ལ་སོར་བརྒྱད་བསྣན་ནས་ཟླུམ་པོ་གཅིག་བསྐོར་ཏེ་པད་འདབ་ཀྱི་
སའོ། །དེ་ལ་སོར་བཞི་བསྣན་ནས་ཟླུམ་པོར་བསྐོར་བ་སོགས་ལྷག་མ་རྣམས་གོང་བཞིན་བྱེད་པའི་སྲོལ་ཡང་ཡོད་པས་གང་མོས་བྱའོ། །
དེ་ནས་རྡུལ་ཚོན་འགྱེད་པ་ནི། དབུས་ཀྱི་ལྟེ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པ་སྲིད་དུ་སོར་བརྒྱད་པ་དཔངས་སུ་སོར་གཅིག་ཡོད་པ་བྱ་
སྟེ། རྡོ་རྗེ་དེའི་མགོ་ཤར་དུ་བསྟན་པར་བསམ། ལྟེ་བའི་མཐའི་རེ་ཁཱ་དེ་གེ་སར་གྱི་མཚོན་བྱེད་དང་། དེ་ནས་རྩིག་པའི་ཟླུམ་ཐིག་གི་བར་
ལ་སོར་བརྒྱད་ཡོད་པའི་ས་ལ་པད་འདབ་བྱ་སྟེ། ཚངས་ཟུར་གྱི་ཐིག་རྣམས་པད་འདབ་ཀྱི་དབུས་དྲང་པོར་འོང་བ་བྱས་ལ་པད་དཀར་
འདབ་མ་བརྒྱད་པ་བྱ། དེ་ནས་མུ་རན་དང་ཁ་ཁྱེར་རྣམས་དཀར་པོ། ཁ་ཁྱེར་ལ་འཁོར་ལོའམ་རྡོ་རྗེའི་ཕྲེང་བས་ཁོར་ཡུག་ཏུ་བསྐོར་བ་བྱ་
ཞིང༌། སྟེགས་བུའི་གྲྭ་བཞིར་ཟླ་བ་ཕྱེད་པའི་སྟེང་དུ་རྡོ་རྗེ་ཕྱེད་པ་རྩེ་གསུམ་པས་མཚན་པ་རེ་བྲིའོ། །ཐབ་དང་སློབ་དཔོན་གྱི་བར་དུ་མེ་
ཡོལ་བརྩིགས་པའི་སྲོལ་ཡོད་པ་ལྟར་བརྩིགས་ཏེ་མེ་ཡོལ་ལ་ས་དཀར་གྱིས་བྱུགས། མེ་ཡོལ་མཐོད་དམའ་ཇི་ཙམ་བྱ་བ་ནི་སློབ་དཔོན་
-51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྟན་ལ་འདུག་པའི་པུས་མོ་དང་ཐད་མཉམ་པ་བྱའོ། །ཐབ་ཀྱི་དབུས་ནས་ཁྲུ་ཕྱེད་པའི་ཟླུམ་ཐིག་གི་སྟེང་ནས་ཞི་བའི་ཡམ་ཤིང་དུ་བཤད་
པའི་འོ་མ་ཅན་གྱི་ཤིང་སྐམ་པོའམ་ནགས་ཁྲོད་དབེན་པར་གནས་པའི་ལྕི་བ་ཡང་ཞི་བའི་བུད་ཤིང་དུ་རུང་བར་རྡོ་རྗེ་མཁའ་འགྲོ་ལས་
གསུངས་པས། ཞི་བ་ལ་ཤིས་པའི་བུད་ཤིང་སྐམ་པོ་སྲོག་ཆགས་མེད་ཅིང་དྲི་ཞིམ་པ་ཐབ་དང་དབྱིབས་མཚུངས་པ་ཟླུམ་པོར་བརྩིགས་པ་
ལ་ས་དཀར་གྱིས་བྱུགས་ཞིང་། སྟེགས་བུའི་ཕྱི་རོལ་ཏུ་ཁྲུ་ཕྱེད་ཙམ་ཁོར་ཡུག་ཏུ་བ་བྱུང་ལྔ་དང་དྲི་བཟང་གི་ཆུ་དང་། མངར་གསུམ་དང་
ལྡན་པའི་དྲི་དཀར་པོས་བྱུགས་ལ་མེ་ཏོག་དཀར་པོ་སིལ་མ་གཅལ་དུ་དགྲམ་པར་བྱའོ། །དེ་ནས་རྫས་རྣམས་བཤམ་པ་ལ་ཆུ་བཞི་དང༌།
བཟེད་ཞལ་གསུམ་དང༌། བསང་གཏོར་གྱི་ཀུ་ཤའི་ཆུན་པོ་དང་བཅས་པ་རང་གི་གཡོན་ཕྱོགས་སུ་དགོད། རང་གི་གཡས་ཕྱོགས་སུ་
སྟེགས་བཟང་པོའི་ཁར་རས་དཀར་བཏིང་བའི་སྟེང་དུ་ཐོག་མར་འཇིག་རྟེན་ལས་འདས་པའི་མེ་ལྷ་དཀྱིལ་འཁོར་ལྷ་ཚོགས་ལ་འབུལ་
རྒྱུའི་སྲེག་རྫས་རྣམས་འབུལ་བའི་གོ་རིམ་བཞིན་བསྒྲིག །དེའི་ནང་རོལ་ཏུ་འཇིག་རྟེན་པའི་མེ་ལྷའི་སྲེག་རྫས་རྣམས་རིམ་པ་བཞིན་
འགོད། དེའི་མཐར་མེ་ལྷའི་གཏོར་མ་བཤམས། དེའི་ནང་རོལ་ཏུ་འཇིག་རྟེན་ལས་འདས་པའི་ལྷ་ཚོགས་དང་། འཇིག་རྟེན་པའི་མེ་ལྷ་ལ་
འབུལ་རྒྱུའི་ཉེར་སྤྱོད་གཉིས་གོ་རིམ་བཞིན་དུ་བསྒྲིགས་པའི་མཐར་གོས་ཟུང་དང་། སོ་རྩི་རྣམས་སོ་སོར་འབུལ་བའི་གོ་རིམ་བཞིན་
བཤམས། རང་གི་གཡོན་ཕྱོགས་སུ་ལས་བུམ་མམ། བསང་ཆུའི་སྣོད་ཀུ་ཤའི་ཆུན་པོ་དང་བཅས་པ། གཡས་ཀྱི་མདུན་ངོས་སུ་མར་ཁུ་
དང༌ དགང་ གཟར་བླུགས། རླུང་གཡབ། ཀུ་ཤ །མེ་ཚང་དང་། མེ་གསོ་བའི་ཆས་ལ་ སོགས་ པ་བཞག །སློབ་དཔོན་ གྱི་ སྟན་དང༌། ཆུ་
བཞིའི་སྟེགས་དང༌། དགང་གཟར་བླུགས་ཀྱི་སྟེགས་རྣམས་གྲུབ་ན་ཐབ་ཀྱི་དབྱིབས་ཅན་ཟླུམ་པོ་རེ་བྱ་བར་གསུངས། དེ་ལྟར་མ་གྲུབ་ན་
དེ་དག་ལ་ས་དཀར་གྱི་པད་འདབ་བརྒྱད་པ་རེ་བྲི་སྲོལ་ཡོད་དོ། །ཆུ་བཞི་དང་ཉེར་སྤྱོད་སྲེག་རྫས་སོགས་མཆོད་རྫས་ཐམས་ཅད་ལ་ཨ་
ཀ་རུ་སོགས་དྲི་ཞིམ་པོའི་སྤོས་ཀྱིས་བདུག་ཅིང་ཆུ་གཙང་གིས་བྲན་ན། དེ་དག་ནི་བཅའ་གཞི་བཤམ་ཚུལ་ཡིན་ལ། དེ་ནས་ཆོ་ག་ལ་
འཇུག་པ་ན་སྔོན་དུ་ཁྲུས་བྱས་ཤིང་ཤ་ཆང་དང་སྒོག་བཙོང་སོགས་ཀྱི་དྲིས་མ་གོས་པའི་གོས་གཙང་མ་བགོས་ནས་ཐུགས་རྗེ་ཆེན་པོའི་
བདག་བསྐྱེད་བཟླས་པ་གཏོར་འབུལ་དང་བཅས་པ་སྔོན་དུ་བཏང་ལ། ཐབ་ཀྱི་མདུན་དུ་སྟན་ཧ་ཅང་མཐོན་པོ་མིན་པ་པད་དཀར་འདབ་
བརྒྱད་བྲིས་པ་ལ་བྱིན་པ་གཡས་པའི་སྟེང་དུ་གཡོན་པ་བཞག །པུས་མོ་གཉིས་སྨད་པའི་འདུག་སྟངས་ཀྱིས་འཁོད། ལུས་ལ་དྲི་ཞིམ་པོས་
བྱུགས་ཞིང་ཆས་གོས་དཀར་པོ་དང་ཐོར་ཚུགས་ཅོད་པན་དར་དཔྱངས་དང་བཅས་པས་ལེགས་པར་བརྒྱན་ལ་ཁ་ཤར་ཕྱོགས་སུ་ཕྱོགས།
བྱམས་པ་དང་སྙིང་རྗེ་དང་། ཞི་བའི་སེམས་དང་ལྡན་པར་བྱ་ཞིང་། མཁའ་ མཉམ་ གྱི་ མ་ རྒན་ སེམས་ ཅན་
- 52 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
ཐམས་ཅད་མྱུར་བ་མྱུར་བར་སྡུག་བསྔལ་རྒྱུ་བཅས་ལས་བསྒྲལ་བའི་ཕྱིར་སྔགས་
ཀྱི་ཐབས་མཁས་འདི་ལ་བརྟེན་ནས་སྡིག་སྒྲིབ་བག་ཆགས་དང་བཅས་པ་ཐམས་
ཅད་སྦྱངས་ནས་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་མྱུར་དུ་བསྒྲུབ་
པར་ བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་གསལ་གདབ། དགེ་སེམས་ཁྱད་པར་ཅན་དེའི་ངང་ནས་ཆོ་ག་ལ་འཇུག་པ་ལ་
ལས་བུམ་བསྒྲུབས་ཟིན་པ་ཡིན་ན་དེས་ཆོག་ཅིང་། མིན་ན་བསང་ཆུ་བསྒྲུབ་དགོས་པས་དེའི་ཚུལ་ནི། བུམ་པ་ཆུ་གཙང་གིས་གང་བ་ལ་བྱ་
རྒྱུད་ནས་བཤད་པའི་བུམ་རྫས་དང་དྲི་བཟང་བཏབ། བུམ་ པའི་ ཆུའི་ སྟེང་ དུ་ ཉི་ མའི་ དཀྱིལ་ འཁོར་ གྱི་
དབུས་སུ་ཧཱུཾ་ཡིག་གི་མཐར་ལས་སྔགས་ཀྱིས་བསྐོར་བ་ལས་འོད་ཟེར་འཕྲོས།
རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་ཐམས་ཅད་འོད་ཟེར་གྱི་རྣམ་པར་
བསྡུས་ཏེ་བུམ་ཆུ་ལ་ཐིམ་པས་ནུས་ལྡན་དུ་གྱུར་པར་བསམས་ལ། ཧཱུྃ༔བཛྲ་ཀྲོ་དྷ་ཧ་ཡ་གྲྭ་
བ་ཧུ་ལུ་ཧུ་ལུ་ཧཱུཾ། ཕཊ། ཅེས་པ་བརྒྱ་རྩ་ཙམ་བཟླས་ཏེ་བསྒྲུབ། མཐར་ སྔགས་ཕྲེང་ ཧཱུྃ་ དང་ བཅས་ པ་
བུམ་ཆུ་ལ་ཐིམ་པས་ནུས་ལྡན་དུ་གྱུར་ པར་བསམ། དེ་ནས་སྨྲ་བ་གཞན་བཅད་དེ། བཛྲ་ཀྲོ་དྷ་ཧ་
ཡ་ གྲི་ བ་ ཧུ་ ལུ་ ཧུ་ ལུ་ ཧཱུཾ་ ཕཊ། ཅེས་བརྗོད་དེ་ལག་པ་གཡས་པས་ཁ་རྒྱན་ནམ་ཀུ་ཤའི་རྩེ་མོས་ལས་བུམ་གྱི་ཆུའམ།
བསང་ཆུ་བླངས་ནས་ཐབ་དང་མཆོད་རྫས་དང་སྲེག་རྫས་སོགས་སྦྱིན་སྲེག་གི་ཡོ་བྱད་ཐམས་ཅད་དང་། རང་ལའང་རང་གི་གཡོན་ངོས་
ནས་གཡས་སྐོར་གྱིས་བསང་གཏོར་ལན་གསུམ་བྱའོ། །དེ་ནས་མེ་ལྷའི་མཆོད་རྫས་རྣམས་ལ་བསང་ཆུ་འཐོར་ཞིང་། ཧྲིབཛྲ་ ཀྲོ་
དྷས་བསངས། སྭ་ བྷཱ་ ཝས་སྦྱངས། སྟོང་པའི་ངང་ལས། ཧཱུྃ་ ལས་ རིན་པོ་ཆེའི་སྣོད་ཡངས་
ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་
པའི་ མཆོད་ཡོན། ཞབས་བསིལ། ཞལ་ བསིལ། བསང་ གཏོར། མེ་ཏོག །བདུག་
སྤོས། མར་མེ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་
ནམ་མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར།
ཨོ་ ཨགྷཾ་ ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོ་ཨཉྩ་མཱ་ཎི་ཨཱཧཱུཾ། ཨོ་ ཁཱ་ཎཾ་ཨཱཧཱུཾ། ཨོཾ་པུལླེ་
-53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཨཱཧཱུཾ། ཨོཾ་དྷུ་པེ་ཨཱཿཧཱུཾ། ༀ་ཨཱ་ལོ་ཀེ་ཨཱཿཧཱུཾ། ༀ་གནྡྷེ་ཨཱཧཱུཾ། ཨོ་ནེ་ཝི་དྱ་ཨཱཿཧཱུཾ། །ཨོ་
ཤཔྟ་ ཨཱཧཱུྃ་ ཞེས་བྱ་རྒྱུད་ནས་གསུངས་པའི་སྔགས་དང་ཕྱག་རྒྱས་བྱིན་གྱིས་བརླབས། དེ་ནས་ལག་པ་གཉིས་རྡོ་རྗེ་ཁུ་ཚུར་ལས་
གུང་མོ་ གཉིས་ རྩེ་ སྤྲད་ པའི་ ཕྱག་ རྒྱས་ བསྲེགས་ རྫས་རྣམས་ ལ་ རེག་ཅིང་། ཨོཾ་སྭཱཧཱ། ཞེས་པས་བཀྲུས་ པར་ བསམ། ཨོཾ་
ཨཱསཱཧཱས་ཡམ་ཤིང་དང༌། ཨ་ ཤཱི་ སཱཧཱས་ཞུན་མར་དང་། ཨོ་ བཛྲ་ སཱཧཱས་འབྲུ་དང་། ཨོ་ ཀུ་ རུ་ ཀུ་ རུ་
སྭཱཧཱས་དེ་དག་ལས་གཞན་པའི་རྫས་རྣམས་ཀྱི་མཚན་ཉིད་དང་མི་ལྡན་པའི་ཉེས་
སྐྱོན་ཐམས་ཅད་སྦྱངས་ཤིང་དག་ནས་ཕྱིའི་བདུད་རྩི་ལྔའི་ངོ་བོར་གྱུར་པར་བསམ་མོ། །དེ་
ནས་ཨོ་ཨཱཧཱུྃ་ ལན་གསུམ་བརྗོད་དེ་སྒྲོན་མེ་སྦར། སྒྲོན་མེ་དེ་ལ་ལག་པ་གཡས་པས་བུམ་པའི་ཁ་རྒྱན་གྱིས་བསང་
ཆུ་བླངས་ལ། ཧཱིབཛྲ་ཀྲོ་དྷ་ཧ་ཡ་ཤྲཱི་བ་ཧུ་ལུ་ཧུ་ལུ་ཧཱུཾ་ ཕཊ། ཅེས་བརྗོད་ཅིང་ལན་གསུམ་དུ་གཡས་སྐོར་
གྱིས་བསང་། དེ་ནས་སྒྲོན་མེ་དེ་གཙང་ཞིང་ཤིན་ཏུ་སྐམ་པའི་རྩྭའི་ཆུན་པོ་དང་བཅས་པ་ཐབ་ཀྱི་ནང་དུ་བཅུག་ལ། ཨོ་ བཛྲ་ ཛཱ་ ལ་
ཛཱ་ ལ་ ཧཱུྃ། ཞེས་བརྗོད་ལ་མེའི་གཟི་བྱིན་བསྐྱེད། ཧཱུྃ་ ཞེས་བརྗོད་དེ་རླུང་གཡབ་ཀྱིས་མེ་སྦར། ཧྲིབཛྲ་ ཀྲོ་དྷའི་སྔགས་
ཚར་བདུན་བརྗོད་ལ་མར་ཁུ་བླུགས་གཟར་བདུན་གྱིས་མེ་རབ་ཏུ་སྦྱར་བར་བྱའོ། །དེ་ནས་ཀུ་ཤ་རྣམས་ལག་ཏུ་
བཟུང་ལ། ཨོ་ བཛྲ་ སཏ་ ཨཱ༔ ཞེས་ལན་བདུན་བརྗོད་ནས་ཀུ་ཤ་བྱིན་གྱིས་བརླབས་ལ། ཨོཾ་ ཀུ་ ཤ་ འདི་ ནི་
གཙང་ཞིང་དགེ །ཚངས་པའི་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་
མཉེས་བྱེད་པ། །ས་ལས་སྐྱེས་པའི་འདབ་མའི་སྙིང་། །བདག་གི་བགེགས་རྣམས་
ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །ཞེས་བརྗོད་ནས་ཀུ་ཤ་སྔོ་ལྗང་དྲི་མ་མེད་པ་མ་
གས་ཤིང་འདབ་མ་མ་གྲུགས་པ་ཧ་ཅང་ཡང་མི་རིང་བ་གཉིས་གཉིས་རྩེ་མོ་གཤིབས་པ་རང་གི་གཡོན་ངོས་ནས་བརྩམས་ཏེ་ཐབ་ཀྱི་ཁ་
ཁྱེར་ལ་རང་གང་ལ་ཁ་བལྟས་པ་ཕྱོགས་ཤར་དུ་བྱས་པའི་ལུགས་ཀྱི་རྩེ་མོ་ཤར་དང་ལྷོ་དང་ནུབ་དང་བྱང་དུ་བསྟན་ལ་སྔ་མའི་རྩེ་མོས་ཕྱི་
མའི་རྩ་བ་ནོན་པར་དགྲམ་ཞིང་། ཐབ་ཁུང་དུ་རྩེ་མོ་ཤར་དུ་བསྟན་པའི་ཀུ་ཤ་བ་ལང་གི་རྣ་བ་ལྟ་བུ་ཧ་ཅང་ཡང་མི་རིང་བས་གཡོག་གོ །
ཀུ་ཤ་བཀོད་ཚར་བ་དང་ལག་པ་ཐལ་མོ་སྦྱར་ནས། བཅོམ་ ལྡན་ འདས་ རྡོ་ རྗེ་ སེམས་ དཔའ་ བགེགས་
ཐམས་ཅད་ཞི་བ་དང་བཀྲ་ཤིས་ པར་མཛད་དུ་གསོལ། ཞེས་གསོལ་བ་གདབ་བོ། །དེ་དག་ནི་སྦྱོར་
- 54 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
བའི་ཆོ་ག་ཡིན་ལ། དངོས་གཞིའི་ཆོ་ག་ལ་ཐོག་མར་ཐབ་བསྐྱེད་ནས་འཇིག་རྟེན་པའི་མེ་ལྷ་མཆོད་པ་ནི། ཧྲིབཛྲ་ ཀྲོ་ དྷའི་སྔགས་
བརྗོད་ལ་བསང་ཆུས་ཐབ་བསངས། ཨོཾ་སྭ་བྷཱ་ཝ་ཝ་ཤུདྡྷསརྦ་དྷརྨཱསྭ་ བྷཱ་ཝ་ཤུདྡྷོཉཧཾ། ཐབ་སྟོང་
པ་ཉིད་དུ་གྱུར། སྟོང་པའི་ངང་ལས་ཧཱུྃ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་
ཐབ་ཁ་དོག་དཀར་ཞིང་དབྱིབས་ཟླུམ་པ། མུ་རན་ཁ་ཁྱེར་དང་བཅས་པ། ཁ་ཁྱེར་
ལ་རྡོ་རྗེའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་
ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་
སུ་སྣ་ཚོགས་པདྨ་དང་ཟླ་བའི་སྟེང་དུ་རཾ་ལས་པདྨ་དཀར་པོ་རཾ་གྱིས་མཚན་པ་
ཡོངས་སུ་གྱུར་པ་ལས་མེ་ལྷ་སྐུ་མདོག་དཀར་པོ་ཤིན་ཏུ་ཞི་བའི་ཉམས་ཅན། ཞལ་
གཅིག་ཕྱག་བཞིའི་གཡས་གཉིས་པད་དཀར་དང་ཤེལ་ཕྲེང་། གཡོན་གཉིས་རིལ་
བ་དང་དུང་འཛིན་པ། དར་དཀར་པོའི་ན་བཟའ་དང་རིན་པོ་ཆེའི་རྒྱན་གྱིས་བརྒྱན་
པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པ། ཐུགས་ཀའི་ས་བོན་གྱི་འོད་
ཟེར་ལས་སྤྲོས་པའི་ཁྲོ་བོ་འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་
མེ་ལྷ་ཡེ་ཤེས་པ་དྲང་སྲོང་གི་ འཁོར་ གྱིས་ བསྐོར་བ་སྤྱན་དྲངས་པར་བསམས་ལ། ལག་པ་
གཡས་མི་འཇིགས་པའི་ཕྱག་རྒྱས་མཐེ་བོང་གཡོབ་ཅིང་། ཨོ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་
སྲོང་བྲམ་ཟེ་མཆོག །སྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་དག་
བསྙེན་པར་མཛོད། །ཨོ་ཊཱཀྐི་ཧཱུཾ་ཛ༔ ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་
གདན་ལ་བཞུགས་པར་གྱུར། ཧཱུྃ༔བཛྲ་ཀྲོ་དྷ་ཧ་ཡ་གི་བ་ཧུ་ལུ་ཧུ་ལུ་ཧཱུྃ་ཕཊ། ཅེས་བརྗོད་
ཅིང་བསང་ཆུ་གཏོར་ལ་ ཕྱི་འབྲང་གི་བགེགས་བསྐྲད། འོག་ནས་ད་ལྟ་ཉིད་དུ་འབྱུང་བ་ལྟར་གྱི་ཆུ་བཞི་ཕུལ་ཏེ། ཛཧཱུྃ་ བཻ་
ཧོ༔དམ་ཚིག་པ་དང་གཉིས་སུ་མེད་པར་གྱུར་པར་བསམ། ཨོཾ་ཨཱ༔ཧཱིཔྲ་ཝ་ར་སད་ཀ་རཾ་
པྲཀཱ་ ཎཾ་ པྲ་ ཏིཙྩ་ ཧཱུཾ་ སྭཧཱ། ཞེས་པས་ཀུ་ཤའི་ཆུན་པོས་ཞལ་བསིལ་གྱི་སྣོད་ནས་བཟེད་ཞལ་དང་པོར་ལན་གསུམ་བསང་
་པར་བསམ༔
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གཏོར་དབུལ་ལོ། །སྣོད་དེ་ཉིད་ནས་མཛུབ་མོས་མེ་ཏོག་བླངས་ཏེ། ཁུ་ཚུར་ཁ་འོག་ཏུ་བསྟན་ནས་མཐེའུ་ཆུང་ནས་རིམ་གྱིས་དགྲོལ་བའི་
ཕྱག་རྒྱས། ཨོ་ཨཱཧཱིཔྲ་ཝ་ར་སད་ཀ་རཾ་ཨཱཉྩ་མཱ་ཎཾ་པྲ་ཏིཙྪ་ཧཱུྃ་སྭཱཧཱ། །ཞེས་པས་བཟེད་ཞལ་དང་
པོར་ཞལ་བསིལ་དང་། བྱ་རྒྱུད་ནས་གསུངས་པའི་མཆོད་ཡོན་གྱི་ཕྱག་རྒྱས། ཨོཾ་ ཨཱཧིཔྲ་ ཝ་ སད་ ཀ་ རཾ་
ཨཧཱུྃ་ པྲ་ ཏིཙྩ ཧཱུཾ་ སྭཱཧཱ། ཞེས་པས་བཟེད་ཞལ་གཉིས་པར་མཆོད་ཡོན་དང་། ཁུ་ཚུར་བཅངས་ཏེ་ཆུ་ནང་ནས་མེ་ཏོག་བླངས་ལ་
ལན་གསུམ་བསྐོར་ཏེ་ཁུ་ཚུར་ཁ་གྱེན་དུ་བསྟན་པས་མཛུབ་མོ་ནས་རིམ་གྱིས་དགྲོལ་བའི་ཕྱག་རྒྱས། ཨོ་ ཨཱཧཱིཔྲ་ ཝ་ ར་
སད་ ཀ་ རཾ་ པཱཧུཾ་ པྲ་ ཏིཙྪ ཧཱུཾ་ སྭཱཧཱ། ཞེས་པས་བཟེད་ཞལ་གསུམ་པར་ཞབས་བསིལ་དབུལ་ཞིང་། ཨོ་ ཨག་ ཡེ་
ཨཱ་དི་བྱུ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བཱ་ཧཱ་ནཱ་ཡ། པུཊྚེ་ནས་ཤཔྟའི་བར་གྱིས་མཆོད།
འཇིག་རྟེན་དབང་ཕྱུག་ཚངས་དབང་མགོན་གྱིས་སྲས། །མེ་ལྷའི་རྒྱལ་པོ་ཊཀྐིས་
དབང་ བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཛིན་
བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་
ལྷའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་སུ་བསྐྱབ་པའི་ཕྱིར། །ཐུགས་རྗེའི་
དབང་གི་སྐུ་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་
པའི་ཤེས་རབ་འོད། །བསྐལ་པའི་མེ་བཞིན་གཟི་བརྗིད་འབར། །མངོན་ཤེས་རྫུ་
འཕུལ་ ཞབས་ དང༌ ལྡན། །ཐབས་ ཀྱིས་ སྤྲུལ་ པའི་ཐེག་ པ་བཅིབས། །རིག་
བསྔགས་ གསུང་ ཞིང་ བགྲང་ ཕྲེང་ འཛིན། །བདུད་ རྩིའི་ བཅུད་ ལྡན་ གྷནྡྷེ་
བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་
སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །
དེ་བས་བསྟོད་དེ་ཕྱག་ཀྱང་འཚལ། །ཞེས་པས་བསྟོད་དེ། ཨོ་བཛྲ་ཨ་ན་ལ་མཧཱ་བྷཱུ་ཏ་ཛཱ་
ལ་ཛཱ་ལ་ཡ་སརྦ་བྷསྨི་ཀུ་རུ་སརྦ་དུཥཱ་ན་ཧཱུྃ་ཕཊ་ཀྲྀ་ཤྱ་ཛཿཧཱུྃ་བཾ་ཧོས་མ་ཡ་སྟོ་ས་མ་
ཡ་ ཧཾ། ཞེས་ལན་གསུམ་གྱིས་དམ་ཚིག་བསྒྲག་གོ །དེ་ནས། མེ་ ལྷའི་ ལྗགས་ རྡོ་ རྗེ་ གཅིག་ པ་
- 56 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
དཀར་པོ་ལ་རཾ་ཡིག་དང་། དགང་བླུགས་ཀྱི་ཁ་ལ་ཧཱུྃ་ཡིག་འོད་ཟེར་དང་བཅས་
པས་ མཚན་ པར་ གྱུར་པར་བསམས་ནས། ལག་པ་གཡོན་པ་ཁུ་ཚུར་བཅངས་པའི་སྟེང་ནས་མཐེ་བོས་བཀབ་པ་དེ་བཞིན་
གཤེགས་པའི་ཁུ་ཚུར་དུ་བྱས་པའི་མཛུབ་མོ་བརྐྱངས་ལ་གན་རྐྱལ་དུ་བྱས་པས་དགང་གཟར་མར་གྱིས་བཀང་བ་བཟུང་། གཡས་པ་ཡང་
དེ་བཞིན་གཤེགས་པའི་ཁུ་ཚུར་དུ་བྱས་པའི་མཛུབ་མོ་བརྐྱངས་པ་ཐུར་དུ་སྒྲུབ་པས་བླུགས་གཟར་གྱི་ཡུ་བ་བཟུང་བ་གཡོན་པའི་མཛུབ་
མོའི་ཐད་ཀར་གཡས་པའི་ཁུ་ཚུར་བཞག་ནས་དགང་གཟར་གྱི་ཁར་བླུགས་གཟར་གྱི་མགོ་བཞག་ནས་འཛིན་པ་བྱང་ཆུབ་མཆོག་གི་ཕྱག་
རྒྱས་ལག་པ་གཉིས་པུས་མོའི་ནང་ནས་ཕྱིར་མི་མ་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་པར་དགང་བླུགས་
བདུན། ཨོཾ་ཨག་ཡེ་ཨཱ་དི་བྱུ་དི་བྱུ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བེ་ཀ་བེ་བཱ་ཧཱ་ནཱ་ཡ་
སྭཱཧཱ། ཞེས་པ་བདུན་གྱིས་དབུལ། དང་པོ་དང་ཐ་མ་ལ་སྭཱཧཱའི་གོང་དུ་སྤེལ་ཚིག་སྦྱོར་བར་གསུངས་པས་སྦྱོར་ཚུལ་ནི། ཨོཾ་
ཨག་ ཡེ། ཞེས་པ་ནས། བཱ་ ཧཱ་ ནཱ་ ཡ། བདག་ ཅག་ དཔོན་སློབ་ འཁོར་ དང་ བཅས་ པ་
རྣམས་ཀྱི་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང་།
སྡོམ་པ་གསུམ་དང་འགལ་བའི་བཅས་པ་དང་རང་བཞིན་གྱི་ཁ་ན་མ་ཐོ་བ་དང་
བཀྲ་མི་ཤིས་ པ་ ཐམས་ ཅད་ ཤཱནྟི་ ཀུ་ རུ་ ཡེ་ སྭཱཧཱ། ཞེས་སྦྱར། དཀྱིལ་འཁོར་སྒྲུབ་མཆོད་དང་བསྙེན་པའི་
ལྷག་ཆད་ཁ་སྐོང་ལྟ་བུ་ཡིན་ན། བཀྲ་ མི་ ཤིས་ པ་ ཐམས་ ཅད་ དང་། ཞེས་པའི་འཇུག་ཏུ། ཆོ་ ག་ དང་
སྔགས་ཆད་ལྷག་གི་ཉེས་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། ཞེས་སྦྱར་རོ། །དེ་ནས་ལག་གཡས་
པའི་མཐེབ་སྲིན་གྱིས་མཆོག་སྦྱིན་པའི་ཕྱག་རྒྱས་ཡམ་ཤིང་གཉིས་གཉིས་བཟུང་ལ། རྩེ་མོ་ལྷ་ལ་བསྟན་ནས་འབུལ་བ་ནི། ཡམ་
ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར། ཨོཾ་ཨག་ཡེ། ཞེས་པ་ནས། བཱ་ཧཱ་ནཱ་
ཡ། ཞེས་པའི་བར་སྔར་ལྟར་ལ། ཨོ་ བོ་ དྷི་ བྲྀཀཱ་ ཡ། བདག་ ཅག་ དཔོན་ སློབ་ ཅེས་པ་ནས། བཀྲ་
ཤིས་པ་དང་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟཾ་
ཀུ་ རུ་ ཡེ་ སྭཱཧཱ། དེ་ནས་མར་ཁུ་ལ། ཨོ་ ཨག་ ཡེ་ ཞེས་པ་ནས། བཱ་ ཧཱ་ནཱ་ ཡ། ཨོ་ ཨག་ ཡེ་ བདག་
ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་འབྱོར་པ་ཕུན་སུམ་ཚོགས་པ་ལ་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བར་དུ་གཅོད་པ་ཐམས་ཅད་ཤཱནྟི་ཀུ་རུ་ཡེ་སྭཱཧཱ། ཏིལ་ལ། ཨོཾ་ཨག་ཡེ། ཞེས་པ་ནས། བཱ་ཧཱ་
ནཱ་ཡ། ཨོཾ་སརྦ་པཱ་པཾ་ད་ཧ་ན་བཛྲ་ཡེ། བདག་ཅག་དཔོན་སློབ་ ཅེས་པ་ནས། བཀྲ་མི་
ཤིས་ པ་དང༌། སྡིག་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་དུར་བ་གཉིས་གཉིས་སྦྱར་ནས་འབུལ་
ཞིང་། ཨོཾ་ཨག་ཡེ། ཞེས་པ་ནས། བཱ་ཧཱ་ནཱ་ཡ། ཨོཾ་བཛྲ་ཨཱ་ཡུ་ཥེ། བདག་ཅག་དཔོན་སློབ་ཅེས་
པ་ནས། བཀྲ་མི་ཤིས་པ་དང་། ཚེ་ མཐར་ཕྱིན་པ་ལ་བར་དུ་གཅོད་པ་ཐམས་ཅད་
ཤཱནྟཾ་ཀུ་རུ་ཡེ་སྭཱཧཱ། དེ་ནས་འབྲས་མགྲུགས་པ་ལ། ཨོཾ་ཨག་ཡེ། ཞེས་པ་ནས། བཱ་ ཧཱ་ ནཱ་ཡ། ཨོཾ་བཛྲ་
པུཊྚ་ཡ། བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་བསོད་ནམས་རྒྱས་
པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། དེ་ནས་ཞོ་ཟན་ལ། ཨོཾ་ཨསྠཱ་ཡེ། ཞེས་
པ་ནས། བཱ་ཧཱ་ནཱ་ཡ། ཨོཾ་སརྦ་ སཾ་པཱ་དེ། བདག་ཅག་དཔོན་སློབ་ཅེས་པ་ནས། བཀྲ་མི་ཤིས་
པ་དང་བདེ་བ་མཆོག་ལ་བར་དུ་གཅོད་པ་ཐམས་ཅད་ཤཱནི་ཀུ་རུ་ཡེ་སྭཱཧཱ། དེ་ནས་ཀུ་ཤ་
གཉིས་གཉིས་སྦྱར་ནས་འབུལ་ཞིང་། ཨོ་ ཨག་ཡེ། ཞེས་པ་ནས། བཱ་ཧཱ་ནཱ་ཡ། ཨོ་ ཨ་ པྲ་ཏི་ཧ་ཏ་བཛྲ་ཡ།
བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་བསྲུང་བ་མཆོག་ལ་བར་དུ་
གཅོད་པ་དང༌། གྲིབ་དང་མི་གཙང་བ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། ཡུངས་ཀར་ལ།
ཨོ་ ཨག་ཡེ། ཞེས་པ་ནས། བཱ་ཧཱ་ནཱ་ཡ། ཨོཾ་སརྦ་ཨརྦ་སིདྡྷི་ཡེ། བདག་ཅག་དཔོན་སློབ་
ཅེས་པ་ནས། བཀྲ་མི་ཤིས་པ་དང་བགེགས་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་སོ་བ་ལ།
ཨོཾ་ཨགྷ་ན་ཡེ། ཞེས་པ་ནས། བཱ་ཧཱ་ནཱ་ཡ། ཨོཾ་བཛྲ་བེ་ཛཱ་ཡ། བདག་ཅག་དཔོན་སློབ་ཅེས་
པ་ནས། བཀྲ་མི་ཤིས་པ་དང་། ནོར་དང་འབྲུ་རྒྱས་པ་ལ་བར་དུ་གཅོད་པ་ཐམས་ཅད་
ཤཱནཾ་ ཀུ་ རུ་ ཡེ་ སྭཱཧཱ། དེ་ནས་ནས་ལ། ཨོ་ ཨག་ཡེ། ཞེས་པ་ནས། བཱ་ ཧཱ་ནཱ་ ཡ། ཨོ་ མཧཱ་བེ་གུ་ ཡ།
བདག་ཅག་དཔོན་སློབ་ཅེས་པ་ནས། བཀྲ་མི་ཤིས་པ་དང་མྱུར་བའི་ཤུགས་ཕུན་སུམ་
ཚོགས་པ་ལ་བར་དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། དེ་ནས་སྲན་མ་ལ། ཨོཾ་ཨག་
- 58 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
ཡེ། ཞེས་པ་ནས། བཱ་ ཧཱ་ ནཱ་ ཡ། ཨོ་མཧཱ བཱ་ལཱ་ ཡ། བདག་ཅག་དཔོན་སློབ་ཅེས་པ་ནས། བཀྲ་
མི་ཤིས་པ་དང་སྟོབས་རྒྱས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ།
དེ་ནས་གྲོ་ལ། ཨོ་ ཨག་ ཡེ་ ཞེས་པ་ནས། བཱ་ ཧཱ་ ནཱ་ ཡ། ཨོ་ བཛྲ་ གྷསྨ་ རི། བདག་ ཅག་ དཔོན་
སློབ་ཅེས་པ་ནས། བཀྲ་མི་ཤིས་པ་དང་ནད་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། དེ་ནས་རྫས་ཁྱད་
པར་བ་རྣམས་ལ། ཨོ་ ཨག་ ཡེ་ཞེས་པ་ནས། བཱ་ ཧཱ་ ནཱ་ ཡ། བདག་ ཅག་ དཔོན་ སློབ་ཅེས་པ་ནས། ཤཱནྟཾ་
ཀུ་ རུ་ ཡེ་ སྭཱཧཱ། ཞེས་འབུལ། བསྲེག་རྫས་རྣམས་འབུལ་བའི་ཚེ་འབྲུ་ལ་སོགས་པ་བླུགས་གཟར་ཀྱིས་གཟུང་དུ་རུང་བ་རྣམས་
བླུགས་གཟར་གྱིས་འབུལ། བླུགས་གཟར་གྱིས་གཟུང་བར་མི་ནུས་པ་ཡམ་ཤིང་དང་ཀུ་ཤ་དང་དུར་པ་རྣམས་ལག་པ་གཡས་པའི་མཐེབ་
སྲིན་གྱིས་མཆོག་སྦྱིན་པའི་ཕྱག་རྒྱས་རྩེ་མོ་ལྷ་ལ་བསྟན་ལ་དབུལ་ལོ། །དེ་ལྟར་བསྲེག་རྫས་རྣམས་སྙན་པའི་གདངས་ཀྱིས་ཕུལ་ནས།
ཨོ་ཨཱཧཱིཔྲ་ཝ་ར་སད་ཀ་རཾ་ཨཱཉྩ་མཱ་ཎཾ་པྲ་ཏིཙྪ་ཧཱུྃ་སྭཱཧཱ། ཞལ་བསིལ་དང་དེ་བཞིན་དུ་པྲཀཱ་
ནཾ་གྱིས་བསང་གཏོར་དབུལ་ལོ། །དེ་ནས་འཇིག་རྟེན་ལས་འདས་པའི་མེ་ལྷ་ཐུགས་རྗེ་ཆེན་པོའི་དཀྱིལ་འཁོར་ལྷ་ཚོགས་མཆོད་པ་ལ་
ཐོག་མར་འདས་ལྷའི་མཆོད་རྫས་རྣམས་བུམ་ཆུ་དང༌ དྭིབཛྲ་ ཀྲོ་དྷས་སངས། སྭ་ བྷཱ་ ཝས་སྟོང་པར་སྦྱངས། སྟོང་ པའི་
ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་
ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། ཞལ་
བསིལ། བསང་ གཏོར། མེ་ ཏོག །བདུག་ སྤོས། མར་ མེ། དྲི་ ཆབ། ཞལ་ ཟས།
རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་
པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་
ཏྱཾ་ཨཱཧཱུཾ། ཨོཾ་ཨཱཉྩ་མཱ་ཎཾ་ཨཱཧཱུཾ། ཨོཾ་པྲཁཱ་ཎཾ་ཨཱཧཱུཾ། ༀ་པུཥྛ ཨཱཧཱུཾ། ཨོཾ་དྷུ་པེ་ཨཱ༔ཧཱུྃ།
ཨོ་ཨཱལོ་ཀེ་ཨཱཿཧཱུཾ། ༀ་གནྡྷེ་ཨཱཧཱུཾ། ཨོ་ནི་ཝི་དྱ་ཨཱཿཧཱུཾ། ༀ་ཤཔྟ་ཨཱཿཧཱུཾ། ༀ་རཱུ་པ་ཨཱ་
ཧཱུཾ། ཨོཾ་ཤཔྟ་ ཨཱཧཱུཾ། ཨོ་ གནྡྷེ་ ཨཱཧཱུཾ། ཨོ་ ར་ ས་ ཨཱཧཱུཾ། ཨོཾ་ སྤན་ ཨཱཧཱུཾ། ཞེས་ཆུ་བཞི་ཉེར་སྤྱོད་
རོལ་མོ་འདོད་ཡོན་ལྔ་དང་བཅས་པ་བྱ་བའི་རྒྱུད་ནས་གསུངས་པའི་སྔགས་དང་ཕྱག་རྒྱས་བྱིན་གྱིས་བརླབས། དེ་ནས་གཞལ་ཡས་ཁང་
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དང་ཐུགས་རྗེ་ཆེན་པོའི་ལྷ་ཚོགས་བསྐྱེད་པ་ནི། མེ་ ལྷའི་ ཐུགས་ ཀར་ མེ་ གྲུ་ གསུམ་ འབར་བའི་དབུས་
སུ་པདྨའི་སྟེང་དུ་སྣ་ཚོགས་རྡོ་རྗེའི་ལྟེ་བར་ཧཱུྃ་ལས་གཞལ་ཡས་ཁང་གྲུ་བཞི་སྒོ་
བཞི་ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་ པའི་དབུས་སུ་སྣ་
ཚོགས་པདྨ་འདབ་མ་བརྒྱད་པའི་ལྟེ་བ་དང་ཕྱོགས་བཞིར་ཟླ་བའི་གདན་རེ་རེ།
གདན་དབུས་མའི་སྟེང་དུ་ཧཱུྃལས་པདྨ་དཀར་པོ་ཧཱུས་མཚན་པ། དེ་ཡོངས་སུ་
གྱུར་ པ་ ལས་ འཕགས་ པ་ སྤྱན་ རས་ གཟིགས་ དབང་ ཕྱུག །ཅེས་པ་ནས། སེམས་ པ་
གསུམ་གྱི་བདག་ཉིད་ཅན་དུ་གྱུར། ཕྱོགས་བཞིའི་པད་འདབ་ལ་ཤར་དུ་ཧཱུྃ་ལས་
མི་བསྐྱོད་པ་སྔོན་པོ་ས་གནོན་མཉམ་བཞག་གི་ཕྱག་རྒྱ་ཅན། ལྷོར་ཏཱཾ་ལས་རིན་
འབྱུང་སེར་པོ་མཆོག་སྦྱིན་མཉམ་བཞག་གི་ཕྱག་རྒྱ་ཅན། ནུབ་ཏུ་ ཨོ་ལས་རྣམ་
སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། བྱང་དུ་ཨཱཿལས་དོན་གྲུབ་ལྗང་ཁུ་
སྐྱབས་སྦྱིན་མཉམ་བཞག་གི་ཕྱག་རྒྱ་ཅན། ལྷ་ཐམས་ཅད་ ཀྱི་སྤྱི་བོར་ཨོཾ་ལས་
འཁོར་ ལོ་དཀར་པོའི་ལྟེ་བར་ ཨོ་ གྱིས་མཚན་ པ། ཞེས་པ་ནས། དབང་བསྐུར་རྒྱས་བཏབ་ཀྱི་བར་བདག་
བསྐྱེད་ཇི་ལྟ་བ་བཞིན་བྱས་ལ་མཆོད་པ་འབུལ་བ་ནི། ཨོཾ་ ཨཱཧིཔྲ་ ཝ་ ར་ སད་ ཀ་ རཾ་ པྲཀྵ་ ཎི་ པྲ་ཏིཙྪ་ ཧཱུྃ་
སྭཱཧཱ། ཨོཾ་ཨཱཧཱིཔྲ་ཝ་ར་སད་ཀ་ར་ཨཱཉྩ་མཱ་ཎཾ་པྲ་ཏཱིཙྪ་ཧཱུྃ་སྭཱཧཱ། ཨོཾ་ཨཱཧཱིཝཔྲ་ཝ་ར་
སད་ཀ་རཾ་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཨོཾ་ཨཱཧཱིཔྲ་ཝ་ར་སད་ཀ་རཾ་པཱ་དྷཾ་པྲ་ཏཱིཙྪ་ཧཱུྃ་སྭཱཧཱ།
ཞེས་ཆུ་བཞི་འབུལ་ཞིང་ཕྱག་རྒྱ་དང་འབུལ་ཚུལ་སྔར་ལྟར་བྱའོ། །ཨོཾ་སརྦ་ཏ་ཐཱ་ ག་ ཏ་ ཨཱརྱ་ལོ་ཀེ་ཤྭ་ར་ ས་ པ་
རི་ཝཱ་ར་པུཊྚེ་པྲ་ཏཱིཙྪ་ཧཱུྃ་སྭཱཧཱ་དེ་བཞིན་དུ་དྷ་པེ། ཨ་ལོ་ཀེ། གནྡྷེ། ནེ་ཝིདྱ། ཤཔྟ། རཱུ་པ།
ཤལྟ། གནྡྷེ། ར་ ས། སྨན་ པྲ་ ཏིཙྪ་ ཧཱུཾ་ སྭཱཧཱ། ཞེས་སྔར་བཤད་པ་ལྟར་གྱི་ཕྱག་རྒྱ་དང་བཅས་མཆོད། སྐྱོན་
གྱིས་མ་གོས་སྐུ་མདོག་དཀར། །རྫོགས་པའི་སངས་རྒྱས་དབུ་ལ་བརྒྱན། །ཐུགས་
རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །ཆོས་
-60-



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་མཛའ་ཚོན་བཞིན་དུ་སོ་
སོར་ གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ ལྔ་
བདེ་བར་གཤེགས་ལ་ཕྱག་འཚལ་ལོ། །ཞེས་བསྟོད། །དེ་ནས་ལྷ་རྣམས་ཀྱི་ལྗགས་རྡོ་ རྗེའི་
རྣམ་པ་ཅན་དཀར་པོ་ལ་ཧཱུྃ་ཡིག་དང་། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་
འབར་ བ་ དང༌ བཅས་ པ་ མཚོན་ པར་ གྱུར་པར་བསམས་ལ། བསྲེག་རྫས་རྣམས་འབུལ་བའི་ཐོག་མར། ཏདྱ་
ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་
ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི་ཙི་ཏི་ཛྭ་ལ་ཨ་པ་ན་ཡེ་སྭཱཧཱ། བདག་
ཅག་དཔོན་སློབ། ཅེས་པ་ནས། བཀྲ་མི་ཤིས་པ་ཐམས་ཅད་ཤཱནཾ་ཀུ་རུ་ཡེ་སྭཱཧཱ། ཞེས་སྤེལ་
ཚིག་བཏགས་པ་བདུན་ཕུལ་ནས་གསོལ་བ་བཏབ་པས་འཕྲིན་ལས་མཛད་པར་ཞལ་གྱིས་བཞེས་པར་བསམ། དེ་ནས་ཡམ་ཤིང་སོགས་
བསྲེག་རྫས་རྣམས་འབུལ་བ་ལ་ཡམ་ཤིང་དང་མར་ཁུ་གཙོ་བོ་ཡིན་པས་མང་བ་དང་། གཞན་རྣམས་དེ་ལས་ཉུང་བ་དང་། གཙོ་བོར་སྡིག་
པ་ཞི་བར་འདོད་ན་ཏིལ་མང་བ་དང་། ཚེའི་བར་ཆད་ཞི་བར་འདོད་ན་དུར་བ་མང་བར་དབུལ་བ་སོགས་ཤེས་པར་བྱའོ། །འབུལ་ཚུལ་
དངོས་ནི། ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར། ཏདྱ་ཐཱ། ཨོཾ་དྷ་ར་
དྷ་ར། དྷ་རི་དྷ་རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་
མེ་ཀུ་སུ་མ་ཝ་རེ། ཨི་ལི་མི་ལི་མི་ཏི་ཛྭ་ལ་ཨ་པ་ན་ཡེ་སྭཱཧཱ། །ཨོཾ་བོ་དྷི་པྲིཀྵ་ཡ།
བདག་ ཅག་ དཔོན་ སློབ་ཅེས་པ་ནས། ཤཱནྟཾ་ ཀུ་ རུ་ ཡེ་ སྭཱཧཱ། དེ་བཞིན་དུ་རྫས་འོག་མ་རྣམས་ལ་ཡང་ལྷའི་
སྔགས་དང་། རྫས་སོ་སོའི་སྔགས་དང༌། སྤེལ་ཚིག་བརྗོད་ཚུལ་སྔར་ལྟར་ཤེས་པར་བྱས་ལ་མར་ཁུ་ནས་ཁྱད་པར་གྱི་རྫས་ཀྱི་བར་རིམ་
བཞིན་སྤེལ་ཚིག་དང་བཅས་འབུལ་ཚུལ་སྔར་མེ་ལྷ་མཆོད་པའི་སྐབས་སུ་བཤད་པ་ལྟར་བྱའོ། །འདིར་གཙོ་འཁོར་ཐུགས་རྒྱུད་གཅིག་
པས་གཙོ་བོ་ལ་ཕུལ་བས་འཁོར་གྱི་དེ་བཞིན་གཤེགས་པ་རྣམས་ཀྱང་དགྱེས་ཤིང་ཚིམས་པར་བསམ་མོ། །ཡང་ཚོགས་རྫོགས་ཕྱིར་
འཁོར་རྣམས་ལའང་དམིགས་བསལ་འབུལ་བར་འདོད་ན་དེ་བཞིན་གཤེགས་པ་བཞིའི་སྔགས་དཀྱིལ་ཆོག་ཏུ་བཤད་པ་ལྟར་ཤེས་པར་
བྱས་ལ་སྔགས་ཀྱི་མཇུག་ཏུ་ཡམ་ཤིང་ནས་ཁྱད་པར་རྫས་ཀྱི་བར་འབུལ་ཚུལ་སྔར་ལྟར་བྱའོ། །དེ་ལྟར་བསྲེག་རྫས་རྣམས་ཕུལ་ཚར་བ་
-61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དང༌། ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་
པོ་བདུད་རྩིས་གང་བ་ཐོགས་ནས། བསྒྲུབ་བྱ་ཟླ་བའི་དཀྱིལ་འཁོར་ལ་གནས་པ་
ལ་ཁྲུས་བྱས་པས་སྡིག་སྒྲིབ་དང་ནད་གདོན་ལ་སོགས་པ་དག་ནས་ལུས་ཤེལ་
ལྟར་ གྱུར་པར་བསམ་མོ། །དེ་ནས་གཙོ་བོའི་སྔགས་ཀྱིས་མར་ཁུ་དགང་བླུགས་བདུན་དབུལ། དེ་ནས། ཨོཾ་ ཨཱཧཱིཔྲ་ ཝ་
ར་སད་ཀ་ རོ་ ཨགྷཾ་པྲ་ཏིཙྪ ཧཱུྃ་ སྭཱཧཱ། ཞེས་པས་མཆོད་ཡོན་དང་། ཨོཾ་ཨཱ༔ཧཱིཝཔྲ་ཝ་ ར་སད་ཀ་ རཾ་
པྲཀྵ་ཎཾ་པྲ་ཏཱིཙྪ་ཧཱུྃ་སྭཱཧཱ། ཞེས་པས་བསང་གཏོར་དང་། ཨོ་ ཨཱཧཱིཔྲ་ཝ་ར་སད་ཀ་ རཾ་ཨཉྩམཱ་ཎཾ་
པྲ་ ཏིཙྪ་ ཧཱུཾ་ སྭཱཧཱ། ཞེས་པས་ཞལ་བསིལ་དབུལ། སྲབ་ འཇམ་ ཡང་ བ་ ལྷ་ ཡི་ གོས། །ཞེས་པ་ནས།
བདག་ཀྱང་རྡོ་རྗེའི་སྐུ་ཐོབ་ཤོག །ཨོཾ་བཛྲ་ཝ་ས་མྱ་སྭཱཧཱ། ཞེས་པས་གོས་གསར་པ་ཟུང་དང་།
ཨོ་ བཛྲ་ ཏ ལྦུ་ ལ་ ཡེ་ སྭཱཧཱ། ཞེས་པས་སོ་རྩེ་རྣམས་ལྷ་རྣམས་ལ་དབུལ་བའི་བསམ་པས་མེ་ནང་དུ་འབུལ། དེ་ནས།
འདབ་ སྟོང་ རབ་ རྒྱས་ པདྨ་ དཀར་པོ་སོགས། །ཕྱོགས་དུས་ ཀུན་ན་མེ་ཏོག་ཅི་
མཆིས་ པ། །ཐུགས་ རྗེ་ ཆེན་ པོའི་ ལྷ་ ཚོགས་ མཉེས་ ཕྱིར་ འབུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་
རི་ཝ་ར་པུཊྚེ་པྲ་ཏིཙྪ་ཧཱུྃ་སྭཱཧཱ། མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་
ཀུན་ན་བདུག་སྤོས་ཅི་མཆིས་པ། །ཐུགས་ རྗེ་ ཆེན་ པོའི་ལྷ་ཚོགས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། ཨོཾ་སརྦ་ཏ་ཐཱ་ག་ཏ་
ཨཱརྱ་ལོ་ཀེ་ཤྭ་ར་ས་པ་རི་ཝ་ར། དྷུ་པེ་པྲ་ཏིཙྪ་ཧཱུྃ་སྭཱཧཱ། མུན་པ་ཀུན་སེལ་རྩི་བཅུད་
སྒྲོན་མེ་སོགས། །ཕྱོགས་དུས་ཀུན་ན་སྣང་གསལ་ཅི་མཆིས་པ། །ཐུགས་རྗེ་ཆེན་
པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝ་ར་ཨ་ལོ་ཀེ་པྲ་ཏིཙྪ་ཧཱུྃ་
སྭཱཧཱ། ཙན་དན་གུར་ཀུམ་དྲིས་བསྒོས་ སྤོས་ཆུ་སོགས། །ཕྱོགས་དུས་ཀུན་ན་དྲི་
- 62 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག །
ཆབ་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་
ས་པ་རི་ཝ་ར་གནྡྷེ་པྲ་ཏིཙྪ་ཧཱུྃ་སྭཱཧཱ། དཀར་གསུམ་མངར་གསུམ་བདུད་རྩིའི་ཟས་
ལ་སོགས། །ཕྱོགས་དུས་ཀུན་ན་ཞལ་ཟས་ཅི་མཆིས་པ། །ཐུགས་རྗེ་ཆེན་པོའི་ལྷ་
ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝ་ར་ནེ་ཝི་ཏྱ་པྲ་ཏཱིཙྪ་ཧཱུྃ་སྭཱཧཱ། ཡན་
ལག་དྲུག་ལྡན་ལྷ་ཡི་སིལ་སྙན་སོགས། །ཕྱོགས་དུས་ཀུན་ན་རོལ་མོ་ཅི་མཆིས་པ།
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝ་ར་ཤལྟ་པྲ་
ཏཱིཙྪ་ཧཱུྃ་སྭཱཧཱ། གཟུགས་བརྙན་ཀུན་གསལ་རིན་ཆེན་བཻཌཱུར་སོགས། །ཕྱོགས་དུས་
ཀུན་ན་གཟུགས་མཆོག་ཅི་མཆིས་པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨཱརྱ་ལོ་ཀེ་ཤྭ་ར་ས་པ་རི་ཝ་ར་རཱུ་པ་པྲ་ཏིཙྪ་ཧཱུྃ་སྭཱཧཱ། དཔག་བསམ་ལས་བྱུང་
བརྗོད་བྲལ་དབྱངས་ལ་སོགས། །ཕྱོགས་དུས་ ཀུན་ན་སྒྲ་སྙན་ཅི་མཆིས་པ། །
ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝ་ར་ཤཔྟ་པྲ་
ཏིཙྪ་ཧཱུྃ་སྭཱཧཱ། ཡིད་འོང་ཙན་དན་དཀར་པོའི་དྲི་ལ་སོགས། །ཕྱོགས་དུས་ཀུན་ན་དྲི་
མཆོག་ ཅི་ མཆིས་ པ། །ཐུགས་ རྗེ་ ཆེན་ པོའི་ ལྷ་ ཚོགས་ མཉེས་ ཕྱིར་ འབུལ། །
བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་
ཤྭ་ར་ས་པ་རི་ཝ་ར་གནྡྷེ་པྲ་ཏཱིཙྪ་ཧཱུྃ་སྭཱཧཱ། སྟོང་གསུམ་སྙིང་པོ་ཚངས་གནས་བདུད་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྩི་སོགས། །ཕྱོགས་དུས་ཀུན་ན་རོ་མཆོག་ཅི་མཆིས་པ། །ཐུགས་རྗེ་ཆེན་པོའི་ལྷ་
ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝ་ར་ར་ས་པྲ་ཏིཙྪ་ཧཱུྃ་སྭཱཧཱ། སྲབ་
འཇམ་པཉྩ་ལི་ཀའི་གོས་ལ་སོགས། །ཕྱོགས་དུས་ཀུན་ན་རེག་མཆོག་ཅི་མཆིས་
པ། །ཐུགས་རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་པ་རི་ཝ་
ར་སྤྱན་ པྲ་ ཏིཙྪ་ ཧཱུཾ་ སྭཱཧཱ། ཞེས་ཉེར་སྤྱོད་རོལ་མོ་འདོད་ཡོན་དང་བཅས་པ་སོ་སོའི་སྔགས་དང་ཕྱག་རྒྱས་ཕུལ། སྐྱོན་
གྱིས་མ་གོས་ཞེས་སོགས་དང་། ཆོས་སྐུ་ནམ་མཁའ་བཞིན་དུ་ཞེས་སོགས་ཀྱིས་བསྟོད། ཨོ་པྲ་ན་མ་
མི་སརྦ་ཏ་ཐཱ་ག་ཏན་གྱིས་ཕྱག་བྱ། ཨོཾ་ཨཱཧཱིཔྲ་ཝ་ར་སད་ཀ་ར་ཨགྷཾ་པྲ་ཏཱིཙྪ་ཧཱུྃ་
སྭཱཧཱ། ཞེས་པས་མཆོད་ཡོན་འབུལ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས། གང་ ཡང་ བདག་ བློ་
རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་
ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས། །མ་རྙེད་ཡོངས་སུ་མ་ཤེས་
དང༌། །གང་ ཡང་ནུས་ པ་ མ་ མཆིས་ པས། །འདིར་ནི་བྱ་བ་གང་བགྱིས་པ། །དེ་
ཀུན་ ཁྱེད་ ཀྱིས་ བཟོད་ མཛད་ རིགས། །ཞེས་བརྗོད་དེ་ནོངས་པ་བཟོད་པར་གསོལ་ནས་གནས་སྐབས་དང་
མཐར་ཐུག་གི་འདོད་དོན་ལ་གསོལ་བ་ཤུགས་དྲག་ཏུ་གདབ། དེ་ནས་ཨོཾ་ བཛྲ་ སཏཱ་ ཨཱཞེས་མང་དུ་བརྗོད་ནས་ཡིག་བརྒྱ་བཟླ།
དེ་ནས། ཨོཾ་ཁྱེད་ཀྱི་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་
སྩལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་དུ་
གསོལ། །ཨོཾ་ཨཱཿཧཱུྃ་བཛྲ་མུཡེ་ཤེས་པ་རང་བཞིན་གྱི་གནས་སུ་གཤེགས། དམ་
ཚིག་ པ་ རྣམས་ བདག་ ལ་ ཐིམ་ པར་ གྱུར་པར་བསམ་མོ། །དེ་ནས་སླར་ཡང་ཐབ་ཀྱི་མེ་ལྷ་ལ། ཨོ་ ཨགྲྭ་
ཡེ་ ཞེས་པ་ནས། བཱ་ ཧཱ་ ན་ ཡ་ པུཥྛ་ པྲ་ ཏིཙྩ་ ཧཱུཾ་ སྭཧཱ། ཞེས་སོགས་ཀྱི་ཉེར་སྤྱོད་རོལ་མོ་དང་བཅས་པ་དབུལ། ཨོཾ་
- 64 -



3
5
ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག །
ཨཱཧཱིཝཔྲ་ ཝ་ ར་ སད་ ཀ་ར་པྲཀྟ་ཎཾ་པྲ་ཏཱིཙྪ་ ཧཱུཾ་ སྭཱཧཱ། ཞེས་པས་བསང་གཏོར་དང་། ཨོ་ ཨཱཧཱིཔྲ་
ཝ་ར་སད་ཀ་རཾ་ ཨཱཉྩ་མཱ་ཎཾ་པྲ་ཏིཙྪ་ཧཱུྃ་སྭཱཧཱ། ཞེས་པས་ཞལ་བསིལ་དབུལ། ཨོཾ་བཛྲ་ཏམྦུ་ལ་ཡེ་
སྭཱཧཱ། ཞེས་པས་སོ་རྩི་དང་། ཨོ་ བཛྲ་ ཝི་ ས་ སུ་ སྭཧཱས་གོས་ཟུང་རྣམས་དབུལ་ལོ། །དེ་ནས་འཇིག་རྟེན་པའི་མེ་ལྷའི་
བསྲེག་རྫས་ལྷག་མ་རྣམས། ཨོ་ ཨག་ ཡེ་ཞེས་པ་ནས། བཱ་ ཧཱ་ནཱ་ཡེ། ཨོཾ་བོ་དྷི་ བྲིཀཱ་ཡ། བདག་ཅག་
དཔོན་སློབ་ ཅེས་པ་ནས། བར་དུ་གཅོད་པ་ཐམས་ཅད་ཤཱནྟཾ་ཀུ་རུ་ཡེ་སྭཱཧཱ། ཞེས་སྤེལ་ཚིག་དང་
བཅས་རྫས་ཁྱད་པར་བའི་བར་སྔར་བཞིན་དབུལ་ལ། འཇིག་ རྟེན་ དབང་ ཕྱུག་ ཚངས་ དབང་ མགོན་ གྱི་
སྲས། །ཞེས་སོགས་ཀྱིས་བསྟོད། ཨོཾ་ཨཱཧཱིཔྲ་ཝ་ར་སད་ཀ་རཾ་ཨཱཉྩཎཾ་པྲ་ཏཱིཙྪ་ཧཱུྃ་སྭཱཧཱ། ཞེས་པས་
ཞལ་བསིལ་དང་། ཨོཾ་ཨཱ༔ཧིཔྲ་ཝ་ར་སད་ཀ་རཾ་པྲཀྵ་ཎཾ་པྲ་ཏིཙྪ་ཧཱུྃ་སྭཱཧཱས་བསང་གཏོར་དབུལ།
ཨོ་ ཨག་ ཡེ་ ཞེས་པ་ནས། བཱ་ ཧཱ་ ནཱ་ ཡ། པུཎྱེ་ ནས། ཤཔྟའི་བར་གྱིས་མཆོད། དེ་ནས་མེ་ལྷའི་གཏོར་མ་དགང་
གཟར་གྱི་ནང་དུ་བཞག་ལ་ཆུ་གཙང་གིས་བྲན་ནས་བུམ་ཆུ་འཐོར་ཞིང་། ཧྲིབཛྲ་ ཀྲོ་ དྷས་བསངས། སྭ་ བྷཱ་ ཝས་སྦྱངས།
སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་
མ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ལན་གསུམ་གྱིས་བྱིན་གྱིས་
བརླབས་ལ། ཨོཾ་ཨག་ཡེ་ཨཱ་དི་བྱུ་ཨཱ་དི་བྱུ་ཨ་བི་ཤ་ཨ་བི་ཤ་མཧཱ་ཤྲཱི་ཡེ་ཧཱ་བྱ་ཀ་བྱ་བཱ་ཧཱ་
ནཱ་ཡ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ནཾ་ཨཱ་དྱ་ནུད་པན་ན་ཏྭ་ཏ་ཨོཾ་ཨཱཧཱུྃ་ཕཊ་སྭཱཧཱ། ལན་
གསུམ་གྱི་གཏོར་མ་དབུལ། ཨོ་ ཨག་ ཡེ་ ཞེས་པ་ནས། བཱ་ ཧཱ་ ནཱ་ ཡ། པུཥྛ་ ནས། ཤཔྟའི་བར་གྱིས་མཆོད། མེ་
སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག །ཤར་ལྷོ་མེ་ལྷའི་
ཚོགས་བཅས་ལ། །མཆོད་ཅིང་ བསྟོད་དེ་ ཕྱག་ ཀྱང་ འཚལ། །ཞེས་ བསྟོད་ཅིང་།
མཆོད་སྦྱིན་གཏོར་མ་འདི་སྣོམས་ལ། །རྣལ་ འབྱོར་ བདག་ ཅག་ འཁོར་ བཅས་
ལ། །ནད་ མེད་ ཚེ་ དང་ དབང་ ཕྱུག་ དང་། །དཔལ་ དང་ གྲགས་ དང་ སྐལ་ བ་
བཟང་། །ལོངས་སྤྱོད་རྒྱ་ཆེན་ ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །
ས་བསངས།
- 65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལས་ ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་ གྱིས་བདག་ལ་སྲུངས། །
དངོས་གྲུབ་ཀུན་གྱིས་སྡོང་གྲོགས་མཛོད། །དུས་མིན་འཆི་དང་ནད་རྣམས་དང༌། །
གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །
བྱ་ བྱེད་ ངན་ པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་། །འབྲུ་
རྣམས་ རྒྱས་ ཞིང་ ཆོས་འཕེལ་དང་། །བདེ་ལེགས་ཐམས་ ཅད་ འབྱུང་བ་དང༌། །
ཡིད་ ལ་ འདོད་ པ་ ཀུན་ འགྲུབ་ ཤོག །ཅེས་འཕྲིན་ལས་བཅོལ་བས་ཞལ་གྱིས་བཞེས་པར་བསམ་མོ། །དེ་ནས་
ཨོཾ་ ཨཱཧཱིཔྲ་ ཝ་ ར་ སད་ ཀ་ རོ་ ཨགྷཾ་པྲ་ཏིཙྩ ཧཱུྃ་ སྭཱཧཱ། ཞེས་པས་མཆོད་ཡོན་དབུལ། གང་ ཡང་
བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་
ཅན་སྐྱབས་ཡིན་ ཕྱིར། །མགོན་ཁྱོད་དེ་ཀུན་བཟོད་མཛད་ རིགས། །ཞེས་བརྗོད་ཅིང་བཟོད་
པར་གསོལ་ཏེ་འདོད་པའི་དངོས་གྲུབ་ཞུས་ནས། ཨོ་ བཛྲ་ ས་ ཏྭ་ ཨཱཞེས་གང་མང་བརྗོད། རང་ གི་ དོན་ དང་
གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་
ཞིང་། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་བཛྲ་མུ མེ་ལྷ་ཡེ་ཤེས་པ་
རང་བཞིན་གྱིས་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར།།
དེ་ནས་སྨོན་ལམ་དང་ཤིས་བརྗོད་བྱའོ། ། ལོང་ཡོད་ན་མེ་མ་ཤིའི་བར་དུ་དཀྲུག་པ་དང་བརྡལ་བར་མི་བྱ་སྟེ། འགོམ་པར་ཡང་མི་བྱ།།
མེད་ན་འོ་མ་དང་དྲི་ཆབ་དཀར་པོས་མེ་གཞིལ་ལ། ཐབ་ཀྱི་རྡུལ་ཚོན་དང་ཐལ་བ་སོགས་ལས་བུམ་དུ་བླུགས་ལ་ཆུ་བོ་ལ་སོགས་པར་
བསྐྱུར་ཞིང་ལས་ཀྱི་རྗེས་མི་མངོན་པར་བྱའོ། །དཀྱིལ་འཁོར་སྒྲུབ་མཆོད་དང་འབྲེལ་ནས་སྦྱིན་སྲེག་བྱ་ཚུལ་དང་། རྒྱས་པའི་སྦྱིན་སྲེལ་བྱ་
ཚུལ་དང༌། ཞི་རྒྱས་ཀྱི་སྦྱིན་སྲེག་གི་མཇུག་ཏུ་དངོས་གྲུབ་ཀྱི་རྫས་འོ་ཐུག་སྒྲུབ་ཚུལ་དང༌། སྦྱིན་སྲེག་གི་རྫས་ཡམ་ཤིང་གི་སྐྱོན་ཡོན་དང༌།
རྫས་གཞན་མ་སོ་སོའི་སྐྱོན་ཡོན་དང༌། སྦྱིན་སྲེག་གི་ཆོ་གའི་ཚིག་སོ་སོའི་གོ་དོན་དང་རྫས་རྣམས་ལ་རང་རང་གི་དགོས་པ་ཐུན་མོང་མ་
ཡིན་པ་ཇི་ལྟར་ཡོད་དང༌། སྦྱིན་སྲེག་གི་མེའི་ཁ་དོག་དང་དབྱིབས་དང་སྒྲ་ལས་བགེགས་ཡོད་མེད་བརྟག་པ་དང་། བགེགས་ཀྱི་མཚན་མ་
ཤར་ཚེ་བཟློག་པའི་ཐབས་ཇི་ལྟར་བྱ་བ་དང་། བསྙེན་པའི་ཁ་སྐོང་གི་སྦྱིན་སྲེག་བྱེད་པའི་ཚིག་གི་ཁྱད་པར་དང་། གཞན་མ་སྡིག་པ་ཞི་བ་
- 66 -



ཐུགས་རྗེ་ཆེན་པོ་བཅུ་གཅིག་ཞལ་གྱི་ཞི་བའི་སྦྱིན་སྲེག
གཙོ་བོར་བྱ་བ་དང་། བགེགས་ཞི་བ་གཙོ་བོར་བྱ་བ་དང་། ཚེའི་བར་ཆད་ཞི་བ་གཙོ་བོར་བྱ་བ་དང་། གྲིབ་སེལ་བ་གཙོ་བོར་བྱ་བ་དང་།
ནད་ཞི་བ་གཙོ་བོར་བྱ་བ་སོགས་དགོས་པ་གང་དང་གང་གི་དོན་དུ་བྱ་བ་དེ་དང་དེའི་སྤེལ་ཚིག་ཐུན་མོང་མ་ཡིན་པ་སྦྱོར་ཚུལ་དང་། ལས་
དང་མཐུན་པའི་སྦྱིན་སྲེག་གི་དུས་ཀྱི་ཁྱད་པར་དང༌། ཁ་ཟས་ཀྱི་ཁྱད་པར་དང་། ཆས་གོས་ཀྱི་ཁ་དོག་གི་ཁྱད་པར་སོགས་སྦྱིན་སྲེག་གི་
སྐོར་ལ་ངེས་པར་ཤེས་དགོས་པ་གལ་ཆེ་ཞིང་དགོས་པ་ཆེ་བ་མང་དུ་ཡོད་པས་བློ་གྲོས་དང་རྩོལ་བ་ཆེ་བ་རྣམས་ཀྱིས་རྒྱུད་དང་གྲུབ་ཆེན་
གྱི་གཞུང་རྣམས་དང༌། ཁྱད་པར་སྦྱིན་སྲེག་སྤྱིའི་གཞུང་འོད་སྙེ་དང་། དེའི་དགོངས་པ་མཐའ་དག་པར་འགྲེལ་པ་རྗེ་བདག་ཉིད་ཆེན་པོས་
མཛད་པའི་སྦྱིན་སྲེག་གི་ཆོ་ག་ཆེན་མོ་བལྟས་ནས་ཤེས་པར་བྱ་ཞིང་། གཞུང་ཆེ་མོ་དེ་ཙམ་བལྟ་བའི་བློའི་མཐུ་མེད་ན་ཁོ་བོས་སྦྱར་བའི་
དྲིལ་བུ་ལྷ་ལྔའི་སྦྱིན་སྲེག་གི་ཆོ་ག་བལྟས་ནས་ཤེས་པར་བྱའོ། །ཞེས་ཐུགས་རྗེ་ཆེན་པོ་བཅུ་གཅིག་ཞལ་གྱིས་སྦྱིན་སྲེག་གི་ཆོ་ག་འདི་ལྟ་
བུ་ཞིག་ཅིས་ཀྱང་དགོས་ཞེས་སྒྲུབ་པ་སྙིང་པོར་བྱེད་པ་དྭགས་པོ་རབ་འབྱམས་པ་ངག་དབང་ཡེ་ཤེས་ཀྱིས་ནན་ཆེན་པོས་བསྐུལ་ཞིང༌།
གངས་ཅན་ལྷ་གཅིག་ཐུགས་རྗེ་ཆེན་པོའི་རྣལ་འབྱོར་ལ་མོས་བློ་བྱེད་པ་མང་ཡང་འདིའི་བཟླས་སྒོམ་མཐར་ཕྱིན་པ་བྱེད་ཚེ་ཁ་སྐོང་དང༌།
དངོས་གྲུབ་མྱུར་དུ་སྩོལ་ཕྱིར་སྦྱིན་སྲེག་ཇི་ལྟར་བྱ་བའི་ཆོ་ག་དར་ཆ་ཆུང་བར་སྣང་བས་དོན་གཉེར་ཅན་གཞན་མང་པོ་ལའང་ཕན་དུ་རེ་
བའི་བསམ་པས་དགེ་སློང་ཡེ་ཤེས་རྒྱལ་མཚན་གྱིས་རྗེ་ཡབ་སྲས་ཀྱི་གསུང་རབ་རྣམས་ལ་ཞིབ་ཏུ་བརྟགས་ཏེ་ཞི་བའི་སྦྱིན་སྲེག་གི་ཆོ་ག་
ཆ་ལག་ཚང་ཞིང་བྱ་རྒྱུད་ཀྱི་ཐུན་མོང་མ་ཡིན་པའི་ལམ་སྲོལ་ལ་བསྲེ་བསླད་མེད་པར་བྱས་ཏེ་འཕགས་པ་ཐུགས་རྗེ་ཆེན་པོའི་སྤྲུལ་པའི་ཕོ་
བྲང་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་
ཡུན་རིང་དུ་གནས་པར་གྱུར་ཅིག། །།
- 67 -



-
-
-
༄༅། །ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་
གི་ཆོ་ག་བཞུགས་སོ། །
བླ་མ་དང་འཕགས་པ་ཐུགས་རྗེ་ཆེན་པོ་དབྱེར་མ་མཆིས་པའི་ཞབས་ལ་
ཕྱག་འཚལ་ལོ། །དུས་ཐམས་ཅད་དུ་རྗེས་སུ་གཟུང་དུ་གསོལ། འདིར་ཐུགས་རྗེ་ཆེན་པོ་ཞལ་
བཅུ་གཅིག་པའི་རྗེས་གནང་བྱ་བར་འདོད་པས་མཎྜལ་བདག་མདུན་གྱིས་མཆོད་གཏོར། བུམ་པ་རྣམས་ཕྱག་ལེན་བཞིན་བཤམས་ལ།
སྐྱབས་འགྲོ་སེམས་བསྐྱེད་ཚད་མེད་བཞི་ཁྱད་པར་གྱི་སེམས་བསྐྱེད་རྣམས་རྒྱུད་དང་འདྲེས་ངེས་བྱས་ལ། སྭ་བྷ་ཝས་སྟོང་པར་
སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་
སྟེང་དུ་ རང་གི་སེམས་ཉིད་ཧཱིདཀར་པོ། དེ་ལས་འོད་འཕྲོས། དོན་གཉིས་བྱས་
ཚུར་འདུས་ཡོངས་སུ་གྱུར་པ་ལས། རང་ཉིད་འཕགས་པ་སྤྱན་རས་གཟིགས་སྐུ་
མདོག་དཀར་པོ་གཞོན་ནུའི་ལང་ཚོ་དར་ལ་བབ་ཅིང་ཞབས་གཉིས་མཉམ་པར་
བཞེངས་པ། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་
ཅུས་མཛེས་ཤིང་། ཞལ་བཅུ་ གཅིག་ དང་ ལྡན་ པའི་ རྩ་ ཞལ་ དཀར་ གཡས་ལྗང་
གཡོན་དམར་བ། དེའི་སྟེང་མ་དབུས་ལྗང་གཡས་དམར་གཡོན་དཀར་བ། དེའི་
སྟེང་མ་དབུས་དམར་གཡས་དཀར་གཡོན་ལྗང་བ་ཐམས་ཅད་ཀྱང་འཛུམ་ཞིང་ཞི་
བ། དེའི་སྟེང་ན་ཁྲོ་ཞལ་མཐིང་ག་མཆེ་བ་གཙིགས་ཤིང་སྤྱན་གསུམ་པ་ཁྲོ་གཉེར་
དང་ལྡན་ཞིང་རལ་པ་དམར་སེར་གྱེན་དུ་འབར་བ། དེའི་སྤྱི་བོར་ཞི་བའི་ཞལ་
དམར་པོ་འཛུམ་ཞིང་གཙུག་ཏོར་དང་བཅས་པ་ཚངས་པར་སྤྱོད་པའི་ཆ་ལུགས་
འཛིན་ཅིང་མགུལ་པ་དང་ལྡན་པ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་
- 68 -



ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག
བ། གཡས་གཉིས་པ་ན་ཤེལ་ཕྲེང་། གསུམ་པ་ན་མཆོག་སྦྱིན་ གྱི་ཕྱག་རྒྱ་ལས་
བདུད་རྩི་འབབ་པའི་རྒྱུན་གྱིས་ཡི་དྭགས་ཚིམ་པར་བྱེད་པ། བཞི་པ་ན་འཁོར་ལོ་
བསྣམས་པ། གཡོན་གྱི་གཉིས་ པ་ན་གསེར་གྱི་པདྨ། གསུམ་པ་ན་རིལ་བ་སྤྱི་
བླུགས། བཞི་པ་ན་མདའ་གཞུ་བསྣམས་པ། ཕྱག་ལྷག་མ་དགུ་བརྒྱ་དང་དགུ་བཅུ་
རྩ་གཉིས་པདྨའི་འདབ་མ་ལྟར་འཇམ་ཞིང་མཆོག་སྦྱིན་མཛད་པ། ཕྱག་ཐམས་
ཅད་ཀྱི་མཐིལ་ན་ཞི་བའི་སྤྱན་རེ་རེ་མངའ་ཞིང་། ཕྱག་རྣམས་ཡར་དབུའི་གཙུག་
ཏོར་དང་། མར་པུས་མོའི་ལྷ་ང་ལས་མི་འདའ་བ། རི་དྭགས་ཀྱི་པགས་པས་ནུ་མ་
གཡོན་ པ་ བཀབ་ཅིང་། རས་ བཟང་ པོའི་ ཤམ་ ཐབས་ ལ་ནོར་བུས་ སྨྲས་ པའི་
གསེར་གྱི་སྐ་རགས་བཅིངས་པ། རལ་པ་དམར་སེར་འཁྱུགས་པས་མཛེས་ཤིང་།
དར་དང་རིན་པོ་ཆེའི་རྒྱན་བརྒྱད་ཀྱིས་བརྒྱན་པའི་སྤྱི་བོར་ཨོཾ། མགྲིན་པར་ཨཱཿ
ཐུགས་ཀར་ཧཱུཾ་གིས་མཚན་པ། དེ་ལས་འོད་ཟེར་འཕྲོས། པོ་ཏ་ལ་ནས་ཡེ་ཤེས་པ་
དང་དབང་གི་ལྷ་རྣམས་སྤྱན་དྲངས། ཛཧཱུྃ་བཾ་ཧོརང་དང་གཉིས་སུ་མེད་པར་
གྱུར། དབང་གི་ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར།
མཆོད་པ་རྣམས་ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་
སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫ་ས་ལས་
གྲུབ་ པའི་མཆོད་ཡོན། ཞབས་བསིལ། མེ་ཏོག །བདུག་ སྤོས། མར་མེ། དྲི་ཆབ།
ཞལ་ཟས། རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་
དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷོ་
ཨཱཧཱུྃ། དེ་བཞིན་དུ། ཤཔྟའི་བར་སྔགས་དང་ཕྱག་རྒྱས་བྱིན་གྱིས་བརླབས། ཨོཾ་ ཨཱརྱ་ ལོ་ ཀེ་ ཤྭ་ ར་ ཨནྡྷཾ་ ནས།
ཤལྟ་པྲ་ཏཱིཙྪ་ཧཱུྃ་སྭཱཧཱའི་བར་གྱིས་མཆོད། ཕྱག་སྟོང་འཁོར་ལོས་བསྒྱུར་བའི་རྒྱལ་པོ་སྟོང་། །



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྤྱན་སྟོང་བསྐལ་པ་བཟང་པོའི་སངས་རྒྱས་སྟོང༌། །གང་ལ་གང་འདུལ་དེ་ལ་དེར་
སྟོན་པའི། །བཙུན་པ་སྤྱན་རས་གཟིགས་ལ་ཕྱག་འཚལ་བསྟོད། །རང་གི་ཐུགས་
ཀར་ཧཱིཡིག་གི་མཐར་གཟུངས་ཀྱིས་བསྐོར་བ་ལ་དམིགས་ནས་འོད་ཟེར་སྤྲོ་བསྡུ་
དང་བཅས། ན་མོ་རཏྣ་ཏྲ་ཡཱ་ཡ། ན་མཨཱརྱ་ཛྙཱ་ན་སཱ་ག་ར། བཻ་རོ་ཙ་ན། བྷ་ཧ་རཱ་
ཛཱ་ཡ། ཏ་ཐཱ་ག་ཏ་ཡ། ཨརྟ་ཏེ། སཾ་མྱཀཾ་བུདྡྷ་ཡ། ན་མཿསརྦ་ཏ་ཐཱ་ག་ཏེ་བྷྱཨརྒ་ཏེ་
བྷུསཾ་མྱཀཾ་བུདྡྷེ་བྷུན་མཨཱརྱ་ཨ་ཝ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་ས་ཏཱ་
ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་
ཝཊྚེ། ཙ་ལེ་ཙ་ལེ། པ་ཙ་ལེ་པ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི་ཙི་ཏི་
ཛྭ་ལ་ཨ་པ་ན་ཡེ་སྭཱཧཱ། ཞེས་ཅི་ནུས་བཟླས་ལ། དགེ་བ་འདི་ཡིས་མྱུར་དུ་བདག །སྤྱན་རས་
གཟིགས་དབང་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་ པར་ ཤོག །དེ་ནས་བུམ་པ་གཉིས་ཨ་ མྲྀ་ ཏས་བསངས། སྭ་ བྷ་ ཝས་སྦྱངས། སྟོང་ པའི་ ངང་
ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཐཾ་ཐཾ་ཞུ་བ་ལས་
བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་
བ་ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཔེ་ཏཱསྟེ་མཧཱ་ཏཱསྟེ་
སྭཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་
པའི་ནང་དུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿདཀར་
པོ། དེ་ ལས་ འོད་ འཕྲོས། དོན་ གཉིས་ བྱས་ཚུར་ འདུས་ཡོངས་སུ་གྱུར་ པ་ ལས་
འཕགས་པ་སྤྱན་རས་གཟིགས་སྐུ་མདོག་དཀར་པོ་ཞེས་པ་ནས། དར་དང་རིན་པོ་ཆེའི་
རྒྱན་བརྒྱད་ཀྱིས་བརྒྱན་པ་ཞེས་པའི་བར་སྔར་ལྟར་དང་། ལས་བུམ་གྱི་ནང་དུ་ཟླ་བའི་སྟེང་དུ་
ཧཱུྃ་ལས་རྡོ་རྗེ་ཧཱུྃ་གིས་མཚན་པ། དེ་ཡོངས་སུ་གྱུར་པ་ལས་བགེགས་མཐར་བྱེད་སྐུ་
- 70 -



ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག
མདོག་ མཐིང་ ནག །ཞལ་ གཅིག་ ཕྱག་ གཉིས་ པ། གཡས་ རྡོ་ རྗེ་ འཕྱར་ ཞིང་།
གཡོན་ཞགས་པ་དང་བཅས་པའི་སྡིགས་མཛུབ་མཛད་པ་གཡོན་བརྐྱངས་ཀྱིས་
བཞུགས་པ། ལྷ་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་གིས་
མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས། ཡེ་ཤེས་པ་སྤྱན་དྲངས། གཉིས་
སུ་ མེད་ པར་ གྱུར། བུམ་པའི་མཆོད་པ་སྔར་ལྟར་བྱིན་གྱིས་བརླབས་ལ། ཨོཾ་ ཨཱརྱ་ ལོ་ ཀེ་ ཤ་ ར་ ཨནྡྲ་ ཞེས་
སོགས་ཀྱིས་མཆོད། ཕྱག་ སྟོང་ འཁོར་ ལོས་ བསྒྱུར་ བའི་ ཞེས་སོགས་དང་། འཇིགས་ པའི་ ཧཱུཾ་ སྒྲ་
ངེས་སྒྲོག་ཅིང་། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་
ལུས་ སྩོལ་བའི་ལྷ། །བགེགས་ ཀྱི་དགྲ་ལ་ ཕྱག་ འཚལ་བསྟོད། །ཅེས་བསྟོད། རྣམ་རྒྱལ་བུམ་
པའི་ཁར་དུང་ཆོས་རྡོར་གཟུངས་དང་བཅས་པ་བཞག །ཨོ་ བཛྲ་ ཨུ་ད་ ཀ་ ཧཱུྃ་ དང་འབྲུ་གསུམ་བཟླས། རང་ གི་ཐུགས་
ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་སོང་བ་བུམ་པའི་ལྷའི་ཐུགས་
ཀར་ ཕོག །ཐུགས་རྒྱུད་བསྐུལ། བདུད་རྩིའི་རྒྱུན་བབས་པས་བུམ་པ་གང་བར་
གྱུར། རྣམ་རྒྱལ་བུམ་པ་ལ་ཐུགས་རྗེ་ཆེན་པོའི་གཟུངས་རིང་ཐུང་གཉིས་དང་། ཡིག་དྲུག་ཅི་འགྲུབ་བཟླ། ལས་བུམ་གྱི་ཁར་གཟུངས་
རྡོར་སྤོས་ནས། ཨོ་ བིགྷཱན་ ཏ་ ཀྲི་ཏ་ ཧཱུཾ་ ཕཊ། ཅེས་གང་མང་བཟླ། ཡིག་བརྒྱ་ལན་གསུམ་བཟླས་ལ་གཟུངས་ཐུང་དང་ཧཱུྃ་
བདུན་གྱིས་བུམ་པ་གཉིས་སུ་མཆོད་ཡོན་འབུལ། ཨོ་ བིགྷཱན་ ཏ་ ཀྲི་ཏ་ ཧཱུཾ་ ཕཊ། ཅེས་པས་མེ་ཏོག་འབུལ། ཨོཾ་ ཨཱརྱ་
ལོ་ ཀེ་ ཤྭ་ ར་ པུཥྛ་ ནས། ཤཔྟའི་བར་གྱིས་མཆོད། ལས་བུམ་གྱི་ཁ་རྒྱན་གྱིས་བསང་ཆུ་བླངས་ཏེ་གཡས་སྐོར་གྱིས་བསངས།
བིགྷན་ཏ་ཀྲི་ཏའི་སྔགས་བརྗོད་ལ། ཇི་སྲིད་རྗེས་གནང་གི་བྱ་བ་རྣམས་མ་རྫོགས་ཀྱི་བར་
དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག །ཅེས་འཕྲིན་ལས་བཅོལ། བུམ་
པའི་ལྷ་ཡེ་ཤེས་པ་གཤེགས། དམ་ཚིག་པ་འོད་དུ་ཞུ་བས་བུམ་པའི་ཆུ་དང་རོ་
གཅིག་ ཏུ་ གྱུར། ཅེས་བརྗོད། དེ་ནས་མདུན་བསྐྱེད་སྒྲུབ་པ་ནི་ལས་བུམ་གྱི་ཁ་རྒྱན་གྱིས་བསང་ཆུ་བླངས་ཏེ་ཚོམ་བུ་ཨ་ མི་
ཏས་བསངས། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བའི་དཀྱིལ་འཁོར་གྱི་སྟེང་དུ་ཧཱིདཀར་པོ། དེ་ལས་འོད་ཟེར་འཕྲོས་དོན་གཉིས་
བྱས། འདུས་ཡོངས་ སུ་གྱུར་པ་ལས་འཕགས་པ་སྤྱན་རས་ གཟིགས་སྐུ་མདོག་
དཀར་པོ། ཞེས་པ་ནས། དར་དང་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། ཞེས་པའི་བར་སྔར་
ལྟར་དང་། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པ། དེ་ལས་
འོད་ཟེར་འཕྲོས། པོ་ཏ་ལ་ནས་ཡེ་ཤེས་པ་དང་དབང་གིས་ལྷ་རྣམས་སྤྱན་དྲངས།
ཛཧཱུྃ་ ཐཾ་ ཧོདམ་ཚིག་ པ་ དང༌ གཉིས་ སུ་ མེད་པར་ གྱུར། དབང་གི་ལྷས་དབང་
བསྐུར། འོད་ དཔག་ མེད་ ཀྱིས་ དབུ་ བརྒྱན་ པར་ གྱུར། དེ་ནས་མདུན་བསྐྱེད་ཀྱི་མཆོད་པ་བྱིན་གྱིས་
བརླབས་ལ། མཆོད་བསྟོད་བཟླས་པ་རྣམས་བྱས་པའི་མཇུག་ཏུ་ཡིག་བརྒྱ་བཟླ། གཏོར་མ་ཨ་ མྲྀ་ ཏས་བསངས། སྭ་ བྷཱ་ ཝས་
སྦྱངས། སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོ་
འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་བདུད་རྩི་རྒྱ་མཚོ་ཆེན་པོར་
གྱུར། ཨོཾཨཱཿཧཱུཾ་ལན་གསུམ་བྱིན་གྱིས་བརླབས་ལ། ཐུགས་ རྗེ་ ཆེན་ པོའི་ སྔགས་ འོད་ཟེར་ གྱི་ སྦུ་
གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཨཱརྱ་ལོ་ཀེ་ཤྭ་ར་བ་ལི་ཕྲ་
ཏིཙྪ་ཡེ་སྭཱཧཱ། ཞེས་ལན་གསུམ་གྱིས་གཏོར་མ་འབུལ། ཨརྒྱོ་སོགས་ཀྱིས་མཆོད། ཕྱག་ སྟོང་ འཁོར་ ལོས་
བསྒྱུར་བའི་ཞེས་སོགས་ཀྱིས་བསྟོད། འདོད་དོན་ལ་གསོལ་བ་གདབ། དེ་ནས་རྒྱས་པར་བྱེད་ན་མཎྜལ་ཕུལ་ཏེ། སློབ་མ་ལ་རྗེས་
གནང་ཇི་ལྟར་བསྐུར་བ་ལྟར་རང་གིས་ཀྱང་བླངས་ལ། སློབ་མའི་དོན་དུ་གསོལ་བ་གདབ་པ་ནི་ཐལ་མོ་སྦྱར་ཏེ། འཕགས་ པ་
ཐུགས་རྗེ་ཆེན་པོ་དང་ལྡན་པ་བདག་གི་སློབ་མ་རྣམས་ལ་བྱིན་གྱིས་བརླབས་སུ་
གསོལ། ཞེས་གསོལ་བ་གདབ་བོ། །དེ་ནས་སློབ་མ་རྣམས་ཁྲུས་བྱས་འདུས་པ་ན་བགེགས་གཏོར་བཏང་། མེ་ཏོག་བཀྱེ་བསྡུ་བྱས་
ལ། འདི་ལྟར། འོ་ ལགས། ཁྱེད་རང་རྣམས་ འཕགས་ པ་ ཐུགས་ རྗེ་ ཆེན་ པོ་ ཞལ་ བཅུ་
གཅིག་ པའི་ རྗེས་གནང་ཟབ་མོ་ཞུ་བ་ལ་ཐུགས་བསམ་འདི་བཞིན་དུ་མཛོད།
གནས་ཁང་འདི་ཉིད་ཐ་མལ་པའི་རྣམ་པ་ཅན་མིན་པར་ཐུགས་རྗེ་ཆེན་པོའི་ཡེ་
- 72 -



ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག
ཤེས་རང་སྣང་ལས་གྲུབ་པའི་གཞལ་ཡས་ཁང་དངོས་ཡིན་སྙམ་པ་དང་། བླ་མ་
དང་མདུན་བསྐྱེད་ཀྱི་ཚོམ་བུའང་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་
པར་དངོས་སུ་མོས་ལ། ཐུགས་རྗེ་ཆེན་པོ་བཅུ་གཅིག་ཞལ་གྱི་རྗེས་གནང་ཟབ་མོ་
ཞུ་ བའི་ ཡོན་ དུ་ མཎྜལ་ ཞིག་ མཛད་ པར་ ཞུ། ཞེས་བརྡའ་སྤྲད་ལ་མཎྜལ་འབུལ་དུ་གཞུག །དེ་ནས་ཐུགས་
བསམ་འདི་བཞིན་དུ་མཛད་པར་ཞུ། འཕགས་ པ་ སྤྱན་རས་ གཟིགས་འདི་ནི་ སྤྱིར་ ཕྱོགས་ བཅུའི་
སངས་རྒྱས་ཐམས་ཅད་ཀྱི་ཐུགས་རྗེ་གཅིག་ཏུ་བསྡུས་པའི་ངོ་བོ་ཡིན་པས་ཐུགས་
རྗེ་དང་བྱིན་རླབས་ལྷ་གཞན་ལས་ཆེ་བ་དང་། ལྷག་པར་བོད་ཁ་བ་ཅན་གྱི་མགོན་
པོ་ཡིན་པས་བྱང་ཕྱོགས་ཁ་བ་ཅན་ན་གནས་པའི་གདུལ་བྱ་རྣམས་ཀྱིས་ལྷ་འདི་ལ་
གསོལ་བ་བཏབ་ན་གཞན་ལས་བྱིན་རླབས་མྱུར་བ་ཡིན་པས་ལྷ་འདི་ལ་གསོལ་
བ་གདབ་པ་གལ་ཆེ། དེས་ན་འདིའི་རྗེས་གནང་ཞུ་བ་ལ། ཉེན་སོགས་འདོད་པས་
གསོལ་གསུམ་གདབ། ཅེས་གསུངས་པ་ལྟར་གསོལ་བ་ལན་གསུམ་དུ་འདེབས་
དགོས་ པས་ འདིའི་ རྗེས་ ཟློས་ མཛོད། ཅེས་བརྡའ་སྤྲད་ལ། ཀུན་ མཁྱེན་ ཡེ་ ཤེས་ ཕུང་ པོ་
ཅན། །སྲིད་ པའི་ འཁོར་ ལོ་ རྣམས་ སྦོར་ བ། །དེ་ རིང་ བཤད་ པའི་ རིན་ ཆེན་
གཏེར། །གཙོ་ བོས་ བདག་ ལ་ བཀའ་ དྲིན་ སྩོལ། །ཞེས་ལན་གསུམ་རྗེས་ཟློས་བྱ། དེ་ནས་འདི་ལྟར།
ཁྱེད་རང་རྣམས་ཐུགས་བསམ་འདི་བཞིན་དུ་མཛོད། །རྙེད་པར་དཀའ་ཞིང་རྙེད་ན་
དོན་ཆེ་བའི་དལ་འབྱོར་གྱི་མི་ལུས་རིན་པོ་ཆེ་ཐོབ། མཇལ་དཀའ་བ་སངས་རྒྱས་
ཀྱི་བསྟན་པ་རིན་པོ་ཆེ་དང་མཇལ་བའི་སྐབས་འདིར་སྙིང་པོ་ཅི་ལོན་རེ་མཛད་
དགོས། སྙིང་པོ་ལེན་པའི་ཐབས་མཆོག་ཏུ་གྱུར་པ་ནི་དམ་པའི་ཆོས་ཁོ་ན་ཡིན།
ཆོས་ཀྱི་ནང་ནས་ཀྱང་འཕགས་པ་ཐུགས་རྗེ་ཆེན་པོའི་རྣལ་འབྱོར་སྒོམ་པ་ནི་བྱིན་
རླབས་ཤིན་ཏུ་ཆེ་བ་ཡིན་ལ། དེས་ན་འདིའི་རྣལ་འབྱོར་སྒོམ་པ་ལ་འདིའི་རྗེས་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གནང་གི་བྱིན་རླབས་ཐོབ་དགོས། དེ་ལ་བྱང་ཆུབ་ཏུ་སེམས་བསྐྱེད་ནས་བྱང་ཆུབ་
སེམས་དཔའི་སྡོམ་པ་དང་ལྡན་པ་ཞིག་ངེས་པར་དགོས་པས་སྨོན་སེམས་དང་
འཇུག་སྡོམ་ལེན་པ་འདིའི་ རྗེས་ཟློས་མཛོད། ཅེས་བརྡའ་སྤྲད་ལ། དཀོན་མཆོག་གསུམ་
ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་
ལ་ རྗེས་ ཡི་ རང་། །སངས་རྒྱས་ བྱང་ ཆུབ་ ཡིད་ ཀྱིས་བཟུང་། །ཞེས་ལན་གསུམ་རྗེས་ཟློས་བྱའོ། །
དེ་ནས་རྗེས་གནང་དངོས་གཞི་བྱེད་པ་ལ་སྐུ་གསུང་ཐུགས་ཀྱི་རྗེ་གནང་གསུམ་ཡོད་པ་ལས། དང༌ པོ་ སྐུའི་ རྗེས་ གནང་
གི་ དོན་ དུ་ གསོལ་ བ་ འདེབས་ པ་ འདིའི་ རྗེས་ ཟློས་ མཛོད། ཅེས་བརྡའ་སྤྲད་ལ། དུས་
གསུམ་སངས་རྒྱས་ཐམས་ཅད་ཀྱི། །ངོ་བོ་དཔལ་ལྡན་བླ་མ་ཡིས། །བདག་ལ་
སྤྱན་རས་ གཟིགས་དབང་གི །སྐུ་ཡི་རྗེས་གནང་སྩལ་དུ་གསོལ། །ཞེས་ལན་གསུམ་རྗེས་
ཟློས་བྱ། དེ་ནས་ཁྱེད་རང་སློབ་མ་རྣམས་ལྷར་སྐྱེད་དགོས་པས་ངེད་ཀྱི་ཚིག་རིས་ལྟར་
སྤྱན་ དམིགས་ མཛོད། ཅེས་བརྗོད་དེ་སློབ་མ་རྣམས་ལ་བུམ་ཆུ་གཏོར་ལ། ཨོཾ་ མྲྀ་ ཏས་བསངས། སྭ་ བྷཱ་ ཝས་
སྟོང་པར་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་
སྟེང་དུ་ཁྱེད་རང་རྣམས་ཀྱིས་སེམས་ཧྲིདཀར་པོ་ཡོངས་སུ་གྱུར་པ་ལས་འཕགས་
པ་སྤྱན་རས་གཟིགས་ཞལ་བཅུ་གཅིག་པ་སྐུ་མདོག་དཀར་པོ་ལང་ཚོ་དར་ལ་བབ་
ཅིང་ཞབས་གཉིས་མཉམ་པར་བཞེངས་པ། མཚན་བཟང་པོ་སུམ་ཅུ་རྩ་གཉིས་
དང་དཔེ་བྱད་བཟང་པོ་བརྒྱད་ཅུས་མཛེས་ཤིང་། དར་དང་རིན་པོ་ཆེའི་རྒྱན་གྱིས་
བརྒྱན་པ་ཞལ་ཕྱག་ཡོངས་སུ་རྫོགས་པ་ཞིག་ཏུ་དངོས་སུ་གྱུར་པའི་མོས་པ་མཛོད།
བླ་མ་དང་འཕགས་པ་སྤྱན་རས་གཟིགས་དབྱེར་མ་མཆིས་པའི་ཐུགས་ཀ་ནས་
འོད་ཟེར་འཕྲོས། མདུན་བསྐྱེད་ཀྱི་ལྷ་ལ་ཕོག །དེ་ལས་འོད་ཟེར་ཕྱོགས་བཅུར་
འཕྲོས། ཕྱོགས་ བཅུའི་རྒྱལ་བ་ སྲས་ བཅས་ ཐམས་ ཅད་ འཕགས་ པ་ སྤྱན་ རས་
- 74 -



ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག
གཟིགས་ཀྱི་སྐུའི་རྣམ་པར་སྤྱན་དྲངས། ཁྱེད་རང་རྣམས་ལ་ཐིམ་པས་དབྱེར་མེད་
གཅིག་ཏུ་གྱུར་པའི་མོས་པ་མཛོད། ཛཧཱུྃ་བཾ་ ཧོཞེས་བརྗོད་ཅིང་མེ་ཏོག་གཏོར། བརྟན་བྱེད་ ཀྱི་
ཆུ་དབང་འབུལ་བ་ཡིན་པས་ངེད་ཀྱི་ཚིག་རིས་ལྟར་སྤྱན་དམིགས་མཛོད། བླ་མ་
དང་འཕགས་པ་བཅུ་གཅིག་ཞལ་ཐ་མི་དད་པའི་ཐུགས་ཀའི་ཧཱུྃ་ལས་འོད་ཟེར་
འཕྲོས། དབང་ གི་ ལྷ་རྣམས་ སྤྱན་ དྲངས། ཁྱེད་རྣམས་ ཀྱིས་ སློབ་མ་རྣམས་ ལ་
དབང་བསྐུར་དུ་གསོལ། ཞེས་གསོལ་བ་བཏབ་པས་དབང་གི་ལྷ་རྣམས་ཀྱིས། ཇི་
ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་
དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། ཨོཾ་སརྦ་ཏ་ཐཱ་ག་ཏ་ཨ་བྷི་ཥ་
ཀ་ཏ་ ས་ མ་ ཡ་ཤྲཱི་ཡེ་ཨཱཿཧཱུྃ། ཞེས་ དབང་ བསྐུར་ བས་ དེ་ བཞིན་ གཤེགས་ པའི་
རིགས་ཀྱི་ལྷས་དབུ་བརྒྱན་པར་གྱུར། དེས་ཐུགས་རྗེ་ཆེན་པོའི་སྐུའི་རྗེས་གནང་
ཐོབ། ལུས་ཀྱི་སྒོ་ནས་བསགས་པའི་སྡིག་སྒྲིབ་རྣམས་སྦྱངས། འཕགས་པ་ཐུགས་
རྗེ་ཆེན་པོའི་རྣལ་འབྱོར་བསྒོམ་པ་ལ་དབང་བར་བྱས་སོ། །
གཉིས་པ་གསུང་གི་རྗེས་གནང་གི་དོན་དུ་གསོལ་བ་འདེབས་པ་འདིའི་
རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི། །ངོ་བོ་དཔལ་ལྡན་བླ་
མ་ཡིས། །བདག་ལ་སྤྱན་རས་གཟིགས་དབང་གི །གསུང་གི་རྗེས་གནང་སྩལ་དུ་
གསོལ། །ཞེས་ལན་གསུམ་རྗེས་ཟློས་བྱ། དེ་ནས་བླ་མ་དང་ཐུགས་རྗེ་ཆེན་པོ་དབྱེར་མ་མཆིས་ པ་
དང༌། མདུན་བསྐྱེད་ཀྱི་ཐུགས་རྗེ་ཆེན་པོ་གཉིས་ཀ་ལས་འོད་ཟེར་ཕྱོགས་བཅུར་
འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་གསུང་གི་བྱིན་རླབས་
ནུས་མཐུ་ཐམས་ཅད་དབྱངས་གསལ་དང་སྔགས་ཕྲེང་གི་རྣམ་པར་སྤྱན་དྲངས་
ཁྱེད་རང་རྣམས་ཀྱི་མགྲིན་པར་ཐིམ་པས་གསུང་གི་བྱིན་རླབས་ཐོབ། ངག་གི་སྒོ་
-75-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ནས་བསགས་པའི་ལས་ངན་སྡིག་སྒྲིབ་ཐམས་ཅད་དག །གསུང་གི་རྗེས་གནང་
ཐོབ་པའི་མོས་པ་མཛོད། བཟླས་ལུང་གི་དོན་དུ་ གསོལ་བ་འདེབས་པ་འདིའི་
རྗེས་ ཟློས་ མཛོད། བཅོམ་ ལྡན་ བདག་ ལ་ སྩལ་ ལགས་ ཀྱི། །བདག་ ལ་ ཉེ་བར་
མཛད་དུ་གསོལ། །ཞེས་ལན་གསུམ། བླ་མའི་ཐུགས་ཀའི་སྔགས་ཕྲེང་ལས་སྔགས་ཕྲེང་
མར་མེ་གཅིག་ལས་གཉིས་ཆད་ཀྱི་ཚུལ་དུ་ཞལ་ནས་ཐོན་ཏེ་ཁྱེད་རང་རྣམས་ཀྱི་
ཞལ་དུ་ཞུགས། སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿཡིག་གི་མཐར་མུ་
ཏིག་གི་ཕྲེང་བ་ལྟར་འཁོད་པ་ལས་འོད་ཟེར་འཕྲོས། སྒོ་གསུམ་གྱི་སྡིག་སྒྲིབ་
ཐམས་ཅད་བྱང་ཞིང་དག་པར་བསམས་ལ་འདིའི་རྗེས་ཟློས་མཛོད། ན་མོ་རཏྣ་ཏྲ་
ཡཱ་ཡ། ན་མ་ཨཱརྱ་ཛྙཱ་ན་སཱ་ག་ར། བེ་རོ་ཙ་ན་བྷ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྡ་
ཏེ། སཾ་ མྱཀཾ་བུདྡྷཱ་ ཡ། ན་མཿསརྦ་ཏ་ཐཱ་ ག་ ཏེ་ བྷུཨརྒ་ཏེ་ སཾ་ མྱཀཾ་བུདྡྷཱ་ བྷུན་
མཨཱརྱ་ཨ་ཝ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མཧཱ་ས་ཏྭཱ་ཡ། མཧཱ་ཀཱ་རུ་ཎི་ཀཱ་
ཡ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་
ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི་ཙི་ཏི་ཛྭ་ལ། ཨ་པ་ན་ཡེ་སྭཱཧཱ།
ཨོ་ མ་ ཎི་ པདྨེ་ ཧཱུྃ། ལན་གསུམ། དེ་ནས་དཔོན་སློབ་གཉིས་ཀས་ཐུན་མོང་དུ་མ་ཎི་བརྒྱ་རྩ་བརྒྱད་བཟླ། བཅོམ་ ལྡན་
འདི་ལ་སྩལ་ལགས་ ཀྱིས། །འདི་ལ་ཉེ་བར་མཛད་དུ་གསོལ། །ཞེས་ལན་གཅིག་བརྗོད་ལ་
སློབ་མའི་མགོར་མེ་ཏོག་འཇོག་གོ །བརྟན་ བྱེད་ ཀྱི་ ཆུ་ དབང་ འབུལ་ བ་ ཡིན་ པས་ ངེད་ ཀྱི་ ཚིག་
རིས་ལྟར་སྤྱན་དམིགས་མཛོད། བླ་མ་དང་འཕགས་པ་ཐུགས་རྗེ་ཆེན་པོ་བཅུ་
གཅིག་ ཞལ་ ཐ་ མི་ དད་ པའི། ཞེས་པ་ནས། ཞེས་ དབང་ བསྐུར་ བས། ཞེས་པའི་བར་གོང་བཞིན་ལ།
པདྨའི་རིགས་ཀྱི་ལྷས་དབུ་བརྒྱན་པར་གྱུར། དེས་གསུང་གི་རྗེས་གནང་ཐོབ། །
གསུམ་པ་ཐུགས་ཀྱི་རྗེས་གནང་གི་དོན་དུ་གསོལ་བ་འདེབས་པ་འདིའི་
- 76 -



ཐུགས་རྗེ་ཆེན་པོ་ཞལ་བཅུ་གཅིག་པའི་རྗེས་གནང་གི་ཆོ་ག །
རྗེས་ཟློས་མཛོད། དུས་གསུམ་སངས་རྒྱས་ཐམས་ཅད་ཀྱི། །ངོ་བོ་དཔལ་ལྡན་བླ་
མ་ཡིས། །བདག་ལ་སྤྱན་རས་གཟིགས་དབང་གི །ཐུགས་ཀྱི་རྗེས་གནང་སྩལ་དུ་
གསོལ། །ཞེས་ལན་གསུམ་རྗེས་ཟློས་བྱ། ཁྱེད་རང་རྣམས་ཐུགས་བསམ་འདི་བཞིན་དུ་མཛོད།
བླ་མའི་ཐུགས་ཀ་ནས་འོད་ཟེར་འཕྲོས། མདུན་བསྐྱེད་ཀྱི་ལྷ་ལ་ཕོག་པས་ཐུགས་
རྒྱུད་བསྐུལ། དེ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་ཐམས་
ཅད་ཀྱི་བྱིན་རླབས་ཐམས་ཅད་ཧཱུྃཡིག་དང་པདྨ་ལ་སོགས་པའི་རྣམ་པར་སྤྱན་
དྲངས་ཁྱེད་རང་རྣམས་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པར་གསལ་
བའི་ལུས་ལ་ཕོག་པས་ལུས་འོད་དུ་ཞུ་ནས་སྙིང་གའི་ས་བོན་ལ་ཐིམ། དེའང་འོད་
དུ་ཞུ་ནས་སྟོང་པར་གྱུར་ཏེ་འོད་གསལ་ཆོས་སྐུའི་ངང་དུ་མཉམ་པར་འཇོག་པར་
ཞུ། སྟོང་པའི་ངང་ལས་སྐད་ཅིག་གིས་ཁྱེད་རང་རྣམས་འཕགས་པ་ཐུགས་རྗེ་ཆེན་
པོ་ཞལ་བཅུ་གཅིག་པའི་སྐུར་བཞེངས་པའི་མོས་པ་མཛོད། བརྟན་བྱེད་ཀྱི་ཆུ་
དབང་འབུལ་བ་ཡིན་པས་དེང་ཀྱི་ཚིག་རིས་ལྟར་སྤྱན་དམིགས་མཛོད། བླ་མ་དང་
ཐུགས་རྗེ་ཆེན་པོ་བཅུ་གཅིག་ཞལ་ ཐ་མི་དད་པའི། ཞེས་པ་ནས། ཞེས་དབང་བསྐུར་
བས། ཞེས་པའི་བར་གོང་བཞིན་ལ། རྡོ་ རྗེའི་ རིགས་ ཀྱི་ ལྷས་ དབུ་ བརྒྱན་ པར་ གྱུར། དེས་
འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པའི་ཐུགས་ཀྱི་རྗེས་གནང་ཐོབ། །
ཐོག་མ་མེད་པ་ནས་བསགས་པའི་ཡིད་ཀྱི་སྒྲིབ་པ་ཐམས་ཅད་དག །འཕགས་པ་
ཐུགས་རྗེ་ཆེན་པོའི་ཐུགས་ཡེ་ཤེས་ཆོས་སྐུ་མྱུར་དུ་འགྲུབ་པའི་ནུས་པ་དང་བག་
ཆགས་བཞག་པ་ཡིན་ནོ། །དེ་ལྟར་ཁྱེད་རྣམས་ཀྱིས་འཕགས་པ་ཐུགས་རྗེ་ཆེན་པོ་
ཞལ་བཅུ་གཅིག་པའི་སྐུ་གསུང་ཐུགས་ཀྱི་རྗེས་གནང་ཡོངས་སུ་རྫོགས་པ་ཐོབ་པ་
ཡིན་པས་ད་ཕྱིན་ཆད་སྒོ་གསུམ་གྱི་བྱ་བ་ངན་པ་རྣམས་སྤངས་ནས་འཕགས་པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐུགས་རྗེ་ཆེན་པོ་ཞལ་བཅུ་གཅིག་པའི་སྐུར་བསྒོམ་ཞིང་མཆོད་པ་ལ་བརྩོན་པ་
དང་། གཟུངས་ སྔགས་བཟླ་ བ་ དང་ ཟབ་ གསལ་ གཉིས་ སུ་ མེད་ པའི་ ཡེ་ཤེས་
བསྒོམ་པ་ལ་བརྩོན་པར་བྱེད་དགོས་པས། དེ་ལྟར་དམ་ཚིག་དང་སྡོམ་པ་རྣམས་
ཚུལ་བཞིན་དུ་བསྲུང་སྙམ་པ་མཛོད་ལ་འདིའི་རྗེས་ཟློས་མཛོད། གཙོ་བོས་ཇི་ལྟར་
བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ལན་བསུམ། སྔགས་ ཀྱི་ བྱིན་
རླབས་ཐམས་ཅད་བླ་མ་ལ་རག་ལས་པས། བླ་མ་ལ་ལུས་འབུལ་བ་འདིའི་རྗེས་
ཟློས་ མཛོད། དེང་ ནས་ བརྩམས་ཏེ་ བདག་ བྲན་དུ། ཁྱེད་ ལ་ བདག་ ནི་ འབུལ་
ལགས་ཀྱིས། ཁྱེད་ཀྱི་སློབ་མར་བཟུང་བ་དང༌། །ཆ་ཡིས་ཀྱང་ནི་སྤྱད་དུ་གསོལ།
ཞེས་ལན་གཅིག དེས་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པའི་ རྗེས་གནང་
ཡོངས་སུ་རྫོགས་པ་ཕུལ་གྲུབ་པ་ཡིན་པས་གཏང་རག་གི་མཎྜལ་ཞིག་མཛོད། ཅེས་
བརྗོད་ལ་མཎྜལ་འབུལ་དུ་གཞུག །མཇུག་ཆོག་སྤྱི་ལྟར་བྱའོ། །ཞེས་པ་འདི་ནི་རང་གི་དྲན་པ་གསོ་བ་དང་སྐལ་མཉམ་གཞན་ལའང་ཕན་
པའི་ཕྱིར་བླ་མ་དམ་པ་རྣམས་ཀྱིས་བཀའ་སྲོལ་བཞིན་དགེ་སློང་ཡེ་ཤེས་རྒྱལ་མཚན་གྱིས་སྦྱར་བའོ།། །།
- 78 -



༄༅། །ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་
ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་ལྟ་
གོན་དང་བཅས་པ་བཞུགས་སོ། །
ཐུགས་རྗེ་ཆེན་པོའི་དཀྱིལ་འཁོར་དུ་དབང་བསྐུར་བའི་ཆོ་གའི་སྟ་གོན་གྱི་རིམ་པ་ནི། སློབ་མ་རྣམས་ཁྲུས་བྱས་ཏེ་འདུས་པ་ན་
བགེགས་གཏོར་བཏང༌། མེ་ཏོག་བཀྱེ་བསྡུ་བྱས་ལ་འདི་ལྟར། འོ་ལགས། གནས་ ཁང་ འདི་ ཉིད་ ཐ་ མལ་
པའི་རྣམ་པ་ཅན་མིན་པར་ཐུགས་རྗེ་ཆེན་པོའི་ཡེ་ཤེས་རང་སྣང་ལས་གྲུབ་པའི་
གཞལ་ ཡས་ ཁང་དངོས་དང༌། བླ་མ་ཡང་ཐུགས་རྗེ་ཆེན་པོ་དངོས་སུ་མོས་ལ་
དབང་གི་སྟ་གོན་ཞུ་བའི་ཡོན་དུ་མཎྜལ་ཞིག་མཛད་པར་ཞུ། ཞེས་བརྡ་སྤྲད་ལ་མཎྜལ་དབུལ་དུ་
གཞུག །དེ་ནས་འདི་ལྟར། ཁྱེད་ རང་ རྣམས་ པུས་མོ་ ས་ ལ་ བཙུགས། སྙིམ་ པ་ མེ་ ཏོག་ དང་
བཅས་ཐལ་མོ་སྦྱོར་ལ་ གསན་པར་ཞུ། གསང་བ་སྤྱི་རྒྱུད་ལས། ལ་ལ་གསང་ སྔགས་སྒྲུབ་
དོན་གཉེར། །འདི་ནི་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་
དེ་ལས་གཞན། །གཞན་དག་འཇིག་རྟེན་གཞན་དོན་གཉེར། །འཇིག་རྟེན་ཕ་རོལ་
དོན་གཉེར་བའི། །དད་པ་མང་དུ་བྱེད་པ་ཡི། །བློ་ལྡན་དཀྱིལ་འཁོར་འཇུག་བྱ་
ཡི། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་པར་གྱུར་པ་ལ། །འཇིག་
རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་
འདི་ཡི་འབྲས་བུ་རྒྱས། །ཞེས་གསུངས་པ་ལྟར་ཚེ་འདིའི་བསམ་པའི་དབང་དུ་མ་སོང་བར་
ཚེ་ཕྱི་མའི་དོན་བསམས་པ་དང༌། འཁོར་བའི་ཕུན་ཚོགས་ལ་མ་ཆགས་པར་ཐར་
པ་ཐོབ་འདོད་དང་རང་གཅིག་པུའི་ཆེད་དུ་མ་ཡིན་པར་སེམས་ཅན་ཐམས་ཅད་ཀྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དོན་དུ་སངས་རྒྱས་ཀྱི་གོ་འཕང་བསྒྲུབ་པར་བྱ། དེའི་ཆེད་དུ་ཐུགས་རྗེ་ཆེན་པོའི་
དབང་ཞུ་སྙམ་པའི་བསམ་པ་བརྟན་པོ་མཛོད། ཁྱེད་རང་རྣམས་ཐ་མལ་པའི་རྣམ་
པ་མིན་པར་ཐུགས་རྗེ་ཆེན་པོའི་སྐུར་བཞེངས་པའི་མོས་པ་མཛོད་ཅིག །ཅེས་བརྡ་སྤྲད་
ལ། ཨོ་ པདྨནྟ་ཀྲིཏ་ ཧཱུཾ་ ཕཊ། ཅེས་པས་བསངས། སློབ་མ་རྣམས་སྐད་ཅིག་གིས་འཕགས་པ་
སྤྱན་རས་གཟིགས་ཞལ་གཅིག་ཕྱག་གཉིས་པའི་རྣམ་པ་ཅན་དུ་གྱུར། ཅེས་བརྗོད། ད་
ཁྱེད་རང་རྣམས་དཀྱིལ་འཁོར་གྱི་ཤར་སྒོའི་ཐད་དུ་གནས་ནས་བླ་མ་ཐུགས་རྗེ་
ཆེན་པོ་ལ་གསོལ་བ་འདེབས་སྙམ་པ་གྱིས་ལ་འདིའི་རྗེས་ཟློས་མཛོད། དགའ་
ཆེན་ ཁྱོད་ བདག་ སྟོན་ པ་ བས། །སློབ་ དཔོན་ ཁྱོད་ ནི་ དགོངས་ སུ་ གསོལ། །
བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་
ཚིག་དེ་ཉིད་སྩལ་དུ་གསོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་
ཆོས་དང་དགེ་འདུན་ཏེ། །སྐྱབས་གསུམ་དག་ནི་བདག་ལ་སྩོལ། །ཐར་པ་ཆེན་
པོའི་ གྲོང་མཆོག་ཏུ། །མགོན་པོས་བདག་ནི་གཞུག་པར་བགྱི། །ཞེས་ལན་གསུམ་རྗེས་ཟློས་
བྱའོ། །དེ་ནས། ཁྱེད་རང་རྣམས་ལ་བླ་མ་ཐུགས་རྗེ་ཆེན་པོས་གོང་གི་བསམ་པ་དེ་ལས་
ནམ་ཡང་མི་འགྱུར་བ་བྱ་དགོས་སོ་ཞེས་ཞལ་གདམས་མཛད་བྱུང་བའི་མོས་པ་
མཛོད། ཅེས་བརྡ་སྤྲད་ལ། བུ་ཚུར་ཤོག་ཅིག་ཐེག་ཆེན་པོ། །གསང་ སྔགས་ སྤྱོད་ཚུལ་ཆོ་
ག་ནི། ཁྱོད་ ལ་ ཡང་ དག་ བསྟན་ པར་ བྱ། ཁྱོད་ནི་ཚུལ་ཆེན་སྣོད་ཡིན་གྱི། །སྐུ་
གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་
སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་
སྦྱོར་བ་མཉམ་མེད་པ། ཁྱོད་ལ་ཡང་དག་བསྟན་པར་བྱ། ཁྱོད་ནི་ཚུལ་ཆེན་སྣོད་
ཡིན་གྱི། །སྐུ་གསུང་ཐུགས་ཀྱི་རྡོ་ རྗེ་ཅན། །དུས་གསུམ་འབྱུང་བའི་སངས་རྒྱས་
- 80 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་སྟ་གོན་དང་བཅས་པ།
རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །
གསང་སྔགས་སྦྱོར་བ་མཉམ་མེད་པ། །གང་གིས་ཤཱཀྱ་སེང་གེ་སོགས། །མཆོག་
རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་བཅོམ། །འཇིག་རྟེན་
རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་
མཁྱེན་ འཐོབ་ བྱའི་ ཕྱིར། །བུ་ཡིས་ བློ་གྲོས་ འདི་ གྱིས་ཤིག །ཅེས་བརྗོད་དོ། །དེ་ནས། ཁྱེད་
རང་རྣམས་བླ་མ་དང་དཀྱིལ་འཁོར་གྱི་ལྷ་ཚོགས་ཀྱི་སྤྱན་སྔར་བྱང་སྡོམ་འཛིན་པ་
འདིའི་ རྗེས་ ཟློས་ མཛོད། ཅེས་བརྡ་སྤྲད་ལ། དཀོན་ མཆོག་ གསུམ་ ལ་ བདག་ སྐྱབས་
མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་། །
སངས་རྒྱས་བྱང་ཆུབ་ཡིད་ ཀྱིས་བཟུང་། །སངས་རྒྱས་ཆོས་དང་ཚོགས་མཆོག་
ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །
བྱང་ ཆུབ་ སེམས་ ནི་ བསྐྱེད་ པར་ བགྱི། །བྱང་ ཆུབ་ མཆོག་ གི་སེམས་ནི་བསྐྱེད་
བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་
སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་
ཤོག །ཅེས་ལན་གཉིས་རྗེས་ཟློས་བྱས་ལ། གསུམ་པ་འདིའི་རྗེས་ཟློས་གྲུབ་པ་དང་མཉམ་དུ་ཇི་
སྲིད་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུ་སྨོན་སེམས་དང་འཇུག་སྡོམ་སྲོག་
གི་ཕྱིར་ཡང་མི་གཏོང་བར་བཟུང་སྙམ་དུ་དམ་འཆའ་བརྟན་པོ་བྱེད་ཅིང་འཇུག་
སྡོམ་ ངེས་ པར་ ཐོབ་ པའི་ མོས་ པ་ བརྟན་ པོ་ མཛོད། ཅེས་བརྡ་སྤྲད་ལ་གསུམ་པའི་རྗེས་ཟློས་བྱའོ། །དེ་
ནས། ངེད་ཀྱི་ཚིག་རིས་ལྟར་ཁྱེད་རང་རྣམས་ཀྱི་སྒོ་གསུམ་བྱིན་གྱིས་བརླབས་པའི་
མོས་ པ་ མཛོད། ཅེས་བརྡ་སྤྲོད་ལ་ལས་སྔགས་བརྗོད། བསང་ཆུ་གཏོར་ལ། ཁྱེད་ རང་ སློབ་ མ་ རྣམས་ ཀྱི་
སྙིང་གར་རྡོ་རྗེ་ནག་པོ་རྩེ་ལྔ་པའི་ལྟེ་བར་ཉི་མ་ལ་ཧཱུྃ་ནག་པོ། མགྲིན་པར་པད་མ་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དམར་པོ་འདབ་མ་བརྒྱད་པའི་ལྟེ་བར་ཟླ་བ་ལ་ཨཱདམར་པོ། སྤྱི་བོར་འཁོར་ལོ་
དཀར་པོ་རྩིབས་བརྒྱད་པའི་ལྟེ་བར་ཟླ་བ་ལ་ཨོ་དཀར་པོས་མཚན་པར་གྱུར། །ཅེས་
བརྗོད། དེ་ནས་སློབ་མའི་ སྙིང་ ག །མགྲིན་ པ། དཔྲལ་ མཚམས་རྣམས་ སུ་དྲིའི་ཐིག་ལེ་
བྱ་ཞིང་ཧཱུྃ་ཨཱ༔ཨོ་ཞེས་བརྗོད། དེ་ནས་ཁྱེད་རང་སློབ་མ་རྣམས་རྡོ་རྗེ་གསུམ་གྱི་ངོ་བོར་གྱུར་
ནས་འགྲོ་བའི་མཆོད་ཡུལ་དུ་སོང་བ་ལ་མཆོད་པ་བྱས་བྱུང་བའི་མོས་པ་མཛོད།
ཅེས་བརྡ་སྤྲད་ལ། བཛྲ་པུཥྛ། བཛྲ་དྷ་པེ། བཛྲ་ཨཱ་ལོ་ཀེ། བཛྲ་གནྡྷེ། ཞེས་བརྗོད་ཅིང་མཆོད་པ་བཞི་པོ་
དེ་སོ་སོར་ཕུལ་བའི་སྟབས་ཀྱི་བྱའོ། །དེ་ནས། ད་ཁྱེད་ རང་ རྣམས་ ཐུགས་ རྗེ་ ཆེན་ པོའི་ དཀྱིལ་འཁོར་
དུ་ཞུགས་ནས་སྒྲུབ་པ་བྱས་ན་དངོས་གྲུབ་གང་འགྲུབ་བརྟག་པའི་ཕྱིར་སོ་ཤིང་
འདོར་ བ་ ཡིན་ པས་བཞེངས་ ལ་ སོ་ཤིང་ དོར་ ཅིག་ཅེས་བརྗོད་ལ་སློབ་མ་རེ་རེ་ནས་སོ་ཤིང་ལག་ཏུ་གཏད་
དེ། ཨོཾ་བཛྲ་ཧཱ་ས་ཧ། ཞེས་བརྗོད་ཅིང་འདོར་དུ་བཞུག་ལ་ཕྱོགས་གང་དུ་བསྟན་བལྟས་ནས་དངོས་གྲུབ་གང་འགྲུབ་བརྡ་སྤྲད་
དོ། །དེ་ནས་ཁྱོར་ཆུ་སྦྱིན་པ་ནི། བཻ་ ལས་ སྐྱེས་ པའི་ ཆུ། བཻ་ ཞེས་བཟླ་ཞིང་ལས་སྔགས་ཀྱང་བཟླས་ལ། ཁྱོར་ ཆུ་
སྟེར་བཞིན་ནས། ཨོ་ཧཱིབི་ཤུདྡྷ་དྷརྨ་སརྦ་པཱ་པཾ་ནི་ཙ་ཨ་སེ་ཤོ་དྷ་སརྦ་བི་ཀཝཱན་ཨ་
པ་ན་ ཡ་ ཧཱུྃ། ཞེས་བརྗོད་དོ། །དེ་ནས་ཀུ་ཤ་བྱིན་པ་ནི། ཀུ་ཤ་ཆེ་བ། ཧཱུྃ་ལས་བྱུང་ བའི་ཀུ་ཤ །ཧཱུྃ། ཞེས་
བྱིན་གྱིས་བརླབས། ཆུང་ བ་ དྷིལས་ བྱུང་ བའི་ ཀུ་ ཤ་ དྷིཞེས་བྱིན་གྱིས་བརླབས་ལ། ཆེ་བ་གདན་དང་ཆུང་བ་སྔས་
ཀྱི་དོན་དུ་སློབ་མའི་ལག་པ་ཐལ་མོ་སྦྱར་བའི་བར་དུ་བྱིན་ལ། ཨོཾ་བཛྲ་ཏཱིཀ་ཐཾ། ཞེས་བརྗོད་དོ། །དེ་ནས་སྲུང་སྐུད་བསྒྲུབ་ལ་
ཨོ་ བུདྡྷ་ མི་ ཏྲི་ རཀྟ་ རཀྟ་སརཱ་ ན་ སྭཱཧཱ། ཞེས་བརྗོད་ཅིང་སློབ་མའི་དཔུང་པ་གཡོན་པར་བཅིང་ངོ། །དེ་ནས་ ད་
ཁྱེད་རང་རྣམས་ཐུགས་བསམ་འདི་བཞིན་དུ་མཛོད། །ཅེས་བརྡ་སྤྲད་ལ། འཇིག་རྟེན་དུ་
ནི་ཀུན་མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་དུམ་ཝཱ་རའི་མེ་
ཏོག་བཞིན། །རྒྱ་ ལམ་ ཡང་ནི་རེས་འགའ་ཞིག །གང་ གིས་ སེམས་ ཅན་ མཉམ་
མེད་དོན། །མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་པའི་ཚུལ་འབྱུང་
- 82 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་སྟ་གོན་དང་བཅས་པ།
བ། །དེ་བས་ཀྱང་ནི་ཤིན་ཏུ་དཀོན། །ཞེས་སོགས་གསུངས་པ་ལྟར་སངས་རྒྱས་
འཇིག་རྟེན་དུ་འབྱོན་པ་དཀོན་ཞིང་། དེ་ལས་ཀྱང་གསང་སྔགས་རྡོ་རྗེའི་ཐེག་པ་
དཀོན་པར་གསུངས་པས་ད་རེས་གསང་ སྔགས་རྡོ་རྗེའི་ཐེག་པ་དང་ལན་ཅིག་
མཇལ་བའི་སྐབས་འདིར་དོན་མེད་པའི་བྱ་བའི་དབང་དུ་མ་སོང་བར་རྡོ་རྗེའི་ཐེག་
པ་ལ་བག་ཆགས་ཅི་ཐེབས་ཞིག་ཅི་ནས་ཀྱང་བྱ་དགོས་སོ། །ཞེས་བརྗོད་དོ། །དེ་ནས་སློབ་མ་
རྣམས་ལ་བསང་ཆུ་གཏོར་ལ་ལས་སྔགས་ཀྱིས་བསྲུང་ཞིང་། ཁྱེད་རང་སློབ་མ་རྣམས་ལས་སྔགས་འདི་བཟུང་ལ་དོ་ནུབ་གཉིད་ལ་མ་སོང་
བར་དུ་བྱང་ཆུབ་ཀྱི་སེམས་བསྒོམ་བཞིན་དུ་ལས་སྔགས་བཟླ། བླ་མ་དང་དཀྱིལ་འཁོར་གང་ན་བཞུགས་པའི་ཕྱོགས་སུ་མགོ་བསྟན་ལ་
ཉལ་ཏེ་རྨི་ལམ་བརྟག །ཐོ་རེངས་ཀྱི་དུས་སུ་གང་རྨིས་པ་དེ་སང་ཉིན་སྨོས་ཤིག །དེས་ཐུགས་རྗེ་ཆེན་པོའི་དབང་གི་སྟ་གོན་གྱི་སྐོར་
རྣམས་ལེགས་པར་གྲུབ་པ་ཡིན་པས་གཏང་རག་གི་མཎྜལ་མཛོད། ཅེས་བརྡ་སྤྲད་དོ།།
།།
- 83 -



༄༅། །ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་
ཀྱི་དཀྱིལ་འཁོར་དུ་དབང་བསྐུར་བའི་དངོས་
གཞིའི་ཆོ་ག་བཞུགས་སོ། །
བླ་མ་དང་འཕགས་པ་ཐུགས་རྗེ་ཆེན་པོ་དབྱེར་མ་མཆིས་པའི་ཞབས་ལ་
ཕྱག་འཚལ་ལོ། །དུས་ཐམས་ཅད་དུ་རྗེས་སུ་གཟུང་དུ་གསོལ། དེ་ལ་འདིར་ཐུགས་རྗེ་ཆེན་པོ་
བཅུ་གཅིག་ཞལ་དགེ་སློང་མ་དཔལ་མོ་ལུགས་ཀྱི་རས་བྲིས་ཀྱི་དཀྱིལ་འཁོར་དུ་དབང་བསྐུར་བའི་ཚུལ་ནི། འདིའི་དབང་རྣམ་པར་དག་
པ་ཐོབ། དམ་ཚིག་དང་སྡོམ་པ་ཚུལ་བཞིན་དུ་བསྲུངས། བསྙེན་པ་སྔོན་དུ་སོང་བས་གཞན་ལ་དབང་བསྐུར་བའི་ཚེ་རས་བྲིས་ཀྱི་དཀྱིལ་
འཁོར། བུམ་པ་གཉིས། མཆོད་གཏོར་དབང་རྫས་སོགས་ཡོ་བྱད་རྣམས་ཕྱག་ལེན་བཞིན་འཚོགས་པར་བྱས་ལ་བདག་བསྐྱེད་བུམ་
བསྐྱེད་མདུན་བསྐྱེད་བསྒྲུབ་པ་བདག་འཇུག་རྣམས་སྔོན་དུ་བཏང་ནས། དངོས་གཞི་དབང་བསྐུར་བ་ལ། རྒྱས་པར་བྱེད་ཚེ་སྟ་གོན་དང་
བཅས་པ་བྱེད་པ་དང་། སྟ་གོན་མེད་པར་དངོས་གཞི་བྱས་ཆོག་པའང་བླ་མ་རྣམས་གསུངས་པས། སྟ་གོན་དང་བཅས་པ་བྱེད་ན་ཉིན་སྔ
མ་ལ་ཀུན་སློང་འཆོས་ཤིང་གཙོ་བོར་བསྐྱེད་པ། གསོལ་བ་གདབ་ཅིང་འཛིན་དུ་གཞུག་པ། སྡོམ་པ་བཟུང་ཞིང་བྱིན་གྱིས་བརླབས་པ། སོ་
ཤིང་འདོར་ཞིང་ཁྱོར་ཆུ་སོགས་གསུམ་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟགས་པར་གདམས་པ་རྣམས་ཕྱག་ལེན་ལོགས་
སུ་བྲིས་པ་ལྟར་བྱའོ། །སྟ་གོན་མི་བྱེད་པར་དངོས་གཞི་བསྐུར་བ་རྐྱང་པ་བྱེད་ན་བདག་འཇུག་ཚར་ནས་སློབ་མའི་དོན་དུ་དཀྱིལ་འཁོར་
ལྷ་ཚོགས་ལ་གསོལ་བ་གདབ་ཅིང་བདེན་སྟོབས་བརྗོད་པ་ནི་རྡོར་དྲིལ་
མཆོག །ཤེས་རབ་ཐབས་བདག་དཀྱིལ་འཁོར་གྱི། །བདེན་པ་དེ་ཡིས་མགོན་པོ་
ཁྱོད། །འདོད་པ་བདག་ལ་ཡོངས་རྫོགས་མཛོད། །ཆོས་རྣམས་གཟུགས་བརྙན་ལྟ་
བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་
དང་ལས་ལས་ཡང་དག་བྱུང་། །དེ་ཉིད་དེ་བཞིན་ཉིད་ངེས་འབྱུང་། །བདེན་པ་དེ་
- 84 -



་
ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་དངོས་གཞིའི་ཆོ་ག་
ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་
སྒྲིབ་ མེད་ མཐོང་ བར་ ཤོག །ཅེས་ལན་གསུམ་བརྗོད། དེ་ནས་སློབ་མ་རྣམས་ཁྲུས་བྱས་འདུས་པ་ན་བགེགས་གཏོར་
བཏང་། མེ་ཏོག་བཀྱེ་བསྡུ་བྱས་ལ། འདི་ ལྟར་ ཁྱེད་ རང་ རྣམས་ ཐུགས་ བསམ་ འདི་ བཞིན་ དུ་
མཛད་པ་ཞུ། དལ་འབྱོར་ལ་སྙིང་པོ་བླང་བའི་ཕྱིར་ཐེག་པ་ཆེན་པོའི་ཆོས་རྣམ་
དག་བྱེད་པ་ལ་ལྷག་པའི་ལྷ་ཁྱད་པར་ཅན་རེ་ལ་བསྟེན་དགོས། ཕྱོགས་བཅུའི་
སངས་རྒྱས་ཐམས་ཅད་ལས་སེམས་ཅན་ལ་ཐུགས་རྗེ་ཆེ་བ་ནི་མགོན་པོ་སྤྱན་རས་
གཟིགས་ ཡིན་ པས་ཐུགས་ རྗེ་ ཆེན་ པོ་ ཞེས་ མཚན་ དུ་ གྲགས། ལྷག་ པར་ བྱང་
ཕྱོགས་ཁ་བ་ཅན་གྱི་གདུལ་བྱ་རྣམས་ལ་རྒྱལ་བ་སྲས་བཅས་ཐམས་ཅད་ལས་
མགོན་པོ་སྤྱན་རས་གཟིགས་འདི་ཐུགས་རྗེ་ཆེ་ཞིང་སྔོན་ཡུན་རིང་པོ་ནས་བོད་
ཁམས་འདི་ཕྱག་མཚན་ལྟ་བུར་བཞེས་ནས་སྐྱོང་བར་མཛད་པས་ བྱང་ཕྱོགས་
གངས་ རིའི་ མགོན་ པོ་ ཞེས་ མཚན་ དུ་ གྲགས། དེས་ན་ཐུགས་རྗེ་ཆེན་པོ་ལ་གསོལ་བ་འདེབས་པ་འདི་ཤིན་
ཏུ་གལ་ཆེ། ཐུགས་རྗེ་ཆེན་པོའི་སྐུའི་བཀོད་པ་བསམ་གྱིས་མི་ཁྱབ་པ་ཡོད་ཅིང་
། བླ་མ་གོང་མའི་བརྒྱུད་རིམ་ཡང་མང་དུ་ཡོད་མོད་ཀྱང་
གྲུབ་མཆོག་དགེ་སློང་མ་དཔལ་མོ་ནས་བརྒྱུད་པ་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་སྒྲུབ་ཐབས་འདི་ནི་བྱིན་རླབས་ཀྱི་ཚན་ཀ་ཤིན་
ཏུ་ཆེ་བ་ཡིན་པས་འདིའི་དབང་ཞུ་བའི་ཡོན་དུ་མཎྜལ་ཞིག་མཛད་པར་ཞུ། ཞེས་བརྡ་སྤྲད་ནས་མཎྜལ་དབུལ་དུ་གཞུག ། དེ་ནས་
གསོལ་བ་འདེབས་པ་འདིའི་རྗེས་ཟློས་མཛོད་ཅེས་བརྡ་སྤྲད་ལ། དགའ་ཆེན་ཁྱོད་བདག་
སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་
བསྟན་ པ། །མགོན་ པོ་ ཆེན་ པོ་ བདག་འཚལ་ ལོ། །དམ་ ཚིག་ དེ་ ཉིད་ སྩལ་ དུ་
གསོལ། །བྱང་ ཆུབ་ སེམས་ ཀྱང་ བདག་ ལ་ སྩོལ། །སངས་ རྒྱས་ ཆོས་ དང་ དགེ་
འདུན་ཏེ། །སྐྱབས་གསུམ་དག་ནི་བདག་ལ་སྩོལ། །ཐར་པ་ཆེན་པོའི་གྲོང་མཆོག་
ཏུ། །མགོན་ པོས་ བདག་ ནི་ གཞུག་ པར་ བགྱི། །ཞེས་ལན་གསུམ་རྗེས་ཟློས་བྱ། དེ་ནས་བུམ་ཆུ་གཏོར་ལ།
85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཧྲིབཛྲ་ཀྲོ་དྷ་ཧ་ཡ་གྲི་བ་ཧུ་ལུ་ཧུ་ལུ་ཧཱུཾ་ ཕཊ། ཅེས་བགེགས་བསྐྲད། དེ་ནས་ཆས་འཇུག་བྱ་བ་ལ་རྒྱས་བསྡུས་
གཉིས་ལས་རྒྱས་པར་བྱེད་ན། ཨོཾ་སརྦ་ཏ་ཐཱ་ག་ཏ་ཨ་ནུཏྟ་ར་བོ་ངྷི་ཨ་ལཾ་ཀཱ་ར་ཝསྡུ་པཱུ་ཛ་མེ་གྷ་
ས་མུ་དྲ་ སྤ་ར་ཎཱ་ ས་མ་ཡེ་ཧཱུྃ། ཞེས་བརྗོད་ལ་སྨད་གཡོགས་སྦྱིན། ཨོ་ བཛྲ་ རཀྟ་ ཧཾ་ ཞེས་བརྗོད་ལ་སྟོད་
གཡོགས་སྦྱིན། ཨོ་ བཛྲ་ ཨུཏྟཱི་ཥ་ཧཱུཾ་ ཕཊ། ཅེས་བརྗོད་ལ་གཙུག་ཏོར་སྦྱིན། ཨོ་ཙཀླུ་བནྡྷཱ་ ཝ་ ར་མ་ན་ཡེ་
སྭཱཧཱ། ཞེས་པས་མིག་དར་བཅིངས། ཨཱཐཁཾ་ བཱི་ ར་ ཧཱུྃ། ཞེས་པས་མེ་ཏོག་གི་ཕྲེང་བ་གཏད་པ་རྣམས་བྱ། བསྡུས་པ་བྱེད་ན་
མིག་དར་དང་མེ་ཏོག་ཕྲེང་བ་གཏད་པ་གཉིས་ཀྱིས་ཆོག་ཅིང་། དེ་གཉིས་ངེས་པར་བྱ་དགོས་སོ། །དེ་ནས་ ཁྱེད་ རང་ རྣམས་
པདྨའི་རིགས་ཀྱི་དམ་རྒྱ་བྱས་ནས་ལྷར་བསྐྱེད་དགོས་པས། ལག་པ་གཉིས་སྙིང་
གར་པདྨའི་དམ་རྒྱ་བྱས་ནས་འདིའི་རྗེས་ཟློས་མཛོད། ཨོཾ་པདྨ་ཨུཏྟཱ་ཝ་ཡེ་སྭཱཧཱ།
ཞེས་བརྗོད། ངེད་ཀྱི་ཚིག་ རིས་ ལྟར་ ལྷར་བསྐྱེད་ པའི་ སྤྱན་ དམིགས་མཛད་པར་ཞུ།
ཁྱེད་རང་རྣམས་རྗེ་བཙུན་སྤྱན་རས་གཟིགས་སུ་གྱུར་པའི་སྙིང་གར་ཉི་མ་ལ་ཧཱུཾ་
སྔོན་པོ། མགྲིན་པར་པདྨ་ལ་ཨཱ༔དམར་པོ། སྤྱི་བོར་ཟླ་བ་ལ་ཨོཾ་དཀར་པོ་ཡི་གེ་
གསུམ་གྱི་འོད་ཟེར་གྱིས་ལུས་འོད་གསལ་བར་བྱས་པའི་མོས་པ་མཛོད། དེ་ནས་
མདུན་གྱི་ནམ་མཁར་བླ་མ་དང་འཕགས་པ་ཐུགས་རྗེ་ཆེན་པོ་དབྱེར་མ་མཆིས་
པའི་ལྷ་ཚོགས་ལ་རྒྱལ་བ་སྲས་བཅས་ཐམས་ཅད་ཀྱིས་བསྐོར་ནས་བཞུགས་པར་
གསལ་ཐོབ་ལ། དེའི་སྤྱན་སྔར་བྱང་སྡོམ་ལེན་པ་འདིའི་རྗེས་ཟློས་མཛོད། དཀོན་
མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །
འགྲོ་བའི་དགེ་ལ་རྗེས་ཡི་རང༌། །སངས་རྒྱས་བྱང་ཆུབ་ཡིད་ཀྱིས་བཟུང་། །སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་
དོན་ནི་རབ་བསྒྲུབ་ཕྱིར། བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་
གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་
- 86 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་དངོས་གཞིའི་ཆོ་ག
གཉེར། །བྱང་ ཆུབ་ སྤྱོད་ མཆོག་ ཡིད་ འོང་ སྤྱད་ པར་ བགྱི། །འགྲོ་ ལ་ ཕན་ ཕྱིར་
སངས་ རྒྱས་ འགྲུབ་ པར་ ཤོག །ཅེས་ལན་གསུམ་གྱིས་བྱང་སྡོམ་འཛིན་དུ་གཞུག་གོ །དེ་ནས་ཁྱེད་ རང་
རྣམས་ཐམས་ཅད་རྣལ་འབྱོར་གྱི་སེམས་བསྐྱེད་པར་བྱ་དགོས་པས་ངེད་ཀྱི་ཚིག་
རིས་ལྟར་སྤྱན་དམིགས་མཛད་པར་ཞུ། སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཐོབ་པར་ བྱའོ་ སྙམ་ པའི་ སེམས་ ཀུན་རྫོབ་པ་དེ་ཉིད། སྙིང་ གར་ ཟླ་བའི་
དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར། ཆོས་ཐམས་ཅད་རང་བཞིན་
མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་དམ་པའི་བྱང་
ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་དུ་གྱུར། དེ་
ལྟར་དུ་སེམས་བསྐྱེད་དོ་སྙམ་དུ་འདིའི་རྗེས་ཟློས་མཛོད། ཨོཾ་སརྦ་ཡོ་ག་ཙིཏྟཾ་ཨུཏྤ་
ཏ་ཡཱ་མི། ཞེས་བརྗོད། ངེད་ཀྱིས་རྡོ་རྗེ་མེ་ཏོག་དང་བཅས་ཁྱེད་རང་ཀྱི་སྙིང་གར་རེག་
ཅིང་སྔགས་བརྗོད་པའི་ཚེ་བླ་མའི་ཐུགས་ཀ་ནས་ཀུན་རྫོབ་སེམས་སྐྱེད་དང་དོན་
དམ་སེམས་སྐྱེད་གཉིས་ཀྱི་ངོ་བོ་ཟླ་བ་དང་། རྡོ་རྗེ་རེ་ཆད་ནས་ཁྱེད་རང་རྣམས་ཀྱི་
སྙིང་གའི་ཟླ་བ་དང་རྡོ་ རྗེ་ལ་ཐིམ་པའི་མོས་པ་མཛོད། ཅེས་བརྡ་སྤྲད་ལ། ཨོཾ་སུ་ར་ཏེ་ས་
མ་ཡ་ཧཱུཾ་ཧོ༔སིདྡྷ་བཛྲ་ཡ་ཐཱ་སུ་ཁཾ། ཞེས་བརྗོད་ཅིང་སྙིང་གར་རེག་གོ ཁྱེད་རང་
རྣམས་ལ་བླ་མ་ལས་ཀྱི་རྡོ་རྗེ་ཤར་སྒོའི་ཕྱིར་བྱོན་ནས་དམ་བཞག་བྱས་བྱུང་བའི་
མོས་ པ་ མཛོད། ཅེས་བརྡ་སྤྲོད་ལ། རྡོ་རྗེ་མགོ་བོར་བཞག་གོ །དེང་ ཁྱོད་ ལ་ དེ་ བཞིན་ གཤེགས་ པ་
ཐམས་ཅད་ ཀྱིས་ བྱིན་ གྱིས་རློབས་ པར་ འགྱུར་ གྱི། ཁྱོད་ ཀྱིས་ ཀྱང་ དེ་ བཞིན་
གཤེགས་ པ་ ཐམས་ ཅད་ ཀྱི་མཆོག་ཏུ་གསང་བའི་དཀྱིལ་ འཁོར་ འདི། དཀྱིལ་
འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་། །མ་དད་པ་རྣམས་ལའང་མ་
ཡིན་ ནོ། །ཞེས་བརྗོད། དེ་ཡན་གྱིས་ཡོལ་བའི་ཕྱི་འཇུག་གྲུབ་པ་ཡིན། ད་ཡོལ་བའི་ནང་འཇུག་ལ་མང་དུ་ཡོད་པ་ལས། དང་པོ་
- 87 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དཀྱིལ་འཁོར་དུ་འཇུག་པ་ནི། ངེད་ ཀྱིས་ སྔགས་བརྗོད་ཅིང་ ཡོལ་བ་བསལ་བའི་ཚེ་ཁྱེད་རང་
རྣམས་བླ་མ་ལས་ཀྱི་རྡོ་རྗེའི་ཕྱག་ལ་འཇུས་ནས་དཀྱིལ་འཁོར་གྱི་ཤར་སྒོའི་ནང་
དུ་སླེབས་པའི་མོས་པ་མཛོད། ཅེས་བརྡ་སྤྲད་ལ། ཨོཾ་བཛྲ་ ས་ མ་ ཡ་ ཧཱུྃ། ཞེས་བརྗོད་ཅིང་
ཡོལ་བ་ བསལ་ ལོ། །དེ་ནས་ཁྱེད་ རང་ རྣམས་ བླ་ མའི་ ཕྱག་ གི་ རྡོ་ རྗེ་ ལ་ འཇུས་ཏེ་
དཀྱིལ་འཁོར་གྱི་རྩིག་པ་དང་ལྷའི་བར་ལ་གཡས་བསྐོར་དུ་སྐོར་བ་ལན་གསུམ་
བྱས་པར་མོས་ལ་སྔགས་འདིའི་རྗེས་ཟློས་མཛོད། མཧཱ་ར་ཏ། སུ་དྲི་བྷ། སུ་ཏོ་ཁོ།
སུ་ སུ་ཁོ །བཛྲ་ སཏཱ་ ཨངྒཱ་ སིདྡྷཱ་ ཚྭ། །ཞེས་ལན་གསུམ་བརྗོད། །དེ་ནས་ཤར་ སྒོ་ ནས་ འཐོན་ ཏེ་
ལུས་ངག་ཡིད་གསུམ་གྱིས་ཕྱག་བྱས་པར་མོས་ལ་ཐལ་མོ་དཔྲལ་བ་དང༌། མགྲིན་
པ་དང༌། སྙིང་ཁར་སྦྱོར་ཞིང་སྔགས་འདི་གསུམ་གྱི་རྗེས་ཟློས་མཛོད། །ཨོཾ་ན་མ་ཏེ་
ཧཱུཾ། ན་ མ་ མི་ཧཱུཾ། ན་མོ་ན་ མ་ ཧཱུཾ་ སྭཱཧཱ། ཞེས་བརྗོད། དེ་ནས་ ཡེ་ཤེས་དབབ་ པའི་ ཕྱིར་དུ་
གསོལ་བ་འདེབས་པ་འདིའི་རྗེས་ཟློས་མཛོད། དེ་བཞིན་གཤེགས་པ་ཐམས་ཅད་
ཀྱིས་བྱིན་གྱིས་རློབས་ཤིག །ཐུགས་རྗེ་ཆེན་པོ་བདག་ལ་དབབ་པར་མཛད་དུ་
གསོལ། ཞེས་ལན་གསུམ་བརྗོད། ངེད་ཀྱི་ཚིག་རིས་ལྟར་ཁྱེད་རང་རྣམས་ལ་ཐུགས་རྗེ་ཆེན་
པོའི་ཡེ་ཤེས་པ་ཕབ་བྱུང་བའི་མོས་པ་མཛོད། ཅེས་བརྡ་སྤྲད་ལ། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ཧཱུྃཡིག་གི་འོད་ཟེར་གྱིས་ཕྱོགས་བཅུའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་དང་། འཕགས་པ་སྤྱན་རས་གཟིགས་ཀྱི་ཐུགས་
གཉིས་སུ་མེད་པའི་ཡེ་ཤེས་ཧཱི ཡིག་ལ་སོགས་པའི་རྣམ་པར་སྤྱན་དྲངས། ཁྱེད་
རང་རྣམས་ཀྱི་ལུས་ལ་ཐིམ་པར་གྱུར། ཨོཾ་བཛྲ་ཨཱ་བེ་ཤ་ཨ་ཨ་ཨ། ཞེས་ལན་བདུན་ནམ་
ཉེར་གཅིག་སོགས་བརྗོད། བླ་མས་རྡོ་རྗེ་མགོ་བོར་བཞག་ནས་ཏཥཛབཛྲ་ཞེས་བརྗོད། དེ་ནས་དངོས་གྲུབ་བརྟག་པའི་ཕྱིར་
ཁྱེད་རང་རྣམས་སྤྱན་དར་ཅུང་ཟད་ཕྱེ་ལ། དཀྱིལ་ འཁོར་ གྱི་སྟེང་གི་ནམ་མཁའ་ ལ་ བལྟོས་ ལ་ནམ་
- 88 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་དངོས་གཞིའི་ཆོ་ག
མཁའི་ཁ་དོག་དཀར་པོ་སོགས་གང་སྣང་བ་དེ་ངེད་ཀྱིས་དྲིས་པའི་ཚེ་བརྗོད་
ཅིག །ཅེས་བརྡ་སྤྲོད་ལ། ཁྱེད་རྣམས་ཀྱི་མིག་ལ་ཇི་ལྟར་སྣང་། སོ་སོས་འདི་ལྟར་སྣང་ངོ་
ཞེས་བརྗོད་པའི་ཚེ་དཀར་པོར་སྣང་ན་ཞི་བའི་དངོས་གྲུབ་དང་། སེར་པོར་སྣང་ན་
རྒྱས་པ་དང་། དམར་པོར་སྣང་ན་དབང་གི་ལས་དང་། ནག་པོར་སྣང་ན་དྲག་པོའི་
ལས་འགྲུབ་བོ། །ཞེས་བརྗོད། དེ་ནས་ཁྱེད་རང་རྣམས་ཀྱི་ལྷག་པའི་ལྷ་གང་ཡིན་བརྟག་
པའི་ཕྱིར་བླ་མས་དཀྱིལ་འཁོར་ལྷ་ཚོགས་ལ་གསོལ་བ་བཏབ་སོང་སྙམ་པ་མཛོད།
ཅེས་བརྡ་སྤྲད་ལ། དཀྱིལ་འཁོར་ལ་མངོན་དུ་ཕྱོགས་པར་ལངས་ཏེ། ཡང་ དག་ པ་ ཡི་ དཀྱིལ་ འཁོར་ འདིར། །
བདག་གིས་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་
ནམས་ཇི་ལྟ་དེ་ལྟར་ཤོག །འདི་ཡི་དངོས་གྲུབ་ཇི་འདྲར་འགྱུར། །རིགས་ནི་གང་
གི་སྣོད་དུ་གྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་
གྱུར་ ཅིག །ཅེས་བདེན་སྟོབས་བརྗོད་པ་ལན་གསུམ་བྱ། དེ་ནས་ཁྱེད་ རང་ རྣམས་ དཀྱིལ་ འཁོར་ དུ་
འཇུག་པ་ཡིན་པས་བཞེངས་ལ་ངེད་ཀྱིས་སྔར་བྱིན་པའི་མེ་ཏོག་ཕྲེང་བ་དེ་ལས་མེ་
ཏོག་མ་ཉམས་པ་གཅིག་འཐོན་ལ་རང་གི་ལྷག་པའི་ལྷ་གང་ཡིན་པ་དེ་ལ་འབབ་
པར་གྱུར་ཅིག་སྙམ་དུ་འདོར་དགོས་པས་དེའི་གེགས་བསལ་ཏེ་དཀྱིལ་འཁོར་དུ་
དངོས་སུ་ཞུགས་སྙམ་དུ་ངེད་ཀྱི་ཚིག་རིས་ལྟར་སྤྱན་དམིགས་མཛོད། ཅེས་བརྡ་སྤྲད་ལ།
ཨོ་ཨཱཧཱུྃ་སློབ་མ་རྣམས་འབྲུ་གསུམ་གྱི་འོད་ཟེར་གྱིས་སྒོ་གསུམ་གྱི་སྡིག་སྒྲིབ་
བཀྲུས་ཏེ་དཀྱིལ་འཁོར་གྱི་ནང་དུ་ཞུགས། གཙོ་བོ་འཁོར་བཅས་ ཀྱི་མདུན་ན་
གནས་པར་གྱུར། ཅེས་བརྗོད། དེ་ནས་ཁྱེད་རང་རྣམས་འདིའི་ རྗེས་ཟློས་མཛོད་ ཅེས་བརྡ་སྤྲོད་ལ།
སངས་རྒྱས་དངོས་གྲུབ་ཐོབ་པའི་ཕྱིར། །བདག་ལ་ཐུགས་བརྩེར་དགོངས་ནས་
ནི། །འགྲོ་ ལ་ ཕན་ པའི་ གཙོ་ ཆེན་ གྱིས། །སྨན་ པར་ དགོངས་ ནས་ བཞེས་ སུ་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གསོལ། །ཨོཾ་ བཛྲ་ པྲ་ ཏི་ གྲིཧཱ་ ཧཱུཾ་ ཕཊ། ཅེས་བརྗོད། ཁྱེད་ རང་རྣམས་ ཀྱི་ ཕྱག་གཉིས་
ཀར་མེ་ཏོག་བཟུང་ལ་དཀྱིལ་འཁོར་གྱི་ལྷའི་སྟེང་དུ། པྲ་ཏིཙྩ་བཛྲ་ཧོཞེས་བརྗོད་ནས་མེ་
ཏོག་དོར། མེ་ཏོག་གཙོ་བོ་དང་དེ་བཞིན་གཤེགས་པ་བཞི་གང་ལ་བབས་བརྟག་ལ།
དེ་ དང་ དེའི་ རིགས་ ཀྱི་ སྒྲུབ་ པ་ པོར་ འགྱུར་ཞེས་བརྡ་སྤྲད། དེ་ནས་སློབ་མའི་མགོར་མེ་ཏོག་བཟུང་སྟེ། ཨོ་
པྲ་ཏི་གྲིཧྥ་ཙཱ་ཨི་མཾ་སཏྲ་མཧཱ་བ་ལ། ཞེས་མེ་ཏོག་ཕྲེང་བའི་དབང་བསྐུར་རོ། །དེ་ནས་
ཁྱེད་རང་རྣམས་དཀྱིལ་འཁོར་མཐོང་བ་ལ་གེགས་བྱེད་ཀྱི་སྒྲིབ་པ་སྦྱངས་ནས་
དཀྱིལ་འཁོར་མཐོང་བའི་བདག་ཉིད་ཅན་དུ་བྱ་བ་ཡིན་པས། ངེད་ཀྱི་ཚིག་རིས་
ལྟར་སྤྱན་དམིགས་མཛད་པར་ཞུ། ཞེས་བརྡ་སྤྲད་ལ། སློབ་མ་རྣམས་ཀྱི་སྙིང་གར་ཟླ་བ་
ལ་ ཧཱུཾ། དཔྲལ་བར་རཾ། མིག་གཉིས་ལ་ ཨོ་འོད་ཟེར་འབར་བ་ རེ་རེ། ཨོ་རྡོ་ རྗེ་
སེམས་དཔའ་དེང༌ ཁྱོད་ཀྱི། །མིག་འབྱེད་ པར་ནི་བརྩོན་ པར་མཛད། །ཕྱེ་བས་
ཐམས་ཅད་མཐོང་འགྱུར་བའི། །རྡོ་རྗེའི་མིག་ནི་བླ་ན་མེད། །ཅེས་བརྗོད་ནས་གདོང་གཡོགས་
བསལ་ལོ། ། ཁྱེད་རང་རྣམས་ལ་བླ་མས་ད་དཀྱིལ་འཁོར་ལ་ལྟོས་ཤིག་ཅེས་གསུངས་
བྱུང་བའི་མོས་པ་མཛོད་བྱས་ལ། ཧེ་བཛྲ་པཱ་བྱ་དེ་ཡང་ཕྱིར་རོལ་དུ་རྡོ་རྗེ་ར་བ་མེ་
རི་དང་བཅས་པས་བསྐོར་བའི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་
རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི། རྒྱན་རྟ་བབས་དང་བཅས་པའི་
མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་འཕགས་པ་སྤྱན་རས་
གཟིགས་དབང་ཕྱུག །དེའི་ཤར་དུ་མི་བསྐྱོད་པ། ལྷོ་རིན་ཆེན་འབྱུང་ལྡན། ནུབ་
ཏུ་རྣམ་པར་སྣང་མཛད། བྱང་དུ་དོན་ཡོད་གྲུབ་པ་སྟེ། དེ་ལྟར་རྟེན་དང་བརྟེན་པའི་
དཀྱིལ་ འཁོར་ ཐམས་ ཅད་ མངོན་ སུམ་ དུ་ མཐོང་ བར་ གྱུར། ཅེས་བརྗོད། དེ་ཡན་གྱིས་དཀྱིལ་
འཁོར་དུ་འཇུག་པའི་སྐོར་ཕུལ་གྲུབ་པ་ཡིན། ཞུགས་ནས་དབང་དངོས་གཞི་བསྐུར་བ་། ཆུའི་དབང་། ཅོད་པན་གྱི་དབང་། ཆོས་བཤད་
sན
- 90 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་དངོས་གཞིའི་ཆོ་ག
ཀྱི་རྗེས་གནང་། རྒྱལ་སྲིད་སྣ་བདུན་དང་བཀྲ་ཤིས་རྫས་བརྒྱད་ཀྱི་དབང་རྣམས་སུ་ཡོད་པ་ལས། དང་པོ་ཆུ་དབང་གི་དོན་དུ་མཎྜལ་ཞིག་
མཛད་པར་ཞུ། ཞེས་བརྡ་སྤྲད་ནས་མཎྜལ་དབུལ་དུ་གཞུག །ད་ གསོལ་ བ་ འདེབས་ པ་ འདིའི་ རྗེས་ ཟློས་
མཛོད་ ཅེས་བརྡ་སྤྲད་ལ། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་
ལྟར། །བདག་ ཀྱང་ རབ་ ཏུ་ བསྒྲལ་ བའི་ཕྱིར། །ནམ་ མཁའི་ རྡོ་ རྗེ་ དེང་ བདག་
སྩོལ། །ཞེས་ལན་གསུམ་རྗེས་ཟློས་བྱ། དེ་ནས་ཁྱེད་ རང་ རྣམས་ ངེད་ ཀྱི་ ཚིག་ རིས་ ལྟར་ དབང་
སྟེགས་ལ་འཁོད་པའི་མོས་པ་མཛོད། ཅེས་བརྡ་སྤྲད་ལ། ཁྱེད་རང་སློབ་མ་རྣམས་དཀྱིལ་
འཁོར་གྱི་ཤར་དུ་དབང་སྟེགས་པདྨ་དང་ཟླ་བའི་གདན་ལ་འཕགས་པ་སྤྱན་རས་
གཟིགས་ སུ་ གྱུར། ཅེས་བརྗོད། དེ་ནས་ལས་བུམ་གྱི་ཆུས་རྣམ་བུམ་ལ་གཏོར་ལ། ཧཱིབཛྲ་ ཀྲོ་དྷ་ ཧ་ ཡ་ གི་ ཝ་
ཧུ་ ལུ་ ཧུ་ ལུ་ ཧཱུཾ་ ཕཊ། ཅེས་བགེགས་བསངས། སྭ་ བྷཱ་ ཝས་སྦྱངས། བུམ་ ཆུ་ སྟོང་ པ་ ཉིད་ དུ་ གྱུར།
སྟོང་པའི་ངང་ལས། ཨོཾ་ཧཱུྃ་ཧཱུྃ་ཧཱུྃཨཱརྣམས་ལས་བྱུང་བའི་ཡེ་ཤེས་ལྔའི་བུམ་ཆུར་
གྱུར། ཅེས་བརྗོད་ཅིང་བསམ། དེ་ནས་སློབ་མའི་དོན་དུ་དབང་ལྷ་སྤྱན་འདྲེན་པ་ནི། བླ་ མ་ དང༌ གཙོ་ བོ་ ཐ་ མི་ དད་
པའི་ཐུགས་ཀའི་ཧཱི༔ཡིག་གི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་
འཁོར་བཅས་ཐམས་ཅད་ཁྱེད་རང་རྣམས་ལ་དབང་བསྐུར་བའི་ཕྱིར་སྤྱན་དྲངས་
པ་རྣམས་ནམ་མཁར་བཞུགས། བསྒྲུབ་པའི་དཀྱིལ་འཁོར་བ་རྣམས་ཀྱིས་དབང་
བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་
མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་
སློབ་མ་རྣམས་ཀྱི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང་། མེ་
ཏོག་དང་གུར་ཀུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་
བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་
ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དབྱངས་ ཀྱིས་ ཤིས་ པ་ བརྗོད། ཁྲོ་ བོ་ རྣམས་ ཕྱོགས་ མཚམས་ སུ་ འཁོད་ ནས་
བགེགས་ བསྐྲད་ པར་ གྱུར། ཅེས་བརྗོད། དབང་ལྷ་རྣམས་ཀྱིས་སློབ་མ་རྣམས་ལ་ཤིས་པ་བརྗོད་ཅིང་མེ་ཏོག་འཐོར་
བར་བསམས་ལ། ཕུན་ སུམ་ ཚོགས་ པ་ མངའ་ བ་ གསེར་ གྱི་ རི་ བོ་ འདྲ། །འཇིག་ རྟེན་
གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨའི་འདབ་མ་རྒྱས་
འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་ པོའོ། །དེ་
ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་
ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་ཀུན་ལ་ཞི་བྱེད་པ། །འདི་ནི་
འཇིག་རྟེན་དགེ་བའི་བཀྲ་ཤིས་གཉིས་པའོ། །དགེ་འདུན་དམ་པ་ཆོས་ལྡན་ཐོས་
པའི་ནོར་གྱིས་ཕྱུག །མི་དང་ལྷ་དང་ལྷ་མ་ཡིན་གྱི་མཆོད་པའི་གནས། །ཚོགས་ཀྱི་
མཆོག་རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་
ཤིས་ གསུམ་ པའོ། །ཞེས་བརྗོད་ཅིང་སློབ་མ་ལ་མེ་ཏོག་འཐོར། དེ་ནས་རིན་ ཆེན་ མཛེས་ པའི་ བཀྲ་
ཤིས་བུམ་པའི་ཆུས། །སྐལ་ལྡན་སྐྱེས་བུ་ཁྱོད་ལ་དབང་བསྐུར་བས། །ལས་དང་
ཉོན་མོངས་སྒྲིབ་པ་དག་གྱུར་ཏེ། བྱང་ཆུབ་སེམས་ཀྱི་རླན་གྱིས་བརླན་པར་ཤོག །
ན་མོ་རཏྣ་ཏྲ་ཡཱ་ཡ། ནས། ཨ་པ་ན་ཡེ་སྭཱཧཱའི་བར་དང་། ཨོཾ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་
རི་ཝཱ་ར་དེ་ཝ་ཀ་ལ་ཨ་བྷི་ཥིཉྩ་མི། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་
ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་
བགྱིའོ། །ཨོཾ་ཨཱཿབཛྲ་ཨུ་ད་ཀ་ཨ་བྷི་ཥིཉྩ་ཧཱུཾ་སུ་ར་ཏ་ཧཱུྃ་ཨ་ཧཾ། ཞེས་བརྗོད་ནས་སློབ་མའི་མགོར་
རྣམ་བུམ་འཇོག་ཅིང་ཁྲུས་ཆུ་འཐུང་དུ་གཞུག་གོ །དེ་ལྟར་ ཆུ་དབང་བསྐུར་བས་ ལུས་ཐམས་ཅད་ གང་།
བདེ་བ་ཆེན་པོ་མྱོང་། དྲི་མ་ཐམས་ཅད་དག །ཆུའི་ལྷག་མ་སྤྱི་གཙུག་ཏུ་གནས་པ་
ཡོངས་སུ་གྱུར་པ་ལས་དེ་བཞིན་གཤེགས་པ་རིགས་ལྔས་དབུ་བརྒྱན་པར་གྱུར།
- 92 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་དངོས་གཞིའི་ཆོ་ག
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་
ལྷ་རྣམས་སྤྱན་དྲངས། སློབ་མ་རྣམས་ཀྱི་བ་སྤུའི་སྒོ་ནས་ཐིམ་པར་གྱུར། དེ་ལྟར་
ཆུ་དབང་བསྐུར་བས་ཁྱེད་རང་རྣམས་ཀྱི་ལས་སྒྲིབ་དག་ནས་ཆོས་ཀྱི་སྐུ་ཐོབ།
འགྲོ་བ་ལྷ་དང་བཅས་པའི་མཆོད་པའི་ཡུལ་དུ་འགྱུར་བའི་རྟེན་འབྲེལ་བསྒྲིག་པའི་
ཕྱིར་ངེད་ཀྱིས་མཆོད་པ་བྱེད་པ་ཡིན་པས་བདག་གིར་མཛོད་ཅེས་བརྡ་སྤྲད་ལ། ཨོཾ་སརྦ་ཏ་
ཐཱ་ག་ཏ་ཨབྷཾ་ནས། ཤཔྟའི་བར་གྱིས་མཆོད། དབང་གི་དག་པ་གསན་པར་ཞུ། །དེ་ལྟར་ཆུའི་
དབང་ཐོབ། ཉོན་མོངས་པ་ལྔའི་དྲི་མ་སྦྱངས། རྣམ་པར་ཤེས་པ་ལྔ་གནས་བསྒྱུར།
ལམ་མཚན་མ་མེད་པའི་རྣལ་འབྱོར་བསྒོམ་པ་ལ་དབང་བར་བྱས། འབྲས་བུ་ཆོས་
ཀྱི་སྐུ་མངོན་དུ་འགྱུར་བའི་ནུས་པ་ཁྱད་པར་ཅན་འཇོག་གོ །ཞེས་དབང་གི་དག་པ་བརྗོད་དོ། །
དེས་ཆུ་དབང་གྲུབ་པ་ཡིན། ཅོད་པན་གྱི་དབང་གི་དོན་དུ་མཎྜལ་ཞིག་མཛད་པར་ཞུ། ཞེས་བརྡ་སྤྲོད་ལ་མཎྜལ་དབུལ་དུ་གཞུག །དེ་ནས་
ཅོད་པན་གྱི་དབང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ཅེས་
བརྡ་སྤྲོད་ལ། བྱང་ཆུབ་རྡོ་ རྗེས་སངས་རྒྱས་ལ། །ཞེས་པ་ནས། ནམ་མཁའི་རྡོ་རྗེ་དེང་བདག་
སྩོལ། །ཞེས་པའི་བར་ལན་གསུམ་རྗེས་ཟློས་བྱ། དེ་ནས་ཅོད་པན་ལ་བུམ་ཆུ་གཏོར་ལ་ལས་སྔགས་ཀྱིས་བསངས། སྭ་ བྷ་
ཝས་སྦྱངས། སྟོང་པའི་ངང་ལས། ཨོཾ་ཧཱུྃ་ཧཱུྃ་ཧཱུྃཨཱལས་དེ་བཞིན་གཤེགས་པ་རིགས་
ལྔའི་ རང་ བཞིན་ གྱི་ཅོད་པན་ དུ་ གྱུར་ཅེས་བརྗོད། དེ་ནས་སློབ་མའི་དོན་དུ་དབང་ལྷ་སྤྱན་འདྲེན་པ་ནི། བླ་ མ་
དང་གཙོ་བོ་ཐ་མི་དད་པའི་ཐུགས་ཀའི་ཧཱུྃཡིག་གི་འོད་ཟེར་གྱིས་ཕྱོགས་བཅུ་ན་
བཞུགས་ པའི་ ཞེས་པ་ནས། ཁྲོ་ བོ་ རྣམས་ ཕྱོགས་ མཚམས་ སུ་ འཁོད་ ནས་ བགེགས་
བསྐྲད་པར་གྱུར་ གྱི་བར་བརྗོད། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། ཞེས་
སོགས་དཀོན་མཆོག་གསུམ་གྱི་བཀྲ་ཤིས་བརྗོད། སློབ་མ་ལ་མེ་ཏོག་འཐོར། དེ་ནས་ཅོད་པན་ལག་ཏུ་བཟུང་ནས། དེ་ བཞིན་
གཤེགས་ པའི་ དབུ་ རྒྱན་ ཅོད་ པན་འདིས། །སྐལ་ ལྡན་ སྐྱེས་ བུ་ ཁྱོད་ ལ་ དབང་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྐུར་བས། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །རིགས་ལྔའི་སངས་
རྒྱས་མྱུར་དུ་ཐོབ་པར་ཤོག །ཨོཾ་རཏྣ་མུ་ཀུ་ཊ་བཛྲ་པཊཾ་ཨ་བྷི་ཥིཉྩམི། ཞེས་བརྗོད་ཅིང་
ཅོད་པན་བསྐོན་ལ་སློབ་མ་རྣམས་ཅོད་པན་གྱི་དབང་ཐོབ་པའི་མོས་པ་མཛོད། ཅེས་བརྡ་སྤྲད།
ཇི་ལྟར་བལྟམས་པ་ཙམ་གྱིས་ནི། །ཞེས་པ་ནས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་
བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུྃ། ཞེས་བརྟན་བྱེད་ཀྱི་ཆུ་དབང་བསྐུར་བས་ལུས་
ཐམས་ཅད་གང་། བདེ་བ་ཆེན་པོ་མྱོང་། དྲི་མ་ཐམས་ཅད་དག །ཆུའི་ལྷག་མ་སྤྱི་
གཙུག་ཏུ་གནས་པ་ཡོངས་སུ་གྱུར་པ་ལས་དེ་བཞིན་གཤེགས་པ་རིགས་ལྔས་དབུ་
བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་
ཟེར་གྱིས་དབང་གི་ལྷ་རྣམས་སྤྱན་དྲངས། སློབ་མ་རྣམས་ཀྱི་བ་སྤུའི་སྒོ་ནས་ཐིམ་
པར་གྱུར། ཅེས་བརྗོད། ཁྱེད་རང་སློབ་མ་རྣམས་མ་འོངས་པ་ན་འགྲོ་བ་ལྷ་དང་བཅས་
པའི་མཆོད་པའི་གནས་སུ་འགྱུར་བའི་རྟེན་འབྲེལ་བསྒྲིག་ཕྱིར་ངེད་ཀྱིས་མཆོད་པ་
བྱེད་པ་ཡིན་པས་བདག་གིར་མཛོད། །ཅེས་བརྡ་སྤྲད་ལ། ཨོཾ་སརྦ་ཏ་ཐཱ་ག་ཏ་ཨབྷཾ་ཞེས་སོགས་
ཀྱིས་སྔར་ལྟར་མཆོད། དབང་གི་དག་པ་གསན་པར་ཞུ། དེ་ལྟར་ཅོད་པན་གྱི་དབང་ཐོབ་དྲི་
མ་ལྔ་ སྦྱངས། ཕུང་ པོ་ ལྔ་ གནས་ བསྒྱུར། ལམ་ མཚན་ མ་ དང༌ བཅས་པའི་རྣལ་
འབྱོར་བསྒོམ་པ་ལ་དབང་བར་བྱས། འབྲས་བུ་གཟུགས་ཀྱི་སྐུ་འགྲུབ་པའི་ནུས་
པ་ ཁྱད་ པར་ ཅན་ འཇོག་ གོ །ཞེས་བརྗོད། དེས་ཅོད་པན་གྱི་དབང་གྲུབ་པ་ཡིན། ད་མཐའ་རྟེན་གྱི་རྗེས་གནང་བྱེད་པ་
ལ། ཁྱེད་རང་རྣམས་ ཆོས་ ཀྱི་ འཁོར་ ལོས་ བསྒྱུར་ བ་ ཆེན་ པོར་ འགྱུར་བའི་རྟེན་
འབྲེལ་བགྲིག་པའི་ཕྱིར་སྟན་དུ་འཁོར་ལོ་རེ་དང་། ཕྱག་གཡས་སུ་དུང་རེ་དང༌།
གཡོན་དུ་ པོ་ཏི་ རེ་ བྱིན་བྱུང་ བའི་ མོས་ པ་ མཛོད། ཅེས་བརྡ་སྤྲད་ལ། བྷོ་ ལས་ བྱུང་ བའི་
འཁོར་ལོ། ཨོ་བཛྲ་ཧེ་ཏུ་མི་ཞེས་པས་འཁོར་ལོ་མདུན་ནམ་སྟན་དུ་བྱིན། དབྱངས་
- 94 -



ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དཀྱིལ་འཁོར་དུ་དབང་བསྐུར་བའི་དངོས་གཞིའི་ཆོ་ག
ཐ་མ་ཨལས་བྱུང་བའི་དུང་། ཨོཾ་བཛྲ་བྷུ་ཥ་རཾ། ཞེས་པས་ལག་པ་གཡས་སུ་དུང་
བྱིན། དབྱངས་དང་པོ་ཨ་ལས་བྱུང་བའི་བྱ་རྒྱུད་རིགས་གསུམ་གྱི་པོ་ཏི། ཨ་ཞེས་
བརྗོད་ནས་ལག་པ་གཡོན་དུ་གླེགས་བམ་བྱིན་ལ། དེང་ནས་བརྩམས་ཏེ་སེམས་
བསྐྱེད་པ། །ཙམ་གྱི་ཆོས་དུང་བླ་ན་མེད། །ཀུན་ནས་ཡོངས་སུ་བཀང་ནས་ནི། །
ཆོས་ ཀྱི་ འཁོར་ ལོ་ བསྐོར་ བར་ གྱིས། །ཞེས་བརྗོད། ད་ ནི་ དཀྱིལ་ འཁོར་ སློབ་
དཔོན་གྱུར། །སྔགས་ དང༌ རྒྱུད་ ཀྱང་ འཛིན་ པར་ གྱུར། །སངས་ རྒྱས་ བྱང་ ཆུབ་
སེམས་ དཔའ་ དང་། །ལྷ་རྣམས་ ཀྱིས་ ཀྱང་ མཐུན་ པར་ གསུངས། །སེམས་ ཅན་
རྣམས་ ལ་ སྙིང་ བརྩེའི་ ཕྱིར། ཁྱོད་ ཀྱིས་ དཀྱིལ་ འཁོར་ཆོ་ག་བཞིན། །ནན་ཏན་
བསྐྱེད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར། །ཞེས་བརྗོད། ཁྱེད་རང་རྣམས་
ཆོས་ཀྱི་རྒྱལ་སྲིད་ལ་དབང་བསྒྱུར་བའི་རྟེན་འབྲེལ་འགྲིག་པའི་ཕྱིར་རྒྱལ་སྲིད་སྣ་
བདུན་དང་། བཀྲ་ཤིས་རྫས་བརྒྱད་ཀྱི་དབང་བྱེད་པ་ཡིན་པས། ངེད་ཀྱི་ཚིག་རིས་
ལྟར་ སྤྱན་ དམིགས་ མཛོད། ཅེས་བརྡ་སྤྲོད་ལ་རྒྱལ་སྲིད་སྣ་བདུན་གྱི་གཟུགས་བརྙན་ལ་བུམ་ཆུ་གཏོར་ལ་ལས་སྔགས་
ཀྱིས་བསངས། སྭ་ བྷཱ་ ཝས་སྟོང་པར་སྦྱངས། སྟོང་ པའི་ ངང་ ལས། ཨོ་ ལས་ བྱུང་ བའི་ རྒྱལ་ སྲིད་
རིན་ཆེན་སྣ་བདུན་དྭངས་ཤིང་ཐོགས་པ་མེད་པ་ཡེ་ཤེས་ཀྱི་རང་བཞིན་དུ་གྱུར།
དུས་ གསུམ་རྒྱལ་བ་ ཀུན་ གྱིས་བསྔགས་པ་ཡི། །ཐེག་མཆོག་ཆོས་ ཀྱི་ སྲིད་ ལ་
དབང་ བསྒྱུར་བའི། །རྒྱལ་ སྲིད་ རིན་ཆེན་བདུན་ གྱི་དབང་བསྐུར་བས། །བདུད་
བཞིའི་གཡུལ་ལས་རྣམ་པར་རྒྱལ་གྱུར་ཅིག །ཨོཾ་སལྟ་རཏྣ་ཨ་བྷི་ཥིཉྩ་མི་ཞེས་བརྗོད་ལ་
རྒྱལ་སྲིད་སྣ་བདུན་གྱི་གཟུགས་སློབ་མའི་ལག་ཏུ་གཏད། དེ་ནས་བཀྲ་ཤིས་རྫས་བརྒྱད་ལ་བུམ་ཆུ་གཏོར་ལ་ལས་སྔགས་ཀྱིས་བསངས།
སྭ་ བྷ་ཝས་སྟོང་པར་སྦྱངས། སྟོང་ པའི་ ངང་ ལས་ མཾ་ལས་བྱུང་བའི་བཀྲ་ཤིས་ པའི་ རྫས་
བརྒྱད་མཐོང་བ་ཙམ་གྱིས་ཀྱང་མི་ཤེས་པ་མཐའ་དག་སེལ་བར་བྱེད་པའི་ཡོན་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཏན་དང་ལྡན་པར་གྱུར། གང་ཞིག་རེག་ཅིང་མཐོང་ཐོས་དྲན་པས་ཀྱང་། །མི་ཤེས་
ཀུན་སེལ་ཕུན་ཚོགས་མཆོག་སྩོལ་བར། །རྒྱལ་བས་བྱིན་གྱིས་བརླབས་པའི་བཀྲ་
ཤིས་རྫས། །དམ་པས་དབང་བསྐུར་དགེ་ལེགས་འབར་གྱུར་ཅིག །ཨོཾ་ཨཀྵ་ས་ཏྲ་
བེ་ མངྒ་ ལམ་ ཨ་ བྷི་ཥིཉྩ མི། ཞེས་བརྗོད་ལ་བཀྲ་ཤིས་རྫས་བརྒྱད་ལག་ཏུ་བྱིན། དེ་ ལྟར་ རིགས་ གསུམ་
སྤྱི་དང་བྱེ་བྲག་གི་ཆོས་སྟོན་པ་སོགས་ཀྱི་སློབ་དཔོན་དུ་བྱ་བའི་ཆེད་དུ་རྗེས་སུ་
གནང་བ་སྦྱིན་པས་རིགས་གསུམ་སྤྱི་དང་བྱེ་བྲག་གི་དཀྱིལ་འཁོར་བྲི་སྒྲུབ་དབང་
བསྐུར་བ་སོགས་ལ་དབང་བར་བྱས། འཕྲིན་ལས་བཞིའི་སྒོ་ནས་འགྲོ་བའི་དོན་
འགྲུབ་པའི་ནུས་ པ་བཞག །འབྲས་ བུ་ རིགས་ གསུམ་ གྱི་ཆོས་ ཀྱི་ འཁོར་ ལོས་
བསྒྱུར་བའི་གོ་འཕང་མྱུར་དུ་ཐོབ་པའི་སྐལ་བ་ཅན་དུ་བྱས་སོ། །དེས་ཁྱེད་རང་
རྣམས་ཀྱིས་ཐུགས་རྗེ་ཆེན་པོའི་དཀྱིལ་འཁོར་དུ་དབང་ལེགས་པར་ཐོབ་པ་ཡིན་
པས། འདིའི་དུས་སུ་ཁས་བླངས་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་
བསྲུང་ སྙམ་ པ་ གྱིས་ ལ་ འདིའི་ རྗེས་ ཟློས་མཛོད། ཅེས་བརྡ་སྤྲད་ལ། གཙོ་བོས་ ཇི་ ལྟར་
བཀའ་ སྩལ་ པ། །དེ་ དག་ ཐམས་ ཅད་ བདག་ གིས་ བགྱི། །ཞེས་རྗེས་ཟློས་བྱ། དེ་ ལྟར་
ཐུགས་རྗེ་ཆེན་པོ་བཅུ་གཅིག་ཞལ་དཔལ་མོ་ལུགས་ཀྱི་དབང་ལེགས་པར་གྲུབ་པ་
ཡིན་ པས་ གཏང་ རག་ གི་ མཎྜལ་ ཞིག་ མཛོད། ཅེས་བརྡ་སྤྲད་ལ་མཎྜལ་དབུལ་དུ་གཞུག་ཅིང་། །བསྟན་པ་
ཡུན་རིང་དུ་གནས་པའི་སྨོན་ལམ་དང་བཀྲ་ཤིས་བྱ། དེ་ནས་དཀྱིལ་འཁོར་ལ་གཏང་རག་གི་མཆོད་པ་སོགས་མཇུག་ཆོག་གཞུང་ལྟར་
བྱའོ། །ཞེས་པ་འདི་ནི་རང་གི་དྲན་པ་གསོ་བ་དང་སྐལ་མཉམ་གཞན་ལའང་ཕན་པའི་ཕྱིར་བླ་མ་དམ་པ་རྣམས་ཀྱི་བཀའ་སྲོལ་བཞིན་
དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལར་སྦྱར་བའོ།།
།།
- 96 -



༄༅། །ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་
ཅིང་གསོལ་བ་གདབ་པའི་ཚུལ་ཐུབ་བསྟན་རྒྱས་བྱེད་
ཡིད་བཞིན་གྱི་ནོར་བུ་ཞེས་བྱ་བ་
བཞུགས་སོ། ། །
ན་མོ་གུ་རུ་མུ་ནི་ཨིནྡྲ་ཡ། བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ།
བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་
བ་ བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་
དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ།
དེ་ལ་འདིར་ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་དེ་ཐུགས་དམ་བསྐུལ་བའི་ཚུལ་སྙིང་པོར་དྲིལ་
ཏེ་བརྗོད་པ་ནི། རྟེན་དགྲམ་པ་དང་མཆོད་གཏོར་བཤམ་པ་སོགས་སྦྱོར་བའི་ཆོ་ག་རྣམས་མཆོད་པའི་ཆོ་ག་རྒྱས་པར་བཤད་པ་ལྟར་བྱས་
ལ་སྟན་བདེ་བ་ལ་འཁོད་དེ་དགེ་སེམས་ཁྱད་པར་ཅན་གྱི་ངང་ནས་ཐོག་མར་སྐྱབས་འགྲོ་སེམས་བསྐྱེད་བྱ་བ་ནི། བདག་ དང་
འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ལ་སྐྱབས་སུ་
མཆིའོ། །སངས་ རྒྱས་ ལ་ སྐྱབས་ སུ་ མཆིའོ། །ཆོས་ ལ་ སྐྱབས་ སུ་ མཆིའོ། །དགེ་
འདུན་ལ་སྐྱབས་སུ་མཆིའོ། །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་
གི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །དཔལ་མགོན་
དམ་པའི་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་
-97-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཆིའོ། །ལན་གསུམ། སངས་ རྒྱས་ཆོས་དང་ཚོགས་ ཀྱི་མཆོག་རྣམས་ལ། །བྱང་ ཆུབ་
བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་
གིས། །འགྲོ་ ལ་ ཕན་ ཕྱིར་ སངས་ རྒྱས་ འགྲུབ་ པར་ ཤོག །ལན་གསུམ། བདག་ དང་
སྣང་བ་ཐམས་ཅད་ཆོས་ཀྱི་དབྱིངས་རང་བཞིན་ཡིན་པ་ལ། དེ་ལྟར་མ་རྟོགས་པའི་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་
དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་
འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་བཏང་
སྙོམས་ལ་གནས་པར་བྱའོ། །མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཐུབ་པ་ཆེན་པོ་འཕགས་པ་
གནས་བརྟན་བཅུ་དྲུག་གི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་
ཐུགས་དམ་བསྐུལ་བའི་ རིམ་པ་ ལ་ འཇུག་ པར་ བགྱིའོ། །ལན་གསུམ། དེ་ནས་གནས་བྱིན་རླབས།
ཁང་བཟང་བྱིན་རླབས། གདན་ཁྲི་བྱིན་རླབས། མཆོད་པ་བྱིན་རླབས་རྣམས་བྱ་ཚུལ་ནི། བསླ་ མེད་ དཀོན་ མཆོག་
གསུམ་ གྱི་ བདེན་ པ་ དང་། །རྒྱལ་ བ་ སྲས་ བཅས་རྣམས་ ཀྱི་ བྱིན་རླབས་དང་། །
ཚོགས་གཉིས་ཡོངས་སུ་རྫོགས་པའི་མངའ་ཐང་དང་། །ཆོས་དབྱིངས་རྣམ་པར་
དག་པའི་བདེན་པའི་མཐུས། །གནས་འདིའི་ཉེས་སྐྱོན་ཐམས་ཅད་ཡོངས་དག་
སྟེ། །བདེ་བ་ཅན་གྱི་ཞིང་གི་བཀོད་པ་ལྟར། །གནས་དང་ཁང་བཟང་གདན་ཁྲི་
མཆོད་ རྫས་རྣམས། །སྲིད་ ཞིའི་ ཕུན་ ཚོགས་ འདོད་ དགུས་ འབྱོར་ གྱུར་ ཅིག །
ལག་མཐིལ་ལྟར་མཉམ་རིན་ཆེན་རྒྱན་གྱིས་སྤྲས། །ལྗོན་ཤིང་ཆུ་མཚོས་བརྒྱན་
པའི་ས་གཞིའི་དབུས། །རིན་ཆེན་ལས་གྲུབ་གྲུ་བཞི་སྒོ་བཞི་པ། །པདྨ་ཉི་ཟླས་
བརྒྱན་པའི་གདན་སྟེང་དུ། །ཐུབ་ དབང་ གནས་ བརྟན་བཅུ་དྲུག་འཁོར་བཅས་
- 98 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
རྣམས། །བཞུགས་ནས་གཟུངས་རིག་མོས་སྟོབས་ཀྱིས་བསྐྲུན་པའི། །མཆོད་སྤྲིན་
རྒྱ་མཚོས་གང་ཞིང་སྤྱོད་གྱུར་ཅིག །ཨོཾ་ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡ་ན། ཏ་
ཐཱ་ག་ཏཱ་ཡ། ཨརྟ་ཏེ། སཾ་མུཀཾ་བུདྡྷཱ་ཡ། ཏདྱ་ཐཱ། ཨོཾ་བཛྲ་བཛྲ། མཧཱ་བཛེ། མཧཱ་ཏེ་
ཛ་བཛེ། མཧཱ་བིདྱ་བཛེ། མཧཱ་བོ་དྷི་ཙིཏྟ་བཛེ། མཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ་
སརྦ་ཀརྨ་ཨཱ་ཝ་ར་ཎ་བེ་ཤོ་དྷ་ན་བཛེ་ སྭཧཱ། ཞེས་མཆོད་པའི་སྤྲིན་གྱི་གཟུངས་ལན་གསུམ་བརྗོད། དཀོན་
མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ཀྱི་བྱིན་གྱིས་བརླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་
ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་
ཀྱིས་ དེ་ བཞིན་ དུ་ གྱུར་ ཅིག །ཅེས་བདེན་སྟོབས་ལན་གསུམ་བརྗོད། དེ་ནས་པུས་མོ་བཙུགས་སྤོས་དང་མེ་ཏོག་
ཐོགས་ཏེ་གུས་པ་ཆེན་པོས་སྤྱན་དྲངས་པ་ནི། ཐུགས་རྗེས་རྩོད་པའི་དུས་ཀྱི་གདུལ་བྱ་རྣམས། །རྣམ་
གྲོལ་ལམ་ལ་འགོད་མཛད་འགྲོ་བའི་མགོན། །ཐུབ་པ་མཆོག་དང་གནས་བརྟན་
ཆེན་ པོ་ རྣམས། །འཁོར་ དང༌ བཅས་ པ་ གནས་ འདིར་ གཤེགས་ སུ་ གསོལ། །
ཕྱོགས་བཅུའི་རྒྱལ་བ་སྲས་བཅས་ཐམས་ཅད་དང་། །ཤེས་རབ་མེ་འབར་ཉོན་
མོངས་མཚོ་སྐེམ་ཞིང་། །རྣམ་ གྲོལ་བསོད་ནམས་ཞིང་དུ་ བཀས་ བསྟོད་པའི། །
ཕྱོགས་བཅུའི་ཉན་ཐོས་དགེ་འདུན་བཞུགས་སོ་འཚལ། །ཡོན་སྦྱོར་མཆོད་པའི་
གནས་སུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །
འགྲོ་བའི་མགོན་པོ་ཤཱཀྱ་སེང་གེ་ཡིས། །སངས་རྒྱས་བསྟན་པ་གང་གི་ཕྱག་ཏུ་
བཞག །གསུང་རབ་རིན་ཆེན་སྒྲོམ་གྱི་ཁ་འབྱེད་པ། །ཆོས་སྐྱོང་དགྲ་བཅོམ་ཆེན་
པོ་བཞུགས་སོ་འཚལ། །དམ་ཆོས་སྤེལ་བའི་སླད་དུ་སྤྱན་འདྲེན་ན། །འགྲོ་བའི་
དོན་ཕྱིར་མཆོད་ཀྱིས་གཤེགས་སུ་གསོལ། །ཐུབ་པས་བཀའ་བསྒོས་བསྟན་པའི་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྒྱལ་མཚན་འཛིན། །ཡན་ལག་འབྱུང་དང་མ་ཕན་ནགས་ན་གནས། །དུས་ལྡན་རྡོ་
རྗེ་མོའི་བུ་བཟང་པོ་དང༌། །གསེར་བེའུ་བྷ་ར་དྷྭ་ཛ་གསེར་ཅན་མཆོག །འཕགས་
པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་ར་དྷ་ཛ་བསོད་སྙོམས་ལེན། །
ལམ་བསྟན་ཀླུའི་ སྡེ་ སྦེད་བྱེད་མི་ཕྱེད་པ། །འཁོར་དང་བཅས་པ་གནས་འདིར་
གཤེགས་སུ་གསོལ། །སྤངས་དང་ཡེ་ཤེས་ཕུན་ཚོགས་སངས་རྒྱས་ཀྱང་། །གདུལ་
བྱའི་དབང་གིས་ཉན་ཐོས་ཚུལ་འཛིན་པ། ཁྱད་པར་ཅན་གྱི་འཕྲིན་ལས་ཆོས་སྐྱོང་
བའི། །གནས་བརྟན་ བཅུ་ དྲུག་ འདིར་ བྱོན་གདན་ལ་བཞུགས། །བདེ་གཤེགས་
བཀའ་ ལུང་ གཙོར་ མཛད་ བསྟན་ པ་ བསྲུང་། །རང་ དོན་ དོར་ ནས་ འཁོར་ བའི་
ནགས་ཚལ་དུ། །གཞན་དོན་ལྷུར་མཛད་གནས་བརྟན་བཅུ་དྲུག་པོ། །དམ་བཅས་
ཐུགས་ རྗེའི་ དབང་ གིས་ གནས་ འདིར་ གཤེགས། །དགེ་བསྙེན་སྐྱབས་ གསོལ་
བདེན་ པའི་ ཚིག་བསྟན་པ། །དཀོན་མཆོག་ གསུམ་ གྱི་ ཞབས་འབྲིང་མཆིས་སོ་
འཚལ། །བསོད་ནམས་ རིན་ ཆེན་ གླིང་ དུ་ སྤྱན་ འདྲེན་ན། འགྲོ་ བའི་ དོན་ ཕྱིར་
མཆོད་ ཀྱིས་ གཤེགས་ སུ་ གསོལ། །ཞེས་སྤྱན་དྲངས་པས་རྫུ་འཕྲུལ་གྱིས་ཐོགས་པ་མེད་པར་བྱོན་ཏེ་བྱིན་གྱིས་
བརླབས་པའི་ཕོ་བྲང་གི་ནང་དུ་དགྱེས་བཞིན་དུ་བཞུགས་པར་བསམ། དེ་ནས་སྐུ་ཁྲུས་གསོལ་བ་རྒྱས་བསྡུས་སྐབས་དང་སྦྱར་བ་ཞིག་
བྱའོ། །དེ་ནས་གཙོ་ འཁོར་ ཐམས་ཅད་ལ་ཐུན་མོང་དུ་ཕྱག་དང་མཆོད་པ་བྱས་ཏེ་ཐུགས་དམ་བསྐུལ་བ་ནི། བཀའ་ དྲིན་
མཉམ་མེད་རྩ་བའི་བླ་མ་དང༌། །ཤཱཀྱའི་རྒྱལ་པོ་འཕགས་མཆོག་ཤཱ་རིའི་བུ། །སྒྲ་
གཅན་འཛིན་དང་འཕགས་པ་ཀླུ་སྒྲུབ་སོགས། །དངོས་བརྒྱུད་བླ་མ་རྣམས་ལ་ཕྱག་
འཚལ་ལོ། །མཁའ་ མཉམ་ འགྲོ་ ལ་མཁྱེན་ བརྩེས་ རབ་ དགོངས་ནས། །གྲངས་
མེད་ གསུམ་དུ་ཚོགས་ གཉིས་ རབ་ རྫོགས་ཏེ། །སྟོང་ གསུམ་ མི་མཇེད་ཞིང་གི་
དཔལ་གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཐུབ་པས་བཀའ་
- 100 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ། །
བསྒོས་བསྟན་པའི་རྒྱལ་མཚན་འཛིན། །ཡན་ལག་འབྱུང་དང་མ་ཕམ་ནགས་ན་
གནས། །དུས་ལྡན་རྡོ་རྗེ་མོའི་བུ་བཟང་པོ་དང༌། །གསེར་བེའུ་བྷ་ར་དྷྭ་ཛ་གསེར་
ཅན་མཆོག །འཕགས་པ་བ་ཀུ་ལ་དང་སྒྲ་ཅན་འཛིན། །ལམ་ཕྲན་ བྷ་ར་དྷཱ་ཛ་
བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་མི་བྱེད་པ། །གནས་བརྟན་
འཁོར་དང་བཅས་ལ་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །ཞིང་
རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་
པས་ཕྱག་འཚལ་ལོ། །ཇི་སྙེད་སུ་དག་ཅེས་པ་ནས། རྒྱལ་བ་ཀུན་ལ་ཕྱག་འཚལ་མཆོད་
པར་བགྱི། །ཡན་ལག་བརྒྱད་ལྡན་ལྷ་ཡི་གང་གཱ་ སོགས། །ཕྱོགས་དུས་ཀུན་ན་
མཆོད་ཡོན་ཅི་མཆིས་པ། །ཐུབ་དབང་གནས་བརྟན་འཁོར་བཅས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཤིན་ཏུ་རྣམ་དག་དྲི་
མེད་ ཡིད་ འོང་ བའི། །ཕྱོགས་ དུས་ ཀུན་ ན་ ཞབས་བསིལ་ ཅི་ མཆིས་ པ། །ཐུབ་
དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་ལ་
དངོས་ གྲུབ་ སྩལ་ དུ་ གསོལ། །འདབ་ སྟོང་ རབ་ རྒྱས་ པདྨ་ དཀར་ པོ་ སོགས། །
ཕྱོགས་དུས་ཀུན་ན་མེ་ཏོག་ཅི་མཆིས་པ། །ཐུབ་དབང་གནས་བརྟན་འཁོར་བཅས་
མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །མ་ལ་
ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་བདུག་སྤོས་ཅི་མཆིས་པ། །
ཐུབ་དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་
ལ་དངོས་གྲུབ་སྩལ་དུ་གསོལ། །མུན་པ་ཀུན་སེལ་རྩི་བཅུད་སྒྲོན་མེ་སོགས། །
ཕྱོགས་དུས་ཀུན་ན་སྣང་གསལ་ཅི་མཆིས་པ། །ཐུབ་དབང་གནས་བརྟན་འཁོར་
བཅས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཙན་དན་གུར་ཀུམ་དྲིས་བསྒོས་སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ་ཅི་
མཆིས་པ། །ཐུབ་དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །དཀར་གསུམ་མངར་གསུམ་བདུད་
རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་ཟས་ཅི་མཆིས་པ། །ཐུབ་དབང་
གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཡན་ལག་དྲུག་ལྡན་ལྷ་ཡི་སིལ་སྙན་སོགས། །ཕྱོགས་དུས་
ཀུན་ན་རོལ་མོ་ཅི་མཆིས་པ། །ཐུབ་དབང་གནས་བརྟན་འཁོར་བཅས་མཉེས་ཕྱིར་
འབུལ། །བཞེས་ནས་བདག་ ལ་ དངོས་ གྲུབ་ སྩལ་ དུ་ གསོལ། །གཟུགས་བརྙན་
ཀུན་གསལ་རིན་ཆེན་བཻཌཱུར་སོགས། །ཕྱོགས་དུས་ཀུན་ན་གཟུགས་མཆོག་ཅི་
མཆིས་པ། །ཐུབ་དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །དཔག་བསམ་ལས་བྱུང་བརྗོད་བྲལ་
དབྱངས་ ལ་ སོགས། །ཕྱོགས་ དུས་ ཀུན་ ན་ སྒྲ་ སྙན་ ཅི་ མཆིས་ པ། །ཐུབ་དབང་
གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཡིད་འོང་ཙན་དན་དཀར་པོའི་དྲི་ལ་སོགས། །ཕྱོགས་དུས་
ཀུན་ན་དྲི་མཆོག་ཅི་མཆིས་པ། །ཐུབ་དབང་གནས་བརྟན་འཁོར་བཅས་མཉེས་
ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །སྟོང་གསུམ་
སྙིང་པོ་ཚངས་གནས་བདུད་རྩི་སོགས། །ཕྱོགས་དུས་ཀུན་ན་རོ་མཆོག་ཅི་མཆིས་
པ། །ཐུབ་དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་
བདག་ ལ་ དངོས་ གྲུབ་ རྩལ་ དུ་ གསོལ། །སྲབ་ འཇམ་ པཉྩ་ ལི་ ཀའི་ གོས་ ལ་
སོགས། །ཕྱོགས་དུས་ ཀུན་ ན་ རེག་ མཆོག་ ཅི་མ ཆིས་ པ། །ཐུབ་ དབང་ གནས་
- 102 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་
དུ་གསོལ། །འཇིག་རྟེན་འདི་ཡི་ཕུན་སུམ་ཚོགས་པའི་མཆོག །རིན་ཆེན་བདུན་
གྱིས་ལྷ་ཡི་ལམ་བཀང་སྟེ། །ཐུབ་དབང་གནས་བརྟན་འཁོར་བཅས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །འདོད་ཆགས་ཞེ་
སྡང་ ཞེས་པ་ནས། ཕྱིར་བསྔོའི་བར་བརྗོད། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །
རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཐུབ་དབང་གནས་བརྟན་བཅུ་
དྲུག་འཁོར་བཅས་རྣམས། །བརྩེ་བ་ཆེན་པོས་བདག་ལ་དགོངས་སུ་གསོལ། །
སྔོན་ཚེ་བདེན་ཚིག་སྨོན་ལམ་མཛད་པ་རྣམས། །དེང་འདིར་བདག་ལ་མངོན་སུམ་
བསྟན་དུ་གསོལ། །ཞེས་ལན་གསུམ་བརྗོད། དེ་ནས་མཚུངས་མེད་བལྟ་བས་མི་ངོམས་ཤིང་། །
གསེར་ གྱི་ མདོག་ ཅན་ མཛེས་ པའི་ སྐུ། །ཞལ་ གཅིག་ ཕྱག་ གཉིས་ སྐྱིལ་ཀྲུང་
བཞུགས། །ས་གནོན་མཉམ་བཞག་མཛད་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །གངས་རི་ཆེན་པོ་ཏེ་སེ་ལ། །འཕགས་པ་གནས་བརྟན་ཡན་ལག་
འབྱུང་། །དགྲ་བཅོམ་སྟོང་དང་སུམ་བརྒྱས་བསྐོར། །སྤོས་ཕོར་རྔ་ཡབ་འཛིན་ཕྱག་
འཚལ། །བསྟན་པ་རྒྱས་པར་བྱིན་གྱིས་རློབས། །དྲང་སྲོང་རི་ཡི་ངོས་ཤེལ་ན། །
འཕགས་ པ་ གནས་ བརྟན་ མ་ཕམ་པ། །དགྲ་ བཅོམ་ བརྒྱ་ ཕྲག་ གཅིག་ གིས་
བསྐོར། །ཕྱག་གཉིས་མཉམ་བཞག་མཛད་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །ལོ་མ་བདུན་པའི་རི་ཕུག་ན། །འཕགས་པ་གནས་བརྟན་ནགས་ན་
གནས། །དགྲ་བཅོམ་སྟོང་དང་བཞི་བརྒྱས་བསྐོར། །སྡིགས་མཛུབ་རྔ་ཡབ་འཛིན་
ཕྱག་འཚལ། །བསྟན་པ་རྒྱས་ པར་ བྱིན་གྱིས་རློབས། །འཛམ་བུ་གླིང་གི་ཟངས་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གླིང་ན། །འཕགས་ པ་ གནས་ བརྟན་ དུས་ ལྡན་ནི། །དགྲ་བཅོམ་ སྟོང་ དང་ ཆིག་
བརྒྱས་བསྐོར། །གསེར་གྱི་རྣ་ཀོར་འཛིན་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །སིངྒ་ལ་ཡི་གླིང་ན་ནི། །གནས་བརྟན་རྡོ་རྗེ་མོ་ཡི་བུ། །དགྲ་བཅོམ་
སྟོང་ཕྲག་གཅིག་གིས་བསྐོར། །སྡིགས་མཛུབ་རྔ་ཡབ་འཛིན་ཕྱག་འཚལ། །བསྟན་
པ་རྒྱས་ པར་ བྱིན་ གྱིས་རློབས། །ཆུ་བོ་ཡ་མུ་ནའི་གླིང་ན། །འཕགས་ པ་ གནས་
བརྟན་ བཟང་ པོ་ ནི། །དགྲ་ བཅོམ་ སྟོང་ དང༌ ཉིས་ བརྒྱས་བསྐོར། །ཆོས་ འཆད་
མཉམ་བཞག་མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །གནས་
མཆོག་ དམ་ པ་ ཁ་ཆེ་ན། །འཕགས་པ་གནས་བརྟན་གསེར་བེའུ། །དགྲ་བཅོམ་
ཆེན་པོ་ལྔ་བརྒྱས་བསྐོར། །རིན་ཆེན་ཞགས་པ་འཛིན་ཕྱག་འཚལ། །བསྟན་པ་
རྒྱས་པར་བྱིན་གྱིས་རློབས། །ནུབ་ཀྱི་བ་ལང་སྤྱོད་གླིང་ན། །བྷ་ར་དྷྭ་ཛ་གསེར་
ཅན་ནི། །དགྲ་བཅོམ་ཆེན་པོ་བདུན་བརྒྱས་བསྐོར། །ཕྱག་གཉིས་མཉམ་བཞག་
མཛད་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །བྱང་གི་སྒྲ་མི་སྙན་ན་
ནི། །འཕགས་ པ་ གནས་ བརྟན་ བ་ ཀུ་ ལ། །དགྲ་ བཅོམ་ ཆེན་ པོ་ དགུ་ བརྒྱས་
བསྐོར། །ཕྱག་གཉིས་ནེའུ་ལེ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །པྲི་ཡང་ཀུ་ཡི་གླིང་ན་ནི། །འཕགས་པ་གནས་བརྟན་སྒྲ་གཅན་འཛིན། །
དགྲ་བཅོམ་སྟོང་དང་ཆིག་བརྒྱས་བསྐོར། །རིན་ཆེན་ཕྲོག་ཞུ་འཛིན་ཕྱག་འཚལ། །
བསྟན་པ་རྒྱས་པར་བྱིན་གྱིས་རློབས། །བྱ་རྒོད་ཕུང་པོའི་རི་བོ་ལ། །འཕགས་པ་
གནས་བརྟན་ལམ་ཕྲན་བསྟན། །དགྲ་བཅོམ་སྟོང་དང་དྲུག་བརྒྱས་བསྐོར། །ཕྱག་
གཉིས་ མཉམ་ བཞག་ མཛད་ ཕྱག་ འཚལ། །བསྟན་ པ་ རྒྱས་ པར་ བྱིན་ གྱིས་
རློབས། །ཤར་གྱི་ལུས་འཕགས་གླིང་ན་ནི། །བྷ་ར་དྷུ་ ཛ་ བསོད་སྙོམས་ལེན། །
- 104 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ། །
དགྲ་བཅོམ་སྟོང་ཕྲག་གཅིག་གིས་བསྐོར། །གླེགས་བམ་ལྷུང་བཟེད་འཛིན་ཕྱག་
འཚལ། །བསྟན་པ་རྒྱས་ པར་ བྱིན་ གྱིས་རློབས། །ལྷ་ གནས་ སུམ་ཅུ་ རྩ་ གསུམ་
ན། །འཕགས་པ་གནས་བརྟན་ལམ་བསྟན་ནི། །དགྲ་བཅོམ་ཆེན་པོ་དགུ་བརྒྱས་
བསྐོར། །གླེགས་བམ་ཆོས་འཆད་མཛད་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །རི་ཡི་རྒྱལ་པོ་ངོས་ ཡངས་ལ། འཕགས་ པ་ གནས་ བརྟན་ ཀླུ་ཡི་
སྡེ། །དགྲ་ བཅོམ་ སྟོང་ དང༌ ཉིས་ བརྒྱས་བསྐོར། །བུམ་ པ་ འཁར་ གསིལ་ འཛིན་
ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །རི་ཡི་རྒྱལ་པོ་བི་ཧུ་ལར། །
འཕགས་ པ་ གནས་ བརྟན་ སྦེད་ བྱེད་ ནི། །དགྲ་ བཅོམ་ སྟོང་ དང༌ བཞི་ བརྒྱས་
བསྐོར། །ཕྱག་ གཉིས་ གླེགས་ བམ་ འཛིན་ ཕྱག་ འཚལ། །བསྟན་ པར་ བྱིན་གྱིས་
རློབས། །གངས་ཅན་རི་ཡི་རྒྱལ་པོ་ལ། །འཕགས་པ་གནས་བརྟན་མི་ཕྱེད་པ། །
དགྲ་ བཅོམ་ སྟོང་ ཕྲག་ གཅིག་ གིས་ བསྐོར། །བྱང་ ཆུབ་མཆོད་ རྟེན་ འཛིན་ ཕྱག་
འཚལ། །བསྟན་པ་རྒྱས་པར་བྱིན་གྱིས་རློབས། །དགེ་བསྙེན་དྷརྨ་ཏ་ལ་ནི། །རལ་
པའི་ཐོད་བཅིངས་གླེགས་བམ་འཁུར། །སྣང་བ་མཐའ་ཡས་མདུན་གནས་ཤིང་། །
རྔ་ཡབ་བུམ་པ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ཡུལ་
འཁོར་སྲུང་དང་འཕགས་སྐྱེས་པོ། །སྤྱན་མི་བཟང་དང་རྣམ་ཐོས་སྲས། །རང་རང་
འཁོར་ འདུལ་ སྒོ་བཞི་བསྲུང་། །རྒྱལ་ཆེན་བཞི་ལ་ ཕྱག་འཚལ་ལོ། །བསྟན་པ་
རྒྱས་ པ་ བྱིན་ གྱིས་རློབས། །ཞེས་བརྗོད་ཅིང་། གཙོ་འཁོར་ཐམས་ཅད་ལ་གསོལ་བ་ཤུགས་དྲག་ཏུ་གདབ་བོ། །དེ་ནས་
སོ་སོར་ཕྱག་མཆོད་ཐུགས་དམ་བསྐུལ་བ་ནི། སྟོན་པ་བཅོམ་ ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་
ཕྱག་ འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབས་ཏུ་གསོལ།
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽ །
ཞེས་ལན་བདུན་བརྗོད། གསེར་གྱི་མདོག་ཅན་ས་གནོན་ཕྱག་རྒྱ་ཅན། །རྨད་བྱུང་ཐུགས་རྗེ་
བརྩོན་འགྲུས་ཆེན་པོའི་མཐུས། །མི་མཇེད་འཇིག་རྟེན་ ཁམས་ ཀྱི་དཔལ་གྱུར་
པའི། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཐབས་མཁས་ཐུགས་རྗེས་
ཤཱཀྱའི་རིགས་འཁྲུངས་ཤིང་། །གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །
གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །
དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་
འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་
འདེབས། །འདིས་མཚོན་དགེ་བ་བྱང་ ཆུབ་ཆེན་པོར་བསྔོ། །ས་གཞི་སྤོས་ ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །རྒྱལ་བའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་
མཉམ་འགྲོ་བ་མ་ལུས་པ། །སྟོན་པ་ཐུབ་པའི་དབང་པོའི་ཞལ་མཐོང་སྟེ། །གསུང་
གི་བདུད་རྩི་ངོམས་མེད་འཐུང་བར་ཤོག །བཅོམ་ལྡན་མཉམ་མེད་ཤཱཀྱ་ཐུབ་པ་
ཡིས། །མགོན་མེད་ལྔ་བརྒྱ་ཐ་མའི་འགྲོ་རྣམས་ལ། །བརྩེ་བས་དགོངས་ནས་སྨོན་
ལམ་གང་མཛད་པ། །དེ་དག་བདག་སོགས་འགྲོ་བས་ལོངས་སྤྱོད་ཤོག །ལྷར་
བཅས་འགྲོ་བའི་ཕན་བདེ་ཀུན་གྱི་གཞི །ཐུབ་པའི་བསྟན་པ་འཕེལ་ཞིང་རྒྱས་པ་
དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་རྟེན་བདེ་
ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་
མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་
རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟེན་ཆེན་པོ་ཡན་ལག་
- 106 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ། །
འབྱུང་འཁོར་དགྲ་བཅོམ་པ་སྟོང་དང་སུམ་བརྒྱས་བསྐོར་བ་ལ་ཕྱག་འཚལ་ལོ། །
མཆོད་ དོ། །སྐྱབས་ སུ་ མཆིའོ། །བྱིན་ གྱིས་ བརླབ་ ཏུ་ གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །ཏེ་སེའི་གངས་ལ་བཞུགས་ནས་འགྲོ་དོན་མཛད། །གནས་བརྟན་
ཡན་ལག་འབྱུང་ལ་ཕྱག་འཚལ་ལོ། །གང་སྐུ་མཐོང་ཐོས་དྲན་རེག་ཐམས་ཅད་
ལ། །ཉོན་མོངས་མེ་ཡི་གདུང་བ་ཞི་མཛད་ཅིང་། །བསླབ་གསུམ་ཡན་ལག་ཉམས་
མེད་འབྱུང་མཛད་པ། །འཕགས་པ་ཡན་ལག་འབྱུང་ལ་ཕྱག་འཚལ་ལོ། །དངོས་
བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་
སྡིག་ ལྷུང་ ཐམས་ ཅད་ བཤགས། །དགེ་ ལ་ ཡི་ རང༌ བསྐུལ་ ཞིང་ གསོལ་ བ་
འདེབས། །འདིས་མཚོན་དགེ་བ་བྱང་ ཆུབ་ཆེན་པོར་བསྔོ། །ས་གཞི་སྤོས་ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་
སོགས་སེམས་ཅན་གང་དང་གང་། །ལས་དང་ཉོན་མོངས་འཆི་བས་བཅིངས་པ་
རྣམས། །བསླབ་གསུམ་སྟོབས་ཀྱི་མྱུར་དུ་གྲོལ་གྱུར་ཅིག །འཕགས་པ་ཡན་ལག་
འབྱུང་གི་ཐུགས་བསྐྱེད་མཐུས། །ཡུལ་ཕྱོགས་འདིས་མཚོན་འཇིག་རྟེན་ཐམས་
ཅད་དུ། །ཕན་ཚུན་ ཡིད་འོང་ བྱམས་པའི་ སེམས་ལྡན་ཞིང་། །ཚུལ་ ཁྲིམས་རྣམ་
པར་ དག་ པས་ཁྱབ་གྱུར་ཅིག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །
ཐུབ་པའི་བསྟན་པ་འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་
ཞབས་བརྟན་ཅིང༌། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐུབ་པའི་དབང་པོས་བཀའ་བསྐོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་
མཛད་པ་གནས་བརྟེན་ཆེན་པོ་མ་ཕམ་པ་འཁོར་དགྲ་བཅོམ་པ་བརྒྱ་ཕྲག་གཅིག་
གིས་ བསྐོར་ བ་ ལ་ ཕྱག་ འཚལ་ལོ། །མཆོད་ དོ། །སྐྱབས་ སུ་མཆིའོ། །བྱིན་གྱིས་
བརླབ་ ཏུ་ གསོལ། ཞེས་ལན་བདུད་བརྗོད། སྙིགས་ དུས་ ཉམ་ ཐག་ འགྲོ་ ལ་ ཐུགས་ བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། །དྲང་སྲོང་རི་ངོས་བཞུགས་
ནས་ འགྲོ་དོན་མཛད། །གནས་བརྟན་མ་ ཕམ་ པ་ ལ་ ཕྱག་ འཚལ་ལོ། །གང་ སྐུ་
མཐོང་ཐོས་དྲན་རེག་ཐམས་ཅད་ལ། །བྱིང་རྒོད་རྣམ་རྟོག་གཡེང་བ་ཞི་མཛད་
ཅིང༌། །ཞི་གནས་ལྷག་མཐོང་རྟོགས་པ་རྒྱས་མཛད་པ། །འཕགས་པ་མ་ཕམ་པ་ལ་
ཕྱག་ འཚལ་ ལོ། །དངོས་བཤམས་གཟུངས་རིག་མོས་སྟོབས་ ཀྱིས་ སྤྲུལ་པའི། །
མཆོད་ ཚོགས་ ཀུན་ འབུལ་ སྡིག་ ལྷུང་ ཐམས་ ཅད་ བཤགས། །དགེ་ ལ་ ཡི་ རང་
བསྐུལ་ ཞིང་ གསོལ་ བ་ འདེབས། །འདིས་ མཚོན་ དགེ་ བ་ བྱང་ ཆུབ་ ཆེན་ པོར་
བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ཞིང་ལ་སྤྱོད་པར་ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་
མཐུས། །བདག་ ཅག་ ལ་ སོགས་ སེམས་ ཅན་ གང་ དང་ གང་། །ཉོན་མོངས་རྣམ་
རྟོག་གདོན་གྱིས་དཀྲུགས་པ་རྣམས། །མཉམ་བཞག་སྟོབས་ཀྱིས་མྱུར་དུ་ཞི་གྱུར་
ཅིག །འཕགས་པ་མ་ཕམ་པ་ཡི་ཐུགས་བསྐྱེད་མཐུས། །བདག་དང་མཁའ་མཉམ་
འགྲོ་བ་མ་ལུས་པ། །ཚུལ་ཁྲིམས་རྣམ་དག་ཐེག་མཆོག་ལམ་ཞུགས་ཏེ། །རྒྱལ་
སྲས་སྤྱོད་པ་རྒྱ་མཚོར་སློབ་པར་ཤོག །ལྷར་བཅས་འགྲོ་བའི་ཕན་བདེ་ཀུན་གྱི་
- 108 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
གཞི། །ཐུབ་ པའི་ བསྟན་ པ་ འཕེལ་ ཞིང་ རྒྱས་ པ་ དང་། །བསྟན་ འཛིན་ སྐྱེས་ བུ་
ཐམས་ཅད་ ཞབས་བརྟན་ཅིང་། །འཇིག་རྟེན་བདེ་ལེགས་ ཆེན་པོས་ ཁྱབ་ གྱུར་
ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
ཅིང་སྤེལ་བར་མཛད་པ་གནས་བརྟན་ཆེན་པོ་ནགས་ན་གནས་འཁོར་དགྲ་བཅོམ་
པ་ སྟོང་ དང་ བཞི་ བརྒྱས་བསྐོར་བ་ ལ་ ཕྱག་ འཚལ་ ལོ། །མཆོད་དོ། སྐྱབས་ སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ ཉམ་ ཐག་ འགྲོ་
ལ་ཐུགས་པ་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། ལོ་མ་
བདུན་པའི་རིར་བཞུགས་འགྲོ་དོན་མཛད། །གནས་བརྟན་ནགས་ན་གནས་ལ་
ཕྱག་ འཚལ་ ལོ། །འཕགས་ ནོར་ ལོ་ མ་བདུན་ལྡན་ནགས་ ན་ གནས། །སྡིགས་
མཛུབ་རྔ་ཡབ་ཕྱག་མཚན་མཐོང་ཙམ་གྱིས། །ཕྱི་ནང་ཉེར་འཚེ་ཀུན་ལས་སྐྱོབ་
མཛད་ པ། །འཕགས་ པ་ནགས་ན་ གནས་ ལ་ ཕྱག་ འཚལ་ ལོ། དངོས་བཤམས་
གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་
ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་
མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་ཕུལ་བ་ ཡིས། །འགྲོ་ཀུན་རྣམ་དག་ཞིང་ལ་ སྤྱོད་ པར་ཤོག །འཕགས་ པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །ཕྱི་ནང་བར་གཅོད་གནོད་པས་མི་བརྫི་ཞིང་། །བདེན་གཉིས་རྟོགས་
ནས་ མྱུར་དུ་ གྲོལ་ གྱུར་ ཅིག །འཕགས་ པ་ནགས་ན་ གནས་ ཀྱི་ ཐུགས་བསྐྱེད་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཐུས། །ལས་ དང་ ཉོན་མོངས་ གནོད་ པས་ མི་བརྫི་ བར། །སྡེ་སྣོད་ གསུམ་ གྱི་
བརྗོད་བྱའི་དོན་རྟོགས་ནས། །ལམ་བཟང་སྒྲུབ་ལ་བརྩོན་པ་ལྷུར་བྱེད་ཤོག །
ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་ཞིང་
རྒྱས་པ་དང༌། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་རྟེན་
བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་
ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་
ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་དུས་
ལྡན་འཁོར་དགྲ་བཅོམ་པ་སྟོང་དང་ཆིག་བརྒྱས་བསྐོར་བ་ལ་ཕྱག་འཚལ་ལོ། །
མཆོད་ དོ། །སྐྱབས་ སུ་ མཆིའོ། །བྱིན་ གྱིས་ བརླབ་ ཏུ་ གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །ཟངས་གླིང་གནས་སུ་བཞུགས་ནས་འགྲོ་དོན་མཛད། །གནས་
བརྟན་དུས་ལྡན་ཞབས་ལ་ཕྱག་འཚལ་ལོ། །གང་གི་སྐུ་མཐོང་ གསུང་དབྱངས་
ཐོས་ཙམ་གྱིས། །བྱམས་དང་སྙིང་རྗེ་བྱང་ཆུབ་སེམས་སྐྱེ་ཞིང་། །རླབས་ཆེན་རྒྱལ་
སྲས་སྤྱོད་ལ་སྦྱོར་མཛད་པ། །འཕགས་པ་དུས་ལྡན་ཞབས་ལ་ཕྱག་འཚལ་ལོ། །
དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་
འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་
འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །འཕགས་ པའི་ མཚན་ཐོས་དྲན་ བརྗོད་ ཕྱག་ མཆོད་མཐུས། །བདག་དང༌
- 110 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
མཁའ་མཉམ་འགྲོ་བ་མ་ལུས་པ། །རྒྱལ་བ་སྲས་བཅས་རྣམས་ལ་གུས་པ་ཡིས། །
ཐེག་མཆོག་ཆོས་ ལ་ རྟག་ཏུ་ སྤྱོད་ པར་ཤོག །འཕགས་ པ་དུས་ལྡན་ཞབས་ ཀྱི་
ཐུགས་བསྐྱེད་མཐུས། །ཐེག་མཆོག་ལམ་བཟང་སྒྲུབ་པའི་རྐྱེན་ཚང་ཞིང་། །རྒྱལ་
སྲས་སྤྱོད་པ་རྒྱ་མཚོར་ལེགས་བསླབས་ནས། །འགྲོ་ཀུན་དོན་དུ་ཀུན་མཁྱེན་མྱུར་
ཐོབ་ཤོག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་
འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །
འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་
བཀའ་བསྐོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་
དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་
ཆེན་པོ་རྡོ་རྗེའི་མོའི་བུ་འཁོར་དགྲ་བཅོམ་པ་སྟོང་ཕྲག་གཅིག་གིས་བསྐོར་བ་ལ་
ཕྱག་ འཚལ་ལོ། །མཆོད་དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། །
ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་
བཞིན་མྱ་ངན་མི་འདའ་བར། །སིང་ག་ལ་ཡི་གླིང་བཞུགས་འགྲོ་དོན་མཛད། །
གནས་བརྟན་རྡོ་རྗེ་མོའི་བུ་ལ་ཕྱག་འཚལ། །གང་སྐུ་མཐོང་ཐོས་དྲན་དང་རེག་
པས་ཀྱང་། །མི་མཐུན་གནོད་པ་ཀུན་ལས་ཐར་མཛད་ཅིང་། །ཐེག་པ་མཆོག་ལ་
ངེས་ པར་ སྦྱོར་ མཛད་ པ། །འཕགས་ པ་ རྡོ་ རྗེ་མོའི་བུ་ ལ་ ཕྱག་ འཚལ། །དངོས་
བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་
སྡིག་ལྟུང་ ཐམས་ ཅད་ བཤགས། །དགེ་ ལ་ ཡི་ རང༌ བསྐུལ་ ཞིང་ གསོལ་ བ་
འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་ སྤོས་ ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་
སོགས་སེམས་ཅན་གང་དང་གང་། །དགྲ་དང་གདོན་སོགས་གནོད་པས་གཙེས་པ་
རྣམས། །མྱུར་དུ་ཞི་ནས་ཕན་ཚུན་བྱམས་ལྡན་ཤོག །འཕགས་པ་རྡོ་རྗེ་མོའི་བུའི་
ཐུགས་བསྐྱེད་མཐུས། །སེམས་ཅན་ ཐམས་ ཅད་ ཐེག་ མཆོག་ རིགས་ངེས་ཏེ། །
རྒྱལ་བའི་བཀའ་བཞིན་སྒྲུབ་པར་བྱེད་པ་ལ། །མཐུན་པའི་རྐྱེན་རྣམས་ཡིད་བཞིན་
འགྲུབ་ པར་ ཤོག །ལྷར་ བཅས་ འགྲོ་ བའི་ ཕན་ བདེ་ ཀུན་ གྱི་ གཞི། །ཐུབ་ པའི་
བསྟན་པ་འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་
བརྟན་ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་
དབང་པོས་བཀའ་བསྐོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་
ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་
གནས་བརྟེན་ཆེན་པོ་བཟང་པོ་འཁོར་དགྲ་བཅོམ་པ་སྟོང་དང་ཉིས་བརྒྱས་བསྐོར་
བ་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །བྱིན་ གྱིས་ བརླབ་ཏུ་
གསོལ། ཞེས་ལན་བདུན་བརྗོད། སྙིགས་ དུས་ ཉམ་ ཐག་ འགྲོ་ ལ་ ཐུགས་ བརྩེ་ བས། །ཐུབ་
པའི་བཀའ་བཞིན་མྱ་ངན་མི་འདའ་བར། །ཡ་མུ་ན་ཡི་གླིང་བཞུགས་འགྲོ་དོན་
མཛད། །གནས་ བརྟན་ བཟང་ པོའི་ ཞབས་ ལ་ ཕྱག་ འཚལ་ ལོ། །རྣམ་ སྣང་ ཆོས་
བདུན་ལྡན་པ་གང་གི་སྐུ། །མཐོང་བའི་མོད་ལ་སྲིད་ལ་ཞེན་ལོག་སྟེ། །ཡང་དག་
ལམ་ལ་ངེས་པར་སྦྱོར་མཛད་པ། །འཕགས་པ་བཟང་པོའི་ཞབས་ལ་ཕྱག་འཚལ་
ལོ། །དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་
ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་
- 112 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ། །
བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་
སོགས་ འགྲོ་ བ་ མ་ ལུས་ པ། །འདོད་ ཆུང་ ཆོག་ ཤེས་ དཀོན་ མཆོག་ གསུམ་ ལ་
གུས། །གསུང་རབ་དོན་རྟོགས་མྱུར་དུ་གྲོལ་གྱུར་ཅིག །འཕགས་པ་གནས་བརྟན་
བཟང་པོའི་ཐུགས་བསྐྱེད་མཐུས། །རྒྱལ་བསྟན་འཕེལ་བའི་འགལ་རྐྱེན་ཀུན་ཞི་
ཞིང་། །མཐུན་ རྐྱེན་ གང་ བསམ་ ཡིད་ བཞིན་ འགྲུབ་ པ་ དང༌། །སྤོང་ བ་ བསམ་
གཏན་ ཕྱོགས་ བཅུར་རྒྱས་གྱུར་ཅིག །ལྷར་བཅས་འགྲོ་བའི་ ཕན་བདེ་ཀུན་ གྱི་
གཞི། །ཐུབ་ པའི་ བསྟན་ པ་ འཕེལ་ ཞིང་ རྒྱས་ པ་ དང༌། །བསྟན་ འཛིན་ སྐྱེས་ བུ་
ཐམས་ཅད་ ཞབས་ བརྟན་ཅིང་། །འཇིག་རྟེན་བདེ་ལེགས་ཆེན་པོས་ ཁྱབ་ གྱུར་
ཅིག །སྟོན་པ་ཐུབ་པའི་དབང་པོས་བཀའ་བསྐོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
ཅིང་སྤེལ་བར་མཛད་པ་གནས་བརྟེན་ཆེན་པོ་གསེར་བེའུ་འཁོར་དགྲ་བཅོམ་པ་ལྔ་
བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་
བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ ཉམ་ཐག་འགྲོ་ལ་ཐུགས་བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། ཁ་ཆེའི་ཡུལ་དུ་བཞུགས་
ནས་འགྲོ་དོན་མཛད། །གནས་བརྟན་གསེར་གྱི་བེའུ་ལ་ཕྱག་འཚལ། །མཆོག་དང་
ཐུན་མོང་དངོས་གྲུབ་མ་ལུས་པ། །ཅི་དང་ཅི་འདོད་ང་ཡིས་སྦྱིན་ནོ་ཞེས། །རིན་
ཆེན་དོན་ཡོད་ཞགས་པ་ཕྱག་ན་བསྣམས། །འཕགས་པ་གསེར་གྱི་བེའུ་ལ་ཕྱག་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འཚལ། །དངོས་ བཤམས་ གཟུངས་ རིག་ མོས་ སྟོབས་ ཀྱིས་ སྤྲུལ་ པའི། །མཆོད་
ཚོགས་ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་བསྐུལ་ཞིང་
གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་
སྤོས་ ཀྱིས་ བྱུགས་ཤིང་མེ་ཏོག་བཀྲམ། །རི་ རབ་ གླིང་ བཞི་ ཉི་ ཟླས་ བརྒྱན་ པ་
འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་
སྤྱོད་ པར་ ཤོག །འཕགས་ པའི་ མཚན་ ཐོས་ དྲན་ བརྗོད་ ཕྱག་ མཆོད་ མཐུས། །
བདག་དང་མཁའ་མཉམ་འགྲོ་བ་མ་ལུས་པ། །གཟུངས་སྤོབས་མངོན་ཤེས་དྲན་
པའི་ མཐུ་ ཐོབ་ ནས། །འགྲོ་ བའི་ དེད་ དཔོན་ མཆོག་ ཏུ་ འགྱུར་ བར་ ཤོག །
འཕགས་པ་གསེར་གྱི་བེའུ་ཐུགས་བསྐྱེད་མཐུས། །ཡུལ་ཕྱོགས་འདིར་གནས་དགེ་
འདུན་བཙུན་པ་རྣམས། །དམ་ཆོས་སྒྲུབ་པའི་མཐུན་རྐྱེན་ཀུན་ཚང་ཞིང་། །ཐེག་
མཆོག་ཆོས་ལ་རྟག་ཏུ་སྤྱོད་པར་ཤོག །ལྷར་བཅས་འགྲོ་བའི་ཕན་བདེ་ཀུན་གྱི་
གཞི། །ཐུབ་ པའི་ བསྟན་ པ་ འཕེལ་ ཞིང་ རྒྱས་ པ་ དང༌། །བསྟན་ འཛིན་ སྐྱེས་ བུ་
ཐམས་ཅད་ཞབས་བརྟན་ཅིང་། །འཇིག་རྟེན་བདེ་ལེགས་ ཆེན་ པོས་ ཁྱབ་གྱུར་
ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
ཅིང་སྤེལ་བར་མཛད་པ་གནས་བརྟེན་ཆེན་པོ་བྷ་ར་དྷ་ཛ་གསེར་ཅན་འཁོར་དགྲ་
བཅོམ་ པ་ བདུན་བརྒྱས་ བསྐོར་ བ་ ལ་ ཕྱག་ འཚལ་ལོ། །མཆོད་དོ། །སྐྱབས་ སུ་
མཆིའོ། །བྱིན་ གྱིས་ བརླབ་ཏུ་གསོལ། ཞེས་ལན་བདུན་བརྗོད། སྙིགས་ དུས་ ཉམ་ ཐག་ འགྲོ་
ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །བ་ལང་
སྤྱོད་གླིང་ན་བཞུགས་འགྲོ་དོན་མཛད། །བྷ་ར་དྷྭ་ཛ་གསེར་ཅན་ལ་ཕྱག་འཚལ། །
- 114 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
གང་སྐུ་མཉམ་བཞག་མཛད་པའི་ཕྱག་རྒྱ་དེ། །མཐོང་བས་ལུས་སེམས་གདུང་བ་
ཀུན་ཞི་ནས། །རྒྱལ་བའི་སྲས་ཀྱིས་ས་ལ་འགོད་མཛད་པ། །འཕགས་པ་བྷ་ར་དྷ་
ཛ་ལ་ཕྱག་འཚལ། །དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །
མཆོད་ ཚོགས་ ཀུན་ འབུལ་ སྡིག་ ལྷུང་ ཐམས་ ཅད་ བཤགས། །དགེ་ ལ་ ཡི་ རང་
བསྐུལ་ཞིང་གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །
ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་
པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་
ལ་སྤྱོད་པར་ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །
བདག་དང་མཁའ་མཉམ་འགྲོ་བ་མ་ལུས་པ། །དལ་འབྱོར་རྟེན་ཐོབ་རྒྱལ་བའི་
བསྟན་པ་ལ། །ཞུགས་ནས་ཐེག་མཆོག་ཆོས་ལ་སྤྱོད་པར་ཤོག །འཕགས་པ་བྷ་ར་
དྷཱ་ཛའི་ཐུགས་བསྐྱེད་མཐུས། །རྣམ་དག་ཁྲིམས་ལྡན་དགེ་འདུན་ཚོགས་རྣམས་
ལ། །རྒྱལ་བློན་རྣམས་ཀྱིས་གུས་པས་མཆོད་པ་དང་། །འཁོར་ལོ་གསུམ་གྱི་བྱ་བ་
རྒྱས་གྱུར་ཅིག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་
པ་འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་
ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་
པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་
ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་
བརྟན་ཆེན་པོ་བ་ཀུ་ལ་འཁོར་དགྲ་བཅོམ་པ་དགུ་བརྒྱས་བསྐོར་བ་ལ་ཕྱག་འཚལ་
ལོ། །མཆོད་དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུད་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མི་འདའ་བར། །སྒྲ་མི་སྙན་ན་བཞུགས་ནས་འགྲོ་དོན་མཛད། །གནས་བརྟན་བ་
ཀུ་ལ་ལ་ཕྱག་འཚལ་ལོ། །གང་སྐུ་ཡིད་ལ་དྲན་ཏེ་གསོལ་བཏབ་ན། །དུས་མིན་
འཆི་དང་བཀྲེས་སྐོམ་དབུལ་ཕོངས་སོགས། །ཕྱི་ནང་ཉེར་འཚེ་ཐམས་ཅད་ཞི་
མཛད་པ། །འཕགས་པ་བ་ཀུ་ལ་ལ་ཕྱག་འཚལ་ལོ། །དངོས་བཤམས་གཟུངས་
རིག་མོས་སྟོབས་ ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་ཐམས་
ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་མཚོན་
དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །
རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །འཕགས་པའི་མཚན་ཐོས་དྲན་
བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །དམ་
ཆོས་སྒྲུབ་པའི་མཐུན་རྐྱེན་ཀུན་ཚང་ཞིང་། །ལུང་རྟོགས་ཡོན་ཏན་ཐམས་ཅད་རྒྱས་
གྱུར་ ཅིག །འཕགས་ པ་ བ་ ཀུ་ ལ་ ཡི་ ཐུགས་ བསྐྱེད་ མཐུས། །ཕྱོགས་ བཅུར་
བཞུགས་པའི་དགེ་འདུན་བཙུན་པ་རྣམས། །མཐུན་རྐྱེན་འབྱོར་པས་ནམ་ཡང་མི་
ཕོངས་ཞིང་། །ཐོས་བསམ་སྒོམ་པ་ཐམས་ཅད་འཕེལ་འགྱུར་ཅིག །ལྷར་བཅས་
འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་ཞིང་རྒྱས་པ་དང་། །
བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་རྟེན་བདེ་ལེགས་
ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱིས་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་ པ་གནས་བརྟན་ཆེན་པོ་སྒྲ་གཅན་
འཛིན་འཁོར་དགྲ་བཅོམ་པ་སྟོང་དང་ཆིག་བརྒྱས་བསྐོར་བ་ལ་ཕྱག་འཚལ་ལོ། །
116 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
མཆོད་ དོ། །སྐྱབས་ སུ་ མཆིའོ། །བྱིན་ གྱིས་ བརླབ་ ཏུ་ གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །པྲི་ཡང་ཀུ་ཡི་གླིང་བཞུགས་འགྲོ་དོན་མཛད། །གནས་བརྟན་སྒྲ་
གཅན་འཛིན་ལ་ཕྱག་འཚལ་ལོ། །དཔག་མེད་བསྐལ་བའི་སྔོན་ནས་སངས་རྒྱས་
ཀྱང་། །འགྲོ་ལ་བརྩེ་བས་རྒྱལ་སྲས་ཚུལ་བཟུང་སྟེ། །དྲན་པས་སྲིད་ཞིའི་འཇིགས་
ལས་སྐྱོབ་མཛད་པ། །འཕགས་པ་སྒྲ་གཅན་འཛིན་ལ་ ཕྱག་འཚལ་ལོ། །དངོས་
བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་
སྡིག་ ལྟུང་ ཐམས་ ཅད་ བཤགས། །དགེ་ ལ་ ཡི་ རང་ བསྐུལ་ ཞིང་ གསོལ་ བ་
འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །འཕགས་ པའི་ མཚན་ཐོས་དྲན་ བརྗོད་ ཕྱག་མཆོད་ མཐུས། །བདག་དང་
མཁའ་ མཉམ་ འགྲོ་བ་མ་ལུས་པ། །རྒྱལ་དང༌ རྒྱལ་བའི་སྲས་ ཀྱི་ ཞལ་མཐོང་
ནས། །གསུང་གི་བདུད་རྩིས་སྨིན་ཅིང་གྲོལ་གྱུར་ཅིག །འཕགས་ པ་ སྒྲ་གཅན་
འཛིན་ གྱི་ཐུགས་བསྐྱེད་མཐུས། །ཆོས་བཞིན་སྒྲུབ་ པའི་ གང་ ཟག་ཐམས་ཅད་
ལ། །ཚངས་དབང་སྲུང་མས་གཡེལ་མེད་གྲོགས་བྱེད་ཅིང་། །རྒྱལ་བ་རྣམས་ཀྱིས་
བྱིན་གྱིས་རློབས་གྱུར་ཅིག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་
པའི་བསྟན་པ་འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་
བརྟན་ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་
དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་
- 117-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་
གནས་བརྟན་ཆེན་པོ་ལམ་ཕྲན་བསྟན་འཁོར་དགྲ་བཅོམ་པ་སྟོང་དང་དྲུག་བརྒྱས་
བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་
གསོལ། །ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་
པའི་བཀའ་བཞིན་མྱ་ངན་མི་འདའ་བར། །བྱ་རྒོད་ཕུང་པོའི་རིར་བཞུགས་འགྲོ་
དོན་མཛད། །གནས་བརྟན་ ལམ་ ཕྲན་བསྟན་ ལ་ ཕྱག་ འཚལ་ ལོ། །མཐའ་ ཡས་
འགྲོ་ལ་ལམ་བཟང་འདོམས་པ་ལ། །གནས་བརྟན་ཀུན་གྱི་ནང་ནས་ཕུལ་བྱུང་
བས། །ཆོས་ སྨྲ་རྣམས་ ཀྱི་མཆོག་ཏུ་ རབ་ བསྔགས་ པ། །འཕགས་ པ་ ལམ་ ཕྲན་
བསྟན་ལ་ཕྱག་འཚལ་ལོ། །དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་
པའི། །མཆོད་ཚོགས་ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་
རང་བསྐུལ་ཞིང་གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་
བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ཞིང་ལ་སྤྱོད་པར་ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་
མཐུས། །བདག་དང་མཁའ་མཉམ་འགྲོ་བ་མ་ལུས་པ། །སྲིད་ཞིའི་རྒུད་པ་ཀུན་
ལས་ཐར་གྱུར་ཏེ། །སྟོབས་བཅུ་མངའ་བའི་གོ་འཕང་ཐོབ་གྱུར་ཅིག །འཕགས་པ་
ལམ་ཕྲན་བསྟན་གྱི་ཐུགས་བསྐྱེད་མཐུས། །དམ་ཆོས་ཚུལ་བཞིན་སྒྲུབ་པར་བྱེད་
རྣམས་ལ། །ཕྱི་ནང་ཉེར་འཚེ་གང་ཡང་མི་འབྱུང་ཞིང་། །ལུང་རྟོགས་ཡོན་ཏན་
ཐམས་ཅད་འཕེལ་གྱུར་ཅིག །ལྷར་བཅས་འགྲོ་བའི་ ཕན་བདེ་ཀུན་གྱི་གཞི། །
ཐུབ་པའི་བསྟན་པ་འཕེལ་ཞིང་རྒྱས་པ་དང༌། །བསྟན་འཛིན་སྐྱེས་བུ་ཐམས་ཅད་
- 118 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
ཞབས་བརྟན་ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་
ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་
མཛད་པ་གནས་བརྟན་ཆེན་པོ་བྷ་ར་དྷ་ཛ་བསོད་སྙོམས་ལེན་འཁོར་དགྲ་བཅོམ་
པ་ སྟོང་ ཕྲག་ གཅིག་ བསྐོར་ བ་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ ཉམ་ཐག་འགྲོ་
ལ་ ཐུགས་ བརྩེ་ བས། །ཐུབ་ པའི་ བཀའ་ བཞིན་ མྱ་ངན་མི་འདའ་ བར། །ལུས་
འཕགས་གླིང་དུ་བཞུགས་ནས་འགྲོ་དོན་མཛད། །གནས་བརྟན་བསོད་སྙོམས་
ལེན་ལ་ཕྱག་འཚལ་ལོ། །ཕྱག་མཚན་གླེགས་བམ་མཐོང་དང་རེག་པས་ཀྱང་། །
མི་ཤེས་རྨོངས་པའི་མུན་པ་རབ་བསལ་ནས། །བསླབ་གསུམ་རྟོགས་པ་རྒྱུད་ལ་
བསྐྱེད་ མཛད་ པ། །འཕགས་ པ་ བསོད་ སྙོམས་ ལེན་ ལ་ ཕྱག་ འཚལ་ ལོ། དངོས་
བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་
སྡིག་ ལྟུང་ ཐམས་ ཅད་ བཤགས། །དགེ་ ལ་ ཡི་ རང་ བསྐུལ་ ཞིང་ གསོལ་ བ་
འདེབས། །འདིས་མཚོན་ དགེ་ བ་ བྱང་ ཆུབ་ཆེན་ པོར་བསྔོ། །ས་གཞི་ སྤོས་ཀྱིས་
བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་
ཤོག །འཕགས་ པའི་ མཚན་ཐོས་དྲན་ བརྗོད་ ཕྱག་མཆོད་མཐུས། །བདག་དང་
མཁའ་མཉམ་འགྲོ་བ་མ་ལུས་པ། །ཟབ་དང་རྒྱ་ཆེའི་གསུང་རབ་ཚོགས་རྣམས་
ལ། །གཏུགས་པ་མེད་པའི་ བློ་གྲོས་རྒྱས་གྱུར་ཅིག །འཕགས་ པ་ བྷ་ར་དྷྭ་ཛའི་
ཐུགས་བསྐྱེད་མཐུས། །རྒྱལ་བའི་བསྟན་ལ་སློབ་པར་ བྱེད་རྣམས་ལ། །ཕྱི་དང་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ནང་གི་མཐུན་རྐྱེན་ཀུན་ཚང་ཞིང་། །ཐོས་བསམ་སྒོམ་པའི་ཤེས་རབ་རྒྱས་གྱུར་
ཅིག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་
ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་
རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་
བསྒོས་ཏེ་མྱ་ངན་ལས་མི་འདབ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་
བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་
ཆེན་པོ་ལམ་བསྟན་འཁོར་དགྲ་བཅོམ་པ་དགུ་བརྒྱས་བསྐོར་བ་ལ་ཕྱག་འཚལ་
ལོ། །མཆོད་ དོ། །སྐྱབས་ སུ་ མཆིའོ། །བྱིན་ གྱིས་ བརླབ་ཏུ་གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །ལྷ་ཡི་གནས་ན་བཞུགས་ནས་འགྲོ་དོན་མཛད། །གནས་བརྟན་
ལམ་ ཆེན་ པ་ ལ་ ཕྱག་ འཚལ་ ལོ། །གླེགས་ བམ་ ཆོས་ འཆད་ ཕྱག་ རྒྱ་ དྲན་ ཙམ་
གྱིས། །སྡེ་སྣོད་གསུམ་གྱི་ཚིག་དོན་མཐའ་དག་ལ། བློ་གྲོས་སྤོབས་པའི་སྣང་བ་
སྩོལ་མཛད་པ། །འཕགས་པ་ལམ་ཆེན་པ་ལ་ཕྱག་ འཚལ་ལོ། །དངོས་བཤམས་
གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་
ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་
མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་ ཕུལ་ བ་ ཡིས། །འགྲོ་ཀུན་རྣམ་དག་ཞིང་ ལ་ སྤྱོད་ པར་ཤོག །འཕགས་ པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །ལམ་སྟོན་བཤེས་གཉེན་དམ་པས་རྗེས་བཟུང་ནས། །ཐོས་བསམ་སྒོམ་
- 120 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
པའི་བྱ་བ་མཐར་ཕྱིན་ཤོག །འཕགས་པ་ལམ་ཆེན་པོ་ཡི་ཐུགས་བསྐྱེད་མཐུས། །
འགྲོ་རྣམས་ངེས་འབྱུང་བསམ་པས་རྒྱུད་བསྐུལ་ནས། །ཞུགས་ལ་ཡོངས་རྫོགས་
སྡོམ་པའི་དཔལ་ཐོབ་སྟེ། །ཚུལ་ཁྲིམས་ཕུང་པོ་ཡོངས་སུ་རྫོགས་གྱུར་ཅིག །ལྷར་
བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་ཞིང་རྒྱས་པ་
དང་། །བསྟན་ འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་རྟེན་བདེ་
ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་
མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་
རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་ཀླུའི་སྡེ་
འཁོར་དགྲ་བཅོམ་པ་སྟོང་དང་ཉིས་བརྒྱས་བསྐོར་བ་ལ་ཕྱག་འཚལ་ལོ། །མཆོད་
དོ། །སྐྱབས་ སུ་ མཆིའོ། །བྱིན་ གྱིས་ བརླབ་ ཏུ་གསོལ། །ཞེས་ལན་བདུན་བརྗོད། སྙིགས་
དུས་ ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་ བཀའ་བཞིན་མྱ་ངན་མི་
འདའ་བར། །རི་རྒྱལ་ངོས་ཡངས་ལ་བཞུགས་འགྲོ་དོན་མཛད། །གནས་བརྟན་ཀླུ་
ཡི་སྡེ་ལ་ཕྱག་འཚལ་ལོ། །བྱང་ཕྱོགས་སོ་བདུན་མཚོན་པའི་གསལ་བྱེད་སྒྲས། །
འགྲོ་ཀུན་མ་རིག་གཉིད་ལས་སློང་མཛད་ཅིང་། །བུམ་པ་བཟང་པོས་ཅི་འདོད་
སྩོལ་ མཛད་ པ། །འཕགས་ པ་ ཀླུ་ ཡི་ སྡེ་ ལ་ ཕྱག་ འཚལ་ ལོ། །དངོས་ བཤམས་
གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་
ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་
མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་ཕུལ་བ་ ཡིས། །འགྲོ་ཀུན་རྣམ་དག་ ཞིང་ ལ་ སྤྱོད་ པར་ཤོག །འཕགས་ པའི་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །དམ་ཆོས་སྒྲུབ་ ལ་ བར་ གཅོད་ མེད་ པ་དང༌། །ཚུལ་བཞིན་ སྒྲུབ་པས་
རྒྱལ་རྣམས་མཉེས་བྱེད་ཤོག །འཕགས་པ་ཀླུ་ཡི་སྡེ་ཡི་ཐུགས་བསྐྱེད་མཐུས། །སྡེ་
སྣོད་གསུམ་དང་རྒྱུད་སྡེ་བཞི་ཡི་དོན། །སྡོམ་གསུམ་བཅས་མཚམས་དག་པར་
སྲུང་བྱེད་པའི། །དམ་པའི་ཚོགས་ཀྱིས་གནས་འདི་གང་གྱུར་ཅིག །ལྷར་བཅས་
འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་ཞིང་རྒྱས་པ་དང༌། །
བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་རྟེན་བདེ་ལེགས་
ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་སྦེད་བྱེད་
འཁོར་དགྲ་བཅོམ་པ་སྟོང་དང་བཞི་བརྒྱས་བསྐོར་བ་ལ་ཕྱག་འཚལ་ལོ། །མཆོད་
དོ། ། སྐྱབས་ མཆིའོ། །བྱིན་ གྱིས་ བརླབ་ ཏུ་ གསོལ། ཞེས་ལན་བདུན་བརྗོད། སྙིགས་ དུས་
ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་
བར། །རི་རྒྱལ་བི་ཧུ་ལར་བཞུགས་འགྲོ་དོན་མཛད། །གནས་བརྟན་ཆེན་པོ་སྦེད་
བྱེད་ལ་ཕྱག་འཚལ། །སྡེ་སྣོད་གསུམ་གྱི་གླེགས་བམ་ཞལ་ཕྱེ་སྟེ། །འགྲོ་ལ་ཐེག་པ་
གསུམ་གྱི་ལམ་བསྟན་ནས། །རྒྱལ་བའི་བསྟན་པ་ཕྱོགས་བཅུར་རྒྱས་མཛད་པ། །
འཕགས་པ་སྦེད་བྱེད་ཞབས་ལ་ཕྱག་འཚལ་ལོ། །དངོས་བཤམས་གཟུངས་རིག་
མོས་སྟོབས་ ཀྱིས་ སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་ཐམས་ཅད་
བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་མཚོན་དགེ་
བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་
- 122 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །འཕགས་པའི་མཚན་ཐོས་དྲན་
བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །ལོག་
པའི་ལམ་དུ་ནམ་ཡང་མི་ལྷུང་བར། །བསླབ་པ་གསུམ་གྱི་ཉམས་ལེན་མཐར་ཕྱིན་
ཤོག །འཕགས་པ་སྦེད་བྱེད་ཞབས་ཀྱི་ཐུགས་བསྐྱེད་མཐུས། །དབེན་པའི་གནས་
སུ་སྒྲུབ་པ་བྱེད་པ་ལ། །མི་དང་མི་མིན་ཉེར་འཚེ་མི་འབྱུང་ཞིང་། །སྡེ་སྣོད་གསུམ་
གྱི་བཤད་སྒྲུབ་འཕེལ་གྱུར་ཅིག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །
ཐུབ་པའི་བསྟན་པ་འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་
ཞབས་བརྟན་ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་
ཐུབ་པའི་དབང་པོས་བཀའ་སྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་
མཛད་པ་གནས་བརྟན་ཆེན་པོ་མི་ཕྱེད་པ་འཁོར་དགྲ་བཅོམ་པ་སྟོང་ཕྲག་གཅིག་
གིས་ བསྐོར་ བ་ ལ་ ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ། །བྱིན་གྱིས་
བརླབ་ཏུ་ གསོལ། །ཞེས་ལན་བདུན་བརྗོད། སྙིགས་ དུས་ ཉམ་ ཐག་ འགྲོ་ ལ་ ཐུགས་ བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། །གངས་ཅན་རི་ལ་བཞུགས་
ནས་འགྲོ་དོན་མཛད། །གནས་བརྟན་མི་ཕྱེད་པ་ལ་ཕྱག་འཚལ་ལོ། །སྟོན་པ་ཐུབ་
པའི་ དབང་ པོས་ བྱིན་བརླབས་པའི། །བྱང་ ཆུབ་ མཆོད་རྟེན་ ཕྱག་ གཉིས་ ཀྱིས་
བཟུང་སྟེ། །འགྲོ་ཀུན་སྨིན་གྲོལ་ལམ་ལ་འགོད་མཛད་པ། །འཕགས་པ་མི་ཕྱེད་པ་
ལ་ཕྱག་འཚལ་ལོ། །དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་པའི། །
མཆོད་ ཚོགས་ ཀུན་ འབུལ་ སྡིག་ལྟུང་ ཐམས་ ཅད་ བཤགས། །དགེ་ ལ་ ཡི་ རང་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྐུལ་ཞིང་གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །
ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་
པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་
ལ་སྤྱོད་པར་ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །
བདག་ཅག་ལ་སོགས་སེམས་ཅན་གང་དང་གང་། །མ་རུང་འདྲེ་སྲིན་གདུག་པས་
གཙེས་པ་རྣམས། །མྱུར་དུ་ཉེར་ འཚེ་ ཀུན་ལས་ཐར་གྱུར་ཅིག །འཕགས་པ་མི་
ཕྱེད་པ་ཡི་ཐུགས་བསྐྱེད་མཐུས། །སྡེ་སྣོད་གསུམ་གྱི་དོན་ལ་ངེས་རྙེད་ནས། །ཐེག་
པ་གསུམ་གྱི་ལམ་བཟང་ཡོངས་རྫོགས་ལ། །སྒྲུབ་པ་བྱེད་པས་གནས་འདི་གང་
གྱུར་ཅིག །ལྷར་བཅས་འགྲོ་བའི་ ཕན་བདེ་ཀུན་གྱི་གཞི། །ཐུབ་པའི་བསྟན་པ་
འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །
འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །མགོན་པོ་སྤྱན་རས་གཟིགས་
ཀྱི་སྤྲུལ་པ་འཕགས་པ་དགེ་བསྙེན་དྷརྨཱ་ཏ་ལ་འཁོར་དང་བཅས་པ་ལ་ཕྱག་འཚལ་
ལོ། །མཆོད་དོ། །སྐྱབས་སུ་མཆིའོ། །བྱིན་ གྱིས་བརླབ་ཏུ་ གསོལ། ཞེས་ལན་བདུན་བརྗོད།
སྤྱན་རས་གཟིགས་དབང་འགྲོ་ལ་ཐུགས་བརྩེ་བས། །རྒྱལ་བའི་བསྟན་པ་ཕྱོགས་
བཅུར་སྤེལ་བའི་ཕྱིར། །གནས་བརྟན་རྣམས་ཀྱི་ཞབས་འབྲིང་ཚུལ་འཛིན་པ། །
དགེ་བསྙེན་དྷཱམཱ་ཏ་ལ་ཕྱག་འཚལ་ལོ། །ཉམ་ཐག་འགྲོ་རྣམས་འཇིགས་པ་བརྒྱད་
ལ་སོགས། །ཕྱི་ནང་ཉེར་འཚེ་ཀུན་ལས་སྐྱོབ་པའི་ཕྱིར། །རྔ་ཡབ་བུམ་པ་བཟུང་
ནས་སྤྲུལ་པ་འགྱེད། །འཕགས་པ་དྷརྨཱ་ཏ་ལ་ ཕྱག་ འཚལ་ལོ། །དངོས་བཤམས་
གཟུངས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་
ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་
- 124 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་ ཕུལ་བ་ ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །འཕགས་ པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་
གང་དང་གང༌། །འཇིགས་ཆེན་བརྒྱད་དང་གདོན་གྱིས་གཙེས་པ་རྣམས། །མྱུར་དུ་
འཇིགས་པ་ཀུན་ལས་ཐར་གྱུར་ཅིག །མགོན་པོ་སྤྱན་རས་གཟིགས་ཀྱི་ཐུགས་
བསྐྱེད་མཐུས། །གངས་རིའི་ར་བས་བསྐོར་བའི་ཞིང་ཁམས་འདིར། །ཚང་ལ་མ་
ནོར་འཇམ་མགོན་ལུགས་བཟང་འདི། །དབྱར་གྱི་མཚོ་ཆེན་ལྟར་དུ་འཕེལ་གྱུར་
ཅིག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་
ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་
རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་བཅོམ་ལྡན་འདས་ཀྱི་སྤྱན་
སྔར་རྒྱལ་བའི་བསྟན་པ་བསྲུང་བར་ཞལ་གྱིས་བཞེས་ཏེ་འཇིག་རྟེན་སྐྱོང་བའི་
ཚུལ་བཟུང་བ་རྒྱལ་པོ་ཡུལ་འཁོར་སྲུང་དང་། འཕགས་སྐྱེས་པོ་དང༌། སྤྱན་མི་
བཟང་དང་། རྣམ་ཐོས་སྲས་ལ་སོགས་པའི་ཆོས་སྲུང་ཡེ་ཤེས་ཀྱི་སྤྱན་ལྡན་རྣམས་
ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ།
ཞེས་ལན་བདུན་བརྗོད། བགྲང་ཡས་བསྐལ་ བའི་ སྔོན་ནས་ཐུགས་བསྐྱེད་དེ། །རྒྱལ་སྲས་
སྤྱོད་པ་རྒྱ་མཚོར་ལེགས་བསླབ་ཅིང་། །དུས་འདིར་ཐུབ་བསྟན་བསྲུང་བར་ཞལ་
བཞེས་ པ། །ཆོས་སྐྱོང་ རྒྱལ་ཆེན་བཞི་ ལ་ ཕྱག་ འཚལ་ ལོ། །ཐུབ་དབང་ གནས་
བརྟན་བཅུ་དྲུག་འཁོར་བཅས་རྣམས། །གང་དུ་འགྲོ་དོན་མཛད་དེར་རྗེས་འབྲངས་
ནས། །བསྟན་པ་བསྲུང་ལ་ནམ་ཡང་མི་གཡེལ་བ། །འཇིག་རྟེན་སྐྱོང་བ་བཞི་ལ་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཕྱག་ འཚལ་ ལོ། །དངོས་བཤམས་གཟུངས་རིག་མོས་སྟོབས་ ཀྱིས་ སྤྲུལ་པའི། །
མཆོད་ ཚོགས་ ཀུན་ འབུལ་ སྡིག་ ལྟུང་ ཐམས་ ཅད་ བཤགས། །དགེ་ ལ་ ཡི་ རང་
བསྐལ་ ཞིང་ གསོལ་ བ་ འདེབས། །འདིས་ མཚོན་ དགེ་ བ་ བྱང་ ཆུབ་ ཆེན་ པོར་
བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ ཞིང་ ལ་ སྤྱོད་ པར་ཤོག །རྒྱལ་ ཆེན་ བཞི་ ཡི་ མཚན་ བརྗོད་ ཕྱག་ མཆོད་
མཐུས། །བདག་དང་མཁའ་མཉམ་འགྲོ་བ་མ་ལུས་པ། །རྒྱལ་བའི་བསྟན་པ་ཚུལ་
བཞིན་སློབ་པ་ལ། །བར་དུ་གཅོད་པའི་མིང་ཡང་མེད་པར་ཤོག །སྔོན་ཚེ་སྟོན་
པའི་སྤྱན་སྔར་རྒྱལ་ཆེན་བཞིས། །བསྟན་དང་བསྟན་འཛིན་གཡེལ་མེད་སྐྱོང་ངོ་
ཞེས། །ཇི་ལྟར་ཞལ་བཞེས་མཛད་པ་དེ་བཞིན་དུ། །ཆོས་བྱེད་རྣམས་ལ་གཡེལ་
མེད་གྲོགས་བྱེད་ཤོག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་
བསྟན་པ་འཕེལ་ཞིང་རྒྱས་པ་དང༌། །བསྟན་འཛིན་སྐྱེས་བུ་ཐམས་ཅད་ཞབས་
བརྟན་ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །ཨོཾ་ན་མོ་བྷ་ག་ཝ་
ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨརྡ་ཏེ་སཾ་མྱཀཾ་བུདྡྷ་ཡ། ཏདྱ་ཐཱ། །ཨོཾ་མུ་ནེ་མུ་
ནེ་ མ་ ཧཱ་ མུ་ ནཱ་ ཡེ་ སྭཱཧཱ། ཞེས་ཐུབ་པའི་གཟུངས་ཅི་མང་བཟླའོ། །དེ་ནས་གཏོར་མ་འབུལ་བ་ནི། དཀོན་ མཆོག་
གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་
བྱིན་གྱིས་བརླབས་དང་། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་
དང༌། ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་
མཆོད་སྦྱིན་གྱི་གཏོར་མ་འདོད་པའི་ཡོན་ཏན་ལྔ་དང་ལྡན་པའི་ཞལ་ཟས་དམ་པ་
དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ། མགྲོན་ཐམས་ཅད་ལ་
- 126 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ། །
ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར་ཅིག །ཅེས་བདེན་སྟོབས་ཀྱིས་བྱིན་
གྱིས་བརླབས་ལ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ། ཞེས་པ་བདུན་
གྱིས་བསྔོ་ཞིང་། མཆོད་ཡོན་ཞབས་བསིལ་མེ་ཏོག་བདུག་སྤོས་དང༌། །སྣང་གསལ་དྲི་
ཆབ་ཞལ་ཟས་རོལ་མོ་སོགས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་
འདི། །བླ་མ་དཀོན་མཆོག་གསུམ་ལ་མཆོད་པར་འབུལ། །འདོད་ཡོན་ལྔ་ལྡན་
བདུད་རྩིའི་ཞལ་ཟས་འདི། །བླ་མ་ཡི་དམ་རྒྱལ་བ་སྲས་བཅས་དང་། །ཐུབ་དབང་
གནས་ བརྟན་ འཁོར་ དང་ བཅས་ ལ་ འབུལ། །བཞེས་ ནས་ བདག་ དང༌ མཁའ་
མཉམ་འགྲོ་ཀུན་ལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །གཏོར་མ་
གཉིས་པ་སཾ་ བྷ་ ར་ བདུན་གྱིས་བསྔོ་ཞིང་། མཆོད་ ཡོན་ ཞབས་ བསིལ་ མེ་ ཏོག་ བདུག་ སྤོས་
དང༌། །སྣང་གསལ་དྲི་ཆབ་ཞལ་ཟས་རོལ་མོ་སོགས། །དངོས་བཤམས་ཡིད་སྤྲུལ་
མཆོད་སྤྲིན་རྒྱ་མཚོ་འདི། །ཆོས་སྐྱོང་སྲུང་མའི་ཚོགས་རྣམས་མཉེས་ཕྱིར་འབུལ། །
འདོད་ཡོན་ལྔ་ལྡན་བདུད་རྩིའི་ཞལ་ཟས་འདི། །ཐུབ་པའི་བཀའ་སྡོད་རྒྱལ་ཆེན་
བཞི་ལ་སོགས། །དམ་ཅན་ཆོས་སྐྱོང་སྲུང་མའི་ཚོགས་ལ་འབུལ། །བཞེས་ནས་
རྒྱལ་བའི་བསྟན་དང་བསྟན་འཛིན་ལ། །འགལ་རྐྱེན་སེལ་ཞིང་མཐུན་རྐྱེན་སྒྲུབ་
པར་ མཛོད། །གཏོར་མ་གསུམ་པ་ སཾ་ བྷ་ ར་ བདུན་གྱི་བསྔོ་ཞིང་། དེ་ བཞིན་ གཤེགས་ པ་ བཞིའི་མཚན་
བརྗོད། འདོད་ཡོན་ལྔ་ལྡན་བདུད་རྩིའི་གཏོར་མ་འདི། །ཕ་མ་རིགས་དྲུག་སེམས་
ཅན་ཡོངས་ལ་བསྔོ། །རང་རང་ཇི་ལྟར་འདོད་པས་ཚིམ་གྱུར་ནས། །རིགས་དྲུག་
སོ་སོའི་སྡུག་བསྔལ་ལས་གྲོལ་ཏེ། །མྱུར་དུ་སངས་རྒྱས་གོ་འཕང་ཐོབ་གྱུར་ཅིག །
གཏོར་མ་བཞི་པ་སཾ་བྷ་ར་བདུན་གྱིས་བསྔོ་ཞིང་། དེ་བཞིན་གཤེགས་པ་བཞིའི་མཚན་བརྗོད། །འདོད་ཡོན་
ལྔ་ ལྡན་བདུད་རྩིའི་གཏོར་མ་འདི། །ས་ཡི་ལྷ་མོ་བསྟན་མས་གཙོ་བྱས་པའི། །
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཡུལ་ལྷ་གཞི་བདག་འཁོར་དང་བཅས་ལ་འབུལ། །བཞེས་ནས་རྒྱལ་བའི་བསྟན་
ལ་ ཞུགས་རྣམས་ལ། །མཐུན་ རྐྱེན་ སྡོང་ གྲོགས་ ཡིད་ བཞིན་ སྒྲུབ་ པར་མཛོད། །
བདག་ གི་ བསམ་ པའི་ སྟོབས་ དང༌ ནི། །དེ་ བཞིན་ གཤེགས་ པའི་ བྱིན་ སྟོབས་
དང༌། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་
ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག །
ཅེས་བདེན་སྟོབས་བརྗོད། དེ་ནས་གཏང་རག་གི་མཆོད་པ་བྱ་བ་ནི། མཁའ་ མཉམ་ འགྲོ་ ལ་ མཁྱེན་ བརྩེས་
རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་རྫོགས་ཏེ། །སྟོང་
གསུམ་ མི་མཇེད་ཞིང་ གི་ དཔལ་ གྱུར་ པ། །འདྲེན་མཆོག་ཤཱཀྱའི་ཏོག་ལ་ཕྱག་
འཚལ་ལོ། །ཐུབ་པས་བཀའ་བསྒོས་བསྟན་པའི་རྒྱལ་མཚན་འཛིན། །ཡན་ལག་
འབྱུང་དང་མ་ཕམ་ནགས་ན་གནས། །དུས་ལྡན་རྡོ་རྗེ་མོའི་བུ་བཟང་པོ་དང༌། །
གསེར་བེའུ་བྷ་ར་དྷྭ་ཛ་གསེར་ཅན་མཆོག །འཕགས་པ་བ་ཀུ་ལ་དང་སྒྲ་གཅན་
འཛིན། །ལམ་ཕྲན་བྷ་ར་དྷ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་
མི་ཕྱེད་པ། །གནས་བརྟན་འཁོར་དང་བཅས་ལ་ཕྱག་འཚལ་ལོ། །ཕྱག་བྱར་འོས་
པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་
ཀུན་ཏུ། །མཆོག་ཏུ་དད་ པས་ ཕྱག་ འཚལ་ལོ། །དངོས་བཤམས་གཟུངས་ རིག་
མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་ཐམས་ཅད་
བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་མཚོན་དགེ་
བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་
རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །སངས་རྒྱས་ སྤྲུལ་ པ་དགྲ་
- 128 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ།
བཅོམ་འཕགས་པའི་ཚོགས། །འགྲོ་བའི་དོན་དུ་བསྟན་པ་སྐྱོང་མཛད་པ། །དཀོན་
མཆོག་གསུམ་དངོས་གནས་བརྟན་བཅུ་དྲུག་གིས། །བསྟན་པ་ཡུན་རིང་གནས་
པར་ བྱིན་ གྱིས་རློབས། །ཐུགས་ རྗེའི་ བདག་ ཉིད་ གནས་ བརྟན་ བཅུ་ དྲུག་ གི །
འཁོར་ ཚོགས་ སྲིད་ མཚོ་ ལས་ བརྒལ་ ཉོན་མོངས་མེད། ཁྲི་ དང་ དྲུག་ སྟོང་ བཞི་
བརྒྱའི་ཚོགས་རྣམས་ཀྱིས། །བསྟན་པ་ཡུན་རིང་གནས་པར་བྱིན་གྱིས་རློབས། །
སེམས་ཅན་ཀུན་གྱི་གསོས་གྱུར་དགྲ་བཅོམ་པ། །རིག་དང་ཞབས་ལྡན་སྐྱེ་རྒུའི་
སྦྱིན་གནས་ཆེ། །འཕགས་པའི་གང་ཟག་ཆེན་པོ་ཁྱེད་རྣམས་ ཀྱིས། །བསྟན་ པ་
ཡུན་རིང་གནས་པར་བྱིན་གྱིས་རློབས། །བདག་གཞན་དགེ་བའི་རྩ་བ་འདི་ཡི་
མཐུས། །ཕན་བདེའི་འབྱུང་གནས་བསྟན་པ་འཕེལ་གྱུར་ཅིག །སྡུག་བསྔལ་ཀུན་
འབྱུང་ མ་ ལུས་ རབ་ སྤངས་ནས། །སྲིད་ པའི་ རྒྱ་ མཚོ་ མྱུར་དུ་ སྐེམ་པར་ཤོག །
བསོད་ནམས་རྒྱ་མཚོ་ཡོངས་སུ་རྫོགས་གྱུར་ཅིང་། །ཡེ་ཤེས་རྒྱ་མཚོ་རྣམ་པར་དག་
གྱུར་ཏེ། །ཡོན་ཏན་རྒྱ་མཚོ་མ་ལུས་ཀུན་རྫོགས་ནས། །འཇིག་རྟེན་ཀུན་ལས་ཁྱད་
པར་འཕགས་པར་ཤོག །ཚོགས་གཉིས་མཐར་ཕྱིན་དུས་གསུམ་རྒྱལ་བ་ཡི། །
འཕྲིན་ལས་སྒྲུབ་ཅིང་ཡོན་ཏན་རྣམ་དབྱེར་མེད། །སྐལ་བ་མཉམ་པའི་གདུལ་བྱ་
སྨིན་མཛད་པའི། །མཉམ་མེད་བླ་མ་མཆོག་གི་བཀྲ་ཤིས་ཤོག །དུས་གསུམ་རྒྱལ་
བ་རྒྱལ་སྲས་ཐུགས་རྗེ་ཡིས། །ཉན་ཐོས་ཚུལ་བཟུང་སྲིད་པ་ཇི་སྲིད་བར། །བསྟན་
པ་སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་པོ་རྣམས་ཀྱི་བཀྲ་
ཤིས་ཤོག །ཐུབ་ དབང་ གནས་ བརྟན་ བཅུ་དྲུག་ འཁོར་ བཅས་ལ། །གསོལ་བ་
བཏབ་པས་ ཕན་བདེ་ཀུན་གྱི་གཞི། །རྒྱལ་བའི་བསྟན་པ་ཡུན་རིང་ གནས་ པ་
དང་། །ཕྱོགས་ དུས་ ཀུན་ ཏུ་ དར་ ཞིང་ རྒྱས་ གྱུར་ ཅིག །དེ་ནས་ནོངས་པ་བཟོད་པར་གསོལ་བ་ནི།
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྟོན་ པ་ཐུབ་ པའི་ དབང་ པོ་དང༌། གནས་བརྟན་ཆེན་པོ་ བཅུ་ དྲུག་ འཁོར་ དང་
བཅས་པ་བདག་ལ་དགོངས་སུ་གསོལ། བདག་ཅག་དུས་ངན་པའི་སེམས་ཅན་
སྤྱོད་པ་དམན་ཞིང་མ་དག་པས། མ་འཚལ་བ་དང་བག་མ་མཆིས་པའི་དབང་གིས་
ལུས་ངག་ཡིད་གསུམ་གྱི་སྤྱོད་པ་ཉོན་མོངས་པ་དང་འདྲེས་པ་དང་། མཆོད་པའི་
དངོས་པོ་ཆུང་ཞིང་ངན་པ་དང་། གཙང་སྦྲ་མ་ཕྱེད་པ་དང་མདོ་སྡེ་ལས་བྱུང་བའི་ཆོ་
ག་བཞིན་དུ་མ་ལྕོགས་པ་ལ་སོགས་པ་འཁྲུལ་ཞིང་ནོངས་པའི་ཚོགས་ཅི་མཆིས་པ་
ཐམས་ ཅད་ འཕགས་ པ་ཐུགས་ རྗེ་ཆེན་པོ་ དང་ ལྡན་ པ་རྣམས་ ལ་ བཟོད་ པར་
གསོལ་ཞིང་མཆིས་ན་ཐུགས་བརྩེ་བར་དགོངས་ཏེ་བཟོད་པར་བཞེས་ཤིང་འཕྲལ་
དང་ཡུན་དུ་བདག་ཅག་རྣམས་ལ་སྒྲིབ་པར་མི་འགྱུར་བར་མཛད་དུ་གསོལ། མ་
འབྱོར་ པ་དང་ཉམས་ པ་དང༌། །གང་ ཡང་བདག་རྨོངས་བློ་ཡིས་ནི། །བགྱིས་པ་
དང་ནི་བགྱིད་སྩལ་གང་། །དེ་ཡང་བཟོད་པར་མཛད་དུ་གསོལ། །དེ་ནས་རྟེན་ཡོད་ན་བརྟན་
བཞུགས་དང་། མེད་ན་གཤེགས་གསོལ་བྱའོ། །དེ་ནས་ཤིས་པ་བརྗོད་པ་ནི། མི་མཇེད་ ཞིང་ གི་ མགོན་ པོ་ བཅོམ་
ལྡན་འདས། །ཤེས་རབ་ཅན་གྱི་མཆོག་གྱུར་ཤཱ་རིའི་བུ། །རྒྱལ་སྲས་ སྤྲུལ་ པའི་
གར་མཛད་སྒྲ་གཅན་འཛིན། །རྒྱལ་བ་གཉིས་པ་འཕགས་པ་ཀླུ་སྒྲུབ་སོགས། །
དངོས་དང་བརྒྱུད་པའི་བླ་མ་ཐམས་ཅད་ལ། །ལེགས་ཚོགས་ཇི་སྙེད་མཆིས་པའི་
བཀྲ་ཤིས་དེས། ཁྱེད་ཀྱི་མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་
ཟླ་ ལྟར་ འཕེལ་གྱུར་ནས། །ཕུན་ཚོགས་དཔལ་ལ་ རོལ་པའི་བཀྲ་ཤིས་ཤོག །
རྒྱལ་བའི་ ཉི་མ་ གཞན་ གྱིས་མ་ཐུལ་བ། །མགོན་མེད་ རྩོད་ པའི་ དུས་ ཀྱི་འགྲོ་
རྣམས་ལ། །ལྷག་པར་བརྩེ་བའི་སྟོན་པ་བཅོམ་ལྡན་འདས། །འདྲེན་པ་མཉམ་
མེད་ ཤཱཀྱའི་ རྒྱལ་ པོ་ དང་། །ཐུབ་ པས་ བཀའ་ བསྒོས་ བསྟན་ པའི་ རྒྱལ་ མཚན་
- 130 -



ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ། །
འཛིན། །སྤྲུལ་པའི་གནས་བརྟན་ཆེན་པོ་བཅུ་དྲུག་སོགས། །རྒྱལ་དང་རྒྱལ་སྲས་
འཕགས་པའི་ཚོགས་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་
དེས། ཁྱེད་ཀྱི་མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་
འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །ཆེ་བའི་ཆེ་
མཆོག་སྟོན་པ་བླ་ན་མེད། །ཆོས་རྗེ་ཉི་མ་རྒྱལ་བའི་བྱིན་རླབས་ཀྱིས། །བདུད་དང་
བགེགས་རིགས་གནོད་པའི་དགྲ་ཞི་ནས། །རྟག་ཏུ་དཔལ་གནས་ཉིན་མཚན་བཀྲ་
ཤིས་ཤོག །ཆོས་ཉིད་བདེན་པའི་ཆོས་མཆོག་བླ་ན་མེད། །དམ་ཆོས་བདུད་རྩི་
བདེན་ པའི་ བྱིན་རླབས་ ཀྱིས། །ཉོན་མོངས་ སྡུག་ བསྔལ་ གདུང་ བའི་ དགྲ་ ཞི་
ནས། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །དགེ་འདུན་ཡོན་ཏན་
རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་བྱིན་རླབས་ཀྱིས། །
ཉེས་པའི་སྐྱོན་ བྲལ་དགེ་ཚོགས་རྣམ་པར་འཕེལ། །རྟག་ཏུ་དཔལ་གནས་ཉིན་
མཚན་བཀྲ་ཤིས་ཤོག །ཚངས་དང་ལྷ་དབང་སྲུང་མའི་བྱིན་རླབས་དང༌། །ཕན་
མཛད་ལྷ་ཡི་བཀྲ་ཤིས་གནས་གྱུར་ཏེ། །དགེ་ལེགས་བསམ་པ་ཡིད་བཞིན་འགྲུབ་
པ་ དང༌། ཚེ་ རིང་ ནད་མེད་ བདེ་ སྐྱིད་ ལྡན་ པར་ ཤོག །ཅེས་ཤིས་པ་བརྗོད་ཅིང་། །མེ་ཏོག་གི་ཆར་
དབབ་བོ། །ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་འདེབས་པ་ནི་སྙིགས་མའི་དུས་སུ་བྱིན་རླབས་ཀྱི་
མཐུ་ཤིན་ཏུ་ཆེ་བར་གསུངས་པས། སྤྱིར་ཚོགས་གསོག་སྒྲིབ་སྦྱོང་དང་རྒྱལ་བའི་བསྟན་པ་རིན་པོ་ཆེ་འཕེལ་ཞིང་རྒྱས་པའི་ཆེད་དུ་བྱེད་
ཚུལ་ནི་སྔར་ལྟར་ཡིན་ལ། ཁྱད་པར་བླ་མའི་ཞབས་བརྟན་དུ་ཆེད་དམིགས་ཀྱིས་བྱེད་ན་སྤྱིའི་ཕྱག་མཆོད་ཀྱི་སྐབས་ཐུབ་དབང་གི་ཕྱག་
འཚལ་ལྟ་བུ་ལ་མཚོན་ན། ས་ གནོན་ མཉམ་ བཞག་ མཛད་ ཕྱག་ འཚལ། །ཞེས་པའི་མཇུག་ཏུ། བླ་
མའི་སྐུ་ཚེ་བརྟན་པ་དང་། །བསྟན་པ་རྒྱས་པར་བྱིན་གྱིས་རློབས། །ཞེས་བརྗོད་ཅིང༌། དེས་
གཞན་རྣམས་ལའང་རིགས་འགྲེ། སོ་སོའི་ཕྱག་མཆོད་ཀྱི་སྐབས། ཐུབ་དབང་གི་ཕྱག་མཆོད་ལ་མཚོན་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལེགས་ ཆེན་ པོས་ ཁྱབ་ གྱུར་ ཅིག །ཅེས་པའི་མཇུག་ཏུ་རྒྱལ་དབང་ཐམས་ཅད་མཁྱེན་པ་ཆེན་པོའི་ཞབས་བརྟན་དུ་
བྱེད་ན། བསིལ་ལྡན་ལྗོངས་འདིའི་ཕན་བདེ་མ་ལུས་པ། །གང་ལས་འབྱུང་བ་བསམ་
འཕེལ་ཡིད་བཞིན་ནོར། །རྗེ་བཙུན་བློ་བཟང་འཇམ་དཔལ་རྒྱ་མཚོ་ཡི། །སྐུ་ཚེ་
བརྟན་ ཅིང་ འཕྲིན་ ལས་ རྒྱས་ གྱུར་ ཅིག །ཅེས་བརྗོད། དེས་གཞན་རྣམས་ལའང་རིགས་འགྲེ །ཡང་བླ་མ་
གཞན་གྱི་ཞབས་བརྟན་དུ་བྱེད་ན། རྗེ་ བཙུན་ བླ་ མ་ སྐུ་ཚེ་རབ་བརྟན་ཅིང་། །རྣམ་དཀར་འཕྲིན་
ལས་ཕྱོགས་བཅུར་རྒྱས་པ་དང༌། །བློ་བཟང་བསྟན་པའི་སྒྲོན་མེ་ས་གསུམ་གྱི། །
འགྲོ་ བའི་ མུན་ སེལ་ རྟག་ཏུ་ གནས་ གྱུར་ ཅིག །ཅེས་བརྗོད། ཡང་སྦྱིན་བདག་གཞན་གྱི་དོན་དུ་བྱེད་ན།
བདག་ཅག་དཔོན་སློབ་ ཡོན་མཆོད་འཁོར་ བཅས་ ཀྱི། །ཚེ་ དང་ བསོད་ནམས་
དཔལ་ འབྱོར་ སྙན་ གྲགས་དང༌། །འཁོར་ དང་ བཤད་ བསྒྲུབ་བསྟན་ པའི་ བྱ་བ་
རྣམས། །ཡར་ ངོའི་ ཟླ་ བ་ བཞིན་ དུ་ འཕེལ་ གྱུར་ ཅིག །ཅེས་བརྗོད། གཞན་ཡང་ནད་ཞི་བ་དང་།
གདོན་ཞི་བ་དང་། ཕ་རོལ་གྱི་གནོད་པ་ཞི་བའི་ཆེད་དུ་བྱེད་པ་དང་། ཚེ་འཕེལ་བ་དང་། བསོད་ནམས་རྒྱས་པ་དང་། ལུང་རྟོགས་ཀྱི་ཡོན་
ཏན་རྒྱས་པ་སོགས་ཀྱི་ཆེད་དུ་བྱེད་ན་ཐུབ་དབང་གནས་བརྟན་བཅུ་དྲུག་དང་བཅས་པའི་སྐུའི་རྣམ་པ་ཇི་ལྟར་བསྒོམ་ཚུལ་དང་། བདུད་རྩི་
འབེབས་སྦྱང་ཇི་ལྟར་བྱ་བའི་དམིགས་པ་སོགས་ཆོག་བསྒྲིགས་རྒྱས་པར་བཤད་ཟིན་པས་དེ་ལས་ཤེས་པར་བྱ་ཞིང་འདོད་དོན་སོ་སོའི་
སྨོན་ཚིག་ཀྱང་སྐབས་སུ་གང་བབ་བྱའོ། །ཞེས་ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་
ཚུལ་མདོར་བསྡུས་སྙིང་པོར་དྲིལ་ནས་བཀོད་པ་འདི་ནི། །ཐུབ་པའི་བསྟན་པ་རིན་ཆེན་དར་ཞིང་རྒྱས་ལ་ཡུན་རིང་དུ་གནས་ན་ཅི་མ་རུང་
སྙམ་དུ་སྨོན་པས། དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་བདེ་བ་ཅན་དུ་སྦྱར་བའོ། །འདིས་ཀྱང་
རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །། །
- 132 -



༄༅། །ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་
གནས་བརྟན་བཅུ་དྲུག་འཁོར་དང་བཅས་པར་ཕྱག་
མཆོད་ཐུགས་དམ་བསྐལ་བའི་ཆོ་ག་དངོས་
གྲུབ་ཀུན་འབྱུང་བཞུགས་སོ། །
བླ་མ་དང་ཐུབ་པའི་དབང་པོ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅུ་དྲུག་དང་བཅས་པ་ལ་ཕྱག་མཆོད་ཐུགས་དམ་
བསྐུལ་བའི་ཆོ་ག་བྱ་ཚུལ་ནི། གང་ལ་གསོ་སྦྱོང་བྱ་བའི་ཉི་མ་དེའི་སྔ་དྲོ་ལག་རིས་མཐོང་ཙམ་ལ་ཁྲུས་བྱས་གོས་གཙང་མ་བགོས་ཏེ་དེ་
བཞིན་གཤེགས་པའི་རིགས་ཀྱི་དམ་རྒྱ་མགོ་ལ་བཞག་ནས། ཨོཾ་ ཏ་ ཐཱ་ ག་ ཏ་ ཨུཏྟཱ་ ཝ་ ཡེ་ སྭཱ་ ཧཱ། ཞེས་བརྗོད། ཐལ་མོ་
སྦྱར་ལ། ཨོཾ་སརྦ་ཏ་ཐཱ་ག་ཏ་པཱ་ད་བརྡ་ནཾ་ཀ་རོ་མི། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བྱང་ཆུབ་སྙིང་པོ་ལ་མཆིས་ཀྱི་བར་དུ་
བདག་ཉིད་དུས་ཐམས་ཅད་དུ་ཡོང་ཡེ་འབུལ་ན་སངས་རྒྱས་དང་བྱང་ཆུབ་སེམས་
དཔའ་ཆེན་པོ་རྣམས་ཀྱིས་བདག་བཞེས་སུ་གསོལ། བདག་ལ་དངོས་གྲུབ་བླ་ན་
མེད་ པ་ རྩལ་ དུ་ གསོལ། ཞེས་བརྗོད། དེ་ནས་གནས་ཁང་ཐུབ་དབང་གནས་བརྟན་བཅུ་དྲུག་དང་བཅས་པའི་གཞལ་ཡས་
ཁང་དངོས་དང་། གཞལ་ཡས་ཁང་གི་དབུས་ན་ཐུབ་དབང་འཁོར་བཅས་བཞུགས་པར་མོས་ནས། མཁའ་ མཉམ་ འགྲོ་ ལ་
མཁྱེན་ བརྩེས་ རབ་ དགོངས་ ནས། ཞེས་སོགས་དང་། ཇི་ སྙེད་ སུ་ དག་ ཅེས་པ་ནས། ཕྱིར་བསྔོའི་
བར་བརྗོད་ཅིང་ཕྱག་འཚལ། དེ་ནས་མཎྜལ་ཕུལ་ལ་གསོ་སྦྱོང་བླང་བ་ནི། ཇི་ ལྟར་ སྔོན་ གྱི་ དེ་ བཞིན་ གཤེགས་ པ་
ར་
ཆེན་པོ། བྱ་བ་བྱས་ཤིང་བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པ། སྲིད་པར་ཀུན་ཏུ་སྦྱོར་བ། ཡོངས་སུ་ཟད་པ། ཡང་དག་པའི་བཀའ། ལེགས་
པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་
དག་གིས་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་
དང༌། གྲོལ་བར་བྱ་བའི་ཕྱིར་དང༌། ནད་མེད་པར་བྱ་བའི་ཕྱིར་དང་། མུ་གེ་མེད་
པར་བྱ་བའི་ཕྱིར་དང༌། བྱང་ཆུབ་གྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་
བྱ་བའི་ཕྱིར་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱ་བར་བྱ་བའི་ཕྱིར་དུ། གསོ་སྦྱོང་ངེས་པར་མཛད་པ་དེ་བཞིན་
དུ། །བདག་ མིང་ འདི་ ཞེས་ བགྱི་བས་ ཀྱང་། །དུས་འདི་ནས་ བཟུང་ སྟེ། ཇི་ སྲིད་
སང་ཉི་མ་མ་ཤར་གྱི་བར་དུ། སེམས་ཅན་ཐམས་ཅད་ཀྱི་དོན་གྱི་ཕྱིར་དང༌། ཞེས་པ་
ནས། སངས་རྒྱ་བར་བྱ་བའི་ཕྱིར་དུ་གསོ་སྦྱོང་ངེས་པར་ཡང་དག་པར་བླང་བར་
བགྱིའོ། །ཞེས་ལན་གསུམ་བརྗོད་ནས་ཐེག་པ་ཆེན་པོའི་གསོ་སྦྱོང་གི་སྡོམ་པ་བླང་ངོ༌
། །བླ་མ་ལས་ལེན་པ་ཡིན་ན་འགོར་དགོངས་
གསོལ་དང་། མཇུག་ཏུ་ཐབས་ལེགས་བྱའོ། །དེ་ནས། དེང་ ནས་ སྲོག་ གཅོད་ མི་ བྱ་ ཞིང་། །རྫུན་ གྱི་ ཚིག་
ཀྱང་མི་སྨྲའོ། །འཁྲིག་པའི་ཆོས་ཀྱང་མི་སྤྱོད་ཅིང་། །གཞན་གྱི་ནོར་ཡང་མི་བླང་
ངོ༌། །སྐྱོན་ནི་མང་པོ་ཉེར་བསྟེན་པའི། །ཆང་ནི་ཡོངས་སུ་སྤང་བར་བྱ། ཁྲི་སྟན་
ཆེན་པོ་མི་བྱ་ ཞིང་། །དེ་བཞིན་དུས་མ་ཡིན་པའི་ཟས། །དྲི་དང་ཕྲེང་བ་དང་ནི་
རྒྱན། །གར་དང་གླུ་སོགས་སྤང་བར་བྱ། །ཇི་ལྟར་དགྲ་བཅོམ་རྟག་ཏུ་ནི། །སྲོག་
གཅོད་ལ་སོགས་མི་བྱེད་ལྟར། །དེ་བཞིན་སྲོག་གཅོད་ལ་སོགས་སྤང༌། །བླ་མེད་
བྱང་ཆུབ་མྱུར་ཐོབ་ཤོག །སྡུག་བསྔལ་མང་འཁྲུགས་འཇིག་རྟེན་འདི། །སྲིད་པའི་
མཚོ་ལས་སྒྲོལ་བར་ཤོག །ཅེས་ལན་ཅིག་བརྗོད། དེ་ནས། ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་
ར། བྷ་ར་བྷ་ར། །མ་ཧཱ་ཤུདྡྷ་སཏྭ་པདྨ་བི་བྷོ་ཌེ་ཏ། བྷཱུ་ཛ་དྷ་ར་དྷ་ར། ས་མནྟ། ཨ་
- 134 -



ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅས་པར་ཕྱག་མཆོད་ཐུགས་དམ་བསྐུལ་བའི་ཆོ་ག
བ་ ལོ་ ཀི་ ཏེ་ ཧཱུཾ་ ཕཊ་ སྭཧཱ། ཞེས་ཚུལ་ཁྲིམས་རྣམ་དག་གི་གཟུངས་ཉེར་གཅིག་བཟླས་ལ། ཁྲིམས་ ཀྱི་ ཚུལ་
ཁྲིམས་སྐྱོན་མེད་ཅིང་། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་མེད་
པའི་ཚུལ་ ཁྲིམས་ ཀྱིས། །ཚུལ་ ཁྲིམས་ ཕ་རོལ་ ཕྱིན་ རྫོགས་ཤོག །ཅེས་སྨོན་ལམ་གདབ་བོ། །
དེ་ནས་ཆོ་ག་ལ་འཇུག་པ་ནི། བདག་ དང་ འགྲོ་ བ་ ནམ་ མཁའ་ དང་ མཉམ་ པའི་ སེམས་ ཅན་
ཐམས་ ཅད་ བླ་ མ་ ལ་ སྐྱབས་ སུ་ མཆིའོ། །ཞེས་སོགས་སྐྱབས་འགྲོ་སེམས་བསྐྱེད་ཚད་མེད་བཞི། ཁྱད་པར་ཀྱི་
སེམས་བསྐྱེད་རྣམས་དང་། གནས་དང་ཁང་བཟང་དང་གདན་ཁྲི་དང་མཆོད་རྫས་རྣམས་བྱིན་གྱིས་བརླབས་པ་དང་། ཐུབ་དབང་གནས་
བརྟན་བཅུ་དྲུག་འཁོར་བཅས་རྣམས་སྤྱན་དྲངས་པ་དང༌། སྐུ་ཁྲུས་གསོལ་བ་དང་། ན་བཟའ་འབུལ་བ་སོགས་ཆོ་གར་གསལ་བ་ལྟར་བྱས་
ལ། ཐུབ་དབང་གནས་བརྟན་བཅུ་དྲུག་འཁོར་བཅས་ལ་སྤྱིར་ཕྱག་མཆོད་བྱ་བ་ནི། བཀའ་ དྲིན་ མཉམ་ མེད་ རྩ་ བའི་
བླ་མ་དང་། །ཤཱཀྱའི་རྒྱལ་པོ་འཕགས་འཆོག་ཤཱ་རིའི་བུ། །སྒྲ་གཅན་འཛིན་དང་
འཕགས་པ་ཀླུ་སྒྲུབ་ཞབས། །ཐུབ་དབང་སྲས་དང་བཅས་ལ་ཕྱག་འཚལ་ལོ། །
འདུལ་འཛིན་ཆེན་པོ་ཡོན་ཏན་བློ་གྲོས་དང་། །རིན་ཆེན་བཤེས་གཉེན་ཆོས་སྐྱོང་
ཡོན་ཏན་བདག །ཆོས་ཕྲེང་ཞི་བའི་འབྱུང་གནས་སྦས་པ་སྟེ། །འདུལ་འཛིན་དམ་
པ་རྣམས་ལ་ཕྱག་འཚལ་ལོ། ཁ་ཆེ་པཎ་ཆེན་བྱང་ཆུབ་དཔལ་བཟང་པོ། །བདེ་བ་
དཔལ་དང་མཁན་ཆེན་གྲགས་པའི་ཞབས། །རྣམ་དག་དགྲ་བཅོམ་བུ་སྟོན་ཡབ་
སྲས་ཏེ། །ཐུབ་བསྟན་གསལ་མཛད་རྣམས་ལ་ཕྱག་འཚལ་ལོ། །གྲགས་པ་རྒྱལ་
མཚན་ཤེར་ འབྱུང་ ཡེ་ཤེས་ གྲགས། །པཎ་ ཆེན་ དམ་ ཆོས་ ཡར་ འཕེལ་ ཞལ་ སྔ་
ནས། །རྒྱལ་ བ་ གཉིས་ པ་ བློ་ བཟང་ ཆོས་ རྒྱན་ ཞབས། །འགྲོ་ བའི་ དེད་ དཔོན་
རྣམས་ལ་ཕྱག་འཚལ་ལོ། །མཁས་ཤིང་སྒྲུབ་པ་དཀོན་མཆོག་རྒྱལ་མཚན་དང༌། །
ཐམས་ཅད་མཁྱེན་པ་བློ་བཟང་ཡེ་ཤེས་ཞབས། །རྗེ་བཙུན་བློ་བཟང་བསྐལ་བཟང་
རྒྱ་ མཚོའི་ སྡེ། །བསྟན་པའི་སྲོག་ཤིང་ གསུམ་ལ་ཕྱག་འཚལ་ལོ། །རྗེ་ བཙུན་བློ་
- 135 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཟང་དཔལ་ལྡན་ཡེ་ཤེས་ཞབས། །མ་ནོར་ལམ་སྟོན་ཡེ་ཤེས་མཚན་ལྡན་རྗེ། །
གངས་ཅན་མགོན་པོ་འཇམ་དཔལ་རྒྱ་མཚོའི་ཞབས། །མཚུངས་མེད་བླ་མ་གསུམ་
ལ་ཕྱག་འཚལ་ལོ། །བྱང་ཕྱོགས་གངས་རིའི་ཁྲོད་ཀྱི་ཡུལ་ལྗོངས་འདིར། །བསྟན་
པའི་ནང་མཛོད་འདུལ་བ་སྤེལ་མཛད་ཅིང་། །གནས་བརྟན་བྱིན་རླབས་ཆུ་རྒྱུན་
འབེབས་མཛད་པ། །དྲིན་ཅན་བླ་མ་རྣམས་ལ་ཕྱག་འཚལ་ལོ། ། ཐབས་མཁས་
ཐུགས་རྗེས་ཤཱཀྱའི་རིགས་འཁྲུངས་ཤིང༌། །གཞན་གྱིས་མི་ཐུབ་བདུད་ཀྱི་དཔུང་
འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་
ཕྱག་འཚལ་ལོ། །གང་སྐུ་མཐོང་ཐོས་དྲན་རེག་ཐམས་ཅད་ལ། །ཉོན་མོངས་མེ་ཡི་
གདུང་བ་ཞི་མཛད་ཅིང་། །བསླབ་གསུམ་ཡན་ལག་ཉམས་མེད་འབྱུང་མཛད་པ། །
འཕགས་པ་ཡན་ལག་འབྱུང་ལ་ཕྱག་འཚལ་ལོ། །གང་སྐུ་མཐོང་ཐོས་དྲན་རེག་
ཐམས་ཅད་ལ། །བྱིང་རྒོད་རྣམ་རྟོག་གཡེང་བ་ཞི་མཛད་ཅིང་། །ཞི་གནས་ལྷག་
མཐོང་རྟོགས་པ་རྒྱས་མཛད་པ། །འཕགས་ པ་མ་ ཕམ་པ་ལ་ཕྱག་ འཚལ་ ལོ། །
འཕགས་ནོར་ལོ་མ་དུན་ལྡན་ནགས་ན་གནས། །སྡིགས་མཛུབ་རྔ་ཡབ་ཕྱག་མཚན་
མཐོང་ ཙམ་ གྱིས། །ཕྱི་ ནང་ ཉེར་ འཚེ་ ཀུན་ ལས་ སྐྱོབ་ མཛད་ པ། །འཕགས་ པ་
ནགས་ན་གནས་ལ་ཕྱག་འཚལ་ལོ། །གང་གི་སྐུ་མཐོང་གསུང་དབྱངས་ཐོས་ཙམ་
གྱིས། །བྱམས་དང་སྙིང་རྗེ་བྱང་ཆུབ་སེམས་སྐྱེ་ཞིང་། །རླབས་ཆེན་རྒྱལ་སྲས་སྤྱོད་
ལ་ སྦྱོར་མཛད་པ། །འཕགས་ པ་ དུས་ ལྡན་ ཞབས་ ལ་ ཕྱག་ འཚལ་ ལོ། །གང་ སྐུ་
མཐོང་ཐོས་དྲན་དང་རེག་པས་ཀྱང་། །མི་མཐུན་གནོད་པ་ཀུན་ལས་ཐར་མཛད་
ཅིང་། །ཐེག་པ་མཆོག་ལ་ངེས་པར་སྦྱོང་མཛད་པ། །འཕགས་པ་རྡོ་རྗེ་མོའི་བུ་ལ་
ཕྱག་འཚལ། །རྣམ་སྣང་ཆོས་བདུན་ལྡན་པ་གང་གི་སྐུ། །མཐོང་བའི་མོད་ལ་སྲིད་
- 136 -



ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅས་པར་ཕྱག་མཆོད་ཐུགས་དམ་བསྐུལ་བའི་ཆོ་ག་
ལ་ཞེན་ལོག་སྟེ། །ཡང་དག་ལམ་ལ་ངེས་པར་སྦྱོར་མཛད་པ། །འཕགས་པ་བཟང་
པོའི་ཞབས་ལ་ཕྱག་འཚལ་ལོ། །མཆོག་དང་ཐུན་མོང་དངོས་གྲུབ་མ་ལུས་པ། །ཅི་
དང༌ ཅི་ འདོད་ ང་ ཡིས་ སྦྱིན་ནོ་ཞེས། །རིན་ ཆེན་ དོན་ ཡོད་ ཞགས་ པ་ ཕྱག་ ན་
བསྣམས། །འཕགས་ པ་ གསེར་ གྱི་བེའུ་ ལ་ ཕྱག་འཚལ། །གང་ སྐུ་ མཉམ་བཞག་
མཛད་པའི་ཕྱག་རྒྱ་དེ། །མཐོང་བས་ལུས་སེམས་གདུང་བ་ཀུན་ཞི་ནས། །རྒྱལ་
བའི་སྲས་ཀྱིས་ས་ལ་འགོད་མཛད་པ། །འཕགས་པ་བྷ་ར་དྷ་ཛ་ལ་ཕྱག་འཚལ། །
གང་སྐུ་ཡིད་ལ་དྲན་ཏེ་གསོལ་བཏབ་ན། །དུས་མིན་འཆི་དང་བཀྲེས་སྐོམ་དབུལ་
འཕོངས་སོགས། །ཕྱི་ནང་ཉེར་འཚེ་ཐམས་ཅད་ཞི་མཛད་པ། །འཕགས་པ་བ་ཀུ་
ལ་ལ་ཕྱག་འཚལ་ལོ། །དཔག་མེད་བསྐལ་པའི་སྔོན་ནས་སངས་རྒྱས་ཀྱང༌། །
འགྲོ་ལ་བརྩེ་བས་རྒྱལ་སྲས་ཚུལ་བཟུང་སྟེ། །དྲན་པས་སྲིད་ཞིའི་འཇིགས་ལས་
སྐྱོབ་མཛད་པ། །འཕགས་ པ་སྒྲ་གཅན་འཛིན་ལ་ ཕྱག་འཚལ་ལོ། །མཐའ་ཡས་
འགྲོ་ལ་ལམ་བཟང་འདོམས་པ་ལ། །གནས་བརྟན་ཀུན་གྱི་ནང་ནས་ཕུལ་བྱུང་
བས། །ཆོས་ སྨྲ་རྣམས་ ཀྱི་མཆོག་ཏུ་ རབ་ བསྔགས་ པ། །འཕགས་ པ་ ལམ་ ཕྲན་
བསྟན་ལ་ཕྱག་འཚལ་ལོ། །ཕྱག་མཚན་གླེགས་བམ་མཐོང་དང་རེག་པས་ཀྱང་། །
མི་ཤེས་རྨོངས་པའི་མུན་པ་རབ་བསལ་ནས། །བསླབ་གསུམ་རྟོགས་པ་རྒྱུད་ལ་
བསྐྱེད་མཛད་པ། །འཕགས་པ་བསོད་སྙོམས་ལེན་ལ་ཕྱག་འཚལ་ལོ། །གླེགས་
བམ་ཆོས་འཆད་ཕྱག་རྒྱ་དྲན་ཙམ་གྱིས། །སྡེ་སྣོད་གསུམ་གྱི་ཚིག་དོན་མཐའ་དག་
ལ། །བློ་གྲོས་སྤོབས་པའི་སྣང་བ་སྩོལ་མཛད་པ། །འཕགས་པ་ལམ་ཆེན་པོ་ལ་
ཕྱག་འཚལ་ལོ། །བྱང་ཕྱོགས་སོ་བདུན་མཚོན་པའི་གསིལ་བྱེད་སྒྲས། །འགྲོ་ཀུན་
མ་རིག་གཉིད་ལས་སློང་མཛད་ཅིང་། །བུམ་པ་བཟང་པོས་ཅི་འདོད་སྩོལ་མཛད་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པ། །འཕགས་པ་ཀླུ་ཡི་སྡེ་ལ་ཕྱག་འཚལ་ལོ། །སྡེ་སྣོད་གསུམ་གྱི་གླེགས་བམ་ཞལ་
ཕྱེ་སྟེ། །འགྲོ་ལ་ཐེག་པ་གསུམ་གྱི་ལམ་བསྟན་ནས། །རྒྱལ་བའི་བསྟན་པ་ཕྱོགས་
བཅུར་རྒྱས་མཛད་པ། །འཕགས་པ་སྦེད་བྱེད་ཞབས་ལ་ཕྱག་འཚལ་ལོ། །སྟོན་པ་
ཐུབ་པའི་དབང་པོས་བྱིན་བརླབས་པའི། །བྱང་ཆུབ་མཆོག་རྟེན་ཕྱག་གཉིས་ཀྱིས་
བཟུང་སྟེ། །འགྲོ་ཀུན་སྨིན་གྲོལ་ལམ་ལ་འགོད་མཛད་པ། །འཕགས་པ་མི་ཕྱེད་པ་
ལ་ཕྱག་འཚལ་ལོ། །ཉམ་ཐག་འགྲོ་རྣམས་འཇིགས་པ་བརྒྱད་ལ་སོགས། །ཕྱི་ནང་
ཉེར་འཚེ་ཀུན་ལས་སྐྱོབ་པའི་ཕྱིར། །རྔ་ཡབ་བུམ་པ་བཟུང་ནས་སྤྲུལ་པ་འགྱེད། །
འཕགས་པ་དྷརྨཱ་ཏ་ལ་ཕྱག་འཚལ་ལོ། །ཐུབ་དབང་གནས་བརྟན་བཅུ་དྲུག་འཁོར་
བཅས་ རྣམས། །གང་ དུ་ འགྲོ་ དོན་མཛད་དེར་ རྗེས་ འབྲངས་ ནས། །བསྟན་ པ་
བསྲུང་ལ་ནམ་ཡང་མི་གཡེལ་བ། །འཇིག་རྟེན་སྐྱོང་བ་བཞི་ལ་ཕྱག་འཚལ་ལོ། །
མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་
ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་ལ་ཕྱག་འཚལ་ལོ། །དག་པ་འདོད་
ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་
མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་
སྟོན། །བསླབ་པ་དག་ལ་རབ་ཏུ་གུས། །ཞིང་ གི་ དམ་ པ་ ཡོན་ཏན་ལྡན། །དགེ་
འདུན་ལ་ཡང་ཕྱག་འཚལ་ལོ། །གཞོན་ནུའི་ཆ་ལུགས་འཆང་བ་པོ། །ཤེས་རབ་
སྒྲོན་མེས་ རབ་ཏུ་བརྒྱན། །འཇིག་རྟེན་གསུམ་ གྱི་མུན་སེལ་བའི། །འཇམ་པའི་
དབྱངས་ལ་ཕྱག་འཚལ་ལོ། །སངས་རྒྱས་ཀུན་གྱིས་རབ་ཏུ་བསྔགས། །ཡོན་ཏན་
དམ་པ་ ཀུན་བསགས་པ། །སྤྱན་རས་ གཟིགས་ཞེས་མཚན་གསོལ་བའི། །རྟག་
པར་བརྩེ་ལ་ཕྱག་འཚལ་ལོ། །སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་
- 138 -



ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅས་པར་ཕྱག་མཆོད་ཐུགས་དམ་བསྐུལ་བའི་ཆོ་ག
དགེ་བ་ཅན། །གདུལ་དཀའ་པོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་
ལོ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་རྙེད་ཀྱི། །ལུས་
བཏུད་པ་ཡིས་རྣམ་ ཀུན་ཏུ། །མཆོག་ཏུ་དད་ པས་ ཕྱག་ འཚལ་ལོ། །ཇི་ སྙེད་ སུ་
དག །ཅེས་པ་ནས། རྒྱལ་ བ་ ཀུན་ ལ་ ཕྱག་ འཚལ་ མཆོད་ པར་ བགྱི། །དེ་ནས། ཡན་ ལག་
བརྒྱད་ལྡན་ལྷ་ཡི་གངྒཱ་སོགས། །ཞེས་སོགས་མཆོད་ཕྲེང་རྣམས་ཆོ་གར་གསལ་བ་ལྟར་བྱས་ལ་ལྟུང་བཤགས་དང་སྤྱི་
བཤགས་སོགས་འདོན་ཞིང་ཕྱག་འཚལ། དེ་ནས་འདོད་ ཆགས་ ཞེ་ སྡང་ཞེས་པ་ནས། ཕྱིར་ བསྔོའིབར་བརྗོད་ནས་
མཎྜལ་ཕུལ་ལ། །ཐལ་མོ་སྦྱར་ནས། ཐུབ་ དབང་ གནས་ བརྟན་ བཅུ་ དྲུག་ འཁོར་ བཅས་རྣམས། །
ཞེས་སོགས་བདེན་པའི་མཐུ་བསྐུལ་བ་ལན་གསུམ། དེ་ནས། མཚུངས་ མེད་ ལྟ་ བས་ མི་ ངོམས་ ཤིང་། །ཞེས་པ་
ནས། རྒྱལ་ ཆེན་ བཞི་ ལ་ ཕྱག་ འཚལ་ ལོ། །ཞེས་པའི་བར་བརྗོད། དེ་ནས། སྟོན་ པ་ བཅོམ་ ལྡན་
འདས་ཞེས་སོགས་སྟོན་པ་ཐུབ་པའི་དབང་པོ་དང༌། གནས་བརྟན་བཅུ་དྲུག་དགེ་བརྙེན་དྷཱརྨཱ་ཏ་རྒྱལ་ཆེན་བཞི་དང་བཅས་པ་སོ་སོའི་
ཕྱག་མཆོད་ཐུགས་དམ་བསྐུལ་བ་རྣམས་གཞུང་བཞིན་བྱའོ། །རྒྱལ་ཆེན་བཞིའི་ཕྱག་མཆོད་བྱས་ནས། སྟོན་ པ་ ཐུབ་ པའི་
དབང་པོ་ལས་རང་འདྲ་གཉིས་པ་ཞིག་ཆད་ནས་རང་ལ་ཐིམ་པས་རང་ཉིད་ཐུབ་
དབང་དུ་གྱུར། རང་ཐུབ་དབང་དུ་གསལ་བའི་སྐུ་ལས་འོད་ཟེར་འཕྲོས། ཕྱོགས་
བཅུའི་རྒྱལ་བ་སྲས་བཅས་མཆོད། རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་
ནུས་མཐུ་རྣམས་ཚུར་བསྡུས། འོད་ཟེར་འགྲོ་བ་རིགས་དྲུག་གི་གྲངས་དང་མཉམ་
པ་སྤྲོས། རིགས་དྲུག་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཐུབ་དབང་གི་གོ་
འཕང་ལ་བཀོད་པའི་མོས་པ་བྱས་ལ་ཁྱེར་སོ་གསུམ་གྱི་རྣལ་འབྱོར་དང་ལྡན་པས།
ཨོཾ་ན་མོ་བྷ་ག་ཝ་ཏེ། ཤཱཀྱ་མུ་ནེ་ཡེ། ཏ་ཐཱ་ག་ཏ་ཡ། ཨརྡ་ཏེ་སཾ་མྱཀཾ་བུདྡྷ་ཡ། ཏདྱ་
ཐཱ། ཨོཾ་མུ་ནེ་མུ་ནེ་མཧཱ་མུ་ནེ་ཡེ་སྭཱ་ཧཱ། ཞེས་གཟུངས་སྔགས་ཅི་ནུས་བཟླ་ཞིང་། འདིར་གཟུངས་བུམ་སྒྲུབ་ཚུལ་ནི། རང་
ཐུབ་དབང་དུ་གསལ་བ་དང་། མདུན་ན་བཞུགས་པའི་ཐུབ་དབང་གནས་བརྟན་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཅུ་དྲུག་འཁོར་བཅས་ཀྱི་སྐུའི་ཆ་ལས་བདུད་རྩིའི་རྒྱུན་བབས་བུམ་པ་གང་བར་
གྱུར་པར་བསམས་ལ། གཟུངས་བཟླའོ། ། དེ་ནས་ཐུབ་དབང་གནས་བརྟན་འཁོར་བཅས་དང་། བཀའ་སྡོད་རྒྱལ་ཆེན་བཞི་དང༌།
རིགས་དྲུག །གཞི་བདག་རྣམས་ལ་གཏོར་མ་འབུལ་བ་གཞུང་བཞིན་བྱ། དེ་ནས་གཏང་རག་གི་ཕྱག་མཆོད་དང་ནོངས་པ་བཟོད་པར་
གསོལ་བ་གཞུང་བཞིན་བྱས་ལ། འདོད་དོན་ལ་གསོལ་བ་གདབ་བོ། །སྨྱུང་བར་གནས་པ་བྱེད་ན་སྦྱོར་བའི་ཉིན་ཆོ་ག་ཚར་གསུམ་དང་།
དངོས་གཞིའི་ཉིན་ཚར་གསུམ་དང་། དེའི་སང་ཉིན་སྔ་དྲོ་ཆོ་ག་ཚར་གཅིག་བཅས་ཚར་བདུན་འགྲོ་བ་བྱ། བྱ་རྒྱུད་རིགས་གསུམ་གང་གི་སྒོ་
ནས་སྨྱུང་གནས་བྱེད་ཀྱང་
། ཐུབ་དབང་གནས་བརྟན་བཅུ་དྲུག་དང་བཅས་པའི་ཕྱག་མཆོད་དང་། བདེ་གཤེགས་བརྒྱད་ཀྱི་ཕྱག་མཆོད་
བྱེད་པ་ཤིན་ཏུ་བསྔགས་པར་གསུངས་ཤིང་། ཐུབ་དབང་གི་རྣལ་འབྱོར་ལ་གནས་པ་ནི་དེ་བཞིན་གཤེགས་པའི་རིགས་ཀྱི་རྣལ་འབྱོར་
ཡིན་པས་དེ་དང་མཐུན་པའི་དམ་རྒྱ་བྱེད་པ་སོགས་ཤེས་དགོས་ཤིང༌། གཞན་མ་གཙང་སྦྲ་དང་ལྡན་པའི་སྒོ་ནས་སྦྱོར་བའི་ཉིན་དཀར་
གཏོར་ལ་བརྟེན་པའི་སྟན་གཅིག་བྱ་བ་དང་། དངོས་གཞིའི་ཉིན་གུག་པ་བྱ་བ་སོགས་སྨྱུང་གནས་ཇི་ལྟར་བྱ་བ་དང་། དེའི་བསླབ་བྱ་སྲུང་
ཚུལ་མཐའ་དག་ཞིབ་པར་བྱ་རྒྱུད་དོན་གསལ་དུ་བཤད་ཟིན་པས་དེ་ལྟར་དུ་བྱའོ། །དགོང་ཐུན་ལ་བཟོད་གསོལ་གྱི་མཇུག་ཏུ་འདོད་དོན་
ལ་གསོལ་བ་གདབ་ཅིང་བརྟན་བཞུགས་བྱས་ལ་ཤིས་བརྗོད་གཞུང་བཞིན་བྱའོ། །མི་ མཇེད་ ཞིང་ གི་ མགོན་ པོ་
ཐུགས་ རྗེ་ ཅན། །སྟོན་ པ་ མཉམ་ མེད་ ཤཱཀྱའི་ རྒྱལ་ པོ་ དང་། །སྤྲུལ་ པའི་ གནས་
བརྟན་བཅུ་དྲུག་འཁོར་བཅས་ཀྱིས། །བདག་གི་སྨོན་པའི་གནས་འདི་འགྲུབ་པར་
མཛོད། །དུས་ གསུམ་ དང༌ འབྲེལ་ དགེ་ བ་ ཅི་ ཡོད་ དང༌། ཁྱད་ པར་ ཐུབ་ དབང་
གནས་ བརྟན་ འཁོར་ བཅས་ལ། །གུས་ པས་ མཆོད་ ཅིང་ གསོལ་ བ་ བཏབ་ པའི་
མཐུས། །རང་གཞན་དོན་གཉིས་ལྷུན་གྱིས་གྲུབ་གྱུར་ཅིག །བཤེས་གཉེན་དམ་པ་
ཚུལ་བཞིན་བསྟེན་པ་དང༌། །ངེས་འབྱུང་བྱང་སེམས་ཡང་དག་ལྟ་བ་དང་། །མཚན་
བཅས་མཚན་མེད་རྣལ་འབྱོར་མཐར་ཕྱིན་ནས། །སྟོབས་བཅུ་མངའ་བའི་གོང་
འཕང་ཐོབ་གྱུར་ཅིག །ཐུབ་པ་མཆོག་དང་གནས་བརྟན་རྣམས་ཀྱི་མཐུས། །ནམ་
མཁའི་མཐས་གཏུགས་འཇིག་རྟེན་ཐམས་ཅད་དུ། །འགྲོ་བའི་སྡུག་སྔལ་མ་ལུས་
- 140 -



ཐེག་པ་ཆེན་པོའི་གསོ་སྦྱོང་བླང་བའི་སྒོ་ནས་ཐུབ་དབང་གནས་བརྟན་བཅས་པར་ཕྱག་མཆོད་ཐུགས་དམ་བསྐུལ་བའི་ཆོ་ག
ཞི་བ་དང༌། །ཕན་བདེའི་འབྱུང་གནས་རྒྱལ་བསྟན་འཕེལ་གྱུར་ཅིག །དམྱལ་བ་ཡི་
དྭགས་དུད་འགྲོའི་གནས་རྣམས་སུ། །ལྷུང་ པའི་འགྲོ་བ་ཉམ་ཐག་ཐམས་ཅད་
ཀྱང་། །སྟོན་པ་ཐུབ་པའི་དབང་པོའི་སྐུ་མཐོང་སྟེ། །ངན་སོང་གནས་ལས་མྱུར་དུ་
ཐར་ གྱུར་ ཅིག །མི་ ཁོམ་མུན་པར་ འཁྱམས་ པའི་ འགྲོ་རྣམས་ ཀྱང་། །ཐུབ་ པའི་
དབང་པོའི་མཚན་དཔེའི་སྐུ་མཐོང་ཞིང་། །གསུང་དབྱངས་རྣ་བའི་ལམ་དུ་ཐོས་
གྱུར་ཏེ། །རྒྱལ་བ་དགྱེས་པའི་ལམ་ལ་འཇུག་གྱུར་ཅིག །བདག་ཉིད་མཐོང་ཐོས་
དྲན་རེག་མ་ལུས་དང༌། །མིང་ཙམ་འཛིན་པར་བྱེད་པ་ཐམས་ཅད་ཀྱང་། །དེ་ཡི་
མོད་ལ་མི་འདོད་ཀུན་ཞི་ཞིང་། །བསམ་དོན་ཐམས་ཅད་འབད་མེད་འགྲུབ་པར་
ཤོག །བདག་ ལ་ སྙིང་ནས་དད་ པར་ བྱེད་ པའམ། ཁྲོ་བའི་སེམས་ཀྱིས་མི་སྙན་
བརྗོད་ཀྱང་རུང་། །བཟང་ངན་འབྲེལ་བ་ཐོགས་པ་མ་ལུས་པ། །ཐམས་ཅད་བྱང་
ཆུབ་ལམ་ལ་འགོད་པར་ཤོག །ནམ་མཁའི་མཐས་གཏུགས་གྱུར་པའི་སེམས་ཅན་
ཀུན། །སྲིད་དང་ཞི་བའི་མཐའ་ལས་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་
མི་མངའ་བ། །སྟོན་པ་ཐུགས་རྗེ་ཅན་དང་མཚུངས་པར་ཤོག །ཐུབ་པ་མཆོག་དང་
གནས་བརྟན་ཆེ་རྣམས་ཀྱི། །བྱིན་རླབས་ནུས་མཐུ་བསམ་གྱིས་མི་ཁྱབ་པས། །
བདག་གིས་ཇི་ལྟར་སྨོན་པའི་དོན་དེ་རྣམས། །ངེས་པ་ཁོ་ནར་འགྲུབ་པ་ཉིད་གྱུར་
ཅིག། །། །
ཅེས་པ་འདི་ནི༧གངས་ཅན་འགྲོ་བའི་མགོན་པོ་རྣམ་འདྲེན་མཚུངས་མེད་མཆོག་གི་བཀའ་ལུང་ཕེབས་པ་བཞིན་དགེ་སློང་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོའི་གཟིམ་ཆུང་བདེ་བ་ཅན་ཏུ་སྦྱར་བའོ། །
141 -



༄༅། །གནས་བརྟན་མཆོད་པའི་སྐབས་སུ་ཁྲུས་
གསོལ་བྱ་ཚུལ་བཞུགས་སོ། །
གནས་བརྟན་མཆོད་པའི་སྐབས་སུ་ཁྲུས་གསོལ་བྱ་ཚུལ་ནི། ཁྲུས་ཆས་རྣམས་དང་ན་བཟའ་ཉེར་སྤྱད་འབུལ་འོས་རྣམས་ཚོགས་
པར་བྱས་ལ་འདི་ལྟར། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་ པ་ ཡང་ དག་
པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་
པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་
དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་
པ་གནས་བརྟན་ཆེན་པོ་བཅུ་དྲུག་གི་ལྷ་ཚོགས་འཁོར་དང་བཅས་པ་རྣམས་ལ་ཡོ་
བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ། །
ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་
བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་མ་རེ་
བྲེས་པ་དེར། །ཇི་ལྟར་བལྟམས་པ་ཙམ་གྱི་ནི། །ལྷ་རྣམས་ཀྱིས་ནི་ཁྲུས་གསོལ་
ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་
ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུཾ། མཁའ་མཉམ་འགྲོ་ལ་མཁྱེན་
བརྩེས་ རབ་ དགོངས་ནས། །གྲངས་མེད་གསུམ་དུ་ཚོགས་ གཉིས་ རབ་ རྫོགས་
ཤིང་། །སྟོང་གསུམ་མི་མཇེད་ཞིང་གི་དཔལ་གྱུར་པ། །འདྲེན་མཆོག་ཤཱཀྱའི་ཏོག་
ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ། དུས་
གསུམ་རྒྱལ་བ་རྒྱལ་སྲས་ཐུགས་རྗེ་ཡིས། །ཉན་ཐོས་ཚུལ་བཟུང་སྲིད་པ་ཇི་སྲིད་
- 142 -



གནས་བརྟན་མཆོད་པའི་སྐབས་སུ་ཁྲུས་གསོལ་བྱ་ཚུལ།
བར། །བསྟན་ པ་ སྐྱོང་ ཞིང་ འགྲོ་ བའི་ དོན་མཛད་ པའི། །གནས་ བརྟན་ཆེན་ པོ་
རྣམས་ལ་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ༔ཧཱུྃ།
རྒྱལ་བའི་སྐུ་ལ་ཉོན་མོངས་མི་མངའ་ཡང་། །སེམས་ཅན་ལུས་ཀྱི་སྒྲིབ་པ་སྦྱངས་
སླད་དུ། །རྒྱལ་བའི་སྐུ་ལ་ཁྲུས་ཆབ་འདི་གསོལ་བས། །སེམས་ཅན་ལུས་ཀྱི་སྒྲིབ་
པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ༔ཧཱུྃ།
རྒྱལ་བའི་གསུང་ལ་འགག་པ་མི་མངའ་ཡང་། །སེམས་ཅན་ངག་གི་སྒྲིབ་པ་སྦྱང་
སླད་དུ། །རྒྱལ་བའི་གསུང་ལ་ཁྲུས་ཆབ་འདི་གསོལ་བས། །སེམས་ཅན་ངག་གི་
སྒྲིབ་པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཝཱ་ཀ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་
ཨཱཧཱུཾ། རྒྱལ་བའི་ཐུགས་ལ་འཁྲུལ་པ་མི་མངའ་ཡང་། །སེམས་ཅན་ཡིད་ཀྱི་སྒྲིབ་
པ་སྦྱང་སླད་དུ། །རྒྱལ་བའི་ཐུགས་ལ་ཁྲུས་ཆབ་འདི་གསོལ་བས། །སེམས་ཅན་
ཡིད་ཀྱི་སྒྲིབ་པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་ཨ་བྷི་ཥེ་ཀ་ཏ་ས་མ་ཡ་ཤྲཱི་
ཡེ་ཨཱ༔ཧཱུྃ།
དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་
སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་
མས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ༔ཧཱུྃ།
ཁྱེད་སྐུ་རང་བཞིན་ཡོངས་དག་པས། །སྲེད་སོགས་འཆིང་བ་མི་མངའ་ཡང་། །
བདག་ཅག་སྒྲིབ་པ་སྦྱང་སླད་དུ། ། གཙང་མ་ཆབ་ཀྱིས་སྐུ་ཁྲུས་གསོལ། །ཨོཾ་སརྦ་
ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ། ཐུབ་དབང་གནས་བརྟན་འཁོར་
དང་བཅས་རྣམས་ལ། །དྲི་ཞིམ་བདུད་རྩིའི་ཁྲུས་ཆབ་འདི་གསོལ་བས། །འགྲོ་
བའི་ སྒྲིབ་གཉིས་དྲི་མ་ཀུན་བྱང་ནས། །དྲི་བྲལ་སྐུ་གསུམ་ཐོབ་པར་བྱིན་གྱིས་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རློབས། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཧཱུཾ། དེ་དག་སྐུ་ལ་
མཚུངས་པ་མེད་པའི་གོས། །གཙང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུཾ་ཧཱུཾ་
ཧཱུྃཨཱཿཀཱ་ཡ་བི་ཤོ་དྷ་ན་ཡེ་སྭཱཧཱ། སྐུ་མཆོག་རྣམ་དག་བལྟ་བས་མི་ངོམས་ལ། །ངོ་
མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་
ཡང་། །སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཆུ་གཙང་སྨན་སྤོས་འོ་མ་འདག་
ཆལ་ཆུས། །འགྲོ་བའི་ལུས་སེམས་སྡུག་བསྔལ་ནད་བསལ་ཏེ། །ཉེས་པའི་སྐྱོན་
བྲལ་འགྲོ་བའི་ཡིད་འོང་བའི། །དམ་པའི་སྐུ་མཆོག་བདག་གིས་ཐོབ་པར་ཤོག །
ཐུབ་དབང་གནས་བརྟན་འཁོར་དང་བཅས་རྣམས་ལ། །ན་བཟའ་ཆོས་གོས་སྣམ་
སྦྱར་དྲི་མེད་འདི། །ཕུལ་བས་བདག་དང་འགྲོ་བ་མ་ལུས་པ། །ཚུལ་ཁྲིམས་རྣམ་
དག་ མཚན་ དཔེ་ཐོབ་གྱུར་ཅིག །ཐུབ་དབང་གནས་བརྟན་འཁོར་དང་ བཅས་
རྣམས་ལ། །ན་བཟའ་ཆོས་གསོ་བླ་གོས་དྲི་མེད་འདི། །ཕུལ་བས་བདག་དང་འགྲོ་
བ་མ་ལུས་པ། །ཚུལ་ཁྲིམས་རྣམ་དག་མཚན་དཔེ་ཐོབ་གྱུར་ཅིག །ཐུབ་དབང་
གནས་བརྟན་འཁོར་དང་བཅས་རྣམས་ལ། །ན་བཟའ་ཆོས་གོས་མཐང་གོས་དྲི་
མེད་འདི། །ཕུལ་བས་བདག་དང་འགྲོ་བ་མ་ལུས་པ། ། ཚུལ་ ཁྲིམས་རྣམ་དག་
མཚན་དཔེ་ཐོབ་གྱུར་ཅིག །ཐུབ་དབང་གནས་བརྟན་འཁོར་དང་བཅས་རྣམས་
ལ། །རུང་མཐུན་ཡོ་བྱད་གདིང་བ་དྲི་མེད་འདི། །ཕུལ་བས་བདག་དང་འགྲོ་བ་མ་
ལུས་པ། །འདོད་ཆུང་ཆོག་ཤེས་ཉམས་ལེན་མཐར་ཕྱིན་ཤོག །དྲི་མེད་མཚན་ལ་
སྒྲིབ་བསལ་མི་མངའ་ཡང་། །དད་པས་ངུར་སྨིག་རྒྱལ་མཚན་ཕུལ་བ་ཡིས། །ནམ་
མཁའི་མཐའ་དང་མཉམ་པའི་འགྲོ་བ་རྣམས། །སངས་རྒྱས་བརྟུལ་ཞུགས་མཆོག་
ལ་སྤྱོད་པར་ཤོག །ཨོཾ་བཛྲ་ཝསྡུ་ཡེ་ཨཱཿཧཱུྃ་སྭཱ་ཧཱ། རིན་ཆེན་མཛེས་པའི་བཀྲ་ཤིས་
- 144 -



གནས་བརྟན་མཆོད་པའི་སྐབས་སུ་ཁྲུས་གསོལ་བྱ་ཚུལ། །
བུམ་པ་འདི། །སྣ་ཚོགས་ བཅུད་ ཀྱིས་བཀང་སྟེ་ཕུལ་བ་ཡིས། །ལས་དང་ཉོན་
མོངས་དྲི་མ་ཀུན་བྱང་ནས། །བྱང་ཆུབ་སེམས་ཀྱི་རླན་གྱིས་བརླན་པར་ཤོག །
ཐུབ་དབང་གནས་བརྟན་འཁོར་དང་བཅས་རྣམས་ལ། །བཟའ་བཅའ་བསོད་པས་
བཀང་བའི་ལྷུང་བཟེད་འདི། །ཕུལ་བས་བདག་དང་འགྲོ་བ་མ་ལུས་པ། །དམ་
ཆོས་བདུད་རྩིའི་རོ་ཡིས་འཚོ་བར་ཤོག །ཐུབ་དབང་གནས་བརྟན་འཁོར་དང་
བཅས་ རྣམས་ ལ། །བྱང་ ཕྱོགས་ སོ་བདུན་མཚོན་ པའི་ གསིལ་ བྱེད་ འདི། །ཕུལ་
བས་བདག་དང་འགྲོ་བ་མ་ལུས་པ། །རྒྱལ་བ་དགྱེས་པའི་ལམ་ལ་འཇུག་གྱུར་
ཅིག །ཐུབ་དབང་གནས་བརྟན་འཁོར་དང་བཅས་རྣམས་ལ། །ཆོས་གོས་གསུམ་
དང་ལྷུང་བཟེད་གསིལ་བྱེད་སོགས། །དགེ་སློང་རྣམས་ལ་ཐུབ་པས་བསྔགས་པ་
ཡི། །རུང་མཐུན་མཆོད་རྫས་འདི་དག་ཕུལ་བ་ཡིས། །བསྟན་པ་རིན་ཆེན་ཕྱོགས་
བཅུར་རྒྱས་ པ་ དང༌། །འཇིག་ རྟེན་ བདེ་ ལེགས་ ཆེན་ པོས་ ཁྱབ་ པ་ དང་། །ལྷར་
བཅས་འགྲོ་བའི་གཙུག་གི་རྒྱན་གྱུར་པའི། །སྟོབས་བཅུ་མངའ་བའི་གོ་འཕང་ཐོབ་
པར་ཤོག །བཅོམ་ ལྡན་ འདིར་ ནི་ བྱོན་ པ་ལེགས། །བདག་ཅག་བསོད་ནམས་
སྐལ་ བར་ ལྡན། །ཇི་ སྲིད་ མཆོད་ པ་ བདག་ འབུལ་ ན། །དེ་ སྲིད་ བཅོམ་ ལྡན་
བཞུགས་སུ་གསོལ། །
ཡང་དེ་ཙམ་གྱི་རྒྱས་པར་བྱ་བའི་ལོང་སྐབས་མེད་ཚེ་ཁྲུས་ཁང་བསྐྱེད་ནས། ཇི་ ལྟར་ བལྟམས་ པ་ཞེས་སོགས་དང་།
ཐུབ་དབང་གནས་བརྟན་འཁོར་དང་བཅས་རྣམས་ལ། །ཞེས་སོགས་དང་། ཁྱེད་སྐུ་རང་
བཞིན་ཡོངས་དག་པས། །ཞེས་སོགས་དང་། དེ་བཞིན་གཤེགས་དང་དེ་ཡི་སྲས་རྣམས་
ལ། །ཞེས་སོགས་དང་། དེ་ དག་ སྐུ་ ལ་ ཞེས་སོགས། ཐུབ་ དབང་ གནས་ བརྟན་ འཁོར་ དང་
བཅས་རྣམས་ལ། །ཆོས་གོས་གསུམ་དང་ལྷུང་བཟེད་གསིལ་བྱེད་སོགས། །དགེ་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སློང་རྣམས་ལ་ཐུབ་པས་བསྔགས་པ་ཡི། །རུང་མཐུན་མཆོད་རྫས་འདི་དག་དབུལ་
བར་བགྱི། །དྲི་མེད་མཚན་ལ་ཞེས་སོགས། རིན་ཆེན་མཛེས་པའི་བཀྲ་ཤིས་བུམ་པ་འདི། །
ཞེས་སོགས། བཅོམ་ལྡན་འདིར་ནི་བྱོན་པ་ལེགས། །ཞེས་སོགས་རྒྱས་བསྡུས་སྐབས་དང་བསྟུན་ནས་བྱའོ།། །།
- 146 -



༄༅། །བྱ་རྒྱུད་པདྨའི་རིགས་ཀྱི་གཙོ་བོ་མགོན་པོ་ཚེ་དཔག་མེད་ཀྱི་
སྒྲུབ་ཐབས་སྨྱུང་བར་གནས་པའི་ཆོ་ག་དང་བཅས་པ་
རིན་པོ་ཆེའི་ཕྲེང་བ་ཞེས་བྱ་བ་
བཞུགས་སོ། །
རྗེ་བཙུན་བླ་མ་དམ་པ་མགོན་པོ་ཚེ་དཔག་མེད་དང་དབྱེར་མ་མཆིས་པའི་
ཞབས་ ལ་ ཕྱག་ འཚལ་ ལོ། །བརྩེ་ བ་ ཆེན་ པོས་ དུས་ ཐམས་ ཅད་དུ་ རྗེས་
སུ་གཟུང་དུ་གསོལ། འདིར་མགོན་པོ་ཚེ་དཔག་མེད་ཀྱི་རྣལ་འབྱོར་གྱི་སྒོ་ནས་སྨྱུང་གནས་ཀྱི་ཆོ་ག་ཇི་ལྟར་བྱ་བ་ལ། ཐོག་
མར་བཅའ་གཞི་བཤམ་ཚུལ་ནི། གནས་ཁང་བྱི་དོར་ལེགས་པར་བྱས་ལ་མགོན་པོ་ཚེ་དཔག་མེད་ཀྱི་སྐུ་གཟུགས་བྲིས་འབུར་གང་ཡང་
རུང་བ་བྱོན་ལེགས་པ་རབ་གནས་ཅན་ཞིག་གིས་གཙོས་སྐུ་གསུང་ཐུགས་ཀྱི་རྟེན་རྣམས་ལེགས་པར་བཀྲམ། སྟེང་དུ་བླ་བྲེ་དང་གདུགས་
ལ་སོགས་པ་མཆོད་རྫས་ཅི་འབྱོར་པས་བརྒྱན། རང་དང་མདུན་སྤྲོད་དུ་སྟེགས་བུ་བཟང་པོའི་ཁར་མགོན་པོ་ཚེ་དཔག་མེད་ལྷ་དགུའི་
དཀྱིལ་འཁོར་རྡུལ་ཚོན་ནམ། རས་བྲིས་མཚན་ཉིད་ཚང་བ་བཤམས། གཞན་ལ་དབང་བསྐུར་བ་དང་རང་ཉིད་བདག་འཇུག་ལེན་པ་
སོགས་ལ་དཀྱིལ་འཁོར་ངེས་པར་དགོས་ཤིང་། དེ་ལྟ་མིན་པར་རང་གཞན་གྱི་དོན་དུ་སྨྱུང་གནས་ཀྱི་ཆོ་ག་བྱེད་པ་ལ་དཀྱིལ་འཁོར་ཡོད་
ན་ཕུན་སུམ་ཚོགས་ཤིང་། ཅིས་ཀྱང་མ་གྲུབ་ན་མཎྜལ་གྱི་སྟེང་རྡུལ་ཚོན་གྱི་པདྨ་འདབ་བརྒྱད་བྲིས་པའི་སྟེང་དུ་ཚོན་སྤུང་ངམ། ས་བོན་
ནམ། སྐུ་གཟུགས་སམ། མ་མཐའ་འབྲུའི་ཚོམ་བུ་དགོད། དེའི་མཐའ་སྐོར་དུ་མཆོད་འགོ་རྟེན་གྱི་གཡས་ངོས་ནས་བརྩམས་པའི་ཆུ་
གཉིས་དང་ཉེར་སྤྱོད་རྣམས་རབ་བརྒྱ་རྩ་སོགས་གང་བཟང་དང་། མ་མཐའ་ལྷ་གྲངས་དང་མཉམ་པ་གཡོ་སྒྱུ་མེད་པར་བཙལ་ལ་བཀོད་
པ་མཛེས་པར་བཤམས། དཀྱིལ་འཁོར་གྱི་མདུན་དུ་ཡི་དམ་ལྷ་ཚོགས་ལ་འབུལ་རྒྱུའི་དཀར་གཏོར་ཟླུམ་པོ་དེའི་གཡས་སུ་ཆོས་སྐྱོང་གི་
གཏོར་མ་དང༌། རྒྱས་པར་ན་རྒྱལ་ཆེན་བཞིའི་གཏོར་མའང་བཤམས། གཡོན་ངོས་སུ་གཞི་བདག་གཏོར་མ་རྣམས་ཕྱག་ལེན་བཞིན་
བཤམས། དཀྱིལ་འཁོར་གྱི་མདུན་ངོས་སྟེགས་བུ་ཇི་ལྟར་འཚམ་པའི་ཁར་མེ་ཏོག་གི་ཚོམ་བུའང་པདྨ་འདབ་བརྒྱད་བྲིས་པའི་སྟེང་དུ་ཀུ་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཤ་བཏིང་བ་ལ་རྣམ་རྒྱལ་བུམ་པ་དང་ལས་བུམ་གཉིས་རྒྱུ་དང་ཁ་དོག་དང་དབྱིབས་ལ་སོགས་པ་མཚན་ཉིད་དང་ལྡན་པ། ནང་ཆུ་གཙང་
གིས་གསུམ་གཉིས་ཙམ་བཀང་སྟེ་བྱ་རྒྱུད་ནས་བཤད་པའི་བུམ་རྫས་ཉེར་ལྔ་དྲི་བཟང་དང་བཅས་པ་གཞུག ཁ་རྒྱན། མགུལ་ཆིངས་བུམ་
མཚན་དུང་ཆོས་གཟུངས་རྡོར་རྣམས་ཕྱག་ལེན་ལྟར་བཤམས། བུམ་པ་གཉིས་ཀྱི་མདུན་དུ་མཆོད་འགོ་བུམ་པའི་གཡས་ངོས་ནས་
བརྩམས་པའི་ཆུ་གཉིས་ཉེར་སྤྱོད་དང་བཅས་པ་བཤམས། རང་གི་མདུན་ངོས་སུ་བདག་སྐྱེད་ཀྱི་མཆོད་པ་རང་གི་གཡས་ནས་འགོ་
བརྩམས་པ་དང་། ཚོགས་ཞིང་ལ་འབུལ་རྒྱུའི་མཆོད་པ་མདུན་བསྐྱེད་ཀྱི་མཆོད་པ་དང་བསྒྲིག་ལུགས་འདྲ་བར་རང་གི་གཡོན་རྟེན་གྱི་
གཡས་ངོས་ནས་འགོ་བརྩམས་པ་ལེགས་པར་བཤམས། གཞན་ཡང་རོལ་མོའི་བྱེ་བྲག་ཅི་འབྱོར་དང་། ཁྲུས་ཆས་སོགས་དགོས་པའི་ཡོ་
བྱད་རྣམས་ལེགས་པར་བཤམ། དེ་ལྟར་བཅའ་གཞི་ལེགས་པར་གྲུབ་ནས་རྣལ་འབྱོར་དངོས་གཞི་སྒོམ་པ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་བ་དང་། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྦྱོར་བ། དངོས་གཞི། མཇུག་ཏུ་ཇི་ལྟར་བྱ་བའི་ཚུལ་
ལོ། །དང་པོ་ལ་གཉིས་ཁྲུས་དང་གཙང་སྦྲ་དང་ལྡན་པའི་སྒོ་ནས་པདྨའི་རིགས་ཀྱི་དམ་རྒྱ་འཆའ་བ་སོགས་རྒྱུད་ནས་གསུངས་པ་ལྟར་བྱས་
ནས་སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་བྱ་བ་དང༌། ཚོགས་ཞིང་མཆོད་པའོ། །དང་པོ་ནི་ལམ་ཐུན་མོང་བས་རྒྱུད་སྦྱངས།
པདྨའི་རིགས་ཀྱི་གཙོ་བོའི་དཀྱིལ་འཁོར་དུ་དབང་ལེགས་པར་ཐོབ་ཅིང་། དམ་ཚིག་དང་སྡོམ་པ་ཚུལ་བཞིན་དུ་བསྲུང་བའི་སྒྲུབ་པ་པོས་
འདིའི་རྣལ་འབྱོར་བསྒོམ་པའི་ཚེ་ཁྲུས་བྱས་ཏེ་གཙང་སྦྲ་ལ་གནས་པ་དགོས་ལ། ཁྲུས་ལ་ཕྱི་ནང་གཉིས་ལས། ཕྱིའི་ཁྲུས་ནི་རབ་ཏུ་རྒྱུད་
དང་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་གསུངས་པ་ལྟར་ལུས་རིལ་པོ་བཀྲུ་བའམ། དེ་ཙམ་མ་ལྕོགས་ན་ཆུ་དང་འདག་རྫས་ཀྱིས་
ལག་པ་དང་རྐང་པ་དང་གདོང་རྣམས་ལེགས་པར་བཀྲུས་ཏེ་དག་པར་བྱ་བ་ནི་ཕྱིའི་ཁྲུས་དང་། ཀུན་སློང་བཅོས་ཏེ་ཉོན་མོངས་པའི་
བསམ་པ་མེད་པར་བྱས་ལ་དད་པ་དང་བྱང་ཆུབ་ཀྱི་སེམས་སོགས་གསལ་བཏབ་སྟེ་ཡིད་དག་པར་བྱེད་པ་ནི་ནང་གི་ཁྲུས་ཏེ་དེ་ལྟར་ཕྱི་
ནང་གི་ཁྲུས་ལེགས་པར་བྱས་ལ་གོས་གཙང་མ་བགོས་ནས་སྟན་བདེ་བ་ལ་འཁོད་དེ། ལག་པ་གཉིས་སྙིང་གར་ཐལ་མོ་སྦྱར་བ་པདྨ་ཁ་ཕྱེ་
བའི་ཚུལ་དུ་བྱས་པ་པདྨའི་རིགས་ཀྱི་དམ་རྒྱ་བཅས་ལ། ཨོ་ པདྨ་ ཨུད་ བྷ་ ཝ་ ཡེ་ སྭཱ་ ཧཱ། ཞེས་བརྗོད། དེ་ནས་ ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མངོན་སུམ་ལྟ་བུར་
དམིགས་ལ། དེ་དག་གི་ཞབས་ལ་ཕྱག་བྱ་བར་མོས་ནས། ཨོཾ་སརྦ་ཏ་ཐཱ་ག་ཏ་པཱ་ད་བན་
ན་ ཀ་ རོ་ མི། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བྱང་ཆུབ་སྙིང་པོ་ལ་མཆིས་ཀྱི་
- 148 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
བར་དུ་བདག་ཉིད་དུས་ཐམས་ཅད་དུ་ཡོང་ཡེ་འབུལ་ན། སངས་ རྒྱས་ དང༌ བྱང་ ཆུབ་ སེམས་ དཔའ་ ཆེན་
པོ་རྣམས་ཀྱིས་བདག་བཞེས་སུ་གསོལ། བདག་ལ་དངོས་གྲུབ་བླ་ན་མེད་པ་སྩལ་
དུ་གསོལ། སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་
མཆི། །བདག་ དང་ གཞན་ དོན་ བསྒྲུབ་ སླད་ དུ། །བདག་ གིས་ བྱང་ ཆུབ་ སེམས་
བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་རྒྱས་བྱང་ཆུབ་སེམས་
དཔའ་གསོན། །བདག་ གིས་ རྫོགས་ པའི་ བྱང་ ཆུབ་ ཕྱིར། །དེང་ནས་ བྱང་ ཆུབ་
སེམས་ བསྐྱེད་ དོ། །ཞེས་ལན་གསུམ་གྱི་སྒོ་ནས་སྐྱབས་འགྲོ་སེམས་བསྐྱེད་ནན་ཏན་བྱའོ། །དེ་ནས་སྨྱུང་གནས་ལ་གསོ་སྦྱོང་
གི་སྡོམ་པ་ལེན་དགོས་པས། སྔ་དྲོ་ལག་རིས་མཐོང་ཙམ་ལ་བླ་མའམ་རྟེན་གྱི་དྲུང་དུ་གསོ་སྦྱོང་གི་སྡོམ་པ་ལེན་ཚུལ་ནི། མཎྜལ་ཕུལ་ལ།
བླ་མ་ལས་ལེན་ན་རྗེས་ཟློས་དང༌། རྟེན་གྱི་དྲུང་དུ་ལེན་པ་ཡིན་ན་རང་གིས་བརྗོད་དགོས་ལ། སྡོམ་པ་ལེན་པའི་ཚིག་དངོས་གཞི་ནི་འདི་
ལྟར། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང་། བྱེད་པ་
བྱས་པ། ཁུར་བོར་བ། རང་ གི་དོན་ རྗེས་ སུ་ཐོབ་པ། སྲིད་པ་ ཀུན་ཏུ་སྦྱོར་བ་
ཡོངས་སུ་ཟད་པ། ཡང་དག་པའི་བཀའ་ལེགས་པར་རྣམ་པར་གྲོལ་བའི་ཐུགས།
ལེགས་པ་རྣམ་པར་གྲོལ་བའི་ཤེས་རབ་ཅན་དེ་དག་གིས་སེམས་ཅན་ཐམས་ཅད་
ཀྱི་དོན་གྱི་ཕྱིར་དང༌། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང༌།
ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་
ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱ་བའི་
ཕྱིར་དུ། གསོ་སྦྱོང་ངེས་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་
བས་ཀྱང་། དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ། སེམས་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཅན་ཐམས་ཅད་ཀྱི་དོན་གྱི་ཕྱིར་དང་། ཞེས་པ་ནས། འཚང་རྒྱ་བར་བྱ་བའི་ཕྱིར་དུ་གསོ་
སྦྱོང་ ངེས་ པར་ ཡང་ དག་ པར་ བླང་ བར་ བགྱིའོ། །ཞེས་ལན་གསུམ་བརྗོད་ནས། སྡོམ་པ་ཐོབ་པའི་མོས་པ་
བརྟན་པོ་བྱ། སྡོམ་པ་འདི་ཐོག་མར་བླ་མ་ལས་ལེན་དགོས་ཤིང་། རྗེས་སུ་རང་གིས་རྟེན་གྱི་དྲུང་དུ་བླངས་ཆོག་པར་གསུངས་ལ། བླ་མ་
ལས་ལེན་པའི་ཚེ་འགོར་དགོངས་གསོལ་དང་། །མཇུག་ཏུ་ཐབས་ལེགས་བྱའོ། །དེ་ནས་བསླབ་བྱ་རྣམས་ལ་བསྲུང་སེམས་བསྐྱེད་དེ།
དེང་ནས་སྲོག་གཅོད་མི་བྱ་ཞིང་། །རྫུན་གྱི་ཚིག་ཀྱང་མི་སྨྲའོ། །འཁྲིག་པའི་ཆོས་
ཀྱང་མི་སྤྱོད་ཅིང་། །གཞན་གྱི་ནོར་ཡང་མི་བླང་ངོ༌། །སྐྱོན་ནི་མང་པོ་ཉེར་བསྟེན་
པའི། །ཆང་ནི་ཡོངས་སུ་སྤང་བར་བྱ། ཁྲི་སྟན་ཆེན་པོ་མི་བྱ་ཞིང་། །དེ་བཞིན་དུས་
མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་གླུ་སོགས་སྤང་བར་
བྱ། །ཇི་ ལྟར་དགྲ་བཅོམ་རྟག་ཏུ་ནི། །སྲོག་གཅོད་ལ་སོགས་མི་བྱེད་ལྟར། །དེ་
བཞིན་ སྲོག་ གཅོད་ ལ་ སོགས་ སྤང་། །བླ་མེད་ བྱང་ ཆུབ་མྱུར་ཐོབ་ཤོག །སྡུག་
བསྔལ་མང་འཁྲུགས་འཇིག་རྟེན་འདི། །སྲིད་པའི་མཚོ་ལས་སྒྲོལ་བར་ཤོག །ཅེས་
རྗེས་ཟློས་ལན་ཅིག་བྱ། དེ་ནས་ཚུལ་ཁྲིམས་རྣམ་དག་གི་གཟུངས། ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར། བྷ་
ར་བྷ་ར། མཧཱ་ཤུདྡྷ་སཏྭ་པདྨ་བི་བྷཱ་ཥི་ཏ། བྷཱ་ཛ་དྷ་ར་དྷ་ར། ས་མནྟ། ཨ་ཝ་ལོ་ཀི་
ཏེ་ ཧཱུཾ་ ཕཊ་ སྭཧཱ། ཞེས་པ་འདི་བླ་མའི་རྗེས་ཟློས་ལན་གསུམ་གྱིས་སྣ་དྲངས་ཚར་ཉེར་གཅིག་བཟླས་ལ། ཁྲིམས་ ཀྱི་
ཚུལ་ཁྲིམས་སྐྱོན་མེད་ཅིང་། །ཚུལ་ཁྲིམས་རྣམ་པར་དག་དང་ལྡན། །རློམ་སེམས་
མེད་ པའི་ ཚུལ་ ཁྲིམས་ ཀྱིས། །ཚུལ་ ཁྲིམས་ ཕ་རོལ་ཕྱིན་རྫོགས་ཤོག །ཅེས་སྨོན་ལམ་
བྱའོ། །གཉིས་པ་ཚོགས་ཞིང་མཆོད་པ་ལ་བཞི། རྟེན་གཞལ་ཡས་ཁང་བསྐྱེད་པ། ཚོགས་ཞིང་སྤྱན་དྲངས་ཏེ་བཞུགས་སུ་གསོལ་བ། ཕྱག་
འཚལ་བ་དང་མཆོད་པ་ལ་སོགས་པའི་སྒོ་ནས་ཚོགས་གསོག་པ། ཚད་མེད་བཞི་བསྒོམ་པའོ། །དང་པོ་ནི། བླ་མ་ཚེ་དཔག་མེད་ཀྱི་ལྷ་
ཚོགས་ལ་དད་གུས་ཆེན་པོ་དང༌། སེམས་ཅན་རྣམས་ལ་བྱམས་སྙིང་རྗེ་དུ་རེ་བའི་ངང་ནས་འདི་ལྟར། རང་ གི་ མདུན་ དུ་
རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་བདལ་བར་གྱུར། ཨོ་ཙ་ལ་
- 150 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
བི་ཧཱུྃ་སྭཱཧཱ། དེའི་སྟེང་དུ་འོ་མའི་རྒྱ་མཚོ་ཆེན་པོ་ཉ་ལྕིབས་ལ་སོགས་པའི་སྐྱོན་དང་
བྲལ་བ། པདྨ་དང་ཨུཏྤལ་ལ་སོགས་པའི་མེ་ཏོག་གིས་བརྒྱན་པ། རིན་པོ་ཆེའི་
བྱའི་ཚོགས་མང་པོ་ལྡིང་བར་གྱུར། ཨོཾ་བི་མ་ལ་དྷ་ཧ་ཧཱུྃ། དེའི་དབུས་སུ་རི་རབ་གྲུ་
བཞི་པ། ངོས་བཞི་ནས་གསེར་དང་། དངུལ་དང༌། ཨིནྡྲ་ནི་ལ་དང་། སྦྱར་ལོང་
ལས་བྱས་པའི་ཐེམ་སྐས་ཀྱི་ཕྲེང་བས་བརྒྱན་པ། མཐའ་ཐོག་ཐག་དཔག་བསམ་
གྱི་ཤིང་ལེགས་པར་འཁྲུངས་པ་ལ། རྣམ་པར་རྒྱལ་བའི་བ་དན་སྟོང་འཕུར་བས་
བརྒྱན་པ། དེའི་སྟེང་དུ་པདྨའི་སྡོང་བུར་རིན་པོ་ཆེ་དུ་མས་བརྒྱན་པའི་རིན་པོ་ཆེ་སྣ་
ཚོགས་པའི་འདབ་མ་ཅན་གསེར་གྱི་ཟེ་བ་དང་སྦྱར་ལོང་གི་ཟེའུ་འབྲུ་དང་ལྡན་པ།
སྙིང་པོའི་ཐོག་ལ་དངུལ་གྱི་རི་མོས་བསྐོར་བ། དཔག་ཚད་དུ་མའི་ཁྱོན་ཅན་རི་
རབ་ཀྱི་དབུས་བརྟོལ་ནས་བྱུང་བའི་པདྨའི་སྟེང་དུ་སྣ་ཚོགས་རྡོ་རྗེའི་ལྟེ་བར་ཧཱུཾ་
ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་མཚན་ཉིད་ཐམས་ཅད་ཡོངས་
སུ་རྫོགས་པའི་དབུས་སུ་པདྨ་དམར་པོ་འདབ་མ་བརྒྱད་པའི་ལྟེ་བ་དང་ཕྱོགས་
བརྒྱད་དུ་ཟླ་བའི་གདན་རེ་རེ། ན་མསརྦ་ཏ་ཐཱ་ག་ཏ་ནཾ་སརྦ་ཐཱ་ཁཾ་ཨུངྒ་ཏེ་སྤ་ར་ཎ་
ཧི་མཾ་ག་ག་ན་ཁཾ་ཧཱསཱ། སྟེང་དུ་བླ་བྲེ་ཡང་སྐད་ཅིག་གིས་བྱུང་བར་གྱུར། ཅེས་བརྗོད་ཅིང་
དེ་ལྟར་དུ་བསམ་མོ། །གཉིས་པ་ཚོགས་ཞིང་སྤྱན་དྲངས་ཏེ་བཞུགས་སུ་གསོལ་བ་ནི། རང་ ཉིད་ སྐད་ ཅིག་ གིས་
བཅོམ་ལྡན་འདས་ཚེ་དཔག་མེད་དུ་གསལ་བའི་ཐུགས་ཀར་ཟླ་བ་ལ་གནས་པའི་
ཧྲིདམར་པོའི་འོད་ཟེར་གྱིས་བདེ་བ་ཅན་ནས་བླ་མ་དང་གཉིས་སུ་མེད་པའི་
བཅོམ་ལྡན་འདས་མགོན་པོ་ཚེ་དཔག་མེད་ལྷ་དགུའི་དཀྱིལ་འཁོར་གྱི་ལྷ་ཚོགས་
ལ་ རིག་ སྔགས་ དང༌ གསང་ སྔགས་ དང་། ཁྲོ་ བོ་ དང༌། མངག་ གཞུག་ པ་ དང་།
མངག་བཞུག་མ་ལ་སོགས་པས་ནམ་མཁའི་དབྱིངས་ཁྱབ་ཅིང་ཁོར་ཡུག་ཏུ་བསྐོར་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བ་སྤྱན་དྲངས་གཞལ་ཡང་ཁང་གི་ནང་དུ་བཞུགས་པར་གྱུར། གསུམ་པ་ཕྱག་འཚལ་བ་དང་
མཆོད་པ་ལ་སོགས་པའི་སྒོ་ནས་ཚོགས་གསོག་པ་ལ། མཆོད་པ་བྱིན་གྱིས་བརླབས་པ་ནི། མཆོད་པ་རྣམས་བཛྲ་ ཨ་ མྲྀ་ ཏས་
བསང་། སྭ་བྷ་ཝས་སྟོང་པར་སྦྱང༌། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་
རྒྱ་ཆེ་བ་རྣམས་ཀྱི་ནང་དུ་ ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་
བསིལ། མེ་ ཏོག །བདུད་ སྤོས། སྣང་ གསལ། དྲི་ ཆབ། ཞལ་ ཟས། རོལ་ མོ་ ལ་
སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར།
ཨོ་ཨཧཱུྃ་ཨཱ༔ཧཱུྃ། ཨོཾ་པཱཏྱཾ་ཨཱཧཱུཾ། ཨོཾ་བཛྲ་པུབྦེ་ཨཱ༔ཧཱུྃ། དེ་བཞིན་དུ། པུཊྚེའི་གནས་སུ། དྷུ་པེ། ཨཱ་
ལོ་ ཀེ །གདྷེ། ནི་ ཝི་ཏྱ། ཤཔྟ། རྭ་ པ། ཤཔྟ། གནྡྷེ། ས་ ར། སྤར་ ཨཱཧཱུཾ། ཞེས་ཆུ་གཉིས་
ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབས། དེ་ནས་ཕྱག་འཚལ་བ་ནི། གང་ གི་ དྲིན་ གྱིས་ བདེ་ ཆེན་
གནས། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་ རྗེ་
ཅན་ཞབས་པད་ ལ་ འདུད། །རྒྱལ་དང་ རྒྱས་ སྲས་ གཞན་ གྱིས་ ཡལ་བོར་བ། །
མགོན་མེད་སྙིགས་དུས་ཉམ་ཐག་འགྲོ་རྣམས་ལ། །ལྷག་པར་བརྩེ་བའི་སྟོན་པ་
ཐུགས་རྗེ་ཅན། །བཅོམ་ལྡན་ཤཱཀྱའི་ཏོག་ལ་ཕྱག་འཚལ་ལོ། །བདེ་གཤེགས་རིན་
ཆེན་སྙིང་པོའི་སྤྱན་སྔ་རུ། །ཐུགས་བསྐྱེད་ཇི་བཞིན་ཚོགས་གཉིས་རྫོགས་མཛད་
དེ། །བདེ་བ་ཅན་གྱི་ཞིང་དུ་སངས་རྒྱས་པ། །མགོན་པོ་ཚེ་དཔག་མེད་ལ་ཕྱག་
འཚལ་ལོ། །རབ་འབྱམས་ཞིང་གི་རྒྱལ་བ་ཐམས་ཅད་ཀྱི། །མཁྱེན་རབ་ཡེ་ཤེས་
སྣང་བ་གཅིག་བསྡུས་ནས། །འགྲོ་བློའི་རྨོངས་པའི་མུན་པ་སེལ་མཛད་པ། །རྗེ་
བཙུན་འཇམ་དཔལ་དབྱངས་ལ་ཕྱག་འཚལ་ལོ། །རྒྱལ་བའི་ཉིན་བྱེད་འོད་ཀྱིས་
མ་བརྫིས་ པའི། །བྱང་ ཕྱོགས་ རྨོངས་མུན་འཐིབས་པའི་འགྲོ་རྣམས་ལ། །རྒྱལ་
བའི་མཛད་པ་ཇི་བཞིན་སྒྲུབ་མཛད་པ། །འཇམ་མགོན་བླ་མའི་ཞབས་ལ་ཕྱག་
- 152 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
འཚལ་ ལོ། །གྲུབ་ པའི་ དབང་ ཕྱུག་ འཇམ་ དཔལ་ རྒྱ་ མཚོ་ དང་། །མཁས་ གྲུབ་
བསྟན་པའི་ཉི་མ་དགེ་ལེགས་དཔལ། །སྙན་བརྒྱུད་གདམས་པའི་མཛོད་འཛིན་བ་
སོ་རྗེ། །ཟླ་མེད་བླ་མ་གསུམ་ལ་ཕྱག་འཚལ་ལོ། །ཟུང་འཇུག་སྐུ་བརྙེས་ཆོས་ཀྱི་རྡོ་
རྗེ་དང༌། །སྐུ་གསུམ་མངོན་གྱུར་རྒྱལ་བ་དབེན་ས་བ། །ལུང་རྟོགས་མངའ་བདག་
སངས་རྒྱས་ཡེ་ཤེས་ཞབས། །མཁས་གྲུབ་དམ་པ་གསུམ་ལ་ཕྱག་འཚལ་ལོ། །བློ་
བཟང་ཆོས་ ཀྱི་ རྒྱལ་མཚན་འཛིན་པའི་ རྗེ། །དེ་སྲས་ཐུ་བོ་དཀོན་མཆོག་ རྒྱལ་
མཚན་དང་། །རྗེ་བཙུན་བླ་མ་ བློ་བཟང་ཡེ་ཤེས་ ཞབས། །བསྟན་ པའི་ སྒྲོན་མེ་
གསུམ་ ལ་ ཕྱག་ འཚལ་ལོ། །རྗེ་བཙུན་བློ་བཟང་བསྐལ་བཟང་རྒྱ་མཚོའི་སྡེ། །
མཚུངས་མེད་ཡེ་ཤེས་བསྟན་པའི་སྒྲོན་མེ་སོགས། །དངོས་དང་བརྒྱུད་པའི་བླ་མ་
ཐམས་ཅད་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །མགོན་པོ་ཐུགས་
རྗེ་ ཆེ་ ལྡན་པ། །ཐམས་ ཅད་ མཁྱེན་ པ་ སྟོན་པ་པོ། །བསོད་ནམས་ཡོན་ཏན་རྒྱ་
མཚོའི་ཞིང་། །དེ་བཞིན་གཤེགས་ ལ་ ཕྱག་ འཚལ་ལོ། །དག་པའི་འདོད་ཆགས་
བྲལ་བའི་རྒྱུ། །དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་
གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །
བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་
ཡང་ཕྱག་འཚལ་ལོ། །གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་
རབ་ཏུ་བརྒྱན། །འཇིག་རྟེན་གསུམ་གྱི་མུན་སེལ་བའི། །འཇམ་པའི་དབྱངས་ལ་
ཕྱག་འཚལ་ལོ། །སངས་རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་
བསགས་པ། །སྤྱན་རས་གཟིགས་ཞེས་མཚན་གསོལ་བའི། །རྟག་པར་བརྩེ་ལ་
ཕྱག་འཚལ་ལོ། །སྟོབས་པོ་ཆེ་ལ་དྲག་ཤུལ་ཆེ། །རིགས་སྔགས་རྒྱལ་པོ་དགེ་བ་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཅན། །གདུལ་དཀའ་པོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །ཡེ་
ཤེས་བླ་མ་ འོད་ ཀྱི་ཏོག །དེ་བཞིན་སྨོན་ལམ་ བློ་གྲོས་དང༌། །དབང་པོ་ཞི་བ་
འཇམ་དབྱངས་ལ། །བདག་ནི་གུས་པས་ཕྱག་འཚལ་ལོ། །འཇམ་དབྱངས་ཕྱག་
ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་
སྙིང་པོ་བྱམས་པ་ཀུན་ཏུ་བཟང་། །ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །
ཇི་ སྙེད་ སུ་ དག་ ཕྱོགས་ བཅུའི་ འཇིག་རྟེན་ན། །ཞེས་པ་ནས། རྒྱལ་ བ་ ཀུན་ ལ་ ཕྱག་
འཚལ་ མཆོད་ པར་ བགྱི། ཞེས་པའི་བར་དམིགས་པ་དང་བཅས་དལ་བུས་བརྗོད་ཅིང་ཕྱག་བཙལ་ནས། མཆོད་པ་
འབུལ་བ་ནི། རང་གི་སྙིང་གའི་ས་བོན་ལས་སྤྲོས་པའི་མཆོད་པའི་ལྷ་མོ་རྣམས་ཀྱིས་
མཆོད་པ་བྱེད་པར་བསམས་ལ། རྒྱལ་བ་རྒྱ་མཚོའི་མཆོད་རྫ་ས་ལས་གྲུབ་པའི། །
ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་
སྲས་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་
ཏ་ཨ་པ་ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱཧཱ། རྒྱལ་བ་རྒྱ་
མཚོའི་ མཆོད་ རྫས་ ལས་ གྲུབ་ པའི། །ཞིང་ ཁམས་ རྒྱ་ མཚོའི་ ཞབས་ བསིལ་ རྒྱ་
མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། དད་པ་རྒྱ་མཚོས་
འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་ར་མི་ཏ་ཨཱ་ཡུར་ཛྙཱ་ན་ས་པ་
རི་ཝཱ་ར་པཱཏྱཾ་པྲ་ཏཱིཙྪ་ཧཱུྃ་སྭཱ་ཧཱ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །
ཞིང་ཁམས་རྒྱ་མཚོའི་མེ་ཏོག་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་
བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་
པ་ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་པུཊྚེ་པྲ་ཏིཙྪ་ཧཱུྃ་སྭཱཧཱ། །རྒྱལ་བ་རྒྱ་མཚོའི་
མཆོད་ རྫས་ ལས་ གྲུབ་ པའི། །ཞིང་ ཁམས་ རྒྱ་ མཚོའི་ བདུག་ སྤོས་ རྒྱ་ མཚོའི་
- 154 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
ཚོགས། །དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་
ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་དྷ་པེ་པྲ་ཏིཙྪ་ཧཱུྃ་སྭཱཧཱ། །རྒྱལ་བ་རྒྱ་མཚོའི་མཆོད་
རྫས་ལས་གྲུབ་པའི། །ཞིང་ཁམས་རྒྱ་མཚོའི་སྣང་གསལ་རྒྱ་མཚོའི་ཚོགས། །ཡོན་
ཏན་རྒྱ་མཚོའི་རྒྱལ་བ་སྲས་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་
གསོལ། །ཨོཾ་སརྦ་ཏ་ཐཱ་ག་ཏ་ཨ་པ་ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨཱ་ལོ་ཀེ་པྲ་
ཏཱིཙྪ ཧཱུྃ་ སྭཱཧཱ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་
མཚོའི་དྲི་ཆབ་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །
དད་པ་རྒྱ་མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་ར་མི་ཏ་
ཨཱ་ཡུར་ཛྙཱ་ན་ས་པ་རི་ཝཱ་ར་གནྡྷེ་པྲ་ཏཱིཙྪ་ཧཱུྃ་སྭཱཧཱ། །རྒྱལ་བ་རྒྱ་མཚོའི་མཆོད་རྫས་
ལས་གྲུབ་པའི། །ཞིང་ཁམས་རྒྱ་མཚོའི་ཞལ་ཟས་རྒྱ་མཚོའི་ཚོགས། །ཡོན་ཏན་རྒྱ་
མཚོའི་རྒྱལ་བ་སྲས་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །
ཨོཾ་སརྦ་ཏ་ཐཱ་ག་ཏ་ཨ་པ་ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ནེ་ཝི་ཏྱ་པྲ་ཏིཙྪ་ཧཱུྃ་
སྭཱཧཱ། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །ཞིང་ཁམས་རྒྱ་མཚོའི་སིལ་
སྙན་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་སྲས་བཅས་ལ། །དད་པ་རྒྱ་
མཚོས་འབུལ་ལོ་བཞེས་སུ་གསོལ། །ཨོཾ་སརྦ་ཐཱ་ག་ཏ་ཨ་པ་ར་མི་ཏ་ཨཱ་ཡུར་ཛྙཱ་ན་
ས་ པ་ རི་ ཝཱ་ ར་ ཤལྟ་ པྲ་ཏིཙྪ ཧཱུྃ་ སཱཧཱ། རང་ བཞིན་ སྟོང་ པ་ ཉིད་ལས་ འབྱུང་། །
གཟུགས་ཀྱི་ལྷ་མོ་མེ་ལོང་འཛིན། །བླ་མ་ལྷ་ཡི་སྤྱན་ལ་འབུལ། །འགྲོ་བའི་དོན་དུ་
བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་
རཱུ་པ་པྲ་ཏིཙྪ་ ཧཱུཾ་ སྭཱཧཱ། རང་བཞིན་སྟོང་པ་ཉིད་ལས་བྱུང་། །སྒྲ་ཡི་ལྷ་མོ་པི་ཝང་
འཛིན། །བླ་མ་ལྷ་ ཡི་སྙན་ལ་འབུལ། །འགྲོ་བའི་དོན་དུ་བཞེས་སུ་གསོལ། །ཨོ་
55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སརྦ་ཏ་ཐཱ་ག་ཏ་ཨ་པ་ར་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཤབྟ་པྲ་ཏིཙྪ་ཧཱུྃ་སྭཱཧཱ། རང་
བཞིན་སྟོང་པ་ཉིད་ལས་བྱུང་། །དྲི་ཡི་ལྷ་མོ་དུང་ཆོས་འཛིན། །བླ་མ་ལྷ་ཡི་ཤངས་
ལ་འབུལ། །འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་
ཏ་ཨ་ཡུར་ཛྙཱ་ན་ས་པ་རི་ཝཱ་ར་གནྡྷེ་པྲ་ཏིཙྪ་ཧཱུྃ་སྭཱཧཱ། རང་བཞིན་སྟོང་པ་ཉིད་ལས་
བྱུང༌། །རོ་ཡི་ལྷ་མོ་ཞལ་ཟས་འཛིན། །བླ་མ་ལྷ་ཡི་ལྗགས་ལ་འབུལ། །འགྲོ་བའི་
དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་
ཝཱ་ར་ར་ས་པྲ་ཏཱིཙྪ་ཧཱུྃ་སྭཱཧཱ། རང་བཞིན་སྟོང་པ་ཉིད་ལས་བྱུང་། །རེག་བྱའི་ལྷ་མོ་
དར་ ཟབ་ འཛིན། །བླ་ མ་ ལྷ་ ཡི་ སྐུ་ ལ་ འབུལ། །འགྲོ་ བའི་ དོན་ དུ་ བཞེས་ སུ་
གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་སྤརཱ་པྲ་ཏིཙྪ་
ཧཱུཾ་ སྭཱཧཱ། ཞེས་ཉེར་སྤྱོད་རོལ་མོ་འདོད་ཡོན་དང་བཅས་པ་རྣམས་བྱ་རྒྱུད་ནས་གསུངས་པའི་ཕྱག་རྒྱ་དང་བཅས་དབུལ། དེ་ནས་
མཎྜལ་ཕུལ་ལ་ལྟུང་བཤགས་འདོན་ཞིང་ཕྱག་འཚལ། གཞན་ཡང་གསེར་འོད་ནས་འབྱུང་བའི་བཤགས་པ་དང་། སྤྱོད་འཇུག་ལས་
གསུངས་པའི་བཤགས་པ་དང་། སྤྱི་བཤགས་སོགས་འདོན་ཞིང་ཕྱག་འཚལ་གང་འགྲུབ་བྱའོ། །དེ་ནས། འདོད་ ཆགས་ ཞེ་
སྡང་ གཏི་ མུག་ དབང་ གིས་ ནི། །ཞེས་པ་ནས། ཐམས་ ཅད་ བདག་ གིས་ བྱང་ ཆུབ་
ཕྱིར་བསྔོའོ། །ཞེས་པའི་བར་འདོན་ཞིང་ཡན་ལག་བདུན་པ་སོ་སོའི་དམིགས་པ་བསྐྱངས་ལ་ཚོགས་གསོག་སྒྲིབ་སྦྱོང་ལ་འབད་
དོ། །བཞི་པ་ཚད་མེད་བཞི་བསྒོམ་པ་ནི། བདེ་བས་འཕོངས་ཤིང་སྡུག་བསྔལ་གྱིས་ཉམ་ཐག་པའི་སེམས་ཅན་རྣམས་ལ་དམིགས་ནས་
བྱམས་པ་དང་སྙིང་རྗེ་སོགས་ཚད་མེད་བཞི་དང་། བྱང་ཆུབ་ཀྱི་སེམས་གསལ་བཏབ་ལ། སེམས་ཅན་ཐམས་ཅད་བདེ་
བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་ཐམས་ཅད་སྡུག་བསྔལ་
དང་ སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་ཅན་ཐམས་ཅད་སྡུག་
བསྔལ་མེད་པའི་བདེ་བ་དང་མི་བྲལ་བ་གྱུར་ཅིག །སེམས་ཅན་ཐམས་ཅད་ཉེ་
རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་སེམས་གནས་པར་
- 156 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
གྱུར་ ཅིག །ཅེས་དལ་བུས་བརྗོད་ཅིང་སོ་སོའི་དམིགས་རྣམ་རྒྱུད་འཁུལ་ངེས་བྱས་ལ། བྱམས་སྙིང་རྗེས་ཀུན་ནས་བསླངས་ཏེ་
མཁའ་ཁྱབ་ཀྱི་སེམས་ཅན་ཐམས་ཅད་འཁོར་བའི་སྡུག་བསྔལ་རྒྱུ་བཅས་ལས་
སྒྲོལ་བའི་ཕྱིར་དུ་བདག་གིས་མྱུར་བ་མྱུར་བར་རྫོགས་པའི་སངས་རྒྱས་ཀྱི་གོ་
འཕང་ རིན་ པོ་ ཆེ་ཅི་ནས་ ཀྱང་ ཐོབ་ པར་ བྱའོ་སྙམ་དུ་བྱང་ཆུབ་ཀྱི་སེམས་རྒྱུད་དང་འདྲེས་ངེས་སྒོམ། དེ་ནས་
ཚོགས་ ཞིང་ རྣམས་ རང་ གནས་ སུ་ གཤེགས་ པར་ གྱུར། ཅེས་བརྗོད་ཅིང་གཤེགས་གསོལ་བྱའོ། །
གཉིས་པ་དངོས་གཞི་ལ་གཉིས། བདག་བསྐྱེད་སྒོམ་པ་དང་། མདུན་བསྐྱེད་སྒོམ་པའི་ཚུལ་ལོ། །དང་པོ་ནི། བྱང་ཆུབ་ཀྱི་སེམས་ཤུགས་
དྲག་ཏུ་གསལ་བཏབ་ནས་ལྷའི་རྣལ་འབྱོར་བསྒོམ་པར་བྱ་བ་ཡིན་པས། དེའི་ཚུལ་ནི་འདི་ལྟར། ཨོ་ ཤྭ་ ནྱ་ ཏཱ་ ཛྙཱ་ ན་ བཛྲ་ སུ་
བྷ་ཝ་ཨཏྨ་ཀོཉཧཾ། དེ་ལྟར་བདག་གི་དེ་ཁོ་ན་ཉིད་དོན་དམ་པ་སྤྲོས་པ་ཐམས་ཅད་
དང་བྲལ་བ་ཇི་ལྟར་ཡིན་པ་དེ་བཞིན་དུ། ལྷའི་དེ་ཁོ་ན་ཉིད་ཀྱང་དེ་ལྟར་ཡིན་པས།
དེ་གཉིས་ཆུ་དང་འོ་མ་འདྲེས་པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་
ཉིད་དུ་བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས།
ཨོཾ་ན་མོ་བྷཾ་ཨཱ་ཡུར་ཛྙཱ་ན་ཧཱི ཨཱ་རོ་ལིཀ་ཧཱུྃ་ཧཱུྃ༔ ཞེས་པའི་སྔགས་ཀྱི་གདངས་ཀྱི་
རྣམ་པ་ནམ་མཁའ་ལ་གྲག་པར་གྱུར། བདག་དང་ལྷའི་དེ་ཁོ་ན་ཉིད་དབྱེར་མི་
ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་དུ་གྱུར་པའི་སྟེང་དུ་
སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པ་དེ་ཤིན་ཏུ་དག་པའི་དངུལ་ཆུ་
གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་རྣམ་པ་ཅན་དུ་འཁོད་པ་
ཡོངས་སུ་གྱུར་པ་ལས་འཆི་མེད་ཚེའི་བདུད་རྩིས་གང་བའི་བུམ་པའི་དབུས་སུ།
ཨོཾ་ན་མོ་བྷཾ་ཨཱ་ཡུར་ན་ཧཱི ཨཱ་རོ་ལིཀ་ཧཱུྃ་ཧཱུྃཞེས་པའི་སྔགས་ཀྱིས་མཚན་པར་གྱུར།
ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་
ལས། བཅོམ་ལྡན་འདས་མགོན་པོ་ཚེ་དཔག་མེད་ཀྱི་ལྷའི་གཟུགས་དཔག་ཏུ་མེད་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་
ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་
པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས། དམྱལ་བ་ལ་སོགས་པའི་འགྲོ་
བ་ཐམས་ཅད་ཀྱི་སྡུག་བསྔལ་ཀྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་
བྱས་ནས་ལྷའི་སྐུ་དང་བཅས་པའི་འོད་ཟེར་སླར་ལོག །རང་གི་སེམས་ཟླ་བའི་
དཀྱིལ་འཁོར་དང་ཕྱག་མཚན་སྔགས་དང་བཅས་བཞུགས་པ་ཡོངས་སུ་གྱུར་པ་
ལས་རང་ཉིད་བཅོམ་ལྡན་འདས་དེ་བཞིན་གཤེགས་པ་ཚེ་དང་ཡེ་ཤེས་དཔག་ཏུ་
མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོའི་སྐུར་ཡོངས་སུ་རྫོགས་
པར་གྱུར་པ་ནི། སྐུ་མདོག་བྱུ་རུའི་ལྷུན་པོ་ལ་ཉི་མ་བྱེ་བའི་མདངས་ཀྱིས་འཁྱུད་
པར་ལྟ་བུར་དམར་ཞིང་འོད་ཟེར་འཕྲོ་བ། ཞི་ཞིང་འཛུམ་པའི་ཉམས་དང་ལྡན་
པའི་ཞལ་གཅིག་ཕྱག་གཉིས་ཏིང་ངེ་འཛིན་གྱི་ཕྱག་རྒྱའི་སྟེང་ན་ཚེའི་བདུད་རྩིས་
གང་བའི་བུམ་བཟང་དགོས་འདོད་འབྱུང་བའི་དཔག་བསམ་ཤིང་གི་ཁ་རྒྱན་ཅན་
བསྣམས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་དབུ་རྒྱན། མགུལ་
རྒྱན། ཕྱག་གདུབ། ཞབས་གདུབ། མུ་ ཏིག་ གི་ སེ་མོ་དེ། དོ་ ཤལ་ ལ་སོགས་ པ་
རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། མཚན་དཔེས་སྤྲས་པའི་ལོངས་སྤྱོད་
རྫོགས་པའི་སྐུ། ལྷ་ རྫས་ལས་གྲུབ་པའི་དར་གྱི་ན་བཟས་མཛེས་པར་ཀླུབས་
ཤིང་། ཞབས་གཉིས་རྡོ་ རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ།
མགྲིན་ པར་ ཨཱདམར་པོ། ཐུགས་ ཀར་ ཟླ་གདན་ལ་ཧྲིདམར་ པོ་ ཧཱུྃ། སྔོན་པོས་
མཚན་པ། ཨོཾ་པདྨ་ཨུཏྟཱ་ཝ་ཡེ་སྭཱཧཱ། ཞེས་པདྨའི་དམ་རྒྱ་བཅས་ལ་སྙིང་ག་དང༌།
སྨིན་ མཚམས་ དང་། མགྲིན་ པ་ དང༌། དཔུང་ པ་ གཡས་ དང་། དཔུང་ པ་ གཡོན་
- 158 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
རྣམས་སུ་རིམ་གྱིས་རེག་སྟེ་བྱིན་གྱིས་བརླབས། ཐུགས་ཀའི་ཧཱུྃ་ལས་འོད་ཟེར་
འཕྲོས་བདེ་བ་ཅན་ནས་བླ་མ་དང་གཉིས་སུ་མེད་པའི་བཅོམ་ལྡན་འདས་མགོན་
པོ་ཚེ་དཔག་མེད་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་
སྤྱན་དྲངས། མ་ ལུས་སེམས་ཅན་ ཀུན་ གྱི་མགོན་གྱུར་ཅིང་། །བདུད་སྡེ་དཔུང་
བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་
པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ཨོཾ་སརྦ་ཏ་
ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨགྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ་སྦྱར་ཏེ་
ཤཔྟའི་བར་གྱིས་མཆོད། ཛཧཱུྃ་ ཐཾ་ ཧོགཉིས་ སུ་ མེད་ པར་ གྱུར། སླར་ ཡང་ ཐུགས་ ཀའི་
ཧཱུྃལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་དྲངས། ཨོཾ་
པཉྩ་ཀུ་ལ་ས་པ་རི་ཝཱ་ར་ཨགྷཾ་ནས། ཤཔྟའི་བར་གྱིས་མཆོད། དེ་བཞིན་གཤེགས་པ་ཐམས་
ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་
ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་
དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་
ཏ་ས་མ་ཡ་ཤྲཱི་ཡེ་ཧཱུྃ། །ཞེས་དབང་བསྐུར། ལུས་ཐམས་ཅད་གང་། དྲི་མ་ཐམས་
ཅད་དག །ཆུ་ལྷག་པ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་འོད་དཔག་
མེད་སྤྲུལ་སྐུའི་རྣམ་པ་ཅན་གྱིས་དབུ་བརྒྱན་པར་གྱུར། མཆོད་པ་རྣམས་ཨ་མྲྀ་ཏས་བསངས།
སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་
ཏོག །བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་རྣམས་དྭངས་ཤིང་
ཐོགས་པ་མེད་ པ་ནམ་མཁའ་དང་མཉམ་པར་གྱུར། ཨོ་ ཨགྷཾ་ ཨཱཧཱུཾ། ཨོཾ་པཱ ཙྩཾ་
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཨཱཧཱུཾ། ཨོཾ་བཛྲ་པུཊྚེ་ཨཱཿཧཱུཾ། ནས། ཨོཾ་བཛྲ་ཤཔྟ་ཨཱཿཧཱུྃ། ཞེས་བྱིན་གྱིས་བརླབས་ལ། རང་གི་སྙིང་
ག་ནས་མཆོད་པའི་ལྷ་མོ་སྤྲོས་པ་རྣམས་ཀྱིས་མཆོད་པ་བྱེད་པར་བསམས་ལ། ཨོཾ་སརྦ་ཏ་ཐཱ་
ག་ཏ་ཨ་པ་རི་མི་ཏ་ཨཱཡུར་ཛྙཱ་ན་ས་པ་རི་ཝཱ་ར་ཨགྷཾ་པྲ་ཏིཙྪ་ཧཱུྃ་སྭཱཧཱ། ནས། ཤཔྟ་པྲ་
ཏིཙྪ ཧཱུྃ སཱཧཱ། ཞེས་པའི་བར་གྱིས་མཆོད། འཇིག་ རྟེན་ འདྲེན་ པའི་ གཙོ་ བོ་ ཚེ་ དཔག་མེད། །
དུས་མིན་འཆི་བ་མ་ལུས་འཇོམས་པའི་དཔལ། །མགོན་མེད་སྡུག་བསྔལ་གྱུར་པ་
རྣམས་ ཀྱི་སྐྱབས། །སངས་རྒྱས་ཚེ་དཔག་མེད་ ལ་ ཕྱག་ འཚལ་ལོ། །ཞེས་བསྟོད། དེ་ནས་
ལྷའི་སྐུ་ལ་ང་རྒྱལ་དང་གསལ་སྣང་ཅི་ཐོན་བྱས་ལ་ཟབ་གསལ་གཉིས་སུ་མེད་པའི་ལྷའི་རྣལ་འབྱོར་ནི་ཅི་ནུས་སུ་སྒོམས། བསྒོམས་པས་
སྐྱོ་ན་བཟླས་པ་བྱ་སྟེ། འདི་ལྟར་རང་གི་ཐུགས་ཀའི་ཟླ་བ་ལ་ཧཱིཝཡིག་གི་མཐར་སྔགས་ཀྱིས་
བསྐོར་བ་ལས་འོད་ཟེར་འཕྲོས། མ་དག་པའི་སྣོད་བཅུད་སྲོང་བ་སོགས་འགྲོ་བའི་
དོན་བྱས། སངས་རྒྱས་སྲས་བཅས་མཆོད་པས་མཉེས་པར་བྱས། དེ་རྣམས་ཀྱི་སྐུ་
གསུང་ ཐུགས་ ཀྱི་བྱིན་རླབས་དང༌། མདོར་ན་སྲིད་ཞིའི་ཡོན་ཏན་ཐམས་ཅད་
བསྡུས་ནས་སྔགས་ཕྲེང་ལ་ཐིམ་པར་བསམས་ལ། ཨོཾ་ན་མོ་བྷ་ག་ཝ་ཏེ་ཨ་པ་རི་མི་ཏ་ཨཱ་
ཡུར་ཛྙཱ་ན་སུ་བི་ནི་ཤི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏ་ཡ། ཨདྷ་ཏེ་སམྱཀཾ་བུདྡྷཱ་ཡ།
ཏདྱ་ཐཱ། ཨོཾ་པུ་སྐྱེ་པུ་ཎྱེ་མཧཱ་པུ་སྐྱེ་ཨ་པ་རི་མི་ཏ་པུ་ཎྱ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་
རོ་པ་ཙི་ཏེ། ཨོཾ་སརྦ་སཾ་སྐུ་ར་པ་རི་ཤུདྡྷ་དྷརྨཱ་ཏེ་ག་ག་ན་ས་མུད་ག་ཏེ་སྭ་བྷཱ་བི་ཤུདྡྷ་
མཧཱ་ན་ཡ་པ་རི་ཝཱ་རེ་སྭཱཧཱ། རྩ་སྔགས་ནི། ཨོཾ་ན་མོ་བྷཾ་ཨཱ་ཡུར་ཛྙཱ་ན་ཧཱུྃཨ་རོ་ལིཀ་ཧཱུྃ་ཧྲཱིཿ
སྙིང་པོའོ། །ཏདྱ་ཐཱ། ཨ་པ་རི་མི་ཏ་ཨཱ་ཡུར་ཛྙཱ་ན་ཤཱིཧཱུཾ་ཧཱུཾ་སྭཱཧཱ། ཉེ་སྙིང་ངོ་། །སྔགས་གསུམ་ག་
ཅི་ནུས་སུ་བཟླ། ཤེས་ཤིང་སྤྲོ་ན་འཆི་མེད་རྔ་སྒྲའི་གཟུངས་བཟླས་ན། ཤིན་ཏུ་ཕན་ཡོན་ཆེའོ། །བླ་མའི་ཞབས་བརྟན་དུ་དམིགས་ནས་
བཟླས་པ་བྱེད་ན་རང་ཚེ་དཔག་མེད་དུ་གསལ་བའི་ཐུགས་ཀར་ཟླ་བའི་སྟེང་དུ་བླ་མའི་སྐུ་
བསྒོམས་ ལ། སྔགས་ ཕྲེང་ ལས་ འོད་ ཟེར་ ཕྱོགས་ བཅུར་ འཕྲོས། བདེ་ བ་ ཅན་
- 160 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ། །
སོགས་ ཕྱོགས་བཅུའི་ཞིང་ རབ་འབྱམས་ན་བཞུགས་པའི་རྒྱལ་བ་སྲས་བཅས་
ཐམས་ཅད་ཀྱི་བྱིན་རླབས་ནུས་མཐུ་རྣམས་འཆི་མེད་ཚེའི་བདུད་རྩིའི་རྣམ་པར་
བཀུག་ནས་བླ་མའི་སྤྱི་བོ་ནས་ཞུགས་པས་སྐུ་ལུས་ཀྱི་ནང་ཐམས་ཅད་འཆི་མེད་
བདུད་རྩིས་གང་སྟེ་སྐུ་ཚེའི་རིག་འཛིན་བརྙེས་པར་བསམ། གཞན་ཡང་སྲིད་ཞིའི་དགེ་
ལེགས་ཐམས་ཅད་དང་། འབྱུང་བའི་བཅུད་ཐམས་ཅད་ཀྱང་བསྡུས་ཏེ། བླ་མའི་
སྐུ་ལ་ཐིམ་པས་ཐ་མལ་སྣང་ཚུལ་གྱི་གྲིབ་དང༌། འབྱུང་བ་འཁྲུགས་པའི་བསྙན་
སོགས་ཉེས་སྐྱོན་ཐམས་ཅད་དག་ནས་འཆི་མེད་རྡོ་རྗེའི་སྐུ་བརྙེས་པར་བསམ། ཡང་རང་གི་
ཚེ་བསོད་ནམས་རྒྱས་པའི་ཕྱིར་དང་སྦྱིན་བདག་གཞན་གྱི་དོན་དུ་བྱེད་ནའང་། དམིགས་པ་ཁ་བསྒྱུར་ནས་བྱའོ། །མཇུག་ཏུ་ཡིག་བརྒྱ་
བཟླས་ལ། དགེ་ བ་ འདི་ ཡིས་ མྱུར་དུ་ བདག །ཚེ་ དཔག་ མེད་ མགོན་ འགྲུབ་ གྱུར་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཡེ་ཤེས་
སྣང་བས་འགྲོ་བློའི་མུན་སེལ་ཞིང་། །མདོ་སྔགས་ལེགས་བཤད་པད་ཚལ་རྒྱས་
མཛད་པ། །རྗེ་བཙུན་བླ་མ་བསྟན་པའི་སྒྲོན་མེ་མཆོག །སྐུ་ཚེ་རབ་བརྟན་འཕྲིན་
ལས་ རྒྱས་ གྱུར་ ཅིག །བདག་ ཀྱང་ དེང་ནས་ཚེ་རབས་ཐམས་ཅད་དུ། །བླ་མ་
མཆོག་གིས་འབྲལ་མེད་རྗེས་བཟུང་སྟེ། །བཀའ་བཞིན་སྒྲུབ་པས་མཉེས་པར་
བྱེད་པ་ལ། །རྟག་ཏུ་ངུ་དང་ནོར་བཟང་ལྟ་བུར་ཤོག །བདག་གི་དགེ་བའི་ལས་
རྣམས་འདི་དག་གིས། །འཇིག་རྟེན་འདིར་ནི་མྱུར་དུ་སངས་རྒྱས་ཤོག །འགྲོ་ལ་
ཕན་ཕྱིར་ཆོས་ཀྱང་སྟོན་བགྱིད་ཅིང་། །སེམས་ཅན་སྡུག་བསྔལ་མང་པོའི་གཟིར་
ལས་སྒྲོལ། །ཞེས་འདོད་ དོན་ ལ་ སྨོན་ལམ་གདབ་བོ། །གཉིས་པ་མདུན་བསྐྱེད་བསྒོམ་པ་ལ། །བུམ་པ་བསྒྲུབ་པ་ནི། ཨོཾ་
བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ།
བུམ་པ་སྟོང་པ་ཉིད་དུ་གྱུར། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་
མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཔེ་ཏཱཔེ་མཧཱ་ཏཱསྟེ་ཡེ་སྭཱཧཱ། ལྷའི་
ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་པཾ་ལས་པདྨ་
དམར་པོ་འདབ་མ་བརྒྱད་པའི་ལྟེ་བར་ཨ་ལས་ཟླ་བའི་དཀྱིལ་འཁོར། ཨོཾ་ན་མོ་བྷཾ།
ཨཱ་ཡུར་ཛྙཱ་ན་ཤཱིཨ་རོ་ལི་ཀ་ཧཱུྃ་ཧཱུྃ༔ ཞེས་པའི་སྔགས་ཀྱི་གདངས་ཀྱི་རྣམ་པ་ནམ་
མཁའ་ལ་གྲག་པར་གྱུར། ཟླ་བའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་
མཁའ་ལ་གྲག་པ་དེ་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར།
ཡིག་འབྲུ་བྲིས་པའི་རྣམ་པ་ཅན་དུ་འཁོར་བ་ཡོངས་སུ་གྱུར་པ་ལས་འཆི་མེད་ཚེའི་
བདུད་རྩིས་གང་བའི་བུམ་པའི་དབུས་སུ། ཨོཾ་ན་མོ་བྷཾ་ཨཱ་ཡུར་ཛྙཱ་ན་ཤཱིཨ་རོ་ལི་ཀ་
ཧཱུྃ་ཧཱུྃ༔ ཞེས་ པའི་ སྔགས་ ཀྱིས་མཚན་པར་གྱུར། ཟླ་བ་ ཕྱག་མཚན་ སྔགས་དང་
བཅས་ པ་ ལས་ འོད་ཟེར་ སྣ་ ཚོགས་ བྱུང་ བའི་ རྩེ་མོ་ལས། བཅོམ་ ལྡན་ འདས་
མགོན་པོ་ཚེ་དཔག་མེད་ཀྱི་ལྷའི་གཟུགས་དཔག་ཏུ་མེད་པ་བྱུང་ནས་ནམ་མཁའི་
དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་ལ་མཆོད་པའི་སྤྲིན་ཆེན་
པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་
རྩིའི་ཆར་རྒྱུན་འབབས་པས། དམྱལ་བ་ལ་སོགས་པའི་འགྲོ་བ་ཐམས་ཅད་ ཀྱི་
སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་བྱས་ནས་ལྷའི་སྐུ་
དང་བཅས་པའི་འོད་ཟེར་སླར་ལོག་ནས་ཟླ་བའི་དཀྱིལ་འཁོར་ཕྱག་མཚན་སྔགས་
དང་བཅས་པ་ལ་ཞུགས་པ་ལས། བཅོམ་ལྡན་འདས་དེ་བཞིན་གཤེགས་པ་ཚེ་དང་
ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོའི་སྐུར་
ཡོངས་སུ་རྫོགས་པ་གྱུར་པ་ནི། སྐུ་མདོག་བྱུ་རུའི་ལྷུན་པོ་ལ་ཉི་མ་བྱེ་བའི་མདངས་
- 162 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
ཀྱིས་འཁྱུད་པ་ལྟར་བུ་དམར་ཞིང་འོད་ཟེར་འཕྲོ་བ། ཞི་ཞིང་འཛུམ་པའི་ཉམས་
དང་ལྡན་པའི་ཞལ་གཅིག་ཕྱག་གཉིས་ཏིང་ངེ་འཛིན་གྱི་ཕྱག་རྒྱའི་སྟེང་ན་ཚེའི་
བདུད་རྩིས་གང་བའི་བུམ་བཟང་དགོས་འདོད་འབྱུང་བའི་དཔག་བསམ་ཤིང་གི་
ཁ་རྒྱན་ཅན་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་དབུ་
རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། མུ་ཏིག་གི་སེ་མོ་དོ།
དོ་ཤལ་ལ་སོགས་པ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། མཚན་དཔེས་
སྤྲས་པའི་ལོངས་སྤྱོད་རྫོགས་པའི་སྐུ། ལྷ་རྫས་ལས་གྲུབ་པའི་དར་གྱི་ན་བཟས་
མཛེས་ པར་ ཀླུབས་ཤིང་། ཞབས་ གཉིས་ རྡོ་ རྗེའི་ སྐྱིལ་ཀྲུང་ གིས་ བཞུགས་ པ།
ལས་བུམ་གྱི་ནང་དུ་པཾ་ལས་པདྨ་དང༌། ཨ་ལས་ཉི་མའི་དཀྱིལ་འཁོར་གྱི་སྟེང་དུ་
ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ཡོངས་སུ་གྱུར་པ་ལས། བདུད་རྩི་འཁྱིལ་
པ་སྐུ་མདོག་ལྗང་སྔོན་ཁྲོ་འཛུམ་སྒེག་པའི་ཉམས་ཅན། ཞལ་གཅིག་ཕྱག་གཉིས་
ཀྱི་གཡས་སྣ་ཚོགས་རྡོ་རྗེ་ཐུགས་ཀར་གཏོད་པའི་ཚུལ་གྱིས་འཛིན་ཅིང་། གཡོན་
སྣ་ཚོགས་རྡོ་རྗེས་ཡུ་བ་བྱས་པའི་དྲིལ་བུ་དཀུར་བརྟེན་པ། སྦྲུལ་དང་རིན་པོ་ཆེའི་
རྒྱན་ གྱིས་ བརྒྱན་ ཅིང༌། དར་ གྱི་ སྟོད་ གཡོགས་ དང༌ སྟག་ གི་ པགས་ པའི་ ཤམ་
ཐབས་ཅན། ཁྲོ་བོའི་ཉམས་ཐམས་ཅད་དང་ལྡན་ཞིང་། གཡོན་བརྐྱང་གི་སྟབས་
ཀྱིས་བཞུགས་པ། གཙོ་འཁོར་རྣམས་ཀྱི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་
བར་ ཨོ་ གྱིས་ མཚན་ པ། མགྲིན་ པར་ ཨཱལས་ པདྨ་ དམར་ པོའི་ ལྟེ་ བར་ ཨཱས་
མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་མཚན་པ། པདྨའི་
རིགས་ཀྱི་དམ་རྒྱ་བཅས་ལ། ཨོཾ་པདྨ་ཨུད་བྷ་ཝ་ཡེ་སྭཱཧཱ། ཞེས་ལན་ལྔ་བརྗོད་ཅིང་
བུམ་པའི་ལྷ་རྣམས་ཀྱི་གནས་ལྔ་བྱིན་གྱིས་བརླབས། ཐུགས་ཀའི་ཧཱུཾ་དང་ཧྲིལས་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འོད་ཟེར་འཕྲོས། བདེ་བ་ཅན་སོགས་རང་བཞིན་གྱི་གནས་རྣམས་ནས། བླ་མ་
དང་སངས་རྒྱས་བྱང་སེམས་ཐམས་ཅད་བཅོམ་ལྡན་འདས་ཚེ་དཔག་མེད་ཀྱི་རྣམ་
པར་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་
བཅས་མི་ཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་
པའི། །བཅོམ་ ལྡན་འཁོར་ བཅས་ གནས་ འདིར་ གཤེགས་ སུ་ གསོལ། །ཛཧཱུཾ་བཾ་
ཧོ༔གཉིས་སུ་མེད་ པར་ གྱུར། སླར་ ཡང་ ཐུགས་ ཀའི་ ཧཱི༔ལས་ འོད་ཟེར་འཕྲོས།
དབང་གི་ལྷ་རིགས་ལྔ་འཁོར་བཅས་སྤྱན་དྲངས། སྔར་ལྟར་མཆོད། དེ་བཞིན་གཤེགས་
པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་
པས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །
ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་
ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། ལུས་ཐམས་ཅད་གང་། དྲི་
མ་ཐམས་ཅད་དག །ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་འོད་
དཔག་མེད་སྤྲུལ་སྐུའི་རྣམ་པ་ཅན་གྱིས་དབུ་བརྒྱན་ཅིང་། བདུད་རྩི་འཁྱིལ་པ་ལ་
དོན་གྲུབ་ ཀྱིས་ དབུ་ བརྒྱན་ པར་ གྱུར། དེ་ནས་མཆོད་པ་བྱིན་གྱིས་བརླབས་ལ། སྟོང་ གསུམ་ འདི་
དང་སྟོང་གསུམ་གཞན་དག་ན། །ལྷ་རྫས་མཆོད་ཡོན་ཇི་སྙེད་ཡོད་པ་རྣམས། །
བཅོམ་ལྡན་བུམ་པའི་ལྷ་ལ་བདག་འབུལ་ན། །བཞེས་ཤིང་བླ་མེད་གྲུབ་མཆོག་
ཐོབ་པར་ཤོག །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨགྣི་
པྲ་ཏིཙྪ་ཧཱུྃ་སྭཱཧཱ། སྟོང་གསུམ་འདི་དང་སྟོང་གསུམ་གཞན་དག་ན། །ལྷ་རྫས་ཞབས་
བསིལ་ཇི་སྙེད་ཡོད་པ་རྣམས། །བཅོམ་ལྡན་བུམ་པའི་ལྷ་ལ་བདག་འབུལ་ན། །
བཞེས་ཤིང་བླ་མེད་གྲུབ་མཆོག་ཐོབ་པར་ཤོག །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་
- 164 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
ཨཱ་ཡུར་ ཛྙཱ་ ན་ ས་ པ་ རི་ ཝཱ་ ར་ པཱ་ པུཾ་ པྲ་ ཏིཙྩ ཧཱུཾ་ སྭཧཱ། །དེ་བཞིན་དུ། ཞབས་བསིལ་ གྱི་
གནས་ སུ་ མེ་ ཏོག །བདུག་ སྤོས། སྣང་ གསལ། དྲི་ ཆབ། ཞལ་ ཟས། རོལ་ མོ་
རྣམས་ དང་། པཱ་ ཧཱུཾ་ གི་གནས་སུ། པུ། དྷཱ་ པེ། ཨཱ་ ལོ་ཀེ། གནྡྷེ། ནེ་ ཝི་ བྱ། ཤཔྟ། རྣམས་
བཅུག་ལ་ཉེར་སྤྱོད་རོལ་མོ་དང་བཅས་པས་མཆོད། བསྡུ་ན་ཚིགས་བཅད་བཞག་སྡེ་སྔགས་ཙམ་གྱིས་མཆོད་དོ། །འཇིག་ རྟེན་
འདྲེན་ པའི་ ཞེས་སོགས་དང༌
། ཧཱུྃ་ འཇིགས་པའི་ཧཱུྃ སྒྲ་ངེས་སྒྲོག་ཅིང་། །བགེགས་རྣམས་
མ་ལུས་འཇོམས་མཛད་པ། །དངོས་གྲུབ་ཐམས་ཅད་སྩོལ་བའི་ལྷ། །བགེགས་ཀྱི་
དགྲ་ལ་ཕྱག་འཚལ་བསྟོད། །ཅེས་བསྟོད། དེ་ནས་ཨོཾ་བཛྲ་ཨུ་ད་ཀ་ཧཱུྃ། ཨོཾ་ཨཱ༔ཧཱུྃ། བདུན་བཟླས་
དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་
དུ་གྱུར། རང་གི་ཐུགས་ཀའི་ཧཱུྃལས་འོད་ཟེར་འཕྲོས་གཟུངས་ཐག་ལ་འཁྲིལ།
བུམ་པའི་ལྷའི་ཐུགས་རྒྱུད་བསྐུལ། བདུད་རྩིའི་རྒྱུན་བབས་པས། བུམ་པ་གང་བར་
བསམ་ཞིང་། ཚེ་དཔག་མེད་ཀྱི་སྔགས་གསུམ་པོ་གང་འགྲུབ་བཟླ། གཟུངས་རྡོར་ལས་བུམ་གྱི་ཁར་སྤོས་ལ། ཨོཾ་
བཛྲ་ ཨ་ མྲྀ་ཏ་ཀུཎྜ་ ལི་ ཧ་ན་ ཧ་ན་ ཧཱུཾ་ ཕཊ། ཅེས་པ་བརྒྱ་རྩ་བརྒྱད་བཟླ། གཟུངས་རྡོར་རྣམ་བུམ་གྱི་ཁར་སྤོས་ལ་
ཐུན་མོང་དུ། ཨོཾ་ ཨཱཧཱུྃ། ཅི་མང་བཟླས་ལ་ཡིག་བརྒྱས་ལྷག་ཆད་ཁ་བསྐང་། གཙོ་བོའི་སྔགས་དང་ཕྱོགས་བདུན་བཟླས་པའི་དུང་ཆོས་
ཀྱིས་བུམ་པའི་ལྷ་ལ་མཆོད་ཡོན་དང་། འཁྱིལ་བའི་སྔགས་ཀྱིས་མེ་ཏོག་དབུལ། པུཥྛ་ ནས། ཤཔྟའི་བར་གྱིས་མཆོད། སྔར་ལྟར་
བསྟོད་པས་བསྟོད། ལས་བུམ་གྱི་ཁ་རྒྱན་གྱི་ཆུས་བུམ་པ་རྣམས་ལ་གཡས་སྐོར་དུ་བསངས་ལ། ཇི་ སྲིད་ དཀྱིལ་ འཁོར་
ཆེན་པོའི་བྱ་བ་རྣམས་མ་རྫོགས་ཀྱི་བར་དུ་བགེགས་རྣམ་པར་བཟློག་པའི་འཕྲིན་
ལས་ མཛོད་ཅིག །ཅེས་འཕྲིན་ལས་བཅོལ། བུམ་ པའི་ ལྷའི་ ཡེ་ ཤེས་ པ་ རང་ བཞིན་ གྱིས་
གནས་སུ་གཤེགས། དམ་ཚིག་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་
གྱུར་ ཅེས་བརྗོད་ཅིང་དེ་ལྟར་དུ་བསམ་མོ། །བུམ་སྒྲུབ་རྒྱས་པར་བྱ་འདོད་ན་བུམ་པའི་ནང་དུ་ཚེ་དཔག་མེད་ལྷ་དགུ་ཡོངས་རྫོགས་
བསྐྱེད་ཅིང་། །ལྷ་དགུ་གའི་བཟླས་པ་བྱེད་པ་སོགས་ཚེ་ཆོག་ཆེན་མོ་ལས་འབྱུང་བ་ལྟར་བྱའོ། །དེ་ནས་མདུན་བསྐྱེད་དངོས་ལ་འཇུག་པ་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ནི། ལས་བུམ་གྱི་ཁ་རྒྱན་གྱིས་ཆུ་བླངས་ལ་འཐོར་ཞིང་དཀྱིལ་འཁོར་ལས་སྔགས་ཀྱིས་བསངས། སྭ་བྷ་ཝས་སྟོང་པར་སྦྱངས།
སྟོང་པའི་ངང་ལས་རང་གི་མདུན་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་
གྱི་བྱེ་མ་བརྡལ་བར་གྱུར། ཨོ་ཙ་ལ་བི་ཧཱུྃ་སྭཱཧཱ། དེའི་སྟེང་དུ་འོ་མའི་རྒྱ་མཚོ་ཆེན་པོ་
ཉ་ལྕིབས་ལ་སོགས་པའི་སྐྱོན་དང་བྲལ་བ། པདྨ་དང་ཨུཏྤལ་ལ་སོགས་པའི་མེ་
ཏོག་གིས་བརྒྱན་པ། རིན་པོ་ཆེའི་བྱའི་ཚོགས་མང་པོ་ལྡིང་བར་གྱུར། ཨོ་བི་མ་ལ་
དྷ་ཧ་ཧཱུྃ། དེའི་དབུས་སུ་རི་རབ་གྲུ་བཞི་པ། ངོས་བཞི་ནས་གསེར་དང་། དངུལ་
དང༌། ཨིནྡྲ་ནཱི་ལ་དང༌། སྦྱར་ལོང་ལས་བྱས་པའི་ཐེམ་སྐས་ཀྱི་ཕྲེང་བས་བརྒྱན་པ།
མཐའ་ཐོག་ཐག་དཔག་བསམ་གྱི་ཤིང་ལེགས་པར་འཁྲུངས་པ་ལ་རྣམ་པར་རྒྱལ་
བའི་བ་དན་སྟོང་འཕུར་བས་བརྒྱན་པ། དེའི་སྟེང་དུ་པདྨའི་སྡོང་བུ་རིན་པོ་ཆེ་དུ་
མས་བརྒྱན་པའི་རིན་པོ་ཆེ་སྣ་ཚོགས་པའི་འདབ་མ་ཅན་གསེར་གྱི་ཟེ་བ་དང་སྦྱར་
ལོང་གི་ཟེའུ་འབྲུ་དང་ལྡན་པ། སྙིང་པོའི་ཐོག་ལ་དངུལ་གྱི་རི་མོས་བསྐོར་བ།
དཔག་ཚད་དུ་མའི་ཁྱོན་ཅན་རི་རབ་ཀྱི་དབུས་བརྟོལ་ནས་བྱུང་བའི་པདྨའི་སྟེང་དུ་
སྣ་ཚོགས་རྡོ་རྗེའི་ལྟེ་བར་ཧཱུྃ་ལས་གཞལ་ཡས་ཁང་གྲུ་བཞི་སྒོ་བཞི་པ་ལ་སོགས་པ་
མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་པཾ་ལས་པདྨ་དམར་པོ་
འདབ་མ་བརྒྱད་པའི་ལྟེ་བ་དང་། འདབ་མ་རྣམས་ཀྱི་སྟེང་དུ། ཨ་ལས་ཟླ་བའི་
དཀྱིལ་འཁོར་རེ་རེ། ན་མཿསརྦ་ཏ་ཐཱ་ག་ཏ་ནཾ། སརྦ་ཐཱ་ཁཾ་ཨུཏྠ་ཏེ་ས་སྤ་ར་ན་ཨི་མཾ་
ག་ག་ན་ཁཾ་སྭཱ་ཧཱ། །སྟེང་དུ་བླ་རེ་ཡང་སྐད་ཅིག་གིས་བྱུང་བར་གྱུར། ཨོཾ་ན་མོ་བྷཾ་ཨཱ་
ཡུར་ཛྙཱ་ན་དྷཱི ཨ་ རོ་ལི་ཀ་ཧཱུྃ་ཧྲཱིཿ ཞེས་པའི་སྔགས་ཀྱི་གདངས་ཀྱི་རྣམ་པ་ནམ་
མཁའ་ ལ་ གྲག་པར་གྱུར། ཟླ་བའི་སྟེང་དུ་ སྔགས་ ཀྱི་གདངས་ཀྱི་རྣམ་པ་ནམ་
མཁའ་ལ་གྲག་པ་དེ་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར།
- 166 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
ཡིག་འབྲུ་བྲིས་པའི་རྣམ་པ་ཅན་དུ་འཁོར་བ་ཡོངས་སུ་གྱུར་པ་ལས་འཆི་མེད་ཚེའི་
བདུད་རྩིས་གང་བའི་བུམ་པའི་དབུས་སུ། ཨོཾ་ན་མོ་བྷཾ་ཨཱཡུར་ཛྙཱ་ན་ཤཱི ཨ་རོ་
ལི་ཀ་ཧཱུྃ་ཧཱུྃ། ཞེས་པའི་སྔགས་ཀྱིས་མཚན་པར་གྱུར། ཟླ་བ་ཕྱག་མཚན་སྔགས་
དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་མོ་ལས། བཅོམ་ལྡན་འདས་
མགོན་པོ་ཚེ་དཔག་མེད་ཀྱི་ལྷའི་གཟུགས་དཔག་ཏུ་མེད་པ་བྱུང་ནས་ནམ་མཁའི་
དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་ལ་མཆོད་པའི་སྤྲིན་ཆེན་
པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་བདུད་
རྩིའི་ཆར་རྒྱུན་བབས་པས་དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་སྡུག་
བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་བྱས་ནས་ལྷའི་སྐུ་དང་
བཅས་པའི་འོད་ཟེར་སླར་ལོག །ཟླ་བའི་དཀྱིལ་འཁོར་དང་ཕྱག་མཚན་སྔགས་
དང་བཅས་པ་ལ་ཞུགས་པ་ཡོངས་སུ་གྱུར་པ་ལས་དབུས་སུ་དྲིན་ཅན་རྩ་བའི་བླ་
མ་དང་དབྱེར་མེད་པའི་བཅོམ་ལྡན་འདས་རྣམ་སྣང་ཚེ་དཔག་མེད། ཤར་དུ་རྡོ་རྗེ་
ཚེ་དཔག་མེད། ལྷོར་རིན་ཆེན་ཚེ་དཔག་མེད། ནུབ་ཏུ་པདྨ་ཚེ་དཔག་མེད། བྱང་དུ་
ལས་ཀྱི་ཚེ་དཔག་མེད། བྱང་ཤར་དུ་ཀུན་གཟིགས་ཚེ་དཔག་མེད། ཤར་ལྷོར་ཡོན་
ཏན་ཚེ་དཔག་མེད། ལྷོར་ནུབ་ཏུ་ཡེ་ཤེས་ཚེ་དཔག་མེད། ནུབ་བྱང་དུ་མི་གཡོ་ཚེ་
དཔག་མེད། ཐམས་ཅད་ཀྱང་སྐུ་མདོག་བྱུ་རུའི་ལྷུན་པོ་ལ་ཉི་མ་བྱེ་བའི་མདངས་
ཀྱིས་འཁྱུད་པ་ལྟ་བུར་དམར་ཞིང་འོད་ཟེར་འཕྲོ་བ། ཞི་ཞིང་འཛུམ་པའི་ཉམས་
དང་ལྡན་པའི་ཞལ་གཅིག་ཕྱག་གཉིས་ཏིང་ངེ་འཛིན་གྱི་ཕྱག་རྒྱའི་སྟེང་ན་ཚེའི་
བདུད་རྩི་གང་བའི་བུམ་བཟང་དགོས་འདོད་འབྱུང་བའི་དཔག་བསམ་གྱི་ཤིང་གི་
ཁ་རྒྱན་ཅན་བསྣམས་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་ཆེའི་དབུ་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་གདུབ། མུ་ཏིག་གི་སེ་མོ་དོ།
དོ་ཤལ་ལ་སོགས་པའི་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ་མཚན་དཔེས་
སྤྲས་པའི་ལོངས་སྤྱོད་རྫོགས་པའི་སྐུ། ལྷ་རྫ་ས་ལས་གྲུབ་པའི་དར་གྱི་ན་བཟས་
མཛེས་པར་ཀླུབས་ཤིང་། ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པར་གྱུར།
གཙོ་འཁོར་ཐམས་ཅད་ཀྱི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་
མཚན་པ། མགྲིན་པར་ཨཱལས་པདྨ་དམར་པོའི་ལྟེ་བར་ཨཱས་མཚན་པ། ཐུགས་
ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་མཚན་པ། པདྨའི་རིགས་ཀྱི་དམ་རྒྱ་
བཅས་ ལ། ཨོ་ པདྨ་ ཨུད་ བྷ་ ཝ་ ཡེ་ སྭཱཧཱ། ཞེས་ལན་ལྔ་བརྗོད་ནས་ལྷ་རྣམས་ཀྱི་གནས་ལྔ་བྱིན་གྱིས་བརླབས་
ཐུགས་ཀའི་ཧཱུཾ་དང་ཧྲིལས་འོད་ཟེར་འཕྲོས། བདེ་བ་ཅན་སོགས་རང་བཞིན་གྱི་
གནས་རྣམས་ནས། བླ་མ་དང་སངས་རྒྱས་བྱང་སེམས་ཐམས་ཅད་བཅོམ་ལྡན་
འདས་ཚེ་དཔག་མེད་ཀྱི་རྣམ་པར་སྤྱན་དྲངས། མ་ལུས་སེམས་ཅན་ཀུན་གྱི་མགོན་
གྱུར་ ཅིང་། ཞེས་སོགས་ཀྱིས་སྤྱན་དྲངས། ཛཧཱུཾ ཁཾ་ ཧོ་ གཉིས་ སུ་ མེད་ པར་ གྱུར། སླར་ ཡང་
ཐུགས་ཀའི་ཧཱུྃལས་འོད་ཟེར་འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་
དྲངས། སྔར་ལྟར་མཆོད། དེ་ བཞིན་ གཤེགས་ པ་ ཐམས་ ཅད་ ཀྱིས་ མངོན་ པར་ དབང་
བསྐུར་དུ་གསོལ། ཞེས་ གསོལ་བ་བཏབ་པས། ཇི་ལྟར་བལྟམས་པ་ཙམ་གྱིས་
ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ།
ཞེས་དབང་བསྐུར། ལུས་ཐམས་ཅད་གང༌། དྲི་མ་ཐམས་ཅད་དག །ཆུ་ལྷག་པ་སྤྱི་
གཙུག་ཏུ་གནས་པ་ཡོངས་སུ་གྱུར་པ་ལས་འོད་དཔག་མེད་སྤྲུལ་སྐུའི་རྣམ་པ་ཅན་
གྱིས་ དབུ་ བརྒྱན་ པར་ གྱུར། དེ་ནས། ཆུ་གཉིས་ཉེར་སྤྱོད་རོལ་མོ་འདོད་ཡོན་རྣམས་བསང་སྦྱངས། མདུན་བསྐྱེད་བྱིན་
- 168 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
གྱིས་བརླབས་པ་སྔར་ལྟར་བྱས་ལ། རང་གི་སྙིང་གའི་ ས་ བོན་ ལས་ མཆོད་ པའི་ ལྷ་ མོ་དཔག་ཏུ་
མེད་ པ་ སྤྲོས་ཏེ། དཀྱིལ་ འཁོར་ ལྷ་ ཚོགས་ ལ་ མཆོད་ པ་ འབུལ་ བར་བསམས་ལ། ཡན་
ལག་བརྒྱད་ལྡན་ལྷ་ཡི་གངྒཱ་སོགས། །ཕྱོགས་དུས་ཀུན་ན་མཆོད་ཡོན་ཅི་མཆིས་
པ། །ཚེ་དཔག་མེད་མགོན་ལྷ་ཚོགས་མཉེས་ཕྱིར་འཕུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་
རི་ཝ་ར་ཨཧཱུྃ་པྲ་ཏིཙྪ་ཧཱུྃ་སྭཱཧཱ། ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་
དུས་ཀུན་ན་ཞབས་བསིལ་ཅི་མཆིས་པ། །ཚེ་དཔག་མེད་མགོན་ལྷ་ཚོགས་མཉེས་
ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་
ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་ར་པཱ་ཧཱུྃ་པྲ་ཏིཙྪ་ཧཱུྃ་སྭཱཧཱ། །འདབ་སྟོང་
རབ་རྒྱས་པདྨ་དཀར་པོ་སོགས། །ཕྱོགས་དུས་ཀུན་ན་མེ་ཏོག་ཅི་མཆིས་པ། །ཚེ་
དཔག་མེད་མགོན་ལྷ་ཚོགས་མཉེས་ཕྱིར་དབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་
ར་པུཊྚེ་པྲ་ཏཱིཙྪ་ཧཱུྃ་སྭཱཧཱ། །མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་
བདུག་སྤོས་ཅི་མཆིས་པ། །ཚེ་དཔག་མེད་མགོན་ལྷ་ཚོགས་མཉེས་ཕྱིར་འཕུལ། །
བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་
ཏ་ཨཱ་ཡུར་ཛྙཱ་ན་ས་པ་རི་ཝ་ར་དྷ་པེ་པྲ་ཏིཙྪ་ཧཱུྃ་སྭཱཧཱ། །མུན་པ་ཀུན་སེལ་རྩི་བཅུད་
སྒྲོན་མེ་སོགས། །ཕྱོགས་དུས་ཀུན་ན་སྣང་གསལ་ཅི་མཆིས་པ། །ཚེ་དཔག་མེད་
མགོན་ལྷ་ཚོགས་མཉེས་ཕྱིར་འཕུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་ར་ཨ་ལོ་ཀེ་པྲ་
ཏཱིཙྪ་ཧཱུྃ་སྭཱཧཱ། ཙན་དན་གུར་གུམ་དྲིས་བསྒོས་སྤོས་ཆུ་སོགས། །ཕྱོགས་དུས་ཀུན་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ན་དྲི་ཆབ་ཅི་མཆིས་པ། །ཚེ་དཔག་མེད་མགོན་ལྷ་ཚོགས་མཉེས་ཕྱིར་འཕུལ། །
བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་
ཏ་ཨཱ་ཡུར་ཛྙཱ་ན་ས་པ་རི་ཝ་ར་གནེ་པྲ་ཏཱི་ཙྪ་ཧཱུཾ་སྭཱཧཱ། །དཀར་གསུམ་མངར་གསུམ་
བདུད་ རྩིའི་ཟས་ ལ་ སོགས། །ཕྱོགས་དུས་ཀུན་ན་ ཞལ་ཟས་ཅི་མཆིས་པ། །ཚེ་
དཔག་མེད་མགོན་ལྷ་ཚོགས་མཉེས་ཕྱིར་འཕུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་
ར་ནེ་ཝི་ཏྱ་པྲ་ཏཱི་ཙྪ་ཧཱུཾ་སྭཱཧཱ། ཡན་ལག་དྲུག་ལྡན་ལྷ་ཡི་སིལ་སྙན་སོགས། །ཕྱོགས་
དུས་ཀུན་ན་རོལ་མོ་ཅི་མཆིས་པ། །ཚེ་དཔག་མེད་མགོན་ལྷ་ཚོགས་མཉེས་ཕྱིར་
འཕུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་ར་ཤཔྟ་པྲ་ཏཱིཙྪ་ཧཱུྃ་སྭཱཧཱ། གཟུགས་བརྙན་
ཀུན་གསལ་རིན་ཆེན་བེ་ཌཱུར་སོགས། །ཕྱོགས་དུས་ཀུན་ན་གཟུགས་མཆོག་ཅི་
མཆིས་ པ། །ཚེ་དཔག་མེད་མགོན་ལྷ་ཚོགས་མཉེས་ཕྱིར་འཕུལ། །བཞེས་ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་
ཛྙཱ་ན་ས་པ་རི་ཝ་ར་རཱུ་པ་པྲ་ཏིཙྪ་ཧཱུྃ་སྭཱཧཱ། དཔག་བསམ་ལས་བྱུང་བརྗོད་བྲལ་
དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན་ཅི་མཆིས་པ། །ཚེ་དཔག་མེད་
མགོན་ལྷ་ཚོགས་མཉེས་ཕྱིར་འཕུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་ར་ཤཔྟ་པྲ་ཏིཙྪ་
ཧཱུཾ་ སྭཧཱ། ཡིད་འོང་ཙན་དན་དཀར་པོའི་དྲི་ལ་ སོགས། །ཕྱོགས་དུས་ཀུན་ན་དྲི་
མཆོག་ ཅི་ མཆིས་ པ། །ཚེ་ དཔག་མེད་མགོན་ ལྷ་ ཚོགས་ མཉེས་ ཕྱིར་ འཕུལ། །
བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་
- 170 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
ཏ་ཨཱ་ཡུར་ཛྙཱ་ན་ས་པ་རི་ཝ་ར་གནྡྷེ་པྲ་ཏིཙྪ་ཧཱུྃ་སྭཱཧཱ། སྟོང་གསུམ་སྙིང་པོ་ཚངས་
གནས་བདུད་རྩི་སོགས། །ཕྱོགས་དུས་ཀུན་ན་རོ་མཆོག་ཅི་མཆིས་པ། །ཚེ་དཔག་
མེད་མགོན་ལྷ་ཚོགས་མཉེས་ཕྱིར་འཕུལ། །བཞེས་ནས་བདག་ལ་དངོས་གྲུབ་
སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་ར་ར་
ས་པྲ་ཏཱི་ཙྪ་ཧཱུྃ་སྭཱ་ཧཱ། སྲབ་འཇམ་པཉྩ་ལི་ཀའི་གོས་ལ་སོགས། །ཕྱོགས་དུས་ཀུན་
ན་ རེག་ མཆོག་ ཅི་ མཆིས་ པ། །ཚེ་ དཔག་ མེད་ མགོན་ ལྷ་ ཚོགས་ མཉེས་ ཕྱིར་
འཕུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝ་ར་སྤར་པྲ་ཏིཙྪ་ཧཱུྃ་སྭཱཧཱ། འཇིག་རྟེན་འདི་ཡི་
ཕུན་སུམ་ཚོགས་པའི་མཆོག །རིན་ཆེན་བདུན་གྱིས་ལྷ་ཡི་ལམ་བཀང་སྟེ། །ཚེ་
དཔག་མེད་མགོན་ལྷ་ཚོགས་མཉེས་ཕྱིར་འཕུལ། །ཨོཾ་སརྦ་ཏ་ཐཱ་ག་ཏ་ཨ་པ་རི་མི་
ཏ་ཨཱ་ཡུར་ཛྙཱ་ན་ས་པ་རི་ཝ་ར་མཧཱ་སབྟ་རཏྣ་པྲ་ཏིཙྪ་ཧཱུྃ་སྭཱཧཱ། ཞེས་སྔགས་དང་ཕྱག་རྒྱ་དང་བཅས་
པས་མཆོད། །སྨྱུང་གནས་ཀྱི་སྐབས་ཚོགས་གསོག་སྒྲིབ་སྦྱོང་གཙོ་བོར་འདོན་ཚེ་མཆོད་ཕྲེང་གི་འགོར། རིན་ ཆེན་ སེམས་ དེ་
བཟུང་ བར་ བྱ་ བའི་ ཕྱིར། ཞེས་སོགས། སྤྱོད་འཇུག་གི་མཆོད་པའི་ལེའུ་བཏོན་ན་ལམ་གྱི་རིམ་པ་ལ་བློ་སྦྱོང་བ་ལ་རྒྱུད་
འཁུལ་ཆེ་བ་ལ་སོགས་ཕན་ཡོན་ཤིན་ཏུ་ཆེའོ། །དེ་ནས་བསྟོད་པ་ནི། ཆོས་ ཀྱི་ འཁོར་ ལོ་ རྒྱ་ ཆེན་ བསྐོར། །
སེམས་ཅན་སྡུག་བསྔལ་མ་ལུས་པ། །སྐད་ཅིག་ཉིད་ལ་སེལ་མཛད་པ། །སངས་
རྒྱས་ཚེ་དཔག་མེད་ཕྱག་འཚལ། །རྡོ་རྗེ་སེམས་དཔའ་ལས་བྱུང་ཞིང་། །ཉེས་པའི་
དྲི་མ་ཀུན་འཇོམས་པ། །རྡོ་རྗེའི་ལུས་ཅན་རྡོ་རྗེ་ཅན། །རྡོ་རྗེ་ཚེ་དཔག་མེད་ཕྱག་
འཚལ། །བསམ་ པའི་ དངོས་ ཀུན་ སྐད་ ཅིག་ གིས། །རང་ འདོད་ བཞིན་ དུ་ ཚིམ་
མཛད་དཔལ། །མཆོག་གི་བདག་པོ་ཆེན་པོ་སྟེ། །རིན་ཆེན་ཚེ་དཔག་མེད་ཕྱག་
འཚལ། །ཇི་ལྟར་ཉོན་མོངས་དྲི་མ་ཡིས། །ཀུན་ནས་གོས་པར་མི་འགྱུར་ཞིང་། །
སྦྱོ
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐུགས་ རྗེས་ ཆགས་ ཚུལ་སྟོན་པར་མཛད། །པདྨ་ཚེ་དཔག་མེད་ ཕྱག་ འཚལ། །
འདོད་པའི་དོན་རྣམས་མ་ལུས་པ། །སྐད་ཅིག་ཉིད་ལ་རྫོགས་མཛད་དཔལ། །
བསམ་ ཀུན་ འཕེལ་ བྱེད་ དཔག་ བསམ་ ཤིང་། །ལས་ ཀྱི་ ཚེ་ དཔག་ མེད་ ཕྱག་
འཚལ། །ཉེས་པ་ ཀུན་ལས་རྣམ་ གྲོལ་ནས། །སྣ་ཚོགས་ ཡོན་ཏན་རྣམས་ཀྱིས་
བརྒྱན། །འཁོར་བའི་སྐྱབས་མཛད་དཔའ་བོ་སྟེ། །ཀུན་གཟིགས་ཚེ་དཔག་མེད་
ཕྱག་འཚལ། །སྟོབས་ཆེན་རྣམས་ཀྱིས་རབ་བརྒྱན་ཏེ། །མ་ལུས་མི་མཐུན་ཕྱོགས་
འཇོམས་ པ། །སྟོན་ པ་ སྲིད་ མེད་ བུ་ཡི་སྟོབས། །ཡོན་ཏན་ ཚེ་ དཔག་ མེད་ ཕྱག་
འཚལ། །མེ་ལོང་མཉམ་ཉིད་ལ་སོགས་པའི། །ཡེ་ཤེས་མང་པོའི་མཛོད་འཛིན་
པ། །རྟོག་པ་མ་ལུས་ ཁྱོད་ ཀྱིས་ སྤངས། །ཡེ་ཤེས་ཚེ་དཔག་མེད་ ཕྱག་འཚལ། །
རྣམ་རྟོག་རླུང་གིས་ཁྱོད་མི་གཡོ། །མཐའ་བྲལ་ཏིང་འཛིན་ཞི་བ་སྟེ། །བདུད་དང་
མུ་སྟེགས་འཇོམས་མཛད་པ། །མི་གཡོ་ཚེ་དཔག་མེད་ཕྱག་འཚལ། །འཁོར་བའི་
སེམས་ཅན་མ་ལུས་པ། ཁྱོད་ཀྱི་མཚན་ཙམ་འཛིན་པ་ལ། །ཚེ་དང་ཡེ་ཤེས་སྦྱིན་
མཛད་ པའི། །ཚེ་ དཔག་ མེད་ ལ་ ཕྱག་ འཚལ་ ལོ། །ཞེས་བསྟོད་ཅིང༌། རྗེ་ཐམས་ཅད་མཁྱེན་པས་མཛད་
པའི་ཚེ་དཔག་མེད་ཀྱི་བསྟོད་པ་ཉི་གཞོན་འཆར་ཀ་མ་བཏོན་ན་བྱིན་རླབས་ཀྱི་ཚན་ཀ་ཤིན་ཏུ་ཆེ་བས་རབ་ཉི་ཤུ་རྩ་གཅིག །དེ་མིན་གང་
འགྲུབ་འདོན། དེ་ལྟར་བསྟོད་ཅིང་གསོལ་བ་བཏབ་ནས་བདག་མདུན་གྱིས་ལྷ་གཉིས་ཀ་ལ་ང་རྒྱལ་དང་གསལ་སྣང་ཅི་ནུས་སུ་སྒོམས།
བསྒོམ་པས་སྐྱོ་ན་བཟླས་པ་བྱ་བ་ནི་བདག་མདུན་གཉིས་ཀའི་ཐུགས་ཀར་ཟླ་བའི་སྟེང་དུ་ས་བོན་གྱི་མཐར་སྔགས་ཕྲེང་བཀོད་དེ། དེ་
ལས་འོད་ཟེར་ཕྱོགས་བཅུར་འཕྲོས་པས་རྒྱལ་བ་སྲས་བཅས་ཐམས་ཅད་མཆོད་ཅིང་འཆི་མེད་ཚེའི་བདུད་རྩི་འགུགས་པ་དང་། རིགས་
དྲུག་གི་སེམས་ཅན་རྣམས་ཀྱི་གྲངས་དང་མཉམ་པའི་སྤྲུལ་པ་སྤྲོས་ནས་སེམས་ཅན་རྣམས་ཀྱི་སྡིག་སྒྲིབ་སྦྱོང་བའི་འོད་ཟེར་གྱི་སྤྲོ་བསྡུ་
དང་བཅས་ཁྱེར་སོ་གསུམ་གྱི་རྣལ་འབྱོར་ལ་གནས་པའི་སྒོ་ནས་སྔར་བདག་བསྐྱེད་ཀྱི་སྐབས་སུ་བཤད་པ་ལྟར་གྱི་སྔགས་གསུམ་གང་
འགྲུབ་དང་། ཨོ་བེ་རོ་ཙ་ན་ཨཱ་ཡུར་ཛྙཱ་ན་སིདྡྷི་ས་མ་ཡེ་ཧཱུྃ། ཨོཾ་བཛྲ་ཨཱ་ཡུར་ཛྙཱ་ན་སིདྡྷི་ས་
- 172 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
མ་ཡེ་ཧཱུཾ། ཨོཾ་རཏྣ་ཨཱ་ཡུར་ཛྙཱ་ན་སིདྡྷི་ས་མ་ཡེ་ཧཱུྃ། ཨོཾ་པདྨ་ཨཱ་ཡུར་ཛྙཱ་ན་སིདྡྷི་ས་མ་
ཡེ་ཧཱུྃ། ཨོ་ཀརྨ་ཨཱ་ཡུར་ཛྙཱ་ན་སིདྡྷི་ས་མ་ཡེ་ཧཱུྃ། ཨོཾ་སརྦ་ཨ་བ་ལོ་ཀི་ཏི་ཨཱ་ཡུར་ཛྙཱ་ན་
སིདྡྷི་ས་མ་ཡེ་ཧཱུྃ། ཨོཾ་གུ་ཎ་ཨཱ་ཡུར་ཛྙཱ་ན་སིདྡྷི་ས་མ་ཡེ་ཧཱུྃ། ཨོཾ་ཛྙཱ་ན་ཨཱ་ཡུར་ཛྙཱ་ན་
སིདྡྷི་ས་མ་ཡེ་ཧཱུྃ། ཨོཾ་ ཨ་ཙ་ལ་ཨཱ་ཡུར་ཛྙཱ་ན་སིདྡྷི་ས་མ་ཡེ་ཧཱུྃ། རྣམས་གང་འགྲུབ་བཟླ། དེ་ནས་
ལྷག་ཆད་ཀྱི་ཉེས་པ་ཞི་བར་བྱ་བ་དང་། སྔགས་ཀྱི་དངོས་གྲུབ་བརྟན་པར་བྱ་བའི་ཕྱིར་ཡིག་བརྒྱ་བཟླས་ལ། དགེ་ བ་ འདི་
ཡིས་མྱུར་དུ་བདག །ཚེ་ དཔག་མེད་མགོན་འགྲུབ་གྱུར་ནས། །འགྲོ་བ་གཅིག་
ཀྱང་མ་ལུས་པ། །དེ་ཡི་ས་ལ་འགོད་པར་ཤོག །བདག་ཅག་དད་ལྡན་གདུལ་བྱ་
ཐམས་ཅད་ཀྱིས། །བསགས་དང་གསོག་འགྱུར་དགེ་བ་ཅི་མཆིས་པ། །རྗེ་བཙུན་
བླ་མ་བསྟན་པའི་སྒྲོན་མེ་མཆོག །ནམ་ཡང་མི་འགྱུར་ཞབས་པད་བརྟན་ཕྱིར་
བསྔོ། །མདོ་སྔགས་གསུང་རབ་ཀུན་གྱི་སྙིང་པོའི་དོན། །འདོམས་ལ་རྣམ་པ་ཀུན་
ནས་ཟླ་བྲལ་བ། །བློ་བཟང་བསྟན་པའི་སྒྲོན་མེ་མཆོག་འདི་ཉིད། །ནམ་ཡང་མི་
འགྱུར་རྟག་ཏུ་གནས་གྱུར་ཅིག །བདེ་ཆེན་ཡེ་ཤེས་ཆེན་པོའི་ངང་ཉིད་ལས། །གང་
འཚམས་ཐབས་ཀྱིས་འགྲོ་བ་ཀུན་འདུལ་ཞིང༌། །བློ་བཟང་བསྟན་པའི་སྲོག་ཤིང་
འཛིན་མཛད་པ། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག །འགྲོ་ལ་
ཕན་བདེ་འབྱུང་བའི་སྒོ་གཅིག་པུ། །འཇམ་མགོན་བླ་མའི་མདོ་སྔགས་བསྟན་པ་
འདི། །འཛིན་ ཅིང་ སྤེལ་ བའི་ སྐྱེས་བུ་དམ་པ་རྣམས། །ཞབས་པད་བརྟན་ཅིང་
འཕྲིན་ལས་རྒྱས་གྱུར་ཅིག །མཆོག་གསུམ་བསླུ་བ་མེད་པའི་བདེན་མཐུ་དང་།
ཁྱད་པར་ཚེ་དཔག་མེད་མགོན་ལྷ་ཚོགས་ཀྱི། །བྱིན་རླབས་ནུས་མཐུ་བསམ་གྱིས་
མི་ཁྱབ་པས། །ཇི་ལྟར་སྨོན་པའི་དོན་འདི་འགྲུབ་གྱུར་ཅིག །བདག་ཀྱང་དེང་ནས་
ཚེ་རབས་ཐམས་ཅད་དུ། །ལེགས་ཚོགས་ཀུན་གྱི་རྩ་བ་ཟླ་མེད་པ། །ཐེག་མཆོག་
173-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དགེ་བའི་བཤེས་ཀྱིས་རྗེས་བཟུང་ནས། །རྒྱལ་བ་དགྱེས་པའི་ལམ་ལ་སློབ་གྱུར་
ཅིག །ཅེས་སོགས་འདོད་དོན་ལ་སྨོན་ལམ་གདབ་བོ། །གསུམ་པ་མཇུག་ཏུ་ཇི་ལྟར་བྱ་བ་ལ་གསུམ། གཏོར་མ་འབུལ་བ། དཀྱིལ་
འཁོར་ལ་ཁྲུས་གསོལ་བ། ནོངས་པ་བཟོད་པར་གསོལ་ཏེ་སྨོན་ལམ་དང་ཤིས་བརྗོད་བྱ་བའོ། །དང་པོ་ནི་ལས་བུམ་གྱི་ཁ་རྒྱན་གྱིས་ཆུ་
བླངས་ལ་ཡི་དམ་གྱི་གཏོར་མ་ཨ་ མྲྀ་ཏས་བསངས། སྭ་ བྷ་ ཝས་སྟོང་པར་སྦྱངས། སྟོང་ པའི་ ངང་ ལས་ རིན་ པོ་
ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་ཟག་པ་མེད་པའི་བདུད་
རྩིའི་ རྒྱ་ མཚོ་ ཆེན་ པོར་ གྱུར། ཨོཾ་ ཨཱཿཧཱུྃ། ལན་གསུམ་བརྗོད་ནས་བྱིན་གྱིས་བརླབས། ཨོཾ་ སརྦ་ ཏ་ ཐཱ་
ག་ཏ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་བ་ལཾ་པྲ་ཏིཙྪ་ཡེ་སྭཱཧཱ། ཞེས་པ་ལན་གསུམ་
མམ་བདུན་གྱིས་མགོན་པོ་ཚེ་དཔག་མེད་ལྷ་དགུའི་དཀྱིལ་འཁོར་ལྷ་ཚོགས་ལ་གཏོར་མ་ཕུལ་ལ། ཨོཾ་སརྦ་ ཏ་ ཐཱ་ ག་ ཏ་ ཨ་
པ་ རི་ མི་ ཏ་ ཨཱ་ ཡུར་ ཛྙཱ་ ན་ ས་ པ་ རི་ ཝ་ ར་ ཨནྡྷཾ། ཞེས་སོགས་ཉེར་སྤྱོད་འབུལ། འདོད་ཡོན་ལྔ་
ལྡན་ཟག་མེད་ཀྱི། །བདུད་རྩི་རྒྱ་མཚོའི་མཆོད་གཏོར་འདི། །བླ་མ་ཚེ་དཔག་མེད་
མགོན་ གྱི། །ལྷ་ཚོགས་འཁོར་དང་ བཅས་ལ་འབུལ། །བཞེས་ནས་མཆོག་དང་
ཐུན་མོང་ གི །དངོས་ གྲུབ་ མ་ ལུས་ སྩལ་ དུ་ གསོལ། །ཆོས་སྐྱོང་གི་གཏོར་མ་ཡང་བསང་སྦྱང་བྱིན་གྱིས་
བརླབས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ནན་ཨཱ་དྱ་ནུཏྤན་ན་ཏྭད་ཨོཾ་ཨཱཿཧཱུྃ་ཕཊ་སྭཱཧཱ།
ཞེས་པ་ལན་གསུམ་གྱིས་མཁའ་འགྲོ་ཆོས་སྐྱོང་རྣམས་ལ་འབུལ་ཞིང་། ཨོཾ་ བཛྲ་ ཨཧཱུྃ༴ ཤཔྟ་ པྲ་ ཏིཙྩ ཧཱུཾ་ སྭཧཱ།
འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་མཆོད་གཏོར་འདི། ཆོས་
སྐྱོང་ སྲུང་ མའི་ ཚོགས་ ལ་ འབུལ། །བཞེས་ནས་ ཞི་ རྒྱས་དབང་དྲག་གི །འཕྲིན་
ལས་ མ་ ལུས་ བསྒྲུབ་ ཏུ་ གསོལ། །ཞེས་འཕྲིན་ལས་བཅོལ། གཞི་བདག་གཏོར་མ་ཡང་བསང་སྦྱང་བྱིན་གྱིས་
བརླབས་ལ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སམྦྷ་ར་སམྦྷ་ར་ཧཱུྃ་ཞེས་ལན་གསུམ་གྱིས་
གནས་བདག་གཞི་བདག་ཐམས་ཅད་ལ་འབུལ་ཞིང་། དེ་ བཞིན་ གཤེགས་ པ་ རིན་ ཆེན་ མང་ ལ་ ཕྱག་
འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །
- 174 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་
འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །འདོད་ཡོན་ལྔ་ལྡན་ཟག་
མེད་ཀྱི། །བདུད་རྩི་རྒྱ་མཚོའི་མཆོད་གཏོར་འདི། །ཡུལ་ལྷ་གཞི་བདག་རྣམས་ལ་
འབུལ། །བཞེས་ནས་རུ་ང་མ་མཛད་པར། །གདོང་ གྲོགས་ གནས་པོ་བཟང་པོ་
མཛོད། །ཅེས་བརྗོད། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་
བྱིན་སྟོབས་དང༌། །ཆོས་ ཀྱི་དབྱིངས་ཀྱི་སྟོབས་རྣམས་ ཀྱིས། །དོན་རྣམས་གང་
དག་བསམ་ པ་ ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་ པར་
འབྱུང་ གྱུར་ ཅིག །ཅེས་བདེན་སྟོབས་བརྗོད། །རྒྱལ་ཆེན་བཞི་ལ་གཏོར་མ་འབུལ་བར་འདོད་ན་ཚེ་ཆོག་ཆེན་མོ་ལས་འབྱུང་
བ་ལྟར་བྱའོ། །གཉིས་པ་དཀྱིལ་འཁོར་ལ་ཁྲུས་གསོལ་བ་ནི། དཀྱིལ་འཁོར་གྱི་མདུན་དུ་ཁྲུས་ཆས་རྣམས་བཤམས་ལ། ཁྲུས་ ཀྱི་
ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་ལྟར། །རིན་
ཆེན་འབར་བའི་ཀ་བ་ཡིད་འོད་ལྡན། །མུ་ཏིག་འོད་ཆགས་བླ་བྲེ་བྲེས་པ་དེར། །ཇི་
ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་
དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་
ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ། མགོན་པོ་ཚེ་དཔག་མེད་ཀྱི་ལྷ་ཚོགས་ལ། །དྲི་ཞིམ་
བདུད་རྩིའི་ཁྲུས་ཆབ་འདི་གསོལ་བས། །འགྲོ་བའི་སྒྲིབ་གཉིས་དྲི་མ་ཀུན་བསལ་
ནས། །དྲི་བྲལ་སྐུ་གསུམ་བརྙེས་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་
ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ། དེ་བཞིན་གཤེགས་དང་དེ་ཡི་སྲས་རྣམས་ལ། །རིན་
ཆེན་བུམ་པ་མང་པོ་སྤོས་གྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །
རོལ་མོར་བཅས་པ་དུ་མས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་
མ་ ཡ་ བི་ ཡེ་ ཨཱཿཧཱུྃ། མདོར་བསྡུ་ན་དེ་ཙམ་དང་། ཁྲུས་གསོལ་རྒྱས་པར་བྱེད་པ་སྤྲོ་ན། རྩ་རྒྱུད་ཀྱི་བླ་མ་རྣམས་དང་། ཡི་དམ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སངས་རྒྱས་བྱང་སེམས། ཆོས་སྲུང་གཞི་བདག་སོགས་ལ་ཁྲུས་གསོལ་བྱའོ། །དེ་ནས། དེ་དག་སྐུ་ལ་མཚུངས་པ་མེད་
པའི་གོས། །གཙང་ལ་དྲི་རབ་བགོས་པས་སྐུ་ཕྱིའོ། །ཨོཾ་ཧཱུྃ་ཏྲ་ཧིཨ་ཀ་ཡ་བི་ཤྭ་དྷ་
ན་ཡེ་སྭཱཧཱ། སྲབ་འཇམ་ཡང་བ་ལྷ་ཡི་གོས། །མི་བསྐྱོད་རྡོ་རྗེའི་སྐུ་ཉིད་ལ། །མི་
ཕྱེད་ དད་ པས་ བདག་ འབུལ་ན། །བདག་ ཀྱང་ རྡོ་ རྗེའི་ སྐུ་ཐོབ་ཤོག །རྒྱལ་བ་
མཚན་དཔེའི་ རང་བཞིན་རྒྱན་ལྡན་ཕྱིར། །རྒན་གཞན་དག་གིས་བརྒྱན་པར་མི་
འཚལ་ ཡང་། །རིན་ ཆེན་ རྒྱན་ མཆོག་ ཕུལ་ བས་ འགྲོ་ བ་ ཀུན། །མཚན་ དཔེས་
བརྒྱན་ པའི་ སྐུ་ ལུས་ཐོབ་པར་ཤོག །བརྩེ་བའི་ འཁོར་ ཡུག་ སྙན་པའི་བ་དན་
དང༌། །ཏིང་འཛིན་བླ་བྲེ་སྤོབས་པའི་འོད་གསལ་བ། །མཆོག་རྐྱེན་འོས་པའི་ཉེར་
མཁོ་འདི་དག་འབུལ། །སྐྱེ་བོ་རྣམ་དག་ཡེ་ཤེས་ཐོབ་པར་ཤོག །རིན་ཆེན་མཛེས་
པའི་བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་ཡིས། །
ལས་དང་ཉོན་མོངས་དྲི་མ་ཀུན་བྱང་ནས། །བྱང་ཆུབ་སེམས་ཀྱི་རླན་གྱིས་བརླན་
པར་ཤོག །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་
ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་དབུལ་བ་ཡིས། །འགྲོ་ཀུན་
རྣམ་ དག་ ཞིང་ ལ་ སྤྱོད་ པར་ ཤོག །ཅེས་ཁྲུས་གསོལ་བྱའོ། །གསུམ་པ་ནོངས་པ་བཟོད་པར་གསོལ་ཏེ་སྨོན་ལམ་
དང་ཤིས་བརྗོད་བྱ་བ་ནི། ཡིག་བརྒྱ་ལན་གསུམ་བཟླས་ལ། མེ་ཏོག་དང་བཅས་ཐལ་མོ་སྦྱར་ཏེ། བཅོམ་ ལྡན་ འདས་
མགོན་པོ་ཚེ་དཔག་མེད་ཀྱི་ལྷ་ཚོགས་ཐུགས་རྗེ་ཆེན་པོ་དང་ལྡན་པ་རྣམས་བདག་
ལ་དགོངས་སུ་གསོལ། བདག་ཅག་ལས་དང་པོ་པར་གྱུར་པས་བྱིང་བ་དང་རྒོད་
པའི་དབང་གིས་ཏིང་ངེ་འཛིན་མི་གསལ་བ་དང༌། སྔགས་མ་དག་པ་དང་ཆོ་ག་
ལྷག་ཆད་དུ་གྱུར་པ་དང་། གཙང་སྦྲ་ཆུང་བ་ལ་སོགས་པ་ཐམས་ཅད་མགོན་པོ་ཚེ་
དཔག་མེད་ཀྱི་ལྷ་ཚོགས་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ལ་བཟོད་པར་
- 176 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
གསོལ་ གྱི་བདག་ཅག་ལ་སྒྲིབ་པར་མི་འགྱུར་བར་མཛད་དུ་གསོལ། ཞེས་ལན་གསུམ་
བརྗོད་ནས་བཟོད་པར་གསོལ། དེ་ལྟར་བཟོད་གསོལ་བྱས་པས་མགོན་ པོ་ ཚེ་ དཔག་ མེད་ ཀྱི་ སྐུའི་ ཆ་ ཐམས་
ཅད་ལས་བདུད་རྩིའི་རྒྱུན་བབས་ཏེ། རང་གི་ལུས་ཀྱི་ཕྱི་ནང་བར་གསུམ་ཐམས་
ཅད་བཀྲུས་པས། སྒོ་གསུམ་གྱི་ནད་གདོན་སྡིག་སྒྲིབ་བག་ཆགས་དང་བཅས་པ་
ཐམས་ ཅད་ ལྷག་ མ་ མེད་ པར་ དག་པར་མོས་ལ་བུམ་ཆུས་ཁྲུས་བྱའོ། །དེ་ནས་བཟང་སྤྱོད་དང་། སྤྱོད་འཇུག་སྨོན་
ལམ། བདེ་བ་ཅན་གྱི་སྨོན་ལམ་སོགས་སྨོན་ལམ་གང་ཤེས་འདོན་ཞིང་ཁྱད་པར་བྱ་རྒྱུད་ཀྱི་ལམ་གྱི་ལུས་ཡོངས་སུ་རྫོགས་པ་ལ་སློབ་
པའི་སྨོན་ལམ་བྱ་བ་ནི། འགྲོ་བའི་སྐྱབས་གཅིག་མགོན་པོ་ཚེ་དཔག་མེད། །ཐབས་མཁས་
སྤྲུལ་པས་ལྷ་ཡི་ལམ་འགེངས་པ། །མཆོག་གསུམ་ཀུན་འདུས་དཀྱིལ་འཁོར་ལྷ་
ཚོགས་ ཀྱིས། །བདག་གིས་སྨོན་པའི་དབང་པོ་མཛད་དུ་གསོལ། །དུས་གསུམ་
དང་འབྲེལ་དགེ་བ་ཅི་ཡོད་དང་། ཁྱད་པར་ཚེ་དཔག་མེད་མགོན་ལྷ་ཚོགས་ལ། །
རྩེ་ གཅིག་མོས་ པའི་མཆོད་བསྟོད་སྒོམ་ཟླས་ལ། །འབད་ པའི་ དགེ་བ་ ཇི་ སྙེད་
མཆིས་པ་དེས། །དེང་ནས་སྐྱེ་ཞིང་སྐྱེ་བ་ཐམས་ཅད་དུ། །ཐེག་མཆོག་ལམ་གྱི་རྩ་
བ་ དགེ་ བའི་ བཤེས། །མཚན་ ཉིད་ ལྡན་ པས་ རྗེས་ སུ་ འཛིན་ པ་ དང༌། །བཀའ་
བཞིན་སྒྲུབ་པས་མཉེས་པ་ལྟར་བྱེད་ཤོག །ལམ་བཟང་སྒྲུབ་ལ་བར་དུ་གཅོད་
པའི་རྒྱུ། །ལོག་པའི་བཤེས་དང་སྡིག་པའི་གྲོགས་རྣམས་ཀྱི། །དབང་དུ་སྐད་ཅིག་
ཙམ་ ཡང་ མི་ འགྲོ་ཞིང་། །ཆོས་བཞིན་སྒྲུབ་ པའི་ མཐུན་ རྐྱེན་ ཀུན་ ཚང་ ཤོག །
བཤེས་གཉེན་དམ་པའི་ཞལ་གྱི་པདྨོ་ལས། །ལེགས་འོང་ཟབ་དང་རྒྱ་ཆེའི་ཚུལ་
རྣམས་ལ། །གཞན་དྲིང་མི་འཇོག་ངེས་པ་རྙེད་པ་དང༌། །དེ་དོན་རྩེ་གཅིག་སྒྲུབ་ལ་
བརྩོན་པར་ཤོག །དལ་འབྱོར་རྙེད་དཀའ་མྱུར་དུ་འཇིག་པ་དང་། །ཕྱིར་མར་ངན་
འགྲོའི་གཡང་ས་འཇིགས་རུང་ཚུལ། །བསམ་ནས་སྐྱབས་འགྲོ་ལས་འབྲས་སྤངས་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བླང་ལ། །འབད་པས་ཡང་དག་ལམ་གྱི་གཞི་ཟིན་ཤོག །ཡུལ་ལ་སྲིད་པའི་ཆུ་
བོས་དབང་མེད་ཁྱེར། །ལས་ཀྱི་རླུང་གིས་མཐོ་དམའ་ཀུན་ཏུ་འཁྱམས། །སྐྱེ་རྒ་ན་
འཆིའི་ཆུ་སྲིན་བརྒྱས་གཙེས་ པ། །འཇིགས་རུང་སྲིད་ པའི་ མཚོ་ ལས་ ཐར་བར་
ཤོག །བདེ་བ་འདོད་ནས་ངལ་བ་ཅི་བྱས་ཀུན། །སླར་ཡང་མི་བཟད་སྡུག་བསྔལ་
འབྱུང་བའི་རྒྱུ། །འཁོར་བའི་མཚམས་སྦྱོར་ལས་ཉོན་འཁྲི་ཤིང་གི །རྩ་བ་མྱུར་དུ་
ཐོན་ པར་ བྱིན་གྱིས་རློབས། །ཐོག་མེད་དུས་ ཀྱི་དྲིན་ ཅན་ ཕ་མ་རྣམས། །རབ་
འབར་སྡུག་བསྔལ་གསུམ་གྱི་མེ་འོབས་ལས། །སྒྲོལ་ལ་སྐད་ཅིག་ཙམ་ཡང་མི་
ཞུམ་ པའི། །ལྷག་ བསམ་ སྙིང་ སྟོབས་སྐྱེ་བར་ བྱིན་ གྱིས་རློབས། །མགོན་པོ་ཚེ་
དཔག་མེད་ཀྱིས་སྔོན་གྱི་ཚེ། །བདེ་གཤེགས་རིན་ཆེན་སྙིང་པོའི་སྤྱན་སྔ་རུ། །དམ་
བཅས་སྨོན་ལམ་ཇི་ལྟར་མཛད་པ་བཞིན། །བདག་གི་སྨོན་པའང་དེ་བཞིན་འགྲུབ་
གྱུར་ཅིག །རྒྱལ་སྲས་སྤྱོད་ལ་སློབ་པའི་སྐབས་ཀུན་ཏུ། །སྒྱིད་ལུག་ཞུམ་པ་ནམ་
ཡང་མི་སྐྱེ་ཞིང་། །ཐབས་ཤེས་ཟུང་འབྲེལ་ལམ་བཟང་སྒྲུབ་པ་ལ། ། རྨི་ལམ་དུ་
ཡང་གཡེལ་བར་མ་གྱུར་ཅིག །རིན་ཆེན་སེམས་མཆོག་ཆེས་ཆེར་སྟོབས་རྒྱས་
ཏེ། །ཐབས་མཁས་ཐེག་པའི་སྣོད་དུ་གྱུར་པ་ན། །རྡོ་རྗེ་སློབ་དཔོན་མཆོག་གི་
བཀའ་དྲིན་ལས། །རྣམ་དག་དབང་གིས་བདག་རྒྱུད་སྨིན་པར་ཤོག །དེའི་ཚེ་ལྷ་
དང་བླ་མའི་སྤྱན་སྔ་རུ། །ཇི་ལྟར་ཁས་བླངས་དམ་ཚིག་སྡོམ་པ་རྣམས། །སྲོག་གི་
ཕྱིར་ ཡང་ གཏོང་བར་མི་བྱེད་པར། །དངོས་གྲུབ་རྩ་བ་ཚུགས་པར་བྱིན་གྱིས་
རློབས། །ཐབས་མཁས་ཐུགས་རྗེ་ལྡན་པའི་དེད་དཔོན་གྱི། །མཐུ་ལས་རྒྱུད་སྡེ་རྒྱ་
མཚོའི་འཇིང་བརྒལ་ཏེ། །རྒྱུད་དོན་སྙིང་པོ་དེ་ཉིད་རིན་ཆེན་བཅུ། །རྙེད་ནས་སྒྲུབ་
པའི་ རྒྱལ་མཚན་རྩེར་ མཆོད་ཤོག །ཡིད་འོང་ དབེན་ པའི་ ནགས་ཚལ་ཉམས་
- 178 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
དགའ་བར། །འདོད་ཆུང་ཆོག་ཤེས་མང་ཐོས་ཞི་དུལ་ཅན། །རྒྱལ་བས་བསྔགས་
པའི་ གྲོགས་ དང་ ལྷན་ཅིག་ཏུ། །རྩེ་ གཅིག་སྒྲུབ་ པ་ སྙིང་ པོར་ བྱེད་པར་ཤོག །
མགོན་པོ་ཚེ་དཔག་མེད་ཀྱི་ལྷ་ཡི་ཚོགས། །འཆི་མེད་ལམ་ཀུན་ཡོངས་སུ་གང་བ་
ལ། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་ཡིས། །མཆོད་ པས་རླབས་
ཆེན་བསོད་ནམས་ཚོགས་རྫོགས་ཤོག །ཕྱི་ནང་ཆོས་རྣམས་ བྲག་ཆ་ཇི་བཞིན་
དུ། །རང་རང་རྐྱེན་ལ་བརྟེན་ནས་བཏགས་ཙམ་ལས། །ངོ་བོས་གྲུབ་པ་རྡུལ་ཙམ་
མ་མཆིས་པའི། །དོན་དམ་སྟོང་པའི་གནས་ལུགས་རྟོགས་པར་ཤོག །རང་བཞིན་
རྣམ་དག་ངང་དུ་བདག་དང་ལྷ། །ངོ་བོ་དབྱེར་མེད་བརྗོད་བྲལ་ཚུལ་རིག་ནས། །
དོན་དམ་སྟོང་པའི་ལྷ་མཆོག་རྩེ་གཅིག་ཏུ། །བསྒོམས་པས་རྒྱལ་བའི་ཆོས་སྐུ་མྱུར་
འགྲུབ་ཤོག །རྣམ་ པར་ མི་རྟོག་ངང་ ལས་ གསལ་ རིག་ གི །གཟུང་རྣམ་ གསང་
སྔགས་མཆོག་གི་སྒྲར་ཤར་བ། །སྒྲ་དང་ཡི་གེའི་ལྷ་ཉིད་བསྒོམས་པའི་མཐུས། །
རྒྱལ་བའི་གསུང་དབྱངས་མྱུར་དུ་ འགྲུབ་པར་ཤོག །རབ་འབྱམས་རྒྱལ་བའི་
འཁོར་ལོ་ ཀུན་ གྱི་དངོས། །མཚན་དཔེའི་གཟུགས་རྫོགས་ ཕྱག་རྒྱ་མཚན་མའི་
ལྷ། །བསྒོམས་པས་མ་དག་དྲི་མ་ཀུན་སྦྱངས་ཏེ། །རྒྱལ་བའི་གཟུགས་སྐུ་མྱུར་དུ་
འགྲུབ་པར་ཤོག །དག་པ་གཉིས་ལྡན་ཡེ་ཤེས་ཆོས་སྐུ་ཉིད། །རབ་འབྱམས་རྟེན་
དང་ བརྟེན་ པར་ ཡོངས་ཤར་ བ། །ཟབ་གསལ་ གཉིས་ མེད་ ལྷ་ ཡི་རྣལ་ འབྱོར་
གྱིས། །ཐ་མལ་སྣང་ཞེན་དྲི་མ་དྲུངས་འབྱིན་ཤོག །ཡན་ལག་རྣམ་བཞིའི་བཟླས་
བརྗོད་དབྱར་སྐྱེས་རྔས། །རྒྱལ་བའི་ཐུགས་རྗེའི་ཆུ་འཛིན་རབ་བསྐུལ་ཏེ། །ཐུན་
མོང་མཆོག་གི་དངོས་གྲུབ་གྲུ་ཆར་གྱིས། །བདག་གཞན་མ་ལུས་ཚིམ་པ་ཉིད་གྱུར་
ཅིག །མེ་དང་སྒྲ་ལ་གཞོལ་བའི་བསམ་གཏན་གྱིས། །གཡོ་མེད་རི་དབང་ལྟ་བུར་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གནས་གྱུར་ཅིང་། །ཕུལ་བྱུང་བདེ་བས་བརྒྱན་པའི་ཏིང་འཛིན་རྩལ། །རྫོགས་ཏེ་
མཚན་བཅས་རྣལ་ འབྱོར་མཐར་ ཕྱིན་ཤོག །མཚན་ འཛིན་དམིགས་གཏད་མ་
ལུས་འཇིག་བྱེད་པ། །སྒྲ་མཐར་ཐར་པ་སྟེར་བའི་རྣལ་འབྱོར་གྱིས། །ཉོན་མོངས་
ཤེས་བྱའི་སྒྲིབ་པ་ཀུན་སྦྱངས་ཏེ། །སྐུ་གསུམ་མྱུར་དུ་ཐོབ་པར་བྱིན་གྱིས་རློབས། །
ཐམས་ཅད་གཟིགས་པའི་གོ་འཕང་ཐོབ་པ་ན། །འགྲོ་བའི་གྲངས་དང་མཚུངས་
པའི་སྤྲུལ་པ་ཡིས། །མཁའ་མཉམ་ཡིད་ཅན་མ་ལུས་སྒྲོལ་བ་ལ། །མགོན་པོ་ཚེ་
དཔག་མེད་དང་མཚུངས་པར་ཤོག །བདག་ཉིད་མཐོང་ཐོས་དྲན་རེག་མ་ལུས་
དང༌། །མིང་ཙམ་འཛིན་པར་བྱེད་པ་ཐམས་ཅད་ཀྱང་། །དེ་ཡི་མོད་ལ་མི་འདོད་
ཀུན་ཞི་ཞིང་། །བསམ་དོན་ཐམས་ཅད་འབད་མེད་འགྲུབ་པར་ཤོག །བདག་ལ་
སྙིང་ནས་དད་པར་བྱེད་པའམ། ཁྲོ་བའི་སེམས་ཀྱིས་མི་སྙན་བརྗོད་ཀྱང་རུང་། །
བཟང་ངན་འབྲེལ་བ་ཐོགས་པ་མ་ལུས་པ། །ཐམས་ཅད་བྱང་ཆུབ་ལམ་ལ་འགོད་
པར་ཤོག །ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །སྲིད་དང་ཞི་
བའི་མཐའ་ལས་སྒྲོལ་བ་ལ། །མགོན་པོ་ཚེ་དཔག་མེད་དང་མཚུངས་པར་ཤོག །
རྨད་བྱུང་སྲས་བཅས་རྒྱལ་བའི་བྱིན་རླབས་དང་། །རྟེན་འབྲེལ་བསླུ་བ་མེད་པའི་
བདེན་པ་དང༌། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་
སྨོན་ པའི་ གནས་ འདི་ འགྲུབ་ པར་ ཤོག །ཅེས་སྨོན་ལམ་གདབ་བོ། །དེ་ནས་ཐུན་བསྡུས་ཏེ་དཀྱིལ་འཁོར་ལ་
བརྟན་བཞུགས་བྱས་ལ་ཐུན་མཚམས་ལ་འཇུག་ཅིང༌། ཐུན་གསུམ་པའི་མཇུག་ཏུ་ཤིས་བརྗོད་བྱ་བ་ནི། ཡངས་ པའི་ འཆི་
མེད་ལམ་ གང་འོད་དཔག་མེད། །འཁོར་ཚོགས་ རྒྱ་ མཚོས་ བསྐོར་ བའི་ དཀྱིལ་
འཁོར་པས། ཁྱོད་ལ་མཆོག་སྩོལ་རབ་དགའ་སྐྱེད་ཅིག་དང་། །བཀྲ་ཤིས་གདངས་
སྙན་བདག་གིས་བསྒྲག་པར་བྱ། །བདེ་གཤེགས་ཀུན་གྱིས་བསྔགས་པའི་རྒྱལ་
- 180 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ།
བའི་མཚན། །གང་གིས་ཐོས་དང་དྲན་པ་ཙམ་གྱིས་ཀྱང་། །འཆི་མེད་ཚེ་ཡི་དངོས་
གྲུབ་མཆོག་སྩོལ་བའི། །བཅོམ་ལྡན་ཚེ་དཔག་མེད་མགོན་ལ་ཕྱག་འཚལ། །རྒྱལ་
བའི་མཁྱེན་རབ་ཀུན་འདུས་འཇམ་དཔལ་དབྱངས། །ཐུབ་དབང་གཉིས་པ་བློ་
བཟང་གྲགས་པའི་དཔལ། །གྲུབ་པའི་དབང་ཕྱུག་འཇམ་དཔལ་རྒྱ་མཚོ་སོགས། །
དངོས་དང་བརྒྱུད་པའི་བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་
བཀྲ་ཤིས་དེས། ཁྱེད་ཀྱི་མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་
ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །ལྷ་
མིའི་སྟོན་པ་འོད་དང་ཚེ་དཔག་མེད། །ཕྱོགས་མཚམས་བཞུགས་ནས་འཆི་བདག་
བདུད་འཇོམས་ཤིང་། །ཡེ་ཤེས་མཆོག་སྩོལ་བདེ་གཤེགས་བརྒྱད་སོགས་ལ། །
དགེ་མཚན་ཇི་སྙེད་མཆིས་པའི་བཀྲ་ཤིས་དེས། ཁྱེད་ཀྱི་མི་མཐུན་རྒུད་པ་ཀུན་
ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་
ལ་རོལ་བའི་བཀྲ་ཤིས་ཤོག །དྲན་པ་ཙམ་གྱིས་གདུང་བ་ཀུན་སེལ་བའི། །མཚན་
བརྒྱ་ བརྒྱད་ དང་ འཆི་མེད་ རྔ་ སྒྲའི་གཟུངས། །ལུང་དང་རྟོགས་ པའི་ཆོས་ ཚུལ་
མཐའ་དག་ལ། །དགེ་མཚན་ ཇི་ སྙེད་མཆིས་ པའི་བཀྲ་ཤིས་དེས། ཁྱེད་ ཀྱི་མི་
མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །
ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །ཕྱོགས་བཅུའི་རབ་འབྱམས་
རྒྱལ་བས་བསྔགས་པ་ཡི། །སྟོན་པ་འཁོར་བཅས་ཞིང་མཆོག་དམ་པ་ཡི། །ཡོན་
ཏན་མཐོང་ནས་ལམ་བཟང་སྒྲུབ་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་
ཤིས་དེས། ཁྱེད་ཀྱི་མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་
ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག །ནམ་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཁའི་ཁྱོན་ལྟར་ཡངས་པའི་ཕོ་བྲང་མཆོག །ཉི་ཟླའི་འོད་དང་མཉམ་པའི་འོད་
འཕྲོ་ཞིང་། །གྲངས་མེད་རིན་ཆེན་རྒྱན་གྱིས་མཛེས་པ་ལ། །དགེ་མཚན་ཇི་སྙེད་
མཆིས་པའི་བཀྲ་ཤིས་དེས། ཁྱེད་ཅག་གང་དང་གང་དུ་གནས་པ་དང༌། །མི་ཤིས་
མཚན་མ་འགའ་ཡང་མི་འབྱུང་ཞིང་། །ཞིང་གི་འབྱོར་པ་ཕུལ་དུ་བྱུང་བ་ཡི། །བདེ་
ལེགས་ རྒྱུན་ མི་ ཆད་ པའི་ བཀྲ་ཤིས་ཤོག། །།ཅེས་ཤིས་པ་བརྗོད་ཅིང་མེ་ཏོག་གི་ཆར་དབབ་བོ།
།གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐུན་མཚམས་སུ་ཡང་ཁྱེར་སོ་གསུམ་དང་རོལ་པ་གསུམ་གྱི་རྣལ་འབྱོར་ལ་གནས་
པའི་སྒོ་ནས་དལ་བ་ཐོབ་པ་དོན་དང་ལྡན་པར་བྱའོ། །ཐུན་གྱི་གྲངས་ནི་སྨྱུང་གནས་ཀྱི་སྦྱོར་བའི་ཉིན་དང་། དངོས་གཞིའི་ཉིན་གཉིས་ལ་
ཐུན་གསུམ་རེ་ངེས་པར་བྱ་དགོས་ཤིང་། ཐུན་དང་པོའི་འགོར་ཁྲུས་དང་གསོ་སྦྱོང་བླང་བ་དང༌། བུམ་སྒྲུབ་སྔར་བཤད་པ་ལྟར་བྱ་ཞིང་།
ཐུན་ཕྱི་མ་གཉིས་ལ་གསོ་སྦྱོང་དང་བུམ་སྒྲུབ་གཉིས་བྱ་མི་དགོས་ལ། པདྨའི་རིགས་ཀྱི་དམ་རྒྱ་འཆའ་བ་སྔོན་དུ་བཏང་ནས་སྐྱབས་འགྲོ་
སེམས་བསྐྱེད་ནས་བཟུང་ཁྲུས་གསོལ་དང་སྨོན་ལམ་གྱི་བར་ཚང་བར་བྱ་ཞིང་ཐུན་ཐ་མའི་མཐར་བཀྲ་ཤིས་བྱ། སྨྱུང་གནས་དངོས་གཞི་
གྲུབ་པའི་སང་ཉིན་གསོ་སྦྱོང་དང་བུམ་སྒྲུབ་བཞག །པདྨའི་རིགས་ཀྱི་དམ་རྒྱ་བཅས་ལ་སྐྱབས་འགྲོ་སེམས་བསྐྱེད་ནས་བཀྲ་ཤིས་ཀྱི་བར་
ཚང་བར་བྱའོ། །སྨྱུང་གནས་ཀྱི་གནས་སུ་གསོ་སྦྱོང་བླངས་པའི་བསླབ་བྱའི་དམ་ཚིག་ཏུ་སྤྱིར་སྡོམ་པ་གསུམ་གྱི་བསླབ་བྱ་མཐའ་དག་
ཉམས་པ་མེད་པར་བསྲུང་བ་དང་། བྱང་སེམས་ཀྱི་བསླབ་བྱ་རྣམས་ལ་རྩལ་དུ་བཏོན་ནས་མ་ཉམས་པར་བསྲུང་ཞིང་། ཁྱད་པར་བསྲུང་
བྱ་ཡན་ལག་བརྒྱད་ཇི་ལྟར་ཁས་བླངས་པ་ལྟར་བསྲུང་བ་དང་། བྱ་རྒྱུད་པདྨའི་རིགས་ཀྱི་དམ་ཚིག་ཏུ་མེ་ཏོག་ལ་མི་འགོམ་པ་སོགས་སྒོས་
ཀྱི་དམ་ཚིག་རྣམས་ཀྱང་ཤེས་པར་བྱས་ནས་ཚུལ་བཞིན་དུ་བསྲུང་བ་དང་། བཟླས་པའི་སྐབས་སུ་གཉིད་དང་གླལ་བ་སོགས་བྱུང་ན་དག་
བྱེད་དུ་ཁྲུས་དང་ཉེ་རེག་བྱ་བ་སོགས་སྨྱུང་གནས་བསླབ་བྱ་ཕྲ་རགས་རྣམས་ཞིབ་པར་རྡོ་རྗེ་འཆང་ཆེན་པོའི་ལམ་གྱི་རིམ་པ་དང༌།
དེའི་བྱ་རྒྱུད་ཀྱི་ལེའུ་དགོངས་འགྲེལ་དུ་ཁོ་བོས་སྦྱར་བའི་བྱ་རྒྱུད་དོན་གསལ་སོགས་ཞིབ་ཏུ་བལྟས་ལ་ཤེས་པར་བྱའོ། །དེ་ལྟར་ཚེ་དཔག་
མེད་ལྷ་དགུའི་དཀྱིལ་འཁོར་ལ་བརྟེན་ནས་སྨྱུང་གནས་ཇི་ལྟར་བྱ་བའི་ཚུལ་བརྗོད་པ་དེ་དག་ནི་ལས་དང་པོ་པ་དག་གིས་གསག་སྦྱང་
གཙོ་བོར་འདོན་པ་ལ་ལག་ཏུ་བླང་བདེ་བར་བྱ་བའི་ཕྱིར་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་བྱ་རྒྱུད་པདྨའི་རིགས་ཀྱི་སྨྱུང་
གནས་ཀྱི་ཆོ་ག་ཇི་ལྟར་བྱ་བའི་ཚུལ་གསུངས་པ་རྡོ་རྗེ་འཆང་ཆེན་པོའི་ལམ་གྱི་རིམ་པའི་དགོངས་པ་རྨ་མེད་པ་ཡིན་ཅིང་འདིར་ཡང་དེ་དང་
- 182 -



མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་རིན་པོ་ཆེའི་ཕྲེང་བ། །
མཐུན་པར་བཀོད་པ་ཡིན་གྱི། གཞན་ལ་དབང་བསྐུར་བར་བྱེད་ན་ཚེ་དཔག་མེད་ལྷ་དགུའི་དཀྱིལ་འཁོར་རྒྱས་པ་བསྒྲུབས་ནས་དབང་
བསྐུར་བའི་ཆོ་ག་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་མཛད་པ་ཁྱད་པར་དུ་འཕགས་པ་བཞུགས་པས་དེ་ལས་ཇི་ལྟར་གསུངས་
པ་ལྟར་བྱའོ། །སྨྲས་པ། ཡོན་ཏན་ལྷུན་རྫོགས་ཐུབ་དབང་ཏི་སེ་ལས། །འོང་བའི་རྒྱུད་སྡེའི་
ཆུ་ཀླུང་ཆེན་པོ་བཞི། །གཅིག་ཏུ་འཁྱིལ་བའི་སྔགས་རིམ་མཚོ་ཆེན་ལས། །སྒྲུབ་
ཐབས་རིན་ཆེན་ཕྲེང་བ་འདི་བླངས་སོ། །ཚུལ་འདིར་འབད་པས་ཀུན་དའི་ཕུང་པོ་
ལྟར། །རབ་དཀར་དགེ་བ་གང་ཞིག་ཐོབ་པ་དེ། ། མཁའ་མཉམ་འགྲོ་བ་ཀུན་གྱི་
ཉེར་འཚོའི་གཞི། །ཐུབ་པའི་བསྟན་པ་ཡུན་རིང་གནས་ཕྱིར་བསྔོ། །འཇམ་མགོན་
བླ་མས་དཀའ་བ་དཔག་མེད་ཀྱིས། །བསྒྲུབས་པའི་མདོ་སྔགས་བསྟན་པའི་སྒྲོན་
མེ་འདི། །ས་འདི་གནས་པ་དེ་སྲིད་གནས་གྱུར་ཏེ། །འགྲོ་ཀུན་རྣམ་དག་ལམ་ལ་
འཇུག་གྱུར་ཅིག །
ཅེས་བྱ་རྒྱུད་པདྨའི་རིགས་ཀྱི་གཙོ་བོ་མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་བར་གནས་པའི་ཆོ་ག་དང་བཅས་པ་རིན་པོ་
ཆེའི་ཕྲེང་བ་ཞེས་བྱ་བ་འདི་ནི་སྐྱེས་རབས་དུ་མར་འཇམ་མགོན་བླ་མའི་བསྟན་པ་ལ་བྱ་བ་རྒྱ་ཆེན་པོ་མཛད་པ་རྟ་ཚག་བ་སོ་རྗེ་དྲུང་ཧུ་
ཐོག་ཐུ་བློ་བཟང་ཡེ་ཤེས་བསྟན་པའི་མགོན་པོས། མགོན་པོ་ཚེ་དཔག་མེད་ཀྱི་སྒྲུབ་ཐབས་སྨྱུང་གནས་ཀྱི་ཆོ་ག་དང་བཅས་པ་འཇམ་
མགོན་བསྟན་པའི་སྲོག་ཤིང་རྗེ་ལྕང་སྐྱ་རིན་པོ་ཆེའི་ཞབས་བརྟན་དུ་དམིགས་ནས་བཙུགས་ཆོག་པ་སྦྱོར་དངོས་རྗེས་གསུམ་ཚང་བ་ལག་
ཏུ་བླང་བདེ་བ་ཞིག་གསར་བྲིས་དགོས་ཞེས་བསྐུལ་བ་ལ་བརྟེན། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་འཛིན་པ་རྒྱལ་
ཁམས་པ་དགེ་སློང་༧ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། །།
- 183 -



༄༅། །རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་
ཆར་འབེབས་པའི་ཆོ་ག་ལག་ལེན་གསལ་བྱེད་
རྫོགས་ལྡན་སྤྲིན་གྱི་སྒྲ་དབྱངས་
ཞེས་བྱ་བ་བཞུགས་སོ། །
དུས་གསུམ་སངས་རྒྱས་ཐམས་ཅད་ཀྱི་མཁྱེན་བརྩེ་ནུས་གསུམ་གཅིག་ཏུ་
བསྡུས་པའི་བདག་ཉིད་འཇམ་མགོན་བླ་མ་བློ་བཟང་གྲགས་པའི་དཔལ་ལ་ཕྱག་
འཚལ་ལོ། །སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་ དུ་ གསོལ། འདིར་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་གྱི་སྒོ་ནས་ཆར་འབེབས་པའི་ཆོ་ག་བརྗོད་པ་ལ་སྦྱོར་
དངོས་མཇུག་གསུམ་ལས། དང་པོ་སྦྱོར་བ་ལ་ཐོག་མར་རྫས་རྣམས་བསགས་ཏེ་བཅའ་གཞི་བསྒྲུབ་པ་ནི། སྒྲུབ་པ་པོ་དབང་རྣམ་པར་
དག་པ་ཐོབ་ཅིང་དམ་ཚིག་དང་སྡོམ་པ་དག་པ་ལ་གནས་ནས་ལྷའི་རྣལ་འབྱོར་སྒོམ་པ་ལ་བརྩོན་ཞིང་། ལྷག་པར་རྗེ་བདག་ཉིད་ཆེན་པོ་
ལ་ཡིད་ཆེས་ཀྱི་དད་པ་བརྟན་པོ་དང་ལྡན་པ། དམིགས་བརྩེ་མའི་བསྙེན་པ་སོང་བ་བཞིའམ། བརྒྱད་ལ་སོགས་པ་རྣམས་ཀྱིས་ཐོག་མར་
ཤ་ཆང་སྒོག་བཙོང་སོགས་ཀླུ་ལ་གནོད་པའི་ཟས་དང་སྤྱོད་པ་རྣམས་སྤངས་ཏེ་ཁྲུས་དང་གཙང་སྦྲ་ལ་གནས་པའི་སྒོ་ནས་ཆར་འབེབས་ཀྱི་
རྫས་ཀླུ་སྨན་རྣམས་བསག་པ་ནི། ག་བུར། ཛཱ་ཏི། ཙན་དན་དཀར་དམར། དབང་ལག །ཆུ་སྲིན་སྡེར་མོ། མཚལ་དཀར་དམར། དུང་།
གཟི། རྒྱ་ དར་ དམར་ པོ། ཟི་ཧུན། རས་སྐུད། སྙིང་ཞོ་ཤ །མཁལ་ མ་ ཞོ་ཤ །གླ་གོར་ ཞོ་ཤ །པུ་ ཤེལ་ རྩེ། རྨ་བྱའི་མདོངས། སྤྲུལ་ གྱི་
པགས་པ། ཐང་ལོ། སྨྱུག་ལོ། རྡོ་རྒྱུས། གུ་གུལ་དཀར་པོ། ཀ་ར། བུ་རམ། དྲི་ཞིམ་པོའི་མེ་ཏོག་སྣ་ཚོགས། ཤིང་ཐོག་དུག་རིགས་མིན་
པ་སྣ་ཚོགས། རིན་པོ་ཆེ་སྣ་ལྔ། རྒྱ་མཚོའི་ལྦུ་བ། ན་ག་གེ་སར། སླེ་ཏྲེས། སུཀྵེ་ལ། ཟི་ར་དཀར་ནག །ཨུཏྤལ་སྔོན་པོ། ཨ་བར་སྐྱུར་
གསུམ། སྤང་སྤོས། ཏིལ་དཀར་ནག །ཐལ་དཀར་རྡོ་ རྗེ། སོ་མ་ར་ཙ། རྒུན་འབྲུམ། ཤིང་མངར། སྦྲང་རྩི། བ་དམར་མོ་དང་ ར་དཀར་
མོའི་འོ་མ་མར་ཞོ། སྐེ་ཚེ་ཤང་ཚེ་བྲ་བོ་སྲན་མ་རྣམས་མ་གཏོགས་འབྲུ་སྣ་གང་འཛོམ། ཁྱུང་སྡེར་ཚ་བ་གསུམ་དུག་རིགས་གླ་རྩི་ཤིང་ཀུན་
- 184 -



རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་ག
རྣམས་མ་གཏོགས་སྨན་རིགས་གང་འཛོམ། ཇ་གོས་དར་སོགས་སྣ་གང་འཛོམ་བསགས་ཏེ་ཆ་གཉིས་སུ་བྱས་པའི་ཆ་གཅིག་ཕྱེ་མར་
བཏགས་པ་ཞིབ་མོར་བརྡར། ཆ་གཅིག་ཀླུ་གཏོར་གཏོང་བའི་སྐབས་སུ་སྤྱན་གཟིགས་ཀྱི་ཚུལ་དུ་འཇོག །ཀླུ་སྨན་རྣམས་ཞིབ་མོར་བརྡར་
བའི་ཕྱེ་མ་གྲོ་ཟན་དང་སྦྱར་བ། བ་དམར་མོ་དང་ར་དཀར་མོའི་འོ་མས་སྦྲུས་ཏེ་རིལ་བུ་ལུག་རིལ་ཙམ་བརྒྱ་རྩ་བརྒྱད་བྱ། བུམ་པ་རབ་རྒྱུ་
རིན་པོ་ཆེ་ལས་གྲུབ་པ། དེ་མིན་དཀར་ཡོལ་ལམ། མ་ཐ་རྫའི་བུམ་པ་གས་ཆག་བུག་རྡོལ་མེད་པ་ཚད་ལྡན་བཤམ། བུམ་པའི་ཕྱི་ས་
དཀར་གྱིས་བྱུགས་ལོགས་རྣམས་ལ་བཀྲ་ཤིས་རྟགས་བརྒྱད་འབྲི། ས་དཀར་དང་ཚོན་རྣམས་ལ་སྤྱན་མ་འདྲེས་པར་འོ་མ་དང་ཀ་རས་
དམ་ཚིག་བྱ། ཤ་ཆང་སྒོག་བཙོང་སོགས་ཀྱི་དྲིས་གོས་པའི་ལག་མ་རེག་པར་གཙང་སྦྲ་ཆེ་བར་བྱ། གོས་དར་རམ། རས་དཀར་པོ་ལ།
དམིགས་མེད་བརྩེ་བའི་ གཏེར་ཆེན་སྤྱན་རས་གཟིགས། ལྗང་ཁུ་ལ། དྲི་མེད་མཁྱེན་
པའི་དབང་པོ་འཇམ་པའི་དབྱངས། དམར་པོ་ལ། གངས་ཅན་མཁས་པའི་གཙུག་རྒྱན་
ཙོང་ཁ་པ། སྔོན་པོ་ལ། བློ་བཟང་གྲགས་པའི་ཞབས་ལ་གསོལ་བ་འདེབས། ཞེས་པ་གསེར་
དངུལ་སོགས་རིན་པོ་ཆེའམ། མ་འབྱོར་ན་མཚལ་སོགས་ལ་བཟང་སྨན་དང་ཀླུ་ལ་ཕོག་ཐུག་མེད་པའི་དྲི་བཟང་དང་སྦྱར་ཏེ་ཡི་གེ་དབུ་
ཅན་བྲིས་པ་བཞི་དང་། སྔོན་པོ་ལ་དམིགས་ བརྩེ་ མ་ ཡོངས་ རྫོགས་ དང་ ཏདྱ་ ཐཱ། ༀ་ ཏ་ཐཱ་ག་ཏ་
བྷ་ག་ཝན། ཨོ་ན་ག་རཱ་ཛཱ་ཤྭ་རེ་ཨ་དྷི་ཥཱ་ན་ཨ་དྷི་ཊྛི་ཏེ་སྭཱཧཱ། ཞེས་དང༌། ཨོཾ་ཨ་ར་པ་ཙ་
ན་དྷི། ཨོཾ་མ་ཎི་པདྨེ་ཧཱུྃ། ཨོཾ་བཛྲ་པཱ་ཎི་ཧཱུྃ། ཞེས་དང་། ཨོ་ན་ག་ཕུཔྲ་ཏི་བཛྲ་ཏུནྟེ། མི་
ལི་མི་ལི། ཧཱུཾ་ཧཱུཾ་ ཕཊ་ ཕཊ། བྷ་རི་ཤ་ཡ་ བྷ་རི་ཤ་ཡ། ཆར་དྲག་ཏུ་ཕོབ། མྱུར་དུ་
ཕོབ། མཱ་ ར་ ཡ། བྷུདྡྷོ༔བྷོཕོབ། མྱུར་དུ་ ཕོབ། ཨོ་བཛྲ་ སུ་ མེ་ ནི་ ཏི་ མི་ལི་ སྭཱཧཱ།
ཆར་ དྲག་ ཏུ་ ཕོབ་ མྱུར་ དུ་ ཕོབ། ཅེས་པ་རྣམས་བྲིས་པའི་དར་ལྕོག་སྔོན་པོ་གཅིག་སྟེ་དར་ལྕོག་ལྔ། རྗེ་བླ་མའི་སྐུ་རབ་
གནས་ཅན་ཞིག་གིས་གཙོས་པའི་སྐུ་གསུང་ཐུགས་རྟེན་ཅི་འབྱོར་དང་། ཁྱད་པར་གཟུངས་བསྡུས་དང་སྤྲིན་ཆེན་པོའི་མདོ་གཉིས་ངེས་
པར་དགོས། ཀླུ་སྨན་རིལ་བུའི་སྣོད་ཟངས་གཞོང་དམར་པོ། གཏོར་མ་བརྒྱ་རྩ། ཀླུ་གཏོར། ཆ་གསུམ་རྣམས་ཀྱི་ཡོ་བྱད་དང་། ཁྲུས་ཆས་
དང༌། མཆོད་གཏོར་དང་སྒྲུབ་པ་པོ་རྣམས་ཀྱི་ཉེར་མཁོའི་ཡོ་བྱད་སོགས་རྫས་རྣམས་བསགས། གང་དུ་ཆར་འབེབས་པའི་ས་ཆུ་མིག་
སོགས་སུ་འགྲོ་བའི་ཚེ་རབ་ཞག་བདུན། མ་ཐ་ཉིན་གསུམ་གྱི་གོང་ནས་ཤ་ཆང་སྒོག་བཙོང་སོགས་སྤངས་ཏེ་དཀར་སྡོར་ལ་གནས་ནས།
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གཟའ་སྐར་འཕྲོད་སྦྱོར་ལེགས་ཤིང་ལྷག་པར་ཆུ་ནང་འཕྲད་པའི་དུས་འགོ་བརྩམ་པར་བྱ། སྦྱོར་བ་དངོས་ནི་ཆུ་མིག་སོགས་གང་དུ་ཆར་
འབེབས་བྱ་བའི་གནས་དེར་སླེབས་ནས་ཇི་ལྟར་བྱ་བ་ནི། གནས་དེར་སླེབ་འཕྲལ་རྗེ་བླ་མའི་སྐུ་སོགས་རྟེན་རྣམས་ཀྱི་མདུན་དུ་ཡན་
ལག་བདུན་པ་མཎྜལ་དང་བཅས་པ་ཕུལ་ཏེ་ཡོན་ ཏན་ གཞི་ གྱུར་ མའི་སྒོ་ནས་ལམ་ཡོངས་རྫོགས་ལ་ཤར་བསྒོམ་སྔོན་དུ་
བཏང་སྟེ་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་གསལ་བཏབ་ལ། སངས་ རྒྱས་ ཆོས་ ཚོགས་མ་ལན་གསུམ་
གྱིས་སེམས་བསྐྱེད་བླངས། སེམས་བསྐྱེད་ཤུགས་དྲག་པོའི་ངང་ནས་གནས་དེའི་ལྷ་ཀླུ་གཞི་བདག་རྣམས་ལ་བསངས་བསུར་རྒྱས་པ་
བཏང་། གཞི་བདག་ལ་གཏོར་མ་བཏང་སྟེ། སའི་ལྷ་མོ་བསྟན་མ་ཚེ་ རིང་ མཆེད་ ལྔ་ བསྟན་མ་བཅུ་
གཉིས་སོགས་སྟོང་གསུམ་གཞི་བདག་ཐམས་ཅད་དང་། ཁྱད་པར་ཡུལ་ཕྱོགས་
འདིར་གནས་པའི་གཞི་བདག་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ་
བདག་ཅག་སེམས་ཅན་གྱི་དོན་དུ་ཆར་འབེབས་པའི་ཆོ་ག་བྱེད་པ་ལ་རུ་ང་དང་
ཕྲག་དོག་མ་མཛད་པར་མཐུན་རྐྱེན་སྡོང་གྲོགས་ལེགས་པར་མཛོད་ཅིག །ཅེས་འཕྲིན་
ལས་འཆོལ། ཀླུ་གཏོར་རྒྱས་བསྡུས་གང་རིགས་བཏང་ལ། ཀླུའི་ རྒྱལ་ པོ་ དགའ་ བོ་ དང༌། ཉེར་ དགའ་ བོ་
སོགས་ ཀླུ་ རྒྱལ་ རིགས། རྗེ་ རིགས། དམངས་ རིགས། གདོལ་ པའི་ རིགས་ ལ་
སོགས་པའི་ཀླུའི་རིགས་སུ་གྱུར་པ་རྣམས་ཉོན་ཅིག །བདག་ཅག་ཁྱེད་རྣམས་ལ་
ཡ་བོ་བཟུང་བ་དང་། དོ་བདོ་བ་དང་། འཁོན་འཚོལ་དུ་ཡོང་བ་མ་ཡིན། འཛམ་
བུའི་གླིང་འདིར་ཆར་དཀོན་པོ་བྱུང་བས་ཆར་སློང་དུ་འོངས་པ་ཡིན་པས། ཡུལ་
ཕྱོགས་འདིར་ཆར་ཆེན་པོ་མྱུར་དུ་ཕོབ་ཅིག །རྩི་བཅུད་ལོ་ཏོག་སོགས་རྒྱས་པར་
མཛོད་ ཅིག །ཅེས་ལན་གསུམ་བརྗོད་ལ་བཀའ་བསྒོ། དེ་ནས་རྟེན་རྣམས་བཀོད་པ་མཛེས་པར་བཞུགས་སུ་གསོལ། མཆོད་
གཏོར་རྣམས་རྒྱས་པ་བཤམ། སྒྲུབ་པ་པོ་རྣམས་དང་རྒྱང་རིང་ཐུང་འཚམ་པའི་ཕྱོགས་སུ་མཚམས་ཐོ་བཞི་རྩེགས། དེའི་ནང་གི་ཕྱོགས་
བཞིར་དར་ལྕོག་འཛུགས་པའི་ཐོ་བཞི་རྩེགས་ལ་སྒྲུབ་པ་པོ་རྣམས་སྟན་ལ་འཁོད་དེ་སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་རྒྱུད་
དང་འདྲེས་ངེས་སྔོན་དུ་བཏང་། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱསྭ་ བྷ་ཝ་ཤུདྡྷོཉཧཾ། རང་དང་སྣང་བ་
- 186 -



རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་ག
ཐམས་ཅད་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་
དང་ཟླ་བའི་གདན་གྱི་སྟེང་དུ་རང་ཉིད་རིགས་གསུམ་མགོན་པོ་དང་ངོ་བོ་དབྱེར་
མེད་པའི་རྗེ་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་སྐུ་མདོག་དཀར་ལ་དམར་
བའི་མདངས་ཆགས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་མཛེས་
པར་གསོལ་བ། ཕྱག་གཉིས་ཆོས་འཁོར་གྱི་ཕྱག་རྒྱ་མཛད་པས་ཨུཏྤ་ལའི་ཡུ་བ་
ནས་བཟུང་བའི་འདབ་སྟེང་ན་ཤེས་རབ་ཀྱི་རལ་གྲི་དང་། སྟོང་ཕྲག་བརྒྱད་པའི་
གླེགས་བམ་གྱིས་མཚན་པ། དབུ་ལ་པཎ་ཞུ་གསེར་གྱི་མདོག་ཅན་གསོལ་བ།
ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། སྐུ་ལས་སྐྱེས་པའི་འོད་ཟེར་
སྣ་ལྔའི་འཇའ་ཚོན་གྱི་གུར་ཁྱིམ་འཁྲིགས་པའི་དབུས་ན་བཞུགས་པའི་སྤྱི་བོར་
པད་ཟླའི་གདན་ལ་འཇམ་དབྱངས་དམར་སེར་གཡས་ཤེས་རབ་ཀྱི་རལ་གྲི་དང་
གཡོན་ སྟོང་ ཕྲག་ བརྒྱད་ པའི་གླེགས་བམ་བསྣམས་པ། མགྲིན་ པར་ པད་ ཟླའི་
གདན་ལ་སྤྱན་རས་གཟིགས་དབང་ཕྱུག་སྐུ་མདོག་དཀར་པོ་ཤེལ་ལྟར་དྭངས་ཤིང་
དྲི་མ་མེད་པ། ཞལ་གཅིག་ཕྱག་བཞི་པ་ཕྱག་དང་པོ་གཉིས་ཐུགས་ཀར་ཐལ་མོ་
སྦྱར་བ། གཡས་འོག་མས་ཤེལ་ཕྲེང་དང་། གཡོན་འོག་མས་པདྨ་དཀར་པོ་འདབ་
མ་བརྒྱད་པ་འཛིན་པ། ཐུགས་ཀར་པད་ཉིའི་གདན་ལ་ཕྱག་ན་རྡོ་རྗེ་གཡས་རྡོ་རྗེ་
ཕྲག་ གོང་ དུ་ འཕྱར་ ཞིང་། གཡོན་ ཐུགས་ ཀར་ སྡིགས་མཛུབ་ མཛད་ པ། སྦྲུལ་
བརྒྱད་དང་ཁྲོ་བོའི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན།
ཞབས་གཉིས་བརྐྱང་བསྐུམ་གྱི་སྟབས་ཀྱིས་བཞུགས་པར་གྱུར། རྗེ་བླ་མའི་སྤྱི་
བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོས་མཚན་པ།
ཐུགས་ཀའི་ཧཱུྃ་ལས་འོད་ཟེར་ཕྱོགས་བཅུར་འཕྲོས། རྒྱལ་བ་སྲས་བཅས་ཐམས་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཅད་རྗེ་བླ་མའི་རྣམ་པར་སྤྱན་དྲངས། རང་ལ་ཐིམ་པས་རང་ཉིད་སྐྱབས་གསུམ་མ་
ལུས་ འདུས་ པའི་ རྗེ་ བླ་མ་དངོས་སུ་གྱུར་པར་བསྒོམས་ལ། མཆོད་པ་རྣམས་ ཨ་ མྲྀ་ཏས་བསངས། སྭ་
བྷ་ཝས་སྟོང་པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཞིང་རྒྱ་ཆེ་
བ་རྣམས་ཀྱི་ནང་དུ་ཨོཾ་འོད་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་
མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་
ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་དྲོ་
ཨཱ་ཧཱུཾ། ཨོ་པུལླེ་ ཨཱཧཱུཾ། ཨོཾ་དྷུ་པེ་ཨཱཧཱུཾ། ༀ་ཨཱ་ལོ་ཀེ་ཨཱཿཧཱུཾ། ༀ་གནྡྷེ་ཨཱཿཧཱུཾ། །ཨོ་ནི་
ཝཾ་དྱ་ཨཱཿཧཱུཾ། །ཨོཾ་ཤཔྟ་ཨཱ༔ཧཱུྃ་གིས་བྱིན་གྱིས་བརླབས་ཏེ། ཨོཾ་གུ་རུ་སུ་མ་ཏི་ཀཱིརྟི་ས་པ་རི་ཝཱ་ར་
ཨཧཱུྃ་ནས། ཤཔྟའི་བར་གྱིས་མཆོད། གཞོན་ནུའི་ ཆ་ ལུགས་ འཆང་ བ་ པོ། །ཤེས་ རབ་ སྒྲོན་
མེས་ རབ་ ཏུ་ བརྒྱན། །འཇིག་ རྟེན་ གསུམ་ གྱི་ མུན་ སེལ་ བའི། །འཇམ་ དཔལ་
དབྱངས་ལ་ཕྱག་འཚལ་ལོ། །སྐྱོན་གྱིས་མ་གོས་སྐུ་མདོག་དཀར། །རྫོགས་སངས་
རྒྱས་ ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་
གཟིགས་ལ་ཕྱག་འཚལ་ལོ། །ལྕང་ལོ་ཅན་གྱི་གནས་མཆོག་དམ་པ་ན། །གསང་
སྔགས་ རིགས་ སྔགས་ ཀུན་ གྱི་བདག་ པོ་ སྟེ། །ལོག་ འདྲེན་བགེགས་ ཀྱི་ ཚོགས་
རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །རྒྱལ་བ་
ཐམས་ཅད་གཅིག་བསྡུས་རྡོ་རྗེ་འཆང་། །གདུལ་བྱའི་དོན་དུ་བཤེས་གཉེས་ཚུལ་
འཛིན་པ། །བློ་བཟང་གྲགས་པའི་དཔལ་ཞེས་ས་གསུམ་གྱི། །སྐྱེ་དགུའི་འདྲེན་པ་
མཆོག་ལ་ཕྱག་འཚལ་ལོ། །ཞེས་བསྟོད། ཨོཾ་ཨཱགུ་རུ་སུ་མ་ཏི་ཀཱིརྟི་སིདྡྷི་ཧཱུྃ་ཧཱུྃ། ཞེས་པ་དང་
།
རིགས་གསུམ་མགོན་པོའི་གཟུངས་དང་། དམིགས་བརྩེ་མ་ཅི་འགྲུབ་བཟླ། དེ་ནས་རང་རྗེ་བླ་མ་རིགས་གསུམ་མགོན་པོ་དང་བཅས་
- 188 -



རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་ག
པའི་ང་རྒྱལ་ལ་གནས་བཞིན་པའི་སྒོ་ནས། ཤར་གྱི་ཐོའི་སྟེང་དུ་དར་ལྕོག་དཀར་པོ། ལྷོའི་ཐོའི་སྟེང་དུ་དར་ལྕོག་ལྗང་གུ །ནུབ་ཀྱི་ཐོའི་
སྟེང་དུ་དར་ལྕོག་དམར་པོ། བྱང་གི་ཐོའི་སྟེང་དུ་དར་ལྕོག་སྔོན་པོ་རྣམས་བཙུགས། དར་ལྕོག་སྔོན་པོ་དམིགས་བརྩེ་མ་དང་ཀླུ་དབང་རྒྱལ་
པོ་སོགས་ཀྱི་སྔགས་བྲིས་པ་དེ་ཆུ་མིག་གི་སྟེང་ཕྱོགས་སུ་བཙུགས་ལ་དར་ལྕོགས་ལྔ་ཨ་ མྲྀ་ ཏས་བསངས། སྭ་ བཱ་ ཝས་སྟོང་པར་
སྦྱངས། སྟོང་པའི་ངང་ལས་སྐད་ཅིག་གིས་ཆུ་འགོའི་དར་ལྕོག་སྔོན་པོ་སྣ་ཚོགས་པདྨ་
དང་ཟླ་བའི་གདན་གྱི་སྟེང་དུ་རིགས་གསུམ་མགོན་པོ་དང་དབྱེར་མེད་པའི་རྗེ་བླ་
མ་ཆོས་ཀྱི་རྒྱལ་པོ་ཙོང་ཁ་པ། ཞེས་པ་ནས། འཇའ་ཚོན་སྣ་ལྔའི་གུར་ཁྱིམ་འཁྲིགས་
པའི་དབུས་ན་བཞུགས་པ། དེའི་མཐའ་སྐོར་དུ་བདེ་གཤེགས་ཀླུ་དབང་རྒྱལ་པོ།
སངས་ རྒྱས་ བྱང་སེམས་ཉན་རང་ཆོས་སྐྱོང་ སྲུང་མའི་ཚོགས་དང་བཅས་པས་
བསྐོར་བ། ཕྱོགས་བཞིའི་དར་ལྕོག་རྣམས་རིམ་བཞིན་ཡེ་ཤེས་ཀྱི་ཁྱུང་དཀར་པོ་
གཡས་འཁོར་ལོ། ཁྱུང་ཁྲ་བོ་གཡས་རིན་པོ་ཆེ། ཁྱུང་དམར་པོ་གཡས་པདྨ། ཁྱུང་
སྔོན་པོ་གཡས་རལ་གྲི་འཛིན་ཅིང་། གཡོན་རྣམས་ རང་ རང་གི་མདོག་ཅན་གྱི་
སྦྲུལ་བཟུང་ནས་ཞལ་དུ་གསོལ་བ། རྭ་དང་མཆུ་སྡེར་ཤིན་ཏུ་རྣོ་བ། ཀླུ་དཀར་
ཕྱོགས་པ་རྣམས་རྗེས་སུ་འཛིན་ཅིང་ནག་ཕྱོགས་པ་རྣམས་ཚར་གཅོད་པའི་མཐུ་
སྟོབས་གཟི་བརྗིད་ཕུན་སུམ་ཚོགས་པའི་བདག་ཉིད་ཅན་དུ་གྱུར། དར་ལྕོག་གི་ལྷ་
ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར།
ཐུགས་ཀའི་ཧཱུྃ་ལས་འོད་ཟེར་འཕྲོས་བསྒོམས་པ་དང་འདྲ་བའི་ཡེ་ཤེས་པ་སྤྱན་
དྲངས། ཛཧཱུྃ་བཾ་ཧོརང་རང་གི་དམ་ཚིག་པ་དང་གཉིས་སུ་མེད་པར་གྱུར། མཆོད་པ་
རྣམས་གོང་བཞིན་བསངས་སྦྱངས་བྱིན་གྱིས་བརླབས་ལ། ཨོཾ་ སརྦ་ ཏ་ ཐཱ་ ག་ ཏ་ ས་ པ་ རི་ ཝཱ་ ར་ ཨནྡྷཾ་ ནས།
ཤཔྟའི་བར་གྱིས་མཆོད། ཕྱག་ བྱར་ འོས་ པ་ ཐམས་ ཅད་ ལ། ཞེས་སོགས་ཀྱིས་བསྟོད། རྗེ་ བླ་ མ་ གཙོ་
འཁོར་རྣམས་ཀྱི་ཐུགས་ཀ་ནས་འོད་ཟེར་འཕྲོས་ཏེ་མཆོག་གསུམ་ཐམས་ཅད་ཀྱི་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བྱིན་རླབས་ནུས་མཐུ་རྣམས་འོད་ཟེར་གྱི་རྣམ་པར་བཀུག་ནས་ཐིམ་ པར་བསམས་ལ།
དམིགས་བརྩེ་མ་དང༌། ཏདྱ་ ཐཱ། ༀ་ན་ག་ རཱ་ ཛ་ ཤྭ་རེ། ཞེས་སོགས་དང་། རིགས་གསུམ་མགོན་པོའི་
སྔགས་དང་། ༀ་ པའི་ སཱཧཱ། ཞེས་དང་། ༀ་ ན་ ག་ ཕུཔྲ་ ཏི། ཞེས་སོགས་ཅི་འགྲུབ་བཟླས་ལ། དུས་
གསུམ་ སངས་ རྒྱས་ ཐམས་ ཅད་ ཀྱི་ ངོ་ བོ་ རྗེ་ བཙུན་ཙོང་ ཁ་ པ་ ཆེན་ པོ། བདེ་
གཤེགས་ཀླུ་དབང་རྒྱལ་པོ། འཕགས་པ་རིགས་གསུམ་མགོན་པོ་སོགས་ཡེ་ཤེས་
སྤྱན་ལྡན་རྣམས་ཀྱིས་ཡུལ་ཕྱོགས་འདིར་ཆར་ཆེན་པོ་མྱུར་དུ་འབབ་པར་བྱིན་གྱིས་
བརླབ་ཏུ་གསོལ་ཞེས་གསོལ་བ་ཤུགས་དྲག་ཏུ་གདབ་བོ། ། དེ་ནས་ཕྱོགས་བཞིའི་ཁྱུང་རྣམས་
ལ་མཆོད་གཏོར་ཕུལ་ཏེ་འཕྲིན་ལས་འཆོལ་བ་ནི། མཆོད་པ་གོང་ལྟར་བྱིན་གྱིས་བརླབས། གཏོར་མ་ཨ་མྲྀ་ཏས་བསངས། སྭ་
བྷ་ཝས་སྟོང་པར་སྦྱངས། སྟོང་པའི་ངང་ལས་རིན་པོ་ཆེའི་སྣོད་ཡང་ཤིང་རྒྱ་ཆེ་བ་རྣམས་ཀྱི་
ནང་དུ་གཏོར་མ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་
ཨཱཧཱུྃ། ལན་གསུམ་བརྗོད་ནས་བྱིན་གྱིས་བརླབས། ཨོ་ ག་ རུ་ ཌ་ ས་ པ་ རི་ ཝཱ་ ར་ ཨརྒྱུ། སོགས་ཀྱིས་མཆོད།
སྟོང་གསུམ་གཡོ་བའི་གཤོག་སྒྲོ་ཡིས། །གར་མཛད་འབར་བའི་མཆུ་སྡེར་ཅན། །
དྲན་ པ་ ཙམ་ གྱིས་ གདོན་ གསུམ་ ཀུན། །ཚར་ གཅོད་ མཁའ་ ལྡིང་ དབང་ པོར་
བསྟོད། །གཏོར་མ་འབུལ་བ་ནི། ཁྱུང་ རིགས་ བཞིའི་ ལྗགས་ འོད་ ཟེར་ གྱི་ སྦུ་ གུས་ གཏོར་
མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ག་རུ་ཌ་ས་པ་རི་ཝཱ་ར་ཨི་
དཾ་ བ་ ལི་ ཏ་ ཁ་ ཁ་ ཁྭ་ ཧི་ ཁྭ་ ཧི། ལན་གསུམ་གྱིས་གཏོར་མ་ཕུལ། སྔར་བཞིན་མཆོད་བསྟོད་བྱ། དེ་ནས་འཕྲིན་ལས་
འཆོལ་བ་ནི། ཁྱུང་ རིགས་བཞིས་ལུང་པ་འདིའི་ཀླུ་རྣམས་གཞན་དུ་མི་འགྲོ་བ་དང་།
བདག་སོགས་ཀྱིས་ཆར་འབེབས་པའི་འགལ་རྐྱེན་ཐམས་ཅད་ཞི་བའི་འཕྲིན་ལས་
མཛོད། ཅེས་བརྗོད། ཆར་འབེབས་ཀྱི་རིང་ཉིན་རེ་བཞིན་རྗེ་བླ་མ་གཙོ་འཁོར་ལ་གསོལ་བ་གདབ་པ་དང་། ཕྱོགས་བཞིའི་ཁྱུང་
རྣམས་ལ་མཆོད་གཏོར་ཕུལ་ཏེ་འཕྲིན་ལས་འཆོལ་བ་ནན་ཏན་དུ་བྱའོ། །དེ་ནས་ཀླུ་སྨན་རིལ་བུ་རྣམས་ཟངས་གཞོང་དུ་བཤམས།
- 190 -



སབང་
རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་ག
མཐའ་མཆོད་པས་བསྐོར། རང་ཉིད་རྗེ་བླ་མ་རིགས་གསུམ་མགོན་པོ་དང་བཅས་པའི་སྐུར་བསྒོམས་ལ་དམིགས་བརྩེ་མ་གང་འགྲུབ་
བཟླ། དེ་ནས་རིལ་བུ་རྣམས་ཨ་ མྲྀ་ཏས་བསངས། སྭ་ བྷ་ ཝས་སྟོང་པར་སྦྱངས། སྟོང་ པའི་ ངང་ ལས་ རིལ་
བུ་རྣམས་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ་རིགས་གསུམ་མགོན་པོ་
དང་ངོ་བོ་དབྱེར་མེད་པའི་རྗེ་བླ་མ་ཞེས་པ་ནས། རྗེ་བླ་མའི་རྣམ་པར་སྤྱན་དྲངས་ཞེས་པའི་
བར་བདག་བསྐྱེད་ལྟར་ལ། རིལ་བུ་རྣམས་ལ་ཐིམ་པས་རིལ་བུ་རྣམས་སྐྱབས་གསུམ་མ་ལུས་
འདུས་པའི་ངོ་བོ་རྗེ་བླ་མའི་རྣམ་པར་གྱུར། ཇི་སྙེད་སུ་དག་ཅེས་པ་ནས། རྒྱལ་བ་ཀུན་
ལ་ཕྱག་འཚལ་མཆོད་པར་བགྱི། །རྒྱལ་བ་རྒྱ་མཚོའི་མཆོད་རྫས་ལས་གྲུབ་པའི། །
ཞེས་སོགས་མཆོད་ཕྲེང་ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ། ཨོ་ སརྦ་ ཏ་ ཐཱ་ ག་ ཏ་ གུ་ རུ་ སུ་ མ་ཏི་
ཀཱིརྟི་ ས་ པ་ རི་ ཝཱ་ ར་ ཨཧཱུྃ། ཞེས་སོགས་མཆོད་ཕྲེང་ཚིགས་བཅད་སྔགས་དང་བཅས་པས་མཆོད། འདོད་
ཆགས་ ཞེ་ སྡང་ ཞེས་པ་ནས། ཕྱིར་ བསྔོའི་བར་ཡན་ལག་བདུན་པ་ཕུལ། དེ་ནས་མཎྜལ་ཕུལ་ལ་དཔལ་ ལྡན་ རྩ་
བའི་ བླ་ མ་ རིན་ པོ་ ཆེ། །བདག་ གི་ མདུན་ དུ་ པད་ ཟླའི་ གདན་ བཞུགས་ ལ། །
བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་
སྩལ་ དུ་ གསོལ། །དེ་ནས་རིལ་བུའི་གྲངས་དང་མཉམ་པའི་དམིགས་བརྩེ་མ་བརྒྱ་རྩ་བརྒྱད་རེ་བཟླ་ཞིང་། དེ་ལས་མང་བ་
གྲུབ་ན་ཤིན་ཏུ་ལེགས། དམིགས་པ་ནི་རིལ་ བུ་ རྗེ་ བླ་ མར་ གསལ་ བའི་ཐུགས་ཀ་ནས་འོད་ཟེར་
འཕྲོས། ཕྱོགས་ བཅུའི་ ཞིང་ རབ་ འབྱམས་ ན་ བཞུགས་ པའི་ སངས་ རྒྱས་ བྱང་
སེམས་ ཉན་ རང་སྲུང་མའི་ཚོགས་ཐམས་ཅད་ལ་ཕོག །དེ་རྣམས་ཀྱི་སྐུ་གསུང་
ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་བདུད་རྩི་འོད་ཟེར་གྱི་རྣམ་པར་
སྤྱན་དྲངས། རིལ་བུ་རྣམས་རྗེ་བླ་མར་གསལ་བ་ལ་ཐིམ་པར་བསམ། མཐར་རྗེ་བླ་མ་འོད་
བསམ་ལ་རིལ་བུ་རྣམས་བུམ་པའི་ནང་དུ་གཞུག །ཤིང་ངམ་རྫས་ལ་
སོགས་པ་གཙང་མས་ཁ་བཅད། དར་དམར་གྱིས་ཁ་གཏུམས་ལ་བུམ་པ་ཆུ་འགོའི་ནང་དུ་བརྟན་པོ་འོང་ཐབས་བྱས་ལ་ལེགས་པར་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཞག །སྟེང་དུ་རྗེའི་སྐུ་རབ་གནས་ཅན་བཞུགས་སུ་བཅུག །གུར་བླ་རེ་ཡོལ་བ་སྙན་དར་སོགས་ཀྱིས་ལེགས་པར་བརྒྱན། མཐའ་སྐོར་
རམ་མདུན་ངོས་སུ་མཆོད་པ་ཕུན་སུམ་ཚོགས་པ་བཤམ་མོ། །
གཉིས་པ་དངོས་གཞི་ནི། སྒྲུབ་པ་པོ་རྣམས་གྲལ་ལ་འཁོད་དེ་སྐྱབས་སེམས་ཚད་མེད་བཞི་སྒོམ་པ་སྔོན་དུ་བཏང་། རང་ཉིད་
རིགས་གསུམ་མགོན་པོ་དང་དབྱེར་མེད་པའི་རྗེ་བླ་མར་བསྐྱེད་ནས་མཆོད་བསྟོད་བཟླས་པ་དང་བཅས་པ་བྱ། མདུན་བསྐྱེད་བསྐྱེད་པ་ནི།
ཨ་ མྲྀ་ཏས་བསངས། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས། ཆུ་འགོའི་སྟེང་དུ་གནས་
པའི་རྗེའི་སྐུ་དང་ངོ་བོ་དབྱེར་མེད་པའི་རྗེ་བླ་མ་ཙོང་ཁ་པ་ཆེན་པོ་སྣ་ཚོགས་པད་
ཟླའི་ གདན་ ལ་ སྐུ་ མདོག་ དཀར་ ལ་ དམར་ བའི་ མདངས་ ཆགས་ པ། ཞེས་པ་ནས།
ཐུགས་ཀར་ཕྱག་ན་རྡོ་རྗེ་བསྐྱེད་པའི་བར་བདག་བསྐྱེད་བཞིན་བྱ། རྗེ་བླ་མའི་
མཐའ་ སྐོར་ དུ་ སངས་ རྒྱས་ ཀླུ་དབང་ རྒྱལ་པོ། རྒྱལ་བ་ཤཱཀྱ་ཐུབ་པ། སྨན་བླ་
མཆེད་བདུན་སོགས་སངས་རྒྱས་བྱང་སེམས་ཉན་རང་ཆོས་སྐྱོང་སྲུང་མའི་ཚོགས་
ཐམས་ཅད་ཀྱིས་བསྐོར་ནས་བཞུགས་པའི་གཙོ་འཁོར་ཐམས་ཅད་ཀྱི་སྤྱི་བོར་ཨོ་
དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར།
ཐུགས་ཀའི་ཧཱུྃ་ལས་འོད་ཟེར་འཕྲོས་པས། རང་བཞིན་གྱི་གནས་ནས་རྒྱལ་བ་ཙོང་
ཁ་པ་ལ་ཕྱོགས་བཅུའི་སངས་རྒྱས་བྱང་སེམས་ཀྱི་བསྐོར་བ་སྤྱན་དྲངས། ཛཧཱུྃ་བི་
ཧོ༔ ཞེས་ དམ་ ཚིག་ པ་ ལ་ ཡེ་ ཤེས་ པ་ བསྟིམ། དེ་རྗེས་མཆོད་པ་གོང་གི་བདག་བསྐྱེད་ཀྱི་སྐབས་བཞིན་བྱིན་
གྱིས་བརླབས་ཏེ་གོང་གི་ཚིགས་བཅད་སྔགས་དང་བཅས་བརྗོད་དེ་བསྟོད་པའི་བར་བྱ། དེ་ནས་དམིགས་བརྩེ་མ་རྩེ་གཅིག་ཏུ་བཟླ་ཞིང་།
དམིགས་པ་ཡིད་ལ་བྱ་ཚུལ་ནི། རང་ གི་ཐུགས་ ཀ་ ནས་ འོད་ ཟེར་ འཕྲོས། མདུན་ གྱི་ རྗེ་ བླ་ མ་
གཙོ་འཁོར་རྣམས་ལ་ཕོག །དེ་རྣམས་ཀྱི་ཐུགས་ཀ་ནས་འོད་ཟེར་འཕྲོས། ཕྱོགས་
བཅུའི་སངས་རྒྱས་བྱང་སེམས་ཉན་རང་སྲུང་མའི་ཚོགས་ཐམས་ཅད་ལ་ཕོག་སྟེ་
ཐམས་ཅད་ལས་འོད་ཟེར་འཕྲོས། ནམ་མཁར་སྤྲིན་གྱི་ཕུང་པོ་ཤིན་ཏུ་སྟུག་པོ་
- 192 -



རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་ག
འཁྲིགས་པ་ལས་ཆར་གྱི་རྒྱུན་ཆེན་པོ་བབས་ཏེ་རྩི་བཅུད་ལོ་ཏོག་སོགས་རྒྱས་པར་
གྱུར་པ་དང་། ཡང་མདུན་བསྐྱེད་དང་ ཕྱོགས་ བཅུའི་ སངས་ རྒྱས་ བྱང་ སེམས་ ཐམས་ ཅད་ ལས་
འོད་ཟེར་འཕྲོས་ཏེ་ཀླུ་རྣམས་ལ་ཕོག་པས་ཀླུ་རྣམས་ཀྱི་ནད་དང་སྡིག་སྒྲིབ་ཐམས་
ཅད་བསལ་ཏེ་ཕན་པ་དང་བྱང་ཆུབ་ཀྱི་སེམས་དང་ལྡན་པར་བྱས་ནས་ཆར་ཆེན་
པོ་འབེབས་པ་ལ་བརྩོན་པར་བྱ་སྙམ་པ་དང་། ཡང་དེ་རྣམས་ལས་བདུད་རྩི་དང་འོད་
ཟེར་འཕྲོས་ཏེ་བུམ་པའི་ནང་གི་ རིལ་བུ་རྣམས་ལ་ཐིམ། རིལ་བུ་རྣམས་ ལས་
བདུད་རྩི་འོད་ཟེར་དང་བཅས་པ་དཔག་ཏུ་མེད་པ་བྱུང་སྟེ་གནས་དེ་དང་ཕྱོགས་
བཅུའི་ཀླུ་ཐམས་ཅད་ལ་ཕོག་པས་ཀླུ་རྣམས་ཀྱི་ནད་རིགས་ཐམས་ཅད་དང་སྡིག་
སྒྲིབ་ཐམས་ཅད་སྦྱངས་ཏེ་ཀླུ་རྣམས་དགའ་བདེ་དཔག་ཏུ་མེད་པ་དང་ལྡན་པར་
གྱུར་ནས་ཆར་ཆེན་པོ་འབེབས་པ་དང༌། ཡང་དེ་ཐམས་ཅད་ལས་འོད་ཟེར་འཕྲོས་
ཏེ་སེམས་ཅན་ཐམས་ཅད་དང་ཁྱད་པར་ཐན་པ་བྱུང་ཡུལ་གྱི་སེམས་ཅན་རྣམས་ལ་
ཕོག་པས་དེ་རྣམས་ཀྱི་ལས་ངན་སྡིག་སྒྲིབ་སྤྱི་དང་བྱེ་བྲག་ཏུ་ཐན་པའི་འབྲས་བུ་
མྱོང་ འགྱུར་ གྱི་ལས་ངན་རྣམས་ སྦྱངས་ཏེ་དགའ་སྐྱེད་ ཕུན་ སུམ་ ཚོགས་ པ་ལ་
ལོངས་སྤྱོད་པའི་སྐལ་ལྡན་དུ་བྱས་སྙམ་པ་དང་། ཡང་དེ་རྣམས་ལས་འོད་ཟེར་
འཕྲོས་ཏེ་ཆར་འབབ་པ་དང་རྩི་བཅུད་ལོ་ཏོག་སོགས་རྒྱས་པ་ལ་བར་དུ་གཅོད་
པའི་གནོད་པ་བྱེད་པའི་སེམས་དང་ལྡན་པ་སྤྱི་དང༌། ཁྱད་པར་སྤྲིན་འཐོར་བར་
བྱེད་པའི་རླུང་ལྷ་རྣམས་ལ་ཕོག་པས་དེ་རྣམས་ཀྱི་བསམ་ངན་སྦྱོར་རྩུབ་ཐམས་
ཅད་ཞི་བར་གྱུར་ཏེ་མཐུན་རྐྱེན་སྒྲུབ་པ་དང་། སེམས་མེད་ཀྱི་འགལ་རྐྱེན་རྣམས་
ལ་ཕོག་པས་མུན་ཁུང་ལ་མར་མེ་དང་རྩྭ་སྦུར་ལ་མེ་དཔུང་འཕྲད་པ་བཞིན་གཏན་
མེད་དུ་བྱས་སྙམ་པ་དང་། ཡང་དེ་རྣམས་ཀྱི་འོད་ཟེར་གྱིས་སྤྲིན་བསྡུས་ཏེ་ནམ་
- 193 -



སམ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཁའི་ཁམས་ཐམས་ཅད་ཁེངས་པར་ཤིན་ཏུ་སྟུག་པོར་འཁྲིགས་ཏེ། དེ་ལས་ཆར་
གྱི་རྒྱུན་ཆེ་བ་འཇམ་པ་རྩི་བཅུད་ལོ་ཏོག་སོགས་བསྐྱེད་ཅིང་འཕེལ་བར་བྱེད་པའི་
ནུས་པ་ཕུན་སུམ་ཚོགས་པ་དང་ལྡན་པ་ཡིད་དང་མཐུན་པར་ ཕབ་སྟེ་སྐྱེ་འགྲོ་
རྣམས་ དགའ་ བདེའི་ དཔལ་ ལ་ བཀོད་པའི་དམིགས་པ་གསལ་པོ་རེ་མོས་ཀྱི་ཚུལ་དུ་བྱེད་བཞིན་པའི་ང་ནས་
དམིགས་བརྩེ་མ་བཟླའོ། །ཐུན་གྱི་མཇུག་ཏུ་གཏོར་མ་འབུལ་བའི་ཚུལ་ནི་གཏོར་མ་སྔར་ལྟར་བསངས་སྦྱངས་བྱིན་གྱིས་བརླབས་ལ།
རྗེ་བླ་མ་འཁོར་བཅས་ཀྱི་ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་བས་ཐུགས་
ཟག་མེད་ཀྱི་བདེ་བས་དགྱེས་པར་བསམས་ལ། ཨོཾ་གུ་རུ་སུ་མ་ཏི་ཀཱིརྟི་ས་པ་རི་ཝཱ་ར་ཨི་
དཾ་ བ་ ལོ་ ཏ་ ཁ་ ཁ་ ཁཱ་ ཧི་ ཁཱ་ ཧི། ཞེས་པ་ལན་གསུམ་མམ་བདུན་གྱིས་གཏོར་མ་ཕུལ། ཨརྒྱུ་སོགས་ཀྱིས་མཆོད།
གོང་བཞིན་བསྟོད་ལ་འདོད་དོན་ལ་གསོལ་བ་ཤུགས་དྲག་ཏུ་གདབ་བོ། །བཟླས་པའི་སྐབས་སྒྲུབ་གྲོགས་འགའ་ཞིག་གིས་སྐབས་སྐབས་
སུ་བརྒྱ་ རྩ། ཀླུ་གཏོར། བསང་བ། འབྱུང་བཞི། ཆ་གསུམ། ལན་ཆགས་གཏོར་མ་གཏོང་བ་སྤྲིན་ཆེན་དང་། གཟུངས་བསྡུས་སྒྲོག་པ་
སོགས་རྒྱབ་ཆོས་དང༌། ཡི་དམ་ཆོས་སྐྱོང་ལ་མཆོད་གཏོར་འབུལ་བ་དང་། ཁྲུས་གསོལ་བྱས་ཏེ་ཆར་དབབ་པར་གསོལ་བ་འདེབས་པ་
སོགས་དང་། རླུང་གནོན་སྤྲིན་སྡུད་སོགས་ལ་བརྩོན་པར་བྱ། ཆར་འབེབས་ཀྱི་རིང་གནས་དེའི་ཉེ་སྐོར་དུ་ཞ་ལོང་སོགས་བཀྲ་མི་ཤིས་པ་
དང༌། དམ་ཉམས་དང་མཛེ་ཅན་སོགས་གྲིབ་ཅན་གྱི་རིགས་གཏན་ནས་མི་གཏོང་། སྒྲུབ་པ་པོ་སྒྲུབ་གཡོག་དང་བཅས་པས་ཤ་ཆང་སྒོག་
བཙོང་ཐ་མ་ཁ་སོགས་ཁ་ཟས་དྲི་ང་བ་དང་མི་གཙང་བའི་རིགས་ལ་ལོངས་མི་སྤྱོད། ཐམས་ཅད་ནང་མཐུན་ཞིང་ཕན་ཚུན་ཡིད་དགའ་བ་
དང་བག་ཡོད་ཀྱི་སྤྱོད་པ་ལ་བརྩོན་པ་མ་གཏོགས་འཐབ་རྩོད་ཚིག་རྩུབ་ངག་འཁྱལ་སོགས་བག་མེད་ཀྱི་སྤྱོད་པ་མི་བྱ། སེམས་ཅན་
དང་ཁྱད་པར་ཡུལ་ཕྱོགས་དེའི་ཆར་འབབ་ལ་རེ་ཞིང་བལྟོས་པའི་སེམས་ཅན་ལ་ཕན་སེམས་དང་། དཀོན་མཆོག་སྤྱི་དང་ཁྱད་པར་རྗེ་
བཙུན་ཙོང་ཁ་པ་ཆེན་པོ་ལ་ཡིད་ཆེས་ཀྱི་དད་གུས་ཤུགས་དྲག་བསྒོམ་པ་རྣམས་དམ་ཚིག་ཡིན་པར་གསུངས། དེ་ལྟར་ཆར་འབེབས་པ་ལ་
བརྩོན་པར་བྱས་ནས་ཆར་བབས་པའི་རྗེས་སུ་གྲོལ་དུས་དཀོན་མཆོག་གི་བཀའ་དྲིན་རྗེས་སུ་དྲན་པའི་སྒོ་ནས་མཆོད་གཏོར་རྒྱ་ཆེན་པོ་
ཕུལ་ལ་གཏང་རག་གཏོང་། ལྷ་ཀླུ་གཞི་བདག་སྤྱི་དང་ཁྱད་པར་ཆུ་འོག་དེའི་ཀླུ་དང་ཡུལ་དེའི་གཞི་བདག་རླུང་ལྷ་དང་བཅས་པར་མཆོད་
གཏོར་བསངས་སོགས་རྒྱས་པར་ཕུལ་ཏེ་འཇིག་རྟེན་གྱི་ ཁམས་ ཀྱི་ལྷ་ཀླུ་གཞི་བདག་ སྤྱི་དང་ ཁྱད་
09?q
- 194 -



རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་ག
པར་ཡུལ་འདིའི་ལྷ་ཀླུ་གཞི་བདག་རྣམས་ཀྱིས་ཆར་འབབ་པའི་གྲོགས་དོན་འཕྲིན་
ལས་མཛད་པ་ལ་ལེགས་ཚོགས་སུ་གྱུར་ཅིང་། སླད་ནས་ཀྱང་ཆར་ཆུ་དུས་སུ་
འབབ་པ་དང་ལོ་ཕྱུགས་རྟག་ཏུ་ལེགས་པའི་འཕྲིན་ལས་དང་སྡོང་གྲོགས་རྒྱ་ཆེན་
པོ་ མཛད་ དུ་ གསོལ། ཞེས་ལེགས་སོ་བརྗོད། བུམ་པའི་ནང་གི་རིལ་བུ་རྣམས་ཆུ་འགོའི་ནང་དུ་བླུགས་ལ་བྱ་ཁྱི་སོགས་ཀྱི་
མི་ཟ་བར་བྱ་ཞིང་དེ་ཀླུ་རྣམས་ཀྱི་ནད་ཐམས་ཅད་གསོ་ཞིང་ཕྱིན་ཆད་མི་འབྱུང་བར་བྱེད་པའི་གསོས་སྨན་གྱི་བདུད་རྩིའི་རྣམ་པར་རབ་ཏུ་
གནས་པར་བསམ། དར་ལྕོག་བཞིའི་ཁྱུང་རྣམས་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་རང་ཉིད་ལ་བསྡུ། ཐོ་
བསྐྱེལ་ཏེ་རྗེས་མི་མངོན་པར་བྱ། དེ་ནས་ཡུལ་དེའི་ལྷ་ཀླུ་གཞི་བདག་རྣམས་ཀྱིས་གཙོ་བྱས་སེམས་ཅན་ཐམས་ཅད་ལ་དམིགས་པའི་བསྔོ་
བ་དང་སྨོན་ལམ་བཀྲ་ཤིས་རྣམས་རྒྱས་པར་བྱའོ། །
ཞེས་རིགས་གསུམ་སྤྱི་སྒྲུབ་གྱི་བླ་མའི་རྣལ་འབྱོར་ལ་བརྟེན་ནས་ཆར་འབེབས་པའི་ཆོ་གའི་ལག་ལེན་གསལ་བྱེད་རྫོགས་ལྡན་ ་
སྤྲིན་གྱི་སྒྲ་དབྱངས་ཞེས་བྱ་བ་འདི་ནི། གངས་ཅན་འགྲོ་བའི་མགོན་པོ་རྣམ་འདྲེན་མཚུངས་མེད་མཆོག་ནས་གངས་ཅན་སྐྱེ་འགྲོ་ཡོངས་ཀྱི་
བདེ་ཐབས་སུ་རྒྱུད་སྡེ་དང་མཐུན་པའི་ཆར་འབེབས་ཀྱི་ཆོ་ག་ཁུངས་བཙུན་ཞིང་ལག་ཏུ་བླང་བདེ་བ་འདི་ལྟ་བུ་ཞིག་གྱིས་ཤིག་ཅེས་བཀའ་
ལུང་སྤྱི་བོར་ཕེབས་པ་གུས་པས་མནོས་ཏེ་རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་འཇམ་མགོན་བསྟན་པའི་རྩ་ལག་འཇམ་
དབྱངས་བདེ་བའི་རྡོ་རྗེ་དང༌། ཁྲི་ཆེན་ངག་དབང་མཆོག་ལྡན་སོགས་དམ་པ་གོང་མའི་གསུང་ལ་གཞི་བྱས། དྲིན་ཅན་རྩ་བའི་བླ་མ་རྗེ་
གྲུབ་པའི་དབང་ཕྱུག་ཆེན་པོ་དང་། ཁྲི་ཆེན་ནམ་མཁའ་བཟང་པོ་གཉིས་ཀྱི་ཕྱག་ལེན་མཐོང་བ་བརྒྱུད་པས་བརྒྱན་ཏེ་ཕོ་བྲང་ཆེན་པོ་པོ་ཏ་
ལའི་གཟིམ་ཆུ་བདེ་བ་ཅན་དུ་སྦྱར་བའོ། །འདིས་ཀྱང་སྐྱེ་འགྲོ་ཡོངས་ཀྱི་ཕན་བདེའི་འབྱུང་གནས་རྗེ་རྒྱལ་བ་གཉིས་པའི་བསྟན་པ་རིན་པོ་
ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག། །
- 195 -



༄༅། །སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་
གནད་གསལ་བར་བཀོད་པ་བདུད་རྩིའི་བུམ་བཟང་
ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ཏཱ་རེ་ཡ། རབ་འབྱམས་ཞིང་གི་རྒྱལ་བ་མ་ལུས་པའི། །
མཁྱེན་བརྩེ་ནུས་པ་གཅིག་ཏུ་བསྡུས་པའི་གཟུགས། །རྒྱལ་ཀུན་ཡུམ་གཅིག་རྗེ་
བཙུན་སྒྲོལ་མ་ལ། །སྙིང་གི་ ཁོང་ནས་གུས་པས་ཕྱག་འཚལ་ལོ། །གངས་རིའི་
མགོན་པོ་སྤྱན་རས་གཟིགས་དབང་གི །ཞལ་གྱི་ཆུ་སྐྱེས་གེ་སར་ལས་ཐོན་ཞིང་། །
འཕྲིན་ལས་མ་ལུས་སྒྲུབ་པར་དམ་བཅས་པ། །རྗེ་བཙུན་སྒྲོལ་མ་ཐུགས་རྗེ་ཅན་
ལ་འདུད། །མར་མེ་མཛད་དང་ རྒྱལ་བའི་འབྱུང་གནས་ཀྱི། །རྗེས་འབྲང་ཐམས་
ཅད་ང་ཡིས་སྐྱོང་ངོ་ཞེས། །བཀའ་གདམས་བསྟན་འཛིན་སྐྱོང་བར་ཞལ་བཞེས་
པ། །བཀའ་གདམས་ལྷ་གཅིག་སྒྲོལ་མར་སྙིང་ནས་འདུད། ཁྱད་པར་བློ་བཟང་
རྒྱལ་བའི་དབང་པོ་ཡིས། །བསྟན་ པ་ རིན་ཆེན་ཕྱོགས་རྣམས་ཐམས་ཅད་དུ། །
སྤེལ་ཞིང་རྒྱས་ལ་འཕྲིན་ལས་ཐོགས་མེད་པ། །རྗེ་བཙུན་བཅོམ་ལྡན་འདས་མར་
སྙིང་ ནས་ འདུད། །བཀའ་ གདམས་ གླེགས་ བམ་ ཉིད་ ནས་ ལུང་ བསྟན་ ལྟར། །
བཀའ་ གདམས་ བཤེས་ ཆེན་ ཡོངས་ ཀྱི་ ཐུགས་ དམ་ ལྷ། །བཀའ་ གདམས་ ལྷ་
གཅིག་སྒྲོལ་མ་མཆོད་པའི་ཚུལ། །བཀའ་གདམས་མན་ངག་བཞིན་དུ་བྲི་བར་
བྱ། །དེ་ལ་འདིར་སྒྲོལ་མ་མཎྜལ་བཞི་པའི་ཆོ་ག་ཇི་ལྟར་བྱ་བའི་ཚུལ་ལ་དྲུག །ཆོ་ག་འདི་གང་ལས་གསུངས་པའི་ཁུངས་བཤད་པ།
རྟེན་གང་གིས་བྱ་བ། དུས་ནམ་གྱི་ཚེ་བྱ་བ། གནས་གང་དུ་བྱ་བ། ཆོ་ག་དངོས་གཞི་ཇི་ལྟར་བྱ་བའི་ཚུལ། འདིའི་ཕན་ཡོན་བཤད་པའོ། །
- 196 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
དང་པོ་ནི་རྒྱལ་བ་རྣམ་པར་སྣང་མཛད་ཀྱིས་རྗེ་བཙུན་སྒྲོལ་མ་ལ་བསྟོད་པ་མཛད་པའི་ཕན་ཡོན་གྱི་སྐབས་ལས། གཉིས་གསུམ་བདུན་དུ་
མངོན་པར་བརྗོད་ན། ཞེས་པ་འདིས་མཎྜལ་བཞི་པའི་ཆོ་ག་བསྟན་པར་བཀའ་གདམས་གོང་མ་རྣམས་བཞེད་དེ། ཇོ་བོ་ཆེན་པོ་དཔལ་ལྷ་
ཅིག་དཱི་པཾ་ཀ་ར་ནས་བརྒྱུད་པའི་ལྷག་པའི་ལྷ་མང་པོའི་སྒྲུབ་ཐབས་དང་། རྗེས་གནང་གི་ཆོ་ག་དང་། ལས་ཚོགས་མན་ངག་མང་པོ་
ཕྱོགས་ གཅིག་ཏུ་བསྡེབས་ པ་སྣར་ཐང་བརྒྱ་ རྩར་ གྲགས་ པ་ལས་ སྒྲོལ་མ་མཎྜལ་བཞི་པའི་ཆོ་ག་འདི་གསུངས་ཏེ། དེ་ཉིད་ལས།
མཉམ་ མེད་ བླ་ མའི་ ཞབས་ ལ་ བདུད། སྤྱིར་སྒྲུབ་པ་པོ་ཐམས་ཅད་མཁྱེན་པ་འཐོབ་པར་འདོད་པ་ལ་བར་ཆད་
བསྲུང་བ་ཤིན་ཏུ་གལ་ཆེ་སྟེ། དེ་ཡང་ཐབས་ཀྱི་བསྲུང་བ་དང་ཤེས་རབ་ཀྱིས་བསྲུང་བའི་ཚུལ་གཉིས་ཡིན་གསུངས། ཐབས་ཀྱིས་བསྲུང་
བ་ལ་མང་དུ་ཡོད་པ་ལས། ཇོ་མོ་ལ་གསོལ་བ་གདབ་པའི་ཐབས་བསྟོད་པ་ནས། གཉིས་ གསུམ་ བདུན་ དུ་ མངོན་
ས་པ་དེའི་མན་ངག་ལ་མཎྜལ་བཞིའི་མཆོད་པའི་ཕྱག་ལེན་བྲི་བ་ཞེས་གསུངས་ནས། མཎྜལ་བཞི་པའི་ཆོ་ག་
ཇི་ལྟར་བྱ་བ་བཤད་པའི་མཐར། འདིའི་བརྒྱུད་པ་ནི། ཇོ་བོས་དགོན་པ་བ། དེས་ཀརྨ་བ། དེས་ལུམ་པ་བ། དེས་ཆུ་མིག་པ། དེས་དཔལ་
ལྡན་གྲོ་ལ་གནང་བ་ཡིན། དེས་ཞང་སྟོན་པ། བླ་མའི་གསུང་ལས་བྱོན་པ་ལྟར་དགེ་སློང་ནམ་མཁའ་གྲགས་ཀྱིས་བསྡེབས་པའོ། །ཞེས་
མཎྜལ་བཞི་པའི་ཆོ་ག་བརྒྱུད་པའི་ཁུངས་དང་བཅས་པ་གསུངས་པ་ལྟར་རོ། །
གཉིས་པ་རྟེན་གང་གིས་བྱ་བ་ནི་འདིའི་རྩ་ཚིག་ལས་གསུངས་པ་ལྟར་དགེ་སློང་རྣམ་པར་དག་པ་བདུན་ནམ་བརྒྱད་ཀྱིས་ཆོ་ག་
འདི་བྱས་ན་ཤིན་ཏུ་བསྔགས་ཤིང་། དགེ་སློང་བརྒྱད་མ་འབྱོར་ན། དགེ་སློང་བཞིས་འདི་བྱས་ནའང་བྱིན་རླབས་ཆེ་ལ། དེ་ཡང་མ་འབྱོར་
ན་དགེ་སློང་གཅིག་གིས་ཀྱང་བྱར་རུང་བར་དམ་པ་གོང་མ་རྣམས་གསུང་ཞིང་། དེ་ཡང་སྤྱིར་དགེ་བའི་བྱ་བ་གང་ཡང་སོ་ཐར་གྱི་སྡོམ་པ་
རྣམ་པར་དག་པ་དང་ལྡན་པས་བྱས་ན་རྟེན་གྱི་སྟོབས་ཀྱིས་ཕན་ཡོན་ཆེ་ཞིང༌། སོ་ཐར་གྱི་ནང་ནས་ཀྱང་བསླབ་གཞི་ཡོངས་སུ་རྫོགས་པ་
དགེ་སློང་རྣམ་པར་དག་པས་དགེ་བ་གང་བྱས་ཀྱང་གཞན་ལས་ཕན་ཡོན་ཆེ་ལ། ཁྱད་པར་མཎྜལ་བཞི་པའི་ཆོ་ག་འདི་ལ་ནི་སོ་ཐར་གྱི་
སྡོམ་པ་དང་ལྡན་པ་ཙམ་གྱིས་ཀྱང་མི་ཆོག །བྱ་རྒྱུད་ཡན་ཆད་སྔགས་ཀྱི་དབང་ཐོབ་པ་ཞིག་ངེས་པར་དགོས་ཏེ། རང་ཉིད་རྗེ་བཙུན་སྒྲོལ་
མར་སྒོམ་པའི་ལྷའི་རྣལ་འབྱོར་དང་ལྡན་པས་གཟུངས་སྔགས་བཟླ་བ་དང༌། སྔགས་ཀྱི་ཆོ་ག་བྱེད་པ་ལ་དབང་ཐོབ་པ་ཞིག་ངེས་པར་
དགོས་པར་རྒྱུད་དང་གྲུབ་ཆེན་གྱི་གཞུང་ཐམས་ཅད་ལས་མཐུན་པར་གསུངས་པས་སོ། །དེས་ན་རྗེ་བཙུན་སྒྲོལ་མའི་སྒྲུབ་ཐབས་སྒོམ་པ་
ལ་སྤྱིར་སྔགས་ཀྱི་དབང་ཐོབ་པ་ཞིག་དང་། ཁྱད་པར་རྗེ་བཙུན་སྒྲོལ་མའི་རྗེས་གནང་ཐོབ་པ་ཞིག་བྱུང་ན་ཤིན་ཏུ་བསྔགས་སོ། །
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གསུམ་པ་དུས་ནམ་གྱི་ཚེ་བྱ་བ་ནི། འདིའི་རྩ་ཚིག་ལས། དུས་སྐུ་ཁམས་ཞན་པ་དང༌། བྱ་བ་རྩོམ་པ་ལ་སོགས་པ་ཐམས་ཅད་དུ་
མཛད། ཅེས་གསུངས་པ་ལྟར། ཁམས་མི་སྙོམས་པའི་བར་ཆད་བྱུང་ན་དེ་ནམ་བྱུང་དུས་སུ་བྱ། གདོན་གྱིས་འཚེ་བ་སོགས་ཀྱི་བར་ཆད་
བྱུང་ནའང་དེ་ནམ་བྱུང་དུས་སུ་བྱ་ལ། གཙོ་བོར་ཚོགས་གསོག་སྒྲིབ་སྦྱོང་གི་ཕྱིར་དུ་བྱེད་ན་སྤྱིར་དུས་རྒྱུན་པ་དང་། ལྷག་པར་ཟླ་བ་ངོ་རེ་
བཞིན་ཉ་སྟོང་བརྒྱད་གསུམ་གྱི་དུས་བཟང་རྣམས་དང་། ལོ་རེ་བཞིན་ཆོ་འཕྲུལ་ཆེན་པོའི་དུས་དང༌། མངོན་པར་བྱང་ཆུབ་པའི་དུས་དང་།
ཆོས་འཁོར་བསྐོར་བའི་དུས་དང༌། ལྷ་ལས་བབས་པའི་དུས་སོགས་སྟོན་པ་ཐུགས་རྗེ་ཅན་དེ་ཉིད་ཀྱིས་མཛད་པ་ངོ་མཚར་རྨད་དུ་བྱུང་བ་
བསྟན་པའི་དུས་ཆེན་རྣམས་དང༌། ཇོ་བོ་རྗེ་དང་། རྒྱལ་བ་ཙོང་ཁ་པ་སོགས་སྔོན་བྱོན་དམ་པ་རྣམས་ཞིང་གཤེགས་པའི་དུས་ཆེན་རྣམས་
ལ་བྱས་ན་ཤིན་ཏུ་བསྔགས་སོ། །ཆོས་ལྡན་གྱི་བྱ་བ་གློ་བུར་བའི་ཕྱིར་དུ་བྱེད་ན། སང་ལྟ་བུ་བྱ་བ་དེ་སྒྲུབ་རྒྱུའི་དེ་རིང་གི་ཉིན་མཎྜལ་བཞི་
པའི་ཆོ་ག་བྱས་ནས་རྗེ་བཙུན་མ་སྒྲོལ་མ་ལ་ཆོས་ལྡན་གྱི་བྱ་བ་དེ་དང་དེ་འགྲུབ་པར་གསོལ་བ་ཤུགས་དྲག་ཏུ་བཏབ་ན་དོན་དེ་དང་དེ་
འགྲུབ་པར་སྔོན་གྱི་དམ་པ་གོང་མ་རྣམས་ཀྱི་རྣམ་ཐར་ལས་འབྱུང་སྟེ། འདིའི་ལོ་རྒྱུས་ནི་འོག་ཏུ་ཕན་ཡོན་གྱི་སྐབས་སུ་འཆད་དོ། །
བཞི་པ་གནས་གང་དུ་བྱ་བ་ནི། ལེགས་གྲུབ་དང་དཔུང་བཟང་གི་རྒྱུད་སོགས་རྒྱུད་དང་གྲུབ་ཆེན་གྱི་གཞུང་རྣམས་དང་། སྔོན་
བྱོན་དམ་པ་རྣམས་ཀྱིས་རྣམ་ཐར་ལས་འབྱུང་བ་ལྟར་དཔའ་བོ་དང་དཔའ་མོ་དངོས་སུ་བཞུགས་ཤིང་སྔོན་བྱོན་དམ་པ་རྣམས་ཀྱིས་བྱིན་
གྱིས་བརླབས་པའི་གནས་ཁྱད་པར་ཅན་རྣམས་དང་། རྒྱལ་བས་བྱིན་གྱིས་བརླབསཔའི་རྟེན་ཁྱད་པར་ཅན་གང་དང་གང་ན་བཞུགས་པ་
དེ་དང་དེ་དག་གི་གནས་རྣམས་སུ་ཆོ་ག་འདི་བྱས་ན་ཕན་ཡོན་ཤིན་ཏུ་ཆེ་ཞིང་། དེ་ལྟ་བུའི་གནས་མིན་ཡང་ས་གཙང་ཞིང་ཡིད་དུ་འོང་བའི་
གནས་སུ་བྱའོ། །
ལྔ་ པ་ཆོ་ག་དངོས་ གཞི་ ཇི་ ལྟར་ བྱ་བའི་ཚུལ་ལ་གསུམ། སྦྱོར་བ། དངོས་གཞི །མཇུག་ཏུ་ཇི་ལྟར་བྱ་བའོ། །དང་པོ་ནི། སྔར་
བཤད་པ་ལྟར་གཙང་ཞིང་ཡིད་དུ་འོང་བའི་གནས་སུ་ཆག་ཆག་དང་ཕྱག་བདར་ལེགས་པར་བྱས། མེ་ཏོག་སིལ་མ་དགྲམ། བླ་བྲེ་དང་།
གདུགས་དང་། རྒྱལ་མཚན་དང་། བ་དན་སོགས་ཅི་འབྱོར་པའི་མཆོད་རྫས་ཀྱིས་བརྒྱན་ལ་རྗེ་བཙུན་སྒྲོལ་མའི་བྲིས་འབུར་གང་རིགས་
ཀྱི་སྐུ་རབ་གནས་ཅན་ཞིག་ངེས་པར་བཤམས། གཞན་ཡང་སྐུ་གསུང་ཐུགས་རྟེན་ཅི་ཡོད་རྣམས་སྲི་ཞུ་དང་ལྡན་པར་བཞུགས་སུ་གསོལ་
ལ། དེའི་མདུན་དུ་གཞི་བ་བྱུང་ལྔ་དང་དྲི་བཟང་གིས་བྱུགས་པ་ལ་མཎྜལ་རེ་ཁ་ཟླུམ་སྐོར་ཉིས་རིམ་དུ་བྱས་པ་བཞི་བྲི་བའམ། ཡང་ན་
གསེར་དངུལ་ཟངས་འཁར་ལ་སོགས་ལས་བྱས་པའི་མཎྜལ་བཞི་དྲི་བཟང་གིས་སྔགས་པའི་ཚོམ་བུ་དང་བཅས་པ་བཤམས། སྟེགས་
- 198 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
བཟང་པོའི་ཁར་དཀར་གཏོར་བཞི། ཆུ་གཉིས་ཉེར་སྤྱོད་ལྔ་དང་བཅས་པ་ཚར་བཞི་བཀོད་པ་མཛེས་པར་བཤམས། གཞན་ཡང་རོལ་མོ་
སོགས་མཆོད་པའི་བྱེ་བྲག་ཅི་འབྱོར་དང་། ཁྲུས་བུམ། ཁྲུས་གཞོང་། མེ་ལོང་། ཁྲུས་དར། འཐོར་འབྲུ་སོགས་ཀྱང་སྟ་གོན་བྱ། སྒྲུབ་པ་པོ་
རྣམས་ཁྲུས་བྱས་ལ་གོས་གཙང་མ་བགོས་ཏེ་སྟན་ལ་འཁོད་དོ། །གཉིས་པ་དངོས་གཞི་ལ་གསུམ། སྤྱིར་ཚོགས་ཞིང་གསལ་བཏབ་སྟེ་
ཡན་ལག་བདུན་པ་མཎྜལ་དང་བཅས་པས་མཆོད་ནས་འདོད་དོན་ལ་གསོལ་བ་གདབ་པ། རང་ཉིད་རྗེ་བཙུན་སྒྲོལ་མར་བསྐྱེད་དེ་ཐུགས་
བསྐུལ་བའི་གཟུངས་སྔགས་བཟླ་བ། མདུན་དུ་རྗེ་བཙུན་སྒྲོལ་མའི་ལྷ་ཚོགས་གསལ་བཏབ་སྟེ་ཡན་ལག་བདུན་པ་མཎྜལ་དང་བཅས་
པས་མཆོད་དེ་འདོད་དོན་ལ་གསོལ་བ་གདབ་པའོ། །དང་པོ་ནི། སྒྲུབ་པ་པོ་རྣམས་སྟན་ལ་འཁོད་དེ་དག་སེམས་ཁྱད་པར་ཅན་གྱི་ངང་
ནས་སྐྱབས་ཡུལ་གསལ་གདབ་པ་དང་། སྐྱབས་འགྲོའི་དམིགས་རྣམ་དང་སེམས་བསྐྱེད་ཀྱི་དམིགས་པ་རྣམས་མན་ངག་བཞིན་དུ་དྲན་
པར་བྱས་ལ། ཐོག་མར་སྐྱབས་འགྲོ་སེམས་བསྐྱེད་བྱ་བ་ནི། སངས་ རྒྱས་ ཆོས་ དང༌ ཚོགས་ མཆོག་ ལ། །
བྱང་ཆུབ་བར་དུ་སྐྱབས་སུ་མཆི། །བདག་དང་གཞན་དོན་བསྒྲུབ་སླད་དུ། །བདག་
གིས་བྱང་ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ཡི། །སངས་
རྒྱས་བྱང་ཆུབ་སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །
དེང༌ ནས་ བྱང་ ཆུབ་ སེམས་ བསྐྱེད་ དོ། །ཞེས་ལན་གསུམ་བརྗོད་ལ་སྐྱབས་འགྲོ་སེམས་བསྐྱེད་རྒྱུད་དང་འདྲེས་
ངེས་སུ་བྱ། དེ་ནས་གནས་བྱིན་གྱིས་བརླབས་པ་ནི། ཐམས་ ཅད་ དུ་ ནི་ ས་ གཞི་ དག །གསེག་ མ་ ལ་
སོགས་མེད་ པ་དང་། །ལག་མཐིལ་ལྟར་མཉམ་བཻ་ཌཱུརྱའི། །རང་བཞིན་འཇམ་
པོར་ གནས་ གྱུར་ ཅིག །ཅེས་ལན་གསུམ་བརྗོད་ལ་གནས་ཁང་དེ་ཉིད་རྗེ་བཙུན་སྒྲོལ་མ་སོགས་ཕྱོགས་བཅུའི་རྒྱལ་བ་
སྲས་བཅས་ཐམས་ཅད་གདན་འཛོམ་སྟེ་མཆོད་པ་བཞེས་པའི་གནས་ཞིང་ཁམས་ཁྱད་པར་ཅན་ཞིག་ཏུ་གྱུར་པར་བསམ་མོ། །དེ་ནས་
མཆོད་པ་བྱིན་གྱིས་བརླབས་པ་ནི། རང་ ཉིད་ སྐད་ ཅིག་ གིས་ རྗེ་ བཙུན་ སྒྲོལ་མར་ གསལ་བཏབ་ལ།
ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷསརྦ་དྷརཿསྭ་བྷ་ཝ་
ཤུདྡྷོཉཧཾ། སྟོང་པ་ ཉིད་ དུ་ གྱུར། སྟོང་པའི་ངང་ལས་ཧཱུཾ་ལས་ རིན་ པོ་ ཆེའི་ སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གྲུབ་ པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི་ཆབ།
ཞལ་ཟས། རོལ་མོ་ལ་སོགས་ པ་རྣམས་དྭངས་ཤིང་ཐོགས་པ་མེད་པར་ནམ་
མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོ་
ཨགྷཾ་ ཨཱཧཱུྃ། དེ་བཞིན་དུ། པཱ་ ཧུཾ། པུ། དྷཱ་ པེ། ཨཱ་ ལོ་ཀེ། གནྡྷེ། ནེ་ ཝི་ དུ། ཤལྟ། རུ་
པ། ཤཔྟ། གནྡྷེ། ར་ས། སྤར་ཨཱཿཧཱུཾ། ཞེས་ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ་དང་བཅས་པ་སྔགས་དང་
ཕྱག་རྒྱས་བྱིན་གྱིས་བརླབ་བོ། །དེ་ནས་ཚོགས་ཞིང་སྤྱན་དྲངས་པ་ནི། རང་ རྗེ་ བཙུན་ སྒྲོལ་ མར་ གསལ་ བའི་
ཐུགས་ཀའི་ས་བོན་ལས་འོད་ཟེར་ཕྱོགས་བཅུར་འཕྲོས་པས་རྗེ་བཙུན་སྒྲོལ་མ་ལ་
ཕྱོགས་བཅུའི་རྒྱལ་བ་སྲས་བཅས་བསྐོར་བ་སྤྱན་དྲངས་པར་བསམས་ལ། མ་ལུས་སེམས་
ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་
ལྷ། །དངོས་རྣམས་མ་ལུས་ཡང་དག་མཁྱེན་གྱུར་པའི། །བཅོམ་ལྡན་འཁོར་བཅས་
གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །
འགྲོ་ལ་བརྩེ་ཕྱིར་ཐུགས་རྗེ་རྣམས་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་
ཡོངས་རྫོགས་པ། ཁྱེད་བཞེད་འགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་
དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་
ཅིང་། །མཐའ་ ཡས་ སེམས་ ཅན་ ཚོགས་ རྣམས་ བསྒྲལ་ བྱའི་ ཕྱིར། །ཡོངས་ དག་
འཁོར་ དང༌ བཅས་ ཏེ་ གཤེགས་ སུ་ གསོལ། ཞེས་བརྗོད་ལ་སྤྱན་དྲངས་ཏེ་རང་གི་མདུན་གྱི་ཐད་དྲང་གི་ནམ་
མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་པད་ཟླའི་གདན་ལ་རང་གི་རྩ་བའི་
བླ་མ་དང་དབྱེར་མེད་པའི་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ། དེའི་སྟེང་ངོས་སུ་བཅོམ་ལྡན་ཐུབ་པའི་དབང་པོ། གཡས་ཕྱོགས་སུ་
རྒྱ་ཆེན་སྤྱོད་རྒྱུད། གཡོན་ཕྱོགས་སུ་ཟབ་མོ་ལྟ་རྒྱུད། རྒྱབ་ཀྱི་སྟེང་ཕྱོགས་སུ་ཉམས་ལེན་བྱིན་རླབས་བརྒྱུད་པའི་བླ་མ་རྣམས་དང་། དེ་
དག་གི་མཐའ་སྐོར་དུ་རྗེ་བཙུན་སྒྲོལ་མ་ཉེར་གཅིག་སོགས་ཡི་དམ། སངས་རྒྱས། བྱང་སེམས། ཉན་རང་། དཔའ་བོ་དཔའ་མོ་བསྟན་
- 200 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
སྲུང་ཡེ་ཤེས་པའི་ཚོགས་རྣམས་དང་བཅས་པ་མངོན་སུམ་དུ་བཞུགས་པར་གསལ་བཏབ། དེ་ནས་ཁྲུས་ཁང་བསྐྱེད་པ། སྐུ་ཁྲུས་གསོལ་
བ། ན་བཟའ་དང་རྒྱན་འབུལ་བ། ཚོགས་ཞིང་དུ་བཞུགས་པར་གསོལ་བ་གདབ་པ་རྣམས་རྒྱས་བསྡུས་སྐབས་དང་བསྟུན་ནས་བྱའོ། །དེ་
ནས་སྟན་ལས་ལངས་ཏེ་ཕྱག་འཚལ་བཞིན་དུ། སངས་རྒྱས་ཐམས་ཅད་འདུས་ པའི་ སྐུ། །རྡོ་ རྗེ་ འཛིན་
པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་
ལོ། །ཞེས་པ་ལན་གསུམ། ཕུན་ ཚོགས་ དགེ་ ལེགས་ བྱེ་ བས་ བསྐྲུན་ པའི་ སྐུ། །ཞེས་སོགས།
བྱམས་ པ་ ཐོགས་ མེད། ཅེས་སོགས། འཇམ་ དབྱངས་ ཡོད་ མེད། ཅེས་སོགས། ཐུགས་ རྗེ་
ཆེན་ པོ། ཞེས་སོགས། བཤད་ སྒྲུབ་ གདམས་ པའི་ མཆོག་ མངའ་ ཨ་ ཏི་ ཤ། །བཀའ་
གདམས་བསྟན་པའི་མེས་པོ་འབྲོམ་སྟོན་རྗེ། །རྣལ་འབྱོར་རྣམ་བཞི་སྐུ་མཆེད་
གསུམ་ལ་སོགས། །བཀའ་གདམས་བླ་མ་རྣམས་ལ་ཕྱག་འཚལ་ལོ། །དམིགས་
མེད་བརྩེ་བའི་ ཞེས་སོགས། རབ་ འབྱམས་ གསུང་ རབ་ཀུན་ལ་ལྟ་བའི་མིག །སྐལ་
བཟང་ཐར་པར་བགྲོད་པའི་འཇུག་ངོགས་མཆོག །བརྩེ་བས་བསྐྱོད་པའི་ཐབས་
མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་ཕྱག་འཚལ་ལོ། །
རྗེ་བཙུན་འཕགས་མ་སྒྲོལ་མ་ལ་སོགས་པ། །རིན་ཆེན་མཆོག་གསུམ་ཕྱག་འོས་
ཐམས་ཅད་ལ། །དད་ཅིང་མོས་པས་བསྟོད་དབྱངས་རྒྱ་མཚོར་བཅས། །ཞིང་རྡུལ་
མཉམ་པའི་ལུས་སྤྲུལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཞེས་པ་ནས།
དགེ་ འདུན་ ལ་ ཡང་ ཕྱག་ འཚལ་ ལོ། །ཞེས་པའི་བར་ལན་གསུམ་རེ། ཇེ་ སྙིད་ སུ་ དག་ ཅེས་པ་ནས།
བདག་ གིས་ བསྟོད། ཅེས་པའི་བར་དང་། རྟེན་རྣམས་ལ་མེ་ཏོག་འཐོར་ཞིང་། མེ་ ཏོག་ དམ་ པ་ཞེས་པ་ནས།
མཆོད་ པར་ བགྱི། ཞེས་པའི་བར། དེ་ནས་སྟན་ལ་འཁོད་ནས། མཆོད་ ཡོན་ ཕལ་ ཆེར་ མཆོད་ ཡོན་
བླ་བྲེ་དང༌། །མཆོད་ཡོན་བཀོད་པའི་འོད་ཟེར་རབ་བཀྱེ་ཞིང་། །མཆོད་ཡོན་སྣ་
ཚོགས་ ཀུན་ཏུ་བཀྲམས་བྱས་ནས། །བདག་ ཉིད་ཆེན་པོ་རྒྱལ་ བ་ སྲས་ བཅས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཆོད། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ། པཏུཾ། ནས། ཤཔྟའི་བར་ཚིགས་
བཅད་སྔགས་དང་ཕྱག་རྒྱ་དང་བཅས་པས་འབུལ་ཞིང་། རིན་ ཆེན་ དབང་ གི་ རྒྱལ་ པོ་ཞེས་སོགས། འདོད་ཡོན་ལྔ་དང་།
ཞིང་ འདི་ རིན་ ཆེན་ སྣ་ བདུན་ གྱིས། །ཞེས་སོགས་རྒྱལ་སྲིད་སྣ་བདུན་ཡང་སྔགས་དང་ཕྱག་རྒྱ་དང་བཅས་པས་
དབུལ་ལོ། །དེ་ནས་བཤགས་པ་རྒྱས་པར་བྱ་འདོད་ན་ལྟུང་བཤགས་སྤྱི་བཤགས་སོགས་བྱ། བསྡུ་ན། འདོད་ ཆགས་ ཞེ་
སྡང་ཞེས་པ་ནས། ཕྱིར་ བསྔོའི་བར་བརྗོད་ལ་མཎྜལ་རྒྱས་པ་ཕུལ་ཏེ། ས་ གཞི་ སྤོས་ ཀྱིས་ ཞེས་སོགས་བརྗོད། དེ་
ནས། ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། ཞེས་པ་ནས། རྡོ་རྗེ་འཆང་གི་གོ་འཕང་
མྱུར་ ཐོབ་ ཤོག །ཅེས་པའི་བར་བརྗོད་པ་མདོ་སྔགས་གཉིས་ཀའི་ལམ་ཡོངས་སུ་རྫོགས་པ་རྒྱུད་ལ་སྐྱེ་བའི་གསོལ་འདེབས་
ཤུགས་དྲག་ཏུ་བྱའོ། །དེ་ནས། སངས་རྒྱས་ཆོས་ དང༌ ཚོགས་ ཀྱི་མཆོག་རྣམས་ལ། །བྱང་ཆུབ་
བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་
གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་གྱིས་སྐྱབས་འགྲོ་སེམས་
བསྐྱེད་ནན་ཏན་དུ་བྱ། དེ་ནས་འདོད་དོན་ལ་གསོལ་བ་གདབ་པ་ནི། རྟེན་རྣམས་ལ་མེ་ཏོག་གཏོར་ལ་ཐལ་མོ་སྦྱར་ཏེ། རྗེ་བཙུན་
མ་འཕགས་མ་སྒྲོལ་མའི་ལྷ་ཚོགས་འཁོར་དང་བཅས་པ་བདག་ལ་དགོངས་སུ་
གསོལ། ཁྱེད་རྣམས་ལ་མཁྱེན་པ་དང་། བརྩེ་བ་དང་། ནུས་མཐུ་བསམ་གྱིས་མི་
ཁྱབ་པ་མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་
རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་
གནས་པ་དང་། བསྟན་འཛིན་གྱི་སྐྱེས་བུ་དམ་པ་རྣམས་སྐུ་ཁམས་བཟང་ཞིང་སྐུ་
ཚེ་རིང་བ་དང་། རྣམ་པར་དཀར་བའི་འཕྲིན་ལས་ཕྱོགས་བཅུར་རྒྱས་པ་དང༌།
དགེ་འདུན་གྱི་སྡེ་རྣམས་ཀྱི་བཤད་སྒྲུབ་གོང་ནས་གོང་དུ་འཕེལ་ཞིང་རྒྱས་པ་དང་།
འཇིག་རྟེན་གྱི་ཁམས་ཐམས་ཅད་དུ་སེམས་ཅན་རྣམས་ལ་བདེ་སྐྱིད་ཀྱི་དཔལ་
ཕུན་སུམ་ཚོགས་པ་འབྱུང་བ་དང་། ཁྱད་པར་དུ་ཡང་གངས་ཅན་འགྲོ་བའི་མགོན་
- 202 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
པོ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་
པོའི་སྐུ་ཚེ་མཛད་འཕྲིན་དང་བཅས་པ་ལ་ཕྱི་ནང་གི་ཉེར་འཚེ་ཐམས་ཅད་ཉེ་བར་
ཞི་ཞིང་། སྐུ་ཚེ་མཛད་པ་འཕྲིན་ལས་ཐམས་ཅད་ཆེས་ཆེར་འཕེལ་ཞིང་རྒྱས་པ་
དང༌། ཐུགས་ཀྱི་བཞེད་དོན་མཐའ་དག་འབད་མེད་ལྷུན་གྱིས་འགྲུབ་པར་བྱིན་
གྱིས་ བརླབ་ ཏུ་ གསོལ། ཞེས་ལན་གསུམ་གསོལ་བ་ཤུགས་དྲག་ཏུ་གདབ་ལ། དེ་ནས། བློ་ ཆེན་ རྒྱལ་ ཀུན་
ལུང་རྟོགས་བཟང་པོའི་ཆོས། །འཇམ་དཔལ་སྙིང་པོའི་ལུགས་འཛིན་འདུས་པའི་
སྡེ། །བཀའ་སྲུང་རྒྱ་མཚོར་བཅས་པའི་ནུས་མཐུ་ཡིས། །བདེན་ ཚིག་ སྨོན་པའི་
གནས་ འདི་ འགྲུབ་ གྱུར་ ཅིག །རྒྱལ་ ཀུན་ ཐུགས་ རྗེའི་ སྤྱི་ གཟུགས་ སྤྱན་ རས་
གཟིགས། །གངས་ཅན་སྐྱེ་འགྲོའི་མགོན་དུ་ ལེགས་ བྱོན་ པ། །འགྲོ་བའི་བླ་མ་
མཐོང་བ་དོན་ལྡན་རྗེ། །བློ་བཟང་འཇམ་དཔལ་རྒྱ་མཚོར་གསོལ་བ་འདེབས། །
བློ་བཟང་འཇམ་དཔལ་སྙིང་པོའི་མདོ་སྔགས་ཀྱི། །བསྟན་པའི་པད་ཚལ་བཞད་
པའི་གཉེན་གཅིག་པུ། །རྒྱལ་བ་རྒྱ་མཚོའི་འབྱུང་གནས་ཉིན་མོའི་མགོན། །འཇིག་
རྟེན་གསུམ་གྱི་སྒྲོན་མེ་རྟག་བཞུགས་གསོལ། །རྩོད་དུས་དགུ་ཡི་ཐ་མར་ལུས་པ་
ཡི། །བྱང་ཕྱོགས་བླུན་རྨོངས་འགྲོ་བའི་མགོན་གཅིག་པུ། །རྗེ་བཙུན་བློ་བཟང་
འཇམ་དཔལ་རྒྱ་མཚོ་ཡི། །ཞབས་པད་སྲིད་མཐའི་བར་དུ་བརྟན་གྱུར་ཅིག །
བསིལ་ ལྡན་ ལྗོངས་ འདིའི་ ཕན་བདེ་མ་ལུས་པ། །གང་ ལས་ འབྱུང་བ་བསམ་
འཕེལ་ཡིད་བཞིན་ནོར། །རྗེ་བཙུན་བློ་བཟང་འཇམ་དཔལ་རྒྱ་མཚོ་ཡི། །སྐུ་ཚེ་
བརྟན་ཅིང་འཕྲིན་ལས་རྒྱས་གྱུར་ཅིག །འཇིག་རྟེན་གསུམ་གྱི་འགྲོ་བ་མ་ལུས་
པ། །སྟོབས་བཅུ་མངའ་བའི་ས་ལ་མ་བཞག་བར། །མགོན་ཁྱོད་ཞབས་ཟུང་ནམ་
ཡང་མི་གཡོ་བར། །ཆོས་འཁོར་རྒྱུན་མི་འཆད་དུ་བསྐོར་དུ་གསོལ། །རྗེ་བཙུན་བློ་
203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཟང་འཇམ་དཔལ་རྒྱ་མཚོ་ཡི། །རྣམ་དག་འཕྲིན་ལས་ཕུན་སུམ་ཚོགས་པ་ལ། །
འགལ་རྐྱེན་བར་ཆད་ཐམས་ཅད་ཞི་བ་དང༌། །མཐུན་རྐྱེན་ལེགས་ཚོགས་ལྷུན་
གྱིས་ འགྲུབ་ གྱུར་ ཅིག །ཅེས་གསོལ་བ་གདབ་ཅིང་། ཡང་རང་དང་བསྒྲུབ་བྱ་གཞན་གྱི་དོན་དུ་བྱེད་ན་ཆོས་ལྡན་གྱི་བྱ་བ་
གང་དང་གང་སྒྲུབ་པར་བསྟན་པ་དང་། ཞི་རྒྱས་དབང་དྲག་གི་ལས་གང་དང་གང་སྒྲུབ་པར་འདོད་པའི་དོན་དེ་དང་དེ་ལ་དམིགས་ནས་
གསོལ་ འདེབས་ བྱའོ། །གཉིས་ པ་ རང་ ཉིད་ རྗེ་ བཙུན་ སྒྲོལ་ མར་ བསྐྱེད་ དེ་ ཐུགས་ བསྐུལ་ བའི་ གཟུངས་ སྔགས་ བཟླ་ བ་ ནི།
ཨོཾ་སྭ་བྷ་ཝ་ཤུདྡྷསརྦ་དྷརྨ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་
ལས་པཾ་ལས་པདྨ། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ལས་ཨུཏྤལ་ཏྭཾ།
གྱིས་མཚན་པ་དེ་ལས་འོད་འཕྲོས་དོན་གཉིས་བྱས་ཚུར་འདུས་ ཕྱག་མཚན་ས་
བོན་ དང༌ བཅས་ པ་ ལ་ ཐིམ་ པ་ ཡོངས་ སུ་ གྱུར་ པ་ ལས། རང་ ཉིད་ རྗེ་ བཙུན་
འཕགས་མ་སྒྲོལ་མ་སྐུ་མདོག་ལྗང་ཁུ་གཞོན་ནུ་ལང་ཚོ་བཅུ་དྲུག་ལོན་པའི་ཉམས་
ཅན། ཞི་ཞིང་འཛུམ་པ། ཞལ་གཅིག་ཕྱག་གཉིས་ཀྱི་གཡས་མཆོག་སྦྱིན་གྱི་ཕྱག་
རྒྱས་དངོས་གྲུབ་ཐམས་ཅད་སྩོལ་བར་མཛད་ཅིང་། གཡོན་ཐུགས་ཀར་དཀོན་
མཆོག་གསུམ་མཚོན་གྱི་ཕྱག་རྒྱ་དང་བཅས་པའི་སྐྱབས་སྦྱིན་གྱིས་འཇིགས་པས་
ཉེན་པའི་འགྲོ་བ་མཐའ་དག་དབུགས་འབྱིན་པར་མཛད་པ། ཕྱག་གཉིས་ཀས་
ཨུཏྤ་ལའི་ཡུ་བ་བཟུང་སྟེ་སྙན་གཡས་གཡོན་གྱི་ཐད་དུ་མེ་ཏོག་ཁ་བྱེ་བ། དབུ་སྐྲ་
རལ་པ་ཕྱེད་བཅིངས་སུ་བྱས་ཤིང་རིན་པོ་ཆེའི་དབུ་རྒྱན་དང་སྙན་རྒྱན་དང་མགུལ་
རྒྱན་དང་ཕྱག་གདུབ་དང་ཞབས་གདུབ་དང་དོ་ཤལ་ལ་སོགས་པ་རིན་པོ་ཆེའི་
རྒྱན་སྣ་ཚོགས་པས་བརྒྱན་པ། མཚན་བཟང་པོ་སོ་གཉིས་དང་དཔེ་བྱད་བརྒྱད་
ཅུས་མཛེས་པར་བྱས་ཤིང་ལྷ་རྫས་ལས་གྲུབ་པའི་དར་བཟང་པོའི་སྟོད་གཡོགས་
དང༌ སྨད་ གཡོགས་ ལེགས་ པར་ གསོལ་ བ། ཟླ་ བའི་ འོད་ ཀྱི་ རྒྱབ་ ཡོལ་ ཅན།
204 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
ཞབས་ གཡས་ ཅུང་ ཟད་ བརྐྱངས་ ཤིང་། གཡོན་ བསྐུམས་ པའི་ སྟབས་ ཀྱིས་
བཞུགས་པའི་ སྤྱི་བོར་ཨོཾ། མགྲིན་པར་ ཨཱ། ཐུགས་ཀར་ ཧཱུཾ་ གིས་མཚན་པ། དེ་
ལས་འོད་ཟེར་འཕྲོས། བདེ་བ་ཅན་དང་པོ་ཏ་ལ་སོགས་ནས་བསྒོམས་པ་དང་འདྲ་
བའི་ཡེ་ཤེས་པ་སྤྱན་དྲངས། ཛཧཱུྃ་བཾ་ཧོ༔ གཉིས་སུ་མེད་པར་གྱུར། སླར་ཡང་
ཐུགས་ཀའི་ཧཱུྃ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཁྱེད་རྣམས་
ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་
རྣམས་ཀྱིས་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་
ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ། ཞེས་གསུངས་ཞིང་དབང་བསྐུར། ལུས་གང་། དྲི་མ་
དག །ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། འོད་དཔག་མེད་
ཀྱིས་དབུ་བརྒྱན་པར་གྱུར། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨབྷཾ་ནས། ཤཔྟའི་བར་གྱིས་མཆོད།
དབྱིངས་ རིག་རྣམ་དག་ པད་ ཟླའི་གདན་སྟེང་ན། །མར་གད་མདོག་ཅན་ཞལ་
གཅིག་ ཕྱག་ གཉིས་མ། །ལང་ ཚོ་ རབ་ བརྒྱས་ གཡས་བརྐྱངས་ གཡོན་བསྐུམས་
ཞབས། ། ཐབས་ཤེས་ཟུང་ འབྲེལ་ མ་ ལ་ ཕྱག་ འཚལ་ ལོ། །ཞེས་བསྟོད། །དེ་ནས་འཁྱེར་སོ་
གསུམ་གྱི་རྣལ་འབྱོར་དང་ལྡན་པས། ཨོ་ ཏཱ་ རེ་ ཏུཏྟཱ་ རེ་ ཏུ་ རེ་ སྭཱཧཱ། ཞེས་ཐུགས་བསྐུལ་བའི་གཟུངས་ཅི་མང་བཟླ། ཡིག་
བརྒྱས་ལྷག་ཆད་ཁ་བསྐང་ཞིང་བྱིན་རླབས་བརྟན་པར་བྱའོ། །གསུམ་པ་མདུན་དུ་རྗེ་བཙུན་སྒྲོལ་མའི་ལྷ་ཚོགས་གསལ་བཏབ་སྟེ་ཡན་
ལག་བདུན་པ་མཎྜལ་དང་བཅས་པས་མཆོད་དེ་འདོད་དོན་ལ་གསོལ་བ་གདབ་པ་ལ་སྡེ་ཚན་གསུམ་ལས། སྡེ་ཚན་དང་པོ་ནི། སྔར་
བཤད་པ་ལྟར་གྱི་རྗེ་བཙུན་སྒྲོལ་མའི་སྐུ་རབ་གནས་ཅན་དེ་ཉིད་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ་དངོས་དང་། དེའི་མཐའ་སྐོར་
ལ་སྒྲོལ་མ་ཉེར་གཅིག་སོགས་ཚོགས་ཞིང་སྔར་ལྟར་གསལ་བཏབ་ལ། ལྷ་ དང༌ ལྷ་ མིན་ ཅོད་ པན་ གྱིས། །
ཞབས་གཉིས་པདྨོ་ལ་བཏུད་དེ། །ཕོངས་པ་ཀུན་ལས་སྒྲོལ་མཛད་མ། །སྒྲོལ་མ་
ཡུམ་ ལ་ ཕྱག་ འཚལ་ ལོ། །ཞེས་པ་ལན་བདུན་བརྗོད་ཅིང་ཕྱག་འཚལ་བདུན་བྱ། དེ་ནས་རྗེ་བཙུན་སྒྲོལ་མ་ལ་མེ་ཏོག་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གཏོར་ནས་སྟན་ལ་འཁོད་དེ། ཡན་ལག་བརྒྱད་ལྡན་ལྷ་ཡི་གངྒཱ་སོགས། །ཕྱོགས་དུས་ཀུན་ན་
མཆོད་ཡོན་ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་འབུལ། །
བཞེས་ནས་མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་
རེ་ས་པ་རི་ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱཧཱ། ཤིན་ཏུ་རྣམ་དག་དྲི་མེད་ཡིད་འོང་བའི། །
ཕྱོགས་དུས་ཀུན་ན་ཞབས་བསིལ་ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་
མཉེས་ ཕྱིར་འབུལ། །བཞེས་ནས་ མཆོག་ཐུན་དངོས་གྲུབ་སྩལ་དུ་གསོལ། །ཨོ་
སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་པཱ་ཏྱཾ་པྲ་ཏིཙྪ་ཧཱུྃ་སྭཱཧཱ། འདབ་སྟོང་རབ་
རྒྱས་པདྨ་དཀར་པོ་སོགས། །ཕྱོགས་དུས་ཀུན་ན་མེ་ཏོག་ཅི་མཆིས་པ། །རྗེ་བཙུན་
སྒྲོལ་མའི་ལྷ་ཚོགས་མཉེས་ཕྱིར་འབུལ། །བཞེས་ནས་མཆོག་ཐུན་དངོས་གྲུབ་
སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་པུའེ་པྲ་ཏིཙྪ་ཧཱུཾ་སྭཱཧཱ།
མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་བདུག་སྤོས་ཅི་མཆིས་
པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་འབུལ། །བཞེས་ནས་མཆོག་ཐུན་
དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་དྷུ་པེ་པྲ་
ཏཱིཙྪ་ཧཱུྃ་སྭཱཧཱ། མུན་པ་ཀུན་སེལ་རྩི་བཅུད་སྒྲོན་མེ་སོགས། །ཕྱོགས་དུས་ཀུན་ན་
སྣང་གསལ་ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་འབུལ། །
བཞེས་ནས་མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་
རེ་ས་པ་རི་ཝཱ་ར་ཨཱ་ལོ་ཀེ་པྲ་ཏིཙྪ་ཧཱུྃ་སྭཱཧཱ། ཙན་དན་གུར་ཀུམ་དྲིས་བསྒོས་སྤོས་ཆུ་
སོགས། །ཕྱོགས་དུས་ ཀུན་ན་ དྲི་ ཆབ་ ཅི་ མཆིས་ པ། །རྗེ་ བཙུན་ སྒྲོལ་མའི་ ལྷ་
ཚོགས་ མཉེས་ ཕྱིར་ འབུལ། །བཞེས་ ནས་ མཆོག་ ཐུན་ དངོས་ གྲུབ་ སྩལ་ དུ་
གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་གནྡྷེ་པྲ་ཏཱིཙྪ་ཧཱུྃ་སྭཱཧཱ། དཀར་
- 206 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
གསུམ་མངར་གསུམ་བདུད་རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་ཟས་
ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་འབུལ། །བཞེས་ནས་
མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་
ར་ནེ་ཝི་ཏྱ་པྲ་ཏཱིཙྪ་ཧཱུྃ་སྭཱཧཱ། ཡན་ལག་དྲུག་ལྡན་ལྷ་ཡི་སིལ་སྙན་སོགས། །ཕྱོགས་
དུས་ཀུན་ན་རོལ་མོ་ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་
འབུལ། །བཞེས་ནས་མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨཱརྱ་ཏཱ་རེ་ས་པ་རི་ཝཱ་ར་ཤབྟ་པྲ་ཏཱིཙྪ་ཧཱུྃ་སྭཱཧཱ། གཟུགས་བརྙན་ཀུན་གསལ་རིན་
ཆེན་བཻཌཱུར་ སོགས། །ཕྱོགས་དུས་ ཀུན་ ན་ གཟུགས་ མཆོག་ ཅི་ མཆིས་ པ། །རྗེ་
བཙུན་སྒྲོལ་མའི་ལྷ་ཚོགས་མཉེས་ཕྱིར་འབུལ། །བཞེས་ནས་མཆོག་ཐུན་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་རཱུ་པ་པྲ་ཏིཙྪ་ཧཱུྃ་
སྭཱཧཱ། དཔག་བསམ་ལས་བྱུང་བརྗོད་བྲལ་དབྱངས་ལ་སོགས། །ཕྱོགས་དུས་ཀུན་
ན་སྒྲ་སྙན་ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་འབུལ། །
བཞེས་ནས་མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་
རེ་ས་ པ་ རི་ ཝཱ་ ར་ ཤལྟ་ པྲ་ཏིཙྪ་ ཧཱུཾ་ སྭཧཱ། ཡིད་འོང་ ཙན་དན་དཀར་པོའི་དྲི་ལ་
སོགས། །ཕྱོགས་དུས་ ཀུན་ན་དྲི་མཆོག་ཅི་མཆིས་པ། །རྗེ་བཙུན་སྒྲོལ་མའི་ལྷ་
ཚོགས་ མཉེས་ ཕྱིར་ འབུལ། །བཞེས་ ནས་ མཆོག་ ཐུན་ དངོས་ གྲུབ་ རྩལ་ དུ་
གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་གནྡྷེ་པྲ་ཏིཙྪ་ཧཱུྃ་སྭཱཧཱ། སྟོང་
གསུམ་སྙིང་པོ་ཚངས་གནས་བདུད་རྩི་སོགས། །ཕྱོགས་དུས་ཀུན་ན་རོ་མཆོག་ཅི་
མཆིས་ པ། །རྗེ་ བཙུན་ སྒྲོལ་ མའི་ ལྷ་ ཚོགས་ མཉེས་ ཕྱིར་འབུལ། །བཞེས་ནས་
མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ར་ར་ས་པྲ་ཏིཙྪ་ཧཱུྃ་སྭཱཧཱ། སྲབ་འཇམ་པཉྩ་ལི་ཀའི་གོས་ལ་སོགས། །ཕྱོགས་དུས་
ཀུན་ན་རེག་མཆོག་ཅི་མཆིས་པ། །རྗེ་བཙུན་སྒྲོལ་མའི་ལྷ་ཚོགས་མཉེས་ཕྱིར་
འབུལ། །བཞེས་ནས་མཆོག་ཐུན་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་
ཨཱརྱ་ཏཱ་རེ་ས་པ་རི་ཝཱ་ར་སྤེན་པྲ་ཏིཙྪ་ཧཱུྃ་སྭཱཧཱ། འཇིག་རྟེན་འདི་ཡི་ཕུན་སུམ་ཚོགས་
པའི་མཆོག །རིན་ཆེན་བདུན་གྱིས་ལྷ་ཡི་ལམ་བཀང་སྟེ། །རྗེ་བཙུན་སྒྲོལ་མའི་ལྷ་
ཚོགས་ མཉེས་ ཕྱིར་ འབུལ། །བཞེས་ ནས་ མཆོག་ ཐུན་ དངོས་ གྲུབ་ སྩལ་ དུ་
གསོལ། །ཨོཾ་སརྦ་ཏ་ཐཱ་ག་ཏ་ཨཱརྱ་ཏཱ་རེ་ས་པ་རི་ཝཱ་ར་མཧཱ་སཏ་རཏྣ་པྲ་ཏཱིཙྪ་ཧཱུྃ་སྭཱཧཱ།
དེ་ནས། རྗེ་ བཙུན་འཕགས་མ་སྒྲོལ་ མ་དང་། །ཞེས་པ་ནས། འདྲེན་ པའི་ དཔལ་ དུ་ བདག་
གྱུར་ ཅིག །ཅེས་ཡན་ལག་བདུན་པ་དང་མཎྜལ་ཕུལ་ལ། སངས་ རྒྱས་ ཆོས་ དང༌ ཚོགས་ ཀྱི་ མཆོག་
རྣམས་ལ། །ཞེས་སོགས་སྐྱབས་འགྲོ་སེམས་བསྐྱེད་ལན་གསུམ་བྱ། དེ་ནས། རང་ངམ། དམིགས་ཡུལ་རྣམས་རྗེ་བཙུན་སྒྲོལ་
མའི་ཞབས་གཡས་བརྐྱངས་པའི་འོག་ཏུ་ཚུད་ཅིང་ཞབས་ཀྱི་མཐེ་བོང་ལ་འཇུས་ནས་གདུང་ཤུགས་དྲག་པོས་གསོལ་བ་འདེབས་ཤིང་།
རྗེ་བཙུན་སྒྲོལ་མས་ཀྱང་ཐུགས་བརྩེ་བ་ཆེན་པོས་ངེས་པར་སྐྱོབ་པར་བསམས་ལ། ཨོཾ་ རྗེ་བཙུན་ མ་ འཕགས་ མ་
སྒྲོལ་མ་ཕྱག་འཚལ་ལོ། །ཞེས་པ་ནས། ཕྱག་འཚལ་བ་ནི་ཉི་ཤུ་རྩ་གཅིག །ཅེས་པའི་བར་ལན་
གཉིས་བརྗོད་ནས་གདུང་ཤུགས་དྲག་པོས་གསོལ་བ་གདབ་བོ། །མཎྜལ་བཞི་པའི་ཆོ་ག་རྒྱས་པར་བྱ་བར་སྤྲོ་ན་མཚམས་འདིར་ཡི་གེ་
བཅུ་པའི་བཟླས་པ་ཡང་བྱ་སྟེ། དེའི་ཚུལ་ནི་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་ཇི་ལྟར་གསུངས་པ་ལྟར་བདག་མདུན་གཉིས་ཀའི་
དམིགས་པ་དང་སྦྲགས་ནས་བྱ་སྟེ། རང་ ཉིད་ རྗེ་ བཙུན་ སྒྲོལ་ མར་ གསལ་ བ་ དང་། མདུན་དུ་གསལ་བཏབ་
པའི་རྗེ་བཙུན་སྒྲོལ་མ་གཉིས་ཀའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཏཱཾ་ཡིག་གི་མཐར་ཡི་གེ་བཅུ་པའི་སྔགས་ཕྲེང་གིས་བསྐོར་
་བསམས་
བ་ལས་འོད་ཟེར་སྤྲོ་བསྡུའི་དམིགས་པ་དང་བཅས་ཏཱ་རེའི་སྔགས་ཅི་ནུས་སུ་བཟླ་ཞིང་། ནད་གདོན་སྡིག་སྒྲིབ་ཞི་བ་གཙོ་བོར་བྱེད་ན་ཞི་
བའི་སྤེལ་ཚིག་དང༌། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་སྤེལ་བ་སོགས་རྒྱས་པའི་ལས་གཙོ་བོར་བྱེད་ན་རྒྱས་པའི་སྤེལ་ཚིག་
དང༌། བསྟན་པ་དང་སེམས་ཅན་གྱི་དོན་དུ་དབང་གི་ལས་གཙོ་བོར་བྱེད་ན་དབང་གི་སྤེལ་ཚིག་དང༌། དྲག་པོའི་ལས་གཙོ་བོར་བྱེད་ན་དེ་
- 208 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
དང་མཐུན་པའི་སྤེལ་ཚིག་སྦྱར་ནས་བཟླས་པ་བྱའོ། །དེ་ནས། ལྷ་ མོ་ ལ་ གུས་ཞེས་པ་ནས། སོ་ སོར་ འཇོམས་
འགྱུར། ཞེས་པའི་བར་བརྗོད། དེ་ནས། རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །ཞེས་པ་
ནས། ཆོས་ དང༌ བཀྲ་ ཤིས་ འཕེལ་ བར་ མཛད་ དུ་ གསོལ། །ཞེས་པའི་བར་ལན་གསུམ་བརྗོད། རྗེ་
བཙུན་མ་འཕགས་མ་སྒྲོལ་མའི་ལྷ་ཚོགས་འཁོར་དང་བཅས་པ་བདག་ལ་དགོངས་
སུ་ གསོལ། ཁྱེད་ རྣམས་ ལ་ཞེས་སོགས་འདོད་གསོལ་ཞབས་བརྟན་ཚིགས་བཅད་དང་བཅས་པ་གོང་བཞིན་བྱའོ། །སྡེ་
ཚན་གཉིས་པ་ལ་ཡང༌། སྟན་ལས་ལངས་ཏེ། ལྷ་ དང༌ ལྷ་ མིན་ ཅོད་ པན་ གྱིས། །ཞེས་པ་ནས། སྒྲོལ་ མ་
ཡུམ་ ལ་ ཕྱག་ འཚལ་ ལོ། །ཞེས་པའི་བར་ཚར་བདུན་དང་ཕྱག་འཚལ་བདུན་སྦྲགས་ཏེ་བྱས་ལ་རྗེ་བཙུན་སྒྲོལ་མ་ལ་མེ་
ཏོག་གཏོར་ཏེ་སྟན་ལ་འཁོད་ནས་ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ་རྒྱལ་སྲིད་བདུན་དང་བཅས་པ་སྔར་བཤད་པ་ལྟར་མཆོད་
ཕྲེང་ཚིགས་བཅད་སྔགས་དང་བཅས་པས་དབུལ། དེ་ནས། རྗེ་ བཙུན་ འཕགས་ མ་ སྒྲོལ་ མ་ དང༌། །ཞེས་པ་ནས།
འདྲེན་ པའི་ དཔལ་ དུ་ བདག་ གྱུར་ཅིག །ཅེས་པའི་བར་ཡན་ལག་བདུན་པ་དང་མཎྜལ་ཕུལ་ལ། སངས་
རྒྱས་ ཆོས་ དང་ཞེས་སོགས་ཚར་གསུམ། རྗེ་བཙུན་སྒྲོལ་མའི་སྐྱབས་འོག་ཏུ་ཚུད་པའི་དམིགས་པ་གོང་ལྟར་བྱས་ལ། ཨོ་ རྗེ་
བཙུན་ མ་ཞེས་པ་ནས། ཉི་ ཤུ་ རྩ་ གཅིག །ཅེས་པའི་བར་ཚར་གསུམ་བརྗོད་ནས་གདུང་ཤུགས་དྲག་པོས་གསོལ་བ་
གདབ། ལྷ་ མོ་ ལ་ གུས་ཞེས་སོགས་ཕན་ཡོན་བརྗོད་པ་ཚར་གཅིག་དང་། རྗེ་ བཙུན་ བཅོམ་ ལྡན་ འདས་ མ་
ཐུགས་རྗེ་ཅན། ཞེས་པ་ནས། ཆོས་དང་བཀྲ་ཤིས་འཕེལ་བར་མཛད་དུ་གསོལ། །ཞེས་པའི་
བར་ལན་གསུམ་བརྗོད། རྗེ་བཙུན་ འཕགས་ མ་ སྒྲོལ་མའི་ལྷ་ཚོགས་འཁོར་དང་བཅས་ པ་
བདག་ ལ་ དགོངས་ སུ་ གསོལ། ཁྱེད་རྣམས་ལ་ཞེས་སོགས་འདོད་གསོལ་ཞབས་བརྟན་ཚིགས་བཅད་དང་
བཅས་པ་གོང་བཞིན་བྱའོ། །སྡེ་ཚན་གསུམ་པ་ལ་ཡང་། སྟན་ལས་ལངས་ཏེ། ལྷ་དང་ལྷ་མིན་ཞེས་སོགས་ཚར་བདུན་དང་ཕྱག་
འཚལ་བདུན་མེ་ཏོག་མཐོར་བ། མཆོད་འཕྲེང་ཚིགས་བཅད་སྔགས་དང་བཅས་པ། ཡན་ལག་བདུན་པ་མཎྜལ་སྐྱབས་སེམས་རྣམས་སྔར་
བཤད་པ་ལྟར་བྱས་ལ། སྒྲོལ་བསྟོད་ཕྱག་འཚལ་ཉེར་གཅིག་མ་ཚར་བདུན། ལྷ་ མོ་ ལ་ གུས་ཞེས་སོགས་ཚར་གཅིག །རྗེ་
བཙུན་ བཅོམ་ ལྡན་ འདས་ མ་ཞེས་སོགས་ཚར་གསུམ་བརྗོད་ལ་གསོལ་བ་གདབ་བོ། །ཤིས་ཤིང་སྤྲོ་ན། ལེགས་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བྲིས་ དཔལ་ གྱི་ བདག་ པོ་ གསེར་ གྱི་མངལ། །ཞེས་སོགས་རྗེ་བཙུན་བཅོམ་ལྡན་འདས་མ་སེང་ལྡེང་ནགས་
ཀྱི་སྒྲོལ་མ་ལ་བསྟོད་པ་མཁས་པའི་གཙུག་རྒྱན་ཞེས་བྱ་བ་རྗེ་དགེ་འདུན་གྲུབ་ཀྱིས་མཛད་པ་འདི་མཆོག་དང་ཐུན་མོང་གི་འདོད་དོན་ལ་
གསོལ་བ་འདེབས་ཚུལ་དམིགས་རྣམ་ཤིན་ཏུ་གསལ་ཞིང་བྱིན་རླབས་ཀྱི་ཚན་ཀ་ཆེ་བས་གུས་པ་ཆེན་པོས་འདོན་ཞིང་གསོལ་བ་གདབ་
བོ། །དེ་ནས། རྗེ་བཙུན་མ་འཕགས་མ་སྒྲོལ་མའི་ལྷ་ཚོགས་འཁོར་དང་བཅས་པ་བདག་
ལ་ དགོངས་ སུ་ གསོལ། ཁྱེད་རྣམས་ལ་ཞེས་སོགས་འདོད་གསོལ་ཞབས་བརྟན་ཚིགས་བཅད་དང་བཅས་པ་སྔར་
ལྟར་བྱའོ། །གསུམ་པ་མཇུག་ཏུ་ཇི་ལྟར་བྱ་བ་ལ་དྲུག །གཏོར་མ་དབུལ་བ། གཏང་རག་གི་མཆོད་པ་བྱ་བ། བསྔོ་བ་བྱ་བ། ལྷག་ཆད་ཁ་
བསྐང་ཞིང་ནོངས་པ་བཟོད་པར་ གསོལ་བ། གཤེགས་གསོལ་ལམ་བརྟན་བཞུགས་བྱ་བ། ཤིས་པ་བརྗོད་པའོ། །དང་པོ་ནི། །སྔར་
བཅའ་གཞི་བཤམ་པའི་སྐབས་སུ་བཤད་པ་ལྟར་གཙང་ཞིང་བཀོད་པ་མཛེས་པའི་དཀར་གཏོར་བྱ་རྒྱུད་དང་མཐུན་པར་བཤམས་པ་བཞི་
ལས་དཀར་གཏོང་དང་པོ་ཆབ་ཀྱིས་བྲན་ཞིང་། བཛྲ་ ཨ་ མྲྀ་ ཏས་བསངས། སྭ་ བྷ་ ཝས་སྟོང་པར་སྦྱངས། སྟོང་ པའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་
ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ་བརྗོད་ནས་བྱིན་
གྱིས་བརླབས་ལ། རྗེ་བཙུན་སྒྲོལ་མའི་ལྷ་ཚོགས་འཁོར་དང་བཅས་པ་རྣམས་ཀྱི་ལྗགས་
འོད་ཟེར་གྱི་སྦུ་གུས་དྲངས་ཏེ་གསོལ་བར་བསམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་བ་
ལཾ་ པྲ་ ཏིཙྩ་ ཡེ་ སྭཱཧཱ། ཞེས་པ་གསུམ་མམ་བདུན་གྱིས་དབུལ། ཨརྒྱུ་སོགས་ཀྱིས་མཆོད། འདོད་ ཡོན་ ལྔ་ ལྡན་
ཟག་ མེད་ ཀྱི། །བདུད་ རྩི་ རྒྱ་ མཚོའི་མཆོད་གཏོར་འདི། །རྗེ་ བཙུན་འཕགས་མ་
སྒྲོལ་མ་ཡི། །ལྷ་ཚོགས་འཁོར་དང་བཅས་ལ་འབུལ། །བཞེས་ནས་མཆོག་དང་
ཐུན་མོང་ གི །དངོས་ གྲུབ་ མ་ ལུས་ སྩལ་ དུ་ གསོལ། །ཞེས་གསོལ་བ་གདབ། གཏོར་མ་གཉིས་པ་ཡང་
གོང་ལྟར་བསངས་སྦྱངས་བྱིན་གྱིས་བརླབས་ལ། ཨ་ཀཱ་རོ་ལན་གསུམ་མམ་བདུན་གྱིས་ཆོས་སྲུང་ཡེ་ཤེས་ཀྱི་སྤྱན་ལྡན་རྣམས་ལ་
དབུལ། ཨརྒྱུ་སོགས་ཀྱིས་མཆོད། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་
མཆོད་གཏོར་འདི། །ཆོས་སྐྱོང་སྲུང་མའི་ཚོགས་ལ་འབུལ། །བཞེས་ནས་ཞི་རྒྱས་
- 210 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་། །
དབང་དྲག་གི །འཕྲིན་ལས་མ་ལུས་བསྒྲུབ་ཏུ་གསོལ། །ཞེས་འཕྲིན་ལས་བཅོལ། གཏོར་མ་གསུམ་
པ་ཡང་སྔར་ལྟར་བསངས་སྦྱངས་བྱིན་གྱིས་བརླབས་ལ། སམྦྷ་ར་ལན་གསུམ་མམ་བདུན་གྱིས་རིགས་དྲུག་གི་སེམས་ཅན་ཐམས་
ཅད་ལ་བསྔོས་ལ། དེ་བཞིན་གཤེགས་པ་བཞིའི་མཚན་བརྗོད། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་
རྩི་རྒྱ་མཚོའི་གཏོར་མ་འདི། །རིགས་དྲུག་འགྲོ་བའི་ཚོགས་ལ་འབུལ། །བཞེས་
ནས་ སྡུག་བསྔལ་ལས་ གྲོལ་ཏེ། །མྱུར་ དུ་ སངས་ རྒྱས་ ཐོབ་ པར་ ཤོག །ཅེས་སྨོན་ལམ་
གདབ། གཏོར་མ་བཞི་པ་ཡང་སྔར་ལྟར་བསངས་སྦྱངས་བྱིན་གྱིས་བརླབས་ལ། སམྦྷ་ར་གསུམ་མམ་བདུན་གྱིས་སའི་ལྷ་མོ་བསྟན་
མ་སོགས་གནས་བདག་གཞི་བདག་ཐམས་ཅད་དང་། ཁྱད་པར་རང་གང་དུ་གནས་པའི་གཞི་བདག་རྣམས་ལ་བསྔོས་ལ། དེ་བཞིན་
གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་གཏོར་
མ་འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་མ་མཛད་
པར། །གདོང་གྲགས་གནས་པོ་བཟང་པོ་མཛོད། །ཅེས་བརྗོད། བདག་གི་བསམ་པའི་
སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་
སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་
ཅི་ རིགས་ པ། །ཐོགས་ པ་ མེད་ པ་ འབྱུང་ གྱུར་ ཅིག །ཅེས་བདེན་སྟོབས་བརྗོད་དོ། །གཉིས་པ་གཏང་
རག་གི་མཆོད་པ་བྱ་བ་ནི། །མཆོད་པ་རྣམས་སྔར་ལྟར་བསངས་སྦྱངས་བྱིན་གྱིས་བརླབས་ལ། །མཆོད་ཕྲེང་ཚིགས་བཅད་སྔགས་དང་
བཅས་པས་དབུལ་བའམ། བསྡུ་ན། ཨོཾ་ ཨཱརྱ་ཏཱ་ རེ་ ས་ པ་ རི་ ཝཱ་ ར་ ཨགྣི་ ཞེས་སོགས་དང་ཕྱག་རྒྱས་དབུལ། གང་
གི་མཚན་སྙན་ཨུཏྤལ་མེ་ཏོག་ཕྲེང་། །ཐོས་ འཛིན་ རྒྱན་ དུ་ བསྟན་པ་ཙམ་གྱིས་
ཀྱང་། །འཇིགས་ཆེན་བརྒྱད་ སོགས་ སྡུག་བསྔལ་ཀུན་སྐྱོབ་ པ། །སྐྱབས་གནས་
བཅོམ་ལྡན་སྒྲོལ་མར་གསོལ་བ་འདེབས། །རྒྱལ་བ་ཀུན་གྱི་མཁྱེན་བརྩེ་ནུས་པ་
རྣམས། །གཅིག་བསྡུས་རབ་མཛེས་ལྷ་མོའི་སྐུར་བསྟན་ནས། །གང་འདུལ་སྤྲུལ་
པས་ འགྲོ་ ཀུན་ འདྲེན་ མཛད་ པ། །ཀུན་ གྱི་ སྐྱབས་ གནས་ ཁྱོད་ ལ་ གསོལ་ བ་
བཅས་པ
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འདེབས། །ཚངས་ དང་ དབང་པོ་འཇིག་རྟེན་སྐྱོང་རྣམས་ དང༌། །མཐུ་ཆེན་རྒྱལ་
སྲས་ཀུན་གྱིས་རྟག་མཆོད་ཀྱང་། །ཉམ་ཆུང་འགྲོ་ལ་ལྷག་པར་ཐུགས་བརྩེ་བ། །
ཐུགས་རྗེའི་གཏེར་ཆེན་མ་ལ་གསོལ་བ་འདེབས། །ཡོན་ཏན་རབ་རྫོགས་ཞི་བའི་
སྐུ་བརྙེས་ཀྱང་། །འགྲོ་ལ་ཐུགས་ རྗེ་ཁོ་ནའི་དབང་གྱུར་པས། །འགྲོ་རྣམས་སྒྲོལ་
ལ་ནམ་ཡང་མི་ངལ་བ། །མཚན་མཆོག་དོན་དང་ལྡན་ལ་གསོལ་བ་འདེབས། །
རབ་ འབྱམས་ ཞིང་ གི་ རྒྱལ་སྲས་ ཐམས་ ཅད་ ཀྱང༌། །ལྷག་ པའི་ ལྷ་ མོ་ ཁྱོད་ ལ་
གསོལ་བཏབ་ནས། །འགྲོ་ བའི་ དོན་ ལ་ བརྩོན་ པར་ མཛད་ པས་ན། །ཀུན་ གྱི་
སྐྱབས་གནས་ཁྱོད་ལ་གསོལ་བ་འདེབས། །གནས་སྐབས་མངོན་མཐོ་མཐར་ཐུག་
ངེས་ལེགས་ཀྱི། །དངོས་གྲུབ་ཅི་འདོད་ང་ཡིས་སྦྱིན་ནོ་ཞེས། །གཡས་པའི་ཕྱག་
གིས་གསལ་བར་མཚོན་པར་མཛད། །འདོད་དགུའི་མཆོག་སྦྱིན་མ་ལ་གསོལ་བ་
འདེབས། །ཞི་དང་ཁྲོ་བོའི་ལྷ་ཚོགས་གྲངས་མང་ཡང་། །མཆོག་གསུམ་མ་ལུས་
འདུས་པ་ང་ཡིན་ཞེས། །གཡོན་པའི་ཕྱག་གིས་གསལ་བར་མཚོན་པར་མཛད། །
སྐྱབས་གསུམ་ཀུན་འདུས་སྒྲོལ་མར་གསོལ་བ་འདེབས། །བཅོམ་ལྡན་འདས་མ་
འཁོར་བཅས་མཆོད་པའི་མཐུས། །གངས་ཅན་མགོན་པོ་འཇམ་དཔལ་རྒྱ་མཚོ་
ཡི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཏེ། །འཇིག་རྟེན་བདེ་ལེགས་ཆེན་
པོས་ ཁྱབ་ གྱུར་ ཅིག །ཅེས་གསུང་ཤུགས་དྲག་པོས་གསོལ་བ་འདེབས་ཤིང་གནས་སྐབས་དང་མཐར་ཐུག་གི་འདོད་དོན་
རྣམས་མྱུར་དུ་འགྲུབ་པར་གསོལ་བ་གདབ་བོ། །གསུམ་པ་བསྔོ་བ་བྱ་བ་ནི། བཅོམ་ ལྡན་ རྗེ་ བཙུན་ སྒོལ་ མའི་ ལྷ་
ཚོགས་ལ། །ཕྱག་མཆོད་བགྱིས་སོགས་དགེ་རྩ་ཅི་མཆིས་པ། །ཕ་མ་རིགས་དྲུག་
འཁོར་བའི་སྡུག་བསྔལ་ལས། །སྒྲོལ་ཕྱིར་སངས་རྒྱས་ཐོབ་པའི་རྒྱུ་རུ་བསྔོ། །ཞེས་
སོགས་བསྔོ་བ་དང་། ཐོག་ མཐའ་ མ་སོགས་སྨོན་ལམ་རྒྱས་བསྡུས་སྐབས་དང་བསྟུན་ནས་བྱའོ། །བཞི་པ་ལྷག་ཆད་ཁ་བསྐང་
- 212 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
ཞིང་ནོངས་པ་བཟོད་པར་གསོལ་བ་ནི། ཡི་གེ་བརྒྱ་པ་བཟླས་པའི་མཐར། རྗེ་ བཙུན་ མ་ འཕགས་ མ་ སྒྲོལ་ མའི་
ལྷ་ཚོགས་འཁོར་དང་བཅས་པ་བདག་ལ་དགོངས་སུ་གསོལ། བདག་ཅག་ལས་
དང་པོ་པར་གྱུར་པས་བྱིང་བ་དང་རྒོད་པའི་དབང་གིས་ཏིང་ངེ་འཛིན་མི་གསལ་བ་
དང༌། སྔགས་མ་དག་པ་དང་། ཆོ་ག་ལྷག་ཆད་དུ་གྱུར་པ་དང་། གཙང་སྦྲ་ཆུང་བ་
ལ་སོགས་པ་ཐམས་ཅད་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ལ་བཟོད་པར་
གསོལ་གྱི། བདག་ཅག་ལ་སྒྲིབ་པར་མི་འགྱུར་བར་མཛད་དུ་གསོལ། ཞེས་ལན་གསུམ་
བརྗོད་ལ་ནོངས་པ་བཟོད་པར་གསོལ་ལོ། །ལྔ་པ་གཤེགས་གསོལ་ལམ་བརྟན་བཞུགས་བྱ་བ་ནི། འདིར་ ནི་ གཟུགས་
དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་
ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛེ་སྭཱཧཱ།
ཞེས་རྟེན་ལ་མེ་ཏོག་གཏོར་ལ་བརྟན་བཞུགས་བྱ་རྟེན་མེད་ན་གཤེགས་གསོལ་བྱའོ། །དྲུག་པ་ཤིས་པ་བརྗོད་པ་ནི། ཆེ་ བའི་ ཆེ་
མཆོག་ སྟོན་ པ་ བླ་ ན་ མེད། །ཅེས་སོགས་དཀོན་མཆོག་གསུམ་གྱི་བཀྲ་ཤིས་དང་། བདག་ གིས་ ཚེ་
རབས་སྔོན་ནས་བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་
མ། །སྔོ་ལྗང་ཞལ་གཅིག་ཕྱག་གཉིས་མྱུར་ཞི་མ། །ཡུམ་གྱུར་ཨུཏྤལ་བསྣམས་པའི་
བཀྲ་ ཤིས་ ཤོག །ཅེས་བརྗོད་ལ་མེ་ཏོག་གི་ཆར་དབབ་བོ། །མཎྜལ་བཞི་པའི་ཆོ་ག་གྲངས་གསོག་བྱེད་པའི་ཚེ་ཉིན་རེར་ཐུན་
བཞིའམ། དེ་ལས་མང་བའི་གྲངས་གསོག་ཚེ། །མཎྜལ་བཞི་པ་དངོས་གཞིའི་ཆོ་ག་སྔར་བཤད་པ་ལྟར་ལ། མཇུག་གི་གཏོར་མ་འབུལ་བ་
ཐུན་རེ་རེའི་མཇུག་ཏུ་གྲུབ་ན་ཉེར་འཚེ་ཞི་བ་དང་། འདོད་དོན་འགྲུབ་པ་ལ་གཏོར་མ་ཤིན་ཏུ་བསྔགས་པར་རྒྱུད་སྡེ་བཞི་ནས་གསུངས་
པས་དེ་ལྟར་བྱ་ཞིང་། ཐུན་རེ་རེར་གཏོར་མ་དབུལ་བ་མ་གྲུབ་ཀྱང་ཆོ་ག་ཆད་པའི་སྐྱོན་དུ་མི་འགྱུར་ལ། ཐུན་ཐ་མའི་མཇུག་ཏུ་ངེས་པར་
དབུལ་བར་བྱའོ། །གཏང་རག་གི་མཆོད་པའང་ཐུན་རེ་རེའི་འཇུག་ཏུ་དབུལ་བ་མ་གྲུབ་ཀྱང་ཐུན་ཐ་མའི་འཇུག་ཏུ་ངེས་པར་དབུལ་བར་
བྱའོ། །གཞན་མ་དགེ་བ་བསྔོ་བ་དང༌། ཡིག་བརྒྱས་ལྷག་ཆད་ཁ་བསྐང་ཞིང་ནོངས་པ་བཟོད་པར་གསོལ་བ་དང་། བརྟན་བཞུགས་
རྣམས་རེ་རེའི་མཇུག་ཏུ་ངེས་པར་བྱ་དགོས་སོ། །དྲུག་པ་འདིའི་ཕན་ཡོན་བཤད་པ་ནི། །སྤྱིར་རྗེ་བཙུན་སྒྲོལ་མ་དུས་གསུམ་གྱི་སངས་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྒྱས་ཐམས་ཅད་ཀྱི་འཕྲིན་ལས་ཀྱི་ལྷ་ཡིན་པས་སངས་རྒྱས་རྣམས་སེམས་ཅན་གྱི་དོན་མཛད་པ་འཕྲིན་ལས་ཀྱི་ལྷ་མོ་འདིའི་མཐུ་དང་
འབྲེལ་བ་ཡིན་ཞིང་། གསང་སྔགས་རྒྱུད་སྡེ་བཞི་ནས་གསུངས་པའི་དཀྱིལ་འཁོར་གྱི་འཁོར་ལོ་ཐམས་ཅད་ཡེ་ཤེས་ལྔའི་རང་བཞིན་དུ་
བསྡུས་ནས་འགྲོ་བ་འདུལ་བར་མཛད་པ་ནི་བྱ་གྲུབ་ཡེ་ཤེས་ཀྱི་རང་སྣང་འཕྲིན་ལས་ལྷ་མོའི་གཟུགས་སུ་ཤར་བ་རྗེ་བཙུན་སྒྲོལ་མ་
དཀྱིལ་འཁོར་གྱི་བྱང་ཤར་དུ་བཀོད་ནས་སེམས་ཅན་དབང་དུ་བསྡུ་བའི་འཕྲིན་ལས་མཛད་པ་སོགས་ལྷ་མོ་འདིའི་སྒོ་ནས་སེམས་ཅན་གྱི་
དོན་མཛད་པར་གསུངས་པ་དང་། །ཇོ་བོ་རྗེ་དཔལ་ལྡན་ཨ་ཏི་ཤ་རྒྱ་གར་ན་བཞུགས་དུས་མུ་སྟེགས་ཀྱི་པཎྜི་ཏ་སྒྲ་ཚད་ལ་མཁས་པའི་
ཕུལ་དུ་ཕྱིན་པ་གདུགས་ལྔ་ཕུབ་པ་ཞིག་དང་བསྟན་པ་རྒྱལ་དུ་བཙུགས་ནས་རྩོད་པ་མཛད་པ་ན། དང་པོར་དེར་ཚོགས་པ་ཕལ་མོ་ཆེས་
གོ །དེ་ནས་རིགས་པའི་དཀའ་གནད་ཇེ་ཕྲ་ཇེ་ཕྲར་སོང་སྟེ་ཁོང་རང་ཉིད་ཀྱིས་མ་གཏོགས་གཞན་སུས་ཀྱང་མི་གོ་བ་ཞིག་བྱུང༌། དེ་ནས་
ཀྱང་ཇེ་ཕྲར་སོང་སྟེ་མུ་སྟེགས་ཀྱི་པཎྜི་ཏ་དེས་སྒྲའི་དཀའ་གནད་ཤིན་ཏུ་ཕྲ་བ་ཞིག་རྩོད་པ་བྱས་པ་ན་ཇོ་བོས་ཀྱང་ཅུང་ཟད་མ་དགོངས་པ་
ན་ཁྱོད་དེར་སྡོད་ཅིག་གསུངས་ནས་སྤྱི་བླུགས་བླངས་ཆབ་བཞེས་ཏེ་ནང་དུ་བྱོན་ནས་རྗེ་བཙུན་སྒྲོལ་མ་ལ་མཎྜལ་ཕུལ་ཏེ་གསོལ་བ་
ཤུགས་དྲག་ཏུ་བཏབ་པ་ན་སྒྲའི་དཀའ་གནད་དེ་ཇི་ལྟར་ཡིན་པ་ཐུགས་ལ་ཝལ་གྱིས་ཤར། དེ་ནས་མུ་སྟེགས་པ་དེ་རྩོད་པས་ཕམ་པར་
མཛད་ནས་སངས་རྒྱས་ཀྱི་བསྟན་པ་ལ་བཀོད་པ་དང༌། དུས་ཐམས་ཅད་སྒོ་གསུམ་གྱི་སྤྱོད་པ་གང་མཛད་ཀྱང་རྗེ་བཙུན་སྒྲོལ་མ་ཉིད་ལ་
གསོལ་བ་བཏབ་ནས་མཛད་པས་རྒྱ་བོད་ཐམས་ཅད་དུ་འཕྲིན་ལས་ནམ་མཁའ་དང་མཉམ་པ་དེ་ལྟ་བུ་བྱུང༌། བཀའ་གདམས་གླེགས་
བམ་ལས། ཁྱོད་ཀྱི་རྗེས་འབྲང་ཁོ་མོས་སྐྱོང་། ཁོ་མོའི་གདམས་པ་འདི་ལོངས་ལ། །རྗེས་སུ་འབྲང་ལ་བསྟན་པར་གྱིས། །ཞེས་ཇོ་བོ་རྗེའི་
རྗེས་སུ་འབྲང་བའི་བཀའ་གདམས་ཀྱི་བཤེས་གཉེན་ཐམས་ཅད་རྗེ་བཙུན་སྒྲོལ་མས་རྗེས་སུ་འཛིན་པར་ཞལ་གྱིས་བཞེས་པ་ལྟར་ཇོ་བོ་
རྗེ་དང་རྒྱལ་བ་ཙོང་ཁ་པའི་རྗེས་སུ་སློབ་པ་ཐམས་ཅད་རྗེ་བཙུན་སྒྲོལ་མ་ལ་ལྷག་པའི་ལྷར་བཟུང་ནས་གསོལ་བ་འདེབས་པ་ཤ་སྟག་
ཡིན་ཞིང༌། ཁྱད་པར་ཐམས་ཅད་མཁྱེན་པ་དགེ་འདུན་གྲུབ་གྱིས་ཀྱང་བྱ་བ་གང་མཛད་ཀྱང་རྗེ་བཙུན་སྒྲོལ་མ་ཉིད་ལ་གསོལ་བ་བཏབ་
ནས་མཛད་པས་བསྟན་འགྲོའི་དོན་རྒྱ་ཆེན་པོ་འཕྲིན་ལས་ནམ་མཁའ་དང་མཉམ་པ་དེ་ལྟ་བུ་བྱུང་བ་སོགས་སྔོན་བྱོན་དམ་པ་ཕལ་མོ་ཆེས་
རྗེ་བཙུན་སྒྲོལ་མ་ལྷག་པའི་ལྷར་བཟུང་ནས་གསོལ་བ་བཏབ་པའི་མཐུས་རང་རང་གི་ཐུགས་རྒྱུད་ལ་ལུང་རྟོགས་ཀྱི་ཡོན་ཏན་རྒྱ་ཆེར་
འཕེལ་བ་དང་བསྟན་འགྲོའི་དོན་རྒྱ་ཆེན་པོ་གྲུབ་པ་སོ་སོའི་རྣམ་ཐར་ལས་འབྱུང་བ་ལྟར་ཡིན་ལ། མདོར་ན་འདིའི་ཕན་ཡོན་ལ་མཐར་
ཐུག་གི་ཕན་ཡོན་དང་། གནས་སྐབས་ཀྱི་ཕན་ཡོན་གཉིས། མཐར་ཐུག་གི་ཕན་ཡོན་ནི། ལྷ་ མོ་ ལ་ གུས་ ཡང་ དག་ ལྡན་
- 214 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་།
པའི། །བློ་ལྡན་གང་གིས་རབ་དད་བརྗོད་དེ། །སྲོད་དང་ཐོ་རངས་ལངས་པར་
བྱས་ནས། །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་
རབ་ཏུ་ཞི་བ། །ངན་འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་བ་ཕྲག་
བདུན་རྣམས་ ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་ལས་ཆེ་བ་
ཉིད་ནི་ཐོབ་ཅིང་། །སངས་རྒྱས་གོ་འཕང་མཐར་ཐུག་དེར་འགྲོ །ཞེས་གསུངས་པ་ལྟར། རྗེ་
བཙུན་སྒྲོལ་མ་ལ་གསོལ་བ་རྩེ་གཅིག་ཏུ་བཏབ་ན་ནད་གདོན་སོགས་ཉེར་འཚེ་མཐའ་དག་ལས་སྐྱོབ་ཅིང་། དཀོན་མཆོག་གསུམ་དང་
དགེ་བའི་བཤེས་གཉེན་ལ་དད་པ་རྙེད་ནས་སྡིག་སྤོང་དགེ་སྒྲུབ་ལ་འབད་པ་ཞིག་ངང་གིས་འབྱུང་ཞིང་། དེའི་མཐུས་ངན་འགྲོའི་འཇིགས་
པ་མཐའ་དག་ལས་སྐྱོབ་ཅིང་འཁོར་བའི་ངང་ཚུལ་ཤེས་པའི་ངེས་འབྱུང་གིས་རྒྱུད་བསྐུལ་ནས་ཐར་ལམ་ལ་ཞུགས་པས་འཁོར་བའི་སྡུག་
བསྔལ་རྒྱུ་བཅས་ལས་སྐྱོབ་པ་དང་། རྗེ་བཙུན་སྒྲོལ་མའི་ཐུགས་ཀྱི་བྱིན་རླབས་བྱང་ཆུབ་ཀྱི་སེམས་དང་གནས་ལུགས་རྟོགས་པའི་ལྟ་བ་
རྒྱུད་ལ་སྐྱེས་ནས་རྒྱལ་སྲས་ཀྱི་སྤྱོད་པ་མཐའ་དག་ལ་སློབ་ནུས་པ་དང་། ལྷག་པར་སྔགས་ཀྱི་དབང་ཐོབ་ནས་དམ་ཚིག་དང་སྡོམ་པ་ཚུལ་
བཞིན་དུ་བསྲུང་ཏེ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་ལ་བསླབས་པས་རྒྱལ་བ་བྱེ་བ་ཕྲག་བདུན་གྱིས་ཞལ་གཟིགས་ནས་
དབང་བསྐུར་བ་དང༌། བྱིན་གྱིས་བརླབས་ཏེ་ས་ལམ་གོང་མ་གོང་མར་མྱུར་དུ་བགྲོད་ནས་སངས་རྒྱས་ཀྱི་གོ་འཕང་མྱུར་དུ་འཐོབ་པར་
འགྱུར་རོ། །གནས་སྐབས་ཀྱི་ཕན་ཡོན་ནི། དེ་ ཡིས་ དུག་ ནི་ དྲག་ པོ་ ཆེན་ པོ། །བརྟན་ གནས་ པའམ་
གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིད་ཀྱང་། །དྲན་པས་རབ་ཏུ་
སེལ་ བ་ ཉིད་ འཐོབ། །གདོན་ དང༌ རིམས་ དང༌ དུག་ གིས་ གཟིར་ བའི། །སྡུག་
བསྔལ་ཚོགས་ནི་རྣམ་པར་སྤོང་སྟེ། །སེམས་ཅན་གཞན་པ་རྣམས་ལ་ཡང་ངོ་། །
གཉིས་གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་འཐོབ་འགྱུར་
ཞིང་། །ནོར་འདོད་པས་ནི་ནོར་རྣམས་ཉིད་འཐོབ། །འདོད་པ་ཐམས་ཅད་འཐོབ་
པར་འགྱུར་ལ། །བགེགས་རྣམས་མེད་ཅིང་སོ་སོར་འཇོམས་འགྱུར། །ཞེས་གསུངས་པ་
ལྟར། མཎྜལ་བཞི་པའི་ཆོ་ག་ཚུལ་བཞིན་དུ་བྱས་ཏེ་གུས་པ་ཆེན་པོས་ཕྱག་འཚལ་ཉེར་གཅིག་ལན་གཉིས་དང་། ལན་གསུམ་དང་། ལན་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བདུན་དུ་མངོན་པར་བརྗོད་དེ་མན་ངག་བཞིན་དུ་གསོལ་བ་བཏབ་ན་རིགས་རྒྱུད་དང་མངའ་ཐང་སྟོབས་འབྱོར་སོགས་ཅི་འདོད་ཐམས་
ཅད་ཡིད་བཞིན་དུ་མྱུར་དུ་འཐོབ་པར་འགྱུར་ཞིང༌། ཆོས་དང་སྲིད་ཀྱི་བྱ་བ་གང་སྒྲུབ་ཀྱང་དེ་དག་ལ་ཉེར་བར་འཚེ་བའི་བགེགས་ཐམས་
ཅད་སོ་སོར་མྱུར་དུ་ཞི་ནས་ཇི་ལྟར་བསམས་པའི་དོན་ཐམས་ཅད་མྱུར་དུ་འགྲུབ་པར་རྒྱལ་བ་རྣམ་པར་སྣང་མཛད་ཀྱིས་ཞལ་གྱིས་བཞེས་
པ་ལྟར་རོ། །
སྨྲས་པ། རིན་ཆེན་སེམས་མཆོག་ལྷ་ཡི་བཟོ་བོ་ཡིས། །རིན་ཆེན་ལེགས་སྤྱད་མ་ལུས་གཅིག་བསྡུས་ཏེ། །རིན་ཆེན་མར་གད་ཕུང་
པོ་ ལྷ་ མོའི་ གཟུགས། །རིན་ ཆེན་ འདོད་ དགུའི་ མཆོག་ སྦྱིན་ འདི་ བསྒྲུབས་ སོ། །རབ་ འབྱམས་ རྒྱལ་ ཀུན་ འཕྲིན་ ལས་ ལྷ་ མོའི་
གཟུགས། །རབ་མཛེས་རྗེ་བཙུན་འཕགས་མ་སྒྲོལ་མ་ལ། །རབ་དང་གུས་པས་རྟག་ཏུ་གསོལ་འདེབས་ཀྱིས། །རབ་ཏུ་བརྩེ་བས་མྱུར་དུ་
སྐྱབ་ཏུ་གསོལ། །མ་ལྟར་བརྩེ་བའི་བཅོམ་ལྡན་འདས་མ་ལ། །མ་ཡེངས་རྩེ་གཅིག་རྟག་ཏུ་གསོལ་འདེབས་ན། །མ་གཡེལ་མ་གཡེལ་
མྱུར་དུ་ བྱིན་རླབས་ལ། །མ་ལུས་འགྲོ་བའི་སྐྱབས་སུ་བདག་འགྱུར་མཛོད། །དུས་གསུམ་རྒྱལ་བ་མ་ལུས་བསྐྱེད་པའི་ཡུམ། །སྐྱབས་
གསུམ་ཀུན་འདུས་རྗེ་བཙུན་སྒྲོལ་མ་ལ། །མཆོད་ཅིང་གསོལ་བ་གདབ་པའི་མན་ངག་འདི། །བློ་ལྡན་ཡོངས་ལ་བདག་གིས་ཕན་པར་
སྨྲས། །དགེ་བ་འདི་ཡིས་ཚེ་རབས་ཐམས་ཅད་དུ། །རྗེ་བཙུན་སྒྲོལ་མས་རྟག་ཏུ་རྗེས་བཟུང་སྟེ། །རྒྱལ་བའི་དམ་ཆོས་མ་ལུས་འཛིན་པ་
ལ། །འཇམ་དཔལ་སྙིང་པོ་ལྟ་བུར་བདག་གྱུར་ཅིག །
ཅེས་སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང་ཞེས་བྱ་བ་
ནི། མཁྱེན་པ་དང་བརྩེ་བ་ལ་སོགས་ཡོན་ཏན་དུ་མས་ཐུགས་རྒྱུད་བལྟམས་ཤིང་། རྒྱལ་དབང་འཇིག་རྟེན་གསུམ་མགོན་མཆོག་གི་
འཕྲིན་ལས་བསྒྲུབ་པ་ལ་ཟླ་དང་བྲལ་བའི་སྙིང་སྟོབས་ཅན་ཁུ་བོ་ཆེན་པོ་ཨ་ཆི་ཐུ་མཁན་པོ་རྗེ་དྲུང་བློ་བཟང་ཕུན་ཚོགས་ཀྱིས་ྋགོང་ས་
ལྷ་མིའི་རྣམ་འདྲེན་མཆོག་གི་ཞབས་བརྟན་ལ་ཤིན་ཏུ་བསྔགས་པ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་རྣམས་
གསལ་བར་བཀོད་པ། ཆ་ལག་ཚང་བ་འདི་ལྟ་བུ་ཞིག་དགོས་ཞེས་བསྐུལ་ཞིང་། བལ་བོད་ཀྱིས་མཚམས་སུ་༧རྣམ་འདྲེན་རྒྱལ་བའི་
དབང་པོའི་ཞབས་བརྟན་དུ་ཆེད་དམིགས་ཀྱིས་སྒྲུབ་སྡེ་གསར་བཙུགས་ཁྲིམས་ལྡན་གླིང་གི་དགེ་འདུན་རྣམས་ཀྱི་ཚོགས་འདོན་དུ་
འཛུགས་རྒྱུ་སོགས་ཀུན་ལ་ཕན་ཆེ་བར་ཡང་བསམས་ཏེ། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་འཛིན་ཅིང་འཇམ་དབྱངས་
གོང་མ་བདག་པོ་ཆེན་པོའི་ལུང་གིས་པཎྜི་ཏར་བསྔགས་པ་རྒྱལ་ཁམས་པ་དགེ་སློང་ཡེ་ཤེས་རྒྱལ་མཚན་གྱིས་དགེ་བྱེད་ཅེས་པ་ཆུ་ཕོ་སྟག་
-216 -



སྒྲོལ་མ་མཎྜལ་བཞི་པའི་ཆོ་གའི་ལག་ལེན་དང་མན་ངག་གི་གནད་གསལ་བར་བཀོད་པ་བདུད་རྩིའི་བུམ་བཟང༌།
གི་ལོའི་དབྱུག་པ་ཟླ་བའི་དཀར་ཚེས་རྒྱལ་བ་དང་པོའི་ཉིན་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་
ཐུབ་པའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་འཕེལ་ཞིང་རྒྱས་པར་གྱུར་ཅིག །
། །
- 217 -



༄༅། །བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་
མདོ་སྔགས་གཉིས་ཀའི་ལམ་གྱི་གནད་ཚང་བའི་སྨོན་
ཚིག་དང་བཅས་པ་སྙིང་པོར་དྲིལ་བ་དངོས་
གྲུབ་ཀུན་འབྱུང་བཞུགས། །
བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་དཔའ་དབྱེར་མ་མཆིས་
པའི་ ཞབས་ ལ་ ཕྱག་ འཚལ་ ལོ། །འདིར་བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་པའི་ཚུལ་སྙིང་པོར་
དྲིལ་ཏེ་བརྗོད་པ་ནི། བླ་མ་ཡི་དམ་རིན་ཆེན་མཆོག་གསུམ་ལ། །བྱང་ཆུབ་སྙིང་པོའི་བར་
དུ་སྐྱབས་སུ་མཆི། །མཁའ་མཉམ་འགྲོ་ཀུན་སྲིད་མཚོ་ལས་སྒྲོལ་ཕྱིར། ། བདག་
གིས་བྱང་ཆུབ་མཆོག་ཏུ་སེམས་བསྐྱེད་དོ། །རང་གི་སྤྱི་བོའི་གཙུག་ཏུ་པད་ཟླའི་
སྟེང་། །བཀའ་དྲིན་གསུམ་ལྡན་རྩ་བའི་བླ་མ་ནི། །སྐུ་མདོག་དཀར་གསལ་དགྱེས་
པའི་འཛུམ་ཞལ་ཅན། །ཆོས་གོས་རྣམ་གསུམ་གསེར་མདོག་པཎ་ཞུ་གསོལ། །
ཕྱག་གཉིས་ཐུགས་ཀར་ཆོས་འཁོར་ ཕྱག་རྒྱ་མཛད། །སྐུ་ དཔུང་ གཡས་གཡོན་
གླེགས་བམ་རལ་ གྲིས་མཛེས། །ཞབས་གཉིས་རྡོ་ རྗེ་ སྐྱིལ་ཀྲུང་གིས་ བཞུགས་
པའི། །གནས་གསུམ་རྡོ་རྗེ་གསུམ་གྱིས་ལེགས་པར་མཚན། །ཐུགས་ཀའི་ཧཱུྃ་ལས་
འོད་ཟེར་ཕྱོགས་བཅུར་འཕྲོས། །དངོས་དང་བརྒྱུད་པའི་བླ་མ་ཐམས་ཅད་དང་། །
བདེ་གསང་འཇིགས་གསུམ་ལ་སོགས་ཡི་དམ་དང་། །རབ་འབྱམས་ཞིང་གི་རྒྱལ་
བ་སྲས་བཅས་ཀུན། །སྤྱན་དྲངས་རྩ་བའི་བླ་མ་ལ་ཐིམ་པས། །སྐྱབས་གསུམ་མ་
ལུས་འདུས་པའི་ངོ་བོར་གྱུར། །འདི་དང་ཕྱི་མའི་ལེགས་ཚོགས་མ་ལུས་པ། །གང་
- 218 -



བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་མདོ་སྔགས་གཉིས་ཀའི་ལམ་གྱི་གནད་ཚང་བའི་སྨོན་ཚིག
གི་མཐུ་ལ་ངེས་པར་ རག་ལས་པ། །སྐྱབས་གསུམ་ཀུན་འདུས་དྲིན་ཅན་བླ་མ་
ལ། །ལུས་ངག་ཡིད་གསུམ་གུས་པས་ཕྱག་འཚལ་ལོ། །མཆོད་ཚོགས་ཀུན་འབུལ་
སྡིག་ ལྟུང་ ཐམས་ ཅད་ བཤགས། །དགེ་ ལ་ ཡི་ རང༌ ཆོས་ འཁོར་ བསྐོར་ བར་
བསྐུལ། །དཔལ་ལྡན་བླ་མ་བསྐལ་བརྒྱར་བཞུགས་སུ་གསོལ། །དགེ་ཚོགས་ཅི་
མཆིས་བྱང་ཆུབ་ཆེན་པོར་བསྔོ། །གླིང་གཞི་རི་རབ་ཉི་ཟླ་རིན་ཆེན་བདུན། །རིན་
ཆེན་ མཎྜལ་ ཀུན་ བཟང་ མཆོད་ ཚོགས་ བཅས། །སྐྱབས་ གསུམ་ ཀུན་ འདུས་ རྗེ་
བཙུན་བླ་མར་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོའི་གཙུག་ཏུ་རྟག་བཞུགས་
ལ། །ནམ་ཡང་འབྲལ་མེད་བརྩེ་བས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་
གྲུབ་སྩལ་དུ་གསོལ། །འཇམ་དཔལ་རྡོ་རྗེ་རྒྱལ་བ་ཙོང་ཁ་པ། །མཁས་གྲུབ་སྐུ་
མཆེད་ དྷརྨ་ བཛྲ་ ཞབས། །དབེན་ ས་ ཡབ་ སྲས་ བློ་ བཟང་ ཆོས་ ཀྱི་ རྒྱལ། །
གསོལ་ བ་ འདེབས་ སོ་ དངོས་གྲུབ་རྣམ་ གཉིས་སྩོལ། །གྲུབ་ པ་ མཆོག་བརྙེས་
དཀོན་མཆོག་རྒྱལ་མཚན་དང་། །དཀྱིལ་འཁོར་མངའ་བདག་བློ་བཟང་ཡེ་ཤེས་
ཞབས། །རྗེ་བཙུན་བློ་བཟང་བསྐལ་བཟང་རྒྱ་མཚོ་ལ། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །རྒྱལ་ཀུན་ཐུགས་རྗེའི་ངོ་བོ་བྱམས་པའི་མཚན། །
རྗེ་ བཙུན་ བློ་བཟང་ དཔལ་ ལྡན་ ཡེ་ཤེས་ཞབས། །རྗེ་ བཙུན་ བློ་ བཟང་ འཇམ་
དཔལ་ རྒྱ་ མཚོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བློ་
བཟང་རྒྱལ་བའི་ཡེ་ཤེས་གཟུགས་ཀྱི་སྐུ། །བསྟན་པ་རབ་ཏུ་རྒྱས་མཛད་བླ་མ་
དང་། །རྩ་བའི་བླ་མ་ཡེ་ཤེས་མཚན་ལྡན་རྗེ། །གསོལ་བ་འདེབས་སོ་དངོས་གྲུབ་
རྣམ་གཉིས་སྩོལ། །ཆུ་ནང་ཟླ་བའི་གཟུགས་བརྙན་ཇི་བཞིན་དུ། །གཅིག་ཀྱང་དུ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མར་སྟོན་པའི་རྣམ་འཕྲུལ་ཅན། །ཀུན་གྱི་བྱེད་པོ་རྩ་བའི་བླ་མ་ལ། །གསོལ་བ་
འདེབས་ སོ་དངོས་གྲུབ་རྣམ་གཉིས་སྩོལ། །བཤེན་གཉེན་དམ་པ་ཚུལ་བཞིན་
བ སྟེན་པ་དང༌། །དལ་འབྱོར་རྙེད་དཀའ་མྱུར་དུ་འཇིག་པ་དང་། །ལས་འབྲས་
བསླུ་བ་མེད་པའི་ཚུལ་བསམས་ནས། །རྩེ་གཅིག་དམ་ཆོས་ནུས་པར་བྱིན་གྱིས་
རློབས། །སྲིད་རྩེ་ནས་བཟུང་མནར་མེད་དམྱལ་བའི་བར། །འཁོར་བའི་ གནས་
ཀུན་སྡུག་བསྔལ་རང་བཞིན་དུ། །ཤེས་ནས་སྲིད་པའི་བདེ་ལ་ཡིད་ལོག་སྟེ། །རྣམ་
དག་ངེས་འབྱུང་སྐྱེ་བར་བྱིན་གྱིས་རློབས། །འཁོར་བར་འཁྱམས་པའི་སེམས་ཅན་
མ་ལུས་པ། །རང་གི་དྲིན་ཅན་ཕ་མ་ཉིད་ཡིན་པར་། །རྒྱལ་བས་གསུངས་པའི་
ཚུལ་ ལ་ ངེས་ རྙེད་ནས། །བྱམས་དང་ སྙིང་ རྗེ་ འབྱོངས་ པར་ བྱིན་གྱིས་རློབས། །
རྒྱལ་བ་སྲས་བཅས་ཀུན་གྱི་ཐུགས་དམ་མཐིལ། །བྱམས་དང་སྙིང་རྗེ་བྱང་ཆུབ་
སེམས་བསྐྱེད་ནས། །རླབས་ཆེན་རྒྱལ་སྲས་སྤྱོད་པ་རྒྱ་མཚོ་ལ། །སྙིང་སྟོབས་ཆེན་
པོས་སློབ་པར་བྱིན་གྱིས་རློབས། །བྱང་ཆུབ་སེམས་མཆོག་ཆེས་ཆེར་སྟོབས་རྒྱས་
ནས། །འགྲོ་བ་སྒྲོལ་ལ་རིངས་པར་གྱུར་པ་ན། །སངས་རྒྱས་གོང་འཕང་སྒྲུབ་པའི་
ཉེ་ལམ་མཆོག །བླ་མེད་རྡོ་རྗེ་ཐེག་པར་འཇུག་པར་ཤོག །དེ་ལྟར་ཤུགས་དྲག་
གསོལ་བ་བཏབ་པའི་མཐུས། །སྐྱབས་གསུམ་ཀུན་འདུས་དྲིན་ཅན་བླ་མ་རྗེ། །
དགྱེས་པ་ཆེན་པོས་རང་ཉིད་ལ་ཐིམ་པས། །རང་གི་ལས་ངན་སྡིག་སྒྲིབ་ཀུན་དག་
སྟེ། །རང་སེམས་འོད་གསལ་ངང་དུ་གནས་པར་གྱུར། །སྟོང་པའི་ངང་ལས་བསྲུང་
བའི་འཁོར་ལོ་ཡིས། །བསྐོར་བའི་རང་སྣང་གཞལ་ཡས་ཁང་གི་དབུས། །ཡེ་ཤེས་
ལྔ་ཡི་མངོན་བྱང་རིམ་པ་ལས། །རང་ཉིད་བཅོམ་ལྡན་རྡོ་རྗེ་འཇིགས་བྱེད་ནི། །
ཞལ་ ཕྱག་ ཡོངས་རྫོགས་ ཡུམ་ དང་ བཅས་ པར་ གྱུར། །རང་ ཉིད་ ཡི་ དམ་ རྡོ་ རྗེ་
-220 -



བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་མདོ་སྔགས་གཉིས་ཀའི་ལམ་གྱི་གནད་ཚང་བའི་སྨོན་ཚིག
འཇིགས་བྱེད་དུ། །གསལ་བའི་སྐྱེ་མཆེད་སྒོ་གསུམ་བྱིན་རླབས་ཏེ། །ཐུགས་ཀའི་
ཧཱུྃ་གི་འོད་ཟེར་ལྕགས་ཀྱུ་ཡིས། །རབ་འབྱམས་ཞིང་གི་རྒྱལ་བ་མ་ལུས་པ། །རྡོ་རྗེ་
འཇིགས་བྱེད་ཆེན་པོའི་ སྐུའི་རྣམ་ པར། །སྤྱན་དྲངས་ཐིམ་པས་དབྱེར་མེད་རོ་
གཅིག་གྱུར། །སླར་ཡང་རྒྱལ་བ་རིགས་ལྔ་སྤྱན་དྲངས་ནས། །མཆོད་ཅིང་གསོལ་
བ་བཏབ་སྟེ་དབང་བསྐུར་བས། །རང་ ལུས་ཡེ་ཤེས་བདུད་རྩིས་ལེགས་གང་
ནས། །དྲི་མ་ཀུན་དག་བདེ་བ་ཆེན་པོ་མྱོང་། །མི་བསྐྱོད་རྒྱལ་པོས་དབུ་ལ་བརྒྱན་
པར་གྱུར། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཕྱི་དང་ནང་
དང་གསང་བའི་མཆོད་པ་དང༌། །རྣམ་དག་དེ་བཞིན་ཉིད་ཀྱི་མཆོད་པ་ཀུན། །བློ་
ཡིས་སྤྲུལ་ནས་ཡི་དམ་ལྷ་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་
ཏུ་གསོལ། །རྒྱལ་བ་ཀུན་གྱི་ཡེ་ཤེས་གཅིག་བསྡུས་ནས། །གཏུམ་ཆེན་ཁྲོ་བོའི་
དབང་པོའི་སྐུར་བསྟན་པ། །བཅོམ་ལྡན་རྡོ་རྗེ་འཇིགས་བྱེད་ལྷ་ཚོགས་ལ། །སྒོ་
གསུམ་གུས་པ་ཆེན་པོས་གསོལ་བ་འདེབས། །རང་ཉིད་ཡི་དམ་རྡོ་རྗེ་འཇིགས་
བྱེད་ དུ། །གསལ་ བའི་ ཐུགས་ ཀར་ སྔགས་ ཕྲེང་ བཀོད་ པ་ ལས། །འོད་ འཕྲོས་
ཕྱོགས་བཅུའི་རྒྱལ་བ་སྲས་བཅས་མཆོད། །རིགས་དྲུག་སེམས་ཅན་ཀུན་གྱི་སྡིག་
སྒྲིབ་སྦྱངས། །གང་སྣང་ལྷ་ཡི་རྣམ་པར་གསལ་བར་གྱུར། །དེ་ལྟར་ཡང་ཡི་དམ་དུ་
གསལ་བའི་སྐུ་ལ་ང་རྒྱལ་དང་གསལ་སྣང་ཅི་ཐོན་བྱས་ནས་བཟླས་པ་བྱ་བ་ནི།
ཨོཾ་ཨ་ར་པ་ཙ་ན་དྷཱི། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་
ནི་ར་ཡ་ཀྵེ་ཡ། ཡཀྵེ་ཡཙྪནི་རཱ་མ་ཡ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་ཧྲིཊྚེཝི་ཀྲི་ཏཱ་ན་ན་
ཧཱུཾ་ཕཊ། ཨོཾ་ཡ་མཱནྟ་ཀ་ཧཱུྃ་ཕཊ། ༀ་བཛྲ་བེཏྟཱ་ལཱི་ཨཱ་གཙྪ། ཨཱ་གཙྪ་ཧཱུྃ་ཛསྭཱཧཱ་ཞེས་
གོང་དུ་བཤད་པའི་དམིགས་པ་དེ་བཞིན་དང་བཅས་ཅི་ནུས་བཟླའོ། །དེ་ནས་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཡིག་བརྒྱ་བཟླས་ལ་གཏོར་མ་འབུལ་བ་ནི། གཏོར་མ་ནང་མཆོད་ལྟར་བྱིན་གྱིས་
བརླབས་ལ་འབུལ་ཚུལ་ནི་འདི་ལྟར། རང་གི་ཐུགས་ཀའི་ཧཱུྃ་ལས་འོད་འཕྲོས་
པས། རྒྱུད་སྡེ་བཞི་འབྲེལ་ཡི་དམ་མ་ལུས་དང་། །རབ་འབྱམས་ཞིང་གི་རྒྱལ་བ་
སྲས་བཅས་ ཀུན། །བཅོམ་ལྡན་གཤེན་ རྗེ་ གཤེད་ཀྱི་དཀྱིལ་འཁོར་པའི། །རྣམ་
པར་སྤྱན་དྲངས་མདུན་གྱི་ནམ་མཁར་བཞུགས། །སྟོང་གསུམ་ཁྱོན་ལྟར་ཡངས་
པའི་ཀ་པཱ་ལར། །ལྷ་མིའི་བཟའ་བཅའ་མ་ལུས་སྤུངས་པ་ལ། །སྦྱངས་རྟོགས་སྦར་
བྱས་ བདུད་རྩིའི་ རྒྱ་ མཚོ་འདི། །ཡི་ དམ་ དཀྱིལ་ འཁོར་ ལྷ་ ཚོགས་ མཉེས་ ཕྱིར་
འབུལ། །ལན་གསུམ། བརྩེ་ ལྡན་ ཁྱེད་ ཀྱི་ མཁྱེན་ རབ་ འོད་ ཟེར་ གྱིས། །བདག་ བློའི་
གཏི་མུག་རྨོངས་པ་རབ་བསལ་ནས། །བཀའ་དང་བསྟན་བཅོས་གཞུང་ལུགས་
རྟོགས་ པ་ཡི། །བློ་གྲོས་སྤོབས་པའི་སྣང་བ་སྩལ་དུ་གསོལ། །རྣམ་དག་བསམ་
པས་ཚུལ་འདིར་འབད་པ་ལས། །བྱུང་བའི་དགེ་བས་མཐའ་ཡས་འགྲོ་བ་ཀུན། །
སྐྱེ་ཞིང་སྐྱེ་བར་འཇམ་དབྱངས་ཞི་ཁྲོ་ཡིས། །འབྲལ་བ་མེད་པར་རྗེས་སུ་འཛིན་
གྱུར་ཅིག །མཆོག་དང་ཐུན་མོང་དངོས་གྲུབ་མ་ལུས་པའི། །རྩ་བ་དམ་ཚིག་ཡིན་
པས་གསུངས་པས་ན། །ཇི་ལྟར་ཁས་བླངས་དམ་ཚིག་སྡོམ་པ་རྣམས། །སྲོག་ལས་
གཅེས་པར་བསྲུང་བར་ནུས་གྱུར་ཅིག །སྐྱེ་ཤི་བར་དོ་རྒྱལ་བའི་སྐུ་གསུམ་དུ། །
སྒྱུར་བྱེད་རིམ་པ་དང་པོའི་རྣལ་འབྱོར་མཆོག །བསྒོམས་པས་རླབས་ཆེན་བསོད་
ནམས་ཚོགས་རྫོགས་ཏེ། །རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་ཤོག །བླ་
མ་ལྷ་ལ་རྩེ་གཅིག་གསོལ་བཏབ་སྟེ། །རྡོ་རྗེའི་ལུས་ལ་གནད་དུ་བསྣུན་པ་ལས། །
བླ་མ་ལྷ་ཡི་བྱིན་རླབས་སྐྱ་རེངས་ཀྱིས། །ཉེར་དྲངས་འོད་གསལ་ཉི་མ་འཆར་བར་
ཤོག །བླ་མེད་རྒྱུད་སྡེ་རྒྱ་མཚོའི་སྙིང་པོའི་དོན། །འཇམ་མགོན་རྒྱལ་བ་གཉིས་
- 222 -



བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་མདོ་སྔགས་གཉིས་ཀའི་ལམ་གྱི་གནད་ཚང་བའི་སྨོན་ཚིག
པའི་ཐུགས་ཀྱི་བཅུད། །འོད་གསལ་སྒྱུ་ལུས་ཟུང་དུ་འཇུག་པའི་ལམ། །བསྒོམས་
པས་ འཆི་ མེད་ རྡོ་ རྗེའི་ སྐུ་ ཐོབ་ ཤོག །ཅེས་སྨོན་ལམ་ཤུགས་དྲག་ཏུ་གདབ་བོ། །དེ་ནས་ཆོས་སྲུང་རྣམས་ལ་
གཏོར་མ་འབུལ་བ་ནི། །གཏོར་མ་ནང་མཆོད་ལྟར་བྱིན་གྱིས་བརླབས་ལ། ཧཱུྃ༔ འཇིགས་རུང་བསིལ་པ་ཚལ་གྱི་
དུར་ཁྲོད་སོགས། །གར་བཞུགས་རྡོ་རྗེའི་ཕོ་བྲང་སོ་སོ་ནས། །བསྟེན་ཅིང་མཆོད་
པའི་ སྲུང་ མ་ མ་ ལུས་པ། །སྤྱན་ འདྲེན་ མཆོད་ པའི་ གནས་ འདིར་ གཤེགས་ སུ་
གསོལ། །མྱུར་མཛད་ཡེ་ཤེས་མགོན་པོ་ཕྱག་དྲུག་པ། །དངོས་གྲུབ་སྩོལ་མཛད་
མགོན་པོ་ཡིད་བཞིན་ནོར། །ཕྱི་ནང་ གསང་ གསུམ་དམ་ཅན་ཆོས་ཀྱི་རྒྱལ། །
འཁོར་ཚོགས་རྒྱ་མཚོར་བཅས་པ་གནས་འདིར་གཤེགས། །དམག་དང་ཟོར་གྱི་
ལས་དགྱེས་དཔལ་ལྷ་མོ། །རྣམ་སྣང་ཆེན་པོའི་བཀའ་སྡོད་གུར་གྱི་མགོན། །ཞིང་
སྐྱོང་ གཟི་ ལྡན་ དབང་ ཕྱུག་ ཞལ་བཞི་པ། །འཁོར་ ཚོགས་ རྒྱ་ མཚོར་ བཅས་ པ་
གནས་འདིར་གཤེགས། །ཧེ་རུ་ཀ་ཡི་སྤྲུལ་པ་ཕྱག་བཞི་པ། །གསང་བདག་བཀའ་
སྡོད་ རྒྱལ་ ཆེན་རྣམ་ཐོས་སྲས། །ཆོས་སྐྱོང་དྲེགས་ པ་ ལྕམ་ སྲིང་ འཁོར་ བཅས་
རྣམས། །སྤྱན་ འདྲེན་ མཆོད་ པའི་ གནས་ འདིར་ གཤེགས་ སུ་ གསོལ། །འདོད་
ཁམས་དབང་ཕྱུག་སྲིད་གསུམ་རྒྱལ་མོ་སོགས། །བསྟན་པ་བསྲུང་ཞིང་སྐྱོང་བའི་
དམ་ཚིག་ཅན། །རྒྱལ་བས་བཀའ་བསྒོས་ཆོས་སྐྱོང་སྲུང་མ་རྣམས། །ཐོགས་མེད་
རྫུ་ འཕྲུལ་ཤུགས་ ཀྱིས་ གནས་ འདིར་ གཤེགས། །ཆུ་གཉིས་ཉེར་ སྤྱོད་ རོལ་མོ་
འདོད་ ཡོན་ དང་། །བླ་ མེད་ ཐེག་ པའི་ དམ་ རྫས་ནང་ མཆོད་ སོགས། །ཕྱི་ནང་
གསང་བའི་མཆོད་སྤྲིན་རྒྱ་མཚོ་འདི། །ཆོས་སྐྱོང་སྲུང་མའི་ཚོགས་རྣམས་མཉེས་
ཕྱིར་འབུལ། །ཆོས་ཀུན་གདོད་ནས་རྣམ་པར་དག་གྱུར་ཀྱང་། །བདག་ཅག་མ་
རིག་འཁྲུལ་པའི་དབང་གྱུར་པས། །སྐུ་གསུང་ཐུགས་དང་འགལ་བ་ཅི་མཆིས་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པ། །ཐམས་ཅད་བསམ་པ་ཐག་པས་མཐོལ་ལོ་བཤགས། །བདེ་ཆེན་ཡེ་ཤེས་ཆེན་
པོའི་རོལ་པ་ལས། །བྱུང་བའི་ཕྱི་ནང་གསང་རྟེན་བསྐང་རྫས་ཀྱིས། །འཆི་མེད་
ལམ་ཀུན་ཡོངས་ སུ་གང་བ་འདིས། །ཆོས་སྐྱོང་སྲུང་མའི་ཚོགས་རྣམས་ཐུགས་
དམ་བསྐང་། །ཐུགས་ དམ་ སྐོང་ ཞིང་ ཉམས་ ཆགས་ གསོས་ གྱུར་ནས། །འགལ་
རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །དགྲ་བགེགས་བསྒྲལ་བའི་ཤ་ཁྲག་
གཏོར་ཚོགས་དང་། །ལྷ་མི་བཟའ་བཅའ་ཕུལ་དུ་བྱུང་བ་རྣམས། །སྦྱངས་རྟོགས་
སྦར་བྱས་བདུད་རྩིའི་རྒྱ་མཚོ་འདི། །ཆོས་སྐྱོང་སྲུང་མའི་ཚོགས་རྣམས་མཉེས་ཕྱིར་
འབུལ། །ལན་གསུམ། དེ་ནས་གཞི་བདག་གཏོར་མ་ནི། ཨ་ མྲྀ་ ཏས་བསངས། སྭ་ བྷ་ ཝས་སྦྱངས། སྟོང་ པའི་
ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་
ལས་བྱུང་བའི་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་བདུད་རྩིའི་
རྒྱ་མཚོར་གྱུར། ཨོཾ་ ཨཱཿཧཱུྃ། ལན་གསུམ་བརྗོད། འདོད་ཡོན་ལྔ་ལྡན་བདུད་རྩིའི་གཏོར་མ་
འདི། །ས་ཡི་ལྷ་མོ་བསྟན་མ་འཁོར་བཅས་དང་། །ཚེ་རིང་མཆེད་ལྔ་བསྟན་མ་བཅུ་
གཉིས་སོགས། །ཡུལ་ལྷ་གཞི་བདག་འཁོར་དང་བཅས་ལ་འབུལ། །བཞེས་ནས་
བདག་ཅག་དམ་ཆོས་སྒྲུབ་པ་ལ། །འགལ་རྐྱེན་སེལ་ཞིང་མཐུན་རྐྱེན་འགྲུབ་པར་
མཛོད། །བདག་གི་བསམ་ པའི་སྟོབས་དང་ནི། །དེ་བཞིན་ གཤེགས་ པའི་ བྱིན་
སྟོབས་ དང་། །ཆོས་ ཀྱི་དབྱིངས་ཀྱི་སྟོབས་རྣམས་ ཀྱིས། །དོན་རྣམས་གང་དག་
བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་
གྱུར་ཅིག །ཧཱུྃ་ རྒྱལ་ བ་ ཀུན་ གྱི་མཐུ་སྟོབས་ནུས་ པ་ ཀུན། །གཅིག་བསྡུས་མྱུར་
མཛད་མགོན་པོ་ཕྱག་དྲུག་པ། །མཆོག་ཐུན་དངོས་གྲུབ་སྩོལ་མཛད་ཡིད་བཞིན་
ནོར། །འཁོར་ཚོགས་རྒྱ་མཚོར་བཅས་ལ་བདག་བསྟོད་དོ། །འཇམ་མགོན་རྒྱལ་
- 224 -



བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཚུལ་མདོ་སྔགས་གཉིས་ཀའི་ལམ་གྱི་གནད་ཚང་བའི་སྨོན་ཚིག
བའི་བསྟན་བསྲུང་དཔའ་བོ་ཆེ། །ཕྱི་ནང་གསང་གསུམ་དམ་ཅན་ཆོས་ཀྱི་རྒྱལ། །
དུས་ གསུམ་ རྒྱལ་ བའི་ ཡུམ་ གཅིག་ དམག་ ཟོར་ མ། །འཁོར་ ཚོགས་ རྒྱ་ མཚོར་
བཅས་ལ་བདག་བསྟོད་དོ། །རྣམ་སྣང་ཆེན་པོའི་བཀའ་སྡོད་གུར་གྱི་མགོན། །
ཞིང་སྐྱོང་གཟི་ལྡན་དབང་ཕྱུག་ཞལ་བཞི་ལ། །དཔལ་ལྡན་ཡེ་ཤེས་མགོན་པོ་ཕྱག་
བཞི་པ། །འཁོར་ཚོགས་རྒྱ་མཚོར་བཅས་ལ་བདག་བསྟོད་དོ། ཁྲིམས་ལྡན་སྲུང་
ཞིང་འདོད་དགུའི་ཆར་འབེབས་པ། །རྒྱལ་པོ་ཆེན་པོ་རྣམ་མང་ཐོས་པོའི་སྲས། །
དྲེགས་པ་ལྕམ་སྲིང་སྲིད་པའི་ལྷ་མོ་བཅས། །འཁོར་ཚོགས་རྒྱ་མཚོར་བཅས་ལ་
བདག་བསྟོད་དོ། །བདག་གིས་རྒྱུན་དུ་བསྟེན་ཅིང་མཆོད་པ་ཡི། །དམ་ཅན་ཆོས་
སྐྱོང་སྲུང་མ་ཁྱེད་རྣམས་ཀྱིས། །ཉིན་དང་མཚན་དུ་བྱ་ར་མ་གཡེལ་བར། །འགལ་
རྐྱེན་ཀུན་སེལ་མཐུན་རྐྱེན་མ་ལུས་སྒྲུབས། ཁྱད་པར་འཇམ་མགོན་བླ་མའི་ཐུགས་
ཀྱི་བཅུད། །ཚང་ལ་མ་ནོར་ལམ་རིམ་སྒོམ་པ་ལ། །ཕྱི་ནང་བར་གཅོད་གང་ཡང་
མི་ འབྱུང་ བར། །ལུང་རྟོགས་ཡོན་ཏན་ཐམས་ཅད་འཕེལ་བར་མཛོད། །དཀར་
ཕྱོགས་ ལྷ་ རྣམས་ མཐུ་ སྟོབས་ མི་ ཉམས་ཤིང་། །བཟང་ པོའི་ ཞིང་ སར་ ལོ་ཏོག་
འཕེལ་བ་དང༌། །དཔལ་འབྱོར་ལེགས་ཚོགས་བྱ་བ་དབྱར་མཚོ་ལྟར། །གོང་ནས་
གོང་དུ་འཕེལ་བའི་བཀྲ་ཤིས་ཤོག །དེ་ནས་ཡིག་བརྒྱ་བཟླས་ལ། མ་རྙེད་ཡོངས་ སུ་མ་ཤེས་
དང༌། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཡང་
བཟོད་པར་མཛད་དུ་གསོལ། །ལྷག་པ་དང་ནི་ཆད་པ་དང༌། །ཆོ་གའི་ཡན་ལག་
ཉམས་ པ་དང་། །བདག་གི་བརྗེད་ངས་ཅི་མཆིས་པ། །དེ་ཀུན་ཁྱེད་ཀྱིས་བཟོད་
མཛད་རིགས། །འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་
ནས་ཀྱང་། །ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་སྩལ་
- 225 -



པར་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དུ་ གསོལ། །ཨོཾ་ སུ་ པྲ་ ཏིཥྛ་ བཛྲ་ སྭཱཧཱ། ཞེས་རྟེན་རྣམས་ལ་བརྟན་བཞུགས་བྱ་ཞིང་ཡི་དམ་དཀྱིལ་འཁོར་རྟེན་དང་
བརྟེན་པར་བཅས་པ་རང་ཉིད་ལ་ཐིམ། ཕྱོགས་སྐྱོང་འཇིག་རྟེན་པ་རྣམས་ རང་ གནས་སུ་གཤེགས་
པར་བསམ་མོ། །སྡེ་སྣོད་གསུམ་དང་རྒྱུད་སྡེ་བཞི་ཡི་དོན། །སྟན་ཐོག་གཅིག་ཏུ་དྲིལ་ནས་
ཉམས་ ལེན་ ལ། །སྦྱོར་ མཛད་ བློ་བཟང་ཐུབ་དབང་རྡོ་ རྗེ་འཆང༌། །འཁོར་ དང་
བཅས་པས་བཀྲ་ཤིས་དགེ་ལེགས་སྩོལ། །བློ་བཟང་ཐུབ་དབང་རྡོ་རྗེ་འཆང་དབང་
གི །སྙན་བརྒྱུད་འཛིན་ལ་འགྲན་པའི་ཟླ་བྲལ་བ། །གྲུབ་པའི་དབང་ཕྱུག་རྒྱལ་བ་
དབེན་ས་པ། །ཡབ་སྲས་བརྒྱུད་པར་བཅས་པའི་བཀྲ་ཤིས་ཤོག །ཇོ་བོ་རྗེ་དང་
འཇམ་མགོན་བླ་མ་ཡི། །རྣམ་ཐར་གཙང་མ་དྲི་མེད་སྐྱོང་བྱེད་པ། །རྒྱལ་བའི་སྲས་
པོ་གང་ན་སུ་བཞུགས་པ། །དེ་དག་རྣམས་ཀྱིས་བཀྲ་ཤིས་བདེ་ལེགས་སྩོལ།། །།
ཞེས་བླ་མ་ཡི་དམ་ཆོས་སྲུང་རྣམས་ལ་གསོལ་བ་འདེབས་ཤིང་མདོ་སྔགས་གཉིས་ཀའི་ལམ་ལ་བག་ཆགས་འཇོག་ཚུལ་སྙིང་པོར་
དྲིལ་བ་རྒྱུན་དུ་ཁ་ཏོན་བྱས་ཆོག་པ་ཞིག་དགོས་ཞེས་དད་ལྡན་རྗེ་དྲུང་ཡེ་ཤེས་དོན་གྲུབ་ཀྱིས་ནན་ཏན་དུ་བསྐུལ་བ་ལ་བརྟེན་ནས་ཆོས་སྨྲ་
བའི་བཙུན་པ་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
- 226 -



༄༅། །སྐུ་རྟེན་ལ་གཟུངས་འབུལ་གྱི་ཆོ་ག་བཞུགས་སོ། །
རྟེན་ ལ་ གཟུངས་ གཞུག་ འབུལ་ ཚུལ་ ནི། སྐུ་བརྙན་དང་གཟུངས་གཞུག་ལ་དགོས་པའི་ཡོ་བྱད་
རྣམས་ཚོགས་པར་བྱས་ལ། ཐོག་མར་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་ཡོན་ཏན་གཞི་གྱུར་མ་དང་སེམས་བསྐྱེད་བྱ། དེ་
ནས་འཇིགས་བྱེད་ཀྱི་སྐྱབས་འགྲོ་ཐུན་མོང་མ་ཡིན་པ་དང་། བླ་རྒྱུད་གསོལ་འདེབས་དང་བདག་བསྐྱེད་རྒྱས་བསྡུས་གང་རིགས་བྱ། དེ་
ནས་ཁྲུས་བུམ་དང་བསང་ཆུ་བསྒྲུབ་པ་ནི། ཁྲུས་བུམ་གཉིས་ ཧྲི་ཏྠིས་བསངས། སྭ་བྷ་ཝས་སྦྱངས། སྟོང་ པའི་ ངང་
ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་
ཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པའི་ནང་དུ་ལྷའི་ཆུ་བོ་
གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་ཟླ་བའི་དཀྱིལ་འཁོར་
གྱི་དབུས་སུ་ཧཱུཾ་ཡིག་གི་མཐར་ཡི་གེ་བརྒྱ་པའི་སྔགས་ཕྲེང་གིས་བསྐོར་བ་ལས་
འོད་ཟེར་འཕྲོས། ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་སྲས་
བཅས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་
བདུད་རྩི་འོད་ཟེར་དཀར་པོའི་རྣམ་པར་སྤྱན་དྲངས་ཧཱུྃ་ཡིག་ སྔགས་ཕྲེང་དང་
བཅས་ པ་ ལ་ ཐིམ་ པར་གྱུར། ཅེས་བརྗོད་ཅིང་། དེ་ལྟར་དུ་བསམས་ལ་ཨོ་ ཨཱཧཱུྃ བརྒྱ་རྩ་དང་ ཡེ་ དྷར་ གང་
འགྲུབ། རྣམ་རྒྱལ་མའི་གཟུངས་རིང་ངམ་བསྡུ་ན་ཨོཾ་ཧཱུཾ་སྭཱཧཱ། ཨོཾ་ཨ་མྲྀ་ཏ་ཨཱ་ཡུརྡ་ཏེ་སྭཱཧཱ། ཞེས་པ་གང་འགྲུབ་
བཟླས་ལ་ཡིག་བརྒྱ་བཟླས་ཏེ། བུམ་པའི་ནང་གི་སྔགས་ཕྲེང་ས་བོན་ཟླ་གདན་དང་བཅས་པ་
འོད་དུ་ཞུ་ནས་བུམ་ཆུ་ལ་ཐིམ་པས་རོ་གཅིག་ཏུ་གྱུར། བསང་ཆུ་བསྒྲུབ་པ་ནི་བུམ་ཆུའི་སྟེང་དུ།
ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་གི་མཐར་ལས་ སྔགས་ཀྱིས་བསྐོར་བ་
ལས་འོད་ཟེར་ཕྱོགས་བཅུར་འཕྲོས་པས་རྒྱལ་བ་སྲས་བཅས་རྣམས་ཀྱི་ནུས་མཐུ་
- 227 -



མཐ
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐམས་ཅད་ལས་སྔགས་འོད་ཟེར་འབར་བ་དང་བཅས་པའི་རྣམ་པར་སྤྱན་དྲངས་
ཏེ་ཧཱུྃ་ ཡིག་སྔགས་ཕྲེང་ དང་ བཅས་ པ་ལ་ཐིམ་ཞིང་། དེ་ལས་བདུད་རྩིའི་རྒྱུན་
བབས་ པས་ བུམ་ ཆུ་ བྱིན་ གྱིས་ བརླབས་ པར་བསམས་ལ། ཁདྨ་ དྷིཀ་ བརྒྱ་རྩ་སོགས་ཅི་འགྲུབ་བཟླ།
མཐར་ཉི་མའི་དཀྱིལ་འཁོར་ཧཱུཾ་ཡིག་སྔགས་ཕྲེང་དང་བཅས་པ་བུམ་ཆུ་ལ་ཐིམ་པས་
ནུས་ ལྡན་ དུ་ བྱིན་ གྱིས་ བརླབས་ པར་ གྱུར། ཅེས་བརྗོད། དེ་ནས་བགེགས་གཏོར་གཐོང་བ་ནི། ཁྲོ་བོའི་
མཆོད་པ་དང་བགེགས་གཏོར་བཤམས་ལ། ཁྲོ་བོའི་མཆོད་པ་འཇིགས་བྱེད་ཀྱི་མངོན་རྟོགས་ནས་འབྱུང་བ་ལྟར་བྱིན་གྱིས་བརླབས་ལ།
ཁྲོ་བོ་སྤྱན་དྲང་བ་ནི། རང་གི་ཐུགས་ཀའི་ཧཱུྃ་ལས་འོད་འཕྲོས། ཁྲོ་བོའི་ཚོགས་ཐམས་ཅད་
མདུན་གྱི་ནམ་མཁར་སྤྱན་དྲངས། ཧཱུཾཡེ་ཤེས་བསྐལ་པ་ ཞེས་སོགས་སྤྱན་འདྲེན་དང་མཆོད་བསྟོད་
བྱ། དེ་ནས་བགེགས་གཏོར་བྱིན་གྱིས་བརླབས། བགེགས་གཏོར་བཏང་ལ་བགེགས་བསྐྲད་དེ་རོལ་མོའི་སྒྲ་དྲག་ཏུ་བྱའོ། །དེ་ནས་སྐུ་
བརྙན་དང་གཟུངས་སྔགས་སོགས་གཟུངས་གཞུག་གི་རྫས་རྣམས་ལ་ཁྲུས་བྱ་བ་ནི། ཇི་ ལྟར་ བལྟམས་ པ་ ཞེས་སོགས་དང་།
སོགས་ཕར་ཕྱིན་དྲུག་གི་ཚིགས་བཅད་རྣམས་ཀྱིས་ཁྲུས་གསོལ་ཏེ་རྫས་རྣམས་
ཀྱི་དྲི་མ་སྦྱངས། དེ་ནས་སྐུ་བརྙན་ལ་བསང་ཆུ་གཏོར་ཏེ། ཁངྒ་ དྷིཀ་གིས་བསངས། སྭ་ བྷཱ་ ཝས་སྦྱངས། སྐུ་ བརྙན་
སྟོང་པ་ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཉི་མའི་གདན་གྱི་སྟེང་
དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་
ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་
སྐུར་བཞེངས་པའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་
གྱུར། ཐུགས་ཀའི་ཧཱུྃ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་
དབང་ལྷ་དང་བཅས་པ་སྤྱན་དྲངས་ཛཿཧཱུྃ་བཾ་ཧོ༔ཡེ་ཤེས་པ་དང་གཉིས་སུ་མེད་པར་
གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་ གྱུར། དེ་ལ་
འབུལ་རྒྱུའི་ཉེར་སྤྱོད་རྣམས་བསངས་སྦྱངས་བྱིན་གྱིས་བརླབས་ལ། རྒྱལ་ བ་ རྣམས་ ནི་ གཙང་ གྱུར་
བསངས་
@
- 228 -



སྐུ་རྟེན་ལ་གཟུངས་འབུལ་གྱི་ཆོ་ག
ཅིང་། ཞེས་སོགས་མཆོད་འབུལ་གྱི་ཚིགས་བཅད་དང་། ཨོ་ ཡ་མཱན་ ཀ་ ཨནྡྷཾ་ པྲ་ ཏིཙྪ་ ཧཱུཾ་ སྭ ཧཱ། ཞེས་སོགས་
ཀྱིས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། བསྡུ་ན་སྔགས་རྐྱང་པས་འབུལ། ཨོཾ་ ཡ་ མཱན་ ཀ་ ཨོ་ ཨཱཧཱུྃ་ གིས་
ནང་མཆོད་ཕུལ། གཟུགས་ མཆོག་ མཆོག་ ཏུ་ དྲག་ པོ་ ཆེ། །ཞེས་སོགས་ཤོ་ལོ་ཀ་གཅིག་གིས་བསྟོད།
དཔལ་རྡོ་ རྗེ་འཇིགས་བྱེད་ཀྱི་ཐུགས་ཀར་ཉི་མའི་གདན་གྱི་སྟེང་དུ་ཧཱུཾ་ཡིག་གི་
མཐར་བཟླས་བྱའི་སྔགས་ཀྱིས་བསྐོར་བ་ལས་འོད་ཟེར་འཕྲོས་རྒྱལ་བ་སྲས་
བཅས་ཀྱི་བྱིན་རླབས་དང་ནུས་མཐུ་ཐམས་ཅད་འོད་ཟེར་གྱི་རྣམ་པར་སྤྱན་དྲངས།
སྔགས་འཕྲེང་ས་བོན་དང་བཅས་པ་ལ་ཐིམ་པར་གྱུར། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་པ་
ཅི་འགྲུབ་བཟླས་པའི་མཐར་ཡི་གེ་བརྒྱ་པ་བརྗོད། བཅོམ་ ལྡན་ འདས་ དཔལ་ རྡོ་ རྗེ་ འཇིགས་ བྱེད་
བསྒྲུབ་གཞི་འདི་ལ་བརྟན་པར་བཞུགས་ནས་སྦྱིན་བདག་དང་ བདག་ སོགས་
སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་
གསོལ། ཞེས་འདོད་དོན་ལ་གསོལ་བ་གདབ། དཔལ་ རྡོ་ རྗེ་ འཇིགས་ བྱེད་ འོད་ དུ་ ཞུ་ ནས་ སྐུ་
བརྙན་ གྱི་ རྣམ་ པར་ གྱུར། ཅེས་བརྗོད། དེ་ནས་གཟུངས་རྣམས་ལ་བསང་ཆུ་གཏོར་ལ་ཁདྨ་ དྷིཀ་གིས་བསངས།
སྭ་བྷཱ་ཝས་སྦྱངས། གཟུངས་སྔགས་ཀྱི་ཡེ་ཤེས་རྣམས་སྟོང་པ་ཉིད་དུ་གྱུར། སྟོང་པའི་
ངང་ལས་པདྨ་དང་ཟླ་བའི་གདན་གྱི་སྟེང་དུ་ཧཱི ལས་པདྨ་ཤཱིས་མཚན་པ་ཡོངས་
སུ་གྱུར་པ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་
དྲིལ་བུ་འཛིན་པས་རང་འདྲའི་ཡུམ་གོས་དཀར་མོ་ལ་འཁྱུད་པ། མཚན་དཔེས་
སྤྲས་པར་རིན་པོ་ཆེའི་རྒྱན་དང་དར་གྱི་ན་བཟའ་ཅན། ཞབས་རྡོ་རྗེ་སྐྱིལ་ཀྲུང་
གིས་བཞུགས་པའི་སྤྱི་བོར་ཨོ་མགྲིན་པར་ཨཱཿཐུགས་ཀར་ཧཱུཾ་གིས་མཚན་པར་གྱུར།
ཐུགས་ཀའི་ཧཱུྃ་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་དབང་ལྷ་
དང་བཅས་པ་སྤྱན་དྲངས། ཛཧཱུྃ་བཾ་ཧོ༔ཡེ་ཤེས་པ་དང་གཉིས་སུ་མེད་པར་གྱུར།
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། དེ་ལ་འབུལ་རྒྱུའི་ཉེར་
སྤྱོད་རྣམས་སྔར་ལྟར་བྱིན་རླབས་བྱས་ལ། ཨོཾ་ ཨ་ རོ་ ལིཀ་ ཨབྷཾ་ པྲ་ ཏིཙྪ ཧཱུཾ་ སྭཱཧཱ། ཞེས་སོགས་ཀྱིས་ཆུ་གཉིས་ཉེར་
སྤྱོད་རོལ་མོ་དང་བཅས་པས་མཆོད་ཨོཾ་ཨ་རོ་ལིཀ་ཨོཾ་ཨཱ༔ཧཱུྃ་གིས་ནང་མཆོད་དབུལ། རྡོ་རྗེ་དཔག་མེད་རྒྱལ་
པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །
རྡོ་ རྗེ་ གསུང་ ལ་ ཕྱག་ འཚལ་ ལོ། །ཞེས་པས་བསྟོད། འོད་ དཔག་ མེད་ ཀྱི་ ཐུགས་ ཀར་
གྷིཡིག་གི་མཐར་བཟླས་བྱའི་སྔགས་ཀྱིས་བསྐོར་བའི་འོད་ཟེར་གྱིས། རྒྱལ་བ་
སྲས་བཅས་རྣམས་ཀྱི་བྱིན་རླབས་ཐམས་ཅད་སྤྱན་དྲངས་ཏེ་སྔགས་འཕྲེང་ས་བོན་
དང་བཅས་པ་ལ་ཐིམ་པར་གྱུར། ཨོཾ་ཨ་རོ་ལ་ལིཀ་ཧཱུྃ་ཕཊ། ཅེས་པ་ཅི་འགྲུབ་བཟླས་མཐར་ཡི་གེ་
བརྒྱ་པ་བརྗོད། བཅོམ་ ལྡན་ འདས་ འོད་ དཔག་ མེད་ ཡབ་ ཡུམ་ བསྒྲུབ་ གཞི་ འདི་ ལ་
བརྟན་པར་བཞུགས་ནས་སྦྱིན་བདག་དང་བདག་སོགས་སེམས་ཅན་ཐམས་ཅད་
ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་འདོད་དོན་ལ་གསོལ་
བ་གདབ། འོད་དཔག་མེད་ཡབ་ཡུམ་འོད་དུ་ཞུ་ནས་གཟུངས་སྔགས་ཀྱི་ཡིག་འབྲུའི་
རྣམ་ པར་ གྱུར། ཅེས་བརྗོད། གཟུངས་ལས་གཞན་པའི་སྲོག་ཤིང་དང་སྨན་སྣ་དང་རིན་པོ་ཆེ་སོགས་ཡོ་བྱད་རྣམས་ལ་བསངས་
ཆུ་གཏོར་ལ་ ཁངྒཱ་དྷཱིཀ་གིས་བསངས། སྭ་བྷཱ་ཝས་སྦྱངས། གཟུངས་དང་ སྐུ་བརྙན་ལས་གཞན་པའི་
ཡོ་བྱད་རྣམས་སྟོང་པར་གྱུར། སྟོང་པའི་ངང་ལས་པདྨ་དང་ཟླ་བའི་གདན་གྱི་སྟེང་
དུ་ཧཱུཾ་ལས་འཁོར་ལོ་བྷཾ་གྱིས་མཚན་པ། ཡོངས་སུ་གྱུར་པ་ལས་རྣམ་སྣང་དཀར་པོ་
ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པས་རང་འདྲའི་ཡུམ་
སྤྱན་མ་ ལ་འཁྱུད་པ། མཚན་དཔེས་སྤྲས་པ། ཞེས་པ་ནས། མི་བསྐྱོད་པས་དབུ་བརྒྱན་
པར་ གྱུར། དེ་ལ་འབུལ་རྒྱུའི་ཉེར་སྤྱོད་རྣམས་སྔར་ལྟར་བྱིན་གྱིས་བརླབས་ལ། ཨོཾ་ ཇི་ ན་ ཛིཀ་ ཨབྷཾ་ པྲ་ ཏིཙྪ ཧཱུྃ་
སཱ ཧཱ། ཞེས་སོགས་ཀྱིས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། ཨོ་ ཛི་ ན་ ཛིཀ་ ཨོ་ ཨཱཿཧཱུྃ་གིས་ནང་མཆོད་
- 230 -



སྐུ་རྟེན་ལ་གཟུངས་འབུལ་གྱི་ཆོ་ག
དབུལ། རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་བ་ཆེ། །རང་བཞིན་འོད་
གསལ་མཆོག་གི་མཆོག །སྟོན་ པ་ རྡོ་ རྗེ་ ལ་ ཕྱག་ འཚལ། །ཞེས་པས་བསྟོད། རྣམ་པར་
སྣང་མཛད་ཀྱི་ཐུགས་ཀར་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བ་
ལས་འོད་ཟེར་འཕྲོས། ཞེས་པ་ནས། ཐིམ་པར་གྱུར། ༀ་ཛི་ན་ཛིཀ་ཧཱུཾ་ ཕཊ། ཅི་འགྲུབ་བཟླ།
ཡིག་བརྒྱ་བརྗོད། བཅོམ་ལྡན་འདས་རྣམ་པར་སྣང་མཛད་ཡབ་ཡུམ་བསྒྲུབ་གཞི་འདི་ལ་
བརྟན་ པར་ བཞུག་ ནས། ཞེས་པ་ནས། སྩལ་ དུ་ གསོལ་གྱི་བར་སྔར་ལྟར་གྱིས་འདོད་དོན་ལ་གསོལ་བ་གདབ།
རྣམ་པར་སྣང་མཛད་ཡབ་ཡུམ་འོད་དུ་ཞུ་ནས་གཟུངས་དང་སྐུ་བརྙན་ལས་གཞན་
པའི་སྲོག་ཤིང་སོགས་རྟེན་གྱི་ནང་དུ་གཞུག་རྒྱུའི་ཡོ་བྱད་སོ་སོའི་རྣམ་པར་གྱུར།
ཅེས་བརྗོད། དེ་ནས་གནོད་སྦྱིན་འཁོར་ལོ་སྒྲུབ་ཚུལ་ནི། བདག་ ཉིད་ གསང་ བའི་ བདག་ པོ་ སོགས་ ལྷའི་
རྣལ་འབྱོར་དང་ལྡན་པས་འཁོར་ལོ་གཉིས་བསངས་སྦྱངས། སྟོང་པའི་ངང་ལས་རྡོ་རྗེའི་
ས་གཞི། གུར། བླ་རེ། མེ་རི་དང་བཅས་པའི་དབུས་སུ་པདྨ་འདབ་བརྒྱད་ལྟེ་བ་
དང་ལྡན་པའི་ལྟེ་བ་དང་འདབ་མ་རྣམས་ཀྱི་སྟེང་དུ་ཟླ་གདན་རེ་རེ། གདན་དེ་
རྣམས་ཀྱི་སྟེང་དུ་དབུས་སུ་ཛཾ་དང་བཻ་ཕྱོགས་མཚམས་རྣམས་སུ་ལྷ་རང་རང་གི་ས་
བོན་རྣམས་ཡོངས་སུ་གྱུར་པ་ལས། ཛམྦྷ་ལ་དང་ནོར་རྒྱུན་མ་གཙོ་འཁོར་རྣམས་
ཀྱི་སྐུ་ཡོངས་སུ་རྫོགས་པར་གྱུར་པ་ནི། གཙོ་འཁོར་ཐམས་ཅད་སྐུ་མདོག་གསེར་
བཙོ་མ་ལྟར་འབར་བ་ཞལ་གཅིག་ཕྱག་གཉིས་པ། ཡབ་རྣམས་ཤ་དང་ལྟོ་བ་རྒྱས་
པ། ལྷ་རྫས་ཀྱི་ན་བཟའ་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཡབ་
རྣམས་ཕྱག་གཡས་མཆོག་སྦྱིན་གྱིས་བྷིནྡྲཔཱུ་ར་དང༌། གཡོན་ནེའུ་ལེ་འཛིན་པ།
ཡུམ་རྣམས་ནུ་འབུར་རྒྱས་ཤིང་གཡས་མཆོག་སྦྱིན་དང་གཡོན་འབྲས་ཀྱི་སྙེ་མ་
འཛིན་པ་ཡབ་ཀྱི་བརླ་གཡོན་པའི་སྟེང་དུ་བཞུགས་པའི་ཕྱག་གཡས་པས་ཡབ་ལ་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འཁྱུད་པ། ཡབ་ཡུམ་ཐམས་ཅད་ཀྱང་རིན་པོ་ཆེ་འབྱུང་བའི་གཏེར་བུམ་དང་པད་
ཟླ་ལ་སེམས་དཔའི་སྐྱིལ་ཀྲུང་གིས་བཞུགས་པ། དེ་དག་གི་སྟེང་དུ་གནམ་རྒྱན་
སོགས་མཆོད་པའི་སྤྲིན་བསམ་གྱིས་མི་ཁྱབ་པ་དང༌། གཙོ་འཁོར་ཐམས་ཅད་ཀྱི་
སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པ། ཐུགས་ཀའི་ཧཱུྃ་ལས་
འོད་ཟེར་འཕྲོས། བྱང་ཕྱོགས་ལྕང་ལོ་ཅན་སོགས་རང་བཞིན་གྱི་གནས་ཡེ་ཤེས་
པ་ སྤྱན་དྲངས། ཧཱུྃ་ ཐཾ་ཧོ༔གཉིས་ སུ་ མེད་ པར་ གྱུར། དབང་ལྷན་ སྤྱན་དྲངས།
དབང་བསྐུར། རིན་འབྱུང་གིས་དབུ་བརྒྱན། མཆོད་པ་བྱ་སྤྱོད་བཞིན་བྱིན་གྱིས་
བརླབས་ནས། ཨོཾ་ཛམྦྷ་ལ་ས་པ་རི་ཝཱ་ ར་ ཨགྷཾ་ སོགས་ཀྱིས་མཆོད། གང་བསམ་འདོད་
དགུའི་ཆར་འབེབས་ཐུགས་རྗེ་ཅན། ། ནོར་གྱི་བདག་པོ་ཨཱརྱ་ཛམྦྷ་ལ། །དབུལ་
བ་སེལ་བའི་ལྷ་མོ་ནོར་རྒྱུན་མ། །ནོར་ལྷ་གཏེར་བདག་རྣམས་ལ་ཕྱག་འཚལ་
བསྟོད། །དེ་ནས་རྡོ་རྗེ་གཟུངས་ཐག་དང་བཅས་པ་གཟུངས་ལ་དམིགས་པ་དང་བཅས་ཏེ་བཟླས་པ་བྱ། བཟླས་བྱའི་སྔགས་ནི།
ཨོཾ་ཛམྦྷ་ལ་ཛ་ལེནྡྲ་ཡ་སྭཱཧཱ། ཨོཾ་མ་ཎི་བྷ་དྲ་ཡ་སྭཱཧཱ། ཨོཾ་པུརྞ་བྷ་དྲ་ཡ་སྭཱཧཱ། ཨོཾ་དྷ་ན་
ད་ཡ་སྭཱཧཱ། ཨོཾ་བཻ་ཤྲ་མ་ཎ་ཡེ་སྭཱཧཱ། ཨོཾ་ཀི་ལི་མཱ་ལི་ནི་སྭཱཧཱ། ཨོ་པི་ཙི་ཀུནྡ་ལི་ནི་
སྭཱཧཱ། ཨོཾ་མུ་ཁེནྡྲ་ཡ་སྭཱཧཱ། ཨོ་ཙ་རེནྡྲ་ཡ་སྭཱཧཱ། ཨོཾ་བྷཱ་སུ་དྷ་རི་ཎི་སྭཱཧཱ། ཨོ་ཙནྡྲ་ཀརྗེ་
སྭཱཧཱ། ཨོཾ་དནྟི་ཡེ་སྭཱ་ཧཱ། ཨོཾ་སུ་དནྟཱ་ཡེ་སྭཱཧཱ། ཨོ་ཨཱརྱ་ཡེ་སྭཱཧཱ། ཨོཾ་སུ་བྷ་དྲ་ཡེ་སྭཱཧཱ།
ཨོ་ གུཔྟ་ ཡེ་ སྭཱཧཱ། ཨོ་ དེ་ བྱེ་ཡེ་ སྭཱཧཱ། ཨོཾ་སྭ་ར་སྭ་ ཏེ་སྭཱཧཱ། རྣམས་དམིགས་པ་དང་བཅས་ཅི་འགྲུབ་
བཟླ། དེ་ནས་ཡིག་བརྒྱ་བཟླ། དེ་ནས་གནོད་སྦྱིན་གྱི་གཏོར་མ་བསངས་སྦྱངས། བྱ་རྒྱུད་ལྟར་བྱིན་གྱིས་བརླབས་ལ་གནོད་སྦྱིན་ཡབ་
ཡུམ་འཁོར་བཅས་རྣམས་ཀྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾཛམྦྷ་ ལ་ ས་ པ་ རི་ ཝཱ་ ར་
ཨི་ དཾ་བ་ལིཾ་ཏ་ཁ་ ཁ་ ལཱ་ ཧི་ཁཱ་ ཧི་ ཞེས་པ་ལན་གསུམ་གྱིས་གཏོར་མ་དབུལ། སྔར་ལྟར་མཆོད་བསྟོད་བྱས་ལ་ ཛམྦྷ་
ལ་ཡབ་ཡུམ་གཙོ་འཁོར་རྣམས་བསྒྲུབ་གཞི་འདི་ལ་བརྟན་པར་བཞུགས་ནས་རྟེན་
- 232 -



སྐུ་རྟེན་ལ་གཟུངས་འབུལ་གྱི་ཆོ་ག
འདི་ལ་མཆོད་པ་རྒྱ་ཆེན་པོ་འབྱུང་བ་དང་། བདག་དང་སྦྱིན་བདག་སོགས་སེམས་
ཅན་ཐམས་ཅད་ལ་དཔལ་འབྱོར་རྒྱ་ཆེན་པོ་རྒྱུན་མི་ཆད་དུ་འབྱུང་བར་མཛད་དུ་
གསོལ། ཞེས་འདོད་དོན་ལ་གསོལ་བ་གདབ། ཛམྦྷ་ ལ་ ཡབ་ ཡུམ་ གཙོ་འཁོར་རྣམས་འོད་ དུ་ ཞུ་
ནས་ བྲིས་ པའི་ འཁོར་ ལོའི་རྣམ་པར་གྱུར། ཅེས་བརྗོད་ཅིང་འོད་ཞུ་བྱས་ལ་ཡེ་དྷར་ མང་དུ་བཟླས་ཏེ་
རབ་གནས་བྱའོ། །ཨོཾ་སརྦ་བིད་པཱུ་ར་པཱུ་ར་སུ་ར་སུ་ར། ཨཱ་ཝརྟ་ཡ་ཧོ། བཛྲ་སྤར་ཎ་ཁཾ །
ཅེས་བརྗོད་ཅིང་། ནམ་མཁའ་མཛོད་ཀྱི་ཕྱག་རྒྱ་བྱིན་གྱིས་བརླབས་ལ། བདག་གི་བསམ་པའི་སྟོབས་དང་ནི། །
དེ་བཞིན་གཤེགས་པའི་སྦྱིན་སྟོབས་དང༌། །ཆོས་ཀྱི་དབྱིངས་ཀྱི་སྟོབས་རྣམས་
ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །
ཐོགས་ པ་ མེད་ པར་ འབྱུང༌ གྱུར་ ཅིག །ཅེས་བདེན་སྟོབས་བརྗོད། དེ་ནས་རྟེན་འབྲེལ་སྙིང་པོ་ཅི་འགྲུབ་བཟླས་
ལ། ཤིས་པ་བརྗོད་ཅིང་། མེ་ཏོག་གི་ཆར་དབབ་པར་བྱའོ། །དེ་ནས་གཟུངས་འབུལ་ཕྱག་ལེན་ལྟར་བྱས་ལ་ལེགས་པར་ཟིན་མ་ཐག་
བསང་ཆུ་གཏོར་ལ། ཁདྨ་དྷིཀ་ གིས་བསངས། སྭ་བྷཱ་ཝས་སྦྱངས། སྐུ་ བརྙན་ སྟོང་ པ་ ཉིད་ དུ་ གྱུར།
སྟོང་པའི་ངང་ལས་སྣ་ཚོགས་པདྨ་དང་ཉི་མའི་གདན་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་
གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་
སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ་གིས་མཚན་པར་གྱུར། ཐུགས་ཀའི་ཧཱུྃ་
ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་
སྤྱན་དྲངས། ཛཧཱུྃ་ བི་ ཧོ ཡེ་ཤེས་ པ་ དང་ གཉིས་ སུ་མེད་པར་གྱུར། དབང་གི་
ལྷས་ དབང་ བསྐུར། མི་བསྐྱོད་པས་དབུ་བརྒྱན་ པར་གྱུར། མཆོད་པ་བྱིན་རླབས་བྱས་ལ། ཨོཾ་
ཡ་མཱནྟ་ཀ་ཨབྷཾ་ནས། ཤཔྟའི་བར་གྱིས་མཆོད། ཨོཾ་ཡ་མཱནྟ་ཨོཾ་ཨཱ༔ཧཱུྃ་གིས་ནང་མཆོད་ཕུལ། གཟུགས་
མཆོག་ མཆོག་ ཏུ་ དྲག་ པོ་ ཆེ། །ཞེས་སོགས་ཀྱིས་བསྟོད། ཨོཾ་ཡ་མཱནྟ་ཀ་ཧཱུཾ་ཕཊ་ ཅེས་པ་ཅི་འགྲུབ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཟླ། དེ་ནས་ཡིག་བརྒྱ་བཟླས་ལ། བཅོམ་ ལྡན་ འདས་ དཔལ་ རྡོ་ རྗེ་ འཇིགས་ བྱེད་ བསྒྲུབ་
གཞི་འདི་ལ་བརྟན་པར་བཞུགས་ནས་སྦྱིན་བདག་དང་བདག་སོགས་སེམས་ཅན་
ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་
འདོད་དོན་ལ་གསོལ་བ་གདབ། དེ་ནས། དཔལ་ རྡོ་ རྗེ་འཇིགས་བྱེད་ཆེན་པོ་འོད་དུ་ཞུ་བ་ལས་ སྐུ་
བརྙན་གྱི་རྣམ་པར་གྱུར། ཅེས་བརྗོད་ལ། ཕྱོགས་བཅུ་ན་བཞུགས་པའི་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་
མཁའི་མཐའ་དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་
ལས་འདས་པའི་ས་ལ་མ་བཞག་གི་བར་དུ་མྱ་ངན་ལས་མི་འདའ་བར་བཞུགས་སུ་
གསོལ། བྱེ་བྲག་ཏུ་ཡང་སྐུ་གསུང་ཐུགས་ཀྱི་རྟེན་འདི་ལ་ས་དང་། ཆུ་དང་། མེ་
དང༌། རླུང་གི་གནོད་པས་མ་ཞིག་པ་དེ་སྲིད་དུ་སེམས་ཅན་གྱི་དོན་དཔག་ཏུ་མེད་
པ་ མཛད་ ཅིང་ བརྟན་ པར་ བཞུགས་ སུ་ གསོལ། ཞེས་ལན་གསུམ་བརྗོད་ཅིང༌། མེ་ཏོག་གཏོར་ཏེ་རབ་
གནས་བྱ། འདིར་ནི་གཟུགས་དང༌ ལྷན་ཅིག་ཏུ། །འགྲོ་བའི་དོན་དུ་ བཞུགས་ ནས་
ཀྱང་། །ནད་མེད་ཚེ་དང་དབང་ཕྱུག་དང༌། ། མཆོག་རྣམས་ལེགས་པར་སྩལ་དུ་
གསོལ། །ཨོཾ་སུ་པྲ་ཏིཥྛ་བཛྲ་སྭཱཧཱ། དེ་ནས་ཤིས་པ་བརྗོད་ཅིང་། མེ་ཏོག་གི་ཆར་དབབ་བོ། །
༈ ཚོགས་བདག་འཁོར་ལོ་སྟོང་པ་ཉིད་དུ་གྱུར། །སྟོང་པའི་ངང་ལས་བེ་
ཌཱུརྱའི་བྲག་རི་བརྩེགས་པའི་སྟེང་དུ་སྣ་ཚོགས་པདྨ་དང་ཉི་མའི་གདན་ལ་བྱི་བ་
སྔོན་པོ་མགོ་གཡས་སུ་བསྟན་པའི་སྟེང་དུ། གཡོངས་སུ་གྱུར་པ་ལས། ཚོགས་ཀྱི་
བདག་པོ་སྐུ་མདོག་དམར་པོ་གླང་པོ་ཆེའི་གདོང་པ་ཅན་རལ་པའི་ཐོར་ཅོག་ལ་
རིན་པོ་ཆེ་དང་མེ་ཏོག་གིས་བརྒྱན་པ་རྟེན་འབྲེལ་གྱི་ཕྱག་གཡས་པ་རྣམས་ན་དགྲ་
སྟེ། མདའ་ ཆེན། ལྕགས་ཀྱུ། རྡོ་ རྗེ། རལ་གྲི །འཕང་ མདུང་རྣམས་ དང༌། གཡོན་
- 234 -



སྐུ་རྟེན་ལ་གཟུངས་འབུལ་གྱི་ཆོ་ག
པ་རྣམས་ན་གཏུན་ཤིང་། གཞུ། ཁ་ཊཾ་ག ཁྲག་གིས་གང་བའི་ཐོད་པ། ཤ་ཆེན་
གྱིས་ གང་ བའི་ ཐོད་ པ། ཕུབ་ དང་བ་དན་བརྟེན་ནས་འཛིན་པ། དར་ གྱི་ཤམ་
ཐབས་ དང༌། རིན་ པོ་ཆེའི་ཕྲེང་བ་ཅན། ཞབས་ གཡས་བསྐུམས་ ཞིང་། གཡོན་
བརྐྱངས་པས་བཞུགས་པ། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་གིས་
མཚན་པར་གྱུར། ཐུགས་ཀའི་ཧཱུྃ་ ལས་འོད་ཟེར་འཕྲོས། རང་བཞིན་ གྱི་གནས་
ནས་ཐུགས་རྗེ་ཆེན་པོ་ཚོགས་ཀྱི་བདག་པོ་འཁོར་དང་བཅས་པ་སྤྱན་དྲངས། ཧཱུྃ།
རང་བཞིན་དག་པ་བྱང་ཤར་ ཕྱོགས་མཚམས་ནས། །ཐུགས་རྗེ་ཆེན་པོ་ཚོགས་
བདག་ སྐུར་ སྤྲུལ་ པ། །མཆོད་ ཅིང་ བསྒྲུབ་ པའི་ གནས་ འདིར་སྤྱན་འདྲེན་ན། །
ཐོགས་པ་མེད་པར་མྱུར་དུ་གཤེགས་སུ་གསོལ། །བཛྲ་ས་མ་ཡ་ཛ་ཛ། ཛཧཱུཾ་བཾ་
ཧོ༔གཉིས་ སུ་ མེད་ པར་ གྱུར། སླར་ ཡང་ ཐུགས་ ཀའི་ཧཱུཾ་ལས་འོད་ཟེར་འཕྲོས།
དབང་གི་ལྷ་རྣམས་སྤྱན་དྲངས། དབང་ལྷས་དབང་བསྐུར། འོད་དཔག་མེད་ཀྱིས་
དབུ་ བརྒྱན་ པར་ གྱུར། མཆོད་པ་ཚར་ལྔ་པ་བསང་སྦྱངས་བྱིན་རླབས་སྔ་མ་ལྟར་བྱ། ཨོ་ ག་ ན་ པ་ ཏི་ ཨཧཱུྃ་ པྲ་
ཏིཙཱ་ ཧཱུཾ་ སྭཱཧཱ། ཞེས་སོགས་ཀྱིས་མཆོད། སྤྱན་ རས་ གཟིགས་དབང་ཐུགས་ རྗེའི་ བདག་ ཉིད་
ཁྱོད། །འགྲོ་རྣམས་དབུལ་ཕོངས་སེལ་ཕྱིར་ནོར་ལྷར་སྤྲུལ། །དགོས་འདོད་སྩོལ་
ཕྱིར་གསེར་གྱི་ཁྲི་ལ་བཞུགས། །ནོར་གྱི་འབྱུང་གནས་ཁྱོད་ལ་བདག་བསྟོད་དོ། །
ཚོགས་བདག་གི་ཐུགས་ཀར་ཉི་མའི་གདན་ལ། གཡིག་གི་མཐར་སྔགས་འཕྲེང་
གིས་བསྐོར་བ་ལས་འོད་ཟེར་འཕྲོས། འཇིག་རྟེན་ཁམས་ཀྱི་དཔལ་འབྱོར་བཀྲག་
མདངས་གཟི་བརྗིད་ཐམས་ཅད་འོད་གྱི་རྣམ་པར་སྤྱན་དྲངས། སྦྱིན་བདག་དང་
བདག་སོགས་སེམས་ཅན་ཐམས་ཅད་ལ་ཐིམ་པས་དཔལ་འབྱོར་བཀྲག་མདངས་
གཟི་བརྗིད་ཕུན་སུམ་ཚོགས་པར་གྱུར། ཨོཾ་ཨཱག་ན་སྭཱཧཱ། ཞེས་དང་། ཨོ་གུ་ག་ན་པ་
- 235.



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཏ་ཡེ་དཱ་ན་པ་ཏི་ས་པཱ་རི་ཝཱ་ར་ཤྲཱི་ཀུ་རུ་ཨོ། ཨོཾ་བཛྲ་ཨ་དུ་ཤ་མ་ཛ་ཏ་ག་ཏ་པེ་ཏ་ཨཱ་
ཀཎ་ཡ་ད་ན་བ་སུ་ཨཱ་ཡཿ པུཎྱེ་པུཊྚི་ཀུ་རུ་སྭཱཧཱ། ག་ག་ག་ག་ག །ཞེས་ཅི་འགྲུབ་བཟླ། ཡི་གེ་
བརྒྱ་པ་བརྗོད། ཚོགས་བདག་གི་གཏོར་མ་བསངས་སྦྱངས། སྟོང་ པའི་ ངང་ ལས་ ཨོ་ ལས་ ཞེས་སོགས་སྔ་མ་ལྟར་བྱིན་
གྱིས་བརླབས། ཚོགས་ ཀྱི་བདག་པོས་གཏོར་མའི་བཅུད་ཐམས་ཅད་དྲངས་ཏེ་གསོལ་
བར་གྱུར། ཨོཾ་ག་ན་པ་ཏ་ཨི་དམ་པ་ལི་ཏ་ཁ་ ཁ་ཁཱ་ཧི་ཁཱ་ཧི། གསུམ་གྱིས་དབུལ། གོང་བཞིན་
མཆོད་བསྟོད་བྱ། ཚོགས་ཀྱི་བདག་པོ་བསྒྲུབ་གཞི་འདི་ལ་བརྟན་པར་བཞུགས་ནས་རྟེན་
ལ་མཆོད་པ་དང༌། སྦྱིན་བདག་ དང་ བདག་ སོགས་ སེམས་ཅན་ཐམས་ཅད་ལ་
དཔལ་འབྱོར་ཕུན་སུམ་ཚོགས་པ་རྒྱུན་མི་ཆད་དུ་འབྱུང་བར་མཛད་དུ་གསོལ། ཞེས་
འདོད་དོན་ལ་གསོལ་བ་གདབ། ཚོགས་ཀྱི་བདག་པོ་འོད་དུ་ཞུ་ནས་བྲིས་པའི་འཁོར་ལོའི་རྣམ་
པར་ གྱུར། ཅེས་འོད་ཞུ་བྱ། བུམ་གཏེར་སོགས་བྱིན་གྱིས་བརླབས་པ་ནི། ལས་སྔགས་དང་བསང་ཆུས་བསངས། གཏེར་
བུམ་དང་བང་མཛོད་ཀྱི་རྫས་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་པཾ་
ལས་བྱུང་བའི་རིན་པོ་ཆེའི་བུམ་པ་མཚན་ཉིད་ཐམས་ཅད་དང་ལྡན་པ་བཅུད་
བཟང་པོས་གང་ཞིང་ཅི་འདོད་འབྱུང་བའི་གཏེར་ཆེན་པོའི་བུམ་པར་གྱུར། བུམ་རྫས་
ཉེར་ལྔའམ་སུམ་ཅུ་བྱིན་གྱིས་བརླབས། སྔགས། སྨན་ལྔ་ལ། ཨོ་ པཉྩ བྷེ་ ཥ་ རྗེ་ ཨཱཧཱུཾ། རིན་ཆེན་ལྔ་ལ། ཨོ་ པཉྩ་
རཏྣ་ ཨཱཧཱུྃ། དྲི་ལྔ་ལ། ༀ་ པཉྩ་ གནྡྷེ་ ཨཱཧཱུྃ། འབྲུ་ལྔ་ལ། ཨོཾ་ པཉྩ་ བེ་ ག་ ཨཱཧཱུྃ། སྙིང་པོ་ལྔ་ལ། ཨོཾ་
པཉྩ་ གནྡྷ་ ཨཱཧཱུྃ། བདུད་རྩི་ལྔ་ལ། ༀ་ པཉྩ ཨ་ མྲྀ་ ཏ་ ཨཱཧཱུྃ། ཞེས་པ་རྣམས་ཅི་རིགས་བཟླ། བང་ མཛོད་
ཀྱི་རྫས་རྣམས་རང་རང་གི་མིང་ཡིག་དང་པོ་ཐིག་ལས་བརྒྱན་པ་ཡོངས་སུ་གྱུར་པ་
ལས་གཟུགས་སྒྲ་དྲི་རོ་རེག་བྱ་ཕུན་སུམ་ཚོགས་པ་དང་ལྡན་པའི་ལྷ་རྫས་ཕུན་
སུམ་ཚོགས་པ་རྟེན་ལ་མཆོད་པ་དང༌། སྦྱིན་པའི་བདག་པོ་དང་བདག་སོགས་
སེམས་ཅན་ཐམས་ཅད་ལ་འདོད་དགུའི་ཡོ་བྱད་ཐམས་ཅད་ཟད་མི་ཤེས་པ་རྒྱུན་
- 236 -



སྐུ་རྟེན་ལ་གཟུངས་འབུལ་གྱི་ཆོ་ག
མི་ ཆད་ དུ་ འབྱུང་ བའི་ གཏེར་ ཆེན་ པོར་ གྱུར། ནམ་མཁའ་མཛོད་ཀྱིས་ཕྱག་རྒྱ་བྱས་ལ། ཨོཾ་ སརྦ་
བིད་པཱུ་ར་སོགས་དང་། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། བདག་ གི་ བསམ་ པའི་ སྟོབས་
དང་ནི། །ཞེས་སོགས་བདེན་སྟོབས་བརྗོད། རྟེན་འབྲེལ་སྙིང་པོ་ཅི་འགྲུབ་བཟླས་ཏེ། ཤིས་པ་བརྗོད་ཅིང་མེ་ཏོག་གི་ཆར་དབབ་
པར་བྱའོ།། །།
- 237 -



༄༅། །མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་
བཀའ་བསྒོ་བྱ་ཚུལ་དངོས་གྲུབ་ཀུན་འབྱུང་
བཞུགས་སོ། །
བླ་མ་དང་བཅོམ་ལྡན་འདས་ཚེ་དཔག་མེད་དབྱེར་མ་མཆིས་པའི་ཞབས་
ལ་ ཕྱག་ འཚལ་ ལོ། །དེ་ལ་འདིར་མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་ཇི་ལྟར་བྱ་ཚུལ་ནི། ཚེ་བུམ་ཚེ་ཆང་ཚེ་
རིལ་མཆོད་གཏོར་སོགས་དགོས་པའི་ཡོ་བྱད་རྣམས་འཚོགས་པར་བྱས་ལ། སྟན་ལ་འཁོད་ནས་ཐོག་མར་སྐྱབས་འགྲོ་སེམས་བསྐྱེད་བྱ་
བ་ནི། བླ་ མ་ སངས་ རྒྱས་ཆོས་ དང་ ཚོགས་ མཆོག་ ལ། །བྱང་ ཆུབ་མ་ཐོབ་བར་དུ་
བདག་སྐྱབས་མཆི། །མ་གྱུར་འགྲོ་བ་ཀུན་གྱི་དོན་བསྒྲུབ་ཕྱིར། །བདག་གིས་བྱང་
ཆུབ་མཆོག་ཏུ་ སེམས་ བསྐྱེད་ དོ། །ཞེས་པ་ལན་གསུམ། དེ་ནས་བདག་བསྐྱེད་ནི། ཨོཾ་ སྭ་ བྷཱ་ ཝ་ཤུདྡྷ་
སརྦ་དྷརྨ་ སྭ་ བྷཱ་ ཝ་ཤུདྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རྨ་བྱས་
བཏེགས་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ། རང་
ཉིད་སྐད་ཅིག་གིས་བཅོམ་ལྡན་འདས་ཚེ་དཔག་མེད་སྐུ་མདོག་དམར་པོ་ཞལ་
གཅིག་ཕྱག་གཉིས་མཉམ་བཞག་གི་སྟེང་ན་འཆི་མེད་ཚེའི་བདུད་རྩིས་གང་བའི་
བུམ་པ་བསྣམས་པ། དབུ་སྐྲ་རལ་པའི་ཐོར་ཚུགས་ཅན་མཚན་དང་དཔེ་བྱད་ཀྱིས་
སྤྲས་ པ་ རིན་པོ་ཆེའི་རྒྱན་དང༌། དར་སྣ་ཚོགས་ཀྱི་ན་བཟས་ཀླུབས་པ། དྭངས་
གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་
ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་
ཨཱདམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སྭ་སེར་པོ། གསང་བར་ཧྭ་ལྗང་ཁུ་
- 238 -



མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་དངོས་གྲུབ་ཀུན་འབྱུང་།
འོད་ཟེར་ལྔ་འཕྲོ་བ། །ཐུགས་ཀའི་ཧཱུྃ་ལས་འོད་ཟེར་འཕྲོས་པས་རང་བཞིན་གྱི་
གནས་ནས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། ཛཧཱུྃ་བཾ་ཧོ༔དམ་ཚིག་
པ་དང་གཉིས་སུ་མེད་པར་གྱུར་པར་བསམ་ལ་གཟུངས་རིང་ངམ་ ཨོ་ཨ་མ་ར་ཎི་ཛཱི་ཝནྟི་ཡེ་སྭཱཧཱ།
ཞེས་པ་ཅི་འགྲུབ་བཟླས་ལ། དགེ་བ་འདི་ཡིས་མྱུར་དུ་བདག །ཚེ་ དཔག་མེད་མགོན་འགྲུབ་
གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་
བརྗོད། དེ་ནས་ལས་བུམ་གཞུང་བཞིན་བསྒྲུབས་ཐུབ་ན་ལེགས་ཤིང༌། མ་མཐའ་བསང་ཆུ་སྒྲུབ་དགོས་པས་དེའི་ཚུལ་ནི། ཨོ་ ཨཾ་
ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་
པ་དཀར་པོ་ལྟོ་བ་ཆེ་བ་མགྲིན་པ་རིང་བ། མཆུ་འཕྱང་བ་ལ་སོགས་པའི་མཚན་
ཉིད་ཐམས་ཅད་དང་ལྡན་པར་གྱུར། ཨོཾ་ཏཱསྟེ་ཏཱསྟེ་མཧཱ་ཏཱསྟེ་སྭཱཧཱ། ལྷའི་ཆུ་བོ་གངྒཱ་
དང་བུམ་པའི་ཆུ་དབྱེར་མི་ཕྱེད་པར་གྱུར་པའི་སྟེང་དུ་ཉི་མའི་དཀྱིལ་འཁོར་གྱི་
གདན་ལ་ཧཱུྃ་ཡིག་གི་མཐའ་སྐོར་དུ་སྔགས་ཕྲེང་གིས་བསྐོར་བ། དེ་ལས་འོད་ཟེར་
འཕྲོས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་བྱིན་རླབས་ནུས་མཐུ་
ཐམས་ཅད་སྤྱན་དྲངས་ཏེ་ཧཱུཾ་ཡིག་སྔགས་ཕྲེང་དང་བཅས་པ་ལ་ཐིམ། དེ་ལས་
བདུད་རྩིའི་རྒྱུན་བབས་པས་བུམ་པ་གང་ བར་བསམས་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་
ན་ཧ་ན་ཧཱུཾ་ ཕཊ། ཅེས་པ་བརྒྱ་རྩ་བཟླས་ལ། མཐར་ ཉི་ མའི་ དཀྱིལ་ འཁོར་ ཧཱུྃ་ ཡིག་ སྔགས་ ཕྲེང་
དང་བཅས་པ། བུམ་ཆུ་ལ་ཐིམ་པས་ནུས་ལྡན་དུ་བྱིན་གྱིས་བརླབས་པར་གྱུར། །
ཅེས་བརྗོད་ཅིང་དེ་ལྟར་དུ་བསམ་མོ། །དེ་ནས་ཚེ་བུམ་སྒྲུབ་པ་ནི། ཚེ་བུམ་ལ་བསང་ཆུ་གཏོར་ལ་ ཨོ་ བཛྲ་ ཨ་ མྲྀ་ ཏས་བསངས།
སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཚེ་བུམ་དེ་ཉིད་རྨ་བྱས་བཏེགས་པའི་རིན་
པོ་ཆེའི་ ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ། བླ་མ་བཅོམ་ལྡན་
འདས་ ཚེ་ དཔག་ མེད། ཅེས་པ་ནས། དམ་ ཚིག་ པ་ གཉིས་ སུ་ མེད་ པར་ གྱུར་པར་བསམ་ལ་
ང་པར་བསམ་ལ་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གཟུངས་རིང་ཐུང་ཅི་འགྲུབ་བཟླའོ། །དེ་ནས་ཚེ་ཆང་ལ་བསང་ཆུ་གཏོར་ལ་ཨ་ མྲྀ་ ཏས་བསངས། སྭ་ བྷ་ ཝས་སྟོང་པར་སྦྱངས།
སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ལྟ་བུ་བ་
དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་
པ། དེའི་སྟེང་དུ་ཨ་ལས་མི་མགོའི་སྒྱེད་བུ་གསུམ་གྱི་སྟེང་དུ། ཨཱ༔ལས་བྱུང་བའི་
ཐོད་པ་དཀར་པོ། །དེའི་ནང་གི་ཤར་དུ་ཧཱུཾ་ལས་བྱུང་བའི་བ་གླང་གི་ཤ་གོས་མཚན་
པ། ལྷོར་ཨཾ་ལས་བྱུང་བའི་ཁྱིའི་ཤ་ཀུས་མཚན་པ། ནུབ་ཏུ་ཛཾ་ལས་བྱུང་བའི་གླང་
པོ་ཆེའི་ཤ་དེས་མཚན་པ། བྱང་དུ་ཁཾ་ལས་བྱུང་བའི་རྟའི་ཤ་ཧས་མཚན་པ། དབུས་
སུ་ཧཱུཾ་ལས་བྱུང་བའི་མིའི་ཤ་ནས་མཚན་པ། ཤར་ལྷོར་ལཾ་ལས་བྱུང་བའི་དྲི་ཆེན་
བིས་མཚན་པ། ལྷོ་ནུབ་ཏུ་མཾ་ལས་བྱུང་བའི་རཀྟ་རས་མཚན་པ། ནུབ་བྱང་དུ་པཾ་
ལས་བྱུང་བའི་བྱང་སེམས་དཀར་པོ་ཤུས་མཚན་པ། བྱང་ཤར་དུ་ཏཾ་ལས་བྱུང་བའི་
རྐང་དམར་མས་མཚན་པ། དབུས་སུ་བཾ་ལས་བྱུང་བའི་དྲི་ཆུ་མཱུས་མཚན་པ། དེ་
དག་གི་སྟེང་དུ་ཨོཾ་དཀར་པོ། ཨཱཿདམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་
བརྩེགས་པར་གྱུར། རང་གི་ཐུགས་ཀའི་ཧཱུྃ་ལས་འོད་འཕྲོས་རླུང་ལ་ཕོག་པས་རླུང་
གཡོས་མེ་སྦར་ཏེ་ཐོད་པའི་རྫས་རྣམས་ཞུ་ཞིང་འཁོལ་བར་གྱུར། ཡི་གེ་གསུམ་
ལས་འོད་ཟེར་རིམ་པ་བཞིན་དུ་འཕྲོས་པས། སྐུ་རྡོ་རྗེ་གསུང་རྡོ་རྗེ་ཐུགས་རྡོ་རྗེ་
རྣམས་བཀུག་ནས་ཡི་གེ་གསུམ་ལ་རིམ་གྱིས་ཐིམ་པ་རྣམས་ཐོད་པར་ལྷུང་ནས་ཞུ་
བས། ཧཱུྃ་གིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱས་བདུད་རྩིར་རྟོགས་པར་བྱས།
ཨོ་ གྱིས་ མང་ པོར་ སྦར་ ཞིང་ སྤེལ་ བར་ གྱུར། ཨོཾ་ ཨཱཧཱུྃ། ཅི་མང་བཟླས་ལ་བྱིན་གྱིས་བརླབས། །དེ་
ནས་ཚེ་རིལ་ལ་བསང་ཆུ་གཏོར་ལ། ཨོཾ་ བཛྲ་ ཨ་ མྲྀ་ ཏས་བསངས། སྭ་ བྷ་ ཝས་སྦྱངས། སྟོང་ པའི་ ངང་ ལས་
ནད་རིགས་བཞི་བརྒྱ་རྩ་བཞིའི་གཉེན་པོ་སྨན་སྣ་ཚོགས་ལས་བྱས་པའི་བདུད་རྩི་
- 240 -



དུས་ལ།
མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་དངོས་གྲུབ་ཀུན་འབྱུང༌།
རིལ་བུ་ལ་འཇིག་རྟེན་དང་འཇིག་རྟེན་ལས་འདས་པའི་བཅུད་ཐམས་ཅད་བསྡུས་
ཏེ་ བསྟིམ་ པས་ འཆི་ མེད་ ཚེའི་ རིལ་ བུར་ གྱུར། ཅེས་བརྗོད་ལ་ཚེ་གཟུངས་རིང་ཐུང་ཅི་མང་བཟླ། དེ་ནས་
མདུན་བསྐྱེད་ལ་གཏོར་མ་འབུལ་བ་ནི། གཏོར་མ་ནང་མཆོད་ལྟར་བྱིན་གྱིས་བརླབས་ལ། བུམ་ པའི་ ལྷའི་ ལྗགས་ འོད་
ཟེར་གྱི་སྦྲ་གུས་གཏོར་མའི་བཅུད་དྲངས་ཏེ་གསོལ་བས་ཐུགས་དགྱེས་པར་བསམས་ལ།
ཨོཾ་ཨ་པ་རི་མི་ཏ་ཨཱ་ཡུར་ཛྙཱ་ན་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་
ལན་གསུམ་མམ་བདུན་གྱིས་གཏོར་མ་ཕུལ་ལ་མཆོད་བསྟོད་སྔར་བཞིན་བྱས་ཏེ་རྒྱས་པར་བྱས་ན་རང་གིས་ཚེ་དབང་བླངས། བསྡུ་ན་
སློབ་མའི་དོན་དུ་གསོལ་བ་གདབ་པ་ནི། བཅོམ་ལྡན་འདས་མགོན་པོ་ཚེ་དཔག་མེད་ཀྱི་ལྷ་ཚོགས་
རྣམས་ཀྱིས་བདག་གི་སློབ་མ་འདི་རྣམས་ལ་བྱིན་གྱིས་བརླབ་ཏུ་གསོལ། ཞེས་ལན་
གསུམ་གསོལ་བ་བཏབ་བོ། །དེ་ནས་སློབ་མ་རྣམས་ཁྲུས་བྱས་ཏེ་འཚོགས་པ་ན་བགེགས་གཏོར་བཏང་། མེ་ཏོག་བཀྱེ་བསྡུ་བྱས་ལ།
མཎྜལ་འབུལ་དུ་གཞུག །དེ་ནས་འདི་ལྟར་བརྗོད་དེ། འོ་ལགས། མ་གཅིག་གྲུབ་པའི་རྒྱལ་མོ་ནས་བརྒྱུད་པའི་ཚེ་དབང་བྱིན་རླབས་ཅན་
འདི་འབུལ་བ་ལ། འདིའི་ལོ་རྒྱུས་ནི། རས་ཆུང་རྡོ་རྗེ་གྲགས་པས་རྒྱ་གར་དུ་བྱོན་ནས་ཏི་བུ་གསང་སྔགས་ཀྱི་སྡོང་པོ་ལ་ལུས་མེད་མཁའ་
འགྲོའི་ཆོས་སྐོར་རྣམས་ཕལ་ཆེར་ཞུས་ཚར་ནས་བོད་དུ་འབྱོན་པར་ཉེ་བ་ན་རྣལ་འབྱོར་པ་ཞིག་གིས་མི་ཁྱོད་ལ་ཞག་བདུན་གྱི་ཚེ་ལས་མི་
འདུག་གོ་ཟེར་བ་ཞིག་བྱུང་བས་འཇིགས་ནས་བླ་མ་ལ་ཞུས་པས། དེ་ངས་ཀྱང་ཤེས་ཏེ་མ་སྨྲས་པ་ཡིན། ད་མ་གཅིག་གྲུབ་པའི་རྒྱལ་མོ་
ཞེས་བྱ་བ་ཚེ་དཔག་མེད་ཀྱི་གྲུབ་ཐོབ་ཞིག་ཡོད་པ་དེ་ལ་ཚེ་དབང་ཞུས་གསུངས་ནས་ལུང་བསྟན་པ་ལྟར་མ་གཅིག་གྲུབ་པའི་རྒྱལ་མོ་ལ་
གསེར་མང་པོ་ཕུལ་ཏེ། ཚེ་དབང་ཞུས་ནས་བསྒོམས་པས་དུས་མ་ཡིན་པའི་འཆི་བ་ལས་གྲོལ། དེ་ནས་བོད་དུ་ཕེབས་ཏེ་རྗེ་མི་ལ་རས་པ་
ལ་ཆོས་འདི་ཕུལ། རྗེ་མི་ལ་ནས་བཟུང་བདག་གི་དྲིན་ཅན་རྩ་བའི་བླ་མའི་བར་བྱིན་རླབས་ཀྱི་རྒྱུན་མ་ཉམས་པར་ཡོད་པ་ཡིན་པས།
ཡིད་ཆེས་ཀྱི་དད་པ་བརྟན་པོ་མཛོད་ལ། ཚེ་དབང་ཟབ་མོ་འདི་ཞུ་བའི་ཆེད་དུ་གསོལ་བ་འདེབས་པ་འདིའི་རྗེས་བཟློས་མཛོད། ཀུན་
མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམས་སྦྱོང་བ། །དེ་རིང་བཤད་
པའི་ རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །ཞེས་ལན་གསུམ་རྗེས་ཟློས་བྱ།
དེ་ནས་ཁྱེད་རང་རྣམས་ཐུགས་བསམ་འདི་བཞིན་མཛོད། མཁའ་ཁྱབ་ཀྱི་སེམས་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན་ཞིང་། མ་དེ་རྣམས་འཁོར་
བའི་གནས་ན་སྡུག་བསྔལ་དུ་མས་ཉམས་ཐག་པ་ལ་ཤས་མི་བཟོད་པའི་སྙིང་རྗེ་
ཆེན་པོ་བསྐྱེད་ནས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་
གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ཚེ་དབང་ཟབ་མོ་ཞུས་
ནས་རྒྱལ་སྲས་ཀྱི་སྤྱོད་པ་མཐའ་དག་ལ་ཚུལ་བཞིན་དུ་བསླབ་པར་བྱའོ་སྙམ་དུ་
འདུན་པ་ཤུགས་དྲག་མཛད་པ་དང་། གནས་ཁང་འདི་ཉིད་ཀྱང་ཐ་མལ་པ་མིན་
པར་མགོན་པོ་ཚེ་དཔག་མེད་ཀྱི་ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་
དངོས་སུ་མོས་པ་དང་། བླ་མ་དང་མདུན་གྱི་ཚེ་བུམ་ཡང་མགོན་པོ་ཚེ་དཔག་མེད་
དངོས་སུ་མོས། དེའི་སྟེང་གི་ནམ་མཁའ་ལ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་
བྱང་སེམས་དཔའ་བོ་མཁའ་འགྲོ་ཆོས་སྲུང་དང་བཅས་པ་དངོས་སུ་བཞུགས་པའི་
མོས་པ་དང་བཅས་སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་པ་འདིའི་རྗེས་
ཟློས་མཛོད། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་
སོ་སོར་བཤགས། །འགྲོ་བའི་དགེ་ལ་རྗེས་ཡི་རངས། །སངས་རྒྱས་བྱང་ཆུབ་ཡིད་
ཀྱིས་བཟུང་། །ཞེས་ལན་གསུམ་རྗེས་ཟློས་བྱ། དེ་ནས་ཚེ་དབང་ཟབ་མོ་འདི་ཞུ་བ་ལ་ཁྱོད་རང་
སློབ་མ་རྣམས་ཀྱང་ལྷར་བསྐྱེད་དགོས་པས་ངེད་ཀྱི་ཚིག་རིས་ལྟར་སྤྱན་དམིགས་
མཛད་པར་ཞུ། ཨོཾ་སྭ་བྷ་ཝ་ཤུདྡྷསརྦ་དྷརཿསྭ་བྷ་ཝ་ཤུདྡྷཉཧཾ། སློབ་མ་རྣམས་སྟོང་
པ་ཉིད་དུ་གྱུར། སྟོང་པའི་ངང་ལས་པད་ཟླའི་གདན་ལ་སློབ་མ་རྣམས་ཚེ་དཔག་
མེད་སྐུ་མདོག་ཅེས་པ་ནས། ཞབས་རྡོ་ རྗེའི་སྐྱིལ་ཀྲུང་གིས་བཞུགས་ པའི་ སྤྱི་ བོར་ ཨོ་
དཀར་པོ་མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སྭ་སེར་པོ།
གསང་གནས་སུ་ཧཱ་ ལྗང་ཁུ་འོད་ཟེར་ལྔ་འཕྲོ་བ་ཞིག་ཏུ་གྱུར། དེ་ནས་ཚེ་དབང་དངོས་གཞི་
-242 -



མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་དངོས་གྲུབ་ཀུན་འབྱུང་།
བསྐུར་བ་ལ་ཐོག་མར་ཚེ་ཡར་བ་འགུགས་པ་ནི། བླ་ མ་ དང་ ཚེ་ བུམ་ ཚེ་ དཔག་ མེད་ དུ་གསལ་ བའི་
ཐུགས་ཀའི་ཧཱི༔ལས་འོད་ཟེར་འཕྲོས། ཁྱེད་རང་རྣམས་ཀྱི་ཚེ་འཆི་བདག་གཤེན་རྗེ་
དང་རྒྱལ་གདོན་ལ་སོགས་པ་འབྱུང་པོ་མི་མ་ཡིན་རྣམས་ཀྱིས་ཕྲོགས་པ་དང་
བརྐུས་པ་དང་། ཡར་བ་ཐམས་ཅད་བུམ་པ་དང་ཐོད་པ་བདུད་རྩིས་གང་བའི་རྣམ་
པར་བཀུག་ནས། མདུན་གྱི་གནས་ན་བཞུགས་པའི་ཚེ་དཔག་མེད་དང་ཕྱག་གི་
བུམ་པ་ལ་ཐིམ། དེ་ལས་ བདུད་རྩིའི་རྒྱུན་བབས་ སློབ་མ་རྣམས་ ཀྱི་སྤྱི་བོ་ནས་
བཞུགས་ལུས་ཀྱི་ནང་ཐམས་ཅད་གང་བས་ཚེ་ཕྲོགས་པ་བརྐུས་པ་ཡར་བ་རྣམས་
སོར་ཆུད། འཆི་མེད་ཚེའི་རིག་འཛིན་ཐོབ་བྱུང་སྙམ་པའི་མོས་པ་མཛོད་ཅིག །ཅེས་
བརྗོད་ལ་དྲིལ་བུ་གསིལ་ཞིང་། ཨོཾ་ཨ་མ་ར་ཎི་ཛཱི་ཝནྟི་ཡེ་སྭཱཧཱ། སྐལ་ལྡན་རིགས་ཀྱི་བུ་འདི་ལ་
ཚེའི་དབང་དུ་གྱུར་ཅིག །ཚེའི་དངོས་གྲུབ་ཏུ་གྱུར་ཅིག །ཚེ་མི་ནུབ་པའི་རྒྱལ་
མཚན་དུ་གྱུར་ཅིག །ཚེ་ མི་ཤིགས་ པའི་ རྡོ་ རྗེར་ གྱུར་ ཅིག །ཚེ་ མི་འགྱུར་བའི་
གཡུང་དྲུང་དུ་གྱུར་ཅིག །འཆི་བ་མེད་པ་ཚེའི་རིག་འཛིན་ཐོབ་པར་གྱུར་ཅིག །ཅེས་
བརྗོད་ཅིང་མེ་ཏོག་འཐོར། དེ་ནས་ཚེ་ཉམས་པ་གསོ་བ་ནི། བླ་ མ་ དང༌ མདུན་ གྱི་ ཚེ་ དཔག་ མེད་ གཉིས་
ཀའི་ཐུགས་ཀའི་ས་བོན་ལས་འོད་ཟེར་འཕྲོས་པས། ནམ་མཁའི་བཅུད་ཐམས་
ཅད་བདུད་རྩི་མཐིང་ཞུན་མའི་རྣམ་པ་དང༌། རླུང་གི་བཅུད་ཐམས་ཅད་བདུད་རྩི་
ལྗང་ཁུའི་རྣམ་པ་དང༌། མེའི་བཅུད་ཐམས་ཅད་བདུད་རྩི་དམར་པོ་མེ་འོད་འཕྲོ་
བའི་རྣམ་པ་ཅན་དང་། ཆུའི་བཅུད་ཐམས་ཅད་བདུད་རྩི་འོ་མའི་མདོག་ཅན་འོད་
ཟེར་འཕྲོ་བའི་རྣམ་པ་ཅན་དང༌། སའི་བཅུད་ཐམས་ཅད་བདུད་རྩི་གསེར་ཞུན་
མའི་མདོག་ལྟ་བུ་འོད་ཟེར་འཕྲོ་བའི་རྣམ་པ་ཅན་དཔག་ཏུ་མེད་པ་བཀུག་སྟེ་ཁྱེད་
རང་སློབ་མ་རྣམས་ཀྱི་སྤྱི་བོ་ནས་ཞུགས་པས། ལུས་ཀྱི་ནང་ཐམས་ཅད་བདུད་རྩི་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལྔས་གང་། འབྱུང་བ་ལྔའི་བཅུད་ཉམས་པ་རྣམས་གསོས་ཏེ་འཆི་བ་མེད་པ་ཚེའི་
རིག་འཛིན་ཐོབ་བྱུང་སྙམ་པའི་མོས་པ་མཛོད། ཨོཾ་ཨ་མ་ར་ཎི་ཞེས་པ་ནས། ཚེའི་རིག་
འཛིན་ ཐོབ་ པར་ གྱུར་ ཅིག ཅེས་པའི་བར་སྔར་བཞིན་བརྗོད་ལ་མེ་ཏོག་འཐོར། སླར་ ཡང་ བླ་ མ་ དང་
མདུན་བསྐྱེད་ ཀྱི་ ཚེ་དཔག་མེད་ཀྱི་ཐུགས་ཀའི་ས་བོན་ལས་འོད་ཟེར་ཕྱོགས་
བཅུར་འཕྲོས་རྩ་རྒྱུད་ཀྱི་བླ་མ་རྣམས་དང༌། ཡི་དམ་སངས་རྒྱས་བྱང་སེམས་དཔའ་
བོ་མཁའ་འགྲོ་ཆོས་སྐྱོང་སྲུང་མའི་ཚོགས་དང་བཅས་པ་ཐམས་ཅད་ཀྱི་བྱིན་རླབས་
ནུས་མཐུ་རྣམས་དང༌། འཇིག་རྟེན་ལྷ་ཀླུ་མཐུ་བོ་ཆེ་རྣམས་ཀྱི་མཐུ་སྟོབས་རྣམས་
ཀྱང་བསྡུས་ཏེ་ཚེ་བུམ་ལ་ཐིམ། དེ་ལས་བདུད་རྩིའི་རྒྱུན་བབས་པས། ཁྱེར་རང་
རྣམས་ཀྱི་སྤྱི་བོ་ནས་ཞུགས་ཏེ་ལུས་ཀྱི་ནང་ཐམས་ཅད་བདུད་རྩིས་གང་། འཆི་
མེད་ཚེའི་ རིག་འཛིན་ཐོབ་པའི་མོས་པ་མཛོད། ཨོཾ་ཨ་མ་ར་ཎི་ ཞེས་པ་ནས། འཆི་བ་
མེད་ པ་ ཚེའི་ རིག་འཛིན་ཐོབ་ པར་ གྱུར་ ཅིག །ཅེས་པའི་བར་སྔར་བཞིན་བརྗོད་ལ་མེ་ཏོག་འཐོར། །སྔར་
བཤད་པ་དེ་ལྟར་ཚེ་ཉམས་པ་གསོ་བ་དང་། ཚེ་འགུགས་པའི་དམིགས་པ་ཤིན་ཏུ་རྒྱས་པར་བྱ་བར་སྤྲོ་ན་འབྱུང་བ་ལྔ་རེ་རེ་ནས་ཚེའི་
བཅུད་བསྡུས་ཏེ་བསྟིམས་པ་དང༌། རྩ་རྒྱུད་ཀྱི་བླ་མ་རྣམས་དང་སངས་རྒྱས་བྱང་སེམས་ཆོས་སྲུང་དང་བཅས་པ་རྣམས་དང་། ལྷ་དང་མི་
ཀླུ་ལ་སོགས་པ་འཇིག་རྟེན་པའི་གཙོ་བོ་རྣམས་ཀྱི་ནུས་མཐུ་བསྡུ་བ་སོགས་རེ་རེ་ནས་རྒྱས་པ་
མདུན་གྱི་ཚེ་དཔག་མེད་གཉིས་ཀའི་གནས་གསུམ་གྱི་ཡེ་གེ་གསུམ་ལས་བདུད་རྩི་
དཀར་དམར་མཐིང་གསུམ་བྱུང་བ་ཁྱེད་རང་སློབ་མ་རྣམས་ཀྱི་སྤྱི་བོ་ནས་ཞུགས་
པས་ཚེ་དཔག་མེད་ཀྱི་སྐུ་གསུང་ཐུགས་ཀྱི་བྱིན་རླབས་ཐོབ་སྟེ་ཚེའི་རིག་འཛིན་
ཐོབ་ པའི་ མོས་ པ་ མཛོད། ཅེས་བརྡ་སྤྲད་ལ། ཨོ་ ཨ་ མ་ར་ ཀྱི་ ཞེས་པ་ནས། འཆི་ བ་ མེད་ པའི་
ཚེའི་ རིག་ འཛིན་ ཐོབ་ པར་ གྱུར་ ཅིག ཅེས་བརྗོད་ལ་མེ་ཏོག་འཐོར། འདི་ཡང་རྒྱས་པར་བྱ་བར་འདོད་ན་སྐུ་
གསུང་ཐུགས་སོ་སོ་ནས་བདུད་རྩི་འབེབས་པ་རྒྱས་པར་བྱའོ། །དེ་ནས་ཚེ་བུམ་སློབ་མའི་མགོ་བོར་བཞག་ལ། ཕྱོགས་ བཅུ་
- 244 -



མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་དངོས་གྲུབ་ཀུན་འབྱུང༌།
དུས་གསུམ་གྱི་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་
པ་རྣམས་ཀྱིས་བྱིན་གྱིས་རློབས་ཤིག །ཆོས་སྐུ་སྣང་བ་མཐའ་ཡས་ཀྱིས་བྱིན་གྱིས་
རློབས་ཤིག །མ་གཅིག་གྲུབ་པའི་རྒྱལ་མོས་བྱིན་གྱིས་རློབས་ཤིག །ཏི་བུ་གསང་
སྔགས་སྡོང་པོས་བྱིན་གྱིས་རློབས་ཤིག །རས་ཆུང་རྡོ་རྗེ་གྲགས་པས་བྱིན་གྱིས་
རློབས་ཤིག །དབང་ ཕྱུག་ མི་ལ་རས་ པས་ བྱིན་གྱིས་རློབས་ཤིག །ཆོས་རྒྱལ་
དྭགས་པོ་ལྷ་ རྗེས་ བྱིན་གྱིས་རློབས་ཤིག །དཔལ་ཕག་མོ་གྲུབ་པས་ བྱིན་གྱིས་
རློབས་ཤིག །འབྲི་ཁུང་འཇིག་རྟེན་མགོན་པོས་བྱིན་གྱིས་རློབས་ཤིག །སྤྱན་སྔར་
རིན་པོ་ཆེས་བྱིན་གྱིས་རློབས་ཤིག །རྒྱལ་བ་ཡང་དགོན་པས་བྱིན་གྱིས་རློབས་
ཤིག །སྤྱན་སྔ་རིན་ཆེན་ལྡན་གྱིས་བྱིན་གྱིས་རློབས་ཤིག །ཀུན་མཁྱེན་ཟུར་ཕུག་
པས་བྱིན་གྱིས་རློབས་ཤིག །འབར་ར་བ་རྒྱལ་མཚན་དཔལ་བཟང་གིས་བྱིན་
གྱིས་རློབས་ཤིག །ཀུན་མཁྱེན་ཤེས་རབ་དཔལ་བཟང་གིས་བྱིན་གྱིས་རློབས་
ཤིག །སེམས་དཔའ་ཆེན་པོ་ཚུལ་ ཁྲིམས་དཔལ་བཟང་གིས་ བྱིན་གྱིས་རློབས་
ཤིག །འཁྲུལ་ཞིག་ རིན་ཆེན་བཤེས་གཉེན་གྱིས་ བྱིན་གྱིས་རློབས་ཤིག །རབ་
འབྱམས་པ་སངས་རྒྱས་རྒྱ་མཚོས་བྱིན་གྱིས་རློབས་ཤིག །རྗེ་བཙུན་སྐྱབས་མཆོག་
དཔལ་བཟང་གིས་བྱིན་གྱིས་རློབས་ཤིག །རྒྱལ་བ་དབེན་ས་པ་ཆེན་པོས་བྱིན་
གྱིས་རློབས་ཤིག །མཁས་གྲུབ་སངས་རྒྱས་ཡེ་ཤེས་ཀྱིས་བྱིན་གྱིས་རློབས་ཤིག །
རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་བྱིན་གྱིས་རློབས་ཤིག །ཐམས་ཅད་
མཁྱེན་པ་ངག་དབང་བློ་བཟང་རྒྱ་མཚོས་བྱིན་གྱིས་རློབས་ཤིག །རྗེ་བཙུན་ཐམས་
ཅད་མཁྱེན་པ་བློ་བཟང་ཡེ་ཤེས་ཀྱིས་བྱིན་གྱིས་རློབས་ཤིག །དྲིན་ཅན་རྩ་བའི་བླ་
མ་ རིན་པོ་ཆེས་བྱིན་གྱིས་རློབས་ཤིག །ཛཧཱུྃ་ཁཾ་ ཧོཞེས་བརྗོད་ལ་ཚེ་དཔག་མེད་རང་འདྲ་གཉིས་པ་རེ་
5 -



་ མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྟིམ། དེ་ནས་ཚེ་ཆང་བྱིན་ལ་བླ་མེད་ཀྱི་དམ་རྫས་ཁྱད་པར་ཅན་འདིས་ལུས་ཀྱི་རྩ་རླུང་ཐིག་
ལེའི་ཁམས་ཉམས་པ་རྣམས་གསོས་ནས་འཆི་མེད་ཚེའི་རིག་འཛིན་ཐོབ་པའི་མོས་
པ་མཛོད། ཅེས་བརྗོད། དེ་ནས་ཚེ་རིལ་བྱིན་ལ་འཇིག་རྟེན་དང་འཇིག་རྟེན་ལས་འདས་པའི་
སྙིང་པོའི་བཅུད་ཐམས་ཅད་བསྡུས་པའི་འཆི་མེད་ཚེའི་རིལ་བུ་འདིས་ནད་རིགས་
བཞི་བརྒྱ་རྩ་བཞི་ཐམས་ཅད་སྦྱོང་ཞིང་། དུས་མ་ཡིན་པའི་འཆི་རྐྱེན་ལས་གྲོལ་ཏེ་
འཆི་མེད་ཚེའི་རིག་འཛིན་ཐོབ་པའི་མོས་པ་མཛོད། ཅེས་བརྗོད། དེ་ནས་རྒྱས་པར་བྱེད་ན་ཕར་
ཕྱིན་དྲུག་གི་སྒོ་ནས་ཚེ་འཕེལ་བའི་བདེན་སྟོབས་བརྗོད་ལ་མེ་ཏོག་འཐོར། མ་བྱས་ཀྱང་ཆད་པའི་སྐྱོན་མེད། དེས་
མ་གཅིག་གྲུབ་པའི་རྒྱལ་མོ་ནས་བརྒྱུད་པའི་ཚེ་དབང་ཟབ་མོ་ལེགས་པར་ཕུལ་
གྲུབ་པ་ཡིན་པས་དགའ་སྤྲོ་ཆེན་པོ་མཛད་པ་དང་། དེའི་དམ་ཚིག་དང་སྡོམ་པ་
རྣམས་ཚུལ་བཞིན་དུ་བསྲུང་སྙམ་པ་གྱིས་ལ་འདིའི་རྗེས་ཟློས་མཛོད། གཙོ་བོས་
ཇི་ ལྟར་ བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་ལན་གསུམ་བརྗོད།
དེས་ཚེ་དབང་ལེགས་པར་གྲུབ་པ་ཡིན་པས་གཏང་རག་གི་མཎྜལ་ཞིག་མཛོད། ཅེས་བརྡ་སྤྲོད་ལ་མཎྜལ་འབུལ་དུ་བཞུག །དེ་ནས་གཏང་
རག་གི་མཆོད་པ་བཤམས་ལ་བྱིན་གྱིས་བརླབས་ཏེ་མཆོད་ཅིང་བསྟོད་ལ་ཡིག་བརྒྱ་བཟླས་ཏེ་བཟོད་གསོལ་དང་། བཀྲ་ཤིས་བྱས་ལ་
ལས་ཀྱི་རྗེས་མི་མངོན་པར་བྱའོ། །
༈ ཚེ་དབང་བརྒྱ་རྩ་བྱེད་ཚུལ་ནི། འགོ་ནས་ཚེ་རིལ་སྦྱིན་པའི་བར་ཡོངས་རྫོགས་ཚར་གཅིག་སྔོན་དུ་བཏང་ནས་བརྒྱ་རྩ་གྲངས་
གསོག་བྱེད་པ་ལ་རྒྱས་བསྡུས་གཉིས་ལས་རྒྱས་པར་བྱེད་ན། ཆོས་ སྐུ་ སྣང་ བ་ མཐའ་ ཡས་ ཀྱིས་ བྱིན་ གྱིས་
རློབས་ཤིག་ཅེས་པ་ནས། དྲིན་ཅན་ རྩ་བའི་བླ་མ་མཚན་འདི་ཞེས་ བྱ་བས་བྱིན་གྱིས་
རློབས་ཤིག །ཅེས་པའི་བར་དང་། སྐལ་ལྡན་རིགས་ཀྱི་བུ་འདི་ལ་ཚེའི་དབང་དུ་གྱུར་ཅིག །
ཅེས་པ་ནས། ཛ ཧཱུྃ་ ཐཾ་ ཧོཞེས་བརྗོད་ཅིང་ཚེ་བུམ་མགོ་ཐོག་ཏུ་བཞག་ནས་བྱིན་རླབས་དང་ཨོ་ ཨ་ མ་ ར་ ཎི་ ཛཱི་ ཝནྟི་
བརྗོད་ཅིང་། ཚེ་ཆང་། སྔགས་དེ་བརྗོད་ཅིང་ཚེ་རིལ་སྦྱིན་པ་སྟེ་དེ་ལྟར་ཚར་བརྒྱའི་བར་གྲངས་གསོག་པའོ། །བསྡུས་
- 246 -



མ་གཅིག་གྲུབ་པའི་རྒྱལ་མོ་ལུགས་ཀྱི་ཚེ་དབང་དང་བཀའ་བསྒོ་བྱ་ཚུལ་དངོས་གྲུབ་ཀུན་འབྱུང༌།
པ་བྱེད་ན་རྩ་བརྒྱུད་ཀྱི་བླ་མ་སོ་སོའི་མཚན་བརྗོད་པ་བཞག་ནས་ཚེ་བུམ་མགོ་ཐོག་ཏུ་བཞག་ཅིང༌། ཆོས་ སྐུ་ སྣང་ བ་
མཐའ་ཡས་ ནས། རྩ་བའི་བླ་མའི་བར་རྩ་བརྒྱུད་ཀྱི་བླ་མ་རྣམས་ཀྱིས་བྱིན་གྱིས་
རློབས་ ཤིག །ཛཧཱུྃ་ ཐཾ་ ཧོཞེས་བརྗོད། སྔགས་བརྗོད་ཅིང་ཚེ་ཆང་དང་། སྔགས་བརྗོད་ཅིང་ཚེ་རིལ་སྦྱིན་པ་སྔར་ལྟར་
བྱས་པ་གྲངས་གསོག །མཇུག་ཏུ་རྒྱས་པ་ཚར་གཅིག་བྱས་ལ། མཇུག་ཆོག་རྣམས་གཞུང་དུ་གསལ་བ་ལྟར་བྱའོ། །
༈ བཀའ་བསྒོ་མདོར་བསྡུས་བྱ་ཚུལ་ནི། དད་ལྡན་གང་ཡིན་དེའི་མགོ་ཐོག་ཏུ་རང་གི་ལག་གིས་ཕྲེང་བ་བཟུང་བ་བཞག་ལ།
དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱིས་
བྱིན་གྱིས་རློབས་ཤིག །ཡི་དམ་དཀྱིལ་ འཁོར་ གྱི་ལྷ་ཚོགས་རྣམས་བྱིན་གྱིས་
རློབས་ཤིག །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་
རློབས་ཤིག །དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་རློབས་ཤིག །
དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་ཀྱིས་བྱིན་གྱིས་རློབས་ཤིག །
སྐལ་ལྡན་རིགས་ཀྱི་བུ་འདི་ལ་ཉིན་གསུམ་གྱི་བྱ་ར་མཛོད་ཅིག །མཚན་གསུམ་གྱི་
མེལ་ཚེ་མཛོད་ཅིག །མདུན་མི་འབུབ་པའི་འཁར་བ་མཛོད་ཅིག །རྒྱབ་མི་འགྱུར་
བའི་བརྟེན་མ་མཛོད་ཅིག །ནད་གདོན་བགེགས་རིགས་ཐམས་ཅད་ཞི་བ་དང་།
ཞེས་སོགས་བརྗོད། ཨོཾ་སུ་པྲ་ཏིཥྛ་བཛྲ་སྭཱཧཱ། ཞེས་བརྗོད་ལ་བྱིན་རླབས་བྱའོ། །
རྒྱས་པར་བྱེད་ན། སུམ་བྷ་ནིའི་སྔགས་བརྗོད་ནས་བགེགས་བསྐྲད། སློབ་མ་དེའི་སྤྱི་བོར་བཀའ་བསྒོ་གང་བྱེད་ཀྱི་སྲུང་མ་
དེ་བསྐྱེད་ལ་མཚན་བསྟོད་མདོར་བསྡུས་བྱས་ཏེ། དྲིན་ ཅན་ རྩ་ བ་ དང་ བརྒྱུད་ པར་ བཅས་ པའི་ དཔལ་
ལྡན་བླ་མ་དམ་པ་རྣམས་ཀྱིས་བྱིན་གྱིས་རློབས་ཤིག །ཡི་དམ་དཀྱིལ་འཁོར་གྱི་
ལྷ་ཚོགས་རྣམས་ཀྱིས་བྱིན་གྱིས་རློབས་ཤིག །སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱིས་བྱིན་གྱིས་རློབས་ཤིག །དཔའ་བོ་དང་རྣལ་འབྱོར་རྣམས་
ཀྱིས་བྱིན་གྱིས་རློབས་ཤིག །དཔལ་མགོན་དམ་པ་ཆོས་སྐྱོང་བའི་སྲུང་མ་རྣམས་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཀྱིས་བྱིན་གྱིས་རློབས་ཤིག ཁྱད་པར་དུ་ཡང་སྲུང་མ་མཐུ་རྩལ་ཅན་འདི་ཞེས་བྱ་
བས་སྐལ་ལྡན་གྱི་རིགས་ཀྱི་བུ་འདི་ལ་ལུས་དང་གྲིབ་མ་བཞིན་དུ་འགྲོགས་ཏེ་
ཉིན་ གསུམ་ གྱི་ བྱ་ར་ཞེས་སོགས་གོང་ལྟར་བྱ། བཀའ་བསྒོ་ཕྱི་མ་འདི་སློབ་མ་དམ་ཚིག་གཙང་ངེས་ལ་མ་གཏོགས་
མི་བྱའོ།། །།
- 248 -



༄༅། །དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་
སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་
ཕྲེང་བ་ཞེས་བྱ་བ་གཞུགས་སོ། །
བླ་མ་དང་དཔལ་རྡོ་རྗེ་སེམས་དཔའ་དབྱེར་མ་མཆིས་པའི་ཞབས་ལ་ཕྱག་
འཚལ་ ཞིང་ སྐྱབས་ སུ་ མཆིའོ། །བརྩེ་ བ་ ཆེན་ པོས་ དུས་ ཐམས་ ཅད་ དུ་ རྗེས་
སུ་གཟུང་དུ་གསོལ། དེ་ལ་འདིར་ལམ་ཐུན་མོང་བས་རྒྱུད་ལེགས་པར་སྦྱངས་ཏེ་དཔལ་གསང་བ་འདུས་པའི་དཀྱིལ་འཁོར་
དུ་དབང་བསྐུར་བ་ལེགས་པར་ཐོབ་ཅིང་། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་སྲུང་བའི་སྒྲུབ་པ་པོས་
དཔལ་གསང་བ་འདུས་པ་ལྷ་སོ་གཉིས་ཀྱི་མངོན་རྟོགས་བསྒོམ་པའི་ཚུལ་ནི། བླ་མ་ལས་ལྷའི་རྣལ་འབྱོར་སྒོམ་པའི་གནང་བ་ཐོབ་པར་
བྱས་ཏེ། མེ་ཏོག་དང་འབྲས་བུ་དང་ཆུ་གཙང་མ་ཡིད་དུ་འོང་བས་བརྒྱན་པའི་རི་བོ་དབེན་པའི་ནགས་ཁྲོད་སོགས་ཡིད་དང་མཐུན་པའི་
གནས་སུ། བྲིས་སྐུ། མཆོད་གཏོར། རྡོར་དྲིལ་སོགས་དམ་ཚིག་གི་རྫས་རྣམས་ཚོགས་པར་བྱས་ལ་འཇམ་པའི་སྟན་ལ་ཁ་ཤར་དུ་ཕྱོགས་
པས་སེམས་དཔའི་སྐྱིལ་མོ་ཀྲུང་གིས་འདུག་སྟེ། བླ་མ་བརྒྱུད་པ་ལ་གསོལ་བ་འདེབས་པ་སྔོན་དུ་བཏང་ནས་རང་ཉིད་ལྷར་བསྐྱེད་པ་ནི།
རང་ཉིད་སྐད་ཅིག་གིས་ཞེ་སྡང་རྡོ་རྗེ་ཡུམ་དང་བཅས་པའི་སྐུར་བཞེངས་པར་གྱུར།
རྡོར་དྲིལ་བྱིན་གྱིས་བརླབ་པ་ནི། རྡོ་ རྗེ་ ནི་ ཐབས་ དང་ དྲིལ་བུ་ནི་ ཤེས་ རབ་ སྟེ། ཞེས་སོགས་སྒྲུབ་ཐབས་
རྒྱས་པར་གསལ་བ་ལྟར་བྱིན་གྱིས་བརླབ་བོ། །ནང་མཆོད་བྱིན་གྱིས་བརླབས་པ་ནི། ཨོཾ་ཨཱབིགྷཱ་ ན་ ཏ་ཀྲྀ་ ཏ་ ཧཱུཾ། ཨོཾ་
ཤུ་ནྱ་ཏཱ་ཛྙཱ་ན་བཛྲ་སྭ་བྷ་ཝ་ཨཱཏྨ་ཀོཉཧཾ། སྟོང་པར་གྱུར། སྟོང་པའི་ངང་ལས་ཡཾ་
ལས་ རླུང་། རཾ་ ལས་ མེ། ཨོ་ ཨཱཧཱུྃ་ལས་ མི་མགོའི་སྒྱེད་པུ་ གསུམ་ གྱི་ སྟེང་དུ་
ཨཱ༔ལས་བྱུང་བའི་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ་
ཧཱུྃ་ཧཱུྃ་ཨཱ་ཛཱི་ཁཾ་རྣམས་ལས་བྱུང་བའི་ཤ་ལྔ་དང་བདུད་རྩི་ལྔ་སླར་ཡང་ཡི་གེ་དེ་དག་
-249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གིས་མཚན་པའི་སྟེང་དུ་ཨོཾ་ཨཱཿཧཱུྃ་གི་ཡེ་ཤེས་གསུམ་སྟེང་ནས་སྟེང་དུ་བརྩེགས་
པར་གྱུར། རང་གི་ཐུགས་ཀའི་ཧཱུྃ་ལས་འོད་འཕྲོས། །རླུང་གཡོས་མེ་སྦར་ཐོད་པའི་
ནང་གི་རྫས་རྣམས་ཞུ་ཞིང་འཁོལ་བའི་ནང་དུ་རྡོ་རྗེ་གསུམ་རིམ་གྱིས་ཞུ་ཞིང་ཐིམ་
པས་ཁ་དོག་དྲི་ནུས་ཀྱི་སྐྱོན་སྦྱངས་ཤིང་ཟག་པ་མེད་པའི་ཡེ་ཤེས་ཀྱི་བདུད་རྩི་
མང་ པོར་ སྦར་ ཞིང་ སྤེལ་ བར་ གྱུར། ཨོཾ་ཨཱཿཧཱུཾ། ལན་བདུན་བརྗོད་ནས་བྱིན་གྱིས་བརླབས། དེ་ནས་སྔོན་
འགྲོ་གཏོར་མ་གཏོང་བ་ལ། མཆོད་པ་བྱིན་གྱིས་བརླབས་པ་ནི། ཨོཾ་ཨཱཿབིབྷཱ་ ན་ ཏ་ ཀྲྀཏ་ཀྱིས་བསངས། ཤཱ་ ནྱ་ ཏཱས་
སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ཨོཾ་བཱི་བུ་ལ་སོགས་པ་སོ་སོའི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་
ལས་ བྱུང་ བའི་ མཆོད་ ཡོན། ཞབས་ བསིལ། ཞལ་ བསིལ། བསང་ གཏོར། མེ་
ཏོག །བདུག་ སྤོས། མར་མེ། དྲི། ཞལ་ཟས། རོལ་ མོ་ རྣམས་ རང༌ བཞིན་ བདེ་
སྟོང་། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་
པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཿཧཱུྃ། ཨོཾ་པཱ་ཏྱཾ་ཨཱཧཱུཾ། ཨོཾ་
ཨཱཉྩམ་ནཾ་ཨཱཧཱུཾ། ཨོཾ་པྲིཀྵ་ཎཾ་ཨཱཧཱུྃ། དེ་བཞིན་དུ་སྦྱར་ཏེ། པུཝེ། དྷུ་པེ། ཨཱ་ལོ་ཀེ། གནྡྷེ། ནེ་
ཝི་ཏྱ། ཤཔྟ་ཨཱ༔ཧཱུྃ་གིས་བྱིན་གྱིས་བརླབས། གཏོར་མ་ནང་མཆོད་ལྟར་བྱིན་གྱིས་བརླབས། རང་གི་ཐུགས་ཀའི་
ཧཱུྃ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་བཅོ་ལྔ་འཁོར་
དང་བཅས་པ་སྤྱན་དྲངས། ཕྱོགས་མཚམས་རྣམས་སུ་གནས་པ་སྐད་ཅིག་གིས་
འོད་གསལ་དུ་བཅུག་པ་ལས་འདུས་པའི་ལྷ་ཤེས་རབ་མ་དང་བཅས་པའི་སྐུར་
བཞེངས་པའི་མགྲིན་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེ་རྩེ་གཅིག་པ་དམར་
པོ་ འོད་ ཀྱི་ སྦུ་ གུ་ ཅན་ རྣམས་ སུ་ གྱུར། ཨོཾ་ ཨཱཧྲི་ ཞེས་སོགས་ཆུ་བཞི་འབུལ། ཨོཾ་ ཨཱདུས་
གསུམ་སྐྱེས་པ་ཀུན་དང་ཕྱོགས་བཅུ་ཡི། །འཇིག་རྟེན་ཁམས་རྣམས་ནམ་མཁའི་
- 250 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
མཐའ་ཀླས་པ། །རྒྱ་མཚོ་སྤྲིན་གྱི་བཀོད་པ་རབ་འབྱམས་ཀྱི། །ཤིན་ཏུ་ཕྲ་བའི་
རྡུལ་སྐྱེས་དཀྱིལ་འཁོར་ནི། །ཕན་ཚུན་གཅིག་གི་ནང་དུ་གཅིག་སོན་པ། །སྙོམས་
པར་ འཇུག་པ་ཀུན་ཏུ་གནས་པ་ཡི། །ཆོས་ཀྱི་དབྱིངས་སུ་ཡང་དག་པར་འདུ་
ཞིང་། །ནམ་མཁའི་ཁམས་ཀྱི་ཡོངས་སུ་མཐར་ཐུག་པའི། །དུས་གསུམ་སྐྱེས་པ་
ཀུན་དང་ཕྱོགས་བཅུ་ཡི། །འཇིག་རྟེན་ཁམས་རྣམས་མཐའ་ཡས་སྤྲིན་བཀོད་པ། །
ནམ་མཁའ་ རབ་འབྱམས་མཉམ་དང་འཇིག་རྟེན་སྐྱོང་། །ཀུན་དང་སེམས་ཅན་
ཀུན་ཀྱང་འདི་ལྟ་སྟེ། །རྡོ་རྗེ་མཚོན་ཆ་སྒྱུ་མ་རྡོ་རྗེ་དང་། །རྡོ་རྗེ་མེ་དང་རྡོ་རྗེ་དུས་
དང་ནི། །རྡོ་རྗེ་གཏུན་ཤིང་རྡོ་རྗེ་ཀླུ་དག་དང་། །རྡོ་རྗེ་རླུང་དང་རྡོ་རྗེ་འཇིགས་བྱེད་
དང་། །རྡོ་རྗེ་སྣ་རིང་རྡོ་རྗེ་ཁྲོ་བོ་དང༌། །རྡོ་རྗེ་འཁྱིལ་བ་རྡོ་རྗེ་འོད་དང་ནི། །མི་སྨྲ་
རྡོ་རྗེ་དང་ནི་ཐགས་བཟང་རིས། །ས་ཡི་ལྷ་མོ་འཁོར་དང་བཅས་པ་ལ། །མེ་ཏོག་
དག་དང་བདུག་པ་མར་མེ་དང༌། །དྲི་དང་ལྷ་བཤོས་ལ་སོགས་ཡང་དག་ལྡན། །ཉེ་
བར་ སྤྱོད་པ་དང་ནི་གཏོར་མ་འདི། །སོ་སོར་བཞེས་ཤིང་ཉེ་བར་ལོངས་སྤྱད་
ནས། །བདག་གི་དབྱིག་གསེར་ནོར་འབྲུ་ལང་ཚོ་ཚེ། །ནད་མེད་པ་དང་བདེ་བ་
དམ་པ་རྣམས། །འཕྲོག་པར་བྱེད་པའི་བགེགས་དང་ལོག་འདྲེན་ཀུན། །སྡང་དང་
རབ་ཏུ་སྡང་བ་ཐམས་ཅད་དང་། །མི་དང་མི་མ་ཡིན་རྣམས་རྨོངས་པར་མཛོད། །
རེངས་དང་བཅིང་དང་རྣམ་པར་འཇིག་པར་མཛོད། །བདག་ལ་དབྱིག་གསེར་ནོར་
འབྲུ་ལང་ཚོ་ཚེ། །ནད་མེད་པ་དང་བདེ་བ་དམ་པ་དང་། །བདེ་བ་ཆེན་པོ་རབ་ཏུ་
འཕེལ་བ་རྣམས། །ཇི་ སྲིད་ བྱང་ ཆུབ་ སྙིང་ པོའི་ མཐར་ ཐུག་བར། །གནང་བར་
མཛད་ཅིང་རྟག་ཏུ་སྡོང་གྲོགས་དང༌། །ཞི་བ་དང་ནི་སྲུང་བར་མཛད་དུ་གསོལ། ཧཱུྃ།
སྭཱཧཱ། ཞེས་གཏོར་མ་ཕུལ་ལ་འཕྲིན་ལས་བཅོལ། ཆུ་གཉིས་སོ་རྩི་ཉེར་སྤྱོད་ནང་མཆོད་དང་བཅས་པས་མཆོད། ཡིག་བརྒྱ་བཟླས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལ། མ་རྙེད་ཡོངས་སུ་མ་ཤེས་དང་། །གང་ཡང་ནུས་པ་མ་མཆིས་པས། །འདིར་ནི་
བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ཨོྃ་ཨཱ༔ཧཱུྃ་བཛྲ་མུ
ཕྱོགས་ སྐྱོང་ འཁོར་ བཅས་ རང་ གནས་སུ་གཤེགས་ པར་ གྱུར། བདག་བསྐྱེད་ཀྱི་མཆོད་པ་ཆུ་
གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབས། རྡོར་སེམས་སྒོམ་བཟླས་བྱ་བར་འདོད་ན་རང་གི་སྤྱི་བོར་རྡོ་རྗེ་
སེམས་དཔའ་མངོན་རྟོགས་གཞན་དུ་གསལ་བ་ལྟར་བསྒོམས་ལ་ཡིག་བརྒྱ་ཉེར་གཅིག་སོགས་བདུད་རྩི་འབེབས་སྦྱང་གི་དམིགས་པ་
དང་བཅས་ཅི་ནུས་སུ་བཟླས་ལ། རྡོ་ རྗེ་ སེམས་ དཔའ་ རང་ ལ་ ཐིམ་ པས་ བྱིན་གྱིས་ བརླབས་ པར་
བསམ་མོ། །དེ་ནས་སེམས་ཅན་ཐམས་ཅད་སྡུག་བསྔལ་གྱིས་ཉམ་ཐག་པའི་ཚུལ་བསམས་ལ་སྙིང་རྗེ་ཆེན་པོའི་སེམས་བསྐྱེད་དེ་ཚོགས་
ཞིང་མཆོད་པ་ནི། རང་ཉིད་མི་བསྐྱོད་རྡོ་རྗེར་གསལ་བའི་ཐུགས་ཀར་སྣ་ཚོགས་པདྨ་དང་
ཉི་མ་ལ་གནས་པའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་ གྱིས་ རང་
བཞིན་ གྱིས་ གནས་ནས་བླ་མ་དང་གཉིས་སུ་མེད་པའི་མི་བསྐྱོད་པའི་དཀྱིལ་
འཁོར་སྤྱན་དྲངས་འོད་ཟེར་རང་གི་སྙིང་གར་ཐིམ། ཨོཾ་སརྦ་ཏ་ཐཱ་ག་ཏ་ཨབྷཾ་པཱུ་ཛ་
མེ་གྷ་ས་མུ་དྲ་སྤ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ། དེ་བཞིན་དུ་ཨགྷཾ་གྱི་གནས་སུ། པཱ་དྷཾ། པུཊྚེ། ཧཱུཾ་
པེ། ཨཱ་ ལོ་ ཀེ། གནྡྷེ། ནེ་ ཝི་ བྱ། ཤཔ། རཱུ་ པ། ཤཔྟ། གནྡྷེ། ར་ ས། སྤནྣ་ཞེས་སྦྱར་ཏེ་
མཆོད། གང་ཞིག་གཟུགས་དང་ཚོར་བ་འདུ་ཤེས་འདུ་བྱེད་དང༌། །རྣམ་པར་ཤེས་
དང་སྐྱེ་མཆེད་དྲུག་དང་དབང་པོ་དྲུག །ས་ཆུ་མེ་དང་རླུང་དང་ནམ་མཁའ་ཐམས་
ཅད་ནི། །བྱང་ཆུབ་སེམས་འདྲ་རྒྱ་ཆེན་དེ་ལ་ཕྱག་འཚལ་ལོ། །གཏི་མུག་ཉེས་པ་
འདོད་ཆགས་རྡོ་རྗེ་ཆོས་བཅས་གང༌། །རིག་པའི་སྦྱོར་བ་ལས་བྱུང་རྟག་ཏུ་རབ་
འབྲེལ་བར། །རྣམ་པ་སྣ་ཚོགས་དགའ་བས་མྱོས་པའི་དངོས་གྱུར་པ། །བྱང་ཆུབ་
སེམས་འདྲ་རྒྱ་ཆེན་དེ་ལ་ཕྱག་འཚལ་ལོ། །སྡུད་དང་དགའ་དང་རྣམ་པ་དེ་བཞིན་
མི་འགྱུར་དང༌། །རྒྱུ་དང་འབྲས་བུའི་རང་བཞིན་སེམས་སུ་རྗེས་ཐོགས་ཆོས། །
- 252 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
རྨོངས་དང་ཞེ་སྡང་འདོད་ཆགས་སྒྲིབ་པ་རྡོ་རྗེ་སྟེ། །བྱང་ཆུབ་སེམས་འདྲ་རྒྱ་ཆེན་
དེ་ལ་ཕྱག་འཚལ་ལོ། །གང་ཞིག་ཐོག་མེད་སྲིད་པའི་ཆུ་ཀླུང་དུ། །མ་ལུས་ཀུན་
རྟོག་གིས་བསགས་རྙོག་པ་རྣམས། །ཐུགས་རྗེ་ཆེ་ལྡན་སྤྱན་སྔར་དེ་དག་ནི། །ཆོ་
ག་བཞིན་དུ་ཐམས་ཅད་བཤགས་པར་བགྱི། །རྫོགས་སངས་རྒྱས་དང་བྱང་ཆུབ་
སེམས་དཔའ་དང་། །འཕགས་ པ་ གཞན་གྱིས་དགེ་བ་གང་མཛད་པ། །དེ་དག་
ཀུན་ལ་ཡང་དག་ཡི་རང་ཞིང་། །བྱང་ཆུབ་ཏུ་ནི་ཡོངས་སུ་བསྔོ་བར་བགྱི། །ཡིད་
ཀྱི་ རོལ་ པ་དྲི་ མེད་ ཟླ་ འདྲས་ བསྒྲུབས། །སྙིང་ རྗེ་ དམ་ པ་ མཐའ་ ཡས་ པ་ ཡི་
ཐབས། །རང་གི་ཡིད་ལ་གནས་པར་གྱུར་པ་ཡི། །བདེ་གཤེགས་རྣམས་ལ་རྟག་ཏུ་
སྐྱབས་སུ་མཆི། །རྟོག་པ་མ་ལུས་པ་ལས་ངེས་གྲོལ་ཞིང་། །སེམས་དཔའ་དམ་པ་
རྣམས་ ཀྱི་ཕུན་ཚོགས་གཞི། །དངོས་པོ་ཐམས་ཅད་རོ་གཅིག་ངོ་བོ་ཉིད། །དམ་
པའི་ཆོས་ལ་རྟག་ཏུ་སྐྱབས་སུ་མཆི། །འཆི་བ་རྣམས་ལས་ཡང་དག་གྲོལ་གྱུར་
ཅིང་། །སྙིང་རྗེ་མཆོག་གིས་བསྐྲུན་པའི་དཔལ་དང་ལྡན། །རབ་ཏུ་དགའ་སོགས་
ས་ལ་རབ་བཞུགས་པ། །བརྟུལ་ཞུགས་དབང་པོའི་ཚོགས་ལ་སྐྱབས་སུ་མཆི། །
བསམ་དང་རྣམ་པར་སྨིན་པ་དག་གྱུར་པས། །སྒྲིབ་པ་ཀུན་གྱི་བག་ཆགས་ཡང་
དག་འབྱིན། །ལྷག་པར་མོས་པས་རྣམ་པར་བརྒྱན་པ་ཡི། །སེམས་ནི་བྱང་ཆུབ་
དམ་ པར་བསྐྱེད་པར་བགྱི། །བདེ་གཤེགས་ སྲས་བཅས་རྣམས་ཀྱི་ལམ་གཅིག་
པུ། །སྦྱིན་ སོགས་ རྣམ་ བཅུ་ དཀར་ པོའི་ ཡོན་ ཏན་ ཚུལ། །རྫོགས་ སངས་ རྒྱས་
བདག་མ་ལུས་ངོ་བོ་བློས། །ཡང་དག་ཉིད་དུ་ད་ནི་གནས་པར་བགྱི། །ཞེས་བཤགས་པ་
དང་དགེ་བ་ལ་ཡི་རང་ཞིང་བསྔོ་བ་དང་སྐྱབས་འགྲོ་དང་སེམས་སྐྱེད་དང་ལམ་ལ་བརྟེན་པར་དམ་བཅའ་བ་རྣམས་ཀྱི་དོན་ལེགས་པར་
དྲན་པར་བྱས་ལ་ནན་ཏན་དུ་བྱའོ། །དེ་ནས་ཚོགས་ཞིང་རྣམས་ཀྱི་སྤྱན་སྔར་རིགས་ལྔའི་དམ་ཚིག་བཟུང་བར་མོས་ལ། སངས་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྒྱས་ བྱང༌ ཆུབ་ སེམས་ དཔའ་ ཀུན། །ཞེས་པ་ནས། སེམས་ ཅན་ མྱ་ ངན་ འདས་ ལ་
དགོད། །ཅེས་པའི་བར་བརྗོད། དེ་ནས། ཚོགས་ ཞིང་ རྣམས་ རང་ གནས་ སུ་ གཤེགས་ པར་
གྱུར་པར་བསམ་མོ། །དེ་དག་ནི་རིམ་པ་དང་པོའི་ལམ་རྒྱུད་ལ་སྐྱེ་བའི་མཐུན་རྐྱེན་བསོད་ནམས་ཀྱི་ཚོགས་གསོག་པའོ། །དེ་ནས་
འགལ་རྐྱེན་དང་བྲལ་བར་བྱ་བའི་ཕྱིར་བསྲུང་འཁོར་སྒོམ་པ་ནི། ཨོཾ་ སྭ་ བྷཱ་ ཝ་ ཤུདྡྷསརྦ་ དྷརཿསྭ་བྷ་ཝ་
ཤུདྡྷོཉཧཾ། སྟོང་ པ་ ཉིད་ དུ་ གྱུར། སྟོང་ པའི་ ངང་ ལས་ སྣ་ ཚོགས་ པདྨའི་ ལྟེ་ བར་
ཨཱ༔ལས་བྱུང་བའི་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་སེར་པོ་ལས་བྱུང་བའི་འཁོར་
ལོ་སེར་པོ་རྩིབས་བཅུ་པ་གཡས་སྐོར་དུ་མགྱོགས་པར་འཁོར་བ། རྡོ་རྗེ་འབར་
བའི་སྤྲིན་གྱི་ཕྲེང་བ་ཕྱོགས་བཅུར་འཕྲོ་བ། ལྟེ་བའི་ནང་གི་དབུས་སུ་སྣ་ཚོགས་
པདྨ་དང་ཟླ་བའི་གདན། ཕྱོགས་མཚམས་ཀྱི་རྩིབས་བརྒྱད་ཀྱི་རྩེ་མོ་དང་ལྟེ་བའི་
ནང་གི་སྟེང་འོག་གི་རྩིབས་ལ་ཅུང་ཟད་མ་རེག་པ་སྣ་ཚོགས་པདྨ་དང་ཉི་མའི་
གདན་རེ་རེ། གདན་དབུས་མའི་སྟེང་ཏུ་རང་ཉིད་རྡོ་རྗེ་འཆང་སྐུ་མདོག་དཀར་པོ་
དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་རྡོ་ རྗེ་ འཁོར་ལོ་པདྨ།
གཡོན་དྲིལ་བུ་རིན་ཆེན་རལ་གྲི་འཛིན་པ། རིན་པོ་ཆེའི་རྒྱན་དང་དར་སྣ་ཚོགས་
ཀྱི་ན་བཟའ་ཅན། རང་དང་འདྲ་བའི་རྡོ་ རྗེ་དབྱིངས་ཀྱི་དབང་ཕྱུག་མས་འཁྱུད་
པའི་ ཐུགས་ ཀར་ཡེ་ཤེས་ སེམས་དཔའ་དང་། དེའི་ཐུགས་ཀར་ ཏིང་ ངེ་ འཛིན་
སེམས་དཔའ། གནས་གསུམ་དུ་རྡོ་རྗེ་གསུམ་གྱི་ངོ་བོ་ཡི་གེ་གསུམ་གྱིས་མཚན་
པ། ཡབ་ཡུམ་སྙོམས་པར་ཞུགས་པའི་ཐུགས་ཀའི་ཏིང་ངེ་འཛིན་སེམས་དཔའི་
འོད་ཟེར་ གྱིས་མི་བསྐྱོད་པ་ ལ་ ཁྲོ་བོ་བཅུས་བསྐོར་བ་སྤྱན་དྲངས། ཞལ་ནས་
ཞུགས། རྡོ་རྗེའི་ལམ་ནས་ཡུམ་གྱི་པདྨར་ཞུ་བའི་ཐིག་ལེ་བཅུ་གཅིག་ཧཱུྃ་རིང་པོ་
བཅུ་གཅིག་ཏུ་གྱུར། དེ་རྣམས་ཡོངས་སུ་གྱུར་པ་ལས་མི་བསྐྱོད་པ་དང་ཁྲོ་བོ་
- 254 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
བཅུར་གྱུར་པའི་མི་བསྐྱོད་པ་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་
གི་གཡས་རྡོ་རྗེ་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ་རང་གི་
ཐུགས་ཀར་དྲངས། བཛྲ་ དྷིཀ་ཐུགས་ཀ་ནས་ཕྱིར་ཕྱུང་། ཕྱོགས་བཅུར་འཕྲོས།
ཆོས་འཁོར་བསྐོར་བ་ལ་སོགས་པའི་སངས་རྒྱས་ཀྱི་མཛད་པ་མཛད། ཁྱད་པར་དུ་
ཡང་སེམས་ཅན་ཞེ་སྡང་ཅན་རྣམས་ཀྱི་ཞེ་སྡང་སྦྱངས། མི་བསྐྱོད་པའི་གོ་འཕང་ལ་
བཀོད། སྤྲུལ་པ་རྣམས་གཅིག་ཏུ་འདུས། མི་བསྐྱོད་པའི་ཡེ་ཤེས་པ་དང་དབྱེར་
མེད་དུ་འདྲེས་ནས་རང་ལ་རྗེས་སུ་ཞུགས་པས་སྔར་གྱི་ཟླ་བ་ཉི་གདན་དུ་གྱུར་པའི་
སྟེང་དུ་རང་ཉིད་ཞེ་སྡང་རྡོ་རྗེ་དབྱིངས་ཀྱི་དབང་ཕྱུག་མ་རེག་བྱ་རྡོ་རྗེ་མ་སྔོན་མོར་
གྱུར་པ་དང་སྙོམས་པར་འཇུག་པའི་ཚུལ་གྱིས་བཞུགས་པ། སེམས་དཔའ་གསུམ་
གྱི་བདག་ཉིད་ཅན་དུ་གྱུར། ཁྲོ་བོ་བཅུ་པོ་རང་གི་ཐུགས་ཀར་དྲངས་ཡ་མཱནྟ་ཀྲིཏ།
པྲ་ཛྙཱ་ ཀྲྀཏ། པདྨནྟ་ཀྲྀཏ། བིགྷན་ ཀྲྀཏ། ཨ་ ཙ་ལ། ཊིཀྐ་རཱ་ ཛ། ནཱིད་ལཎྜ། མཧཱ་ བཱ་
ལ། ཨུཊྛི་ཥ་ཙཀྲ་ཝནྟི། སུམྦྷ་རཱ་ཛཱ། ཐུགས་ཀ་ནས་ཕྱིར་ཕྱུང་ཕྱོགས་མཚམས་ཀྱི་
རྩིབས་ཀྱི་རྩེ་མོའི་སྟེང་དང། སྟེང་འོག་གི་པད་ཉིའི་གདན་ལ་གཡོན་བརྐྱང་གིས་
གདུག་པ་ཅན་ཐམས་ཅད་ཚར་གཅོད་པའི་ཚུལ་གྱིས་འཁོད། བདག་ཉིད་ཀྱིས་
བལྟས་པས་བཀུག་པའི་གནོད་མཛེས་གཉིས་པ་མདུན་དུ་བཀའ་ནོད་པ་ལ། ཨོཾ་
སུམྦྷ་ནི་སུམྦྷ་ཧཱུཾ། གཾ༔་གྲིཉྩ་ཧཱུཾ། གཾཏྟ་པཱ་ཡ་གྲིཏྣ་པཱ་ཡ་ཧཱུྃ། ཨཱ་ན་ཡ་ཧོ། བྷ་ག་ཝཱན་
བོདྨ་རཱ་ཛཱ་ཧཱུཾ་ཕཊ། ཅེས་བཀའ་བསྒོས་པས་གནོད་མཛེས་ཀྱི་ཕྱག་གཡས་ཀྱི་རྡོ་རྗེ་
དེ་རྡོ་རྗེ་ལྕགས་ཀྱུར་གྱུར་ནས། བགེགས་རྣམས་ཀྱི་གཙོ་བོར་ཕྱོགས་སྐྱོང་བཅུའི་
སྙིང་ག་ནས་ལྕགས་ཀྱུས་བཟུང་། མགྲིན་པ་ནས་ཞགས་པས་བཅིངས་ཏེ་བཀུག་
ནས་ཁྲོ་བོ་བཅུ་ལ་གཏད་པས་ཕྱི་རོལ་ཏུ་ཧཱུྃ་རིང་པོ་ལས་གྲུབ་པའི་ཁྲོན་པ་འབྲུབ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཁུང་གི་རྣམ་པ་ཅན་རྣམས་བཅུག་པར་གྱུར། དེ་ནས་བྱང་གི་བདུད་རྩི་འཁྱིལ་པས་
སྤྲུལ་པའི་བདུད་རྩི་འཁྱིལ་པ་གཉིས་པ་དེ་ཡོངས་སུ་གྱུར་པ་ལས། སྟོད་ཁྲོ་བོ་
བདུད་རྩིའི་འཁྱིལ་བ་ལྟེ་བ་མན་ཆད་མདུང་རྩེ་གཅིག་པའི་དབྱིབས་ཅན་གྱི་ཕུར་
བུ་མེ་རབ་ཏུ་འབར་བ་བཅུར་གྱུར་ཏེ། ཕྱོགས་སྐྱོང་འཁོར་དང་བཅས་པའི་མགོ་
བོར་ཟུག་པར་གྱུར། ཨོཾ་གྷ་གྷ་གྷ་ཏ་ཡ་གྷ་ཏ་ཡ། སརྦ་དུཏྟཾ་ཕཊ་ཕཊ། ཀཱི་ལ་ཡ་ཀཱི་
ལ་ཡ་སརྦ་པཱ་པཾ་ཕཊ་ཕཊ། ཧཱུཾ་ཧཱུཾ་ཧཱུཾ་བཛྲ་ཀཱི་ལ་ཡ། བཛྲ་དྷ་ར་ཨ་ཛྙཱ་པ་ཡ་ཏི་སརྦ་
བིགྷཾ་ ཀ་ཡ་ ཝཱ་ ཀ་ཙིཏྟ་བཛྲ་ཀཱི་ལ་ཡ་ཧཱུཾ་ཧཱུཾ་ཧཱུཾ་ ཕཊ་ ཕཊ། གནོད་མཛེས་ཀྱི་ཕྱག་
མཚན་རྡོ་རྗེ་ལྕགས་ཀྱུ་དེ་རྡོ་རྗེ་ཐོ་བ་མེ་རབ་ཏུ་འབར་བར་གྱུར་པས། ཕྱོགས་
མཚམས་དང་སྟེང་འོག་གི་ཕུར་བུ་རྣམས་ཀྱི་སྤྱི་བོ་ནས་བརྡུངས། བགེགས་རྣམས་
ཀྱི་སྤྱི་གཙུག་ནས་རྐང་མཐིལ་གྱི་བར་དུ་ཕུར་བུས་བཏབ་པས་ལུས་ངག་ཡིད་
གསུམ་གཡོ་འགུལ་མེད་པར་གྱུར། སྤྲུལ་པའི་གནོད་མཛེས་འོག་གི་གནོད་མཛེས་
ལ་ཐིམ། སླར་ཡང་ཁྲོ་བོ་དང་ཕུར་བུ་རྣམས་ལས་རྡོ་རྗེའི་མེ་འོད་རབ་ཏུ་འབར་བ་
ཕྱོགས་བཅུར་འཕྲོས་པས་འཁོར་གྱི་བགེགས་གདུག་པ་ཅན་རྣམས་འཚིག་པས་
བྲོས་པར་གྱུར། ཊཀྐི་ཧཱུཾ་ཛཧཱུྃ་ཞེས་ལན་བཞི་བརྗོད་པས་ཁྲོ་བོ་རྣམས་ཀྱི་ཕྱི་རོལ་དུ་ལྕགས་ཀྱི་
རྡོ་རྗེའི་ར་བ་དང་ཆུ་དང་མེ་དང་རླུང་གི་ར་བ་བཞི། ཧཱུྃ་ལས་ལྕགས་ཀྱི་ར་བའི་སྟེང་
དུ་རྡོ་རྗེའི་གུར་མཆོད་རྟེན་ལྟ་བུ། གུར་གྱི་འོག་ར་བའི་སྟེང་དུ་རྡོ་རྗེ་བླ་བྲེ། འོག་
གཞི་ཧཱུྃ་ལས་རྡོ་རྗེའི་ས་གཞི། ཕྱིའི་ཕྱོགས་མཚམས་ཐམས་ཅད་དུ་མདའི་དྲ་བ་ཡེ་
ཤེས་ཀྱི་མེ་རབ་ཏུ་འབར་བ་འཕྲོ་བ་དང་བཅས་པར་གྱུར། ལྷ་རྣམས་ཀྱི་སྤྱི་བོར་ཟླ་
བ་ལ་ཨོཾ་དཀར་པོ། མགྲིན་པར་པདྨ་ལ་ཨཱདམར་པོ། སྙིང་གར་ཉི་མ་ལ་ཧཱུཾ་སྔོན་
པོ། ཨོཾ་ཨཱཿཧཱུྃ། ལན་གསུམ་བརྗོད་དོ། །དེ་ནས་དངོས་གཞི་རྟེན་དང་བརྟེན་པའི་རྣལ་འབྱོར་གཉིས་ཀྱི་སྒོ་ནས་ལྷག་མོས་མཛད་
- 256 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ། །
པ་དང་བཅས་པ་སྒོམ་པ་ནི། དངོས་ པོ་ མེད་ པས་ སྒོམ་ པ་ མེད། །བསྒོམ་ པར་ བྱ་ བ་ སྒོམ་ པ་
མིན། །དེ་ལྟར་དངོས་པོ་དངོས་མེད་པས། །སྒོམ་པ་དམིགས་སུ་མེད་པའོ། །སྣོད་
བཅུད་ཀྱིས་བསྡུས་པའི་ཆོས་ཐམས་ཅད་དོན་དམ་པར་ངོ་བོ་ཉིད་མེད་པས། རྣམ་
ཐར་སྒོ་གསུམ་གྱི་རང་བཞིན་དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེའི་
ས་གཞི་ར་བ་གུར་བླ་རེ་མེ་རི་དང་བཅས་པ་ཡོངས་སུ་རྫོགས་པའི་དབུས་སུ་ཆོས་
འབྱུང་དཀར་པོ་ཟུར་གསུམ་པ་གདེངས་ཀ་ཆེ་བ་གྱེན་དུ་ཕྱོགས་ཤིང་། རྩེ་མོ་ཕྲ་བ་
ཐུར་དུ་ཟུག་པའི་ནང་དུ་སྣ་ཚོགས་པདྨའི་ལྟེ་བར། ཧཱུཾ་ཡཾ་ཧཱུཾ་གི་ཡཾ་སྔོ་སྐྱ་ལས་བྱུང་
བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན། དེའི་སྟེང་དུ་ཧཱུཾ་རཾ་ཧཱུཾ་གི་རཾ་
དམར་པོ་ལས་བྱུང་བའི་མེའི་དཀྱིལ་འཁོར་དམར་པོ་གྲུ་གསུམ་པ། དེའི་སྟེང་དུ་ཧཱུྃ་
ཐཾ་ཧཱུྃ་གི་བཻ་དཀར་པོ་ལས་བྱུང་བའི་ཆུའི་དཀྱིལ་འཁོར་དཀར་པོ་ཟླུམ་པོ། དེའི་
སྟེང་དུ་ཧཱུཾ་ཡཾ་ཧཱུཾ་གི་ཡཾ་སེར་པོ་ལས་བྱུང་བའི་སའི་དཀྱིལ་འཁོར་སེར་པོ་གྲུ་བཞི་པ་
རེ་རེའང་ཧཱུཾ་གཉིས་ལས་བྱུང་བའི་རྡོ་རྗེ་གཉིས་ཀྱིས་ཕྱོགས་གཉིས་གཉིས་བརྒྱན་
པ་སྤྱན་སོགས་ལྷ་མོ་བཞིའི་ངོ་བོར་གྱུར། དཀྱིལ་འཁོར་བཞི་པོ་གཅིག་ཏུ་འདྲེས་
པ་ལས་སྣ་ཚོགས་རྡོ་རྗེར་གྱུར་པའི་ལྟེ་བའི་སྟེང་དུ་ཧཱུཾ་དཀར་པོ་སངས་རྒྱས་ཀྱི་
སྤྲིན་གྱི་འོད་ཟེར་འཕྲོ་བ་ཡོངས་སུ་གྱུར་པ་ལ་གཞལ་ཡས་ཁང་གྲུ་བཞི་སྒོ་བཞི་པ་
ལ་སོགས་པ་མཚན་ཉིད་ཐམས་ཅད་ཡོངས་སུ་རྫོགས་པ་ཕྱི་བལྟས་ནང་གསལ་
ནང་བལྟས་ཕྱི་གསལ་བའི་ནང་གི་སྟེང་དང་འོག་གི་ས་གཞི་ཐམས་ཅད་ཤར་
དཀར། ལྷོ་ སེར། ནུབ་དམར། བྱང་ལྗང་། དབུས་ སྔོ་ བར་ གྱུར་ པའི་ ནང་ དུ་ སྣ་
ཚོགས་པདྨའི་གནད་སུམ་ཅུ་རྩ་གཅིག །གཙོ་བོ་དང་ཁྲོ་བོ་བཅུ་ལ་ཉི་མའི་གདན།
རྣམ་སྣང་ལ་སོགས་པའི་ཤར་ཕྱོགས་པ་རྣམས་ལ་ཟླ་བའི་གདན། མཱ་མ་ཀཱི་ལ་རྡོ་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྗེའི་གདན་དེ་མ་གཏོགས་པའི་ལྷོ་ཕྱོགས་པ་རྣམས་ལ་རིན་པོ་ཆེའི་གདན། ནུབ་
ཕྱོགས་པ་རྣམས་ལ་པདྨ་དམར་པོའི་གདན། བྱང་ཕྱོགས་པ་རྣམས་ལ་སྣ་ཚོགས་རྡོ་
རྗེའི་གདན། གདན་དེ་རྣམས་ཀྱི་སྟེང་དུ་སྐད་ཅིག་གིས་ལྷག་པར་མོས་པ་ཙམ་
གྱིས་ལྷ་སུམ་ཅུ་རྩ་གཉིས་དུས་གཅིག་ཏུ་ཡོངས་སུ་རྫོགས་པར་གྱུར་པ་ནི། དབུས་
ཀྱི་གདན་ལ་རང་ཉིད་རྡོ་རྗེ་འཆང་སྔོན་པོ་སྔོན་དཀར་དམར་བའི་ཞལ་གསུམ་
ཕྱག་དྲུག་གི་གཡས་རྡོ་རྗེ་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་
པ། རང་དང་འདྲ་བའི་རེག་བྱ་རྡོ་རྗེ་མས་འཁྱུད་པ། གཉིས་ཀའང་རིན་པོ་ཆེའི་
རྒྱན་དང་དར་སྣ་ཚོགས་ཀྱི་ན་བཟའ་ཅན། འོད་ཀྱི་དཀྱིལ་འཁོར་གྱིས་བསྐོར་བའི་
དབུས་ན་ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར། ཤར་དུ་རྣམ་
སྣང་དཀར་པོ་མི་བསྐྱོད་པའི་དབུ་རྒྱན་ཅན། དཀར་ནག་དམར་བའི་ཞལ་གསུམ་
ཕྱག་དྲུག་གི་གཡས་འཁོར་ལོ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་ཆེན་རལ་
གྲི་འཛིན་པ། ལྷོར་ རིན་འབྱུང་སེར་པོ་མི་བསྐྱོད་པའི་དབུ་རྒྱན་ཅན། སེར་ནག་
དཀར་བའི་ཞལ་གསུམ་ཕྱག་དྲུག་གི་གཡས་ནོར་བུ་རྡོ་རྗེ་འཁོར་ལོ། གཡོན་དྲིལ་
བུ་པད་སེར་རལ་གྲི་འཛིན་པ། ནུབ་ཏུ་འོད་དཔག་མེད་དམར་པོ་མི་བསྐྱོད་པའི་
དབུ་རྒྱན་ཅན། དམར་ནག་དཀར་བའི་ཞལ་གསུམ་ཕྱག་དྲུག་གི་གཡོན་གྱི་དང་
པོས་དྲིལ་བུ་དང་བཅས་པའི་པདྨ་དམར་པོའི་རྩ་བ་བཀུར་བརྟེན་ནས་འཛིན་ཅིང་།
གཡས་ཀྱི་དང་པོས་ཐུགས་ཀར་པདྨ་ཁ་འབྱེད་པར་མཛད་པ། ལྷག་མ་གཡས་རྡོ་
རྗེ་ འཁོར་ལོ་གཡོན་རིན་ཆེན་རལ་གྲི་འཛིན་པ། བྱང་དུ་དོན་གྲུབ་ལྗང་གུ་མི་
བསྐྱོད་པའི་དབུ་རྒྱན་ཅན། ལྗང་ནག་དཀར་བའི་ཞལ་གསུམ་ཕྱག་དྲུག་གི་གཡས་
རལ་གྲི་སྣ་ཚོགས་རྡོ་ རྗེ་ འཁོར་ལོ། གཡོན་དྲིལ་བུ་པད་ལྗང་ནོར་བུ་འཛིན་པ།
- 258 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ། །
བཞི་གའང་དབུ་སྐྲ་རལ་པའི་ཐོར་ཚུགས་ཅན་མཚན་དཔེས་བརྒྱན་པ། ཞི་བ་རིན་
པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན། འོད་ཀྱི་དཀྱིལ་འཁོར་རབ་ཏུ་
འབར་བའི་དབུས་ན་རང་རང་གི་གདན་ལ་རྡོ་རྗེའི་སྐྱིལ་མོ་ཀྲུང་གིས་བཞུགས་
པར་གྱུར། ཤར་ལྷོར་སྤྱན་མ་དཀར་མོ། ལྷོ་ནུབ་ཏུ་མཱ་མ་ཀཱི་སྔོན་མོ། ནུབ་བྱང་དུ་
གོས་དཀར་མོ་དམར་མོ། བྱང་ཤར་དུ་སྒྲོལ་མ་ལྗང་ཁུ། རིམ་པ་གཉིས་པའི་ཤར་
ལྷོར་གཟུགས་རྡོ་རྗེ་མ་དཀར་མོ། ལྷོ་ནུབ་ཏུ་སྒྲ་རྡོ་རྗེ་མ་སེར་མོ། ནུབ་བྱང་དུ་དྲི་རྡོ་
རྗེ་མ་དམར་མོ། བྱང་ཤར་དུ་རོ་རྡོ་རྗེ་མ་ལྗང་ཁུ། ལྷ་མོ་བརྒྱད་པོ་ཐམས་ཅད་ཀྱང་
དབུ་སྐྲ་རལ་པ་ཕྱེད་བཅིངས་སུ་བྱས་པ། རང་རང་གི་རིགས་བདག་སོ་སོའི་དབུ་
རྒྱན་ཅན་ཞལ་ གསུམ་ཕྱག་དྲུག་པ། རང་ རང་གི་རིགས་དང་མཐུན་པའི་ཕྱག་
མཚན་འཛིན་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན། འོད་ཀྱི་
དཀྱིལ་འཁོར་རབ་ཏུ་འབར་བའི་དབུས་ན་རང་རང་གི་གདན་ལ་རྡོ་རྗེའི་སྐྱིལ་མོ་
ཀྲུང་ གིས་ བཞུགས་ པར་ གྱུར། ཤར་ སྒོའི་ གཡས་ གཡོན་གྱི་གདན་ ལ་ རིམ་པ་
བཞིན་དུ་བྱམས་པ་དང་། ས་སྙིང་དཀར་པོ། ལྷོ་སྒོའི་གཡས་གཡོན་གྱི་གདན་ལ་
རིམ་པ་བཞིན་དུ་ཕྱག་རྡོར་དང༌། ནམ་སྙིང་སེར་པོ། ནུབ་སྒོའི་གཡས་གཡོན་གྱི་
གདན་ལ་རིམ་པ་བཞིན་དུ་འཇིག་རྟེན་དབང་ཕྱུག་དང་། འཇམ་དཔལ་དམར་པོ།
བྱང་ སྒོའི་ གཡས་ གཡོན་ གྱི་གདན་ ལ་ རིམ་པ་བཞིན་དུ་ སྒྲིབ་ སེལ་དང་། ཀུན་
བཟང་ལྗང་ཁུ། སེམས་དཔའ་བརྒྱད་པོ་ཐམས་ཅད་ཀྱང་དབུ་སྐྲ་རལ་པའི་ཐོར་
ཚུགས་དང་རང་རང་གི་རིགས་བདག་སོ་སོའི་དབུ་རྒྱན་ཅན། ཞལ་གསུམ་ཕྱག་
དྲུག་པ། རང་རང་གི་རིགས་དང་མཐུན་པའི་ཕྱག་མཚན་འཛིན་པ། མཚན་དཔེས་
བརྒྱན་ཅིང་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན། ཞི་བའི་འོད་ཀྱི་
259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དཀྱིལ་འཁོར་རབ་ཏུ་འབར་བའི་དབུས་ན་རང་རང་གི་གདན་ལ་རྡོ་རྗེའི་སྐྱིལ་མོ་
ཀྲུང་གིས་བཞུགས་པར་ གྱུར། ཤར་ སྒོར་ གཤིན་ རྗེའི་གཤེད་ནག་པོ། ལྷོ་ སྒོར་
ཤེས་ རབ་ མཐར་ བྱེད་ དཀར་ པོ། ནུབ་ སྒོར་ རྟ་ མགྲིན་ དམར་ པོ། བྱང༌ སྒོར་
བགེགས་མཐར་བྱེད་སྔོན་པོ། ཤར་ལྷོར་མི་གཡོ་བ་ནག་པོ། ལྷོ་ནུབ་ཏུ་འདོད་
པའི་རྒྱལ་པོ་སྔོན་པོ། ནུབ་བྱང་དུ་དབྱུག་སྔོན་ཅན་སྔོན་པོ། བྱང་ཤར་དུ་སྟོབས་པོ་
ཆེ་ནག་པོ། སྟེང་ དུ་ གཙུག་ཏོར་འཁོར་ལོས་བསྒྱུར་བ་སྔོན་པོ། འོག་ཏུ་གནོད་
མཛེས་རྒྱལ་པོ་སྔོན་པོ། ཁྲོ་བོ་བཅུ་པོ་ཐམས་ཅད་ཀྱང་རང་རང་གི་རིགས་བདག་
སོ་སོའི་དབུ་རྒྱན་ཅན། ཞལ་གསུམ་ཕྱག་དྲུག་པ་མཚོན་ཆ་སྣ་ཚོགས་འཛིན་པ།
དབུ་སྐྲ་ཁམ་སེར་གྱེན་དུ་བརྗེས་པ་ལ་སོགས་པ་ཁྲོ་བོའི་ཉམས་ཐམས་ཅད་ཡོངས་
སུ་རྫོགས་པ། རང་ རང་གི་གདན་ལ་ གཡོན་བརྐྱངས་ཀྱིས་བཞུགས་པར་གྱུར།
རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། སེམས་ཅན་ཐམས་ཅད་བཀུག་ནས་
དཀྱིལ་འཁོར་གྱི་ཕྱོགས་བཞི་ནས་ཐོགས་པ་མེད་པར་འཇུག་པའི་རྡོ་རྗེ་སེམས་
དཔའི་འཇུག་པས་ཞུགས་པ་ལ་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་
སེམས་ཀྱི་འོད་ཟེར་གྱིས་དབང་བསྐུར་བས། དེ་བཞིན་གཤེགས་པ་ཐམས་ཅད་ཀྱི་
བདེ་བ་དང་ཡིད་བདེ་བ་ཐོབ་སྟེ་རྡོ་རྗེ་སེམས་དཔར་གྱུར་ནས་རང་རང་གི་སངས་
རྒྱས་ཀྱི་ཞིང་དུ་གཤེགས་པར་གྱུར། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་
ལྕགས་ཀྱུའི་རྣམ་པ་ཅན་གྱིས་རྣམ་སྣང་ནས་གནོད་མཛེས་ཀྱི་བར་གྱི་ལྷ་རྣམས་
སྤྱན་དྲངས་ཏེ་རང་གི་སྤྱི་བོ་ལ་སོགས་པའི་གནས་རྣམས་སུ་འཁོད་ནས་གཟུགས་
ཀྱི་ཕུང་པོ་ལ་སོགས་པ་དང་ངོ་བོ་དབྱེར་མེད་དུ་གྱུར་པ་ནི། སྤྱི་བོར་རྣམ་པར་སྣང་
མཛད། མགྲིན་ པར་ འོད་དཔག་མེར། ལྟེ་ བར་ རིན་ཆེན་འབྱུང་ལྡན། བརྒྱའི་ རྩ་
- 260 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
བར་དོན་ཡོད་གྲུབ་ པ། ལྟེ་བར་སྤྱན་མ། སྙིང་གར་མཱ་མ་ཀཱི། མགྲིན་པར་གོས་
དཀར་མོ། སྤྱི་གཙུག་ཏུ་སྒྲོལ་མ། མིག་ཏུ་སའི་སྙིང་པོ། རྣ་བར་ཕྱག་ན་རྡོ་རྗེ། སྣར་
ནམ་ མཁའི་ སྙིང་ པོ། ལྕེར་ འཇིག་ རྟེན་ དབང་ ཕྱུག །སྙིང་ གར་ འཇམ་ དཔལ།
གསང་གནས་སུ་སྒྲིབ་པ་རྣམ་སེལ། ཚིགས་རྣམས་ལ་ཀུན་ཏུ་བཟང་པོ། སྤྱི་གཙུག་
ཏུ་བྱམས་པ། མིག་གི་སྒོར་གཟུགས་རྡོ་རྗེ་མ། རྣ་བའི་སྒོར་སྒྲ་རྡོ་རྗེ་མ། སྣའི་སྒོར་
དྲི་རྡོ་རྗེ་མ། ཁའི་སྒོར་རོ་རྡོ་རྗེ་མ། རྡོ་རྗེའི་སྒོར་རེག་བྱ་རྡོ་རྗེ་མ། ལག་པ་གཡས་
ལ་གཤིན་རྗེ་གཤེད། ལག་པ་གཡོན་ལ་གཞན་གྱིས་མི་ཐུབ་པ། ཁ་ལ་རྟ་མགྲིན།
རྡོ་རྗེ་ལ་བདུད་རྩི་འཁྱིལ་པ། དཔུང་པ་གཡས་པའི་རྩ་བར་མི་གཡོ་བ། དཔུང་པ་
གཡོན་པའི་རྩ་བར་འདོད་པའི་རྒྱལ་པོ། པུས་མོ་གཡས་ལ་དབྱུག་སྔོན་ཅན། པུས་
མོ་གཡོན་ལ་སྟོབས་པོ་ཆེ། སྤྱི་གཙུག་ཏུ་གཙུག་ཏོར་འཁོར་ལོས་བསྒྱུར་བ། རྐང་
མཐིལ་གཉིས་སུ་གནོད་མཛེས་རྒྱལ་པོ། བདག་ཉིད་ཀྱི་ལུས་ཀྱི་ལྷ་རྣམ་སྣང་།
སྤྱན་མ། སའི་སྙིང་པོ། གཟུགས་རྡོ་རྗེ་མ། བྱམས་པ། གཤེན་རྗེ་གཤེད། མི་གཡོ་
བ་རྣམས་རིམ་གྱིས་འོད་གསལ་དུ་ཐིམ། དེ་ནས་རིན་འབྱུང་། མཱ་མ་ཀི། ཕྱག་རྡོར།
སྒྲ་རྡོ་རྗེ་མ། གཞན་གྱིས་མི་ཐུབ་པ། འདོད་པའི་རྒྱལ་པོ་རྣམས་རིམ་གྱིས་འོད་
གསལ་དུ་ ཐིམ། དེ་ནས་ འོད་དཔག་མེད། གོས་དཀར་མོ། ནམ་མཁའི་ སྙིང་པོ།
དྲི་རྡོ་རྗེ་མ། རྟ་མགྲིན། དབྱུག་སྔོན་ཅན་རྣམས་རིམ་གྱིས་འོད་གསལ་དུ་ཐིམ། དེ་
ནས་དོན་གྲུབ། སྒྲོལ་མ། འཇིག་རྟེན་དབང་ཕྱུག རོ་རྡོ་ རྗེ་མ། སྒྲིབ་སེལ། རེག་
བྱ་རྡོ་ རྗེ་མ། ཀུན་བཟང་། བགེགས་མཐར་བྱེད། སྟོབས་པོ་ཆེ་རྣམས་རིམ་གྱིས་
འོད་གསལ་དུ་ཐིམ། དེ་ནས་གཙུག་ཏོར་འཁོར་ལོས་བསྒྱུར་བ། གནོད་མཛེས་
རྒྱལ་པོ། འཇམ་དཔལ་རྣམས་རིམ་གྱིས་འོད་གསལ་དུ་ཐིམ་ཞིང་། གཙོ་བོ་ཡང་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རིམ་གྱིས་འོད་གསལ་དུ་ཐིམ་པར་གྱུར། ཨོ་ཤཱ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་
ཀོཉཧཾ། ཞེས་བརྗོད་དེ་རིགས་ལྔའི་ངོ་བོ་ཕུང་སོགས་རྣམས་འོད་གསལ་དུ་ཞུགས་པ་དེ་ངའོ་སྙམ་པའི་ང་རྒྱལ་བྱའོ། །འདི་ནི་ཕུང་
སོགས་རིམ་གྱིས་ཐིམ་ནས་འཆི་བ་འོད་གསལ་མངོན་དུ་བྱས་པ་དང་རྗེས་སུ་མཐུན་པར་སྒོམ་པ། འཆི་ བ་ ཆོས་ སྐུར་
འཁྱེར་བའི་རྣལ་འབྱོར་ཏེ། རང་ཉིད་མ་འོངས་པ་ན་ལས་ཉོན་གྱི་དབང་གིས་འཆི་
བ་སྦྱོང་ཞིང་། འབྲས་བུ་རྒྱལ་བའི་ཐུགས་ཆོས་སྐུ་མྱུར་དུ་འགྲུབ་པར་བྱེད་པའི་
ཐབས་ མཁས་ ཀྱི་རྣལ་ འབྱོར་ ཁྱད་ པར་ ཅན་ ཡིན་ པས་ཡུན་མི་ཐུང་ཙམ་ཅི་ནུས་སུ་བསྒོམ་མོ། །དེ་ནས་
གདན་དབུས་མའི་སྟེང་དུ་ཧཱུྃ་ལས་བྱུང་བའི་ཉི་མའི་དཀྱིལ་འཁོར། དེའི་དབུས་སུ་
ཨོ་ ལས་བྱུང་ བའི་ ཟླ་བའི་དཀྱིལ་འཁོར། དེའི་སྟེང་དུ་ ཨཱ་ ལས་བྱུང་ བའི་ པདྨ་
དམར་པོ་འདབ་མ་བརྒྱད་པའི་ལྟེ་བར་ཨོཾ་ཨཱ༔ཧཱུྃ་གི་ཡི་གེ་གསུམ་སྟེང་ནས་སྟེང་དུ་
བརྩེགས་པ། དེ་ཐམས་ཅད་གཅིག་ཏུ་འདྲེས་པ་ལས་ཟླ་བའི་དཀྱིལ་འཁོར་ཆ་
ཐམས་ཅད་ཡོངས་ སུ་ རྫོགས་ པ་ཞིག་ཏུ་གྱུར། དེ་ལས་འོད་ཟེར་འཕྲོས། སྣོད་
བཅུད་ཐམས་ཅད་བསྡུས་ཏེ་ཟླ་བ་ལ་ཐིམ། ༀ་དྷམཱ་དྷཱ་ཏུ་སྭ་བྷཱ་ཝ་ཨཱཏྨ་ཀོཉཧཾ།
སྣོད་བཅུད་ཀྱི་ཆོས་ཐམས་ཅད་ཀྱི་རྩ་བ་རླུང་སེམས་ཙམ་ཟླ་བར་སྣང་བ་དེ་ངའོ། །
ཟླ་བའི་སྟེང་ དུ་ ཆུ་ ལས་ ཆུ་བུར་རྡོལ་བའི་ ཟླ་བ་ ལས་བྱུང་ བའི་ ཨོ་དཀར་པོ།
ཨཱདམར་པོ། ཧཱུཾ་སྔོན་པོ། དེ་དག་ལས་འོད་ཟེར་འཕྲོས། ཕྱོགས་བཅུ་ནས་རིགས་
ལྔ་འཁོར་དང་བཅས་པ་དཔག་ཏུ་མེད་པ་སྤྱན་དྲངས། ཟླ་བ་ལ་ཐིམ། དེ་ཡོངས་སུ་
གྱུར་པ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཨོཾ་ཨཱཿཧཱུྃ་གིས་མཚན་པ། བཛྲ་ཨཱཏྨ་
ཀོཉཧཾ། རྡོ་རྗེ་ཡིག་གེ་དང་བཅས་པ་ཡོངས་སུ་གྱུར་པ་ལས་རང་ཉིད་དང་པོའི་
མགོན་པོ་སྐུ་མདོག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་
གཡས་རྡོ་རྗེའི་འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། རིན་པོ་
- 262 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན་དུ་གྱུར་པར་བསམས་ཏེ། འདི་ནི་
འཆི་བ་འོད་གསལ་ལས་ཡིད་ཀྱི་ལུས་ཅན་གྱི་བར་དོ་གྲུབ་པ་དང་རྗེས་སུ་མཐུན་
པར་སྒོམ་པ་བར་དོ་ལོངས་སྐར་འཁྱེར་བའི་རྣལ་འབྱོར་ཏེ། རང་ཉིད་མ་འོངས་པ་
ན་ལས་ཉོན་གྱི་དབང་གིས་བར་དོར་སྐྱེ་བ་སྦྱོང་ཞིང་། འབྲས་བུ་རྒྱལ་བའི་ལོངས་
སྐུ་མྱུར་དུ་འགྲུབ་པའི་ཐབས་མཁས་ཀྱི་རྣལ་འབྱོར་ཁྱད་པར་ཅན་ཡིན་པས་ཅི་ནུས་སུ་
བསྒོམ་མོ། །དེ་ནས། རང་བཞིན་ གྱི་གནས་ནས་དེ་བཞིན་ གཤེགས་ པ་ ཡབ་ཡུམ་སེམས་
ཅན་འདུལ་བའི་ཕྱིར་དུ་སྙོམས་པར་ཞུགས་པའི་བྱང་ཆུབ་ཀྱི་སེམས་ལས་གྲུབ་
པའི་མི་བསྐྱོད་པས་ནམ་མཁའི་ཁམས་ཐམས་ཅད་ཁྱབ་པར་བྱས། དེས་སེམས་
ཅན་ཐམས་ཅད་ལ་བྱིན་གྱིས་བརླབས་པས་ཟག་པ་མེད་པའི་བདེ་བ་དང་ཡིད་
བདེ་བ་ཐོབ་པར་གྱུར། མི་བསྐྱོད་པ་ཐམས་ཅད་ཀྱང་གཞལ་ཡས་ཁང་གི་ནང་དུ་
གཅིག་ཏུ་འདྲེས་པ་ལ་རང་ཉིད་རྗེས་སུ་ཞུགས་པས་རང་ཉིད་སྤྲུལ་སྐུ་རྡོ་རྗེ་སེམས་
དཔའ་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་
ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། རིན་པོ་ཆེའི་རྒྱན་དང་དར་སྣ་
ཚོགས་ ཀྱི་ ན་ བཟའ་ ཅན་ དུ་ གྱུར་པར་བསམ། དེ་ནས་རང་གི་ལུས་རྟེན་གཞལ་ཡས་ཁང་དང་བརྟེན་པ་ལྷའི་འཁོར་
ལོར་གསལ་བཏབ་སྟེ་ལུས་དཀྱིལ་སྒོམ་པ་ནི། རང་གི་ལུས་ཀྱི་མདུན་རྒྱབ་དང་གཡས་གཡོན་བཞི་ནི་
དཀྱིལ་འཁོར་གྱི་ཟུར་བཞི། ཁ་སྣ་བཤང་གཅིའི་ལམ་གྱི་བུ་ག་བཞི་ནི་སྒོ་བཞི།
རྣམ་རྟོག་གི་བཞོན་པ་ཡེ་ཤེས་ལྔ་དག་པའི་རླུང་ཁ་དོག་ལྔ་པ་ནི་རྩིག་པ་རིམ་པ་ལྔ།
ལྕེའི་རྣམ་པར་ཤེས་པ་ནི་རིན་པོ་ཆེའི་ཕ་གུ །རྒྱུ་མ་དྲྭ་བ། རྒྱུས་པ་དྲྭ་ཕྱེད། བྱང་
སེམས་དཀར་པོའི་ཆ་ཟླ་བ་ཕྱེད་པ། མིག་གི་རྣམ་ཤེས་ནི་མེ་ལོང་། སྣའི་རྣམ་ཤེས་
ནི་མེ་ཏོག་གི་ཕྲེང་བ། ལྕེའི་དབང་པོ་ནི་དྲིལ་བུ། ལུས་ཀྱི་དབང་པོའི་ཚོགས་རྔ་
པ
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཡབ་ཏུ་གྱུར་པ་རྣམས་ནི་དྲ་བ་དང་དྲ་ཕྱེད་ཀྱི་རྒྱན་ནོ། །རྣ་བ་དང་ལུས་ཀྱི་རྣམ་
ཤེས་ནི་མདའ་ཡབ་ལ་གནས་པའི་བ་དན་དང་དར་འཕན། རྗེ་ངར་བརླ་དཔུང་
ལག་ངར་གྱི་རྐང་བརྒྱད་ནི་ཀ་བ་བརྒྱད། ལྟོ་བ་ནི་དཀྱིལ་འཁོར་གྱི་ནང་གི་བུམ་
པ། རྣ་བའི་དབང་པོ་ནི་མཚམས་རྣམས་ཀྱི་ཟླ་ཕྱེད་རྡོ་རྗེ། ཕུང་པོ་ལྔ་རྣམ་པར་དག་
པ་ནི་དཀྱིལ་འཁོར་གྱི་ཁ་དོག་ལྔ། གསང་གནས་ལྟེ་བ་སྙིང་ག་གདོང་གི་སྣ་རྩེ་
བཞི་ནི་རྟ་བབས་བཞི། མིག་གི་དབང་པོ་ནི་དེའི་སྟེང་གི་འཁོར་ལོ། ཡིད་ཀྱི་རྣམ་
ཤེས་ནི་རི་དྭགས། སྣའི་དབང་པོ་ནི་རྟ་བབས་ཀྱི་བ་དན། ཡིད་ཀྱི་དབང་པོ་ནི་
དབུས་ཀྱི་པདྨ་སྟེ། དེ་ལྟར་ལུས་ཀྱི་ཆ་ཐམས་ཅད་གཞལ་ཡས་ཁང་གི་ཆ་སོ་སོར་
གྱུར། རང་གི་སྤྱི་གཙུག་ནས་སྐྲ་མཚམས་ཀྱི་བར་དུ་གཟུགས་ཀྱི་ཕུང་པོའི་ངོ་བོ་ཨོ་
དཀར་པོ་ཡོངས་སུ་གྱུར་པ་ལས་རྣམ་པར་སྣང་མཛད། སྐྲ་མཚམས་ནས་མགྲིན་
པའི་བར་དུ་འདུ་ཤེས་ཀྱི་ཕུང་པོའི་ངོ་ བོ་ཨཱདམར་ པོ་ལས་འོད་དཔག་མེད།
མགྲིན་པ་ནས་ནུ་མ་གཉིས་ཀྱི་དབུས་ཀྱི་སྙིང་གའི་བར་དུ་རྣམ་ཤེས་ཀྱི་ཕུང་པོའི་ངོ་
བོའི་ཧཱུཾ་སྔོན་པོ་ལས་མི་བསྐྱོད་པ། སྙིང་ག་ནས་ལྟེ་བའི་བར་དུ་ཚོར་བའི་ཕུང་པོའི་
ངོ་བོ་སྭ་སེར་པོ་ནས་རིན་ཆེན་འབྱུང་ལྡན། ལྟེ་བ་བརླའི་རྩ་བའི་བར་དུ་འདུ་བྱེད་
ཀྱི་ཕུང་པོའི་ངོ་བོ་ཧཱ་ལྗང་ཁུ་ལས་དོན་ཡོད་གྲུབ་པ། ལྟེ་བར་ལུས་ཀྱི་སའི་ཁམས་
ཐམས་ཅད་ཀྱི་ངོ་བོ་ལམ་ལས་སྤྱན་མ། སྙིང་གར་ལུས་ཀྱི་ཆུའི་ཁམས་ཐམས་ཅད་
ཀྱི་ངོ་བོ་མཱི་ལས་མཱ་མ་ཀཱི། མགྲིན་པར་ལུས་ཀྱི་མེའི་ཁམས་ཐམས་ཅད་ཀྱི་ངོ་བོ་པཾ་
ལས་གོས་དཀར་མོ། སྤྱི་གཙུག་ཏུ་ལུས་ཀྱི་རླུང་གི་ཁམས་ཐམས་ཅད་ངོ་བོ་ཧཱུྃ་ལས་
སྒྲོལ་མ། མིག་གཉིས་སུ་མིག་དབང་གི་ངོ་བོ་བློ་ལས་སའི་སྙིང་པོ། མིག་གི་སྒོར་
ལུས་ཀྱི་གཟུགས་ཀྱི་རང་བཞིན་ཛལས་གཟུགས་རྡོ་རྗེ་མ་ས་སྙིང་དང་སྙོམས་པར་
- 264 -



རྗེ
དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
འཇུག་པ། རྣ་བར་རྣ་བའི་དབང་པོའི་ངོ་བོ་ཨོ་ལས་ཕྱག་ན་རྡོ་རྗེ། རྣ་བའི་སྒོར་
ལུས་ཀྱི་སྒྲའི་རང་བཞིན་ཧཱུྃ་ལས་སྒྲ་རྡོ་རྗེ་མ་ཕྱག་རྡོར་དང་སྙོམས་པར་འཇུག་པ།
སྣར་སྣའི་དབང་པོའི་ངོ་བོ་ཨོ་ལས་ནམ་མཁའི་སྙིང་པོ། སྣའི་སྒོར་ལུས་ཀྱི་དྲིའི་
རང་བཞིན་ཁཾ་ལས་དྲི་རྡོ་ རྗེ་མ་ནམ་སྙིང་དང་སྙོམས་པར་འཇུག་པ། ལྕེར་ལྕེའི་
དབང་པོའི་ངོ་བོ་ ཨོ་ ལས་འཇིག་རྟེན་དབང་ཕྱུག ཁའི་སྒོར་ ལུས་ ཀྱི་རོའི་ རང་
བཞིན་ཧོལས་རོ་རྡོ་རྗེ་མ་འཇིག་རྟེན་དབང་ཕྱུག་དང་སྙོམས་པར་འཇུག་པ། སྙིང་
གར་ཡིད་དབང་གི་ངོ་བོ་ཧཱུྃ་ལས་འཇམ་དཔལ། རྡོ་རྗེར་ལུས་དབང་གི་ངོ་བོ་ཨོ་
ལས་སྒྲིབ་སེལ། རྡོ་རྗེའི་སྒོར་ལུས་ཀྱི་རིག་བྱའི་རང་བཞིན་ཁཾ་ལས་རེག་བྱ་རྡོ་རྗེ་
མ་སྒྲིབ་སེལ་དང་སྙོམས་པར་འཇུག་པ། ཚིགས་རྣམས་ལ་ཚིགས་རྣམས་ཀྱི་ངོ་བོ་
སཾ་ལས་ཀུན་བཟང་། སྤྱི་གཙུག་ཏུ་རྩ་དང་རྒྱུས་པའི་རང་བཞིན་མོ་ལས་བྱམས་པ།
རྣམ་སྣང་ནས་བྱམས་པའི་བར་གྱི་ལྷ་ཐམས་ཅད་ཀྱང་རང་རང་གི་རིགས་བདག་
སོ་སོའི་དབུ་རྒྱན་ཅན། ཞལ་གསུམ་ཕྱག་དྲུག་པ། རིན་པོ་ཆེའི་རྒྱན་དང་དར་སྣ་
ཚོགས་ཀྱི་ན་བཟའ་ཅན་དུ་གྱུར། ལག་པ་གཡས་ལ་དེའི་ངོ་བོ་ཧཱུྃ་ལས་གཤེན་རྗེའི་
གཤེད། ལག་པ་གཡོན་ལ་དེའི་ངོ་བོ་ཧཱུྃ་ལས་གཞན་གྱིས་མི་ཐུབ་པ། ཁ་ལ་དེའི་
ངོ་བོ་ཧཱུྃ་ལས་རྟ་མགྲིན། རྡོ་རྗེ་ལ་དེའི་ངོ་བོ་ཧཱུྃ་ལས་བདུད་རྩི་འཁྱིལ་པ། དཔུང་པ་
གཡས་པའི་རྩ་བར་ངོ་བོ་ཧཱུཾ་ལས་མི་གཡོ་བ། དཔུང་པ་གཡོན་པའི་རྩ་བར་དེའི་ངོ་
བོ་ཧཱུཾ་ལས་འདོད་པའི་རྒྱལ་པོ། པུས་མོ་གཡས་ལ་དེའི་ངོ་བོ་ཧཱུྃ་ལས་དབྱུག་སྔོན་
ཅན། པུས་མོ་གཡོན་ལ་དེའི་ངོ་བོ་ཧཱུྃ་ལས་སྟོབས་པོ་ཆེ། སྤྱི་གཙུག་ཏུ་དེའི་ངོ་བོ་ཧཱུཾ་
ལས་གཙུག་ཏོར་འཁོར་ལོས་བསྒྱུར་པ། རྐང་མཐིལ་གཉིས་སུ་དེའི་ངོ་བོ་ཧཱུྃ་ལས་
གནོད་མཛེས་རྒྱལ་པོ། ཁྲོ་བོ་བཅུ་པོ་ཐམས་ཅད་ཀྱང་རང་རང་གི་རིགས་བདག་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སོ་སོའི་དབུ་རྒྱན་ཅན། ཞལ་གསུམ་ཕྱག་དྲུག་པ། དབུ་སྐྲ་དམར་སེར་གྱེན་དུ་
བརྗེས་པ་ལ་སོགས་པའི་ཁྲོ་བོའི་ཉམས་ཐམས་ཅད་ཡོངས་སུ་རྫོགས་པར་གྱུར།
དེ་ལྟར་རང་གི་ལུས་རྟེན་དང་བརྟེན་པའི་དཀྱིལ་འཁོར་དུ་བསྐྱེད་ནས་རང་གི་ལུས་
ཀྱི་ཆ་རྣམས་གཞལ་ཡས་ཁང་གི་ཆ་སོ་སོར་དངོས་སུ་སོང་བའི་མོས་པ་དང་། ལུས་
ལ་བཀོད་པའི་ལྷ་སོ་གཉིས་པོ་དེ་དག་རང་གི་ཕུང་པོ་ལྔ་དང༌། ཁམས་བཞི་དང་།
མིག་ལ་སོགས་པ་བརྒྱད་དང་། གཟུགས་ལ་སོགས་པ་ལྔ་དང༌། ལག་པ་གཡས་
ལ་སོགས་པ་བཅུའི་ངོ་བོར་བསམ་ལ་ང་རྒྱལ་དང་གསལ་སྣང་ཅི་ཐོན་བྱའོ། །དེ་
ནས་རྡོ་རྗེ་གསུམ་གྱི་ཡེ་ཤེས་སེམས་དཔའ་རྣམས་སྤྱན་དྲངས་ནས་རང་ལ་རྗེས་སུ་
ཞུགས་པས་དམ་ཚིག་པ་དང་ཡེ་ཤེས་པ་དབྱེར་མེད་དུ་བྱེད་པ་ནི། རང་གི་སྤྱི་བོར་
ཨོ་ལས་བྱུང་བའི་ཟླ་བའི་དཀྱིལ་འཁོར་ཡོངས་སུ་རྫོགས་པའི་ལྟེ་བར་ཨོཾ་དཀར་པོ་
འོད་ཟེར་ཁ་དོག་ལྔ་འཕྲོ་བ་ལས་སྤྱན་མའི་ཚོགས་ནམ་མཁའ་གང་བ་སྤྲོས་པས།
སྐད་ཅིག་གིས་སྐུ་རྡོ་རྗེ་རྣམ་སྣང་གི་ལྷའི་ཚོགས་ནམ་མཁའ་གང་བ་སྤྱན་དྲངས་
པའི་དབུས་ན་བཞུགས་པའི་གཙོ་བོ་རྣམ་པར་སྣང་མཛད་སྤྱན་མ་དང་སྦྱོར་བའི་
མདུན་ན་རང་ཉིད་གནས་པར་གྱུར། དཔལ་ལྡན་སངས་རྒྱས་སྐུ་འཆང་བ། །རྡོ་རྗེ་
མི་ཕྱེད་གསུམ་བསྒོམས་པས། །དེང་བདག་བྱིན་གྱིས་བརླབས་ནས་སུ། །རྡོ་ རྗེ་
སྐུས་ནི་མཛད་དུ་གསོལ། །ཕྱོགས་བཅུར་བཞུགས་པའི་སངས་རྒྱས་རྣམས། །རྡོ་
རྗེ་མི་ཕྱེད་གསུམ་བསྒོམས་པས། །དེང་བདག་བྱིན་གྱིས་བརླབས་ནས་སུ། །རྡོ་རྗེ་
སྐུས་ནི་མཛད་དུ་གསོལ། །ཞེས་རྣམ་སྣང་གཙོ་འཁོར་ལ་གསོལ་བ་བཏབ་པས།
སྤྲོས་པའི་སྤྱན་མ་དང་སྤྱན་དྲངས་པའི་སྣམ་སྣང་གི་ལྷའི་ཚོགས་གཉིས་པོ་ཐམས་
ཅད་ཕན་ཚུན་རྗེས་སུ་ཆགས་པ་སྔོན་དུ་འགྲོ་བས་སྙོམ་པར་ཞུགས། མཆོག་ཏུ་
266 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
དགའ་བའི་བདེ་བ་མྱོང་། འོད་ཟེར་དཀར་པོའི་ངོ་བོར་ཞུ་བ་ཡེ་ཤེས་སེམས་
དཔའི་ཚུལ་གྱིས་བདག་ཉིད་ཀྱི་རྣམ་སྣང་གི་སྒོ་ནས་ཞུགས་ཏེ་ཡེ་ཤེས་ཀྱི་ས་ཐོབ་
པས་ལུས་ཐམས་ཅད་བཀང་སྟེ་ཚིམ་ནས་སྐུའི་དབང་ཕྱུག་ཐོབ་པར་གྱུར། སངས་
རྒྱས་ཀུན་གྱི་སྐུ་གང་ཡིན། །ཕུང་པོ་ལྔ་ཡིས་རབ་བཀང་བས། །སངས་རྒྱས་སྐུ་ཡི་
ངོ་བོ་ཡིས། །བདག་ཀྱང་དེ་དང་འདྲ་བར་ཤོག །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་པྲ་
བྷཱ་ཝ་ཨཱཏྨ་ཀོཉཧཾ། རང་གི་ལྕེའི་དབུས་སུ་ཨཱ༔ལས་བྱུང་བའི་པདྨ་དམར་པོ་འདབ་
མ་བརྒྱད་པའི་ལྟེ་བར་ཨཱཿ དམར་པོ་འོད་ཟེར་ཁ་དོག་ལྔ་འཕྲོ་བ་ལས་གོས་དཀར་
མོའི་ཚོགས་ནམ་མཁའ་གང་བ་སྤྲོས་པས། སྐད་ཅིག་གིས་གསུང་རྡོ་རྗེ་འོད་དཔག་
མེད་ཀྱི་ལྷའི་ཚོགས་ནམ་མཁའ་གང་བ་སྤྱན་དྲངས་པའི་དབུས་ན་བཞུགས་པའི་
གཙོ་བོ་འོད་དཔག་མེད་གོས་དཀར་མོ་དང་སྦྱོར་བའི་མདུན་ན་རང་ཉིད་གནས་
པར་གྱུར། ཆོས་ཀྱི་གསུང་ལམ་དཔལ་ལྡན་པ། །རྡོ་རྗེ་མི་ཕྱེད་གསུམ་བསྒོམས་
པས། །དེང་ བདག་ བྱིན་ གྱིས་ བརླབས་ ནས་ སུ། །རྡོ་ རྗེ་ གསུང་ གིས་ མཛད་ དུ་
གསོལ། །ཕྱོགས་བཅུར་བཞུགས་པའི་སངས་རྒྱས་རྣམས། །རྡོ་རྗེ་མི་ཕྱེད་གསུམ་
བསྒོམས་ པས། །དེང་ བདག་ བྱིན་ གྱིས་ བརླབས་ ནས་ སུ། །རྡོ་ རྗེ་ གསུང་ གིས་
མཛད་དུ་གསོལ། །ཞེས་འོད་དཔག་མེད་གཙོ་འཁོར་ལ་གསོལ་བ་བཏབ་པས།
སྤྲོས་པའི་གོས་དཀར་མོ་དང་སྤྱན་དྲངས་པའི་འོད་དཔག་མེད་ཀྱི་ལྷའི་ཚོགས་
གཉིས་པོ་ཐམས་ཅད་ཕན་ཚུན་རྗེས་སུ་ཆགས་པ་སྔོན་དུ་འགྲོ་བས་སྙོམས་པར་
ཞུགས། མཆོག་ཏུ་དགའ་བའི་བདེ་བ་མྱོང་། འོད་ཟེར་དམར་པོའི་ངོ་བོར་ཞུ་བ་ཡེ་
ཤེས་སེམས་དཔའི་ཚུལ་གྱིས་བདག་ཉིད་ཀྱི། ལྕེ་ལ་ཞུགས་ཏེ་ཡེ་ཤེས་ཀྱིས་ཐོབ་
པས་ལུས་ཐམས་ཅད་བཀང་སྟེ་ཚིམ་ནས་གསུང་གི་དབང་ཕྱུག་ཐོབ་པར་གྱུར། རྡོ་
267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྗེའི་ཆོས་ཀྱི་གསུང་གང་ཡིན། ངེས་པའི་ཚིག་ནི་ཕུན་སུམ་ཚོགས། །བདག་གི་
ཚིག་ཀྱང་དེ་འདྲ་ཞིང་། །ཆོས་འཛིན་པ་དང་འདྲ་བར་ཤོག །ཨོཾ་སརྦ་ཏ་ཐཱ་ག་ཏ་ཝཱ་
ཀ་བཛྲ་སྭ་བྷཱ་ཝ་ཨཱཏྨ་ཀོཉཧཾ། རང་གི་སྙིང་གའི་དབུས་སུ་ཧཱུཾ་ལས་བྱུང་བའི་ཉི་མའི་
དཀྱིལ་འཁོར་གྱི་ལྟེ་བར་ཧཱུཾ་སྔོན་པོ་འོད་ཟེར་ཁ་དོག་ལྔ་འཕྲོ་བ་ལས་མཱ་མ་ཀཱིའི་
ཚོགས་ནམ་མཁའ་གང་བ་སྤྲོས་པས། སྐད་ཅིག་གིས་ཐུགས་རྡོ་རྗེ་མི་བསྐྱོད་པའི་
ལྷའི་ཚོགས་ནམ་མཁའ་གང་བ་སྤྱན་དྲངས་པའི་དབུས་ན་བཞུགས་པའི་གཙོ་བོ་མི་
བསྐྱོད་པ་མཱ་མ་ཀཱི་དང་སྦྱོར་བའི་མདུན་རང་ཉིད་གནས་པར་གྱུར། དཔལ་ལྡན་རྡོ་
རྗེ་ཐུགས་འཆང་བ། །རྡོ་རྗེ་མི་ཕྱེད་གསུམ་བསྒོམས་པས། །དེང་བདག་བྱིན་གྱིས་
བརླབས་ནས་སུ། །རྡོ་རྗེ་ཐུགས་ཀྱིས་མཛད་དུ་གསོལ། །ཕྱོགས་བཅུར་བཞུགས་
པའི་སངས་རྒྱས་རྣམས། །རྡོ་རྗེ་མི་ཕྱེད་གསུམ་བསྒོམས་པས། །དེང་བདག་བྱིན་
གྱིས་བརླབས་ནས་སུ། །རྡོ་རྗེ་ཐུགས་ཀྱིས་མཛད་དུ་གསོལ། །ཞེས་མི་བསྐྱོད་པ་
གཙོ་འཁོར་ལ་གསོལ་བ་བཏབ་པས། སྤྲོས་པའི་མཱ་མ་ཀཱི་དང་སྤྱན་དྲངས་པའི་མི་
བསྐྱོད་པའི་ལྷའི་ཚོགས་གཉིས་པོ་ཐམས་ཅད་ཕན་ཚུན་རྗེས་སུ་ཆགས་པ་སྔོན་དུ་
འགྲོ་བས་སྙོམས་པར་ཞུགས། མཆོག་ཏུ་དགའ་བའི་བདེ་བ་མྱོང་། །འོད་ཟེར་ནག་
པོའི་ངོ་བོར་ཞུ་བ་ཡེ་ཤེས་སེམས་དཔའི་ཚུལ་གྱིས་བདག་ཉིད་ཀྱི་སྙིང་གར་ཞུགས་
ཏེ་ཡེ་ཤེས་ཀྱི་ས་ཐོབ་པས་ལུས་ཐམས་ཅད་བཀང་སྟེ་ཚིམ་ནས་ཐུགས་ཀྱི་དབང་
ཕྱུག་ཐོབ་པར་གྱུར། ཀུན་ཏུ་བཟང་པོའི་ཐུགས་གང་ཡིན། །གསང་བའི་དབང་པོ་
བློ་ ལྡན་ པ། །བདག་ཀྱང་དེ་དང་འདྲ་འགྱུར་ཞིང་། །རྡོ་ རྗེ་ འཛིན་དང་ མཚུངས་
འགྱུར་ཤོག །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་ སྭ་ བྷཱ་ ཝ་ ཨཱཏྨ་ཀོཉཧཾ། རང་ ཉིད་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་
268 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
པའི་རྡོ་རྗེ་འཆང་ཆེན་པོར་གྱུར། ཨོཾ་སརྦ་ཏ་ཐཱ་ག་ཏ་ཀ་ཡ་ཝཱ་ཀ་ཙིཏྟ་བཛྲ་སྭ་བྷ་ཝ་
ཨཏྨ་ཀོཉཧཾ། རང་ཉིད་དམ་ཚིག་སེམས་དཔའ་རྡོ་རྗེ་འཆང་སྔོན་པོར་གསལ་བའི་
ཐུགས་ཀར་སྣ་ཚོགས་པདྨ་དང་ཟླ་བའི་གདན་ལ་ཡེ་ཤེས་སེམས་དཔའ་སྐུ་མདོག་
དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་སྣང་གི་
ཤེས་རབ་མ་ལ་འཁྱུད་པ། ཁ་སྦྱོར་གྱི་སྦྱོར་བས་ལུས་རྒྱས་པར་བྱེད་པ། དེའི་
ཐུགས་ཀར་ཟླ་བའི་གདན་ལ་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་ནང་དུ་ཏིང་ངེ་འཛིན་
སེམས་དཔའ་ཧཱུཾ་ཡིག་སྔོན་པོ་རྟག་ཏུ་འཚེར་བ་མར་མེ་ཆེན་པོ་ལྟ་བུ་མི་ཤེས་པའི་
མུན་པ་ འཇོམས་ པའི་དོན་དུ་སྣང་བའི་ཕུང་པོ་ཆེན་པོ་ལྟ་བུ་གྱུར། དམ་ཚིག་
སེམས་དཔའ་རལ་པའི་ཅོད་པན་ལ་རྡོ་རྗེ་འཆང་ཆེན་པོ་སྐུ་མདོག་དཀར་པོ་ཞལ་
གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་དབྱིངས་ཀྱི་དབང་ཕྱུག་
མ་དང་ལྷན་ཅིག་ཁ་སྦྱོར་གྱི་སྦྱོར་བས་བྱང་ཆུབ་ཀྱི་སེམས་ཀྱི་བདུད་རྩི་འཛག་པའི་
རྒྱུན་ གྱིས་ལུས་ཐམས་ཅད་ཚིམ་ པར་ བྱེད་ པར་ གྱུར་ པར་བསམ་མོ། །དང་པོའི་མགོན་པོ་མི་བསྐྱོད་པ་
ལ་ཞུགས་པ་ནས་འདིའི་བར་ནི་ཤའི་མིག་གིས་མི་མཐོང་བའི་བར་དོ་ལོངས་སྐུ་དང་འདྲ་བའི་དང་པོའི་མགོན་པོས་ཀྱང་མངལ་དུ་སྐྱེ་བ་
བཟུང་བ་དང་འདྲ་བའི་མི་བསྐྱོད་པ་ལ་ཞུགས་པས། སྤྲུལ་སྐུ་རྡོར་སེམས་སུ་བསྒྱུར་བ་ལ་མངལ་གྱི་སྐབས་ཡོངས་སུ་རྫོགས་པ་དང་འདྲ་
བར་ཨོ་ཡིག་ཏིང་ངེ་འཛིན་སེམས་དཔའ་ཧཱུཾ་ཡིག་གི་བར་གྱི་སྔགས་ཐམས་ཅད་ཀྱིས་བྱིན་གྱིས་བརླབས་པས། ཕུང་ཁམས་སྐྱེ་མཆེད་ཡན་
ལག་སྐུ་གསུང་ཐུགས་ལ་སོགས་པའི་གནས་སྐབས་རྣམས་ཡོངས་སུ་རྫོགས་པའི་ཚེ། སྤྲུལ་སྐུ་ཞལ་གསུམ་ཕྱག་དྲུག་པར་ཡོངས་སུ་
རྫོགས་པར་མཐོང་བ་ནི་སྐྱེ་བར་བཟུང་བའི་གནས་སྐབས་དང་མཐུན་པར་སྒོམ་པ་སྐྱེ་བ་སྤྲུལ་སྐུར་མཁྱེར་བའི་རྣལ་འབྱོར་ཏེ། རང་ཉིད་
མ་འོངས་པ་ན་ལས་ཉོན་གྱི་དབང་གིས་མངལ་དུ་སྐྱེ་བ་སྦྱོང་ཞིང་། འབྲས་བུ་རྒྱལ་བའི་སྤྲུལ་སྐུ་མྱུར་དུ་འགྲུབ་པར་བྱེད་པའི་ཐབས་
མཁས་ཀྱི་རྣལ་འབྱོར་ཁྱད་པར་ཅན་ཞིག་སྟེ། ཚུལ་དེ་ལ་ངེས་པར་བརྟན་པོ་བསྐྱེད་ལ་ཅི་ནུས་སུ་བསྒོམ་མོ། །དེ་ལྟ་བུའི་སྐུ་གསུམ་གྱི་གོ་
ང་
འཕང་དེ་ཡང་འདོད་ཡོན་ལམ་དུ་བྱེད་པའི་སྔགས་ཀྱི་སྤྱོད་པས་ཐོབ་པར་བྱེད་པའི་ཐབས་མཁས་ཁྱད་པར་ཅན་རིག་མ་འདུ་བྱ་བ་ནི།
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རང་གི་སྙིང་ག་ནས་རང་རིགས་ཀྱི་རིག་མ་ཕྱུང་། ཨོ་ཤཱ་ནྱ་ཏཱ་ཛྙཱ་ན་བཛྲ་སྭ་བྷ་ཝ་
ཨཱཏྨ་ཀོཉཧཾ། རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཁཾ་ལས་རྡོ་ རྗེ་ ཁཾ་
གིས་མཚན་པ། དེ་ཡོངས་སུ་གྱུར་པ་ལས་རེག་བྱ་རྡོ་རྗེ་མ་སྔོན་མོ་མི་བསྐྱོད་པའི་
དབུ་རྒྱན་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་རྡོ་རྗེ་འཁོར་
ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པ། དབུ་སྐྲ་རལ་པ་ཕྱེད་བཅིངས་
སུ་བྱས་པ། ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་མཛེས་པ་ལང་ཚོ་
དར་ལ་བབ་ཅིང་འདོད་ཡོན་ལྔའི་དགའ་བས་རོལ་པ། དེའི་སྤྱི་བོར་ཨོཾ་ལས་རྣམ་
པར་ སྣང་ མཛད། མགྲིན་ པར་ ཨཱལས་ འོད་ དཔག་མེད། སྙིང་ གར་ ཧཱུཾ་ ལས་ མི་
བསྐྱོད་པ། ལྟེ་བར་སྭཱ་ལས་རིན་འབྱུང་། བརླའི་རྩ་བར་ཧ་ལས་དོན་གྲུབ། ལྟེ་བར་
ལཾ་ལས་སྤྱན་མ། སྙིང་གར་ཚྭ་ལས་མཱ་མ་ཀཱི། མགྲིན་པར་པཾ་ལས་གོས་དཀར་མོ།
སྤྱི་གཙུག་ཏུ་ཏཱཾ་ལས་སྒྲོལ་མ། མིག་ཏུ་ཛལས་གཟུགས་རྡོ་རྗེ་མ་ལ་ས་སྙིང་གིས་
འཁྱུད་པ། རྣ་བར་ཧཱུྃ་ལས་སྒྲ་རྡོ་རྗེ་མ་ལ་ཕྱག་རྡོར་གྱིས་འཁྱུད་པ། སྣར་བོ་ལས་དྲི་
རྡོ་ རྗེ་མ་ལ་ནམ་ སྙིང་གིས་འཁྱུད་པ། ལྕེར་ ཧོལས་རོ་རྡོ་རྗེ་མ་ལ་འཇིག་རྟེན་
དབང་ཕྱུག་གིས་འཁྱུད་པ། བྷ་གར་ཁམས་ལས་རེག་བྱ་རྡོ་རྗེ་མ་ལ་སྒྲིབ་སེལ་
གྱིས་འཁྱུད་པ། ལག་པ་གཡས་ལ་ཧཱུྃ་ལས་རོ་ལངས་མ། ལག་པ་གཡོན་ལ་ཧཱུྃ་
ལས་གཞན་གྱིས་མི་ཐུབ་མ། ཁ་ལ་ཧཱུྃ་ལས་ཁྲོ་གཉེར་ཅན་མ། བྷ་གར་ཧཱུྃ་ལས་
རལ་གཅིག་མ། དཔུང་པ་གཡས་པའི་རྩ་བར་ཧཱུྃ་ལས་དེ་བཞིན་གཤེགས་པའི་
ཡུམ་རྡོ་རྗེ་མ། དཔུང་པ་གཡོན་པའི་རྩ་བར་ཧཱུྃ་ལས་སྣ་ཚོགས་རིན་ཆེན་མ། པུས་
མོ་གཡས་ལ་ཧཱུྃ་ལས་སྣ་ཚོགས་པདྨ། པུས་མོ་གཡོན་ལ་ཧཱུྃ་ལས་སྣ་ཚོགས་ལས་མ།
སྤྱི་གཙུག་ཏུ་ཧཱུྃ་ལས་ནམ་མཁའི་རྡོ་རྗེ་མ། རྐང་མཐིལ་གཉིས་སུ་ཧཱུཾ་ལས་ས་འཛིན་
-270 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
ལྷ་མོ་རྣམས་སུ་གྱུར། རང་གི་གསང་གནས་མི་དམིགས་པའི་ངང་ལས་ཧཱུྃ་ལས་
བྱུང་བའི་རྡོ་རྗེ་སྔོན་པོ་རྩེ་ལྔ་པ་རྭ་དབུས་མའི་ནོར་བུ་ལ་ཨོཾ་ཡིག་གིས་མཚན་ཞིང་
བུ་ག་ཡི་གེ་ཕཊ་སེར་པོས་བཀག་པ། ཡུམ་གྱི་གསང་གནས་མི་དམིགས་པའི་ངང་
ལས་ ཨཱ༔ལས་བྱུང་བའི་པདྨ་དམར་པོ་འདབ་མ་བརྒྱད་པ་བུ་ག་ཡི་གེ་ཕཊ་སེར་
པོས་བཀག་པ། རྡོ་རྗེ་དང་པདྨའི་ནང་འོད་ཟེར་རྣམ་པ་ལྔས་གང་བར་གྱུར། རང་
ཉིད་རིན་འབྱུང་དུ་གྱུར། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་ སྭ་བྷཱ་ཝ་ཨཱཏྨ་
ཀོཉཧཾ། རང་ཉིད་རྡོ་རྗེ་འཆང་དུ་གྱུར། ཧཱུྃ་སྙོམས་པར་འཇུག་པའི་ལས་ལ་གནས་
པར་བྱས་པས་མཆོག་ཏུ་དགའ་བའི་བདེ་བ་ཐོབ། རང་ཉིད་དོན་གྲུབ་ཏུ་གྱུར། ཨོཾ་
སརྦ་ཏ་ ཐཱ་ ག་ པཱུ་ ཛ་ བཛྲ་ སྭ་ བྷཱ་ ཝ་ ཨཱཏྨ་ཀོཉཧཾ། དེ་ལྟར་རྟེན་དང་བརྟེན་པར་བཅས་པའི་དཀྱིལ་འཁོར་ལ་ང་
རྒྱལ་དང་གསལ་སྣང་ཅི་ཐོན་བྱས་ལ་ཡུན་རིང་དུ་བསྒོམས་ཏེ་རགས་པ་དྲན་པ་གཅིག་པའི་རྣལ་འབྱོར་ལ་བསླབ་བོ། ། དེ་ལྟར་བསླབ་
པས་ཐ་མལ་པའི་སྣང་ཞེན་གཉིས་རགས་པའི་ལྷའི་རྣལ་འབྱོར་གྱིས་གཅོད་པར་ནུས་པའི་ཚེ་ཕྲ་མོ་ལ་བསླབ་སྟེ། སྟེང་འོག་གི་སྣ་རྩེར་
ཕྱག་མཚན་དང་ཐིག་ལེ་ཕྲ་མོ་ཡུངས་འབྲུ་ཙམ་ལྷག་པའི་ལྷའི་ངོ་བོར་བལྟས་ལ་རེག་མཐོང་གི་མཚན་མ་བརྟན་པོ་མ་ཐོབ་ཀྱི་བར་དུ་
བསྒོམ་མོ། །དེ་བརྟན་པ་ན་སྤྲོ་བསྡུ་ལ་བསླབ། དེ་ནས་ཐིག་ལེ་ཕྲ་མོའི་ནང་དུ་རྟེན་དང་བརྟེན་པའི་དཀྱིལ་འཁོར་ཡོངས་རྫོགས་གསལ་
བཏབ་ལ་མ་བརྟན་གྱི་བར་དུ་བསྒོམ། དེ་བརྟན་པ་ན་སྤྲོ་བསྡུ་ལ་བསླབ་སྟེ་ཏིང་ངེ་འཛིན་གྱི་རྩལ་སྦྱངས་ནས་ལྷའི་རྣལ་འབྱོར་དང་འབྲེལ་
བའི་ཞི་གནས་ཁྱད་པར་ཅན་བསྒྲུབ་པར་བྱའོ། །འདི་ནི་སྤྲུལ་པའི་སྐུས་ནང་དུ་ཡང་དག་འཇོག་ལ་སོགས་པ་ཐུགས་ཀྱི་འཕྲིན་ལས་མཛད་
པ་དང་མཐུན་པར་སྒོམ་པ་དང་། རྫོགས་རིམ་ཟབ་མོའི་སྨིན་བྱེད་ཁྱད་པར་ཅན་དུ་སྒོམ་པ་ཡིན་པས་ཚུལ་དེ་དག་ལ་ངེས་པ་རྙེད་པར་བྱས་
ལ་ཅི་ནུས་སུ་བསྒོམ་ལ། །བསྒོམས་པས་སྐྱོ་ན་བཟླས་པ་ལ་འཇུག་སྟེ། ཐོག་མར་བསྐྱེད་རིམ་པའི་རྡོར་བཟླས་བྱ་སྟེ། དེ་ནི་ལྕེ་དང་མཆུ་མི་
འགུལ་ཞིང་སྒྲ་སྤངས་པའི་ཡིད་ཀྱིས་བཟླས་པའོ། །དེ་ནས་ཚིག་ཏུ་བཟླས་པ་ལ་ནི་རྣམ་པ་ལྔ་སྟེ། དམ་ཚིག་གི་བཟླས་པ། ཁྱོགས་
ཀྱི་བཟླས་པ། ཁྲོས་པའི་བཟླས་པ། ཁྲོ་བོའི་བཟླས་པ། གོང་བུའི་བཟླས་པ་རྣམས་སོ། །དེ་དག་ གི་ དམིགས་ པ་
རྣམས་ཤེས་པར་བྱས་ལ་སོ་སོའི་དམིགས་པ་ཅི་ནུས་སུ་སྐྱོང་ཞིང་བསྡུ་ན། ལྷ་ རང་ རང་ གི་ཐུགས་ཀའི་ས་
271-



)AR
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བོན་ལས་དཀྱིལ་འཁོར་གྱི་ལྷ་ཚོགས་སྤོས། འགྲོ་བའི་དོན་བྱས་ནས་སྔགས་དང་
ལྷན་ཅིག་ཏུ་འཇུག་པའི་རླུང་གིས་རང་རང་གི་སྙིང་གའི་ས་བོན་ལ་འཇུག་པའི་སྤྲོ་
བ་དང་བསྡུ་བའི་མཛད་ པ་ཅན་དུ་གྱུར། ཨོཾ་ ཨཱཧཱུྃ། ཨོ་ ཨཱབཛྲ་དྷིཀ་ཧཱུྃ། ཧཱུྃ། ཨོ་
ཨཱམྤན་བཛྲ་ཁཾ་ཧཱུྃ། ཨོཾ་ཨཱཛི་ན་ཛི་ཀ་ཨོཾ་ཧཱུྃ། ཨོཾ་ཨཱརཏྣ་དྷིཀ་སྭཱ་ཧཱུཾ། ཨོཾ་ཨཱཨཱ་རོ་
ལིཀ་ཨཱཧཱུཾ། ཨོཾ་ཨཱཔྲཛྙཱ་དྷཱིཀ་ཧཱ་ཧཱུྃ། ཨོཾ་ཨཱཐམོ་ཧ་ར་ཏི་ལཾ་ཧཱུཾ། ཨོཾ་ཨཱདེ་ཥར་ཏི་ཨཾ་
ཧཱུཾ། ཨོཾ་ ཨཱརཱ་ག་ར་ཏི་པཾ་ཧཱུཾ། ཨོཾ་ཨཱབཛྲ་ར་ཏི་ཏཱ་ཧཱུཾ། ཨོཾ་ཨཱཿརཱུ་པ་བཛྲ་ཛཧཱུྃ། ཨོ་
ཨཱཤལྟ་བཛྲ་ཧཱུྃ་ཧཱུྃ། ཨོཾ་ཨཱགནྡྷེ་བཛྲ་ཁཾ་ཧཱུཾ། ཨོཾ་ཨཱཿར་ས་བཛྲ་ཧོ༔ཧཱུྃ། ཨོཾ་ཨཱམ་ཏྲི་
མོ་ཧཱུཾ། ཨོཾ་ཨཱཀྵི་ཏི་གནྟ་བྷཱི་ཧཱུྃ། ཨོཾ་ ཨཱབཛྲ་པཱ་ཎི་ཨོ་ཧཱུཾ། ཨོཾ་ཨསྒཁ་གནྡྷ་ཨོ་ཧཱུཾ། ཨོཾ་
ཨཱལོ་ཀེ་ཤཱ་ར་ཨོཾ་ཧཱུྃ། ཨོཾ་ཨཱཐམཉྫཧཱུྃ་ཧཱུྃ་ཧཱུྃ། ཨོཾ་ཨཱསརྦ་ནི་ཝ་ར་ཎ་བི་སྐོ་བི་ནི་ཨོ་ཧཱུཾ།
ཨོཾ་ཨཱས་མནྟ་བྷ་དྲ་སཾ་ཧཱུཾ། ཨོཾ་ཨཱཡ་མཱནྟ་ཀྲིཏ་ཧཱུྃ་ཧཱུྃ། ཨོཾ་ཨཱཔྲ་ཛྷཱནྟ་ཀྲིཏ་ཧཱུྃ་ཧཱུྃ། ཨོ་
ཨཱཔདྨནྟ་ ཀྲིཏ་ ཧཱུཾ་ ཧཱུྃ། ཨོཾ་ ཨཱབིགྷན་ ཏ་ ཀྲིཏ་ ཧཱུྃ ཧཱུྃ། ཨོཾ་ ཨཱས་ ཙ་ ལ་ ཧཱུཾ་ ཧཱུྃ། ཨོ་
ཨཱཊཀྐི་རཱ་ཛཱ་ཧཱུཾ་ཧཱུཾ། ཨོཾ་ཨནི་ལ་དན་ཧཱུཾ་ཧཱུཾ། ཨོཾ་ཨཱཐམཧཱ་བཱ་ལ་ཧཱུྃ་ཧཱུྃ། ཨོཾ་ཨཱཨུཏྟཱི་ཥ་
ཙཀྲ་ ཝརྟི་ ཧཱུྃ ཧཱུྃ། ཨོཾ་ ཨཱཿསུམྦྷ་ རཱ་ ཛཱ་ ཧཱུྃ ཧཱུྃ། ཞེས་ལྷ་སོ་སོའི་སྙིང་པོ་ཅི་ནུས་སུ་བཟླ། དེ་ནས་ཡིག་བརྒྱ་བཟླས་ལ་
ལྷག་ཆད་ཁ་བསྐང་བ་དང་བྱིན་རླབས་བརྟན་པར་བྱ། བཟླས་པའི་གྲངས་སུ་གཞུག་པ་ནི་ཐུན་གྱི་ངོ་བོ་ལ་སྐྱོན་དང་བྲལ་ཞིང་སེམས་མ་
ཡེངས་པར་བཟླས་པ་རྣམས་ཡིན་གྱི། ཐུན་མཚམས་སུ་བཟླས་པ་རྣམས་གྲངས་ལ་མི་ཕན་ནོ། །གྲངས་ནི་གཙོ་བོ་ལ་འབུམ། འཁོར་
རྣམས་ལ་ཁྲི་ཕྲག་རེ་རེ། བགེགས་མཐར་བྱེད་ཀྱི་ཕྲེང་སྔགས་ཁྲི་ཕྲག་གཅིག །ཡེ་ཤེས་འབེབས་སྔགས་འབུམ་དང་བཅས་པའི་གྲངས་
སོང་ན་ལས་རུང་གི་བསྙེན་པར་བཤད་དོ། །དེ་ནས་བསྟོད་པར་བྱ་བ་ནི། མི་ བསྐྱོད་ རྡོ་ རྗེ་ ཡེ་ ཤེས་ ཆེ། །རྡོ་ རྗེ་
དབྱིངས་ནི་མཁས་པ་ཆེ། །རྡོ་ རྗེ་གསུམ་མཆོག་དཀྱིལ་ འཁོར་ གསུམ། །གསང་
བའི་དབྱངས་ལ་ཕྱག་འཚལ་ལོ། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་
དགའ་བ་ཆེ། །རང་ བཞིན་ འོད་ གསལ་ མཆོག་ གི་མཆོག །སྟོན་ པ་ རྡོ་ རྗེ་ ཕྱག་
- 272 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
འཚལ་ལོ། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་མཁའ་འདྲ་དྲི་མ་མེད། །རང་
བཞིན་དག་པ་གོས་པ་མེད། །རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་
པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །
རྡོ་རྗེ་གསུང་ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་
ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང་། །རྡོ་རྗེ་སེམས་དཔའ་
ཕྱག་ འཚལ་ ལོ། །དེ་ནས་མཆོད་པ་འབུལ་བ་ནི། ཨོཾ་ སརྦ་ཏ་ཐཱ་ ག་ ཏ་ ཨནྡྷཾ་ནས། སྤརཱའི་བར་གྱིས་མཆོད།
དེ་ནས་ནང་མཆོད་འབུལ་བ་ནི། རྒྱས་པར་ན་རྩ་རྒྱུད་ཀྱི་བླ་མ་སོ་སོའི་མཚན་གྱི་མཐར་འབྲུ་གསུམ་བཏགས་པ་དང་། ལྷ་སོ་སོའི་མཚན་
སྔགས་ཀྱི་མཐར་འབྲུ་གསུམ་བཏགས་ལ་མཆོད། བསྡུ་ན། ཕྱོགས་ བཅུ་ དུས་ གསུམ་ གྱི་ དེ་ བཞིན་
གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་
གཅིག་ཏུ་བསྡུས་པའི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་བཅུ་རྩ་བཞིའི་འབྱུང་
གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་
བླ་མ་དཔལ་ལྡན་འདུས་པའི་དབང་རྒྱུད་བཤད་རྒྱུད་མན་ངག་གི་བརྒྱུད་པའི་བླ་
མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། བཀའ་དྲིན་གསུམ་ལྡན་རྩ་བའི་བླ་མ་དམ་
པ་ཆེ་གེ་མོའི་ཞལ་དུ་ཨོཾ་ཨཱཧཱུཾ། ཤྲཱི་གུ་ཧྱ་ས་མ་ཛ་མཎྜ་ལ་ཙཀྲ་སརྦ་བུདྡྷ་བོ་དྷི་སཏྭ་
ཊཱ་ཀི་ནི་དྷརྨཱ་པཱ་ལ་ས་པ་རི་ཝ་ར་ཨོཾ་ཨཱཿཧཱུྃ། ཡབ་ཡུམ་སྙོམས་པར་ཞུགས་པས་
ལྷན་སྐྱེས་ཀྱི་དགའ་བ་སྐྱེས། བདེ་བ་ཆེན་པོ་དང་དེ་ཁོ་ན་ཉིད་དབྱེར་མི་ཕྱེད་པའི་
ཏིང་ངེ་འཛིན་ལ་སྙོམས་པར་ཞུགས་པས་གསང་བ་དང་དེ་ཁོ་ན་ཉིད་ཀྱི་མཆོད་
པས་ མཉེས་པར་གྱུར། དེ་ནས་ཉེར་བསྡུ་བྱ་བ་ནི། གཞལ་ ལས་ཁང་གི་ཆ་སོ་སོ་ཡང་རང་གི་
ལུས་ཀྱི་ཆ་སོ་སོ་ལ་ཐིམ་པར་གྱུར་པར་བསམས། དེ་ནས་རང་ཡབ་ཡུམ་སྙོམས་པར་ཞུགས་
པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་འོད་ཟེར་འཕྲོས་པས་སེམས་ཅན་
-273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐམས་ ཅད་ ལ་ དབང་ བསྐུར། སྒྲིབ་ པ་ སྦྱངས་ནས་ ཧཱུྃ་ ཡིག་ཏུ་གྱུར། དེས་ནམ་
མཁའི་ཁམས་ཐམས་ཅད་གང་བ་ཡོངས་སུ་གྱུར་པ་ལས་རྡོ་རྗེ་འཆང་དུ་གྱུར་པ་
རྣམས་ རང་ གི་ འོད་ ཟེར་ གྱིས་ དྲངས་ ནས་ རང་ ལ་ ཐིམ་ པར་ གྱུར། ཨོ་ ཡོ་ ག་
ཤུདྡྷསརྦ་དྷརྨཱ་ཡོ་ག་ཤུདྡྷོཉཧཾ། ཐུན་གཤམ་དུ་གཏོར་མ་འབུལ་བའི་ཚིག་ནི། གཏོར་མ་གཉིས་ནང་མཆོད་ལྟར་བྱིན་
གྱིས་བརླབས་ལ། རང་གི་ཐུགས་ཀའི་ཧཱུྃ སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་
གྱིས་ཁྲོ་བོ་བཅུ་དང་བཅས་པའི་བསྲུང་བའི་འཁོར་ལོ་རྩིབས་བཅུ་པའི་ལྟེ་བའི་
ནང་དུ་འདུས་པའི་རྟེན་དང་བརྟེན་པའི་དཀྱིལ་འཁོར་སྤྱན་དྲངས་པའི་ཕྱི་རོལ་དུ་
ཕྱོགས་ སྐྱོང་ བཅོ་ ལྔ་ འཁོར་ དང་ བཅས་ པ་ དང་། ཀླུ་རྣམས་ དང་། སེམས་ ཅན་
ཐམས་ཅད་བཀུག་ པར་ བསམས་ ལ་ དབང་པོ་ལ་སོགས་ པའི་ འཇིག་རྟེན་པ་
ཐམས་ཅད་སྐད་ཅིག་གིས་འོད་གསལ་དུ་བཅུག་པ་ལས་འདུས་པའི་ལྷ་ཤེས་རབ་
མ་དང་བཅས་པའི་སྐུར་བཞེངས་པའི་མགྲོན་རྣམས་ཀྱི་ལྗགས་ཧཱུྃ་ལས་སྐྱེས་པའི་
རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཨཱ༔ཧཱིཔྲ་ཝ་ར་
སད་ཀ་ རོ་ ཨགྷཾ་ པྲ་ཏཱིཙྪ ཧཱུྃ་ སྭཱཧཱ། དེ་བཞིན་དུ། ཨརྒུ་ གྱི་གནས་སུ། པཱ་ ། ཨཱཉྩ་མ་ཎཾ། པྲཀཱ་
ཎཾ། བཅུག་ལ་ཐུན་མོང་དུ་ཆུ་བཞི་འབུལ། ཨོཾ་ཨཱཿབཛྲ་དྷིཀ་ཧཱུྃ། སྤྱན་བཛྲ་ཁཾ། ཛི་ན་ཛིཀ་ཨོ། རཏྣ་
དྷཱིཀ་སྭཱ། ཨཱ་རོ་ལི་ཀ་ཨཱཿ པྲཛྙཱ་དྷཱིཀ་ཧཱ། མོ་ཧཱ་ར་ཏི་ལཾ། དེ་ཥ་ར་ཏི་ནཱཾ། རཱ་ག་ར་ཏི་
པཾ། བཛྲ་ ར་ཏི་ཏཾ། རཱུ་པ་བཛྲ་ ཛ ཤཔྟ་བཛྲ་ཧཱུྃ། གནྡྷེ་བཛྲ་ཁཾ། ར་ས་བཛྲ་ཧོ༔ མེ་
ཏྲི་མོ། ཀྱི་ཏི་གནྡྷ་ དྷྭཾ། བཛྲ་ པཱ་ ཎི་ ཨོ། ཁ་ གནྡྷ་ ཨོ། ལོ་ཀེ་ཤྭ་ ར་ ཨོ། མཉྫ ་ ཧཱུྃ།
སརྦ་ནི་པ་ར་ཎ་བི་ཨོྃ་བི་ནི་ཨོ། ས་མཱནྟ་བྷ་དྲ་སཾ། ཡམཱནྟ་ཀྲིཏ་ཧཱུྃ། པྲཛྙཱནྟ་ཀྲྀཏ་ཧཱུཾ།
པདྨནྟ་ཀྲྀཏ་ཧཱུཾ། བིགྷནྟ་ཀྲིཏ་ཧཱུཾ། ཨ་ཙ་ལ་ཧཱུཾ། ཊིཀྐ་རཱ་ཛཱ་ཧཱུཾ། ནཱི་ལ་དཎྜ་ཧཱུཾ། མ་ཧཱ་བཱ་
ལ་ཧཱུྃ། ཨུཏྟཱི་ཥ་ཙཀྲ་ཝནྟི་ཧཱུྃ། སུམྦྷ་ར་ཛཱ་ཧཱུཾ། སརྦ་དུཏྟན་ས་མ་ཡ་མུ་ཏྲ་པ་བྷཾ་ཛཀ།
- 274 -



དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་ཕྲེང་བ།
མ་མ་ ཤིནྟི་ རཀྟ་ ཙ་ ཀུ་ རུ་ སྭཱཧཱ། ཞེས་འདུས་པའི་ལྷ་སོ་གཉིས་ལ་གཏོར་མ་འབུལ། དེ་ནས་ཕྱོགས་སྐྱོང་རྣམས་ལ་
གཏོར་མ་འབུལ་བ་དང་འཕྲིན་ལས་འཆོལ་བ་སྔར་ལྟར་བྱ། དེ་ནས། ཨོཾ་ཨཱ༔ཧཱི པྲ་ཝ་ར་སད་ཀ་རཾ་ཨཱཉྩ་མ་ཎཾ་
པྲ་ཏིཙྪ་ཧཱུྃ་སྭཱཧཱ། ཨོཾ་ཨཱ༔ཧཱི པྲ་ཝ་ར་སད་ཀ་རཾ་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཨོཾ་བཛྲ་ཏཾ་བུ་
ལ་ཡེ་སྭཱཧཱ། ཨོཾ་སརྦ་ཏ་ཐཱ་ག་ཏ་པུཊྚེ་ནས། ཤཔྟ་པྲ་ཏཱིཙྪ་ཧཱུྃ་སྭཱཧཱ། བཛྲ་དྷིཀ་ཨོཾ་ཨཱ༔ཧཱུྃ་ཞེས་
པ་ནས། སུམྦྷ་རཱ་ཛཱ་ཨོཾ་ཨཱཧཱུཾ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝ་ར་པུལླེ་ནས་ ཤལྟ་པྲ་
ཏིཙྪ་ཧཱུྃ་སྭཱཧཱ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཧཱུཾ། ཡིག་བརྒྱ་བཟླས། མ་
རྙེད་ཡོངས་སུ་མ་ཤེས་དང༌། ཞེས་སོགས་ཀྱིས་བཟོད་པར་གསོལ། འདུས་ པའི་རྟེན་དང་བརྟེན་
པའི་དཀྱིལ་འཁོར་རང་ཉིད་ལ་ཐིམ་པར་འགྱུར། ཨོ་ཡོ་ག་ཤུདྡྷསརྦ་དྷརྨཱ་ཡོ་ག་
ཤུདྷོཉཧཾ། ཕྱོགས་ སྐྱོང་ རྣམས་ རང་ གནས་སུ་གཤེགས་ པར་ གྱུར། དགེ་ བ་ འདི་
ཡིས་མྱུར་དུ་བདག །སངས་རྒྱས་ཀུན་གྱི་ཀུན་བདག་ཉིད། །རྡོ་ རྗེ་འཆང་བ་ཐོབ་
གྱུར་ཅིག །འགྲོ་བས་ཀྱང་ནི་དེ་ཐོབ་ཤོག །བྱང་ཆུབ་ཕྱིར་ནི་སྤྱོད་གང་དང་། །
རྫོགས་སངས་རྒྱས་ཀྱི་གང་ཡིན་པ། །བྱང་ཆུབ་རྡོ་རྗེས་གང་གསུངས་པའི། །སྤྱོད་
དེ་ གཉིས་ ཀའང་ བདག་ སྤྱོད་ ཤོག །ཅེས་སོགས་ལམ་རིམ་པ་གཉིས་ལས་བརྩམས་ཏེ་སྨོན་ལམ་གདབ་བོ། །དེ་
ནས་ཐུན་དངོས་གཞི་ལས་ལངས་ནས་ཐུན་མཚམས་སུ་གང་སྣང་ཐམས་ཅད་ལྷག་པའི་ལྷའི་ངོ་བོར་བལྟས་ལ་ལྷ་སྐུ་སྒྱུ་མ་ལྟ་བུར་འཆར་
ཅི་ཐུབ་བྱ་ཞིང་། ཉལ་བ་དང་། ལྡང་བ་དང་། ཁྲུས་དང་ཁ་ཟས་ཀྱི་རྣལ་འབྱོར་རྣམས་དང་། ལུས་བརྟས་པར་བྱེད་པའི་རྣལ་འབྱོར་རྣམས་
སྒྲུབ་ཐབས་རྣལ་འབྱོར་དག་ལས་འབྱུང་བ་ལྟར་སྐབས་དང་བསྟུན་ནས་བསྐྱང་ངོ༌། །དེ་ལྟར་དམ་ཚིག་དང་སྡོམ་པ་རྣམས་དག་པ་གཞིར་
བཟུང་ནས་ལམ་རིམ་པ་དང་པོའི་རྣལ་འབྱོར་ཐུན་བཞིར་བསྒོམས་པས་རྫོགས་རིམ་ཡོངས་རྫོགས་སྐྱེ་བའི་དགེ་རྩ་སྨིན་པར་བྱས་ཏེ་རིམ་
པ་གཉིས་པའི་ལམ་བསླབས་ན་དལ་བའི་རྟེན་ལ་སྙིང་པོ་ལེན་པ་ཡིན་ནོ། །སྨྲས་པ། ཆོས་ ཕུང་ བརྒྱད་ ཁྲི་ བཞི་ སྟོང་
གི །རབ་དང་ཕུལ་དང་རྩེར་གྱུར་པ། །གོང་ན་མེད་པའི་ལུང་ཆེན་ནི། །རྒྱུད་རྒྱལ་
དཔལ་ལྡན་འདུས་པའོ། །གསང་འདུས་ སྦས་ཆུའི་རྒྱ་མཚོ་ཡི། །སྙིང་པོ་ཡི་ཡང་
- 275-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྙིང་པོའི་མཆོག །རིམ་གཉིས་བདུད་རྩིའི་ཀཱ་ལ་ཤ །འཇམ་མགོན་ལེགས་བྲིས་
བདག་ པོས་ ཐོབ། །མགོན་ དེའི་ ལེགས་ བཤད་ ནོར་ བུའི་ ཚོགས། །སྙན་
བརྒྱུད་མན་ངག་སྲད་བུ་ལ། །བརྒྱུས་པའི་རིན་ཆེན་དོ་ཤལ་འདི། །བློ་ལྡན་རྣམས་
ཀྱི་ རྒྱན་ དུ་ བཀོད། །ཚུལ་ འདིར་ སྦྱར་ བའི་ བསོད་ ནམས་ མཐུས། །འཇིག་ རྟེན་
གསུམ་གྱི་སྒྲོན་མེ་འདི། །ས་འདི་གནས་པ་དེ་སྲིད་དུ། །ནམ་ཡང་མི་ཉམས་གནས་
གྱུར་ཅིག ། ། །
ཅེས་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རིམ་པ་དང་པོའི་རྣལ་འབྱོར་སྒོམ་ཚུལ་མདོར་བསྡུས་སུ་བཀོད་པ་རིན་པོ་ཆེའི་
ཕྲེང་བ་ཞེས་བྱ་བ་འདི་ནི། འདུ་འཛི་ཐམས་ཅད་སྤངས་ཏེ་དབེན་པའི་གནས་སུ་སྒྲུབ་པ་ལ་རྩེ་གཅིག་ཏུ་གཞོལ་ཞིང་། རང་ཉིད་ལ་མི་ཕྱེད་
པའི་དད་པ་ཅན་དཔལ་ཆོས་མཁན་ཟུར་དཀའ་བཅུ་སྐལ་བཟང་བྱང་ཆུབ་ཀྱིས་རྒྱུད་རྒྱལ་འདི་ལ་བག་ཆགས་འཇོག་ཕྱིར་སྒྲུབ་ཐབས་
བསྡུས་པའི་འདི་ལྟ་བུ་ཞིག་ཅིས་ཀྱང་དགོས་ཞེས་བསྐུལ་བ་ལ་བརྟེན་ནས། དཔལ་ལྡན་འདུས་པའི་མན་ངག་འཛིན་པ་དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བྱའོ། །འདིས་ཀྱང་བསྟན་པའི་སྙིང་པོ་མཐར་ཐུག་པ་འདི་ཕྱོགས་ཀུན་ཏུ་འཕེལ་
ཞིང་རྒྱས་པར་གྱུར་ཅིག །
། །
- 276 -



༄༅། །དཔལ་གསང་བ་འདུས་པའི་རྫོགས་རིམ་གྱི་ཁྲིད་དམིགས་
བསྡུས་དོན་གསང་ཆེན་མཛོད་ཀྱི་སྒོ་བརྒྱ་
འབྱེད་པའི་ལྡེ་མིག་ཅེས་བྱ་བ་
བཞུགས་སོ། །
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་
ལ་གུས་པས་ཕྱག་འཚལ་ལོ། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་
འདུས་པའི་རྫོགས་རིམ་གྱི་ཁྲིད་ལ་གཉིས། གདམས་ངག་གི་སྔོན་དུ་འགྲོ་བ་
དང༌། གདམས་པ་དངོས་སོ། །དང་པོ་ལ་གཉིས། སྤྱིའི་སྔོན་འགྲོ་དང་ཁྱད་པར་
གྱི་སྔོན་འགྲོའོ། །དང་པོ་སྤྱིའི་སྔོན་འགྲོ་ནི། ལམ་ཐུན་མོང་བས་རྒྱུད་ལེགས་
པར་སྦྱང་བ། འདིའི་དབང་བཞི་ཡོངས་སུ་རྫོགས་པ་ཐོབ་པ། དབང་དུས་སུ་
ཁས་བླངས་པའི་དམ་ཚིག་དང་སྡོམ་པ་རྣམ་པར་དག་པ། འདིའི་བསྐྱེད་རིམ་
སྒོམ་པ་སྔོན་དུ་བཏང་བ་ཀུན་སློང་ལེགས་པར་བཅོས་ནས་བྱང་ཆུབ་ཀྱི་སེམས་
ཤུགས་དྲག་ཏུ་བསྐྱེད། སངས་རྒྱས་ཀྱི་གོ་འཕང་མྱུར་དུ་ཐོབ་པའི་དོན་དུ་ལམ་
འདི་དང་འདི་ལ་བསླབ་པར་བྱའོ་སྙམ་དུ་ལམ་ལ་བརྟེན་པའི་ཡིད་དམ་བརྟན་
པོ་ཡང་དང་ཡང་དུ་བྱའོ། །
གཉིས་པ་ཁྱད་པར་གྱི་སྔོན་འགྲོ་ལ་གཉིས། སྡིག་སྒྲིབ་དག་པར་བྱ་
བའི་ཕྱིར་རྡོ་ རྗེ་ སེམས་དཔའི་བསྒོམ་བཟླས་བྱ་བ་དང་། བྱིན་རླབས་འཇུག་
པར་བྱ་བའི་ཕྱིར་བླ་མའི་རྣལ་འབྱོར་བསྒོམས་ནས་མཆོད་པའོ། དང་པོ་ནི།
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མན་ངག་ལས་འབྱུང་བ་ལྟར་ཉམས་སུ་བླངས་ལ་རྒྱུད་སྡིག་ལྟུང་གིས་མ་སྦགས་
པའི་གཙང་སིང་ངེ་བ་ཞིག་བྱའོ། །གཉིས་པ་བྱིན་རླབས་འཇུག་པར་བྱ་བའི་
ཕྱིར་བླ་མའི་རྣལ་འབྱོར་བསྒོམས་ནས་མཆོད་པ་ལ་གཉིས། ཚོགས་ཀྱི་ཞིང་དུ་
བླ་མ་སྒོམ་པ་དང་། དེ་ལ་མཆོད་ནས་གསོལ་གདབ་པའོ། །དང་པོ་ནི་རྒྱུད་དང་
གྲུབ་ཆེན་གྱི་མན་ངག་ལས་འབྱུང་བ་ལྟར་བླ་མ་སངས་རྒྱས་ཐམས་ཅད་འདུས་
པའི་ངོ་བོར་བསྒོམས་ལ་དད་པ་དང་གུས་པ་ཤུགས་དྲག་བསྐྱེད་དོ། ། །
གཉིས་པ་དེ་ལ་མཆོད་ནས་གསོལ་བ་གདབ་པ་ལ་དྲུག །རྩ་རྒྱུད་ལེའུ་
བརྒྱད་པ་ལས་འབྱུང་བ་ལྟར་གྱི་མཎྜལ་གྱི་མཆོད་པ། རྒྱུད་དེ་ལས་འབྱུང་བ་
ལྟར་གྱི་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་དབུལ་བ། ཐུན་མོང་དང་
ཐུན་མོང་མིན་པའི་སྡོམ་བཟུང་བྱས་ཏེ་སྒྲུབ་པའི་མཆོད་པ་དབུལ་བ། གང་
བསྒོམ་པར་བྱ་བའི་ལམ་རྣམས་མྱུར་དུ་སྐྱེ་བའི་གསོལ་འདེབས་ཤུགས་དྲག་ཏུ་
བྱ་བ། ཏིང་ངེ་འཛིན་གྱི་དབང་བཞི་བླང་བ། བླ་མ་རང་ལ་བསྟིམ་ནས་དབྱེར་
མེད་གཅིག་ཏུ་གྱུར་པའི་མོས་པ་བརྟན་པོ་བྱ་བ། མཎྜལ་འབུལ་བ་ནས་བླ་མ་
རང་ལ་བསྟིམ་པའི་བར་དེ་རྣམས་ཀྱང་ནན་ཏན་དུ་བྱས་ལ་བླ་མའི་བྱིན་རླབས་
འཇུག་ངེས་ཤིག་བྱའོ། །གཉིས་པ་གདམས་པ་དངོས་ལ་གསུམ། གཞི་དངོས་
པོའི་ གནས་ ཚུལ། ལམ་བགྲོད་ པའི་ རིམ་པ། འབྲས་ བུ་ མངོན་ དུ་ བྱེད་ ཚུལ་
ལོ། །དང་པོ་ལ་གསུམ། ལུས་སེམས་སོ་སོའི་གནས་ཚུལ། ལུས་སེམས་ཐུན་
མོང་བའི་གནས་ཚུལ། ལུས་ཀྱི་གནས་ཚུལ་བྱེ་བྲག་ཏུ་བསམ་པའོ། །
དང་པོ་ལ་གཉིས། ལུས་ཀྱི་གནས་ ཚུལ་དང༌། སེམས་ཀྱི་གནས་ཚུལ་
ལོ། །དང་ པོ་ ལ་ གསུམ། རགས་ པ། ཕྲ་ བ། ཤིན་ ཏུ་ ཕྲ་ བའོ། །གཉིས་ པ་
- 278 -



དཔལ་གསང་བ་འདུས་པའི་རྫོགས་རིམ་གྱི་ཁྲིད་དམིགས་བསྡུས་དོན་གསང་ཆེན་མཛོད་ཀྱི་སྒོ་བརྒྱ་འབྱེད་པའི་ལྡེ་མིག །
སེམས་ ཀྱི་ གནས་ ཚུལ་ ལའང་ གསུམ། རགས་ པ། ཕྲ་བ། ཤིན་ཏུ་ ཕྲ་བའོ། །
གཉིས་པ་ལུས་སེམས་ཐུན་མོང་བའི་གནས་ཚུལ་ལ་གཉིས། རགས་པ་གནས་
སྐབས་པའི་ལུས་སེམས་ཐུན་མོང་པའི་གནས་ཚུལ་དང་། ཕྲ་བ་གཉུག་མའི་
ལུས་དང་སེམས་ཀྱི་གནས་ཚུལ་ལོ། །གསུམ་པ་ལུས་ཀྱི་གནས་ཚུལ་བྱེ་བྲག་ཏུ་
བསམ་པ་ནི་གནས་པ་རྩ། གཡོ་བ་རླུང་། བཀོད་པ་ཐིག་ལེ་རྣམས་ཀྱི་གནས་
ཚུལ་ཤེས་པར་བྱ་ཞིང་། ཁྱད་པར་གང་ལ་ གནད་དུ་བསྣུན་སའི་རྩ་ འཁོར་
རྣམས་ཤེས་པར་བྱའོ། །གཉིས་པ་ལམ་བགྲོད་པའི་རིམ་པ་ལ་གཉིས། རྫོགས་
རིམ་གྱི་རིམ་པ་སོ་སོ་ལ་བསླབ་ཚུལ་དང་། ལམ་ལ་བོགས་འབྱིན་པའི་ཐབས་
སྤྱོད་པ་བྱེད་ཚུལ་ལོ། །དང་པོ་ལ་གཉིས། རྡོ་ རྗེ་ གསུམ་ གྱི་ རྫོགས་ རིམ་ ལ་
བསླབ་ཚུལ་དང་། བདེན་པ་གཉིས་ཀྱི་རྫོགས་རིམ་ལ་བསླབ་ཚུལ་ལོ། །དང་པོ་
ལ་གསུམ། ལུས་དབེན་སྐུ་རྡོ་རྗེའི་ཏིང་ངེ་འཛིན་ལ་བསླབ་ཚུལ། ངག་དབེན་
གསུང་རྡོ་རྗེའི་ཏིང་ངེ་འཛིན་ལ་བསླབ་ཚུལ། སེམས་དབེན་ཐུགས་རྡོ་རྗེའི་ཏིང་
ངེ་འཛིན་ལ་བསླབ་ཚུལ་ལོ། དང་པོ་ལ་གསུམ། བསྐྱེད་རིམ་རྫོགས་ནས་ལུས་
དབེན་ལ་འཇུག་ཚུལ། འོག་སྒོའི་ཕྲ་མོ་བསྒོམ་ཚུལ། ལུས་དབེན་དངོས་སྐྱོང་
ཚུལ་ལོ། །གཉིས་པ་འོག་སྒོའི་ཕྲ་མོ་བསྒོམ་ཚུལ་ལ་གསུམ། འོག་སྒོར་ཕྲ་མོ་
བསྒོམ་ཚུལ་དངོས། བསྒོམས་པས་མྱོང་བ་སྐྱེ་ཚུལ། དེ་ལ་གེགས་སེལ་བོགས་
འདོན་བྱ་ཚུལ་ལོ། །དང་པོ་ལ་བཞི། ཐོག་མར་ལུས་གནད་བཅས་ཏེ་རྩ་འཁོར་
གསལ་གདབ་པ། རླུང་རོ་བསལ་ཏེ་སྟོང་ ར་བསྒོམ་པ། རྩ་ ལམ་སྦང་བ། དེ་
ནས་འོག་ སྒོའི་ ཕྲ་མོ་བསྒོམ་ཚུལ་གནད་བཞི་དང་ལྡན་པར་བྱས་ལ་བསྐྱང་
བའོ། །གསུམ་པ་དེ་ལ་གེགས་སེལ་བོགས་འདོན་བྱ་ཚུལ་ལ་གཉིས། གེགས་
279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སེལ་ཚུལ་དང་། བོགས་འདོན་ཚུལ་ལོ། །དང་པོ་ལ་གཉིས། རྩ་གེགས་སེལ་
ཚུལ་ དང༌། རླུང་ གེགས་སེལ་ཚུལ་ལོ། །གཉིས་ པ་ བོགས་ འདོན་ ལ་ གཉིས།
གསལ་བའི་བོགས་འདོན་དང་། བདེ་བའི་བོགས་འདོན་ནོ། །གསུམ་པ་ལུས་
དབེན་དངོས་སྐྱོང་ཚུལ་ལ་གཉིས། ལུས་དབེན་མཉམ་བཞག་ཏུ་བསྒོམ་ཚུལ་
དང༌། ལུས་དབེན་རྗེས་ཐོབ་ཏུ་སྐྱོང་ཚུལ་ལོ། །གཉིས་པ་ངག་དབེན་གསུང་རྡོ་
རྗེའི་ཏིང་ངེ་འཛིན་ལ་བསླབ་ཚུལ་ལ་གསུམ། སྙིང་གའི་སྣ་རྩེར་སྔགས་ཀྱི་ཐིག་
ལེའི་ སྲོག་རྩོལ་ བསྒོམ་པ། གདོང་གི་སྣ་རྩེར་འོད་ ཀྱི་ཐིག་ལེའི་ སྲོག་རྩོལ་
བསྒོམ་པ། གསང་བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་བསྒོམ་པའོ། །དང་
པོ་ལ་གཉིས། སྙིང་གར་སྔགས་ཀྱི་འཁོར་ལོ་བསྒོམ་པ་དང་། དེ་ལ་གེགས་བྱུང་
ན་སེལ་ཚུལ་ལོ། །གཉིས་པ་གདོང་གི་སྣ་རྩེར་འོད་ཀྱི་ཐིག་ལེ་བསྒོམ་ཚུལ་ལ་
གསུམ། རླུང་ གི་དེ་ཉིད་ངེས་ པར་ བྱ་བ། དེ་ལ་རྡོར་བཟླས་བྱ་ཚུལ། གེགས་
བྱུང་ན་སེལ་ཚུལ་ལོ། །གཉིས་པ་རླུང་ལ་རྡོར་བཟླས་བྱ་ཚུལ་ལ་གཉིས། རྩ་
བའི་རླུང་ལ་རྡོར་བཟླས་བྱ་ཚུལ་དང༌། ཡན་ལག་གི་རླུང་ལ་རྡོར་བཟླས་བྱ་ཚུལ་
ལོ། །ངག་དབེན་གྱི་དམིགས་སྐོར་དེ་དག་ཐམས་ཅད་ལ་སྔོན་འགྲོ་སྤྱི་བྱེ་བྲག་
ལ་ནན་ཏན་དུ་བྱ་བ་དང་། དངོས་གཞི་ལ་གནད་བཞི་ཚང་བ་སྔར་བཤད་པ་
ལྟར་བྱའོ། ། །
གསུམ་པ་སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་ཚུལ་ལ་
གཉིས། སེམས་ དབེན་ བསྐྱེད་ པའི་ ཐབས་ དང༌། ཐབས་ དེ་ ལ་ བརྟེན་ ནས་
སེམས་དབེན་བསྐྱེད་ཚུལ་ལོ། །དང་པོ་ལ་གཉིས། ནང་གི་ཐབས་དང་། ཕྱིའི་
ཐབས་ སོ། དང༌ པོ་ ལ་ གཉིས། སྡུད་ རིམ་བསྒོམ་པ་དང་། རླུང་བུམ་པ་ཅན་
-280 -



དཔལ་གསང་བ་འདུས་པའི་རྫོགས་རིམ་གྱི་ཁྲིད་དམིགས་བསྡུས་དོན་གསང་ཆེན་མཛོད་ཀྱི་སྒོ་བརྒྱ་འབྱེད་པའི་ལྡེ་མིག །
འཛིན་ པའོ། །སེམས་དབེན་གྱི་དམིགས་སྐོར་དེ་དག་ལའང་སྔོན་འགྲོ་སྤྱི་བྱེ་
བྲག་རྣམས་དང༌། དངོས་གཞི་ལ་གནད་བཞི་ཚང་བ་སྔར་བཤད་པ་ལྟར་ནན་
ཏན་དུ་བྱའོ། །གཉིས་པ་བདེན་པ་གཉིས་ཀྱི་རྫོགས་རིམ་ལ་གསུམ། ཀུན་རྫོབ་
སྒྱུ་མའི་རྫོགས་རིམ། དོན་དམ་འོད་གསལ་གྱི་རྫོགས་རིམ། དབྱེར་མེད་ཟུང་
འཇུག་ གི་ རྫོགས་ རིམ་མོ། །དང་པོ་གཉིས། སྒྱུ་ ལུས་ དངོས་དང་། དེའི་ ཡན་
ལག་གི་གདམས་པའོ། །གཉིས་པ་དེའི་ཡན་ལག་གི་གདམས་པ་ལ་གསུམ།
མཉམ་བཞག་སྒྱུ་མ། རྨི་ལམ་སྒྱུ་མ། བར་དོ་སྒྱུ་མའོ། །གཉིས་པ་དོན་དམ་འོད་
གསལ་གྱི་རྫོགས་རིམ་ལ་གཉིས། སྒྱུ་ལུས་དངོས་ལ་བརྟེན་ནས་དོན་གྱི་འོད་
གསལ་དངོས་བསྐྱེད་ཚུལ་དང༌། སྒྱུ་ལུས་རྗེས་མཐུན་པ་ལ་བརྟེན་ནས་དོན་གྱི་
འོད་གསལ་རྗེས་མཐུན་པ་བསྒོམ་པའི་ཚུལ་ལོ། །དང་པོ་ལ་གཉིས། ཕྱི་ནང་གི་
བྱང་ཆུབ་པ་གཉིས་ངེས་པར་བྱ་བ་དང་དེ་མངོན་དུ་བྱེད་པའི་ཐབས་བསམ་
གཏན་བསྒོམ་ཚུལ་ལོ། །སྒྱུ་ལུས་དང་འོད་གསལ་དང་རྩ་བའི་གསུམ་པ་དབྱེར་
མེད་ཟུང་འཇུག་གི་རྫོགས་རིམ་རྣམས་ཞིབ་པར་ས་གསུམ་གྱི་སྒྲོན་མེ་གཅིག་པུ་
རིམ་ལྔ་གསལ་བའི་སྒྲོན་མེ་དང་དེའི་མན་ངག་སྟོན་པའི་བླ་མའི་ཞལ་ལས་
ཤེས་ པར་ བྱ་ ཞིང་ སྨོན་ལམ་གྱི་ཡུལ་ཚུན་ཆད་ཀྱིས་བག་ཆགས་ཅི་ཐེབས་
བྱའོ། །རྩ་བའི་གཉིས་པ་ལམ་ལ་བོགས་འབྱིན་པའི་ཐབས་སྤྱོད་པ་སྤྲོས་བཅས་
དང༌། སྤྲོས་མེད་དང་། ཤིན་ཏུ་སྤྲོས་མེད་ཀྱི་སྤྱོད་པ་གསུམ་གསུངས་སོ། །རྩ་
བའི་གསུམ་པ་འབྲས་བུ་མངོན་དུ་བྱེད་ཚུལ་ནི་བཤེས་གཉེན་བསྟེན་ཚུལ་ནས་
བཟུང་སློབ་པའི་འཇུག་གི་བར་རིམ་གྱིས་བགྲོད་ནས་སྤྱོད་པ་ལ་བསླབས་པའི་
མཐར་མི་སློབ་པའི་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་མངོན་དུ་བྱེད་པ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྟེ་ས་ལམ་འབྲས་བུ་དང་བཅས་པ་ཡོངས་སུ་རྫོགས་པ་ལ་ཉིན་རེ་བཞིན་ཐུན་
བཞིའམ་མ་མཐའ་ཐུན་གཅིག་ཏུའང་བྱས་ཏེ་ཉམས་སུ་བླང་ན་དལ་བའི་རྟེན་
ལ་སྙིང་པོ་ལོན་པ་ཡིན་ནོ།། །།
ཞེས་དཔལ་གསང་བ་འདུས་པའི་རྫོགས་རིམ་གྱི་ཁྲིད་དམིགས་བསྡུས་དོན་གསང་ཆེན་མཛོད་ཀྱི་སྒོ་བརྒྱ་འབྱེད་པའི་ལྡེ་མིག་
ཅེས་བྱ་བ་འདི་ནི་ས་སྤྲེལ་ལོ་ལྷ་ལྡན་རྨི་རུ་ཕུན་ཚོགས་ནོར་བུའི་གླིང་གི་གཙུག་ལག་ཁང་དུ་སྡེ་སྣོད་འཛིན་པ་ཆིག་སྟོང་བརྒལ་བར་
དཔལ་གསང་བ་འདུས་པ་མི་བསྐྱོད་པའི་བསྐྱེད་རྫོགས་ཀྱི་ཁྲིད་རྒྱས་པ་བྱ་སྐབས་ཁྲིད་དམིགས་བསྡུས་དོན་ཡི་གེར་འཁོད་པ་ཞིག་
དགོས་ཞེས་བསྐུལ་མ་བྱེད་པ་མང་དུ་བྱུང་ཞིང་། ཉེ་ཆར་༧རྣམ་འདྲེན་རྒྱལ་བའི་དབང་པོའི་ཇོ་ལགས་ལུང་རྟོགས་ཡོན་ཏན་གྱིས་
མངོན་པར་མཐོ་བ་མང་ར་མཁན་པོ་རྗེ་དྲུང་བློ་བཟང་རྡོ་རྗེས་ཁྲིད་སྨིན་རྒྱས་སུ་མནོས་ཏེ་ད་ལམ་ཁྲིད་དམིགས་རྩི་ཤག་ཇི་ལྟར་
གནང་བ་ལྟར་གྱི་བསྡུས་དོན་ཡི་གེར་འཁོད་པ་ཞིག་དགོས་ཞེས་བསྐུལ་བ་ལ་བརྟེན་ནས་དཔལ་གསང་བ་འདུས་པའི་མན་ངག་
འཛིན་པ་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་བསྟན་
པའི་སྙིང་པོ་མཐར་ཐུག་པ་དཔལ་གསང་བ་འདུས་པའི་བཤད་སྒྲུབ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
- 282 -



༄༅། །རྣལ་འབྱོར་གྱི་དབང་ཕྱུག་ལུ་ཧི་པའི་ལུགས་ཀྱི་དཔལ་
འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་
བསྡུས་དོན་བདེ་ཆེན་གསལ་བའི་སྙིང་པོ་
བདུད་རྩིའི་བུམ་བཟང་
བཞུགས་སོ། །
བླ་མ་དང་བཅོམ་ལྡན་འདས་དཔལ་འཁོར་ལོ་སྡོམ་པ་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་
གཟུང་དུ་གསོལ། འདིར་རྣལ་འབྱོར་གྱི་དབང་ཕྱུག་ལུ་ཧི་པའི་ལུགས་ཀྱི་བཅོམ་
ལྡན་འདས་འཁོར་ལོ་བདེ་མཆོག་གི་སྒྲུབ་ཐབས་རིམ་པ་དང་པོའི་རྣལ་འབྱོར་
སྒོམ་པ་ལ་གཉིས། ལམ་སྒོམ་པའི་རིམ་པ་དངོས་དང༌། དེ་ལྟར་བསྒོམས་པའི་
ཕན་ཡོན་ནོ། །དང་པོ་ལ་གསུམ། གང་གིས་སྒོམ་པའི་རྟེན། གང་དུ་སྒོམ་པའི་
གནས། ཇི་ལྟར་དུ་སྒོམ་པའི་ཚུལ་ལོ། །དང་པོ་ནི། སྔགས་དང་ཕར་ཕྱིན་གྱི་ཐེག་
པ་གཉིས་ཐུན་མོང་བའི་ལམ་བཤེས་གཉེན་བསྟེན་ཚུལ་ནས་ཞི་ལྷག་གི་བར་
སྐྱེས་བུ་གསུམ་གྱི་ལམ་གྱི་རིམ་པས་རྒྱུད་སྦྱངས་ཤིང་རྡོ་རྗེ་སློབ་དཔོན་མཚན་
ཉིད་དང་ལྡན་པ་ལས་འདིའི་དཀྱིལ་འཁོར་དུ་དབང་བཞི་བསྐུར་བ་ཡོངས་སུ་
རྫོགས་པ་ལེགས་པར་ཐོབ་ལ། དེའི་དུས་སུ་ཁས་བླངས་པའི་དམ་ཚིག་དང༌།
སྡོམ་པ་ཚུལ་བཞིན་དུ་བསྲུང་བ་ལ་བརྩོན་ཞིང་། རྡོ་རྗེ་སློབ་དཔོན་ཚུལ་བཞིན་དུ་
བསྟེན་ཏེ་རྩ་བཤད་སྦྱར་བ་ལས་བྱུང་བའི་འདིའི་མན་ངག་ལེགས་པར་ཐོབ་པ་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སོགས་ཀྱི་མཚན་ཉིད་དང་ལྡན་པས་བསྒོམ་པར་བྱའོ། །
གཉིས་པ་གང་དུ་ སྒོམ་ པའི་ གནས་ ལ་ གཉིས། སྒོམ་ པའི་ གནས་ ངོས་
བཟུང་བ་དང་། གནས་དེར་ཡོ་བྱད་ཇི་ལྟར་བཤམ་པའོ། །དང་པོ་འཁོར་ལོ་སྡོམ་
པའི་རྣལ་འབྱོར་ གང་དུ་ སྒོམ་ པའི་གནས་ནི། བཤད་རྒྱུད་མངོན་བརྗོད་ལས་
གསུངས་པ་ལྟར་རིའི་སུལ་ལ་སོགས་པའི་དབེན་པའི་གནས་ཡིད་དུ་འོང་བ་རྣལ་
འབྱོར་དང་རྗེས་སུ་མཐུན་པའི་གནས་ཤིག་དགོས་སོ། །གཉིས་པ་གནས་དེར་ཡོ་
བྱད་ ཇི་ ལྟར་བཤམ་པ་ནི། དེ་འདྲ་བའི་དབེན་ པའི་ གནས་ ཀྱི་ སྒྲུབ་ ཁང་དེར་
བདུད་རྩི་ལྔས་བྱུགས་ཤིང་མེ་ཏོག་གཅལ་དུ་བཀྲམ། བཅོམ་ལྡན་འདས་འཁོར་
ལོ་སྡོམ་པའི་བྲིས་སྐུ་དགྲམ། དེའི་མདུན་དུ་ནང་མཆོད་དང་མཆོད་གཏོར་ཕྱག་
ལེན་ལྟར་བཤམ། རྡོར་དྲིལ་ལ་སོགས་པའི་དམ་ཚིག་གི་རྫས་རྣམས་ཚོགས་པར་
བྱས་ལ་བསྒོམ་མོ། །
གསུམ་པ་ཇི་ལྟར་དུ་སྒོམ་པའི་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་
བྱ་བ་དང་། ཐུན་སྔ་ཕྱིའི་བར་དང་ཐུན་གཞན་ལ་ཇི་ལྟར་བྱ་བའོ། །དང་པོ་ལ་
གསུམ། ཐུན་གྱི་འགོར་ཇི་ལྟར་བྱ་བ་དང་། ཐུན་གྱི་དངོས་གཞི་ལ་ཇི་ལྟར་བྱ་བ་
དང༌། ཐུན་གྱི་མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། སྔོན་དུ་བྱ་བའི་རིམ་
པ་དང༌། རྣལ་འབྱོར་ གྱི་ཡན་ལག་རྣམས་བསྒྲུབ་ཚུལ་ལོ། །དང་པོ་ལ་བདུན།
སྟན་ལ་འཁོད་དེ་དགེ་སེམས་ཁྱད་པར་ཅན་གྱི་ངང་ནས་རྩ་བརྒྱུད་ཀྱི་བླ་མ་
རྣམས་ལ་གསོལ་བ་གདབ་པ། རང་ཉིད་ལྷར་བསྐྱེད་པ། རྡོལ་དྲིལ་བྱིན་གྱིས་
བརླབས་པ། ནང་མཆོད་བྱིན་གྱིས་བརླབས་པ། སྔོན་འགྲོའི་གཏོར་མ་གཏོང་བ།།
བདག་ བསྐྱེད་ཀྱི་མཆོད་ པ་ བྱིན་གྱིས་བརླབས་པ། རྡོ་ རྗེ་ སེམས་ དཔའི་སྒོམ་
)
- 284 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བཟླས་བྱ་བའོ། །དང་པོ་ལ་གསུམ། སྟན་ལ་འཁོད་ནས་ལུས་གནད་བཅའ་བ།
ཁ་དག་པར་བྱས་ལ་ཀུན་སློང་བཅོས་ནས་དགེ་སེམས་ཁྱད་པར་ཅན་བསྐྱེད་པ།
དགེ་སེམས་ཁྱད་པར་ཅན་གྱི་ངང་ནས་རྩ་བརྒྱུད་ཀྱི་བླ་མ་རྣམས་ལ་གསོལ་བ་
གདབ་པའོ། །དང་པོ་ནི་རྒྱུད་དང་གྲུབ་ཆེན་གྱི་གཞུང་མང་པོ་ལས་གསུངས་པ་
ལྟར་སྐྲ་བཅིངས་པ་ཅན་ཡིན་ན་ཟླ་སྒྲོལ་ཞིང་ཁ་ལྷོར་ཕྱོགས་ཏེ་རོ་གདན་དངོས་
སམ་རོ་གདན་ལ་འདུག་པར་མོས་ནས་སྟན་བདེ་བ་ལ་ལུས་དྲང་པོར་བསྲངས།
རྐང་པ་རྡོ་རྗེའི་སྐྱིལ་ཀྲུང་གིས་འདུག་པ་སོགས་ལུས་རྣམ་སྣང་གི་ཆོས་བདུན་
ལྡན་དུ་བྱའོ། །གཉིས་པ་ཁ་དག་པར་བྱས་ལ་ཀུན་སློང་བཅོས་ནས་དགེ་སེམས་
ཁྱད་པར་ཅན་བསྐྱེད་པ་ནི། སྟན་ལ་འདུག་ནས་བདུད་རྩི་རིལ་བུ་ཁར་གཞུག་
པའམ་བདུད་རྩི་རིལ་བུ་མེད་ན་བྱིན་གྱིས་བརླབས་པའི་ནང་མཆོད་ལྕེ་ཐོག་ཏུ་
བཞག་སྟེ་ཁ་དག་པར་བྱ་ཞིང་གྲུབ་ཆེན་ལུ་ཧི་པའི་རྣམ་ཐར་ལས་འབྱུང་བ་ལྟར་
རང་རྒྱུད་ལ་བརྟགས་ནས་ཉོན་མོངས་པ་དུག་གསུམ་དང་དེས་ཀུན་ནས་སླངས་
པའི་ཚེ་འདིའི་ བྱ་བ་ཐམས་ཅད་དོར་ཏེ་གཡེང་བ་གང་ཡང་མེད་པ་ཞིག་བྱ།།
འཁོར་བའི་ཉེས་དམིགས་བསམས་ཏེ་ངེས་འབྱུང་སྐྱོ་ཤས་ཆེན་པོས་སྲིད་པའི་
ཕུན་ཚོགས་གང་ཡང་དོན་དུ་མི་གཉེར་ཞིང་རང་གཅིག་པུ་ཞི་བདེ་དོན་གཉེར་གྱི་
བསམ་པའི་དབང་དུའང་མ་སོང་བ་ཞིག་བྱས་ལ་མཁའ་ཁྱབ་ཀྱི་སེམས་ཅན་
ཐམས་ཅད་ལ་དམིགས་ནས་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་
བསྐྱེད་དོ། །
གསུམ་པ་དགེ་སེམས་ཁྱད་པར་ཅན་གྱི་ངང་ནས་རྩ་བརྒྱུད་ཀྱི་བླ་མ་
རྣམས་ལ་གསོལ་བ་གདབ་པ་ནི། བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་པའི་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ངང་ནས་རྡོ་རྗེ་འཆང་ནས་རྩ་བའི་བླ་མའི་བར་གྱི་དངོས་བརྒྱུད་ཀྱི་བླ་མ་རྣམས་
གསལ་ བཏབ་ ལ་ དད་ གུས་ ཆེན་ པོས་ གསོལ་བ་ཤུགས་དྲག་ཏུ་གདབ་བོ། །
གཉིས་པ་རང་ཉིད་ལྷར་བསྐྱེད་པ་ནི། འོད་གསལ་སྟོང་པའི་ངང་ལས་རང་ཉིད་
སྐད་ཅིག་གིས་ཧེ་རུ་ཀ་ཡབ་ཡུམ་གྱི་སྐུར་ལངས་ལ་དེ་ལ་ང་རྒྱལ་དང་གསལ་སྣང་
ཅི་ཐོན་བྱའོ། །འོག་ནས་འབྱུང་བའི་སྒྲུབ་ཐབས་གང་སྒོམ་ཐམས་ཅད་ལྷའི་རྣལ་
འབྱོར་གྱི་ངང་ནས་བྱེད་དགོས་པས་འདི་ཤིན་ཏུ་གལ་ཆེ་ཞིང་སྔགས་ལ་ཞུགས་པ་
རྣམས་ཀྱིས་སྐུ་གསུང་ཐུགས་ཀྱི་དམ་ཚིག་གསུམ་ནམ་ཡང་མ་ཉམས་པར་བྱེད་
དགོས་པ་ལས་འདིར་སྐུའི་དམ་ཚིག་བཟུང་བ་ཡིན་ནོ། །
གསུམ་པ་རྡོར་དྲིལ་བྱིན་གྱིས་བརླབས་པ་ལ་བཞི། རྡོར་དྲིལ་བྱིན་གྱིས་
བརླབས་ པ་ དངོས་། རྡོར་ དྲིལ་ བཟུང་ བ། རྡོ་ རྗེ་ གསོར་ བ། དྲིལ་ བུ་ དཀྲོལ་
བའོ། །དང་པོ་ནི། རྡོར་དྲིལ་བྱིན་གྱིས་བརླབས་ཚུལ་མང་དུ་ཡོད་པ་ལས་འདིར་
ནི་བཤད་རྒྱུད་སཾ་བྷོ་ཊ་དང་། མཁའ་འགྲོ་རྒྱ་མཚོ་ལས་གསུངས་པ་ལྟར་མཚོན་
དོན་དྲན་ཏེ་དོན་དམ་པའི་བྱང་ཆུབ་ཀྱི་སེམས་ཀྱི་སྒོ་ནས་བྱིན་གྱིས་རློབ་པ་ཡིན་
ནོ། །རྡོར་དྲིལ་བཟུང་བ། རྡོ་རྗེ་གསོར་བ། དྲིལ་བུ་དཀྲོལ་བ་རྣམས་ནི་བླ་མས་
ཁྲིད་པ་དང་ཕྱག་ལེན་མཐོང་བ་བརྒྱུད་པ་ལྟར་མ་འཕྱུགས་པར་བྱ་ཞིང་། དེ་དག་
གི་ཚེ་མཁའ་ཁྱབ་ཀྱི་སེམས་ཅན་ཐམས་ཅད་ལ་བྱམས་སྙིང་རྗེས་དམིགས་ནས་
ཕན་བདེ་སྒྲུབ་པའི་བསམ་པ་བསྐྱེད་པ་དང་། མཚོན་བྱེད་རྡོར་དྲིལ་གཉིས་ཀྱིས་
སྔགས་བླ་མེད་ཀྱི་ལམ་རིམ་པ་གཉིས་འབྲས་བུ་དང་བཅས་པ་མཚོན་པའི་ཚུལ་
རྣམས་དྲན་པར་བྱས་ལ་རྡོར་དྲིལ་བྱིན་རླབས་རྫོགས་རིམ་གྱི་རྟོགས་པ་ཁྱད་པར་
ཅན་རྣམས་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར་བར་བྱ་ཞིང་། རྡོ་རྗེ་
- 286 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཐུགས་ཀྱི་དམ་ཚིག་དང་དྲིལ་བུ་གསུང་གི་དམ་ཚིག་འཛིན་པའི་ཚུལ་ཡང་དྲན་
པར་བྱའོ། །བཞི་པ་ནང་མཆོད་བྱིན་གྱིས་བརླབས་པ་ལ་བཞི། བསང་བ། སྦྲང་
བ། བསྐྱེད་པ། བྱིན་གྱིས་བརླབས་པའོ། །དང་པོ་ནི། རང་ཉིད་ཧེ་རུ་ཀར་གསལ་
བའི་ཐུགས་ཀ་ནས་དུམ་སྐྱེས་མ་དཔག་ཏུ་མེད་པ་སྤྲོས་ཏེ་ནང་མཆོད་སྒྲུབ་གཞི་
ལ་ གནས་ པའི་བགེགས་རྣམས་བསྐྲད་པར་བསམ་མོ། གཉིས་པ་སྦྱང་བ་ནི།
ཤུནྱ་ཏའི་སྔགས་བརྗོད་ནས་ནང་མཆོད་སྒྲུབ་གཞི་སྣོད་བཅས་འོད་གསལ་དུ་
བཅུག་སྟེ་ཐ་མལ་གྱི་སྣང་ཞེན་སྦྱོང་བའོ། །གསུམ་པ་བསྐྱེད་པ་ནི། ཧེ་རུ་ཀའི་
ཐུགས་གཉིས་སུ་མེད་པའི་ཡེ་ཤེས་ཡཾ་ཡིག་ཏུ་ཤར་བ་ལ་སོགས་སོ་སོའི་ས་བོན་
ལས་རླུང་མེ་སྒྱེད་པུ་ཐོད་པ་རྣམས་བསྐྱེད་པའི་ཐོད་པའི་ནང་དུ་བདུད་རྩི་ལྔ་
ཕྱོགས་གཡོན་བསྐོར་དང༌། ཤ་ལྔ་མཚམས་གཡས་བསྐོར་གྱིས་སྒྲུབ་ཐབས་སུ་
གསལ་བ་ལྟར་བསྐྱེད་དོ། །
བཞི་ པ་ བྱིན་གྱིས་བརླབ་པ་ ལ་ གསུམ། སྦྱང་བ། རྟོགས་པར་བྱེད་པ།
སྦར་བར་བྱེད་པའོ། །དང་པོ་ནི། རླུང་གཡོས་མེ་སྦར་བས་རྫས་རྣམས་ཞུ་ཞིང་
འཁོལ་ཏེ་མི་གཙང་བར་སྣང་བ་སོགས་ཉེས་སྐྱོན་ཐམས་ཅད་སྦྱངས་ཏེ་ཤིན་ཏུ་
དྭངས་ཞིང་འོད་འཚེར་བར་བྱེད་པའོ། །གཉིས་པ་རྟོགས་པར་བྱེད་པ་ནི་ཧེ་རུ་
ཀའི་ཐུགས་གཉིས་སུ་མེད་པའི་ཡེ་ཤེས་ཁ་ཊཾ་གའི་རྣམ་པར་ཤར་བ་དེར་ལྷུང་སྟེ་
ཞུ་བས་རྫས་རྣམས་བདུད་རྩིའི་རང་བཞིན་དུ་བྱེད་པའོ། །གསུམ་པ་སྦར་བར་
བྱེད་པ་ནི། དབྱངས་གསལ་ལས་བྱུང་བའི་ཡེ་ཤེས་གསུམ་གྱི་འོད་ཟེར་གྱི་སྤྲོ་
བསྡུས་ནམ་ཡང་ཟད་མི་ཤེས་པའི་བདུད་རྩི་མང་པོར་སྦར་ཞིང་སྤེལ་བའོ། །ནང་
མཆོད་བྱིན་རླབས་ཀྱིས་བླ་མེད་ཀྱི་ལམ་རིམ་གཉིས་ཀྱི་གནད་རྣམས་མཚོན་པའི་
287-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཚུལ་ཞལ་ཤེས་ལྟར་དྲན་པར་བྱས་ལ་ནང་མཆོད་བྱིན་རླབས་རྫོགས་རིམ་ཟབ་
མོའི་རྟོགས་པ་ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་
འགྱུར་ བར་ བྱ་ ཞིང་། ཡི་གེ་ གསུམ་ གྱི་ སྤྲོ་བསྡུས་མཁའ་ ཁྱབ་ ཀྱི་ སེམས་ཅན་
ཐམས་ཅད་ཀྱི་སྡིག་སྒྲིབ་སྦྱོང་བའི་ཚུལ་ཡང་ཞལ་ཤེས་ལྟར་དྲན་པར་བྱས་ལ་
ནང་མཆོད་བྱིན་རླབས་ བྱང་ཆུབ་ ཀྱི་ སེམས་ ཀྱིས་ ཟིན་ པར་ བྱའོ། །ལྔ་པ་སྔོན་
འགྲོའི་གཏོར་མ་གཏོང་བ་ལ་བདུན། སྔོན་འགྲོའི་མཆོད་པ་བྱིན་གྱིས་བརླབས་
པ། སྔོན་ འགྲོའི་ གཏོར་ མ་ བྱིན་ གྱིས་ བརླབས་པ། གཏོར་མགྲོན་ སྤྱན་དྲངས།
མགྲོན་དེ་དག་ལ་ཐ་མལ་གྱི་སྣང་ཞེན་སྦྱང་བ། མཆོད་གཏོར་དབུལ་བ། འཕྲིན་
ལས་འཆོལ་བ། ཉེས་སྐྱོན་དག་པར་བྱས་ཏེ་གཤེགས་སུ་གསོལ་བའོ། །
དང་ པོ་ནི། མཆོད་འགོ་གཡོན་ནས་བརྩམས་ཏེ་བཤམས་པའི་མཆོད་
རྫས་རྣམས་བསང་བ། སྦྱང་བ། བསྐྱེད་པ། བྱིན་གྱིས་བརླབས་པ་རྣམས་བདག་
བསྐྱེད་ཀྱི་མཆོད་པ་བྱིན་རླབས་ལྟར་བྱའོ། །གཉིས་པ་སྔོན་འགྲོའི་གཏོར་མ་བྱིན་
གྱིས་བརླབས་པ་ནི་ནང་མཆོད་བྱིན་རླབས་ལྟར་བྱའོ། །གསུམ་པ་གཏོར་མགྲོན་
སྤྱན་དྲང་བ་ནི། མཁའ་འགྲོ་རྒྱ་མཚོ་ལས་གསུངས་པ་ལྟར། རྒྱལ་བས་བསྔགས་
པའི་ཆོས་སྲུང་དུར་ཁྲོད་ཆེན་པོ་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་
རྣམས་སྔགས་དང་ཕྱག་རྒྱས་སྤྱན་དྲངས་པ་ཕྱག་ལེན་ལྟར་བྱའོ། །བཞི་པ་མགྲོན་
དེ་དག་ལ་ཐ་མལ་གྱི་སྣང་ཞེན་སྦྱང་བ་ནི། གཏོར་མགྲོན་དེ་དག་འོད་གསལ་དུ་
བཅུག་ནས་ཐ་མལ་གྱི་སྣང་ཞེན་སྦྱངས་ལ་ལྷའི་སྐུར་བསྐྱེད་པའོ། །ལྔ་པ་མགྲོན་
དེ་དག་ལ་མཆོད་གཏོར་དབུལ་བ་ནི། སྒྲུབ་ཐབས་སུ་གསལ་བ་ལྟར་སྔགས་དང་
ཕྱག་རྒྱས་དབུལ་ལོ། །དྲུག་ པ་ འཕྲིན་ལས་མཆོལ་ བ་ནི། མགྲོན་ རིགས་ བཅུ་
- 288 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གཅིག་པོ་དེ་དག་ལ་བསྟོད་ཅིང་ཕྱག་བྱས་ཏེ་དཔལ་འཁོར་ལོ་སྡོམ་པའི་སྒྲུབ་
ཐབས་སྒོམ་པ་ལ་བར་ཆད་མི་འབྱུང་བའི་འཕྲིན་ལས་འཆོལ་ལོ། །བདུན་པ་ཉེས་
སྐྱོན་དག་པར་བྱས་ཏེ་གཤེགས་སུ་གསོལ་བ་ནི། མན་ངག་ཞལ་ཤེས་ལྟར་ཡེ་
ཤེས་བརྒྱ་པའི་བཟླས་བརྗོད་དང་དམིགས་རིམ་གྱིས་དམ་ཚིག་ཉམས་ཆགས་
དང་ཉེས་སྐྱོན་ཐམས་ཅད་དག་པར་བྱས་ཏེ་ཕྱོགས་སྐྱོང་དང་ཞིང་སྐྱོང་རྣམས་སྒྲུབ་
པ་པོ་རང་ཉིད་ལ་བར་ཆད་བསྲུང་ཕྱིར་ཕྱོགས་ཕྱོགས་སུ་གཤེགས་ཏེ་བཞུགས་
པར་བསམ་མོ། །
དྲུག་ པ་བདག་བསྐྱེད་ ཀྱི་ མཆོད་ པ་ བྱིན་གྱིས་བརླབས་ པ་ ལ་ གཉིས།
མཆོད་རྫས་ཇི་ལྟར་བཤམ་པ་དང་། བཤམས་པའི་མཆོད་རྫས་རྣམས་བྱིན་གྱིས་
བརླབས་ པའོ། །དང་ པོ་ ནི། བཤད་ རྒྱུད་ སྡོམ་ འབྱུང་ དང༌ མངོན་ བརྗོད་ ལས་
གསུངས་པ་ལྟར་ཆུ་བཞི་དང་ཉེར་སྤྱོད་ལ་སོགས་པའི་མཆོད་རྫས་ཕུན་སུམ་
ཚོགས་པ་ཅི་འབྱོར་བཤམ་པ་རྣམས་ གཡོན་སྐོར་གྱིས་དགོད་དོ། །གཉིས་པ་
བཤམས་པའི་མཆོད་རྫས་རྣམས་བྱིན་གྱིས་བརླབས་པ་ལ་བཞི། བསང་བ། སྦྱང་
བ། བསྐྱེད་ པ། བྱིན་ གྱིས་ བརླབས་ པའོ། །དང་ པོ་ནི། མཆོད་ རྫས་ དེ་ དག་ ལ་
ནང་མཆོད་ཀྱིས་བསང་གཏོར་བྱས་ལ་དུམ་སྐྱེས་མའི་སྔགས་བརྗོད་དེ་མ་དག་པ་
དང་བགེགས་བསལ་ལོ། །གཉིས་པ་སྦྱང་བ་ནི། མཆོད་རྫས་དེ་དག་ཤཱ་ཅུ་ཏའི་
སྔགས་ཀྱིས་འོད་གསལ་དུ་བཅུག་སྟེ་ཐ་མལ་གྱི་སྣང་ཞེན་སྦྱང་ངོ༌། །གསུམ་པ་
བསྐྱེད་པ་ནི། མཆོད་རྫས་ཀྱི་གྲངས་དང་མཉམ་པའི་ཀཾ་ལས་བྱུང་བའི་ཐོད་པའི་
ནང་དུ་གཉིས་སུ་མེད་པའི་ཡེ་ཤེས་ཀྱི་ངོ་བོ་ཧཱུྃ་ཡིག་ལས་མཆོད་རྫས་རྣམས་ངོ་བོ་
དང་རྣམ་པ་དང་བྱེད་ལས་ཀྱི་ཁྱད་པར་གསུམ་ལྡན་དུ་བསྐྱེད་དོ། །བཞི་པ་བྱིན་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གྱིས་བརླབས་པ་ནི། མཆོད་རྫས་རང་ རང་གི་མིང་དང་འབྲུ་གསུམ་སྤེལ་བའི་
སྔགས་དང་། རང་རང་གི་ཕྱག་རྒྱ་དང་། རྡོ་རྗེ་གསུམ་གྱི་རང་བཞིན་དུ་བྱིན་གྱིས་
བརླབས་པའི་དམིགས་རིམ་དང་ལྡན་པའི་ཏིང་ངེ་འཛིན་རྣམས་ཀྱིས་བྱིན་གྱིས་
བརླབ་བོ། ། །
བདུན་ པ་ རྡོ་ རྗེ་ སེམས་ དཔའི་སྒོམ་བཟླས་ བྱ་ བ་ ལ་ གསུམ། སྔོན་
འགྲོ །དངོས་གཞི། མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། སྐྱབས་འགྲོ་
དང་། སེམས་སྐྱེད་དོ། །དང་པོ་ལ་གཉིས། སྐྱབས་ཡུལ་གསལ་གདབ་པ་དང༌།
སྐྱབས་སུ་འགྲོ་བའི་ཚུལ་ལོ། །དང་པོ་ནི། རང་གི་སྨིན་མཚམས་གྱི་མདུན་གྱི་
ནམ་མཁར་བཅོམ་ལྡན་འདས་དཔལ་འཁོར་ལོ་སྡོམ་པའི་རྟེན་དང་བརྟེན་པར་
བཅས་པའི་དཀྱིལ་འཁོར་ཡོངས་སུ་རྫོགས་པའི་གཙོ་བོའི་རིགས་བདག་ཏུ་བླ་མ་
རྡོ་རྗེ་འཆང་གི་རྣམ་པ་ཅན་བཞུགས་པ་དེ་དག་གི་མཐའ་བསྐོར་དུ་སྐྱབས་ཡུལ་མ་
ཚང་བ་མེད་པས་བསྐོར་བ། དེ་ཐམས་ཅད་མ་བུ་གཅིག་པ་ལ་བརྩེ་བ་ལྟར་རང་
ལ་དགྱེས་བཞིན་དུ་བཞུགས་པ་གསལ་བཏབ་ལ་དེ་དག་གི་ཡོན་ཏན་དང་ཐུགས་
རྗེ་དྲན་པའི་དད་གུས་ཆེན་པོ་བསྐྱེད་དོ། །གཉིས་པ་སྐྱབས་སུ་འགྲོ་ཚུལ་ནི། རང་
གི་མཐའ་སྐོར་དུ་མ་རྒན་སེམས་ཅན་ཐམས་ཅད་འཁོད་པར་གསལ་བཏབ་ལ་
རང་དང་སེམས་ཅན་ཐམས་ཅད་ཐོག་མ་མེད་པ་ནས་ལས་ཉོན་གྱིས་བཅིངས་ཏེ་
འཁོར་ བའི་ རྒྱ་ མཚོར་ལྷུངས་ནས་བཟོད་གླགས་མེད་ པའི་ སྡུག་ བསྔལ་ མྱོང་
བཞིན་པ་དང་སླར་ཡང་མྱོང་བར་འགྱུར་བའི་ཚུལ་བསམས་ནས་འཇིགས་ཤིང་
སྐྲག་པ་དང༌། དཀོན་མཆོག་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་
ཆེས་པའི་འདུན་པ་དྲག་པོས་བཤད་རྒྱུད་རྡོ་ རྗེ་ མཁའ་འགྲོ་དང་ གདན་བཞི་
- 290 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གཉིས་ ལས་ འབྱུང་ བ། སངས་ རྒྱས་ ཆོས་ དང་ དགེ་ འདུན་ ལ། །ཞེས་ སོགས་
ཚིགས་བཅད་གཉིས་ཀྱི་སྒོ་ནས་སྐྱབས་འགྲོ་རྒྱུད་དང་འདྲེས་ངེས་བྱའོ། །གཉིས་
པ་སེམས་བསྐྱེད་པ་ནི། མཁའ་ཁྱབ་ཀྱི་སེམས་ཅན་ཐམས་ཅད་ལ་དམིགས་ནས་
མར་ཤེས་དྲིན་དྲན་དྲིན་གཟོའི་བསམ་ པ་ དང༌། བདག་ གཞན་མཉམ་བརྗེའི་
དམིགས་རྣམ་བྱང་ཆུབ་ལམ་རིམ་ལས་འབྱུང་བ་ལྟར་གསལ་བཏབ་ལ་བཤད་
རྒྱུད་མངོན་བརྗོད་ལས་འབྱུང་བ། སེམས་ཅན་ཀུན་གྱི་དོན་གྱི་ཕྱིར། ཞེས་སོགས་
ཚིགས་བཅད་གཅིག་གི་སྒོ་ནས་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་ཏུ་
བསྐྱེད་དོ། །རྡོར་སེམས་སྒོམ་བཟླས་ཀྱི་སྒོ་ནས་སྡིག་སྒྲིབ་སྦྱོང་བ་ལ་སྟོབས་བཞི་
ཚང་དགོས་པ་ལས་སྐྱབས་འགྲོ་སེམས་བསྐྱེད་བྱེད་པ་རྟེན་གྱི་སྟོབས་ཡིན་པས་
སྔར་བཤད་པའི་སྐྱབས་འགྲོ་སེམས་བསྐྱེད་ ཀྱི་ རྒྱུད་ཚིག་དེ་དག་འདིར་རྡོར་
སེམས་སྒོམ་བཟླས་དང་འབྲེལ་བའི་ཚེ་སྔོན་འགྲོ་རྟེན་གྱི་སྟོབས་སུ་སྦྱར་བ་ཡིན་
གྱི། རྡོར་སེམས་སྒོམ་བཟླས་མི་བྱ་ནའང་རྒྱུད་ནས་གསུངས་པའི་སྐྱབས་འགྲོ་
སེམས་སྐྱེད་དེ་དག་བྱ་དགོས་པར་སྒྲུབ་ཐབས་སུ་གསུངས་པ་ལྟར་རོ། །
གཉིས་པ་དངོས་གཞི་ནི་རང་གི་སྤྱི་བོར་པཾ་ལས་པདྨ་ཞེས་སོགས་རྡོར་
སེམས་སྒོམ་བཟླས་བྱ་ཚུལ་སྒྲུབ་ཐབས་ཆོག་བསྒྲིགས་སུ་གསལ་བ་ལྟར་བྱ་ཞིང་།
བདུད་རྩི་འབེབས་སྦྱང་གི་གནད་ཞིབ་ པར་ ཞལ་ཤེས་ལྟར་བྱའོ། །གསུམ་པ་
མཇུག་ཏུ་ཇི་ལྟར་བྱ་བ་ནི། བདག་ནི་མི་ཤེས་རྨོངས་པ་ཡིས། ཞེས་སོགས་སྒྲུབ་
ཐབས་ཆོག་བསྒྲིགས་སུ་གསལ་བ་ལྟར་བྱའོ། །དེ་ལྟར་རྡོ་རྗེ་སེམས་དཔའི་སྒོམ་
བཟླས་ཀྱི་སྒོ་ནས་སྡིག་སྒྲིབ་སྦྱོང་བ་ལ་སྟོབས་བཞི་ཚང་དགོས་པ་ལས་སྔར་
བཤད་པ་ལྟར་གྱི་སྐྱབས་འགྲོ་སེམས་སྐྱེད་བྱེད་པ་རྟེན་གྱི་སྟོབས་དང་། །རྡོ་རྗེ་
- 291-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སེམས་དཔའི་སྐུ་བསྒོམ་པ་དང་གཟུངས་སྔགས་ཡིག་བརྒྱ་བཟླ་བ་དང༌། སྡིག་
པའི་འཁོར་གསུམ་རང་བཞིན་མེད་པར་བལྟ་བ་རྣམས་གཉེན་པོ་ཀུན་སྤྱོད་པའི་
སྟོབས་དང༌། ལས་འབྲས་སྤྱི་དང་ལྷག་པར་ སྔགས་ཀྱི་དམ་ཚིག་དང་སྡོམ་པ་
ཉམས་པའི་ཉེས་དམིགས་རྒྱལ་བས་གསུངས་པ་རྣམས་ལ་ཡིད་ཆེས་བརྟན་པོས་
རྣམ་སྨིནལ་འཇིགས་ཤིང་སྐྲགས་ནས་སྔར་བྱས་ཀྱི་ཉེས་ལྟུང་རྣམས་ལ་ཁོང་པར་
དུག་སོང་བ་ལྟ་བུའི་འགྱོད་སེམས་དྲག་པོ་བྱེད་པ་རྣམ་པར་སུན་འབྱིན་པའི་
སྟོབས་དང༌། །ཕྱིན་ཆད་སྲོག་ལ་བབས་ཀྱང་མི་བྱ་བའི་སྡོམ་སེམས་ཤུགས་དྲག་
བསྟེན་པ་ཉེས་པ་ལས་སླར་ལྡོག་པའི་སྟོབས་ཏེ་དེ་བཞི་པོ་ཚང་བའི་སྒོ་ནས་སྡིག་
སྒྲིབ་དག་པའི་མཚན་མ་བརྟན་པོ་མ་བྱུང་བར་དུ་འབད་དེ་ཤེས་རྒྱུད་སྡིག་ལྟུང་
གིས་མ་སྦགས་པའི་གཙང་སིང་ངེ་བ་ཞིག་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་
འབད་དོ། །
གཉིས་པ་རྣལ་འབྱོར་གྱི་ཡན་ལག་རྣམས་སྒྲུབ་ཚུལ་ལ་བཞི། སྒོ་གསུམ་
དག་པར་བྱས་ནས་ཚད་མེད་བཞི་བསྒོམ་པ། ཕུང་ཁམས་སྐྱེ་མཆེད་རྣམས་བྱིན་
གྱིས་བརླབས་པ། འགལ་རྐྱེན་འགོག་པའི་སྲུང་བའི་འཁོར་ལོ་བསྒོམ་པ། མཐུན་
རྐྱེན་བསྟེན་པའི་ཚོགས་བསག་པའོ། །དང་པོ་ལ་གཉིས། དག་པ་གསུམ་གྱི་རྣལ་
འབྱོར་དང་། ཚད་མེད་བཞི་བསྒོམ་པའོ། །དང་པོ་ལ་གསུམ། ཡིད་དག་བྱེད་ཀྱི་
རྣལ་ འབྱོར། ངག་ དག་ བྱེད་ ཀྱི་རྣལ་འབྱོར། དང་པོ་ནི། ཀུན་ སྤྱོད་དང་མཁའ་
འགྲོ་རྒྱ་མཚོ་ལས་གསུངས་པ་ལྟར་ཤྲཱི་ཧེ་རུ་ཀའི་སྔགས་བརྗོད་ཅིང་དེའི་དོན་
བསམས་ནས་གཉིས་སུ་མེད་པའི་ཡེ་ཤེས་རྒྱལ་བའི་ཐུགས་ཆོས་སྐུའི་ང་རྒྱལ་
བཟུང་བ་ནི་ཡིད་དག་པར་བྱེད་པའོ། །གཉིས་པ་ལུས་དག་བྱེད་ཀྱི་རྣལ་འབྱོར་
- 292 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ནི། སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་ཡུམ་བཅས་ཀྱི་སྐུར་
བསྐྱེད་ལ་སེམས་ཅན་ཐམས་ཅད་ལ་ཕན་བདེ་སྒྲུབ་པའི་སེམས་ཀྱི་སྔགས་བརྗོད་
དེ་སྐུའི་ང་རྒྱལ་བཟུང་བ་ནི་ལུས་དག་པར་བྱེད་པའོ། །གསུམ་པ་ངག་དག་བྱེད་
ཀྱི་རྣལ་འབྱོར་ནི། དབྱངས་གསལ་ལན་གསུམ་བརྗོད་ནས་འོད་ཟེར་གྱི་སྤྲོ་བསྡུ་
སྒྲུབ་ཐབས་སུ་གསུངས་པ་ལྟར་བྱེད་ཅིང་ངག་ལ་ཐ་མལ་གྱི་སྣང་ཞེན་སྦྱངས་ཏེ་
སྒྲ་ཐམས་ཅད་ཨ་ལི་ཀ་ལིའི་སྔགས་སུ་བསམ་པ་ནི་ངག་དག་པར་བྱེད་པའོ། །
གཉིས་ པ་ ཚད་མེད་བཞི་བསྒོམ་པ་ལ་གཉིས། དབང་པོ་རྣོན་པོས་ཚད་མེད་
བཞིའི་དམིགས་པ་བསྡུས་ཏེ་བྱང་ཆུབ་ཀྱི་སེམས་བསྒོམ་པ་དང་། དབང་པོ་རྟུལ་
པོས་ཚད་མེད་བཞིའི་དམིགས་རྣམ་སོ་སོར་ཕྱེ་སྟེ་བསམས་ནས་བྱང་ཆུབ་ཀྱི་
སེམས་བསྒོམ་པའོ། །
དང་པོ་ནི། སྔར་བྱང་ཆུབ་ལམ་རིམ་ལ་མྱོང་བ་ཕུལ་ཕྱིན་ཐོན་པའི་དབང་
པོ་རྣོན་པོས་བྱམས་སོགས་ཚད་མེད་བཞིའི་དམིགས་པ་གནད་གཅིག་ཏུ་བསྡུས་
ཏེ་བདག་གིས་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བཏོན་ཏེ་དེ་
བཞིན་ཉིད་དང་རོ་གཅིག་པའི་བདེ་བ་ཆེན་པོ་ལ་དགོད་པར་བྱའོ་སྙམ་དུ་བྱང་
ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །གཉིས་པ་དབང་པོ་རྟུལ་པོས་ཚད་
མེད་བཞིའི་དམིགས་རྣམ་སོ་སོར་ཕྱེ་སྟེ་བསམ་ནས་བྱང་ཆུབ་ཀྱི་སེམས་བསྒོམ་པ་
ནི། བྱང་ཆུབ་ལམ་རིམ་ལས་འབྱུང་བ་ལྟར་མར་ཤེས་དྲིན་དྲན་སོགས་ཡིད་འོང་
གི་བྱམས་པ་སྐྱེད་ཐབས་དང༌། དེ་ནས་ཚད་མེད་བཞི་སོ་སོའི་དམིགས་རྣམ་
བཤད་རྒྱུད་སྡོམ་འབྱུང་ལས་གསུངས་པ་ལྟར་བསྒོམས་ནས་བྱང་ཆུབ་ཀྱི་སེམས་
ལ་ཡིད་འགྱུར་གྱི་མྱོང་བ་ཅི་ཐོན་བྱའོ། །དེ་ལྟར་བྱང་ཆུབ་ཀྱི་སེམས་བསྒོམ་པ་ནི་
293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྒྲུབ་ཐབས་འདིར་གང་སྒོམ་པ་ཐམས་ཅད་དམན་ལམ་དུ་ལྟུང་བའི་རྒྱུ་རང་དོན་
ཡིད་བྱེད་ལས་བསྲུངས་ཏེ་ཐེག་པ་ཆེན་པོའི་ལམ་དུ་ངེས་པར་བསྒྱུར་བའི་ཐབས་
མཁས་ཆེན་པོ་ཡིན་པར་གསུངས་པས་ནན་ཏན་དུ་བྱས་ལ་བསྒོམ་མོ། ། །
གཉིས་པ་ཕུང་ཁམས་སྐྱེ་མཆེད་རྣམས་བྱིན་གྱིས་བརླབས་པ་ལ་བཞི།
ཕུང་ པོ་ བྱིན་ གྱིས་ བརླབས་ པ། སྐྱེ་མཆེད་ བྱིན་གྱིས་བརླབས་པ། ཁམས་ བྱིན་
གྱིས་བརླབས་པ། ཕུང་ཁམས་བསྐྱེ་མཆེད་རྣམས་བྱིན་གྱིས་བརློབ་པའི་ལྷ་དེ་
དག་ལ་ང་རྒྱལ་བརྟན་པར་བཟུང་ནས་སྔགས་ཀྱིས་བྱིན་རླབས་བྱེད་པའོ། །དང་
པོ་ནི། རང་གི་དཔྲལ་པར་གཟུགས་ཕུང་རྣམ་པར་དག་པའི་ལྷ་རྣམ་སྣང་སྐྱེད་པ་
སོགས་གནས་དྲུག་ཏུ་སོ་སོའི་ས་བོན་ལས་ལྷ་དྲུག་སྐྱེད་དེ་དེ་དག་ལ་ང་རྒྱལ་དང་
གསལ་སྣང་ཅི་ཐོན་བྱའོ། །གཉིས་པ་སྐྱེ་མཆེད་བྱིན་གྱིས་བརླབ་པ་ནི། རང་གི་
ལྟེ་བར་ས་ཁམས་རྣམ་པར་དག་པའི་ལྷ་སྤྱན་མ་སྐྱེད་པ་སོགས་གནས་ལྔར་སོ་
སོའི་ས་བོན་ལས་ལྷ་མོ་ལྔ་སྐྱེད་དེ་དེ་དག་ལ་ང་རྒྱལ་དང་གསལ་སྣང་ཅི་ཐོན་
བྱའོ། །བཞི་པ་ཕུང་ཁམས་སྐྱེ་མཆེད་རྣམས་བྱིན་གྱིས་བརླབས་པའི་ལྷ་དེ་དག་ལ་
ང་རྒྱལ་བརྟན་པར་བཟུང་ནས་སྔགས་ཀྱིས་བྱིན་རླབས་བྱེད་པ་ནི། ཕུང་ཁམས་
སྐྱེ་མཆེད་རྣམ་པར་དག་པའི་ལྷ་བཅུ་བདུན་པོ་དེ་དག་ལ་སྒྲུབ་ཐབས་སུ་གསལ་
བ་ལྟར་སྐུ་མདོག་ཕྱག་མཚན་རྣམས་ལ་གསལ་སྣང་གང་ཐོན་དང་རང་ཉིད་ལྷ་དེ་
དང་དེའོ་སྙམ་དུ་ང་རྒྱལ་ཤུགས་ཅན་བསྐྱེད་ཅིང་ཨོ་པྲ་ཀྲྀཏ་ཞེས་སོགས་ཀྱི་སྔགས་
བརྗོད་ལ་རང་བཞིན་གྱིས་ཡོངས་སུ་དག་པའི་ཆོས་ཐམས་ཅད་ཀྱི་རང་བཞིན་
དག་པ་ནི་ངའོ་སྙམ་དུ་ང་རྒྱལ་བརྟན་པར་བཟུང་ངོ༌། །དེ་ལྟར་ཕུང་ཁམས་སྐྱེ་
མཆེད་རྣམས་ལ་ཐ་མལ་གྱི་སྣང་ཞེན་སྦྱངས་ཏེ་རྣམ་པར་དག་པའི་ལྷར་བསྒོམས་
- 294 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན། །
པས་སྦྱངས་གཞི་མ་དག་པའི་ཕུང་ཁམས་བསྐྱེད་མཆེད་རྣམས་སྦྱོང་ཞིང་བསམ་
པ་དེས་ཀུན་ནས་སླངས་པའི་མཆོད་པ་སོགས་ཚོགས་མྱུར་དུ་རྫོགས་པའི་ཐབས་
མཁས་ཆེན་པོར་འགྱུར་བ་དང་གང་སྣང་བདེ་སྟོང་དང་། ཕུང་ཁམས་སྐྱེ་མཆེད་
རྣམས་ལྷར་དངོས་སུ་འཆར་བའི་རྫོགས་རིམ་དང་། འབྲས་དུས་ཀྱི་ཡེ་ཤེས་སྐུ་
ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བའི་དགེ་རྩ་ སྨིན་བྱེད་དང་ལག་རྗེས་
འཇོག་བྱེད་རྒྱུར་འགྱུར་བས་འདི་འདྲ་བའི་ཐབས་མཁས་ཀྱི་རྣལ་འབྱོར་ལ་
འབད་པ་ལྷུར་བྱའོ། །གསུམ་པ་འགལ་རྐྱེན་འགོག་པའི་སྲུང་བའི་ འཁོར་ ལོ་
བསྒོམ་ པ་ ལ་ གཉིས། རྡོ་ རྗེའི་ ར་ བ་ སོགས་ ཀྱི་སྲུང་ འཁོར་ བསྒོམ་ པ་ དང༌།
བགེགས་ལ་ཕུར་བུས་གདབ་པ་སོགས་སོ། །དང་པོ་ལ་གསུམ། རྡོ་ རྗེའི་ར་བ་
བསྐྱེད་དེ་བསྒོམ་པ། རྡོ་རྗེའི་ས་གཞི་ནས་མེ་དཔུང་གི་བར་བསྐྱེད་དེ་བསྒོམ་པ།
རྡོ་རྗེའི་ས་གཞི་ནས་མེ་དཔུང་གི་བར་དེ་དག་སྔགས་ཀྱིས་བྱིན་གྱིས་བརླབས་
པའོ། །དང་པོ་ནི། རང་ལྷ་བཅུ་བདུན་ལུས་ལ་གནས་པའི་ཧེ་རུ་ཀའི་ང་རྒྱལ་གྱིས་
ལག་པ་གཡོན་པའི་མཐེབ་མཛུབ་ཀྱི་ཕྱོགས་རེར་སེ་གོལ་གཏོགས་པ་སྔོན་དུ་
འགྲོ་བས་གཡོན་སྐོར་གྱིས་ཤར་ལ་སོགས་པའི་ཕྱོགས་བཞིར་ཞལ་བཞི་པའི་
སྔགས་ ཚན་ པ་ བཞི་ བརྗོད་ པས་ ཕྱོགས་ བཞི་པོ་དེར་ སྔགས་ ཚན་བཞི་པོ་དེ་
འཇིགས་སུ་རུང་བའི་སྒྲ་འབྲུག་སྟོང་ལྡིར་བ་ལྟར་སྒྲོག་ཅིང་ཁ་དོག་ནག་པོ་དང་
ལྗང་ཁུ་དང་དམར་པོ་དང་སེར་པོ་རྣམས་དགོད་དོ། །དེ་ནས་སྔགས་དེ་བཞི་ལས་
རང་རང་གི་ཁ་དོག་ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་
ནས་འོག་གསེར་གྱི་ས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་
ཆེན་པོ་རྣམས་ཕྱོགས་བཞིར་དགོད་དོ། །དེ་ནས་སྔགས་འོད་ཟེར་དང་བཅས་པ་
295-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དེ་རྣམས་ཡོངས་སུ་གྱུར་པ་ལས་སྣ་ཚོགས་རྡོ་རྗེའི་ར་བ་གྲུ་བཞི་པ་སྒྲུབ་ཐབས་སུ་
གསལ་བ་ལྟར་བསྐྱེད་ལ་བསྒོམ་མོ། །གཉིས་པ་རྡོ་རྗེའི་ས་གཞི་ནས་མེ་དཔུང་གི་
བར་བསྐྱེད་དེ་བསྒོམ་པ་ནི། ར་བ་གྲུབ་པ་དང་དུས་མཉམ་དུ་ཧཱུྃ་ལས་བྱུང་བའི་སྣ་
ཚོགས་རྡོ་རྗེའི་རང་བཞིན་དུ་བསམ་མོ། །སྣ་ཚོགས་རྡོ་རྗེའི་ས་བོན་གྱི་འོད་ཟེར་
ལས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་པ་ཁ་གྱེས་པའི་རྣམ་
པ་ཅན་རྡོ་རྗེའི་ཐོག་ལྟར་ཕྱོགས་མཚམས་ཀུན་ཏུ་བར་མཚམས་མེད་པར་རྒྱུག་
པའི་མདའི་དྲྭ་བ་དང་། རྡོ་རྗེའི་གུར་དང་། རྡོ་རྗེའི་བླ་བྲེ་དང་། ཕྱི་རོལ་ཏུ་རྡོ་རྗེའི་
མེ་བསྐལ་པ་འཇིག་པའི་དུས་ཀྱི་མེ་ལྟར་འཇིགས་སུ་རུང་བ་ནག་ ཕྱོགས་པ་
རྣམས་ཀྱིས་བལྟ་བ་ཙམ་ཡང་མི་བཟོད་པའི་མེ་དཔུང་ཆེན་པོས་གཡོན་སྐོར་དུ་
བསྐོར་བར་བསམས་ལ་བསྒོམ་མོ། །གསུམ་པ་རྡོ་རྗེའི་ས་གཞི་ནས་མེ་དཔུང་གི་
བར་དེ་དག་སྔགས་ཀྱིས་བྱིན་གྱིས་བརླབས་པ་ནི། རྡོ་རྗེའི་ས་གཞི་དང་། རྡོ་རྗེའི་
ར་བ་དང་། རྡོ་ རྗེའི་མདའི་དྲྭ་བ་དང་། རྡོ་རྗེའི་གུར་དང་། རྡོ་ རྗེའི་བླ་བྲེ་དང་། རྡོ་
རྗེའི་མེ་དཔུང་དྲུག་པོ་དེ་ཨོ་མེ་དེ་ནི་ཞེས་སོགས་སྡེ་ཚན་དྲུག་བརྗོད་ལ་བདེ་སྟོང་
གི་རྒྱས་བཏབ་ཅིང་བྱིན་གྱིས་བརླབས་སོ། །སྲུང་འཁོར་སྒོམ་ཚུལ་འདི་ནི་རྩ་རྒྱུད་
ཉིད་ལས་གསུངས་ཤིང་དེ་ལྟ་བུའི་སྲུང་འཁོར་ལེགས་པར་བསྒོམས་ནས་བརྒྱ་
བྱིན་སོགས་ལྷ་མཐུ་བོ་ཆེ་དག་གིས་ཀྱང་གླགས་ལྟ་བར་མི་ནུས་ན་བགེགས་ཕྲ་མོ་
གཞན་ གྱིས་ གླགས་ ལྟ་ བའི་ གོ་ སྐབས་ མེད་ པར་ གསུངས་ སོ། །གཉིས་ པ་
བགེགས་ ལ་ ཕུར་ བས་ གདབ་ པ་ སོགས་ པ་ ལ་ གཉིས། ཁྲོ་ མོ་ བསྐྱེད་ནས་
བགེགས་བཀུག་པ་དང༌། བཀུག་པའི་བགེགས་ལ་ཕུར་བུས་གདབ་པ་སོགས་
སོ། །དང་པོ་ལ་གཉིས། ཕྱོགས་མཚམས་རྣམས་སུ་ཁྲོ་མོ་རྣམས་བསྐྱེད་པ་དང་།
- 296 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཁྲོ་མོ་རྣམས་ཀྱིས་ཕྱོགས་བཅུའི་བགེགས་རྣམས་དགུག་པའོ། །དང་པོ་ནི། རང་
ཧེ་རུ་ཀར་གསལ་བའི་ང་རྒྱལ་བརྟན་པོས་གཡོན་པའི་མཐེབ་མཛུབ་ཀྱིས་སེ་
གོལ་གཏོགས་ཤིང་ཤར་ནས་ཕྱོགས་གཡོན་སྐོར་དང་། མེ་ནས་མཚམས་གཡས་
སྐོར་དུ་རིམ་པ་བཞིན་ཞལ་བཞི་པའི་སྔགས་ཚན་བཞི་པོ་རིམ་བཞིན་བརྗོད་དེ་
ཕྱོགས་དེ་དང་དེར་བཀོད་པ་ཡོངས་སུ་གྱུར་པ་ལས་ཤར་དང་སྟེང་དུ་་གདོང་མ་
ནག་མོ་གཉིས་བསྐྱེད་པ་སོགས་ སྒོ་མཚམས་མ་སྟོང་ཁྲོ་མོ་ཞལ་གཅིག་ཕྱག་
གཉིས་མ་ལྟེ་བ་མན་ཆད་ཕུར་བུའི་རྣམ་པ་ཅན་རྣམས་སྒྲུབ་ཐབས་སུ་གསལ་བ་
ལྟར་བསྐྱེད་དོ། །
གཉིས་པ་ཁྲོ་མོ་རྣམས་ཀྱིས་ཕྱོགས་བཅུའི་བགེགས་རྣམས་དགུག་པ་ནི།
ཕྱོགས་བཅུར་བསྐྱེད་པའི་ཁྲོ་མོ་དེ་རྣམས་ཀྱིས་རང་འདྲ་དུ་མ་ཕྱོགས་བཅུར་སྤྲོས་
ནས་ཕྱོགས་བཅུའི་བགེགས་རྣམས་བཀུག་སྟེ་ཧཱུྃ་ཞེས་པའི་སྒྲ་དྲག་པོ་འཇིགས་སུ་
རུང་བ་འབྲུག་སྟོང་དུས་གཅིག་ཏུ་ལྡིར་བ་ལྟར་བརྗོད་པ་དང༌། ཧཱུྃ་རིང་པོ་ནག་པོ་
ལས་གྲུབ་པའི་ཁྲོན་པ་བཅུ་གྲུབ་སྟེ་ཕྱོགས་སོ་སོར་ཁྲོན་པ་དེ་དང་དེར་ཕྱོགས་སོ་
སོའི་བགེགས་རྣམས་བཅུག་པར་བསམ་མོ། །གཉིས་པ་བགེགས་ལ་ཕུར་བུས་
གདབ་པ་སོགས་ལ་བཞི། ཕུར་བུ་བསྐུལ་པའི་སྔགས་བརྗོད་དེ་བགེགས་རྣམས་
ཀྱི་སྤྱི་བོར་ཕུར་བུ་གཟུགས་པ། ཕུར་བུ་བརྡུང་བའི་སྔགས་བརྗོད་དེ་བགེགས་
རྣམས་ལ་ཕུར་བུས་བཏབ་པས་མི་གཡོ་བར་བྱ་བ། ཁྲོ་མོ་རྣམས་ཀྱིས་བགེགས་
རྣམས་བསྐྲད་ནས་མཚམས་བཅིང་བ། སྲུང་འཁོར་བྱང་ཆུབ་ཀྱི་སེམས་ཀྱིས་ཟིན་
པར་བྱ་བའོ། །དང་པོ་ནི། རང་ཧེ་རུ་ཀའི་ང་རྒྱལ་བརྟན་པོས་ཁྲོ་མོ་རྣམས་ལ་ཕུར་
བུ་ཟུག་ཤིག་པར་བཀའ་བསྒོ་བའི་ཚུལ་གྱིས་ཤར་ནས་ཕྱོགས་གཡོན་སྐོར་དང་།
297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མེ་ནས་མཚམས་གཡས་སྐོར་དང་སྟེང་འོག་ཏུ་དམིགས་ཏེ་ཨོཾ་གྷ་གྷ་ཞེས་སོགས་
ཀྱི་སྔགས་རེ་རེ་ནས་བརྗོད་ལ་ཕྱོགས་བཅུའི་བགེགས་རྣམས་ཀྱི་སྤྱི་བོར་ཕུར་བུ་
ཟུག་པར་བསམ་མོ། །གཉིས་པ་ཕུར་བུ་བརྡུང་བའི་སྔགས་བརྗོད་དེ་བགེགས་
རྣམས་ ལ་ ཕུར་ བུས་ བཏབ་ པས་ མི་ གཡོ་ བར་ བྱ་ བ་ ནི། རང་ ཧེ་ རུ་ ཀའི་ ང་
རྒྱལ་བརྟན་པོས་ ཨོ་བཛྲ་ མུངྒ་ ར་ཞེས་ སོགས་བརྡུང་བའི་སྔགས་ཀྱང་ ཕྱོགས་
གཡོན་སྐོར་དང་མཚམས་གཡས་སྐོར་དང་སྟེང་འོག་ཏུ་དམིགས་ཏེ་རེ་རེ་ནས་
བརྗོད་པས་ཁྲོ་མོ་རྣམས་ཀྱི་ཕྱག་གཡས་ཀྱི་ཐོ་བས་བརྡུངས་པས་ཕྱོགས་བཅུའི་
བགེགས་རྣམས་ཀྱི་སྤྱི་གཙུག་ནས་རྐང་མཐིལ་གྱི་བར་དུ་ཕུར་བུས་བཏབ་པས་
ཕྱོགས་བཅུའི་བགེགས་དེ་དག་ཐམས་ཅད་ལུས་ངག་ཡིད་གསུམ་གཡོ་འགུལ་
མེད་པར་བདེ་སྟོང་དབྱེར་མེད་ཀྱི་ངོ་བོར་རོ་གཅིག་ཏུ་གྱུར་པར་བསམ་མོ། །
གསུམ་པ་ཁྲོ་མོ་རྣམས་ཀྱིས་བགེགས་ལྷག་མ་རྣམས་བསྐྲད་ནས་མཚམས་བཅིང་
བ་ནི། ཁྭ་ གདོང་མ་ལ་སོགས་པའི་ ཕྱོགས་ བཅུར་བཞུགས་པའི་ཁྲོ་མོ་བཅུས་
བགེགས་ལྷག་མ་རྣམས་རྒྱང་རིང་དུ་བསྐྲད་ནས་ཁྲོ་མོ་རྣམས་ཚུར་བྱོན་ཏེ་རྡོ་རྗེའི་
ར་བ་གྲུ་བཞི་པ་ལ་ཐིམ་པས་ཆུ་ལ་ཆུ་བརྡབས་པས་ཟེགས་མ་ཕྱིར་འཐོར་བ་
བཞིན་དུ་འོད་ཟེར་འཕྲོས་པ་ལས་རྡོ་རྗེ་དང༌། པདྨ་དང༌། འཁོར་ལོའི་རབ་ཟླུམ་
པོ་གསུམ་པ་མཚམས་མེད་པར་དུམ་བུ་གཅིག་ཏུ་གྱུར་པར་བསྒོམས་ལ་མཚམས་
བཅིང་ངོ་། །བཞི་པ་སྲུང་འཁོར་བྱང་ཆུབ་ཀྱི་སེམས་ཀྱིས་ཟིན་པར་བྱ་བ་ནི། སྔར་
བསྒོམས་པའི་སྲུང་འཁོར་དེ་དག་ཐམས་ཅད་ཀྱི་ཕྱི་རོལ་ཏུ་རྡོ་རྗེའི་མེ་མཐའ་མེད་
དུ་འཕྲོ་བ་གཡོན་སྐོར་དུ་འཁྱིལ་ཞིང་འབར་བས་སྟེང་དང་ལོགས་ཀུན་ཏུ་ཁྱབ་
པར་བསམས་ལ་འགྲོ་བ་ཐམས་ཅད་ཀྱང་རྣམ་པ་ཐམས་ཅད་དུ་བགེགས་དང་
- 298 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བྲལ་བར་མོས་པ་བརྟན་པོ་བྱའོ། །ཕྱོགས་མཚམས་རྣམས་སུ་ཁྲོ་མོ་བསྐྱེད་ནས་
བགེགས་བསྐྱོད་པའི་ཚུལ་འདི་ཡང་རྩ་རྒྱུད་ཉིད་ལས་གསུངས་ཤིང་དེ་ལྟར་མོས་
པ་བརྟན་པོས་བསྒོམས་ན་ཕྱིའི་བགེགས་དང་ནང་གི་རྣམ་གཡེང་ཐམས་ཅད་
བསྲུང་ ཞིང་ སྒྲུབ་ ཐབས་ སྒོམ་ པ་ལ་ བར་ ཆད་ ནམ་ ཡང་ མི་ འབྱུང་ བ་ དང་།
བགེགས་རྣམས་བདེ་སྟོང་དབྱེར་མེད་ཀྱི་རང་བཞིན་དུ་བྱས་པས་བགེགས་བསྐྱོད་
པའི་དམིགས་པ་འདི་དག་ཀྱང་སེམས་ཅན་ཐམས་ཅད་ལ་ཕན་པར་བྱེད་པ་དང་
རང་ ཉིད་ འཁོར་ བ་ ལས་ ངེས་ པར་ ཐར་ བའི་ ཐབས་སུ་འགྱུར་ བ་ དང༌། སྲུང་
འཁོར་བྱང་ཆུབ་ཀྱི་སེམས་ཀྱིས་ཟིན་པར་བྱས་པས་བླ་ན་མེད་པའི་བྱང་ཆུབ་ཀྱི་
རྒྱུ་རུ་ངེས་པར་འགྱུར་བ་སོགས་ཕན་ཡོན་མཐའ་ཡས་པར་གསུངས་པས་འདི་ལྟ་
བུའི་ཐབས་མཁས་ཀྱི་རྣལ་འབྱོར་ལ་འབད་པར་བྱའོ། །
བཞི་པ་ མཐུན་ རྐྱེན་ བསྟེན་ པའི་ ཚོགས་ བསག་ པ་ ལ་ གཉིས། བསོད་
ནམས་ ཀྱི་ཚོགས་ གསོག་ པ་ དང་། ཡེ་ཤེས་ ཀྱི་ཚོག་གསོག་ པའོ། །དང་ པོ་ ལ་
གསུམ། ཚོགས་ ཀྱི་ ཞིང་ སྒྲུབ་ པ། ཞིང་ དེ་ ལ་ ཚོགས་ གསོག་ པ། ཚོགས་ ཞིང་
རྣམས་རང་ལ་བསྡུ་བའོ། །དང་པོ་ནི། སྲུང་འཁོར་གྱི་དབུས་ན་རང་ཧེ་རུ་ཀར་
གནས་པའི་ཐུགས་ཀར་པཾ་སེར་པོ་ལས་སྣ་ཚོགས་པདྨར་ཨཾ་ལས་བྱུང་བའི་ཟླ་
བའི་དཀྱིལ་འཁོར་ལ་གནས་པའི་ཧཱུྃ་ཡིག་རྡོ་རྗེ་འཛིན་པའི་རང་བཞིན་དབུས་སྔོ་
ལ་མཐའ་སྐྱ་བ་ཨཱ་ནས་ཐིག་ལེ་ནཱ་ད་དང་བཅས་པའི་བར་ཆ་ལྔ་རིམ་བཞིན་བྱ་
སྒྲུབ། སོར་རྟོག །མཉམ་ཉིད། མེ་ལོང་ལྟ་བུ། ཆོས་དབྱིངས་ཡེ་ཤེས་ལྔའི་རང་
བཞིན་ཅན་གསལ་བཏབ་ལ་བསྒོམ་མོ། །དེ་ནས་ཡེ་ཤེས་ལྔའི་རང་བཞིན་ཅན་
གྱི་ཧཱུཾ་ཡིག་གི་འོད་ཟེར་གྱིས་རང་གི་སྤྱི་བོ་ནས་རྐང་པའི་བར་གང་སྟེ་ཐོག་མ་མེད་
-299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
པ་ནས་སྒོ་གསུམ་གྱི་དྲི་མ་རྣམས་སྦྱངས་པས་སེམས་དྲི་མ་ཐམས་ཅད་དང་བྲལ་
ཞིང་ལུས་ཤེལ་གོང་བཞིན་དུ་དག་པར་གྱུར་པར་བསམ་མོ། །དེ་ནས་བ་སྤུའི་སྒོ་
ནས་ཕྱིར་འཕྲོས་པའི་འོད་ཟེར་གྱིས་འོག་མིན་ནས་རང་གི་དྲིན་ཅན་རྩ་བའི་བླ་མ་
རྒྱལ་བ་རྡོ་རྗེའི་འཆང་ཆེན་པོའི་རྣམ་པ་ཅན་གཙོ་བོའི་རིགས་པ་དག་ཏུ་བཞུགས་
པ་དཔལ་འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་དང་གཞན་ཡང་སངས་
རྒྱས་དང་བྱང་ཆུབ་སེམས་དཔའ་དང་ལྷ་དང་ལྷ་མོ་དང་ ཁྲོ་བོས་ནམ་མཁའི་
ཁམས་ཏིལ་གྱི་གོང་བུ་ལྟར་གང་བ་སྤྱན་དྲངས་ཏེ་རང་གི་སྨིན་མཚམས་ཀྱི་ཐད་
ཀྱི་མདུན་གྱི་ནམ་མཁར་བཞུགས་པ་གསལ་བཏབ་ལ་སྤྲོས་པའི་འོད་ཟེར་རང་གི་
སྙིང་གའི་ས་བོན་ལ་འདུས་པར་བསམ་མོ། འདི་ལྟ་བུའི་འོད་ཟེར་གྱི་སྤྲོ་བསྡུ་བྱེད་
པ་ནི་རླུང་དབུ་མར་འདུས་པ་ལས་བྱུང་བའི་རྫོགས་རིམ་ཟབ་མོའི་རྟོགས་པ་ཁྱད་
པར་ཅན་རྣམས་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་ཀྱི་ཐབས་མཁས་ཁྱད་
པར་ཅན་ཡིན་པས་མན་ངག་འདི་དག་གཅེས་པར་བཟུང་ངོ། །
གཉིས་ པ་ ཞིང་ དེ་ ལ་ ཚོགས་ བསགས་ པ་ ལ་ བརྒྱད། ཕྱག་ འཚལ་ བ།
མཆོད་པ་འབུལ་བ། སྡིག་པ་བཤགས་པ། དགེ་ལ་རྗེས་སུ་ཡི་རང་བ། སྐྱབས་
སུ་ འགྲོ་ བ། སྨོན་ སེམས་ བསྐྱེད་ པ། འཇུག་ སེམས་ བསྐྱེད་ པ། རང་ གི་ ལུས་
དབུལ་བའོ། །དང་པོ་ལ་གཉིས། དྲིན་ཅན་རྩ་བའི་བླ་མ་ལ་ཕྱག་བྱ་བ་དང་། ཡི་
དམ་དཀྱིལ་འཁོར་ལྷ་ཚོགས་ལ་ཕྱག་བྱ་བའོ། །དང་པོ་ནི། ཐལ་མོ་སྦྱར་ཏེ། གང་
གི་དྲིན་གྱིས་བདེ་ཆེན་གནས། ཞེས་སོགས་གློ་ཀ་ གཅིག་གིས་ཡོན་ཏན་དང་
བཀའ་དྲིན་དྲན་པའི་དད་གུས་ཆེན་པོས་བླ་མ་ཕྱག་བྱའོ། །ཚིགས་བཅད་འདི་ནི་
ཀུན་སྤྱོད་སོགས་རྒྱུད་དང་གྲུབ་ཆེན་གྱི་གཞུང་མང་པོ་ལས་འབྱུང་ངོ༌། །གཉིས་པ་
- 300 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཡི་དམ་དཀྱིལ་འཁོར་ལྷ་ཚོགས་ལ་ཕྱག་བྱ་བ་ནི། །ཧེ་རུ་ཀ་དཔལ་དཔའ་བོ་ཆེ། །
ཞེས་ སོགས་ ཚིགས་བཅད་ གཉིས་ ཀྱིས་ བྱའོ། །ཚིགས་ བཅད་ འདི་ གཉིས་ནི་
བཤད་རྒྱུད་སྡོམ་འབྱུང་ ལས་གསུངས་སོ། །གཉིས་པ་མཆོད་པ་འབུལ་བ་ལ་
གསུམ། ཆུ་གཉིས་ཉེར་སྤྱོད་དང་བཅས་པའི་མཆོད་པ་འབུལ་བ། རིག་མ་བཅུ་
དྲུག་ གིས་ མཆོད་ པ། རྐང་ བརྒྱད་ ཀྱིས་ བསྟོད་ པའོ། །དང་པོ་ནི། རང་གི་སྙིང་
གའི་ས་བོན་ལས་མཆོད་པའི་ལྷ་མོ་མཆོད་ཡོན་མ་དང་ཞབས་བསིལ་མ་རང་རང་
གི་མཆོད་རྫས་ཐོགས་པ་དཔག་ཏུ་མེད་པ་མཆོད་ཡུལ་གྱི་གྲངས་དང་མཉམ་པ་
སྤྲོས་ཏེ་མཆོད་ཡུལ་རྣམས་ལ་མཆོད་པས་ཐུགས་རྒྱུད་ལ་ཟག་མེད་ཀྱི་བདེ་བ་
ཁྱད་པར་ཅན་བསྐྱེད་ནས་ཚུར་འདུས་ཏེ་རང་གི་སྙིང་གའི་ས་བོན་ལ་ཐིམ་པར་
བསམ་མོ། །མཆོད་སྔགས་བརྗོད་པ་འདི་དག་གི་ཚེ་ཤི་ཞེས་བརྗོད་པ་དང་མཉམ་
དུ་སྙིང་གའི་ཐད་ནས་སེ་གོལ་གཏོགས་ཤིང་མཆོད་ལྷ་སྤྲོ་བའི་དམིགས་པ་བྱེད་
པ་དང༌། ཧེ་རུ་ཀ་ཨབྷཾ་པྲ་ཏིཙྪ་ཞེས་བརྗོད་པའི་ཚེ་པད་ཀོར་སྔོན་དུ་འགྲོ་བའི་
མཆོད་ཡོན་གྱི་ཕྱག་རྒྱ་བྱ་ཞིང་ཧཱུཾ་སྭཱཧཱ་ཞེས་བརྗོད་པའི་ཚེ་རྡོ་རྗེ་བསྡུ་བའི་ཕྱག་རྒྱ་
བྱེད་པ་ཕྱག་ལེན་ལྟར་མ་འཕྱུགས་པར་བྱ་ཞིང་། དེ་དག་གཞན་རྣམས་ལའང་
རིགས་འགྲེའོ། །དེ་ནས་རང་གི་ཐུགས་ཀའི་ས་བོན་ལས་སྤྲུལ་པའི་མེ་ཏོག་མ་
དཀར་མོ། བདུག་པ་མ་དུ་བའི་མདོག །མར་མེ་མ་དམར་སེར། བྱུག་པ་མ་ལྗང་
ཁུ། ཞལ་ཟས་མ་སྣ་ཚོགས་མདོག་ཅན་ལྔ་ཀ་ཕྱག་བཞིའི་དང་པོ་གཉིས་ཀྱིས་
རྡོར་དྲིལ་དང་། ལྷག་མ་གཉིས་ཀྱིས་རིན་པོ་ཆེའི་སྣོད་རང་རང་གི་མཆོད་སྤྲིན་
གྱིས་གང་བ་འཛིན་པ་དཔག་ཏུ་མེད་པ་སྤྲོས་ཏེ། མཆོད་སྔགས་བརྗོད་པ་དང་
མཉམ་དུ་ཕྱག་རྒྱ་འཆིང་བ་དང་། མཆོད་ཡོན་རྣམས་ལ་དགྱེས་པ་བསྐྱེད་པ་དང༌།
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མཆོད་ ལྷ་ རྣམས་ སྙིང་ གར་ བསྡུ་བ་ལ་སོགས་པ་ སྔར་བཞིན་ བྱའོ། །རོལ་མོ་
འབུལ་བ་ལུ་ཧི་པའི་གཞུང་ལས་དངོས་སུ་མ་གསུངས་ཀྱང་འབུལ་བའི་ཕྱག་ལེན་
ལྟར་རང་གི་སྙིང་ག་ནས་མཆོད་པའི་ལྷ་མོ་རོལ་མོའི་བྱེ་བྲག་སྣ་ཚོགས་ཐོགས་པ་
དཔག་མེད་སྤྲོས་ཏེ་ཚོགས་ཞིང་རྣམས་ལ་དགྱེས་པ་བསྐྱེད་པ་དང༌། མཆོད་ལྷ་
སྙིང་གར་བསྡུ་བ་སྔར་བཞིན་བྱའོ། །
གཉིས་པ་རིག་མ་བཅུ་དྲུག་གིས་མཆོད་པ་ནི། རང་གི་སྙིང་གའི་ས་བོན་
ལས་རིག་མ་བཅུ་དྲུག་དཔག་ཏུ་མེད་པ་སྤྲུལ་ཏེ། ཨོཾ་བཛྲ་ཝཱི་ཎེ་ཧཱུྃ་ཧཱུྃ་ཕཊ་ཀྱིས་པི་
ཝང་མ་སྔོན་མོ། ཨོ་བཛྲ་ཝཾ་ཤེ་ཧཱུཾ་ཧཱུཾ་ཕཊ་ཀྱིས་གླིང་བུ་མ་སེར་མོ། ཨོཾ་བཛྲ་མྲྀ་ཏཾ་
གེ་ཧཱུྃ་ཧཱུྃ་ཕཊ་ཀྱིས་རྔ་ཟླུམ་མ་དམར་མོ། ཨོཾ་བཛྲ་མུ་ར་ཛེ་ཧཱུྃ་ཧཱུྃ་ཕཊ་ཀྱིས་རྫ་རྔ་མ་
ལྗང་ཁུ་དེ་བཞི་ནི་ཕྱག་བཞི་མ་ཕྱག་དང་པོ་གཉིས་ཀྱིས་རང་རང་གི་མཆོད་རྫས་
རོལ་མོ་སྒྲོག་ཅིང་ལྷག་མ་གཉིས་ཀྱིས་རྡོར་དྲིལ་འཛིན་པ། ཨོཾ་བཛྲ་ཧཱ་སྱ་ཧཱུཾ་ཧཱུཾ་
ཕཊ་ཀྱིས་བཞད་མ་དམར་མོ། ཨོ་བཛྲ་ལཱ་སྱ་ཧཱུཾ་ཧཱུཾ་ཕཊ་ཀྱིས་སྒེག་མོ་སྔོན་མོ། ཨོ་
བཛྲ་གཱི་ཏཱི་ཧཱུྃ་ཧཱུྃ་ཕཊ་ཀྱིས་གླུ་མ་སེར་མོ། ཨོ་བཛེ་ནཾ་ཏ་ཧཱུྃ་ཧཱུྃ་ཕཊ་ཀྱིས་གར་མ་ལྗང་
ཁུ་བཞི་ནི་ཕྱག་བཞི་མ་དང་པོའི་ཕྱག་དང་པོ་གཉིས་ཀྱིས་བཞད་པའི་སྟངས་དང་།
གཉིས་པའི་དང་པོ་གཉིས་ཀྱིས་བསྙེམས་པའི་ ཚུལ་གྱིས་རྡོར་དྲིལ་བཟུང་ནས་
དཀུར་བརྟེན་པ་དང་། གསུམ་པའི་དང་པོ་གཉིས་ཀྱིས་ཏིང་ཤག་བརྡུང་བ་དང༌།
བཞི་པའི་དང་པོ་གཉིས་པད་ཀོར་མཛད་ཅིང་། བཞི་གའི་ཕྱག་འོག་མ་གཉིས་
ཀྱིས་གཡས་ཐོད་པ་དང༌། གཡོན་ཁ་ཊཾ་ག་འཛིན་པའོ། །ཨོཾ་བཛྲ་པུཔྤེ་ཧཱུྃ་ཧཱུྃ་ཕཊ་
ཀྱིས་མེ་ཏོག་མ་དཀར་མོ། ཨོཾ་བཛྲ་དྷུ་པེ་ཧཱུྃ་ཧཱུྃ་ཕཊ་ཀྱིས་བདུག་སྤོས་མ་དུད་ཀ །
ཨོ་བཛྲ་དཱི་པེ་ཧཱུྃ་ཧཱུྃ་ཕཊ་ཀྱིས་མར་མེ་མ་དམར་སེར། ཨོཾ་བཛྲ་གནྡྷེ་ཧཱུྃ་ཧཱུྃ་ཕཊ་ཀྱིས་
302 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དྲི་ཆབ་མ་དམར་མོ་བཞི་ནི་ཕྱག་བཞིའི་གཡས་དང་པོ་བཞི་ན་རིམ་པ་བཞིན་དུ་
མེ་ཏོག་ཀྱི་སྣོད་ དང་། བདུག་ སྤོས་ ཀྱི་ སྣོད་དང༌། མར་མེའི་ མཆོད་ སྡོང་དང༌།
དྲིའི་དུང་ཆོས་དང༌། གཡས་ལྷག་མ་བཞིས་ཌ་མ་རུ་དང༌། གཡོན་གཉིས་ན་ཐོད་
པ་དང་ཁ་ཊཾ་ག་འཛིན་པའོ། །ༀ་རཱུ་པ་བཛཱི་ཧཱུྃ་ཧཱུྃ་ཕཊ་ཀྱིས་གཟུགས་མ་དཀར་མོ།
ཨོ་ར་ས་བཛྲ་ཧཱུྃ་ཧཱུྃ་ཕཊ་ཀྱིས་རོ་མ་དམར་མོ། ཨོཾ་སྤར་བཛྲ་ཧཱུྃ་ཧཱུྃ་ཕཊ་ཀྱིས་རེག་བྱ་
མ་ལྗང་སེར། ཨོཾ་དྷརྨ་དྷཱ་ཏུ་བཛྲ་ཧཱུྃ་ཧཱུྃ་ཕཊ་ཀྱིས་ཆོས་དབྱིངས་རྡོ་རྗེ་མ་དཀར་མོ་
བཞི་ནི་ཕྱག་བཞིའི་གཡས་ཀྱི་དང་པོ་བཞི་ན་རིམ་པ་བཞིན་མེ་ལོང་དང་། སྦྲང་
ཆང་ གི་ སྣོད་ དང༌ གོས་ སྣ་ ཚོགས་ པ་ དང༌། ཆོས་ འབྱུང་ འཛིན་ ཅིང་། ལྷག་ མ་
གསུམ་ནི་སྔ་མ་དང་འདྲ་བ། དེ་རྣམས་ཐམས་ཅད་ཞལ་གཅིག་པ་སྤྱན་གསུམ་པ་
གཅེར་མོ་སྐྲ་གྲོལ་བ་རུས་པའི་རྒྱན་ཅན་ཞབས་གཉིས་གར་སྟབས་ཅན་རྣམས་
ཀྱིས་ཚོགས་ཞིང་རྣམས་ལ་མཆོད་པས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་
པར་ཅན་བསྐྱེད་ནས་མཆོད་ལྷ་རྣམས་ རང་གི་སྙིང་གའི་ ས་བོན་ལ་བསྔའོ། །
གསུམ་པ་རྐང་བརྒྱད་ཀྱིས་བསྟོད་པ་ནི། བླ་མ་རྒྱལ་བ་སྲས་བཅས་ཐམས་ཅད་
ལ་ཐུན་མོང་དུ་གུས་པ་ཆེན་པོས། ཨོཾ་བཅོམ་ལྡན་དཔའ་བོ་དབང་ཕྱུག་ལ་ཕྱག་
འཚལ། ཞེས་སོགས་རྐང་བརྒྱད་ཀྱིས་བསྟོད་ཅིང་གསོལ་བ་གདབ་བོ། །
གསུམ་ པ་ སྡིག་ པ་ བཤགས་ པ་ ནི། དཀོན་ མཆོག་ གསུམ་ ལ་ བདག་
སྐྱབས་མཆི། །སྡིག་པ་ཐམས་ཅད་སོ་སོར་བཤགས། །ཞེས་པའོ། །བཞི་པ་དགེ་
བ་ལ་ རྗེས་སུ་ཡི་རང་བ་ནི། འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་
ཆུབ་ཡིད་ཀྱིས་བཟུང༌། །ཞེས་པའོ། །ལྔ་པ་སྐྱབས་སུ་འགྲོ་བ་ནི། སངས་རྒྱས་
ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །ཞེས་ པའོ། །
303-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དྲུག་པ་སྨོན་སེམས་བསྐྱེད་པ་ནི། རང་གཞན་དོན་ནི་རབ་བསྒྲུབ་ཕྱིར། །བྱང་
ཆུབ་སེམས་ནི་བསྐྱེད་པར་བགྱི། །ཞེས་པའོ། །བདུན་པ་འཇུག་སེམས་བསྐྱེད་པ་
ནི། བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་
བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་པའོ། །བརྒྱད་པ་ལུས་དབུལ་
བ་ནི། བགྲོད་དཀའ་ སྲིད་པའི་རྒྱ་མཚོ་ལས། །བདག་གིས་འགྲོ་རྣམས་བསྒྲལ་
བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་
བགྱི། །ཞེས་པའོ། །གསུམ་པ་ཚོགས་ཞིང་རང་ལ་བསྡུ་བ་ནི། ཚོགས་ཞིང་རྣམས་
ལ་གུས་པ་ཆེན་པོས་མཆོད་ཅིང་གསོལ་བ་བཏབ་པས་ཚོགས་ཞིང་རྣམས་ཀྱིས་
བྱིན་གྱིས་རློབས་པར་བསམས་ལ་ཡིག་བརྒྱ་བཟླས་པས་ཚོགས་ཞིང་རྣམས་
དགྱེས་པ་ཆེན་པོས་ མཐའ་ནས་ གཅིག་ ལ་ གཅིག་ཐིམ་ གྱི་ རིམ་ གྱིས་ འོད་དུ་
བསྡུས་ཏེ་དྲིན་ཅན་རྩ་བའི་བླ་མ་ལ་ཐིམ། བླ་མ་འོད་དུ་ཞུ་སྟེ་རང་ལ་ཐིམ་པས་
བྱིན་གྱིས་བརླབས་པར་བསམ་མོ། །སྐུ་གསུམ་ལམ་ཁྱེར་གྱི་རྣལ་འབྱོར་བསྒོམ་
པའི་སྔོན་འགྲོར་ཚོགས་གསོག་བྱེད་པ་བླ་མེད་ཀྱི་རྒྱུད་རྣམས་དང་གྲུབ་ཆེན་གྱི་
གཞུང་ ཕལ་ཆེར་ནས་གསུངས་ཤིང་། ཁྱད་པར་སྒྲུབ་ཐབས་འདིར་བཀོད་པ་
རྣམས་ནི་བཤད་རྒྱུད་སྡོམ་འབྱུང་ལས་གསུངས་ལ། མཐར་ཚོགས་ཞིང་རང་ལ་
བསྡུ་བ་ནི་བཤད་རྒྱུད་མངོན་བརྗོད་ལས་གསུངས་སོ། །དེ་ལྟར་བསོད་ནམས་ཀྱི་
ཚོགས་བསག་པ་ནི་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་
ཏུ་སྐྱེས་ནས་མྱོང་འགྱུར་གྱི་ལས་གསོག་པ་དང་ཆོས་མཚུངས་པར་གསུངས་ཏེ་
རང་ཉིད་ལྷའི་སྐུར་སྐྱེ་བ་ལ་རྒྱུ་ཚོགས་གཉིས་བསག་དགོས་པ་ལས་འདི་བསོད་
- 304 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ནམས་ ཀྱིས་ ཚོགས་ གསོག་ པ་ ཡིན་ པའི་ དོན་ ནོ། །གཉིས་ པ་ ཡེ་ ཤེས་ ཀྱི་
ཚོགས་གསོག་ པ་ ལ་ལྔ། སྔགས་ གཉིས་ ཀྱིས་ དོན་ བསམས་ ཏེ་ སྡད་ རིམ་ གྱི་
དམིགས་པ་དང་བཅས་སྟོང་ཉིད་བསྒོམ་པ། དེ་ལྟར་བསྒོམ་པ་དེ་གཞི་ལ་འཛམ་
བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་འབྱུང་བར་རིམ་གྱིས་བསྡུས་ནས་
འཆི་བ་དང་ཆོས་མཐུན་ཞིང་སྒྲུབ་པ་པོ་རང་ཉིད་ལས་ཉོན་གྱི་དབང་གིས་འཆི་བ་
སྦྱོང་བ། ལམ་དུས་སུ་དཔེ་དོན་གྱི་འོད་གསལ་དང་རྣམ་པ་མཐུན་ཞིང་། དེ་ལྟ་
བུའི་རྫོགས་རིམ་གྱི་རྟོགས་པ་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར་
བ། འབྲས་བུ་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང་འབྲས་བུ་དེ་མྱུར་
དུ་འགྲུབ་པའི་ཐབས་མཁས་ཀྱི་རྒྱུར་འགྱུར་བ། རྒྱུ་མཚན་དེ་དག་གི་ཕྱིར་ན་སྒོམ་
ཚུལ་འདི་ལ་འཆི་བ་ཆོས་སྐུར་འཁྱེར་བའི་ལམ་ཁྱེར་ཞེས་བརྗོད་པའོ། །དང་པོ་
ལ་གཉིས། ཆོས་ལ་དམིགས་པའི་སྙིང་རྗེ་ཆེན་པོ་བསྐྱེད་ནས་སྭ་བྷཱ་ཝའི་སྔགས་
དོན་བསམས་ཏེ་སྣང་བཅས་ཀྱི་སྟོང་ཉིད་བསྒོམ་པ་དང༌། སྡུད་རིམ་གྱི་དམིགས་
པ་དང་བཅས་དམིགས་མེད་ཀྱི་སྙིང་རྗེ་ཆེན་པོ་བསྐྱེད་ཅིང་ཤུ་ནྱ་ཏའི་སྔགས་དོན་
བསམས་ཏེ་སྣང་མེད་ཀྱི་སྟོང་ཉིད་བསྒོམ་པའོ། །དང་པོ་ནི། སྦྱང་གཞི་ལས་ཉོན་
གྱི་དབང་གིས་འབྱུང་བ་རིམ་གྱིས་བསྡུས་པའི་འཆི་བ་སྦྱོང་བར་བྱའོ་སྙམ་པ་དང་།
ལམ་དཔེ་དོན་གྱི་འོད་གསལ་མྱུར་དུ་རྒྱུད་ལ་སྐྱེ་བར་བྱའོ་སྙམ་པ་དང་། འབྲས་
བུ་རྒྱལ་བའི་ཐུགས་ཆོས་སྐུ་མྱུར་དུ་བསྒྲུབ་པར་བྱའོ་སྙམ་པའི་འདུན་པ་དང༌།
བདག་གིས་ཆོས་སྐུ་མངོན་དུ་བྱས་ལ་དེ་ལས་གཟུགས་ཀྱི་སྐུར་ལངས་ཏེ་སེམས་
ཅན་གྱི་དོན་བྱའོ་སྙམ་པའི་འཕེན་པ་ཤུགས་དྲག་བཏང་ནས་སྒོ་གསུམ་དུ་ཧེ་རུ་
ཀའི་སྔགས་དེའི་དོན་ཡིད་ལ་བྱས་ཏེ་ཆོས་ལ་དམིགས་པའི་ སྙིང་ རྗེ་ ཆེན་པོ་
HO
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྐྱེད་ནས་སྭ་བྷཱ་ཝའི་སྔགས་བརྗོད་ལ་བདེན་སྟོང་སྒྱུ་མ་ལྟ་བུའི་སྟོང་ཉིད་བསྒོམ་
མོ། །གཉིས་པ་སྡུད་རིམ་གྱི་དམིགས་པ་དང་བཅས་དམིགས་མེད་ཀྱི་སྙིང་རྗེ་ཆེན་
པོ་བསྐྱེད་ཅིང་ཤུ་ནྱ་ཏཱའི་སྔགས་དོན་བསམས་ཏེ་སྣང་མེད་ཀྱི་སྟོང་ཉིད་བསྒོམ་པ་
ནི། སྔར་བཤད་པ་ལྟར་གཞི་ལམ་འབྲས་གསུམ་ལ་དམིགས་པའི་འདུན་པ་དང་
འཕེན་པ་ཤུགས་དྲག་ཏུ་བཏང་ལ་སྡུད་རིམ་གྱི་དམིགས་པ་སྒྲུབ་ཐབས་སུ་གསལ་
བ་ལྟར་བྱས་ལ། སྣང་བ་ཐམས་ཅད་རིམ་གྱིས་བསྡུས་ཏེ་སྙིང་གའི་ནཱ་ད་ཕྲ་མོ་ལ་
སེམས་བཟུང་ངོ༌། །དེ་ནས་སེམས་ཅན་ཐམས་ཅད་ལ་དམིགས་ནས་དམིགས་
མེད་ཀྱི་སྙིང་རྗེ་ཤུགས་དྲག་ཏུ་བསྒོམས་ལ་ཤཱ་ནྱ་ཏཱའི་སྔགས་བརྗོད་ཅིང་ནཱ་ད་ཙམ་
གྱི་རྣམ་རྟོག་ཀྱང་དོར་བར་བྱས་ཏེ་བདེན་སྣང་ཕྲ་མོའང་མེད་པ་རྒྱལ་བའི་ཐུགས་
ཆོས་སྐུ་ལ་ང་རྒྱལ་འཇོག་གོ །སྔར་བཤད་པའི་སྙིང་རྗེ་གཉིས་པོ་དེ་ནི་སྤྱི་དོན་གྱི་
སྙིང་རྗེ་ཡིན་ལ། སྦས་དོན་གྱི་སྙིང་རྗེ་དང་མཐར་ཐུག་གི་སྙིང་རྗེ་གཉིས་ཀྱང་
མོས་པ་ཡིད་བྱེད་ཀྱིས་བསྒོམ་པར་གསུངས་སོ། །
གཉིས་པ་དེ་ལྟར་བསྒོམ་པ་དེ་གཞི་ལ་འཛམ་བུ་གླིང་པའི་མི་མངལ་སྐྱེས་
ཁམས་དྲུག་ལྡན་པ་ཞིག་འབྱུང་བ་རིམ་གྱིས་བསྡུས་ནས་འཆི་བ་དང་ཆོས་མཐུན་
ཞིང་སྒྲུབ་པ་པོ་རང་ཉིད་ལས་ཉོན་གྱི་དབང་གིས་འཆི་བ་སྦྱོང་བ་ནི། དེ་ལྟར་
གནས་གསུམ་དུ་ཧེ་རུ་ཀ་བཀོད་པ་ཡོངས་སུ་གྱུར་པའི་ཡེ་གེ་གསུམ་ལ་སྣོད་
བཅུད་གཞན་ཐམས་ཅད་སྡུད་པའི་རིམ་པ་འདི་ནི་འཆི་བའི་ཚེ་སྣོད་བཅུད་གཞན་
དུ་སྣང་བའི་རང་གི་ཤེས་པ་རྣམས་རིམ་གྱིས་བསྡུས་ནས་དཀར་དམར་ནག་པའི་
རྣམ་པ་ཅན་སྣང་མཆེད་ཐོབ་གསུམ་དུ་སོང་བའི་སྐབས་དང་འདྲའོ། །དེ་ནས་
དཀར་པོ་དམར་པོ་ལ་བསྡུས་པ་ནི་སྣང་བ་མཆེད་པ་ལ་ཐིམ་པ་དང་འདྲའོ། །
- 306 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དམར་པོ་ནག་པོ་ལ་བསྡུས་པ་ནི། མཆེད་པ་ཉེར་ཐོབ་ལ་ཐིམ་པ་དང་འདྲའོ། །དེ་
ནས་ཧཱུྃ་ནག་པོ་ཞབས་ཀྱུ་ནས་ནཱ་དའི་བར་དང་། ནཱ་དའང་མི་དམིགས་པར་སོང་
བ་ནི། ཐོབ་པ་འོད་གསལ་དུ་ཐིམ་པ་དང་འདྲ་སྟེ། འཆི་རིམ་ལ་སྟོང་པ་བཞི་ཡོད་
པའི་འཆི་བའི་འོད་གསལ་དངོས་གཞི་དང་འདྲའོ། །ཉེར་ཐོབ་མཚོན་པའི་ཧཱུྃ་ཉིད་
ལ་ཐིམ་རིམ་ལྔར་བྱས་པ་ནི་སྦྱང་གཞི་ལའང་ཉེར་ཐོབ་ནས་ཇེ་ཕྲར་སོང་ནས་
འོད་གསལ་དུ་འཇུག་པ་མཚོན་པ་ཡིན་ཞིང་། སྒོམ་ཚུལ་འདིས་སྒྲུབ་པ་པོ་རང་
ཉིད་ལས་ཉོན་གྱི་དབང་གིས་འཆི་བ་སྦྱངས་ཏེ་འཆི་བ་མེད་པ་ཆོས་སྐུའི་གོ་འཕང་
མྱུར་དུ་ཐོབ་པར་བྱེད་དོ། །གསུམ་པ་ལམ་དུས་སུ་དཔེ་དོན་གྱི་འོད་གསལ་དང་
རྣམ་པ་མཐུན་ཞིང་དེ་ལྟ་བུའི་རྫོགས་རིམ་གྱི་རྟོགས་པ་མྱུར་དུ་རྒྱུད་ལ་སྐྱེ་བའི་
དགེ་རྩ་སྨིན་བྱེད་དུ་འགྱུར་བ་ནི། རིམ་པ་དང་པོར་སྡུད་རིམ་གྱི་དམིགས་པ་འདི་
ལྟར་བྱས་པས་རིམ་པ་གཉིས་པར་བསྒོམ་སྟོབས་ཀྱིས་རླུང་དབུ་མར་བསྡུས་ཏེ་
གཞིའི་ འཆི་ རིམ་དང་མཐུན་ པར་ རིམ་ གྱིས་འོད་གསལ་འཆར་བའི་དགེ་རྩ་
ཡོངས་སུ་སྨིན་ནས་དཔེ་དང་དོན་ཀྱི་འོད་གསལ་མྱུར་དུ་འགྲུབ་པར་གསུངས་
སོ། །
བཞི་པ་འབྲས་བུ་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང་འབྲས་
བུ་དེ་མྱུར་དུ་འགྲུབ་པའི་ཐབས་མཁས་ཀྱི་རྒྱུར་འགྱུར་བ་ནི། སྔགས་བླ་མེད་ཀྱི་
རྒྱུད་སྡེ་ཐམས་ཅད་ཀྱི་སྙིང་པོའི་དོན་འཆི་བ་ཆོས་སྐུར་འཁྱེར་བའི་ལམ་ཁྱེར་འདི་
ལྟར་བསྒོམས་པས་རིམ་གྱིས་གཉིས་སྣང་ཕྲ་མོ་ཡང་དག་ནས་བདེན་སྣང་ཕྲ་མོ་
ཡང་མེད་པའི་རྒྱལ་བའི་ཐུགས་ཡེ་ཤེས་ཆོས་སྐུ་མྱུར་དུ་འགྲུབ་པར་གསུངས་
སོ། །ལྔ་པ་རྒྱུ་མཚན་དེ་དག་གི་ཕྱིར་ན་སྒོམ་ཚུལ་འདི་ལ་འཆི་བ་ཆོས་སྐུར་འཁྱེར་
307-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བའི་ལམ་ཁྱེར་ཞེས་བརྗོད་པ་ནི་ཚིག་ཟིན་ལྟར་རོ། །
གཉིས་པ་ཐུན་གྱི་དངོས་གཞི་ལ་ཇི་ལྟར་བྱ་བ་ལ་གསུམ། སྟོང་པའི་ངང་
ནས་ ནམ་ མཁར་ནཱ་ད་བཞག་པ། གཞལ་ ཡས་ ཁང་ གང་ ལ་ གནས་པའི་རྟེན་
བསྐྱེད་པ། དེ་ནས་རྣལ་འབྱོར་བཞི་བསྒོམ་པའོ། །དང་པོ་ལ་ལྔ། སྟོང་པའི་ངང་
ལས་རང་གི་སེམས་ནཱ་དའི་གཟུགས་སུ་ལངས་པ། དེ་ལྟར་སྒོམ་པ་དེ་འཆི་བ་
འོད་གསལ་ལས་བར་དོ་འགྲུབ་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་
བར་དུ་སྦྱོང་བར་བྱེད་པ། ལམ་ལ་དག་མ་དག་གི་སྒྱུ་ལུས་དང་རྣམ་པ་མཐུན་ཞིང་
དེ་ལྟ་བུའི་རྫོགས་རིམ་གྱི་རྟོགས་པ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར་བ།
འབྲས་དུས་སུ་རྒྱལ་བའི་ལོངས་སྐུ་དང་རྣམ་པར་མཐུན་ཞིང་འབྲས་བུ་མཆོག་དེ་
མྱུར་དུ་འགྲུབ་པའི་ཐབས་མཁས་ཀྱི་རྒྱུར་འགྱུར་བ། རྒྱུ་མཚན་དེ་དག་གི་ཕྱིར་ན་
སྒོམ་ཚུལ་འདི་ལ་བར་དོ་ལོངས་སྐར་འཁྱེར་བའི་ལམ་ཁྱེར་ཞེས་བརྗོད་པའོ། །
དང་པོ་ནི། དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་ལངས་ཏེ།
རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ་དཀར་ལ་དམར་
བའི་མདངས་ཆགས་པ་ནམ་མཁར་བཞག་གོ །གཉིས་པ་དེ་ལྟར་བསྒོམས་པ་དེ་
གཞི་ལ་འཆི་བ་འོད་གསལ་ལས་བར་དོ་འགྲུབ་པ་དང་ཆོས་མཐུན་ཞིང་སྒྲུབ་པ་
པོ་རང་ཉིད་ཀྱི་བར་དོ་སྦྱོང་བར་བྱེད་པ་ནི། གཞི་ལ་མངལ་དུ་སྐྱེ་བ་ལེན་པ་ལྟ་བུ་
ཞིག་ གི་ དབང་ དུ་ བྱས་ ན། འཆི་ བའི་ འོད་ གསལ་ ལས་ ལངས་མ་ཐག །འོད་
གསལ་གྱི་རླུང་སེམས་ཙམ་ལས་བར་སྲིད་དབང་པོ་ཀུན་ཚང་ཞིང་། ཤ་རུས་ལ་
སོགས་པས་སྟོང་པའི་ཕྲ་བའི་ལུས་ཅན་ཐོགས་མེད་འགྲུབ་པ་བཞིན་དུ། ལམ་
རིམ་པ་དང་པོ་ལའང་འཆི་བའི་འོད་གསལ་དང་འདྲ་བའི་སྔར་བཤད་པའི་སྡུད་
- 308 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
རིམ་གྱིས་འོད་གསལ་སྟོང་པ་ཉིད་དུ་ཞུགས་པ་ལས་ལངས་མ་ཐག་བར་དོ་དང་
འདྲ་བའི་ནཱ་དའི་ལུས་འགྲུབ་པས་ནཱ་ད་ནམ་མཁར་འཇོག་པར་གསུངས་སོ། །
གསུམ་པ་ལམ་ལ་དག་མ་དག་གི་སྒྱུ་ལུས་དང་རྣམ་པ་མཐུན་ཞིང་རྫོགས་རིམ་གྱི་
རྟོགས་པ་དེ་མྱུར་དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར་བ་ནི། རིམ་པ་
དང་པོར་སྔགས་གཉིས་ཀྱི་དོན་བསམས་ཏེ་འོད་གསལ་སྟོང་ཉིད་བསྒོམ་པ་ལས་
ལངས་མ་ཐག་ནམ་མཁར་རང་ཉིད་ནཱ་དའི་གཟུགས་སུ་བསྐྱེད་ནས་བསྒོམས་
པས་རིམ་པ་གཉིས་པར་འོད་གསལ་ལྷན་ཅིག་སྐྱེད་པའི་རླུང་སེམས་ཙམ་ལས་སྒྱུ་
མའི་སྐུར་དངོས་སུ་བསྐྱེད་ནུས་པར་གསུངས་སོ། །བཞི་པ་འབྲས་བུ་རྒྱལ་བའི་
ལོངས་སྐུ་དང་རྣམ་པ་མཐུན་ཞིང་འབྲས་བུ་མཆོག་དེ་མྱུར་དུ་འགྲུབ་པའི་ཐབས་
མཁས་ཀྱིས་རྒྱུར་འགྱུར་བ་ནི། རིམ་པ་དང་པོར་འདིར་ལྟར་བསྒོམ་པ་ནི་སློབ་པ་
མཐའི་འོད་གསལ་ལས་ལོངས་སྤྱོད་རྫོགས་པའི་སྐུར་བཞེངས་པ་དང་རྣམ་པ་
མཐུན་ཞིང་འབྲས་བུ་དེ་མྱུར་དུ་འགྲུབ་པའི་ཐབས་མཁས་ཁྱད་པར་ཅན་ཡིན་
པས་སྔགས་བླ་མེད་ཀྱི་རྒྱུད་སྡེ་ཐམས་ཅད་ཀྱི་སྙིང་པོའི་དོན་སྙིགས་དུས་ཀྱི་ཚེ་
ཐུང་གཅིག་ལ་ལོངས་སྤྱོད་རྫོགས་པའི་སྐུ་མངོན་དུ་བྱེད་པའི་ཐབས་དམ་པ་མན་
ངག་མཆོག་འདི་ གཅེས་པར་བཟུང་ངོ༌། །ལྔ་ པ་ རྒྱུ་མཚན་དེ་དག་གི་ཕྱིར་ན་
བསྒོམ་ཚུལ་འདི་ལ་བར་དོ་ལོངས་སྐུར་འཁྱེར་བའི་ལམ་ཁྱེར་ཞེས་བརྗོད་པ་ནི་
ཚིག་ཟིན་ལྟར་རོ། །
གཉིས་པ་གཞལ་ཡས་ཁང་གང་ལ་གནས་པའི་རྟེན་བསྐྱེད་པ་ནི། སྟོང་
པའི་ངང་ལས་ཡཾ་སྔོན་པོ་ལས་རླུང་དཀྱིལ་བསྐྱེད་པ་ནས་སྣ་ཚོགས་པདྨ་ཆུང་ངུའི་
བར་སྒྲུབ་ཐབས་སུ་གསལ་བ་ལྟར་རིམ་གྱིས་བསྐྱེད་ཅིང་གསལ་གདབ་བོ། །
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འདི་དངོས་སུ་གཞལ་ཡས་ཁང་གནས་པའི་རྟེན་བསྐྱེད་པ་དང་འདིའི་ནང་བཤད་
ལ་སྦྱང་གཞི་དང་ལམ་དུས་ཀྱི་བདེ་ཆེན་ལྷན་སྐྱེས་འདྲེན་པའི་ཕྱི་ནང་གི་ཐབས་
གཉིས་མཚོན་ཚུལ་ཁྱད་པར་ཅན་ཡོད་པ་ཞལ་ལས་ཤེས་པ་ལྟར་དྲན་པར་བྱས་
ནས་འབྱུང་བཞི་རི་རབ་སྣ་ཚོགས་པདྨ་གཉིས་དང་སྣ་ཚོགས་རྡོ་རྗེ་བསྒོམ་པ་འདི་
དག་རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་བྱའོ། ། །
གསུམ་པ་དེ་ནས་རྣལ་འབྱོར་བཞི་བསྒོམ་པ་ལ་བཞི། རྣལ་འབྱོར་དང༌།
རྗེས་སུ་རྣལ་འབྱོར་དང་། ཤིན་ཏུ་རྣལ་འབྱོར་དང་། རྣལ་འབྱོར་ཆེན་པོའོ། །དང་
པོ་ནི། སྣ་ཚོགས་པདྨ་ ཆུང་ངུའི་དབུས་སུ་མཚན་དཔེའི་ངོ་བོ་དབྱངས་ གསལ་
དང་། དེ་ ལས་ ཟླ་བ་ དཀར་ ལ་ དམར་ བའི་ མདངས་ཅན་ དབྱངས་ གསལ་ གྱི་
གཟུགས་དང་བཅས་པ་སྒྲུབ་ཐབས་སུ་གསལ་བ་ལྟར་བསྐྱེད་དེ་མེ་ལོང་ཡེ་ཤེས་
ལས་བྱང་ཆུབ་པ་དང་མཉམ་ཉིད་ཡེ་ཤེས་ལས་བྱང་ཆུབ་པ་གཉིས་བསྒོམ་མོ། །
འདི་ལའང་གཞི་དང་ལམ་དུས་ཀྱི་མཚོན་དོན་ཁྱད་པར་ཅན་ཡོད་པ་ཞལ་ལས་
ཤེས་པ་ལྟར་དྲན་པར་བྱས་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་གྱི་ཡན་
ལག་དང་ རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་བྱའོ། །གཉིས་པ་
རྗེས་སུ་རྣལ་འབྱོར་ནི་རང་ནམ་མཁའི་ནཱ་དའི་ང་རྒྱལ་ལ་གནས་པས་ཟླ་བ་
དཀར་དམར་དབྱངས་གསལ་གྱི་གཟུགས་དང་བཅས་པ་མཐོང་བ་ན་སྒྲུབ་ཐབས་
སུ་གསལ་བ་ལྟར་གྱི་ལྷའི་སྐུར་སྐྱེ་བ་ལེན་པའི་འཕན་པ་དང་། གཞི་ལམ་འབྲས་
གསུམ་ལ་དམིགས་པའི་བསམ་པ་དང་། འཕེན་པ་ཞལ་ཤེས་ལྟར་དྲན་པར་བྱས་
ལ་ཟླ་བའི་དབུས་སུ་ནཱ་ད་ཞུགས་པ་ལས་རིམ་གྱི་ཧཱུྃ་ཡིག་རྒྱུ་རྡོ་རྗེ་འཛིན་པའི་རང་
བཞིན་ཅན་དུ་རྫོགས་པར་གྱུར་པ་དང༌། ཧཱུྃ་ཡིག་ལས་འོད་ཟེར་གྱི་སྤྲོ་བསྡུ་སྒྲུབ་
- 310 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཐབས་སུ་གསལ་བ་ལྟར་བྱས་ལ་འགྲོ་བ་ཐམས་ཅད་ཧེ་རུ་ཀའི་སྐུར་གྱུར་པ་དང་
ཕྱོགས་བཅུའི་ཞིང་རབ་འབྱམས་ན་ཞུགས་པའི་རྒྱལ་བ་སྲས་བཅས་ཐམས་ཅད་
ཀྱང་ཧེ་རུ་ཀ་ཡབ་ཡུམ་གྱི་སྐུར་གྱུར་པ་ཐམས་ཅད་མཉམ་པ་སྦྱོར་བའི་མངོན་དུ་
འགྲོ་བས་ཞུ་བར་གྱུར་ཏེ་ཧཱུཾ་ཡིག་གི་ནཱ་ད་ལ་ཐིམ་པས་ཧཱུྃ་ཡིག་ལྷན་སྐྱེས་ཀྱི་
དགའ་བའི་རང་བཞིན་ཅན་དུ་བསམས་ཏེ་སོར་རྟོག་ཡེ་ཤེས་ལས་བྱང་ཆུབ་པ་
དང༌། བྱ་སྒྲུབ་ཡེ་ཤེས་ལས་བྱང་ཆུབ་པ་གཉིས་བསྒོམ་མོ། །དེ་ནས་ ཨོ་ ཨཱཿཧཱུྃ་
ཞེས་སོགས་སྐད་ཅིག་མའི་སྔགས་གསུམ་བརྗོད་ལ་དཔའ་བོ་དང་རྣལ་འབྱོར་མ་
རྣམས་ཀྱི་སྐུ་གསུང་ཐུགས་རྡོ་རྗེའི་རང་བཞིན་ཆོས་ཐམས་ཅད་རང་བཞིན་གྱིས་
རྣམ་པར་དག་པའི་སྟོང་པ་ཉིད་དང་དབྱེར་མི་ཕྱེད་པའི་བདག་ཉིད་དེ་ངའོ་སྙམ་དུ་
ང་རྒྱལ་བརྟན་པར་བཟུང་ངོ༌། །རྗེས་སུ་རྣལ་འབྱོར་འདི་ལའང་གཞི་དང་། ལམ་
དང་། འབྲས་དུས་ཀྱི་མཚོན་དོན་ཁྱད་པར་མང་དུ་ཡོད་པ་རྣམས་ཞལ་ལས་ཤེས་
པ་ལྟར་དྲན་པར་བྱས་ལ་སྦྱང་གཞི་སྦྱོང་བ་དང་། ལམ་དུས་ཀྱི་རྟོགས་པར་ཁྱད་
པར་ཅན་བསྐྱེད་པའི་དགེ་རྩ་ཡོངས་སུ་སྨིན་པ་དང་འབྲས་བུ་མཆོག་འགྲུབ་པའི་
ཐབས་མཁས་ཀྱི་རྒྱུར་འགྱུར་བ་ཞིག་བྱའོ། །
གསུམ་པ་ཤིན་ཏུ་རྣལ་འབྱོར་ལ་དྲུག །རྟེན་དང་བརྟེན་པ་རྫོགས་ཚུལ་
མདོར་བསྟན་པ། གསལ་བཏབ་པ་རྒྱས་པར་བཤད་པ། ཕྱོགས་མཐུན་གྱི་དག་
པ་དང་ལུས་དཀྱིལ་བསྒོམ་པ། གོ་བགོ་ཞིང་ཡེ་ཤེས་པ་བཅུག་ནས་དབང་བསྐུར་
བ། ལྷ་རྣམས་ལ་མཆོད་ཅིང་བསྟོད་པ། ལྷའི་འཁོར་ལོ་བསྒོམ་ཞིང་དག་པ་དྲན་
པའོ། །དང་པོ་ལ་ལྔ། རྟེན་དང་བརྟེན་པ་རྫོགས་པར་བཞེངས་པའི་དམིགས་པ་
རྣམས་ ཡིད་ ལ་ བྱེད་ ཚུལ་ དངོས། དེ་ལྟར་བསྒོམ་པ་འདི་ སྦྱང་ གཞི་ བར་ དོས་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མངལ་དུ་སྐྱེ་བ་ལེན་པ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་སྐྱེ་བ་སྦྱོང་
བར་བྱེད་པ། ལམ་དུས་སུ་དག་མ་དག་གི་སྒྱུ་ལུས་པ་གཉིས་ཀྱིས་རགས་པའི་
སྤྲུལ་སྐུ་འཛིན་པ་དང་རྣམ་པ་མཐུན་ཞིང་དེ་ལྟ་བུའི་རྫོགས་རིམ་ཟབ་མོ་མྱུར་དུ་
རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར་བ། འབྲས་དུས་སུ་ལོངས་སྤྱོད་རྫོགས་
སྐུས་སྤྲུལ་པའི་སྐུ་འཛིན་པ་དང་རྣམ་པ་མཐུན་ཞིང་འབྲས་བུ་མཆོག་དེ་མྱུར་དུ་
འགྲུབ་ པའི་ཐབས་མཁས་ཀྱི་རྒྱུར་ འགྱུར་བ། རྒྱུན་མཚན་དེ་དག་གི་ཕྱིར་ན་
བསྒོམ་ཚུལ་འདི་ལ་སྐྱེ་བ་སྤྲུལ་སྐུར་འཁྱེར་བའི་ལམ་ཁྱེར་ཞེས་བརྗོད་པའོ། །
དང་པོ་ནི། སྔར་བཤད་པ་ལྟར་སྐད་ཅིག་གིས་བསྐྱེད་པའི་སྔགས་གསུམ་བརྗོད་
ནས་རྡོ་རྗེ་གསུམ་གྱི་བདག་ཉིད་དང་ཕྱོགས་བཅུའི་རྒྱལ་བ་སྲས་བཅས་མ་ལུས་
གཅིག་ཏུ་འདུས་པའི་བདག་ཉིད་གཟུགས་ཀྱི་སྐུ་དང། གང་སྣང་ཐམས་ཅད་བདེ་
ཆེན་ལྷན་སྐྱེས་ཀྱི་བདག་ཉིད་གཅིག་ཏུ་སྡོམ་པའི་ཆོས་སྐུའི་བདག་ཉིད་དུ་ང་རྒྱལ་
བསྐྱེད་ཅིང་། མངོན་བྱང་ལྔ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་
དུས་གཅིག་ཏུ་གྲུབ་པར་བསམ་པ་ནི་ཟླ་བ་དབྱངས་གསལ་ས་བོན་དང་བཅས་པ་
རྣམས་ཡོངས་སུ་གྱུར་པ་ལས་རྟེན་གཞལ་ཡས་ཁང་དུར་ཁྲོད་ཆེན་པོ་བརྒྱད་དང་
བཅས་པ་ཡོངས་སུ་རྫོགས་པ་དང་། བརྟེན་པ་ལྷ་དྲུག་ཅུ་རྩ་གཉིས་པོ་ཐམས་ཅད་
དུས་གཅིག་ཏུ་ཡོངས་སུ་རྫོགས་པར་གྲུབ་པར་བསམས་ལ་ང་རྒྱལ་དང་གསལ་
སྣང་བསྒོམ་མོ། །གཉིས་པ་དེ་ལྟར་བསྒོམས་པ་འདི་སྦྱང་གཞི་བར་དོས་མངལ་དུ་
སྐྱེ་བ་ལེན་པ་དང་ཆོག་མཐུན་ཞིང་སྒྲུབ་པ་པོ་རང་ཉིད་ཀྱི་སྐྱེ་བ་སྦྱོང་བར་བྱེད་པ་
ནི། གཞི་ལ་ཕ་མའི་ཁུ་ཁྲག་དཀར་དམར་གྱི་དབུས་སུ་བར་སྲིད་ཞུགས་ནས་སྐྱེ་
བ་ལེན་པ་བཞིན་དུ། རིམ་པ་དང་པོར་ཡང་བར་སྲིད་མཚོན་པའི་ནམ་མཁའ་ནཱ་
- 312 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ད་ཟླ་བའི་དབུས་སུ་ཞུགས་ནས་ཧཱུྃ་ཡིག་ཏུ་གྲུབ་པ་ལས་རྟེན་དང་བརྟེན་པའི་
དཀྱིལ་འཁོར་རྫོགས་པར་སྐྱེད་པ་ནི་མངལ་དུ་སྐྱེ་བ་བླངས་པ་དང་མངལ་རྫོགས་
པའི་སྐབས་དང་འདྲ་སྟེ། ནམ་མཁའི་ནཱ་ད་ ཟླ་བ་དཀར་དམར་གྱི་དབུས་སུ་
ཞུགས་པ་ནི་གཞི་ལ་བར་དོའི་རྣམ་ཤེས་ཁུ་ཁྲག་གི་དབུས་སུ་སྐྱེ་བ་བླངས་པ་དང་
ཆོས་མཐུན། ནཱ་ད་ལས་རིམ་གྱིས་ཧཱུྃ་ཡིག་ཏུ་འཕེལ་བ་ནི་མངལ་དུ་མེར་མེར་པོ་
སོགས་ལུས་རིམ་གྱིས་འཕེལ་བ་དང་ཆོས་མཐུན་ཞིང་། ཟླ་བ་དབྱངས་གསལ་ས་
བོན་དང་བཅས་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་
གཅིག་ཏུ་གྲུབ་པ་ནི་མངལ་ནས་ཕྱིར་བཙས་ཏེ་ལུས་ཀྱི་ཡན་ལག་དང་ཉིང་ལག་
ཐམས་ཅད་ཚང་བར་ཀུན་གྱིས་མཐོང་བ་དང་ཆོས་མཐུན་ཞིང་། སྒྲུབ་པ་པོ་རང་
ཉིད་ཀྱི་སེམས་རྒྱུད་ལ་མ་འོངས་པ་ན་ལས་ཉོན་གྱི་དབང་གིས་སྐྱེ་བ་ལེན་པའི་ས་
བོན་ཡོད་པ་རྣམས་སྦྱོང་བར་བྱེད་དོ། །
གསུམ་པ་ལམ་དུས་སུ་དག་མ་དག་གི་སྒྱུ་ལུས་པ་གཉིས་ཀྱིས་རགས་
པའི་སྤྲུལ་སྐུ་འཛིན་པ་དང་རྣམ་པ་མཐུན་ཞིང་དེ་ལྟ་བུའི་རྫོགས་རིམ་ཟབ་མོ་མྱུར་
དུ་རྒྱུད་ལ་སྐྱེ་བའི་དགེ་རྩ་སྨིན་བྱེད་དུ་འགྱུར་བ་ནི། རིམ་པ་དང་པོར་བསྒོམ་ཚུལ་
འདི་ལྟར་བྱས་པས་རིམ་པ་གཉིས་པར་དཔེ་དོན་གྱི་འོད་གསལ་ལས་དག་མ་
དག་གི་སྒྱུ་ལུས་གྲུབ་པ་ན་རྟེན་གཞལ་ཡས་ཁང་དང་བཅས་པ་དུས་གཅིག་ཏུ་
འགྲུབ་པ་དང་རགས་པའི་སྤྲུལ་སྐུ་བཟུང་ནས་སེམས་ཅན་ཐ་མལ་པ་གཞན་གྱིས་
མཐོང་བར་བྱེད་ནུས་པ་སོགས་འབྱུང་ངོ༌། །འདི་དག་གི་རྣམ་གཞག་ཞིབ་པར་
ཞལ་ལས་ཤེས་པར་བྱའོ། །བཞི་པ་འབྲས་དུས་སུ་ལོངས་སྤྱོད་རྫོགས་སྐུས་སྤྲུལ་
སྐུ་འཛིན་པ་དང་རྣམ་པ་མཐུན་ཞིང་འབྲས་བུ་མཆོག་དེ་མྱུར་དུ་འགྲུབ་པའི་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཐབས་མཁས་ཀྱི་རྒྱུར་འགྱུར་བ་ནི། དེ་ལྟ་སྒོམ་ཚུལ་འདི་ལྟར་བྱས་པས་འབྲས་
བུ་སངས་རྒྱས་ཀྱི་སའི་སྐབས་སུ་རྟེན་དང་བརྟེན་པར་བཅས་པའི་དཀྱིལ་འཁོར་
ཐམས་ཅད་དུས་གཅིག་ཏུ་འགྲུབ་པ་དང་ལོངས་སྐུས་རགས་པའི་སྤྲུལ་སྐུ་བཟུང་
སྟེ་སེམས་ཅན་ཐ་མལ་པ་གཞན་དག་གིས་ཀྱང་སྐུ་དེ་མཐོང་བར་མཛད་ནས་
སེམས་ཅན་གྱི་དོན་མཛད་ནུས་པ་དེ་ལྟ་བུ་འབྱུང་ངོ༌། །
ལྔ་པ་རྒྱུ་མཚན་དེ་དག་གི་ཕྱིར་ན་བསྒོམ་ཚུལ་འདི་ལ་སྐྱེ་བ་སྤྲུལ་སྐུར་
འཁྱེར་བའི་ལམ་ཁྱེར་ཞེས་བརྗོད་པ་ནི་ཚིག་ཟིན་ལྟར་རོ། །སྐུ་གསུམ་ལམ་ཁྱེར་
གྱི་མན་ངག་འདི་དག་ནི་གསང་བ་ལས་ཀྱང་ཆེས་གསང་བ་བླ་མེད་ཀྱི་རྒྱུད་སྡེ་
ཐམས་ཅད་ཀྱི་སྙིང་པོའི་དོན་གྲུབ་ཆེན་ཐམས་ཅད་ཀྱི་ཐུགས་དམ་གྱི་མཐིལ་
སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་སྒྲུབ་པའི་ཐབས་དམ་པ་ཡིན་པས་
ཤིན་ཏུ་གཅེས་པར་བཟུང་ཞིང་། ཤིན་ཏུ་རྟོགས་དཀའ་བའི་གནས་ཡིན་པས་རྡོ་
རྗེ་སློབ་དཔོན་མཁས་པ་ཚུལ་བཞིན་དུ་བསྟེན་ཏེ་རྒྱུ་དང་གྲུབ་ཆེན་གྱི་གཞུང་ལ་
ཐོས་བསམ་སྒོམ་གསུམ་བྱས་ཏེ་གོ་བ་ལེགས་པར་ཆགས་པ་ཞིག་བྱ་དགོས་སོ་
ཞེས་རྗེ་བདག་ཉིད་ཆེན་པོས་ནན་ཏན་དུ་འདོམས་པར་མཛད་དོ། །
གཉིས་པ་གསལ་བཏབ་པ་རྒྱས་པར་བཤད་པ་ལ་གཉིས། རྟེན་གཞལ་
ཡས་ཁང་གསལ་གདབ་པ་དང་། བརྟེན་པ་ལྷ་གསལ་གདབ་པའོ། །དང་པོ་ལ་
གཉིས། རྩིག་པ་སོགས་གཞལ་ཡས་ཁང་གི་ཕྱིའི་རྣམ་པ་གསལ་གདབ་པ་དང་།
ནང་གི་འཁོར་ལོ་རྣམས་གསལ་གདབ་པའོ། །དང་པོ་ལ་གཉིས། རྩིག་པ་ནས་
འོད་ཕྲེང་གི་བར་གསལ་གདབ་པ་དང་། དུར་ཁྲོད་རྣམས་གསལ་གདབ་པའོ། །
དང་པོ་ནི། ཁང་པ་བརྩེགས་པའི་གཞལ་ཡས་ཁང་གྲུ་བཞི་སྒོ་བཞི་པ་ཞེས་པ་
-314 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ནས་རྡོ་རྗེའི་མེ་ཁ་དོག་སྣ་ལྔ་པས་སྟེང་དང་ལོགས་ཀུན་ཏུ་ཁྱབ་པར་གཡོན་
བསྐོར་དུ་འཁྱིལ་ཞིང་འབར་བ་ཞེས་པའི་བར་རོ། །གཉིས་པ་དུར་ཁྲོད་རྣམས་
གསལ་གདབ་པ་ནི། དེའི་ཕྱི་རོལ་ན་གནས་པའི་དུར་ཁྲོད་བརྒྱད་ནི་ཞེས་པ་ནས་
ངོ་མཚར་བར་བྱེད་པ་ཞེས་པའི་བར་རོ། །གཉིས་པ་ནང་གི་འཁོར་ལོ་རྣམས་
གསལ་གདབ་པ་ནི། གཞལ་ཡས་ཁང་གི་ནང་གི་ཞེས་པ་ནས་ནོར་བུ་རིན་པོ་
ཆེའི་ཏོག་གིས་སྨྲས་པའོ་ཞེས་པའི་བར་རོ། །གཞལ་ཡས་ཁང་གི་རྣམ་གཞག་
ཆེས་ཞིབ་པར་རྡོ་རྗེ་འཆང་ཆེན་པོའི་ལམ་གྱི་རིམ་པར་གསུངས་ཤིང་། འདིའི་
ནང་ཐིག་དང་འཁོར་ལོ་རྣམས་ཀྱི་ཐོག་འབུབ་ཚུལ་སོགས་སྒོས་ཀྱི་ཁྱད་པར་
རྣམས་འདོད་འཇོར་ཞིབ་ཏུ་གསུངས་ཤིང་། ཞིབ་ཆ་འགའ་ཞིག་བླ་མས་ཁྲིད་པ་
དང་ལག་ཁྲིད་མཐོང་བ་བརྒྱུད་པ་ལས་ཤེས་པར་བྱའོ། །
གཉིས་པ་བརྟེན་པ་ལྷ་གསལ་གདབ་པ་ལ་གཉིས། གཙོ་བོ་ཡབ་ཡུམ་
གསལ་གདབ་ པ་དང༌། འཁོར་ གྱི་ལྷ་རྣམས་ གསལ་གདབ་པའོ། །དང་པོ་ལ་
གསུམ། གཙོ་བོ་ཡབ་དཔལ་ཧེ་རུ་ཀའི་སྐུ་གསལ་གདབ་པ། ཡུམ་རྡོ་རྗེ་ཕག་མོ་
གསལ་གདབ་པ། རིམ་པ་གཉིས་པར་བདེ་ཆེན་ལྷན་སྐྱེས་བསྐྱེད་པའི་དགེ་རྩ་
སྨིན་ བྱེད་ རིམ་པ་དང་པོའི་ སྙིང་པོ་ལ་སློབ་ཚུལ་ལོ། །དང་པོ་ལ་གཉིས། སྐུ་
གསལ་གདབ་པ་དངོས་དང་། ཕྱག་མཚན་དང་རྒྱན་ཆ་སོགས་ཀྱི་དག་པ་དྲན་
ཚུལ་ལོ། །དང་པོ་ནི་དབུས་ཀྱི་པདྨའི་ལྟེ་བར་ཉི་མའི་གདན་ལ་ཞེས་པ་ནས་མི་
རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ་ཞེས་པའི་བར་སྒྲུབ་ཐབས་སུ་
གསལ་བ་ལྟར་བསྒོམས་ལ་ང་རྒྱལ་དང་གསལ་སྣང་ཅི་ཐོན་བྱའོ། །སྐུ་མདོག་
དང་ཕྱག་མཚན་དར་རྒྱན་གཞན་རྣམས་སྒྲུབ་ཐབས་སུ་གསལ་ཞིང་། ཕྱག་རྒྱ་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
དྲུག་ནི། སྤྱི་གཙུག་གི་ནོར་བུ་དང་། མགུལ་རྒྱན་དང༌། གདུ་བུ་དང་། རྣ་ཆ་དང་།
མཆོད་ཕྱིར་ཐོགས་དང༌། ཐལ་ཆེན་ཏེ་དྲུག་གོ །གཉིས་པ་ཕྱག་མཚན་དང་རྒྱན་
ཆ་སོགས་ཀྱི་དག་པ་དྲན་ཚུལ་ལ་གཉིས། ལམ་དུས་དང་སྦྱར་བའི་དག་པ་དྲན་
ཚུལ་དང་། འབྲས་དུས་དང་ སྦྱར་བའི་དག་པ་དྲན་ཚུལ་ལོ། །དང་པོ་ནི། ཡབ་
ཡུམ་ ཕན་ཚུན་དུ་འཁྱུད་པས་ནི་ཐབས་དང་ཤེས་རབ་ ཕན་ཚུན་དུ་འཁྱུད་པ་
མཚོན་ཞིང་ཞེས་པ་ནས། སྟོང་ཉིད་རྟོགས་པས་འགྲོ་བ་ཀུན་ཟིལ་གྱིས་གནོན་
པའོ། །ཞེས་པའི་བར་རོ། །གཉིས་པ་འབྲས་དུས་དང་སྦྱར་བའི་དག་པ་དྲན་ཚུལ་
ནི། དེ་ལྟར་མཛད་པའི་འབྲས་བུ་ལ། ཞེས་པ་ནས། ཞི་ལྷག་གི་ཉམས་ཐམས་
ཅད་དང་ལྡན་པའོ་ཞེས་པའི་བར་རོ། །
གཉིས་པ་ཡུམ་རྡོ་རྗེ་ཕག་མོ་གསལ་གདབ་པ་ནི། བཅོམ་ལྡན་འདས་ལ་
མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ། ཞེས་པ་ནས། མི་མགོ་
སྐམ་པོ་ལྔ་བཅུའི་དོ་ཤལ་ཅན་དུ་བསྒོམ་མོ། །ཞེས་པའི་བར་རོ། །གསུམ་པ་རིམ་
པ་གཉིས་པར་བདེ་ཆེན་ལྷན་སྐྱེས་པའི་དགེ་རྩ་སྨིན་བྱེད་རིམ་པ་དང་པོའི་སྙིང་པོ་
ལ་བསླབ་པར་ནི། དེ་ནས་རྡོ་རྗེ་དང་པདྨ་སྦྱངས་ཏེ། ཞེས་པ་ནས། རྟེན་བརྟེན་
པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་ལྟ་བའི་མོས་པ་
ཤུགས་ཅན་བསྐྱེད་ དོ། །ཞེས་པའི་བར་རོ། །གཙོ་བོ་ཡབ་ཡུམ་གསལ་གདབ་
པའི་གནད་ཞིབ་པར་ཞལ་ལས་ཤེས་པར་བྱ་ཞིང་སྐབས་འདིར་བདེ་སྟོང་སྦྱར་བ་
སྒོམ་པ་རིམ་པ་དང་པོའི་སྙིང་པོ་ཡིན་པ་ནི་རྗེ་བདག་ཉིད་ཆེན་པོས་འདི་གོམས་
པ་རིམ་པ་དང་པོའི་སྐབས་སུའང་དེའི་ཉམས་ཤུགས་ཅན་འཆར་བས་ཡབ་ཡུམ་
སྙོམས་པར་འཇུག་པའི་སྐབས་ཀུན་ཏུ་དགའ་བ་རྩོམ་པའི་དམིགས་པ་རྣམས་
- 316 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དམིགས་ཕྱེད་པ་དང་། དལ་བུས་བརྟན་པར་བྱས་ལ་མོས་པ་ཚུན་ཆོད་ཀྱིས་ཀྱང་
དགའ་བཞི་བསྐྱེད་པའི་མཐར་བདེ་སྟོང་སྦྱར་ལ་བསྒོམ་ཞིང་། བསྒོམས་ པའི་
དཀྱིལ་འཁོར་དང་བཟླས་པ་སོགས་ཀྱི་ཆོ་ག་ཐམས་ཅད་བྱང་ཆུབ་སེམས་ཀྱི་ངོ་
བོར་མོས་ནས་ངེས་པར་བྱ་དགོས་པར་གསུངས་པ་ལྟར་བྱེད་པ་ནི་རིམ་པ་དང་པོ་
བསྒོམ་པས་རྫོགས་རིམ་གྱི་རྟོགས་པ་སྐྱེ་བའི་རྒྱུད་སྨིན་པའི་ཐབས་དམ་པར་
ཟུངས་ཤིག །ཅེས་གསུངས་པ་ལྟར་རོ། ། །
གཉིས་པ་འཁོར་གྱི་ལྷ་རྣམས་གསལ་གདབ་པ་ལ་ལྔ། བདེ་ཆེན་འཁོར་
ལོའི་ལྷ་རྣམས་གསལ་གདབ་པ། ཐུགས་འཁོར་གྱི་ལྷ་རྣམས་གསལ་གདབ་པ།
གསུང་ འཁོར་ གྱི་ལྷ་རྣམས་ གསལ་གདབ་པ། སྐུ་འཁོར་ གྱི་ལྷ་རྣམས་གསལ་
གདབ་ པ། དམ་ ཚིག་ འཁོར་ ལོའི་ ལྷ་ རྣམས་ གསལ་ གདབ་ པའོ། །དེ་ ལྔ་ ནི།
པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ། ཞེས་པ་ནས། འཁོར་གྱི་ལྷ་
ཐམས་ཅད་ཀྱང་དཔྲལ་བར་རྡོ་རྗེའི་ཕྲེང་བ་འཛིན་པའོ། །ཞེས་པའི་བར་སྒྲུབ་
ཐབས་སུ་གསལ་བར་གསུངས་པ་ལྟར་རེ་རེ་ནས་རིམ་པ་བཞིན་གསལ་བཏབ་
སྟེ་བྲེང་ཆགས་སུ་བསྒོམ་ལ་ང་རྒྱལ་དང་གསལ་སྣང་ཅི་ཐོན་བྱའོ། །གསུམ་པ་
ཕྱོགས་མཐུན་གྱི་དག་པ་དང་ལུས་དཀྱིལ་བསྒོམ་པ་ལ་གཉིས། །བྱང་ཕྱོགས་སོ་
བདུན་ ལྷ་ དང་སྦྱར་བ་དང་། ལུས་ཀྱི་དཀྱིལ་འཁོར་བསྒོམ་པའོ། །དང་པོ་ལ་
གཉིས། མདོར་བསྡུས་ཏེ་སྦྱར་བ་དང་། རྒྱས་པར་སྦྱར་བའོ། །དང་པོ་ནི། གསང་
གནས་གཉིས་སྦྱངས་པ་དང་། གནས་བཞི་སྔགས་ཀྱིས་བྱིན་གྱིས་བརླབས་ལ་
སྙོམས་པར་ཞུགས་ཏེ་དགའ་བ་བསྐྱེད་ལ་ལྟ་བ་དྲན་པར་བྱས་ནས་བདེ་སྟོང་
དབྱེར་མེད་དུ་སྦྱར་བ་དེ་ཉིད་ངོ་བོ་དང༌། གྲོགས་དང་། བྱེད་ལས་སོགས་ཀྱི་སྒོ་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ནས་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་དུ་ཤེས་པར་བྱས་ལ་དེ་ཉིད་ལྷ་སོ་
བདུན་དུ་ཤར་བའོ་སྙམ་དུ་བསམ་མོ། །
གཉིས་པ་རྒྱས་པར་སྦྱར་བ་ནི། སྒྲུབ་ཐབས་སུ་གསལ་བར་གསུངས་པ་
ལྟར་དྲན་པ་ཉེར་བཞག་བཞི་ནས་ཡང་དག་སྤོང་བཞིའི་བར་རེ་རེ་ནས་ལྷ་དང་
སྦྱར་ཏེ་ལྷ་དེ་དང་དེར་ཤར་བའོ་སྙམ་དུ་བསམ་མོ། །དག་པ་སྦྱོར་ཚུལ་འདི་ནི་
དཔའ་བོ་དང་དཔའ་མོ་གཉིས་ཀའི་དག་པར་གོ་དགོས་ཤིང་འདིར་བྱང་ཕྱོགས་
སོ་བདུན་གྱི་དག་པ་གསུངས་པ་ནི་ཕར་ཕྱིན་ཐེག་པའི་ལམ་གྱི་གནད་རྣམས་ཀྱང་
འདིར་འདུ་བར་ཤེས་པའི་ཕྱིར་གསུངས་པ་ཡིན་ཞིང་། གཙོ་བོ་འདི་རིམ་པ་དང་
པོར་འདི་ལྟར་བསྒོམས་པས་རིམ་པ་གཉིས་པ་དང་། འབྲས་དུས་སུ་བདེ་སྟོང་
དབྱེར་མེད་ཀྱི་ཡེ་ཤེས་ལྷ་སྐུ་བཞིན་ལག་གི་རྣམ་པ་ཅན་དུ་དངོས་སུ་འཆར་བའི་
དགེ་རྩ་སྨིན་བྱེད་ཁྱད་པར་ཅན་ཡིན་པར་ཤེས་པར་བྱའོ། །གཉིས་པ་ལུས་ཀྱི་
དཀྱིལ་འཁོར་བསྒོམ་པ་ལ་གཉིས། ལུས་རགས་པ་རྟེན་གྱི་དཀྱིལ་འཁོར་དུ་
བསྒོམ་པ་དང་། ལུས་ཕྲ་བ་བརྟེན་པའི་དཀྱིལ་འཁོར་དུ་བསྒོམ་པའོ། །དང་པོ་ནི།
རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་
བ་རིམ་བརྩེགས་ཀྱི་རླུང་གཞུའི་དབྱིབས་ཅན་དུ་གྱུར་པར་བསམས་པ་ནས་རང་
གི་ལུས་ངག་ཡིད་གསུམ་ལས་འཁོར་ལོ་གསུམ་དུ་གྱུར་པར་བསམ་པའི་བར་
སྒྲུབ་ཐབས་སུ་གསལ་བ་ལྟར་ཏེ། དཀྱིལ་འཁོར་གྱི་ཆ་ཤས་དེ་དང་དེའི་རིགས་
འདྲ་སྔ་མ་དང་རང་གི་ལུས་ཀྱི་ཆ་ཤས་རེ་ལ་བརྟེན་ནས་དཀྱིལ་འཁོར་ཀྱི་ཆ་ཤས་
རེ་དང་དེའི་རིགས་འདྲ་ཕྱི་མ་ངོ་བོ་རང་གི་ལུས་ཀྱི་ཆ་ཤས་དེ་དང་དེ་ཡིན་པ་ལ་
རྣམ་པ་དཀྱིལ་འཁོར་གྱི་ཆ་ཤས་དེ་དང་དེར་སྐྱེས་པར་བསྒོམ་མོ། །གཉིས་པ་
-318 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ལུས་ཕྲ་བ་བརྟེན་པའི་དཀྱིལ་འཁོར་དུ་བསྒོམ་པ་ལ་བཞི། གཙོ་བོ་ཡབ་ཡུམ་གྱི་
ལུས་དཀྱིལ་བསྒོམ་པ། བདེ་ཆེན་འཁོར་ལོའི་ལྷ་སྙིང་པོའི་རྣལ་འབྱོར་མ་བཞི་
དང་ཐོད་པ་བཞིའི་ལུས་དཀྱིལ་བསྒོམ་པ། འཁོར་ལོ་གསུམ་གྱི་དཔའ་མོའི་ལུས་
དཀྱིལ་བསྒོམ་པ། སྒོ་མཚམས་བརྒྱད་ཀྱི་ལུས་དཀྱིལ་བསྒོམ་པའོ། །དང་པོ་ནི།
སྙིང་ག་ཆོས་ཀྱི་འཁོར་ལོའི་དབུས་ཀྱི་དྷ་ཏཱིའི་ནང་གི་བྱང་སེམས་བ་མོ་ལྟ་བུ་
འཛག་པ་ཡུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་
བཅོམ་ ལྡན་འདས་དཔལ་ཧེ་རུ་ཀ་དང༌། ལྟེ་བའི་དམར་ ཆ་ གཏུམ་མོའི་མེའི་
གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ་
བསྐྱེད་ལ་དཔྱིད་དང་ཐིག་ལེའི་ངོ་བོ་གཉིས་སྙིང་གར་འཕྲད་ནས་སྙོམས་པར་
འཇུག་པས་བཞུགས་པར་བསྒོམ་མོ། །འདི་ལྟར་བསྒོམ་པ་འདི་ནི་སྙིང་གའི་དྷཱ་
ཏཱིའི་ནང་དུ་ཁམས་དཀར་དམར་གྱི་འདུ་འཕྲོད་ལས་བདེ་ཆེན་ལྷན་ཅིག་སྐྱེས་
པའི་ཡེ་ཤེས་མྱུར་དུ་སྐྱེ་བའི་ཐབས་མཁས་ཁྱད་པར་ཅན་ཡིན་པས་གསང་བ་
ལས་ཀྱང་ཆེས་གསང་བ། ཟབ་པ་ལས་ཀྱང་ཆེས་ཟབ་པ་སྙིགས་དུས་ཀྱི་ཚེ་ཐུང་
གཅིག་ལ་རིམ་གཉིས་ཀྱི་ལམ་མཐར་ཕྱིན་པར་བྱེད་པའི་མན་ངག་ཟབ་མོ་འདི་
ལ་མོས་པ་བརྟན་པར་བྱས་ལ་འབད་པ་ཆེན་པོས་བསྒོམ་མོ། །
གཉིས་པ་བདེ་ཆེན་འཁོར་ལོའི་ལྷ་སྙིང་པོའི་རྣལ་འབྱོར་མ་བཞི་དང་ཐོད་
པ་བཞིའི་ ལུས་ དཀྱིལ་བསྒོམ་པ་ནི། སྙིང་ག་ཆོས་ཀྱི་འཁོར་ལོ་ལ་རྩ་ འདབ་
བརྒྱད་ཡོད་པར་བཤད་དེ། སྙིང་གའི་ཤར་ལ་སོགས་པའི་ཕྱོགས་བཞི་ན་འབྱུང་
བ་བཞིའི་རླུང་རྒྱུ་བའི་རྩ་འདབ་བཞི་དང་། སྙིང་གའི་ཤར་ལྷོ་ལ་སོགས་པའི་
མཚམས་བཞི་ན་བདུད་རྩི་དང་འདོད་ཡོན་འབབ་པའི་རྩ་འདབ་བཞི་ཡོད་པར་
-319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཤད་དོ། །དེ་དག་ཇི་ལྟར་ཡོད་པ་ནི་སྙིང་གའི་ཤར་ན་འབྱུང་བ་ས་རླུང་རྒྱུ་བའི་
རྩ་འདབ་སུམ་སྐོར་མ། ལྷོ་ན་འབྱུང་བ་ཆུ་རླུང་རྒྱུ་བའི་རྩ་འདབ་འདོད་མ། ནུབ་
ན་འབྱུང་བ་མེ་རླུང་རྒྱུ་བའི་རྩ་འདབ་ཁྱིམ་མ། བྱང་ན་འབྱུང་བ་རླུང་གི་རླུང་རྒྱུ་
བའི་རྩ་འདབ་གཏུམ་མ་བཞི་ཡོད་ལ། ཤར་ལྷོ་ལ་སོགས་པའི་མཚམས་བཞི་ན་
གཟུགས་དང༌། དྲི་དང་། རོ་དང༌། རེག་བྱ་བཞི་འབབ་པའི་རྩ་འདབ་བཞི་ཡོད་
ཅིང་། རྩ་ འདབ་ བཞི་ པོ་དེ་ ནས་བདུད་ རྩི་ ལྔ་ ཡང་ འབབ་ པར་ གསུངས་ ལ།
བདུད་རྩི་ལྔ་ནི་བཤང་བ། གཅི་བ། ཁུ་བ། ཁྲག །བན་ཀན་ལྔའོ། །དེ་ལྟར་ངེས་
པར་བྱས་ནས་ལུས་དཀྱིལ་སྒོམ་ཚུལ་ནི། སྙིང་གའི་ཤར་ལ་སོགས་པའི་འབྱུང་བ་
བཞིའི་རླུང་རྒྱུ་བའི་འདབ་བཞི་ཡོངས་སུ་གྱུར་པ་ལས་ཤར་དུ་མཁའ་འགྲོ་མ་ནག་
མོ། བྱང་དུ་ལཱ་མ་ལྗང་ཁུ། ནུབ་ཏུ་ཁཎྜ་རོ་ཧི་དམར་པོ། ལྷོར་གཟུགས་ཅན་མ་
སེར་མོ་རྣམས་བསྐྱེད་ལ་སྙིང་པོའི་རྣལ་འབྱོར་མ་བཞི་པོ་དེ་སྙིང་གའི་ཕྱོགས་ཀྱི་
རྩ་འདབ་བཞི་པོ་དེའི་ངོ་བོར་དངོས་སུ་བཞུགས་པའི་མོས་པ་བརྟན་པོ་བྱའོ། །
ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་ལས་བདུད་རྩི་ལྔས་གང་བའི་
ཐོད་པ་བཞི་བསྐྱེད་ལ་ རྩ་འདབ་དེ་དང་དེའི་ངོ་བོར་མོས་པ་བརྟན་པོ་བྱའོ། །
གསུམ་པ་འཁོར་ལོ་གསུམ་གྱི་དཔའ་བོ་དཔའ་མོའི་ལུས་དཀྱིལ་བསྒོམ་པ་ནི།
སྤྱི་ བོ་ ལ་ སོགས་ པའི་ གནས་ ཉེར་ བཞིར། པཱུ། ཛཱ། ཨོ། ཨ། གོ །རཱ། དེ། མཱ།
ཀཱ། ཨོ། ཏཱཾ། ཀོ། ཀ། ལ། ཀཱ། ཧི། པྲ། གྲི། སོ། སུ། ན། སི། མ། ཀུ །
རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་
གྱི་རྣམ་པ་དང་ལྡན་པའི་འཁོར་ལོ་བཞིའི་རྣམ་པར་བསྐྱེད་ལ་ཉེར་བཞི་པོ་དེ་ཕྱིའི་
ཡུལ་ཉེར་བཞི་དངོས་ཡིན་པར་མོས་པ་བརྟན་པོ་བྱའོ། །གནས་ཉེར་བཞི་པོ་དེའི་
- 320 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
རྩ་ཉེར་བཞི་དང་། དེའི་ནང་གི་ཁམས་ཉེར་བཞི་ངོ་བོ་དབྱེར་མེད་དུ་མོས་ནས་རྩ་
དང་ཁམས་དེ་དག་ཡོངས་སུ་གྱུར་པ་ལས་དཔའ་བོ་ཉེར་བཞི་དང༌། དཔའ་མོ་
ཉེར་བཞིར་གྱུར་པར་བསམས་ལ་དཔའ་བོ་དང་དཔའ་མོ་དེ་དག་ཕྱིའི་ཡུལ་ཉེར་
བཞི་ན་བཞུགས་པའི་དཔའ་བོ་དང་དཔའ་མོ་དེ་དག་དངོས་ཡིན་པར་མོས་པ་
བརྟན་པོ་ བྱའོ། །དཔའ་བོ་དང་དཔའ་མོ་དེ་དག་གི་སྐུ་མདོག་ཕྱག་མཚན་ལ་
སོགས་པ་ནི་སྔར་ཕྱི་དཀྱིལ་གྱི་སྐབས་སུ་བཤད་པ་ལྟར་རོ། །སྤྱི་བོ་ལ་སོགས་
པའི་གནས་ཉེར་བཞི་ན་རྩ་ཁམས་ཇི་ལྟར་ཡོད་པ་ནི། སྐྲ་མཚམས་པུལླི་ར་མ་ལ་
ཡ་ན་རྩ་མི་ཕྱེད་མ་དང་ཁམས་སོ་དང་སེན་མོ་བསྐྱེད་པ། སྤྱི་གཙུག་ཛཱ་ལན་དྷ་
རར་རྩ་ཕྲ་གཟུགས་མ་དང་ཁམས་སྐྲ་དང་བ་སྤུ་བསྐྱེད་པ། རྣ་བ་གཡས་པ་ཨོ་ཌི་
ཡ་ཎར་རྩ་རྩེ་བ་མ་དང་ཁམས་པགས་པ་དང་དྲི་མ་བསྐྱེད་པ། ལྟག་པ་ཨཅུ་ཏར་
རྩ་གཡོན་པ་མ་དང་ཁམས་ཤ་བསྐྱེད་པ། རྣ་བ་གཡོན་པ་གོ་དཱ་བ་རིར་རྩ་ཐུང་ངུ་
མ་དང་ཁམས་རྒྱུས་པ་བསྐྱེད་པ། སྨིན་མཚམས་ར་མེ་ཤྭ་རིར་རྩ་རུས་སྦལ་སྐྱེས་
མ་དང་ཁམས་རུས་པ་བསྐྱེད་པ། མིག་གཉིས་དེ་བཱི་ཀོ་ཊིར་རྩ་སྒོམ་པ་མ་དང་
ཁམས་མཆིན་པ་བསྐྱེད་པ། ཕྲག་པ་གཉིས་མཱ་ལ་བར་རྩ་དབང་མ་དང་ཁམས་
སྙིང་བསྐྱེད་པ། མཆན་ཁུང་གཉིས་ཀཱ་མ་རཱུ་པར་རྩ་སྐྱོན་ལྡན་མ་དང་ཁམས་མིག་
བསྐྱེད་པ། ནུ་མ་གཉིས་ཨོ་ཊེར་རྩ་མཇུག་མ་དང་ཁམས་མཁྲིས་པ་བསྐྱེད་པ། ལྟེ་
བ་ཏྲི་ཀུ་ནེར་རྩ་མ་མོ་དང་ཁམས་གློ་བ་བསྐྱེད་པ། སྣ་རྩེ་ཀོ་ས་ལར་རྩ་མཚན་མོ་
དང་ཁམས་རྒྱུ་མ་བསྐྱེད་པ། ཁ་ཀ་ལིངྐར་རྩ་བསིལ་སྦྱིན་མ་དང་ཁམས་ངོས་ཀྱི་
རྒྱུས་པ་བསྐྱེད་པ། མགྲིན་པ་ལམ་པ་ཀར་རྩ་ཚ་བ་མ་དང་ཁམས་ལྟོ་བ་བསྐྱེད་པ།
སྙིང་ཀཉྩིར་རྩ་གཞོལ་མ་དང་ཁམས་བཤད་པ་བསྐྱེད་པ། འབྲས་བུ་གཉིས་ཧི་མ་
321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལ་ཡར་རྩ་ རངས་མ་དང་ ཁམས་མཚོག་མའི་མཚམས་སམ་མཐའ་བསྐྱེད་པ།
མཚན་མ་བྲེ་ཏ་པུ་རིར་རྩ་ཤིན་ཏུ་གཟུགས་ཅན་མ་དང་ཁམས་བད་ཀན་བསྐྱེད་པ།
བཤང་ལམ་གྲི་ཧ་དེ་བ་ཏར་རྩ་སྤྱི་མ་དང་ཁམས་རྣག་བསྐྱེད་པ། བརླ་གཉིས་སོ་
རཱཋར་རྩ་རྒྱུ་སྦྱིན་མ་དང་ཁམས་ཁྲག་བསྐྱེད་པ། བྱིན་པ་གཉིས་སུ་བཎ་དཱི་པར་རྩ་
སྦྱོར་བྲལ་མ་དང་ཁམས་རྡུལ་བསྐྱེད་པ། སོར་མོ་བཅུ་དྲུག་ནཱ་ག་རར་རྩ་སྡུ་གུ་མ་
དང་ཁམས་ཚིལ་བསྐྱེད་པ། བོལ་གོང་གཉིས་སིནྡྷ་ར་རྩ་གྲུབ་མ་དང་ཁམས་མཆི་
མ་བསྐྱེད་པ། མཐེ་བོང་བཞི་མ་རུར་རྩ་འཚེད་པ་མ་དང་ཁམས་མཆིལ་མ་བསྐྱེད་
པ། པུས་མོ་གཉིས་ཀུ་ལུ་ཏར་རྩ་ ཡིད་བཟང་མ་དང་ཁམས་སྣབས་བསྐྱེད་པ་
རྣམས་ཡོད་པར་བདེ་མཆོག་གི་བཤད་རྒྱུད་སཾ་བྷུ་ཊ་ལས་བཤད་དོ། །
བཞི་པ་སྒོ་མཚམས་མ་བརྒྱད་ཀྱི་ལུས་དཀྱིལ་བསྒོམ་པ་ནི། སྙིང་གའི་
མཚམས་ཀྱི་རྩ་བཞིའི་སྣེ་ཁ་ལ་སོགས་པའི་དབང་པོའི་སྒོ་རྣམས་སུ་སོང་སྟེ་ལྕེས་
རོ་མྱང་ བ་དང༌། མིག་ གིས་ གཟུགས་བལྟ་བ་ལ་སོགས་པའི་བྱ་བ་བྱེད་ པར་
བཤད་པས་སྙིང་ག་ནས་བརྒྱུད་དེ་ཁ་ལ་སོགས་པའི་དབང་པོའི་སྒོ་དེ་དག་ན་
གནས་པའི་རྩ་རྣམས་སྒོ་མཚམས་མར་བསྐྱེད་པ་ཡིན་པས་དེ་ལྟར་ངེས་པར་བྱས་
ལ་བསྐྱེད་ཚུལ་དངོས་ནི། ལྕེའི་རྩ་བར་གནས་པའི་རྩ་ཡོངས་སུ་གྱུར་པ་ལས་གྲྭ་
གདོང་མ་དང་། དེ་བཞིན་དུ་སྦྱར་ཏེ། ལྟེ་བའི་བུག་པའི་ནང་དང་། རྟགས་དང༌།།
བཤང་ལམ་གྱི་སྒོར་གནས་པའི་རྩ་ལས་རིམ་པ་བཞིན་དུ་འུག་གདོང་མ་དང་།
ཁྱི་གདོང་མ་དང་། ཕག་གདོང་མར་སྒོམས། མཛོད་སྤུའི་བུ་ག་དང༌། རྣ་བའི་བུ་
ག་ གཉིས་དང༌། མིག་ གཉིས་ དང་། སྣ་བུག་ གཉིས་ ན་ གནས་ པའི་ རྩ་ རྣམས་
ཡོངས་སུ་གྱུར་པ་ལས། རིམ་པ་བཞིན་དུ་གཤིན་རྗེ་བརྟན་མ་དང་། ཕོ་ཉ་མོ་
322 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དང༌། མཆེ་བ་མ་དང༌། འཇོམས་མ་སྒོམས་ལ་སྒོ་མཚམས་མ་བརྒྱད་པོ་དབང་
པོའི་ སྒོ་ དེ་ དག་ ན་ རྩའི་ ངོ་བོར་ བཞུགས་ པའི་ མོས་ པ་ བརྟན་ པོ་ བྱའོ། །སྒོ་
མཚམས་མ་བརྒྱད་ཀྱི་མངོན་རྟོགས་ནི་སྔར་ཕྱི་དཀྱིལ་དུ་བཤད་པ་ལྟར་རོ། །དེ་
ལྟར་ལུས་དཀྱིལ་སྒོམ་ཚུལ་འདི་ནི་རྩ་རྒྱུད་ཉིད་ལས་བཤད་ཅིང་། །རྩ་རྒྱུད་ཀྱི་
དོན་ཞིབ་པར་བཤད་རྒྱུད་སཾ་བྷུ་ཊ་དང་། རྣལ་འབྱོར་མ་ཀུན་སྤྱོད་དང་། མངོན་
བརྗོད་བླ་མ་དང་། སྡོམ་འབྱུང་རྣམས་ལས་བཤད་དོ། དཔའ་བོ་དང་དཔའ་མོ་
ཉེར་བཞིའི་ལུས་དཀྱིལ་འདི་ལ་གནས་དང་། ཉེ་བའི་གནས་ནས། དུར་ཁྲོད་
དང༌། ཉེ་བའི་དུར་ཁྲོད་ཀྱི་བར་བཅུར་བཤད་པ་ནི། རྩ་རྒྱུད་ཉིད་ལས་ཕར་ཕྱིན་
བཅུའི་ངོ་བོ་ས་བཅུ་དང་སྦྱར་ནས་གསུངས་ཤིང་། ཕྱི་དཀྱིལ་དང་ལུས་དཀྱིལ་
འདི་དག་ལ་མཁྱེན་གསུམ་དང་སྦྱར་བ་དང་། སྐུ་གསུམ་དང་སྦྱར་བ་སོགས་གྲུབ་
ཆེན་གྱི་བཤད་ཚུལ་མང་དུ་ཡོད་དེ་ཞིབ་པར་འདོད་འཇོ་ལས་ཤེས་པར་བྱའོ། །
དཔའ་བོ་དང་དཔའ་མོ་རྣམས་ཀྱིས་ལུས་དཀྱིལ་འདི་ལྟར་བསྒོམས་པས་འཛམ་
བུ་གླིང་གི་ཡུལ་ཉེར་བཞི་ན། ད་ལྟར་ཡང་དངོས་སུ་བཞུགས་པའི་དཔའ་བོ་དང་
དཔའ་མོ་རྣམས་ཡིད་ལྟར་མགྱོགས་པའི་ཤུགས་ཀྱིས་བྱོན་ནས་སྒྲུབ་པ་པོའི་རྒྱུད་
བྱིན་གྱིས་རློབ་སྟེ། གང་དང་གང་དུ་བཞུགས་པར་བསྒོམས་པའི་རྩ་ཁམས་དེ་
དང་དེ་དག་བྱིན་གྱིས་བརླབས་ཏེ་མྱུར་དུ་རླུང་ཁམས་དྷཾ་ཏཱིར་འདུས་ནས་བདེ་ཆེན་
ལྷན་ཅིག་སྐྱེས་པའི་ཡེ་ཤེས་བསྐྱེད་དེ་མྱུར་དུ་ཟུང་འཇུག་ཐོབ་པར་མཛད་པས་ན་
མྱུར་བ་ལས་ཀྱང་ཆེས་མྱུར་བར་ཟུང་འཇུག་གི་གོ་འཕང་ཐོབ་པར་འདོད་པ་
རྣམས་ཀྱིས་ལམ་འདི་འབད་པ་ཆེན་པོས་སྒོམ་དགོས་པར་གསུངས་སོ། །
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཞི་པ་གོ་བགོ་ཞིང་ཡེ་ཤེས་བཅུག་ནས་དབང་བསྐུར་བ་ལ་གཉིས། གོ་
ཆ་བྱ་ཞིང་ཡེ་ཤེས་པ་གཞུག་པ་དང་། དབང་བསྐུར་ནས་རྒྱས་གདབ་པའོ། །དང་
པོ་ལ་གཉིས། གོ་ཆ་བཅིང་བ་དང་། ཡེ་ཤེས་པ་གཞུག་པའོ། །དང་པོ་ལ་གཉིས།
ཡབ་ཀྱི་གོ་ཆ་བཅིང་བ་དང༌། ཡུམ་གྱི་གོ་ཆ་བཅིང་བའོ། །དང་པོ་ལ་གཉིས་ཡབ་
ཀྱི་སྐུ་ལ་གོ་ཆ་དགོད་པ་རྒྱས་པར་བྱ་བ་དང་། གོ་ཆ་དགོད་པ་བསྡུས་པ་བྱེད་ཚུལ་
ལོ། །དང་པོ་ནི། རང་གཙོ་བོར་གསལ་བའི་སྙིང་གར་ཨོཾ་ཧ་དཀར་པོ་ཡོངས་སུ་
གྱུར་པ་ལས། ཟླ་གདན་ལ་ རྡོར་སེམས་དཀར་པོ་བསྐྱེད་པ་ནས། དཔྲལ་བར་
ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་ཁུ་ལས། རྟ་མཆོག་
ལྗང་ཁུ་བསྐྱེད་པའི་བར་སྒྲུབ་ཐབས་ལས་བཤད་པ་ལྟར་སྐུ་མདོག་ཕྱག་མཚན་
རྣམས་གསལ་བཏབ་ལ་ང་རྒྱལ་དང་གསལ་སྣང་ཅི་ཐོན་བྱའོ། ། །
གཉིས་པ་ཡབ་ཀྱི་གོ་ཆ་དགོད་པ་བསྡུས་པ་བྱེད་ཚུལ་ནི་རང་གི་སྙིང་ལ་
སོགས་པའི་གནས་དྲུག་ཏུ་ཡི་གེ་ཆེན་པོ་དྲུག་བཀོད་ལ་ལྷ་དེ་དང་དེའི་ངོ་བོར་
མོས་པ་བརྟན་པོ་ བྱའོ། །གཉིས་པ་ཡུམ་གྱི་གོ་ཆ་བཅིང་བ་ལ་གཉིས། གོ་ཆ་
དགོད་པ་རྒྱས་པར་བྱ་བ་དང་། བསྡུས་པ་བྱེད་ཚུལ་ལོ། །དང་པོ་ནི། གཙོ་མོའི་
ལྟེ་བར་ ཨོ་བི་དམར་པོ་ཡོངས་སུ་གྱུར་པ་ལས་རྡོ་ རྗེ་ ཕག་མོ་བསྐྱེད་པ་ནས།
དཔྲལ་བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཕཊ་དུད་ཀ་ལས་
ཙཎྜི་ཀ་དུད་ཀ་བསྐྱེད་པའི་བར་སྒྲུབ་ཐབས་ལས་བཤད་པ་ལྟར་གསལ་བཏབ་ལ་
ང་རྒྱལ་དང་གསལ་སྣང་ཅི་ཐོན་བྱའོ། །གཉིས་པ་བསྡུས་པ་བྱེད་ཚུལ་ནི། ཡུམ་
གྱི་ལྟེ་བ་ལ་སོགས་པའི་གནས་དྲུག་ཏུ་ཡི་གེ་ཚན་པ་དྲུག་བཀོད་ལ་ལྷ་མོ་དེ་དང་
དེའི་ངོ་བོར་མོས་པ་བརྟན་པོ་བྱའོ། །ཡབ་ཡུམ་གཉིས་ཀྱི་གོ་ཆའི་ལྷ་འདི་དག་ནི་
-324 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
སོ་སོའི་གནས་དེ་དང་དེ་ནས་ཞལ་ཕྱི་ལ་གཟིགས་པར་སྒོམས་གསུངས་སོ། །
གཉིས་པ་ཡེ་ཤེས་པ་གཞུག་པ་ནི། ལྷ་ཐམས་ཅད་ཀྱི་ཐུགས་ཀར་ཉི་གདན་ལ་
གནས་པའི་ཧཱུྃ་ཡིག་ལས་འོད་ཟེར་ཕྱོགས་བཅུར་འཕྲོས། དེ་དང་དུས་མཉམ་དུ་
རྐང་པ་གཉིས་རྡོ་རྗེའི་སྐྱིལ་ཀྲུང་དུ་གནས་པ་བཤིག་ལ་གཡས་པ་བརྐྱང་བའི་
མཐེབ་ཆེན་ གྱི་སྟེང་དུ་རྐང་པ་གཡོན་པའི་མཐེ བ་ཆེན་གྱིས་མནན། ལག་པ་
གཉིས་ཀྱི་མཛུབ་མོ་གཉིས་མདུད། གུང་མོ་གཉིས་རྩེ་ སྤྲད་ལ་བརྐྱངས། མཐེ་
བོང་གཉིས་བརྟན་པོར་སྦྱར་བ་ཐུར་དུ་བསྟན། མིང་མེད་དང་མཐེའུ་ཆུང་རྣམས་
བརྐྱང་བ་འབར་བའི་ཕྱག་རྒྱ་དཔྲལ་བའི་དབུས་སུ་བཞག །མིག་ཅུང་ཟད་འོག་
ཏུ་དམའ་བར་བྱས་ལ། གཡོན་ནས་གྱེན་དུ་བལྟས་ཏེ་དང་པོར་གཡོན་དང་། དེ་
ནས་གཡས་སུ་བསྐོར་ལ། ངག་ཏུ་ཕོ་ཞེས་པའི་སྒྲ་བསྒྲགས་པས་ཕྱོགས་བཅུའི་
འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་
ཡེ་ཤེས་པའི་འཁོར་ལོར་གྱུར་པ་མདུན་གྱི་ནམ་མཁར་སྤྱན་དྲངས་ཤིང་། དབང་
གི་ལྷ་རྣམས་ཀྱང་སྤྱན་དྲངས་ལ་སྤྲོས་པའི་འོད་ཟེར་རང་གི་སྙིང་གར་བསྡུའོ། །ཡེ་
ཤེས་པ་སྤྱན་དྲངས་པ་རྣམས་ལ་རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་
རིག་མ་བཅུ་དྲུག་གིས་མཆོད་ལ་རྡོ་ རྗེ་ལྕགས་ཀྱུ་ལ་སོགས་པའི་སྒོ་བ་བཞིའི་
སྔགས་རྒྱས་ཡེ་ཤེས་པ་རྣམས་དམ་ཚིག་པ་སོ་སོ་ལ་དགུག །གཞུག །བཅིང་།
དགྱེས་བཞིན་ དུ་ བཞུགས་ པར་ བསམས་ཏེ། རྟེན་དང་བརྟེན་ པར་བཅས་པ་
ཐམས་ཅད་ལ་ཡེ་ཤེས་པ་རྣམས་བསྟིམ་མོ། །དེ་ནས་ཨོ་ཡོ་ག་ཤུདྡྷ་སརྦ་དྷརྨཱཡོ་
ག་ཤུདྡྷོཉཧཾ། ཞེས་བརྗོད་དེ། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་
སྦྱར་བ་ནི། ཆོས་ཐམས་ཅད་ཀྱི་དེ་ཁོ་ན་ཉིད་དང་། བདེ་བ་ཆེན་པོའི་ཡེ་ཤེས་
325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་དང་བརྟེན་པའི་དཀྱིལ་འཁོར་དུ་
ཤར་པ་ཡིན་ཞིང་། དེའང་གཙོ་བོ་ཡབ་ཡུམ་དུ་ཤར་བའི་ཆ་ཤས་སུ་མོས་པའི་སྒོ་
ནས་ང་རྒྱལ་བཟུང་ལ། ལག་པ་གཉིས་ཀྱིས་སྙིང་གར་རྣམ་ལྔ་འདོད་པའི་ཕྱོགས་
སུ་བསྐོར་བའི་པད་ཀོར་བྱས་པའི་མཐར། ཕྱག་རྒྱ་སྡུད་པ་ན་འཁྱུད་པའི་ཚུལ་
བྱེད་པའི་སྙིང་པོའི་ཕྱག་རྒྱ་སྦྱིན་པར་བྱ་ཞིང་། སྐད་ཅིག་མའི་སྔགས་བརྗོད་ལ་
སྔགས་དོན་ལྟར་གཟུགས་སྐུ་དང་ཆོས་སྐུ་གཉིས་ཀའི་ང་རྒྱལ་བཟུང་ངོ་། །
གཉིས་པ་དབང་བསྐུར་ནས་རྒྱས་གདབ་པ་ལ་བཞི། བུམ་དབང་བསྐུར་
བའི་སྒོ་ནས་ལྷ་སོ་སོ་ལ་རིགས་བདག་གིས་ རྒྱས་ གདབ་པ། གསང་དབང་།
ཤེས་རབ་ཡེ་ཤེས་ཀྱི་དབང་། ཚིག་དབང་བསྐུར་བའོ། །དང་པོ་ནི། དེ་ནས་སྔར་
སྤྱན་དྲངས་པའི་དབང་ལྷ་རྣམས་ལ་རིག་མ་བཅུ་དྲུག་གིས་མཆོད་ལ། དེ་བཞིན་
གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་
གསོལ་བ་བཏབ་པས་སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་
རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཙོ་བོས་
དབང་བསྐུར་བའི་དགོངས་པ་མཛད། ཡུམ་བཞི་ཕམ་མོ་དང་ལྔས་ཕྱག་གཡོན་
པའི་ཐོད་པ་ཅུང་ཟད་ཡོ་བར་བྱས་ཏེ། ཇི་ལྟར་བལྟམས་པ་ཙམ་གྱིས་ནི། །དེ་
བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ།
ཞེས་གསུངས་ཞིང་བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བས། རང་
དང་ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར་པར་བསམ་ཞིང་། སྤྱི་བོ་ནས་
སྐུ་ལ་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས།
- 326 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གཙོ་བོ་ལ་མི་བསྐྱོད་པ། ཕམ་མོ་ལ་རྣམ་སྣང་། མཁའ་འགྲོ་མ་སོགས་བཞི་ལ་
རིན་འབྱུང་། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་གྱི་ལྷ་
རྣམས་ལ་སྣང་མཐའ། སྐུ་འཁོར་གྱི་ལྷ་རྣམས་ལ་རྣམ་སྣང་། དམ་ཚིག་འཁོར་
ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་པར་བསམས་ལ་བུམ་དབང་ཐོབ་
པར་བསམ་མོ། །
གཉིས་པ་གསང་དབང་ནི། དེ་ནས་སྙིང་པོའི་རྣལ་འབྱོར་མ་བཞི་ཕག་མོ་
ལ་ཐིམ་ནས་དེ་དང་ཧེ་རུ་ཀ་སྙོམས་པར་ཞུགས་པའི་བྱང་སེམས་ལྕེ་ལ་བཞག་པ་
མྱངས་པ་ལས་གསང་དབང་ཐོབ་པར་བསམ་མོ། །གསུམ་པ་ཤེས་རབ་ཡེ་ཤེས་
ཀྱི་དབང་ནི་དེ་ནས་ཧེ་རུ་ཀས་ཕག་མོ་ཕྱག་རྒྱར་གནང་བ་ལ་སྙོམས་པར་ཞུགས་
པས་རླུང་ཐིམ་པ་ལས་ལྷན་སྐྱེས་ཀྱི་བདེ་བ་མྱོང་བ་ལས་ཤེས་རབ་ཡེ་ཤེས་ཀྱི་
དབང་ཐོབ་པར་བསམ་མོ། །བཞི་པ་ཚིག་དབང་ནི། དེ་ནས་ཧེ་རུ་ཀས་རིགས་ཀྱི་
བུ་ཁྱོད་ཀྱིས་ཕྱག་རྒྱ་དང་སྦྱར་བ་ལ་བརྟེན་ནས་ཐོབ་པའི་སྣང་བ་ཐོབ་པའི་ཡེ་
ཤེས་དེ་འོད་གསལ་བར་སྒོམས་ཤིག །ཅེས་པ་ནས། བྱང་ཆུབ་ཀྱི་སེམས་ཆེན་པོ་
སྟེ་དབང་བཞི་པའོ། །ཞེས་པའི་བར་སྒྲུབ་ཐབས་སུ་གསལ་བ་ལྟར་དོན་གྱི་དབང་
བཞི་པ་ཟུང་འཇུག་ལ་ངོ་སྤྲད་ཅིང་། གསལ་བར་བསྟན་པའི་དོན་གོ་བ་ལས་ཚིག་
གི་སྒོ་ནས་དབང་བཞི་ཐོབ་པའི་མོས་པ་བྱ་ཞིང་དབང་ལྷ་རྣམས་རང་ལ་ཐིམ་པར་
བསམ་མོ། །ལྔ་པ་ལྷ་རྣམས་ལ་མཆོད་ཅིང་བསྟོད་པ་ལ་གཉིས། མཆོད་པ་དང་།
བསྟོད་པའོ། །དང་ པོ་ལ་གཉིས། མཆོད་ པ་ བྱིན་གྱིས་བརླབས་པ་དང༌། བྱིན་
གྱིས་བརླབས་པའི་མཆོད་པ་རྣམས་འབུལ་བའོ། །དང་པོ་ནི། ལག་ པ་ གཡོན་
པའི་མཐེབ་སྲིན་གྱིས་ནང་མཆོད་བླངས་ལ་མཆོད་རྫས་རྣམས་ལ་གཏོར་མ་དུམ་
- 327-



dan
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྐྱེས་མའི་སྔགས་བརྗོད་དེ་བསངས། སྭ་བྷ་ཝས་སྟོང་པར་སྦྱང་བ་དང་། དེ་ནས་
བསྐྱེད་པ་དང་། བྱིན་གྱིས་བརླབས་པ་རྣམས་སྔར་བཤད་པ་ལྟར་བྱའོ། །གཉིས་
པ་བྱིན་གྱིས་བརླབས་པའི་མཆོད་པ་རྣམས་འབུལ་བ་ལ་བཞི། ཕྱིའི་མཆོད་པ་
འབུལ་བ། ནང་གི་མཆོད་པ་འབུལ་བ། གསང་བའི་མཆོད་པ་འབུལ་བ། དེ་ཁོ་
ན་ཉིད་ཀྱི་མཆོད་པ་འབུལ་བའོ། །དང་པོ་ནི། ཆུ་བཞི་ཉེར་སྤྱོད་རོལ་མོ་དང་
བཅས་པ་དང་། འདོད་ཡོན་ལྔ་དང་། རིག་མ་བཅུ་དྲུག་གི་མཆོད་པ་རྣམས་སྔར་
ཚོགས་ཞིང་ མཆོད་པའི་སྐབས་སུ་བཤད་པ་ལྟར་དབུལ་ལོ། །གཉིས་པ་ནང་
མཆོད་འབུལ་བ་ནི་མགྲོན་རྣམས་ཀྱི་ལྗགས་བྱིན་གྱིས་བརླབས་པ་སྒྲུབ་ཐབས་སུ་
གསལ་བ་ལྟར་བྱས་ལ། ལྷ་མོ་རོ་རྡོ་རྗེ་མས་བདུད་རྩི་སྟོབས་པ་མགྲོན་རྣམས་ཀྱི་
ལྗགས་རྡོ་རྗེའི་སྦུ་གུས་དྲངས་ནས་གསོལ་བར་བསམས་ལ་རྒྱལ་བ་རྡོ་རྗེ་འཆང་
ནས་རང་གི་རྩ་བའི་བླ་མའི་བར་བླ་མ་རྣམས་ཀྱི་མཚན་གྱི་མཐར་ཡི་གེ་གསུམ་
བཏགས་ལ་དབུལ། དེ་ནས་དཀྱིལ་འཁོར་པའི་ལྷ་རྣམས་ཀྱི་སྔགས་རྒྱས་བསྡུས་
གང་རུང་གི་མཐར་ཡང་ཡི་གེ་གསུམ་བཏགས་ལ་དབུལ། དེ་ནས་ཕྱོགས་སྐྱོང་
དང་འབྱུང་པོའི་བར་རྣམས་ལའང་དབུལ་ཞིང་། རང་གི་ལྕེར་བཞག་ལ། ཨོཾ་ཨ་
མྲྀ་ཏ་སྭཱ་དཱ་ན་སྭ་བྷཱ་ཝ་ཨཱཏྨ་ཀོཉཧཾ། ཞེས་བརྗོད་དེ་མགྲོན་ཐམས་ཅད་ཡེ་ཤེས་ཀྱི་
བདུད་རྩིས་ཚིམས་པར་བསམ། རང་གི་སྙིང་གའི་ས་བོན་ལས་སྙིང་པོའི་རྣལ་
འབྱོར་མ་བཞི་དང་ སྒོམ་ མཚམས་མ་བརྒྱད་སྤྲོས་ཏེ། ཐོད་ པ་ན་གནས་པའི་
བདུད་རྩི་ལྔས་ཀྱང་མཆོད་ལ། ཨོཾ་སརྦ་བཛྲ་ཀཱ་མི་ནི་སརྦ་བྷཏྟཾ་ཤོ་དྷ་ཡ་གུ་རྒྱ་
བཛྲ་ནི་སྭཱཧཱ། ཞེས་བརྗོད། །
- 328 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གསུམ་པ་གསང་མཆོད་འབུལ་བ་ནི། དེ་ནས་ཡབ་ཡུམ་གྱི་གསང་གནས་
སྦྱང་བ་སོགས་དྲན་པར་བྱས་ལ། སྔར་བཞིན་སྙོམས་པར་ཞུགས་པས་དགའ་
བཞི་བསྐྱེད་དེ། ཕྱི་ནང་གི་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་
བ་བསམ་མོ། །བཞི་པ་དེ་ཁོ་ན་ཉིད་ཀྱི་མཆོད་པ་འབུལ་བ་ནི། དེ་ནས་ལྷན་སྐྱེས་
ཀྱི་བདེ་བ་དང་། དེ་ཁོ་ན་ཉིད་ཀྱི་ལྟ་བ་གཉིས་སྦྱར་ནས་ཡུན་རིང་དུ་བསྒོམ་ཞིང་
ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉསམ་སུ་མྱོང་བར་བསམ། དཀྱིལ་
འཁོར་བའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མེད་པའི་ཏིང་
ངེ་འཛིན་ལ་སྙོམས་པར་བཞུགས་པས། དེ་ཁོ་ན་ཉིད་ཀྱི་མཆོད་པས་མཉེས་པར་
བསམ་མོ། །གཉིས་པ་བསྟོད་པ་ལ་གཉིས། ལྷ་སོ་སོའི་སྔགས་ཀྱི་བསྟོད་པ་དང་།
ལྷ་ཐམས་ཅད་ལ་ཐུན་མོང་དུ་རྐང་བརྒྱད་ཀྱིས་བསྟོད་པའོ། །དང་པོ་ནི། གཙོ་བོ་
ཡབ་ཡུམ་ནས་སྒོ་མཚམས་མའི་བར་ལྷ་སོ་སོའི་སྐུ་གསལ་བར་དམིགས་ནས་
གཙོ་བོ་ཡབ་ཡུམ་གཉིས་ཀྱི་སྙིང་པོ་དང་ཉེ་སྙིང་། སྙིང་པོའི་རྣལ་འབྱོར་མ་བཞིའི་
སྔགས་ནས། སྒོ་མཚམས་མ་བརྒྱད་ ཀྱི་ སྔགས་ ཀྱི་བར་ལྷ་སོ་སོའི་ སྔགས་ ཀྱི་
བསྟོད་དེ་གུས་པ་ཆེན་པོས་གསོལ་བ་གདབ་བོ། །གཉིས་པ་ལྷ་ཐམས་ཅད་ལ་
ཐུན་མོང་དུ་རྐང་བརྒྱད་ཀྱིས་བསྟོད་པ་ནི། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧུཾ་ཧཱུྃ་
ཕཊ། ཅེས་སོགས་རྐང་པ་བརྒྱད་ པའི་ སྔགས་ ཀྱིས་བསྟོད་ པ་ སྒྲུབ་ཐབས་སུ་
གསལ་བ་ལྟར་བྱའོ། །དྲུག་པ་ལྷ་རྣམས་བསྒོམ་ཞིང་དག་པ་དྲན་པ་ལ་གཉིས།
ལྷ་སྒོམ་པ་དང༌། དག་པ་དྲན་པའོ། །དང་པོ་ལ་གསུམ། རྒྱ་ཆེ་བ་གསལ་བ་ལ་
སློབ་ཚུལ། ཟབ་གསལ་གཉིས་མེད་ཀྱི་རྣལ་འབྱོར་ལ་སློབ་ཚུལ། བསྐྱེད་རིམ་གྱི་
སྐབས་འདིར་དམིགས་པ་ལྷའི་སྐུ་ལ་དམིགས་པའི་ཁྱད་པར་མ་གཏོགས་ཞི་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
གནས་སྒྲུབ་ཚུལ་བྱང་ཆུབ་ལམ་རིམ་ལྟར་བྱ་དགོས་པར་བསྟན་པའོ། དང་པོ་ལ་
གསུམ། དམིགས་པ་དུ་མ་ལ་རྣམ་པ་དུ་མར་དཔྱད་ནས་སྐྱོང་བ་དང་། དམིགས་
པ་དུ་མ་ལ་རྣམ་པ་དུ་མར་མི་དཔྱོད་པར་རྩེ་གཅིག་ཏུ་འཇོག་སྒོམ་བྱེད་ཚུལ།
དཔྱད་འཇོག་གཉིས་ཀྱི་སྒོ་ནས་བསྐྱངས་པའི་མཐུས་བསྐྱེད་རིམ་རགས་པ་ལ་
ལོབས་པའི་ཚད་བསྟན་པའོ། །དང་པོ་ལ་གསུམ། སྒྲུབ་ཐབས་སྒོམ་པའི་ཚེ་དང་
པོར་རྣམ་པ་དུ་མར་དཔྱད་ནས་སྐྱོང་ཚུལ། ཐ་མལ་པའི་ཞེན་པའི་གཉེན་པོར་
ལྷའི་ང་རྒྱལ་སྒོམ་ཚུལ། ཐ་མལ་པའི་སྣང་བའི་གཉེན་པོར་ལྷའི་གསལ་སྣང་སྒོམ་
ཚུལ་ལོ། །དང་པོ་ནི། སྒྲུབ་ཐབས་ཀྱི་ཐོག་མར་སྐད་ཅིག་དཀྲོང་བསྐྱེད་ནས། ལྷ་
སོ་སོའི་སྔགས་དང་རྐང་པ་བརྒྱད་པའི་སྔགས་ ཀྱིས་བསྟོད་པ་འདིའི་བར་གྱི་
དམིགས་པ་རྣམས་ལ་སྐབས་གང་ཡིན་གྱི་དམིགས་པ་དེ་དང་དེ་དག་གསལ་
བཏབ་ནས་སྒོམ་པ་དེ་ལས་གཞན་དུ་གཡེང་བ་བཀག་ནས་བྱིང་རྒོད་དང་བྲལ་
བར་རིམ་པ་བཞིན་བྲེང་ཆགས་སུ་བསྒོམ་མོ། །གཉིས་པ་ཐ་མལ་པའི་ཞེན་པའི་
གཉེན་པོར་ལྷའི་ང་རྒྱལ་བསྒོམ་པ་ནི། ཐོག་མ་མེད་པ་ནས་གོམས་པའི་དབང་
གིས་ཐ་མལ་པའི་ཞེན་པའི་གཙོ་བོ་བདག་འཛིན་དང་། དེའི་དབང་གིས་ཕྱིན་ཅི་
ལོག་གི་རྣམ་རྟོག་བཞི་དང༌། སྣོད་བཅུད་གང་སྣང་ཐམས་ཅད་ལ་ཐ་མལ་པའི་
སྣང་ བ་ འབའ་ ཞིག་ འཆར་ཞིང་། དེ་ ལྟར་ དུ་ ཞེན་པ་ འདིའི་ གཉེན་ པོར་ སྣོད་
ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷར་བསྒོམ་ཞིང་། དེ་ལྟར་
བསྒོམས་པ་ན་སྣོད་རྣམས་སངས་རྒྱས་ཀྱི་ཞིང་དག་པ་དངོས་དང་། རང་དང་
གཞན་བཅུད་ཀྱི་སྣང་བ་ཐམས་ཅད་སངས་རྒྱས་ཀྱི་སྐུ་དེ་དང་དེ་དངོས་ཡིན་སྙམ་
པའི་དག་པའི་ང་རྒྱལ་ཤུགས་ཅན་རེ་བསྐྱེད་ལ་བསྒོམ་མོ། །གསུམ་པ་ཐ་མལ་
- 330 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
པའི་སྣང་བའི་གཉེན་པོར་ལྷའི་གསལ་སྣང་སྒོམ་ཚུལ་ནི་རང་དང་སྣོད་བཅུད་
གཞན་དུ་སྣང་བའི་རྟེན་དང་བརྟེན་པ་ཐམས་ཅད་ལ་ཐ་མལ་པའི་སྣང་བ་འཆར་
བ་འདིའི་གཉེན་པོར་སྣོད་བཅུད་གང་སྣང་ཐམས་ཅད་ལ་ཡོངས་སུ་དག་པའི་རྟེན་
དང་བརྟེན་པའི་སྣང་བ་བསྒོམས་པ་ན་ཐོག་མར་སྣོད་བཅུད་བདེན་པར་འཛིན་
པའི་སྣང་བ་དང་འཛིན་སྟངས་ཐམས་ཅད་བཤིག་སྟེ་མི་དམིགས་པའི་སྟོང་པར་
བསྒོམ། སྟོང་པའི་ངང་ལས་གཞལ་ཡས་ཁང་དང་ལྷའི་འཁོར་ལོ་བསྐྱེད་ནས་
རིམ་ཅན་དུ་སྒོམ་པའི་ཚེ་སྐབས་གང་ཡིན་གྱི་སྣང་བ་ཁྱད་པར་ཅན་དུ་རེ་རེ་ནས་
གསལ་འདེབས་ཏེ། དེ་ཡང་དམིགས་པ་སྔ་མ་མ་གསལ་བར་དུ་ཕྱི་མ་མི་སྒོམ་
པར་དམིགས་པ་སྔ་མ་དེ་ཉིད་གསལ་ཅི་ཐེབས་བྱ། གསལ་ཐེབས་ནས་དམིགས་
པ་ཕྱི་མ་སྒོམ་པའི་ཚེ་སྔ་མ་མ་བརྗེད་ཙམ་བྱས་ལ་དམིགས་པ་ཕྱི་མ་རྣམས་རིམ་
གྱིས་བསྐྱངས་ཏེ་མཐར་རྟེན་དང་བརྟེན་པའི་དཀྱིལ་འཁོར་གྱི་འཁོར་ལོ་ཡོངས་
རྫོགས་ལ་གསལ་སྣང་ཅི་ཐོན་བྱའོ། ། ་་་་་་
གཉིས་པ་དམིགས་པ་དུ་མ་ལ་རྣམ་པ་དུ་མར་མི་དཔྱོད་པར་རྩེ་གཅིག་ཏུ་
འཇོག་སྒོམ་བྱེད་ཚུལ་ནི། བསྐྱེད་རིམ་སྒོམ་པ་ན་ལྷའི་སྐུ་གསལ་བཏབ་ནས་དེ་རྩེ་
གཅིག་ཏུ་སྒོམ་པ་ཡིན་ལ། དེ་ཡང་དང་པོར་ཡབ་རྐྱང་ཞལ་གཅིག་ཕྱག་གཉིས་པ་
གསལ་བཏབ་ལ་དེ་ལ་སེམས་བཟུང་སྟེ། གང་གསལ་བཏབ་པ་དེའི་སྐོར་མིན་
པར་དེ་ལས་གཞན་དུ་གང་ཤར་ཡང་དེའི་རྗེས་སུ་མི་འབྲང་བར་རྩ་བའི་དམིགས་
པ་ལ་སེམས་བཟུང་། གསལ་བཏབ་པའི་སྐོར་ནས་ཆ་གཅིག་གསལ་ན་དེ་ལ་
བཟུང་། དེ་མི་གསལ་དུ་སོང་བའམ། མི་གསལ་དུ་འགྲོ་བར་སྣང་ན་སྐུའི་སྤྱི་ལ་
བཟུང་། དེ་འདྲ་བའི་སྣང་བ་སྒོམ་པ་དང༌། རང་ལྷ་དེའོ་སྙམ་པའི་ང་རྒྱལ་སྒོམ་པ་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སྤེལ་མར་བྱའོ། །འདི་ལྟར་སྒོམ་པའི་ཚེ་གདུལ་བྱའི་བློ་རིས་ཀྱིས་འཆར་ཚུལ་མི་
འདྲ་བ་སྣ་ཚོགས་འབྱུང་སྟེ། འདི་ལ་ཁ་ཅིག་ལ་ལྷའི་ང་རྒྱལ་མ་བཅོས་པ་སྐྱེ་ཡང་།
རྟེན་བརྟེན་པའི་སྣང་བ་གསལ་པོ་མེད་པ་དང༌། ཁ་ཅིག་ལ་རྟེན་བརྟེན་པའི་སྣང་
བ་གསལ་པོ་ཡོད་ཀྱང་། བཅོས་མིན་གྱི་ང་རྒྱལ་མེད་པ་དང་། ཁ་ཅིག་ལ་གཉིས་
ཀ་ཡོད་པ་དང་། ཁ་ཅིག་ལ་གཉིས་ཀ་མེད་པ་སྟེ་མུ་བཞི་འོང་ངོ༌། །དེ་ཡང་བསྐྱེད་
རིམ་སྒོམ་པའི་ཚེ་ལྷའི་ང་རྒྱལ་སྒོམ་པ་གཙོ་བོ་ཡིན་ལ། ལྷའི་སྣང་བ་སྒོམ་པ་ནི་
དེའི་ཡན་ལག་ཡིན་པར་གསུངས་སོ། །རིམ་པ་དང་པོའི་རྣལ་འབྱོར་ལ་ངེས་པར་
མྱོང་བ་ཐོན་པ་ཞིག་བྱ་འདོད་ན་ཐོག་མར་སྐུ་གསུམ་ལམ་ཁྱེར་གྱི་གནད་ཚང་བའི་
རྣལ་འབྱོར་སྔར་བཤད་པ་ལྟར་སྒོམས་ལ། མཚམས་འདིར་སླེབས་པ་ན་རྟེན་དང་
བརྟེན་པར་བསམ་པ་ཡོངས་སུ་རྫོགས་ལ་གསལ་སྣང་ཐོན་ཅིང་སེམས་འཛིན་
ཐུབ་ན་ཤིན་ཏུ་ལེགས་ཤིང་། དེ་ལྟར་མ་ཐུབ་ན་ཐོག་མར་ ཞལ་ གཅིག་ ཕྱག་
གཉིས་པ་ལྟ་བུ་ལ་བསླབ་དེ་ལ་ལོབས་པ་ན་ལྷ་གཞན་གཅིག་དང་གཉིས་ལ་
སོགས་པ་བསྣན་ཞིང་། དེ་རྣམས་དུས་གཅིག་ཏུ་གསལ་ནས་གནས་པ་ལ་བསླབ།
དེ་ནས་ནང་ལུས་ཀྱི་དཀྱིལ་འཁོར་དང་། གོ་ཆ་གཉིས་དང་། གཞལ་ཡས་ཁང་ལ་
སོགས་པའི་གསལ་སྣང་ལ་བསླབ་བོ། །
གསུམ་པ་དཔྱད་འཇོག་གཉིས་ཀྱི་སྒོ་ནས་བསྐྱངས་པའི་མཐུས་བསྐྱེད་
རིམ་རགས་པ་ལ་ལོབས་པའི་ཚད་བསྟན་པ་ནི། དེ་ལྟར་རྟེན་དང་བརྟན་པར་
བཅས་པའི་དཀྱིལ་འཁོར་གྱི་འཁོར་ལོ་རྟག་ཏུ་དང་གུས་པར་སྦྱོར་བའི་བརྩོན་
འགྲུས་གཉིས་ཀྱིས་ཡུན་བསྲིངས་ནས་བསྒོམས་པ་ན་དམིགས་པ་ཇེ་གསལ་དང་།
སེམས་ཇེ་བརྟན་དུ་སོང་སྟེ་ཐུན་རེ་རེ་ལ་ང་རྒྱལ་འཕོས་པ་བརྟན་པ་དང་། སྣང་བ་
- 332 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཁྱད་པར་ཅན་དུ་སོང་ནས་ཡིད་ངོར་ཐ་མལ་པའི་སྣང་བ་ལོག་པ་དང་། དེ་ལ་
སེམས་ཀྱི་གནས་ཆ་བརྟན་པ་བྱུང་ན་བསྐྱེད་རིམ་རགས་པ་ལ་ལོབས་པ་ཡིན་
གསུངས་སོ། །གཉིས་པ་ཟབ་གསལ་གཉིས་མེད་ཀྱི་རྣལ་འབྱོར་ལ་སློབ་ཚུལ་ནི།
རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་ལ་གསལ་སྣང་དང་
ང་རྒྱལ་ཡུན་བསྲིངས་ནས་བསྒོམས་པས་གསལ་སྣང་ཐོབ་པ་དང༌། དམིགས་པ་
རྟེན་དང་བརྟེན་པའི་དཀྱིལ་འཁོར་ལ་དམིགས་ནས། རྣམ་པ་རང་བཞིན་མེད་
པར་ངེས་པའི་ངེས་ཤེས་དང་ལྡན་པར་སྐྱོང་བ་སྟེ། འདི་ལྟར་སྒོམ་པ་འདི་ལ་
བསྐྱེད་རིམ་པའི་ཟབ་གསལ་གཉིས་མེད་ཅེས་བརྗོད་དོ། །གསུམ་པ་བསྐྱེད་རིམ་
གྱི་སྐབས་འདིར་དམིགས་པ་ལྷའི་སྐུ་ལ་དམིགས་པའི་ཁྱད་པར་མ་གཏོགས་ཞི་
གནས་སྒྲུབ་ཚུལ་བྱང་ཆུབ་ལམ་རིམ་ལྟར་བྱ་དགོས་པར་བསྟན་པ་ནི། ཞི་གནས་
ཀྱི་དམིགས་རྟེན་ལ་མང་དུ་གསུངས་ པ་ ལས། བསྐྱེད་ རིམ་ སྒོམ་ པའི་སྐབས་
འདིར་སྐུ་གསུམ་ལམ་ཁྱེར་གྱི་རྣལ་འབྱོར་དང་ལྡན་པའི་སྒོ་ནས་རང་ལྷར་གསལ་
བ་ལ་དམིགས་རྟེན་བྱས་ནས་སེམས་འཛིན་པ་སོགས་ཀྱི་ཁྱད་པར་མ་གཏོགས་
པ། སེམས་དམིགས་པ་ལ་གཏོད་པའི་དྲན་ཤེས་བསྟེན་པ་དང་། བྱིང་རྒོད་གཅོད་
པ་དང་། ཞི་གནས་དངོས་དང་རྗེས་མཐུན་པར་སོང་མ་སོང་སོགས་ནི་བྱང་ཆུབ་
ལམ་རིམ་ལས་ཇི་ལྟར་འབྱུང་བ་ལྟར་ཡིན་པས། ས་གསུམ་གྱི་སྒྲོན་མེ་གཅིག་པུ་
བྱང་ཆུབ་ལམ་རིམ་ཆེ་ཆུང་ལས་ཤེས་པར་བྱའོ། །
གཉིས་པ་དག་པ་དྲན་པ་ལ་གསུམ། ནང་ལུས་ཀྱི་རྩ་ཁམས་ཀྱི་དག་པ་
དྲན་པ། ཕྱི་ལུས་ཀྱི་རྒྱན་ཆའི་དག་པ་དྲན་པ། ཁྱད་པར་ཕྱག་མཚན་ཁ་ཊཾ་ག་དང་
ཌ་མ་རུའི་དག་པ་དྲན་པའོ། །དང་པོ་ནི། དཔའ་བོ་ཉེར་བཞིའི་སྔགས་བརྗོད་དེ།།
33-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
སོ་དང་སེན་མོ་བསྐྱེད་པ་སོགས་ཀྱི་ལུས་ཀྱི་ཁམས་ཉེར་བཞི་དཔའ་བོ་ཉེར་
བཞིའི་རང་བཞིན་དུ་དག་པར་མོས་པ་བྱའོ། །འདི་ལ་དཔའ་བོ་ཉེར་བཞིའི་རྣམ་
དག་ཅེས་ཀྱང་གསུངས་སོ། །གཉིས་པ་ཕྱི་ལུས་ཀྱི་རྒྱན་ཆའི་དག་པ་དྲན་པ་ནི།
གཙོ་བོའི་རྩ་སྔགས་དང་། ཡབ་ཀྱི་གོ་ཆ་དྲུག་གི་སྔགས་བརྗོད་ལ། དེ་ལས་བྱུང་
བའི་ཕྱག་རྒྱ་དྲུག་དང༌། ཉེ་ བའི་ ཕྱག་རྒྱ་རྣམས་ དང་། གཙོ་མོའི་ཕྲེང་སྔགས་
བརྗོད་ལ། དེ་ལས་བྱུང་བའི་མགུལ་རྒྱན་དང་། ཡབ་ཀྱི་སྙིང་པོ་བརྗོད་ལ། དེ་
ལས་བྱུང་བའི་ཐོད་པའི་དོ་ཤལ་དང་། ཡབ་ཀྱི་ཉེ་སྙིང་བརྗོད་ལ། དེ་ལས་བྱུང་
བའི་རྣ་རྒྱན་དང་། ཡུམ་གྱི་ཉེ་སྙིང་བརྗོད་ལ། དེ་ལས་བྱུང་བའི་གླང་ལྤགས་དང་།
ཡུམ་གྱི་གོ་ཆ་དྲུག་གི་སྔགས་བརྗོད་ལ། དེ་ལས་བྱུང་བའི་སྐ་རགས་དང༌། རྣལ་
འབྱོར་སོ་དྲུག་གི་སྔགས་བརྗོད་ལ། དེ་ལས་འབྱུང་བའི་ཐོད་པ་དང་། ཡུམ་གྱི་
སྙིང་པོ་བརྗོད་ལ། དེ་ལས་བྱུང་བའི་ཐོད་སྐམ་གྱི་དབུ་རྒྱན་དུ་གྱུར་པར་མོས་ལ་
རྒྱན་དེ་དག་དངོས་སུ་ཡོད་ན་རྒྱན་དེ་རྣམས་ཀྱིས་ལུས་དངོས་སུ་བརྒྱན། རྒྱན་དེ་
དག་དངོས་སུ་མེད་ན་སྔགས་དེ་དག་ལས་བྱུང་བའི་རྒྱན་དེ་དང་དེ་རྣམས་ལུས་ལ་
བཏགས་པར་མོས་པ་བྱའོ། །འདི་ལ་སྔགས་ཀྱི་དག་པ་ཞེས་ཀྱང་གསུངས་སོ། །
གསུམ་པ་ཁྱད་པར་ཕྱག་མཚན་ཁ་ཊཾ་ག་དང་ཌ་མ་རུའི་དག་པ་དྲན་པ་ནི། ཁ་ཊཾ་
ག་ནི་ལྷ་ཡི་སྐུ། ཞེས་པ་ནས། ཀ་ནི་གང་དུའང་མི་གནས་པའོ། །ཞེས་པའི་བར་
བརྗོད་ལ་དོན་དྲན་པར་བྱས་ཏེ་ཁ་ཊཾ་ག་དངོས་སུ་ཡོད་ན་རང་གིས་འཆང་བའི་ཁ་
ཊཾ་ག་དེ་ཉིད་ཧེ་རུ་ཀའི་སྐུ་བདག་བདེ་བ་ཆེན་པོའི་རང་བཞིན་དང་། ཌ་མ་རུ་
རྣལ་འབྱོར་མའི་ངོ་བོ་ཤེས་རབ་སྟོང་པ་ཉིད་ཀྱི་སྒྲ་སྒྲོགས་པར་བསམས་ལ་
བཅངས། དངོས་སུ་མེད་ན་རང་གི་རུས་པའི་གཞུང་ཚིག་ཁ་ཊཾ་གའི་རང་བཞིན་
- 334 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
དུ་ བལྟའོ། ། གཞན་ མ་ རྒྱུད་ ཚིག་ དེ་ རྣམས་ ཀྱི་ དོན་ རྣམ་ བཤད་ ཆེན་ མོར་
གསུངས་པ་ལྟར་ཤེས་པར་བྱས་ལ་དེ་ལྟར་དུ་བསྒོམ་མོ། །བཞི་པ་རྣལ་འབྱོར་
ཆེན་པོ་བསྒོམ་ཚུལ་ནི། དབྱངས་གསལ་ངག་ཏུ་བརྗོད་ཅིང་འོད་ཟེར་སྤྲོ་བསྡུ་
ལས་རང་གི་ལྟེ་བའི་དབུས་སུ་ཧེ་རུ་ཀ་ཞལ་གཅིག་ཕྱག་གཉིས་པ་ཡུམ་བཅས་
བསྐྱེད་ནས་རྗེས་ཞིག་གི་སྡུད་རིམ་གྱིས་སྣོད་བཅུད་ཐམས་ཅད་རིམ་གྱིས་བསྡུས་
ནས་ནཱ་ད་ཤིན་ཏུ་ཕྲ་བ་ལ་སེམས་བཟུང་། དེ་ནས་ནཱ་དའང་མི་དམིགས་པར་འོད་
གསལ་དུ་བསྡུས་པ་ལ་སེམས་ནུས་ཚད་དུ་བཟུང་སྟེ་རྫོགས་རིམ་རྣལ་འབྱོར་ཆེན་
པོ་བསྒོམ་མོ། །བསྐྱེད་རིམ་སྒོམ་རེས་ཀྱི་སྐབས་འདིར་རྫོགས་རིམ་གྱི་དམིགས་
པ་སྔར་བཤད་པ་དེ་ལྟར་མ་ཆགས་པར་བསྒོམ། རྫོགས་རིམ་འདིའི་གནད་ཞིབ་
པར་རྗེ་བདག་ཉིད་ཆེན་པོས་མཛད་པའི་ལུ་ཧི་པའི་རྫོགས་རིམ་གྱི་རྣམ་བཤད་
ཆེན་མོ་ལས་ཤེས་པར་བྱའོ། །
གསུམ་པ་ཐུན་གྱི་མཇུག་ཏུ་ཇི་ལྟར་བྱ་བ་ལ་གསུམ་བཟླས་པ་ཇི་ལྟར་བྱ་
བ། གཏོར་མ་ཇི་ལྟར་བྱ་བ། ཉེར་བསྡུ་ཇི་ལྟར་བྱ་བའོ། །དང་པོ་ལ་གཉིས། རྡོར་
བཟླས་ཇི་ལྟར་བྱ་བ་དང་། ངག་བཟླས་ཇི་ལྟར་བྱའོ། །དང་པོ་ནི། སྔར་བཤད་པ་
དེ་ལྟར་བསྒོམས་པ་དེས་སྐྱོ་བར་གྱུར་ན། སྟོང་པའི་ངང་ལས་སྐད་ཅིག་གིས་རྟེན་
དང་ བརྟེན་ པར་ བཅས་ པའི་ དཀྱིལ་ འཁོར་ ཡོངས་ སུ་ རྫོགས་ པ་ གསལ་བར་
དམིགས་ལ་བཟླས་པ་བྱ། བཟླས་པ་ལ་རྡོར་བཟླས་དང་། ངག་བཟླས་གཉིས།
རྡོར་བཟླས་ལ་བསྐྱེད་རིམ་པའི་རྡོར་བཟླས་ཡིད་བཟླས་དང༌། རྫོགས་རིམ་པའི་
རྡོར་བཟླས་གཉིས་ཡོད་ཅིང་། བསྐྱེད་རིམ་པའི་རྡོར་བཟླས་ཡིད་བཟླས་བྱ་ཚུལ་
ནི། རང་གི་ལྟེ་བར་ཟླ་བ་ལ་གནས་པའི་ཧཱུཾ་ངམ་ནཱ་ད་དཀར་ལ་དམར་བའི་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
མདངས་ཅན་ལས། རླུང་ཕྱིར་འབྱུང་བ་ཧཱུྃ་གི་གདངས་ཀྱིས་འབྱུང་ཞིང་འཁོར་ལོ་
གསུམ་གྱི་ལྷ་ཚོགས་སྤྲོས་ཏེ་འགྲོ་བའི་དོན་བྱས། ཨོ་གྱི་གདངས་ཀྱིས་ནང་དུ་
ཞུགས་ ནས་ ནཱ་ ད་འམ་ ཧཱུྃ་ ཡིག་ ལ་ ཐིམ། ཨཱའི་ གདངས་ ཀྱིས་ གནས་ པར་
བསམས་ཏེ་རླུང་ཅུང་ཟད་འཛིན་པ་ནི་བསྐྱེད་རིམ་པའི་རྡོར་བཟླས་སུ་གསུངས་
སོ། །རྫོགས་རིམ་པའི་རྡོར་བཟླས་བྱ་ཚུལ་ནི། རྗེ་བདག་ཉིད་ཆེན་པོས་འདིའི་
རྫོགས་རིམ་གྱི་རྣམ་བཤད་ཆེན་མོར་ཞིབ་ཏུ་གསུངས་པ་ལྟར་ཤེས་པར་བྱ་ཞིང་།
བརྒྱུད་ལྡན་བླ་མ་དམ་པའི་མན་ངག་ལེགས་པར་ཐོབ་པར་བྱས་ལ་ཉམས་སུ་
བླང་ངོ༌། །གཉིས་པ་ངག་བཟླས་ཇི་ལྟར་བྱ་བ་ལ་བཞི། བཟླ་བྱའི་སྔགས་ངོས་
བཟུང་བ། ཕྲེང་བ་བྱིན་གྱིས་བརླབས་པ། སྔགས་བཟླ་བའི་ཚེ་དམིགས་པ་ཇི་
ལྟར་བྱ་བ། ལས་རུང་གི་བསྙེན་པ་ལ་སྔགས་ཇི་ཙམ་བཟླ་དགོས་པའི་གྲངས་
ཚད་བསྟན་པའོ། །
དང་ པོ་ ནི། །རྩ་ རྒྱུད་ ལས། ས་ སྟེང་ ན་ ནི་ རིན་ ཆེན་ བཞི། །ཕྲེང་ བའི་
སྔགས་ནི་དམ་པ་ཡིན། །ཞེས་གསུངས་པ་ལྟར། ཡབ་ཡུམ་གྱི་རྩ་སྔགས་དང༌།
སྙིང་པོ་དང་། ཉེ་སྙིང་དང་། གོ་ཆའི་སྔགས་ཏེ་རིན་ཆེན་བཞིར་གྲགས་པ་དང་།
སྙིང་པོའི་རྣལ་འབྱོར་མ་བཞི་དང་། དཔའ་བོ་ཉེར་བཞི་དང་། དཔའ་མོ་ཉེར་བཞི་
སྟེ་ ལྷ་ཞེ་བརྒྱད་དང༌། སྒོ་མཚམས་མ་བརྒྱད་དེ་ འཁོར་ གྱི་ལྷ་དྲུག་ཅུ་པོ་དེའི་
སྔགས་རྣམས་བཟླ་བྱའི་སྔགས་སོ། །སྔགས་དེ་རྣམས་ནི་སྒྲུབ་ཐབས་སུ་གསུངས་
པ་ལྟར་རོ། །གཉིས་པ་ཕྲེང་བ་བྱིན་གྱིས་བརླབས་པ་ནི། མི་རུས་ཀྱི་ཕྲེང་བའམ།
བོ་ཏེ་ཙེ་ལ་སོགས་པ་ལས་མཐུན་གྱི་ཕྲེང་བ་བསང་སྦྱང་བྱས་ཏེ། སྐད་ཅིག་གིས་
གསུང་རྡོ་རྗེ་པདྨ་གར་དབང་དུ་བསྐྱེད་ལ་མཆོད་ནས་སྔགས་བཟླས་ཏེ། གསུང་
-336 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
རྡོ་རྗེ་ཡོངས་སུ་གྱུར་པ་ལས་ཕྲེང་བའི་རྣམ་པར་བསམ་མོ། །གསུམ་པ་སྔགས་
བཟླ་བའི་ཚེ་དམིགས་པ་ཇི་ལྟར་བྱ་བ་ནི། ཕྲེང་བ་ལག་པ་གཡོན་པའི་མཐེབ་
སྲིན་གྱིས་བཟུང་སྟེ། གཙོ་བོའི་སྙིང་པོ་དང་ཉེ་སྙིང་བཟླ་བ་ན། རང་གི་ལྟེ་བར་ཟླ་
བ་ལ་གནས་པའི་ཧཱུྃ་དཀར་དམར་རམ། ནཱ་ད་རྐྱང་པ་དཀར་དམར་ལ་བལྟས་ལ།
དེ་ལ་བཟླ་བྱའི་སྔགས་ ཀྱིས་འཁོར་བར་ དམིགས་ཏེ། དབུས་ ཀྱི་ཡི་གེ་ལས་
འཁོར་ལོ་ལྔའི་ལྷ་ཚོགས་སྤྲོས་ནས་འགྲོ་བའི་དོན་བྱས། སླར་སྡུད་པའི་ཚེ་ཡི་གེ་
ལ་སྡུད་པའི་ཚུལ་གྱིས་བཟླ་ལ། ཡུམ་གྱི་སྙིང་པོ་དང་ཉེ་སྙིང་དང་ལྷ་ གཞན་
རྣམས་ཀྱི་སྔགས་བཟླ་བ་ནི། རང་རང་གི་ཐུགས་ཀར་ཉི་གདན་ལ་ཏིང་ངེ་འཛིན་
སེམས་ དཔའ་ ཧཱུྃ་ ཡིག་ བཀོད་ལ། དེ་ ལ་ བཟླ་ བྱའི་ སྔགས་ ཀྱིས་ འཁོར་ བར་
དམིགས་ནས་སྔར་བཞིན་སྤྲོ་བསྡུའི་ ཚུལ་གྱིས་བཟླ་ སྟེ་ དམ་ ཚིག་ གི་བཟླས་
པའོ། །ཡང་ཡུམ་གྱི་ཕྲེང་སྔགས་བཟླ་བ་ན། ཆོས་ཐམས་ཅད་མཉམ་ཉིད་ཀྱི་ང་
རྒྱལ་གྱིས་སྔགས་ཕྲེང་རང་གི་ཞལ་ནས་ཞུགས་ཏེ། རྡོ་རྗེའི་ལམ་ནས་ཡུམ་གྱི་
པདྨར་ཞུགས། དེའི་དྷཱ་ཏཱིའི་ལམ་ནས་སྟེང་དུ་བྱུང་སྟེ། ཡུམ་གྱི་ཞལ་ནས་ཐོན།
རང་གི་ཞལ་དུ་ཞུགས་ཤིང་ནཱ་དར་ཐིམ་པ་དང་། ཡང་སྔར་བཞིན་འཁོར་བར་
བསྒོམས་ནས་བཟླ་སྟེ་དོ་ལིའི་བཟླས་པའོ། །གཞན་ཡང་ཁྱོགས་བཟླས་དང་།
གོང་བུའི་བཟླས་ པ་དང་། ཁྲོ་བོའི་བཟླས་ པ་ སོགས་རྒྱུད་ནས་ གསུངས་ པའི་
བཟླས་པའི་རྣམ་གྲངས་མང་དུ་ཡོད་པ་རྣམས་ཤེས་པར་བྱས་ལ་སྐབས་དང་།
དགོས་པ་དང་བསྟུན་ནས་བཟླ་ཞིང་། སེམས་མ་ཡེངས་པ་ལ་འབད་ནས་བཟླས་
པའི་སྐྱོན་ཧ་ཅང་མྱུར་བུལ་དང་། ཧ་ཅང་སྒྲ་ཆེ་བ་དང་རིང་ཐུང་ཚད་ལས་ཉམས་
པ་དང༌། དེ་གཉིས་ལྡོག་ནས་འདོན་པ་སོགས་དང་བྲལ་བར་བྱ་ཞིང་། མཐེ་བོང་
-337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལྕགས་ཀྱུར་བྱས་ལ་ལྷ་རྣམས་འགུགས་པའི་ཚུལ་གྱིས་བཟླའོ། །གཙོ་འཁོར་
ཐམས་ཅད་ཀྱིས་ཞལ་དུ་ཡོད་ཀྱིས་བཟླ་བར་བསམས་ན་དེ་སྙེད་ཀྱི་འགྱུར་འབྱུང་
བར་གྲུབ་ཆེན་མང་པོས་གསུངས་སོ། །བཞི་པ་ལས་རུང་གི་བསྙེན་པ་ལ་སྔགས་
ཇི་ཙམ་བཟླ་དགོས་པའི་གྲངས་ཚད་བསྟན་པ་ནི། གཞན་ལ་དབང་བསྐུར་བ་
དང་། རང་ཉིད་བདག་འཇུག་བྱེད་པ་དང༌། རབ་གནས་སོགས་ལ་དབང་བ་ལ་
སྔོན་དུ་བསྙེན་པ་གལ་ཆེ་བ་དེ་ལ་གཉིས་ལས། རྒྱས་པ་ནི། གཙོ་བོ་ཡབ་ཡུམ་ལ་
ཁྲི་ཁྲག་གསུམ་གསུམ། འཁོར་ལོ་གསུམ་གྱི་ལྷ་རེ་རེ་ལ་ཁྲི་ཁྲག་གཉིས་གཉིས་
ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་བར་བཤད་དོ། །
བསྡུས་པ་ནི། གཙོ་བོ་ལ་འབུམ་དང་། འཁོར་ལ་ཁྲི་ཁྲག་རེ་རྒྱས་བསྡུས་གཉིས་
ཀ་ལ་ཐུན་མོང་དུ་ཡེ་ཤེས་འབེབས་པའི་སྔགས་ཁྲི་ཁྲག་གཅིག་བཟླ་དགོས་སོ། །
དེ་ཡང་ཐུན་གྱི་ངོ་བོ་ལ་མ་ཡེངས་པར་བཟླས་པ་རྣམས་གྲངས་སུ་གཞུག་གི །
ཐུན་བར་དུ་བཟླས་པ་དང་། སེམས་ཡེངས་ནས་བཟླས་པ་སོགས་ནི་གྲངས་ལ་
མི་ཕན་ཡང་བཟླ་བར་ནི་བཤད་དོ། །གཙོ་བོའི་སྔགས་འབུམ་བཟླ་དགོས་པར་
བཤད་ པའི་ སྔགས་ ནི། སྙིང་ པོའི་ སྔགས་ སུ་ གསུངས་ སོ། །ཡེ་ ཤེས་ འབེབས་
སྔགས་ནི། གཙོ་བོ་ཡབ་ཡུམ་གྱི་སྙིང་པོ་གཉིས་སྦྲེལ་བའི་འཇུག་ཏུ་དཔའ་བོ་
བསྐུལ་བའི་སྔགས་བཏགས་པ་དབང་ཆོག་ཏུ་གསལ་བ་ལྟར་རོ། །
གཉིས་པ་གཏོར་མ་ཇི་ལྟར་བྱ་བ་ལ་བཞི། གཏོར་མ་བྱིན་གྱིས་བརླབས་
པ། གཏོར་མགྲོན་ སྤྱན་དྲངས་པ། མགྲོན་སོ་སོར་གཏོར་མ་དབུལ་བ། གཏོར་
མགྲོན་ གཤེགས་ སུ་ གསོལ་བའོ། །དང་པོ་ནི། འཇིག་རྟེན་པ་དང་འཇིག་རྟེན་
ལས་ འདས་ པའི་ གཏོར་ མའི་ རྫས་དང༌། གཏོར་ སྣོད་ རྒྱུད་ དང༌ གྲུབ་ཆེན་ གྱི་
- 338 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
གཞུང་ལས་འབྱུང་བ་ལྟར་བཤམས་ལ། བསང་བ་དང་སྦྱང་བ་དང་བསྐྱེད་པ་དང་
བྱིན་གྱིས་བརླབས་པ་རྣམས་ནང་མཆོད་བྱིན་བརླབས་ལྟར་བྱའོ། །གཉིས་པ་
གཏོར་མགྲོན་སྤྱན་དྲང་བ་ནི། རང་གི་ཐུགས་ཀའི་ཧཱུྃ་གི་འོད་ཟེར་དང༌། སྔགས་
དང་ཕྱག་རྒྱས་འཇིག་རྟེན་དང་འཇིག་རྟེན་ལས་འདས་པའི་མགྲོན་དཀྱིལ་འཁོར་
གྱི་ལྷ་ཚོགས་རྣམས་སྤྱན་དྲངས་ཏེ། མདུན་གྱི་ནམ་མཁར་བཞུགས་པར་བསམས་
ལ་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད། གསུམ་པ་མགྲོན་སོ་སོར་
གཏོར་ མ་ དབུལ་ བ་ ནི། སྒྲུབ་ ཐབས་ སུ་ གསལ་ བ་ ལྟར་ ལག་ པ་ བྱིན་ གྱིས་
བརླབས་ཏེ་རྡོ་རྗེ་ཐལ་མོར་བྱས་པའི་ལག་མཐིལ་དུ་བདུད་རྩི་གཏོར་མའི་སྣོད་
དངོས་སུ་བཞག་པའམ་བཞག་པར་མོས་ཏེ། བདེན་ཚིག་བརྗོད་ནས་ལྗགས་བྱིན་
རླབས་བྱས་ལ། གཙོ་བོ་ཡབ་ཡུམ་ནས་སྒོ་མཚམས་མའི་བར་ལ་རིམ་བཞིན་
གཏོར་མ་དབུལ་ཞིང་རིག་མ་བཅུ་དྲུག་གིས་མཆོད། རྐང་བརྒྱད་ཀྱིས་བསྟོད་ལ་
འདོད་དོན་ལ་གསོལ་བ་གདབ་བོ། །དེ་ནས་སྔར་སྤྱན་དྲངས་པའི་མགྲོན་འཇིག་
རྟེན་པ་ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པ་སྡེ་བརྒྱད་ཀྱི་ཚོགས་རྣམས་སྐད་
ཅིག་གིས་འོད་གསལ་དུ་བཅུག་སྟེ་བདེ་མཆོག་གི་ལྷར་བསྐྱེད་ལ་ཕྱོགས་གཡོན་
བསྐོར་ དང་། མཚམས་ གཡས་ བསྐོར་ གྱིས་ གཏོར་ མ་ དབུལ། དེ་ནས་ མགྲོན་
ཐམས་ཅད་ལ་སོ་རྩི་དབུལ་ཞིང་རིག་མ་བཅུ་དྲུག་གིས་མཆོད། རྐང་བརྒྱད་ཀྱིས་
བསྟོད། དེ་ནས་ཕྱོགས་སྐྱོང་རྣམས་ལ་འཕྲིན་ལས་འཆོལ་ཞིང་འདོད་དོན་ལ་
གསོལ་བ་གདབ་བོ། །བཞི་པ་མགྲོན་གཤེགས་སུ་གསོལ་བ་ནི། དྲིལ་བུ་དཀྲོལ་
ཞིང་ཡིག་བརྒྱ་བཟླས་ཏེ་ལྷག་ཆད་ཀྱི་ཉེས་པ་ཞི་བར་བྱས་ལ། ཨོ་ཡོ་ག་ཞེས་
སོགས་ཀྱི་སྔགས་བརྗོད་ཅིང་སྙིང་གར་པད་ཀོར་གྱི་ཕྱག་རྒྱས་མཉེས་པར་བྱས་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ལ་ཕྱག་རྒྱ་སྡུད་པ་ན་འཁྱུད་པའི་ཚུལ་བྱ་ཞིང་། མཐེ་བོང་དང་སྲིན་ལག་གཉིས་
ཀྱིས་སེ་གོལ་གཏོགས་པ་ཨོཾ་བཛྲ་མུ ཞེས་བརྗོད་དེ་མགྲོན་འཇིག་རྟེན་པ་རྣམས་
གཤེགས་སུ་གསོལ་ཞིང་དཀྱིལ་འཁོར་གྱི་འཁོར་བདག་ཉིད་ལ་གཞུག་པར་
བྱའོ། །
གསུམ་པ་ཉེར་བསྡུ་ཇི་ལྟར་བྱ་བ་ནི། ལྟེ་བའི་ཡེ་ཤེས་སེམས་དཔའ་ཡབ་
ཡུམ་སྙོམས་པར་ཞུགས་ཏེ་གསང་གནས་གཉིས་བསྐྱོད་པའི་རྒྱུ་མའི་དགའ་བའི་
སྒྲས་འགྲོ་བ་རྣམས་བཀུག་སྟེ་དུར་ཁྲོད་ལ་ཐིམ་པར་བསམ་པ་ནས། ནཱ་ད་ཡང་
མི་དམིགས་པར་སྟོང་པར་གྱུར་པར་བསམ་པའི་བར་སྒྲུབ་ཐབས་སུ་གསལ་བ་
ལྟར་བྱ། དེ་ནས་སྟོང་པའི་ངང་ལས་རང་ཉིད་སྐད་ཅིག་གིས་ཧེ་རུ་ཀ་ཞལ་གཅིག་
ཕྱག་གཉིས་ པ་ ཡུམ་བཅས་ སུ་ ལངས་ ལ། སྲིད་པ་ གསུམ་ འབར་ སྐུ་ནི་ རྗེས་
ཆགས་དུལ་བར་ལྡན། ཞེས་པ་ནས་ཧེ་རུ་ཀ་དཔལ་དེ་དང་ལྷན་ཅིག་གར་བྱེད་
ཤོག །ཅེས་པའི་བར་དང༌། ལྷ་མོ་ཚད་མ་ཞེས་སོགས་དང་། སེམས་ཅན་ཀུན་གྱི་
དོན་གྱི་ཕྱིར། །ཞེས་སོགས་བརྗོད་ལ་སྒྲུབ་ཐབས་བསྒོམས་པའི་དགེ་བ་བསྔོ་
བར་བྱའོ། །གཉིས་པ་ཐུན་སྔ་ཕྱིའི་བར་དང་ཐུན་གཞན་ལ་ ཇི་ ལྟར་བྱ་བ་ལ་
གཉིས། ཐུན་ སྔ་ ཕྱིའི་བར་ལ་ ཇི་ ལྟར་ བྱ་བ་དང་། ཐུན་ གཞན་ ལ་ ཇི་ ལྟར་ བྱ་
བའོ། །དང་པོ་ལ་བརྒྱད། རང་ལྷའི་སྐུར་ལངས་ལ་གོ་ཆ་བགོ་ཞིང་བསྲུང་བ་བྱ་
བ། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་བསྡམས་ལ་ཐུན་མོང་མིན་
པའི་ཚངས་སྤྱོད་ལ་གནས་པར་བྱ་བ་བླ་མ་རྒྱལ་བ་སྲས་བཅས་ལ་མཆོད་པར་བྱ་
བ། རིམ་གཉིས་ཀྱི་ཏིང་ངེ་འཛིན་རྒྱས་པར་བྱ་བའི་ཕྱིར་འདོད་ཡོན་ལམ་བྱེད་ལ་
བསླབ་པ། སྒོ་གསུམ་གྱི་སྤྱོད་པ་ཐམས་ཅད་ཐ་མལ་པར་མི་བཏང་བར་སྔགས་
- 340 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཀྱི་ཐབས་མཁས་ཀྱིས་ཚོགས་རྫོགས་པའི་ཐབས་སུ་བསྒྱུར་བ། ཁྲུས་ཀྱི་རྣལ་
འབྱོར་ཇི་ལྟར་བྱ་བ། ཁ་ཟས་ཀྱི་རྣལ་འབྱོར་ཇི་ལྟར་བྱ་བ། གཡོན་པའི་ཀུན་སྤྱོད་
དང་ལག་མཆོད་སོགས་བདེ་མཆོག་གི་རྒྱུད་ནས་གསུངས་པའི་དམ་ཚིག་རྣམས་
ཚུལ་བཞིན་དུ་བསྲུང་བ་ལ་བསླབ་པའོ། །དང་པོ་ནི། རང་ཧེ་རུ་ཀ་ཞལ་གཅིག་
ཕྱག་གཉིས་པ་ཡུམ་བཅས་སུ་ལངས་པ་ལ་ཡབ་ཀྱི་གོ་ཆ་དྲུག་དང་། ཡུམ་གྱི་གོ་
ཆ་དྲུག་སྔར་བཤད་པ་ལྟར་ བགོ །རང་གི་སྤྱི་བོ་ལ་སོགས་པའི་གནས་ཉེར་
བཞིར། པཱ། ཛཱ་ ལ་སོགས་པའི་ ཡི་གེ་ཉེར་བཞི་མགོ་བོར་ཐིག་ལེས་བརྒྱན་པ་
བཀོད་པའི་གོ་ཆ་ཆེན་པོས་ཀྱང་བསྲུང་། ལག་པ་གཡོན་པའི་མཐེབ་མཛུབ་ཀྱིས་
ཤར་ནས་གཡོན་བསྐོར་དུ་སེ་གོལ་གཏོགས་ཤིང་། ཨོཾ་སུམྦྷ་ནི་ཞེས་སོགས་ཞལ་
བཞི་པའི་སྔགས་བརྗོད་པའི་ཆེ་རྔམས་ཀྱིས་བསྲུང་བའང་བྱའོ། །
གཉིས་པ་དྲན་ཤེས་དང་ལྡན་པའི་སྒོ་ནས་དབང་པོའི་སྒོ་བསྡམས་ལ་ཐུན་
མོང་མིན་པའི་ཚངས་སྤྱོད་ལ་གནས་པར་བྱ་བ་ནི། ཐུན་མཚམས་སུ་སྒོ་གསུམ་ལ་
དྲན་ཤེས་ཉེ་བར་བཞག་སྟེ་རང་གིས་ཁས་བླངས་པའི་སྡོམ་པ་གསུམ་གྱི་བཅས་
མཚམས་ལ་དྲན་ཤེས་ནར་མར་བསྟེན་ནས་ཉེས་པ་ཕྲ་མོས་ཀྱང་མ་གོས་པར་བྱ་
བ་ལ་སྒོམ་ཞིང་། ཁྱད་པར་མཐོང་བ་དང་ཐོས་པ་དང་ཡིད་ཡུལ་དུ་ཤར་བའི་
སེམས་ཅན་ཐམས་ཅད་དཔལ་འཁོར་ལོ་སྡོམ་པའི་ངོ་བོར་ལྟ་བ་ལ་བསླབ་བོ། །
གསུམ་པ་བླ་མ་རྒྱལ་སྲས་བཅས་མཆོད་པར་བྱ་བ་ནི། བླ་མ་དང་སངས་རྒྱས་
དང་ བྱང་ ཆུབ་སེམས་དཔའ་དངོས་སུ་མཐོང་བའམ། དེ་ དག་གི་སྐུ་གཟུགས་
མཐོང་བའི་ཚེ་ཡིད་ཀྱིས་མཆོད་པ་བྱས་ལ་རྐང་བརྒྱད་ཀྱིས་བསྟོད། རང་ལའང་
ཧེ་རུ་ཀའི་བདག་ཉིད་དུ་བལྟས་ལ་མཆོད་ཅིང་རྐང་བརྒྱད་ཀྱི་བསྟོད་པར་བྱའོ། །
- 341-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བཞི་པ་རིམ་གཉིས་ཀྱི་ཏིང་ངེ་འཛིན་རྒྱས་པར་བྱ་བའི་ཕྱིར་འདོད་ཡོན་ལམ་བྱེད་
ལ་བསླབ་པ་ནི། ཐུན་མཚམས་སུ་གང་སྣང་ཐམས་ཅད་སྟོང་པ། སྟོང་པ་བདེ་བ།
བདེ་བ་ལྷ་སྐུར་ཤར་བར་མོས་ནས་རང་དང་ཁམས་གསུམ་གྱི་སེམས་ཅན་ཐམས་
ཅད་བདེ་སྟོང་དབྱེར་མེད་པ་བདེ་མཆོག་གི་ལྷའི་སྐུར་མོས་པ་ལ་གནས་ནས།
རང་གི་ལུས་ཀྱི་ལྷ་རྣམས་མཆོད་པས་དགྱེས་པར་བྱ་བ་དང་། ལྷག་པར་བདེ་སྟོང་
གི་ཏིང་ངེ་འཛིན་རྒྱས་པའི་ཕྱིར་དུ་འདོད་ཡོན་སྤྱི་དང་བྱེ་བྲག་ལ་ཆགས་པ་མེད་
པར་རང་བཞིན་ཤེས་པའི་སྒོ་ནས་སེང་གེ་བཞིན་དུ་མི་འཇིགས་པར་ལོངས་སྤྱོད་
དོ། །ལྔ་པ་སྒོ་གསུམ་གྱི་སྤྱོད་པ་ཐམས་ཅད་ཐ་མལ་པར་མི་གཏོང་བར་སྔགས་ཀྱི་
ཐབས་མཁས་ཀྱིས་ཚོགས་རྫོགས་པའི་ཐབས་སུ་བསྒྱུར་བ་ནི། ཐུན་མཚམས་སུ་
རང་ཧེ་རུ་ཀའི་ང་རྒྱལ་ལ་གནས་བཞིན་པའི་ངང་ནས་ལག་པ་བརྐྱང་བསྐུམ་
སོགས་ལུས་ཀྱི་བསྒུལ་བསྐྱོད་ཐམས་ཅད་ཐ་མལ་པར་མི་གཏོང་བར་ཕྱག་རྒྱ་
བཅིང་བར་མོས། ངག་གི་སྨྲ་བརྗོད་ཐམས་ཅད་ཐ་མལ་པར་མི་གཡོ་བར་སྔགས་
བཟླ་བར་མོས། ཡིད་ལ་གང་སྣང་ཐམས་ཅད་ཐ་མལ་པར་མི་གཏོང་བར་ཧེ་རུ་
ཀའི་ཐུགས་ཀྱི་གསང་བ་བདེ་སྟོང་གི་རང་བཞིན་དུ་མོས་ཏེ་སྒོ་གསུམ་གྱི་སྤྱོད་པ་
ཐམས་ཅད་ཚོགས་མྱུར་དུ་རྫོགས་པའི་ཐབས་སུ་འཁྱེར་བར་བྱའོ། །དྲུག་པ་ཁྲུས་
ཀྱི་རྣལ་འབྱོར་ ཇི་ལྟར་བྱ་བ་ནི། ཐུན་མཚམས་ སུ་ཁྲུས་བྱེད་པ་ན། ཆུ་དབང་
བསྐུར་བའི་སྐབས་ལྟར་སྐད་ཅིག་གིས་དབང་ལྷ་རྣམས་སྤྱན་དྲངས་ལ་གསོལ་བ་
བཏབ་པས་དབང་གི་ལྷ་མོ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། ཞེས་
སོགས་གསུངས་ཞིང་རང་གི་སྤྱི་བོ་ནས་དབང་བསྐུར་བས་ལུས་ཐམས་ཅད་
བདུད་རྩིའི་ཆུ་རྒྱུན་གྱིས་གང་ཞིང་དྲི་མ་ཐམས་ཅད་དག་པ་སོགས་ཀྱི་དམིགས་པ་
- 342 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
བྱའོ། །བདུན་པ་ཁ་ཟས་ཀྱི་རྣལ་འབྱོར་ཇི་ལྟར་བྱ་བ་ནི། ཐུན་མཚམས་སུ་བཟའ་
བཏུང་ལ་ལོངས་སྤྱོད་པ་ན་རང་གི་ལུས་དཀྱིལ་གྱི་ལྷ་རྣམས་སྐད་ཅིག་གསལ་
བཏབ་ལ། མདུན་དུ་ཁ་ཟས་གང་བཤམས་པ་དེ་ལ་ཆ་ཤས་ཤིག་གཏོར་མའི་
བསྐྱེད་ཆོག་རྒྱས་པའམ། བསྡུ་ན་ཡི་གེ་གསུམ་གྱིས་བྱིན་གྱིས་བརླབས་ལ། ཨོཾ་
ཁ་ཁ་ཞེས་སོགས་གཏོར་སྔགས་ལན་ཅིག་བརྗོད་དེ་ཕྱོགས་སྐྱོང་རྣམས་ལ་གཏོར་
མ་དབུལ། དེ་ནས་རང་གིས་ལོངས་སྤྱད་བྱའི་བཟའ་བཏུང་རྣམས་དང་། རང་གི་
ལག་པ་གཉིས་ཧ་ཧོ་ཧཱུྃ༔དང༌། ཨོཾ་ཨཱ༔ཧཱུྃ་གསུམ་གྱིས་བྱིན་གྱིས་བརླབས་པ་སྒྲུབ་
ཐབས་སུ་གསལ་བ་ལྟར་བྱས་ལ། ཕུད་ཀྱི་བླ་མ་དང་དཔའ་བོ་དང་རྣལ་འབྱོར་
མ་རྣམས་མཆོད། དེ་ནས་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་
མཉམ་ པ་ ཉིད་དོ་ སྙམ་དུ་མོས་ པའི་ ང་ རྒྱལ་ སྔོན་དུ་འགྲོ་བས། ཨོཾ་ས་མ་ཡ་
ཤུདྡྷསརྦ་དྷརཿ ས་མ་ཡ་ཤུདྡྷོཉཧཾ། ཞེས་བརྗོད་ལ་རང་གི་ལྕེ་རྡོ་རྗེ་རྩེ་གཅིག་པའི་
འོད་ཀྱི་སྦུ་གུ་ཅན་དུ་བྱིན་གྱིས་བརླབས་ཏེ་ནང་གི་སྦྱིན་སྲེག་གི་ཚུལ་གྱིས་ཡོངས་
སྤྱད་ནས་ལུས་དཀྱིལ་ཀྱི་ལྷ་རྣམས་མཆོད་པས་དགྱེས་པ་དང༌། ཁྱད་པར་ལྟེ་བའི་
ཧཱུྃ་ཡིག་ལྷ་ཐམས་ཅད་འདུས་པའི་ངོ་བོར་མོས་ཏེ་དེ་ལ་བཟའ་བཏུང་རྣམས་ཕུལ་
བས་ལྷ་རྣམས་མཆོད་པས་དགྱེས་ཤིང་ཚིམ་པར་བསམ་མོ། །བརྒྱད་པ་གཡོན་
པའི་ཀུན་སྤྱོད་དང་ལག་མཆོད་སོགས་བདེ་མཆོག་གི་རྒྱུད་ནས་གསུངས་པའི་
དམ་ཚིག་རྣམས་ཚུལ་བཞིན་དུ་བསྲུང་བ་ལ་བསླབ་ཚུལ་ནི། བདེ་མཆོག་རྩ་རྒྱུད་
ལས། དེ་ནས་རྣལ་འབྱོར་རྒྱུད་དུ་ནི། །རྙེད་དཀའི་དམ་ཚིག་ང་ཡིས་བཤད། །
སྐྱེས་བུ་བུད་མེད་གཡོན་ནས་འགྲོ། །འདོད་པའི་འབྲས་བུ་སྟེར་བར་བྱེད། ཁྱིམ་
དང་ཞིང་དུ་རྣམ་གནས་པ། །ཤིན་ཏུ་རིང་ཡང་ཤེས་པར་འགྱུར། །ཤྲཱི་ཧེ་རུ་ཀ་རྣལ་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
འབྱོར་མཆོག །སློབ་དཔོན་རྣལ་འབྱོར་མ་ཉིད་ཡིན། ། རྒྱུད་འདི་རུ་ནི་སྒྲུབ་པ་
པོ། །ལེགས་པར་གྱུར་པ་ཉིད་ཡིན་ཏེ། །བརྙས་མི་བྱ་ཞིང་སྤང་མི་བྱ། །ནུས་པ་
ཡིས་ནི་མཆོད་པར་བྱ། །ཞེས་སོགས་དམ་ཚིག་བརྒྱད་དང་། གཞན་ཡང་རྩ་ལྟུང་
བཅུ་བཞི་དང་སྦོམ་པོ་བརྒྱད་དང་བླ་མ་ལྔ་བཅུ་པ་ལས་གསུངས་པའི་བསླབ་བྱ་
རྣམས་ལས་འདས་པའི་ཉེས་ལྟུང་རྣམས་དང་། སྡོམ་པ་སྒྲིག་བཟུང་གི་སྐབས་
ནས་བཤད་པའི་ལྟུང་བ་རྣམས་ཡང་ཡང་བསྔོ་བགྲང་བྱས་ལ་ཉེས་ལྟུང་ཕྲ་མོས་
ཀྱང་མ་གོས་པར་བྱ་བ་དང་། རྒྱུད་ལས་གསུངས་པའི་དམ་ཚིག་རྣམས་བསྲུང་བ་
ལ་སྐྱེས་བུའི་རྩལ་ཅི་ཡོད་ཀྱིས་འབད་ཅིང་། ཁྱད་པར་རྒྱུད་འདིའི་དམ་ཚིག་ཐུན་
མོང་མིན་པ་འགྲོ་བའི་ཚེ་རྐང་པ་གཡོན་པའི་སྔོན་ལ་འདོར་བ་དང་། ལྷ་མཆོད་པ་
དང་བཟའ་བཏུང་བྱེད་པའི་ཚེ་ལག་པ་གཡོན་པས་བྱེད་པ་སོགས་གཡོན་པའི་
ཀུན་སྤྱོད་ཐམས་ཅད་དང༌། བུད་མེད་མཐོང་བའི་ཚེ་ཡིད་ཀྱིས་ཕྱག་བྱ་བ་དང༌།
གཡོན་ནས་ ལན་ གསུམ་བསྐོར་བ་བྱས་ཏེ། ཁྱོད་མ་བདག་ནི་བུ་ཡིན་ཏེ། །ཇི་
སྲིད་བྱང་ཆུབ་འབྱུང་བར་དུ། །བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་
འོ་མས་སྐྱོངས། །ཞེས་ལན་གསུམ་གསོལ་བ་གདབ་སྟེ། དངོས་སུ་མ་ནུས་ཀྱང་
ཡིད་ཀྱིས་དེ་ལྟར་བྱ་དགོས་སོ། །རང་གི་ལག་པ་གཡོན་པ་ལ་ལྷ་རྣམས་བཀོད་དེ་
བྱིན་གྱིས་བརླབས་པའི་བཟའ་བཏུང་གིས་མཆོད་དེ་ལག་པ་ལ་གོས་པའི་ཟས་
རྣམས་བསྡུས་ཏེ་མཆོད་རྫས་ལ་བསྲེས་ནས་ཚོགས་མཆོད་བྱ་བ་དང་གང་གི་
བཟའ་བཏུང་ལ་བསྲེས་ནས་ལོངས་སྤྱད་ན་ཡོན་སྦྱོང་བའི་མཆོག་ཏུ་འགྱུར་བ་
དང་། དཔའ་བོ་དང་རྣལ་འབྱོར་མ་ཐམས་ཅད་དགྱེས་ནས་མྱུར་དུ་བྱིན་གྱིས་
བརློབ་པར་འགྱུར་བ་དང་། གནས་སྐབས་སུའང་བཟའ་བཏུང་གིས་མི་ཕོངས་
- 344 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན།
ཤིང་ ལོངས་ སྤྱོད་ འཕེལ་ བར་ འགྱུར་ བ་ སོགས་ ཕན་ ཡོན་ མཐའ་ ཡས་ པར་
གསུངས་པས་ལམ་འདིའི་བསྒྲུབ་པ་པོ་རྣམས་ཀྱིས་དུས་རྒྱུན་དུ་དང་། ཁྱད་པར་
རྒྱལ་ཟླ་བའི་ཡར་ངོ་མར་ངོའི་ཚེས་བཅུ་རྣམ་གཉིས་སོགས་དུས་ཁྱད་པར་བ་
རྣམས་ལ་ལག་མཆོད་བྱས་ཏེ་དཔའ་བོ་དང་རྣལ་འབྱོར་མ་རྣམས་དང་། ཕྱོགས་
སྐྱོང་རྣམས་ལ་མཆོད་གཏོར་འབུལ་བ་ལ་བརྩོན་པར་བྱའོ། །ལག་མཆོད་ཇི་ལྟར་
བྱ་བའི་ཚུལ་རྗེ་ཐམས་ཅད་མཁྱེན་པས་བདེ་མཆོག་ལུ་ཧི་པའི་རྣམ་བཤད་ཆེན་
མོར་གསལ་བར་གསུངས་པ་ལྟར་བྱའོ། །་་་་་་
གཉིས་པ་ཐུན་གཞན་ལ་ཇི་ལྟར་བྱ་བ་ལ་གཉིས། ཐུན་བཞིའི་རྣལ་འབྱོར་
ཇི་ལྟར་བྱ་བ་དང་། ནམ་གྱི་གུང་ཐུན་ལ་ཉལ་བའི་རྣལ་འབྱོར་ཇི་ལྟར་བྱ་བའོ། །
དང་པོ་ནི། ཐུན་དང་པོ་ལ་སྒྲུབ་ཐབས་སྒོམ་ཚུལ་སྔར་ཇི་ལྟར་བཤད་པ་དེ་ལྟར་
བྱས་ནས། ཉི་མ་ཤར་བའི་མཚམས་སུ་ཐུན་མཚམས་ལ་གནས་པར་བྱ་ཞིང་། དེ་
ནས་གུང་ཐུན་ལ་འཇུག་པ་ན་བསམ་གཏན་གྱི་ཁང་པར་ཞུགས་ཏེ། རྩ་རྒྱུད་ཀྱི་བླ་
མ་རྣམས་ལ་གསོལ་བ་གདབ་པ་དང་། སྐྱབས་འགྲོ་སེམས་བསྐྱེད་བྱས་ལ་དག་
པ་གསུམ་གྱི་རྣལ་འབྱོར་ནས་ཉེར་བསྡུའི་བར་སྔར་བཤད་པ་ལྟར་བྱའོ། །དེ་ནས་
ཉི་མ་གུང་ལ་བབ་པ་ན་ཐུན་མཚམས་བྱ་ཞིང་། ཁ་ཟས་ལ་ལོངས་སྤྱོད། གུང་
ཡོལ་ནས་ཕྱི་དྲོའི་ཐུན་ལའང་སྒྲུབ་ཐབས་སྒོམ་ཚུལ་གུང་ཐུན་ལ་བཤད་པ་དེ་
བཞིན་དུ་བྱའོ། །དེ་ནས་ཉི་མ་ནུབ་པའི་སྐབས་སུ་ཐུན་མཚམས་བྱ་ཞིང་། ཉི་མ་
དམར་ཐག་ཆོད་ནས་ཐུན་བཞི་པ་མཚན་མོའི་ཐུན་ལའང་སྒྲུབ་ཐབས་སྒོམ་ཚུལ་
དེ་བཞིན་དུ་བྱའོ། །གྲུབ་ན་ཐུན་ཐམས་ཅད་ཀྱི་མཐར་གཏོར་མ་དབུལ་ཞིང་། དེ་
ལྟར་མ་གྲུབ་ན་སྲོད་ཐུན་གྱི་མཐར་གཏོར་མ་ངེས་པར་དབུལ་ལོ། །ཐུན་བཞི་ལ་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
རྒྱས་བསྡུས་ཇི་ལྟར་བྱ་བ་ནི། ཐུན་དང་པོ་ལ་སྒྲུབ་ཐབས་ཡོངས་རྫོགས་རྒྱས་པ་
དང༌། ཐུན་ཕྱི་མ་གསུམ་ལ་བསྡུས་པ་བྱ་བ་དང་། ཐོག་མཐའ་གཉིས་རྒྱས་ལ་
བར་པ་གཉིས་བསྡུས་པ་བྱ་བ་དང་། དགོས་པའི་དབང་གིས་ཐུན་བཞི་བསྡུས་པ་
བྱ་བ་དང་། བསྐྱེད་རིམ་ལ་མྱོང་བ་ཕུལ་ཕྱིན་ཐོན་ནས་སྒྲུབ་ཐབས་སྒོམ་ཚུལ་
དང༌། བསྐྱེད་རིམ་མཐར་ཕྱིན་ནས་རྫོགས་རིམ་ལ་ཆིག་སྒྲིལ་བྱེད་པ་རྣམས་ཀྱིས་
སྒོམ་ཚུལ་སོགས་སྒྲུབ་ཐབས་རྒྱས་བསྡུས་ཇི་ལྟར་བྱ་བའི་ཁྱད་པར་རྣམས་རྒྱུད་
དང་གྲུབ་ཆེན་གྱི་གཞུང་ཇི་ལྟར་འབྱུང་བ་ལྟར་ཤེས་པ་གལ་ཆེ་བས། དེ་དག་གི་
ཚུལ་ཞིབ་པ་བདེ་མཆོག་ལུ་ཧི་པའི་རྣམ་བཤད་ཆེན་མོ་ལས་ཤེས་པར་བྱའོ། །
གཉིས་པ་ནམ་གྱི་གུང་ཐུན་ལ་ཉལ་བའི་རྣལ་འབྱོར་ཇི་ལྟར་བྱ་བ་ནི། མཚན་མོ་
ལ་ཆ་གསུམ་དུ་བྱས་པའི་ནམ་གྱི་ཆ་སྟོད་དང་ཆ་སྨད་གཉིས་ལ་དགེ་བའི་བྱ་བས་
དུས་འདའ་ཞིང་། ནམ་གྱི་ཆ་བར་པ་ལ་གཉིད་ཀྱིས་རྒྱས་པར་བྱ་བའི་འབྱུང་བ་
རྣམས་གཉིད་ཀྱིས་རྒྱས་པར་བྱས་ན་ལུས་ཀྱི་སྟོབས་རྒྱས་ནས་དགེ་བའི་སྦྱོར་བ་
ལ་མཐུ་དང་ལྡན་པར་འགྱུར་བས་ནམ་གྱི་གུང་ལ་ཉལ་བར་བྱ་སྟེ། དེའི་ཚེ་བྱ་བ་
ཐམས་ཅད་ཨཱ་ལི་ཀཱ་ལིའི་བདག་ཉིད་དུ་ཁོང་དུ་ཆུད་པར་བྱས་ལ། ཨོ་ཚུར་སྤྱོན་
ཚུར་སྤྱོན་དཔའ་བོ་ཆེ། །དག་པའི་ཚིག་ནི་སྟོན་པ་པོ། །སྐྱེ་དང་འཇིག་དང་རང་
བྱུང་བ། །སྟོང་ཉིད་ཡེ་ཤེས་འདི་ཁོ་ནའོ། །ཞེས་བརྗོད་ཅིང་མགོ་བོར་ཨོཾ་དང་།
མཐར་ཧཱུཾ་ཧཱུཾ་ཕཊ་སྦྱར་བའི་དབྱངས་གསལ་ཚར་གཅིག་བརྗོད་ལ་ཕྱིའི་སྣོད་བཅུད་
ཐམས་ཅད་དུར་ཁྲོད་སྲུང་འཁོར་དང་བཅས་པ་ལ་བསྡུ་བ་ནས་སྙིང་གའི་ཧེ་རུ་ཀ་
ཡབ་ཡུམ་ལ་བསྡུ་བའི་བར་སྡུད་རིམ་སྔར་བཤད་པ་ལྟར་བྱས་ལ། སྙིང་གའི་ཧེ་
རུ་ཀ་ཡབ་ཡུམ་གཉིས་སྙིང་གའི་ཧཱུྃ་ཡིག་ལ་བསྡུ། ཧཱུྃ་ཡིག་རིམ་གྱིས་ནཱ་དར་བསྡུ།
- 346 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན། །
ནཱ་དའང་མི་དམིགས་པར་འོད་གསལ་དུ་བསྡུས་ཏེ་འོད་གསལ་དེའི་ངང་དུ་
སེམས་གཡོ་མེད་དུ་བཟུང་ངོ༌། །དེ་ནས་ནམ་གྱི་གསུམ་ཆ་ལུས་པ་ན་སྙིང་པོའི་
རྣལ་འབྱོར་མ་བཞིས་ཌ་མ་རུ་དང་གླུ་དབྱངས་ཀྱིས་བསྐུལ་བར་བསམ་ནས།
འོད་གསལ་ལས་ལངས་ཏེ་རང་ལུས་དཀྱིལ་འཁོར་གྱི་འཁོར་ལོར་མོས་པ་བྱས་
ལ། ཨོ་ཚུར་སྤྱོན་ཞེས་སོགས་བརྗོད་ནས་ཐོར་ཐུན་ལ་འཇུག་གོ །རྩ་བའི་གཉིས་
པ་ དེ་ ལྟར་ བསྒོམས་པའི་ ཕན་ཡོན་ནི། དེ་ལྟར་ཐུན་བཞིར་བསྐྱེད་རིམ་རྣལ་
འབྱོར་གསུམ་དང་རྫོགས་རིམ་རྣལ་འབྱོར་ཆེན་མོ་བསྒོམས་པས་གེགས་ཀྱིས་མི་
ཚུགས་པ་དང༌། ལྷག་པའི་ལྷས་ཚེ་རབས་ཐམས་ཅད་དུ་རྗེས་སུ་འཛིན་པ་དང༌།
རྒྱལ་བ་སྲས་བཅས་ཐམས་ཅད་དཀྱིལ་འཁོར་གྱི་འཁོར་ལོ་གཅིག་ཏུ་བསྡུས་ཏེ་
མཆོད་པའི་དངོས་པོ་ཐམས་ཅད་ཀྱིས་མཆོད་པས་ཚོགས་མྱུར་དུ་རྫོགས་པར་
འགྱུར་བ་དང་། ལྷག་པར་རྫོགས་རིམ་གྱི་རྟོགས་པ་ཡོངས་རྫོགས་སྐྱེ་བའི་རྒྱུད་
སྨིན་ནས་རྫོགས་རིམ་མཚན་ཉིད་ཚང་བ་རྒྱུད་ལ་སྐྱེས་ཏེ་ཚེ་འདིར་ཕྱག་རྒྱ་ཆེན་
པོ་མཆོག་གི་དངོས་གྲུབ་ཐོབ་པར་འགྱུར་བ་དང༌། ཚེ་འདིར་མ་ཐོབ་ཀྱང་སྐྱེ་བ་
བརྒྱུད་ནས་ངེས་པར་ཐོབ་པར་གསུངས་ཏེ། དེ་ཡང་ལམ་འདི་ལ་སྒྲུབ་པ་སྙིང་
པོར་བྱེད་པ་རྣམས་ཕྱི་མར་ཐེག་པ་མཆོག་གི་རིགས་སུ་སྐྱེ་བ་དང་། ཆོས་འདི་
སྤྱོད་པའི་ཆོས་ལྡན་གྱི་རྒྱལ་པོར་འགྱུར་བ་དང་། ལས་ཀྱི་སྒྲིབ་པའི་སྡིག་པ་ཀུན་
འདག་པ་དང་། ལམ་འདི་ལ་བསམ་གཏན་བྱས་པ་ཙམ་དང་། གླེགས་བམ་ཀློག་
པ་དང་། ཁ་ཏོན་དུ་འདོན་པ་དང་། རྒྱུད་ཀྱི་གླེགས་བམ་བྲིས་པས་ཀྱང་མཐོ་རིས་
ཀྱི་དཔལ་སྤྱི་དང་ཁྱད་པར་འཁོར་བསྒྱུར་ཐོབ་པར་གསུངས་སོ། །གལ་ཏེ་གཡེང་
བས་མ་གྲུབ་ན་ལམ་འདིའི་རྣལ་འབྱོར་མ་རྣམས་འཇིག་རྟེན་ཕ་རོལ་ཏུ་འཕོ་བའི་
347-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
ཚེ། དཔལ་ཧེ་རུ་ཀ་དང་རྗེ་བཙུན་མ་ཕག་མོ་ལ་སོགས་པའི་དཔའ་བོ་དང་རྣལ་
འབྱོར་མ། ལག་ན་མེ་ཏོག་དང་། བདུག་སྤོས་དང་། རྒྱལ་མཚན་དང་། བ་དན་
དང༌། སིལ་སྙན་སྣ་ཚོགས་པས་ཐོགས་པས་ཡིད་དུ་འོང་བའི་གླུའི་མཆོད་པ་སྣ་
ཚོགས་ པས་ བསུས་ནས་ཕྱིའི་མཁའ་སྤྱོད་ཀྱི་གནས་ སུ་འཁྲིད་ཅིང་། ནང་གི་
མཁའ་སྤྱོད་འཆི་བ་འོད་གསལ་དུ་འཇུག་པར་བྱེད་དོ། །ཕན་ཡོན་དེ་རྣམས་
མངོན་དུ་བྱེད་ནུས་པའི་ལམ་ལ་སྒྲུབ་པ་བྱེད་པའི་རྣལ་འབྱོར་པ་དང་རྣལ་འབྱོར་
མ་ནི་ས་སྟེང་ན་ཤིན་ཏུ་དཀོན་པར་གསུངས་པས། འདི་འདྲ་བའི་རྙེད་དཀའ་བའི་
ལམ་ཉམས་ལེན་བྱ་རྒྱུ་ཡོད་པའི་དུས་སུ་ནི། ཤིན་ཏུ་རྙེད་དཀའ་བར་ཤེས་པར་
གྱིས་ལ་ལམ་འདི་ལ་ཐོས་བསམ་སྒོམ་པ་ལ་འབད་པར་བྱོས་ཤིག །ཅེས་རྗེ་
ཐམས་ཅད་མཁྱེན་པ་ཆེན་པོས་ཐུགས་བརྩེ་བས་ནན་ཏན་དུ་འདོམས་པར་མཛད་
དོ། །དེ་ལྟར་ལམ་ཐུན་མོང་བས་རྒྱུད་སྦྱངས་ནས་འདིའི་དཀྱིལ་འཁོར་དུ་དབང་
བཞི་ཡོངས་སུ་རྫོགས་པ་ཐོབ། དབང་དུས་སུ་ཁས་བླངས་པའི་དམ་ཚིག་དང་
སྡོམ་པ་ཚུལ་བཞིན་དུ་བསྲུང་བའི་སྒྲུབ་པ་པོ་རྣམས་ཀྱིས། དཔའ་བོ་དང་རྣལ་
འབྱོར་མ་བགྲང་བ་ལས་འདས་པས་གང་ནས་སངས་རྒྱས་ཀྱི་སར་བྱོན་པའི་ལམ་
པོ་ཆེ། དུས་མཐའ་འདིར་ཡང་བྱིན་རླབས་ཀྱི་ནུས་པ་མི་དམན་པ་སྙིང་ཐག་པ་
ནས་བསྒྲུབ་ན་དངོས་གྲུབ་ངེས་པར་ཐོབ་ནུས་པའི་བྱིན་རླབས་ཀྱི་གཏེར་ཆེན་པོ་
དཔལ་འཁོར་ལོ་སྡོམ་པའི་ལམ་རིམ་གཉིས་སྒོམ་པ་ལ་འབད་ཅིང་། སྐལ་བ་དང་
ལྡན་པ་གཞན་དག་ལའང་སྤེལ་ནས་དཔལ་འཁོར་ལོ་སྡོམ་པའི་བཤད་སྒྲུབ་
ཕྱོགས་ཀུན་ཏུ་འཕེལ་ཞིང་རྒྱས་པར་བྱའོ།། །།
-348 -



ལུ་ཧི་པའི་ལུགས་ཀྱི་དཔལ་འཁོར་ལོ་སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན། །
ཞེས་རྣལ་འབྱོར་གྱི་དབང་ཕྱུག་ལུ་ཧི་པའི་ལུགས་ཀྱི་དཔལ་འཁོར་ལོ་
སྡོམ་པའི་རིམ་པ་དང་པོའི་ཁྲིད་དམིགས་ཀྱི་བསྡུས་དོན་བདེ་ཆེན་གསལ་བའི་
སྙིང་པོ་བདུད་རྩིའི་བུམ་པ་བཟང་ཞེས་བྱ་བ་འདི་ནི། སྔ་སོར་ལྕགས་གླང་ལོ་མང་
ཡུལ་སྐྱིད་གྲོང་གི་རི་ཁྲོད་བཀྲ་ཤིས་བསམ་གཏན་གླིང་དུ་ལམ་འདི་ལ་སྒྲུབ་པ་
སྙིང་པོར་མཛད་འདོད་པའི་དགེ་འདུན་བརྒྱད་ཅུ་སྐོར་ལ་རིམ་པ་དང་པོའི་ཁྲིད་
དམིགས་འཛིན་ཆོས་སུ་བྱས་པ་དོན་གཉེར་ཅན་མང་པོས་ཟིན་བྲིས་སུ་བཏབ་
ནས་ཁྲིད་དམིགས་འདི་བཞིན་ཡི་གེར་འཁོད་བཞག་དགོས་ཞེས་བསྐུལ་མ་ཡང་
ཡང་བྱུང་ཞིང་། ཉེ་ཆར་སྣ་ཚོགས་དབྱིག་ཅེས་པ་ཤིང་མོ་སྦྲུལ་གྱི་ལོ་ལྷ་ལྡན་རྨི་
རུའི་གཙུག་ལག་ཁང་དུ་སྡེ་སྣོད་འཛིན་པ་སྟོང་ལྷག་ཙམ་ལ་འདིའི་བསྐྱེད་རྫོགས་
ཀྱི་ཁྲིད་བྱས་པའི་ཚེ་”རྣམ་འདྲེན་རྒྱལ་བའི་དབང་པོའི་ཇོ་ལགས་ལུང་རྟོགས་
ཡོན་ཏན་གྱིས་ཕྱུག་པ་བྱ་ཡུལ་མང་རའི་མཁན་པོ་རྗེ་དྲུང་བློ་བཟང་རྡོ་རྗེས་ད་
ལམ་གནང་བའི་ཁྲིད་དམིགས་ཀྱི་རྩི་ཤག་དེ་བཞིན་ཡི་གེར་འཁོད་པ་ཞིག་ཅིས་
ཀྱང་དགོས་ཞེས་ནན་ཆེན་པོས་བསྐུལ་ཞིང་། གཞན་ཡང་སྒྲུབ་པ་སྙིང་པོར་བྱེད་
པའི་དགེ་བའི་བཤེས་གཉེན་ཐོགས་མེད་དང༌། སྒྲུབ་པ་སྙིང་པོར་བྱེད་པའི་དགེ་
སློང་ངག་དབང་བསྟན་འཛིན་དང་། ཀོང་པོ་ཆོས་མཛད་དགེ་སློང་ཡེ་ཤེས་བརྩོན་
འགྲུས་སོགས་རྩེ་གཅིག་སྒྲུབ་ལ་གཞོལ་བའི་དོན་གཉེར་ཅན་མང་པོ་ཞིག་གིས་
ནན་ཆེན་པོས་བསྐུལ་བ་ལ་བརྟེན་ནས། །
འཇམ་མགོན་སྙན་བརྒྱུད་འཛིན་པའི་སྤོང་བ་པ་དགེ་སློང་ཡེ་ཤེས་རྒྱལ་
མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
འདིས་ཀྱང་བྱིན་རླབས་ཀྱི་གཏེར་ཆེན་པོ་འཁོར་ལོ་སྡོམ་པའི་ལུང་རྟོགས་ཀྱི་
349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༨༽
བསྟན་པ་ནམ་ཡང་མི་ཉམས་པར་ཕྱོགས་ཀུན་དུ་འཕེལ་ཞིང་རྒྱས་པར་གྱུར་
ཅིག །སརྦ་མངྒ་ལཾ།། །། །།
ਅਸਲ ਧਰਮਾਂ ਅਤੇ
-350 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
# # ︽
#%2%E ཎ A{༔ #
*# # ཡྻོ +;
* ཙིཏྟཾ ཉིཏྟཾ ༔ ཚེ #
# % $ % & #*



རྩོམ་སྒྲིག་འགན་འཁུར་པ། ཚངས་པོ། །
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
བདེ ས་པོ འི་ཤུལ་བཞག།
དེབ་བརྒྱ་དང་གྱ་གཅིག་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༡༨/༣ ༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡༡ ༧༠༠
ISBN 978 - 7-80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ - ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编,- - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
1.0雍… 1.0雍… 2百…0喇嘛教
- 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第181卷)
雍增·益西坚赞文集
第18/32卷
雍增·益西坚赞著
百慈藏文古籍研究室编,
| 中国藏学出版社出版发行
(北京市北四环东路131号)
深圳市海健印刷有限公司印刷
开本: 880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B. 123
本文集总定价(1-32册):1050.00元



ISBN 978-7-80253-436-0
9787802534360"
本文集总定价(1-32 卷):1050.00 元
