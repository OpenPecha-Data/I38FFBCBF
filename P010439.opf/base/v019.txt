༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
14PD2652
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



ག
མེས་པོའི་ཤུལ་བཞག ༡༨༢
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༩/༣༢)
(༡༩/༣༢)
182
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང༌།



s.se
g#
Here
S*
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༩/༣༢)
ནས།
ཆ་
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
e
-29



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



པ
བ་དབoབ།
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།
Gier
བྱ



Sto
Calo
se
to



དཀར་ཆག
， (48)
.…….…….， (63)
དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་
ཀྱི་སྙིང་པོའི་གནད། .
，，，，(1)
ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་
གསང་བའི་མཛོད་བརྒྱ་འབྱེད་པའི་ལྡེ་མིག .
ཟབ་ལམ་ནཱ་རོ་ཆོས་དྲུག་གི་རྟོགས་པ་མྱུར་དུ་རྒྱུད་ལ་སྐྱེ་བའི་སྨོན་ཚིག་
གྲུབ་པའི་སྤྲིན་ཆེན། . ……………
བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་
བསྒྲིགས་པ། .…………
ཐིག་ལེ་བཅུ་དྲུག་གི་དབང་ཆོག …
(88)
རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང་། (112)
བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་
པ་དངོས་གྲུབ་ཀུན་འབྱུང་། .
བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་
གསལ་བྱེད་རིན་ཆེན་སྒྲོན་མ། … …
བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་
ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌། … … (247)
བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་
，，，，， (123)
，，，，，，(174)



དཀར་ཆག
(288)
，，，. (204)
བཅས་པ། .
བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་
ཐར་པའི་ལམ་སྟོན། .
ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་
འགྲོའི་ཞལ་ལུང་། .…………
，，，，，，，，，，， (324)
རྗེ་བླ་མ་ལ་བརྟེན་པའི་བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་
བྱ་ཚུལ་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ། .… (336)
བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་
པ་དངོས་གྲུབ་ཀུན་འབྱུང་། ………………
• • •...(352)
-
2
-



༄༅། །བྱིན་རླབས་ཀྱི་གཏེར་ཆེན་པོ་དཔལ་འཁོར་ལོ་བདེ་མཆོག་
དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་
སྙིང་པོའི་གནད་སྟོན་པ་དངོས་གྲུབ་
ཀུན་འབྱུང་བཞུགས་སོ། །
བླ་མ་དང་བཅོམ་ལྡན་འདས་དཔལ་ཧེ་རུ་ཀ་དབྱེར་མ་མཆིས་པའི་ཞབས་ལ་
དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་
གཟུང་དུ་གསོལ། འདིར་རྒྱལ་བའི་གསུང་རབ་ཀུན་གྱི་མཐར་ཐུག་རྒྱུད་སྡེ་རྒྱ་མཚོ་
ལྟ་བུའི་སྙིང་པོའི་བཅུད་ཕྱུང་བ། བྱིན་རླབས་ཀྱི་ཚན་ཀ་གཞན་ལས་ཕུལ་དུ་གྱུར་
པ། སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་རྡོ་རྗེ་འཆང་གི་སར་འཁྲིད་པའི་
ཉེ་ལམ་ཟབ་མོ། བདེ་མཆོག་དྲིལ་བུ་ལུས་དཀྱིལ་གྱི་བསྐྱེད་རྫོགས་གཉིས་ཀྱི་སྙིང་
པོའི་དོན་དང༌། དཀའ་གནས་འགའ་ཞིག་བྲི་བ་ལ། ལམ་འདི་བསྒྲུབ་པ་བོའི་རྟེན་
ནི། ལམ་ཐུན་མོང་བས་རྒྱུད་སྦྱངས་ཤིང་། རྡོ་རྗེ་སློབ་དཔོན་མཚན་ཉིད་དང་ལྡན་
པའི་སྤྱན་སྔར་འདིའི་ཕྱི་ནང་གི་དཀྱིལ་འཁོར་གཉིས་སུ་དབང་བཞི་ཡོངས་སུ་
རྫོགས་པར་ལེགས་པར་ཐོབ། དབང་གི་དུས་སུ་བླ་མ་དང་། ཡི་དམ་ལྷ་ཚོགས་
དཔའ་བོ་མཁའ་འགྲོ་དང་བཅས་པ་དཔང་དུ་བཞག་ནས་ཇི་ལྟར་ཁས་བླངས་པའི་
དམ་ཚིག་དང་སྡོམ་པ་རྣམས་མིག་འབྲས་ལྟར་བསྲུང་བ་ཞིག་ངེས་པར་དགོས་པར་
གསུངས། དེ་ལྟར་ལམ་ཐུན་མོང་བས་རྒྱུད་སྦྱངས། དབང་ཐོབ་དམ་ཚིག་དང་སྡོམ་
པ་རྣམ་པར་དག་པའི་སྒྲུབ་པ་པོས། རྒྱུད་སྡེ་ནས་གསུངས་པའི་གནས་ཕུན་སུམ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཚོགས་པར་དམ་ཚིག་གི་རྫས་རྣམས་ཚོགས་པར་བྱས་ཏེ་ཉམས་སུ་ལེན་པ་ལ།
ཐོག་མར་བསྐྱེད་རིམ་ལ་བསླབ་དགོས་ཏེ། བསྐྱེད་རིམ་གྱིས་རྒྱུད་སྨིན་པར་མ་
བྱས་པར་རྫོགས་རིམ་ལ་འཇུག་བློ་བྱས་ཀྱང་རྒྱུད་སྡེ་དང་། གྲུབ་ཆེན་གྱི་དགོངས་
པ་དང་མཐུན་པའི་རྟོགས་པ་ཇི་བཞིན་མི་སྐྱེ་བར་གསུངས་པས། ཐོག་མར་བསྐྱེད་
རིམ་ལ་སློབ་དགོས་པར་གསུངས། དེ་ཡང་ཐོ་རེངས་ཀྱི་ཐུན་ལྟ་བུ་ལ་མལ་ནས་
ལངས་མ་ཐག་རིག་པ་དྭངས་སྙིགས་ལེགས་པར་ཕྱེ་སྟེ། དུས་ད་ནས་བཟུང་ཇི་
སྲིད་ཟུང་འཇུག་རྡོ་རྗེ་འཆང་གི་གོ་འཕང་མ་ཐོབ་ཀྱི་བར་དང་། དགོས་སུའང་མ་
ཤི་ཚུན་དང་། ལོ་འདི་དང་། ཟླ་བ་འདི་དང༌། ལྷག་པར་དེ་རིང་ཉིན་ཞག་ཕྲུགས་
འདི་ལ་བདག་འཛིན་འགོང་པོའི་དབང་དུ་སྐད་ཅིག་ཀྱང་མི་གཏོང་བར་ཉོན་
མོངས་ལ་འབུར་འཇོམས་བྱེད་ཅིང་། དམ་ཚིག་དང་སྡོམ་པ་སྲོག་དང་བསྡོས་ཏེ་
བསྲུང་བ་གཞིར་བཞག་སྟེ། ཟབ་ལམ་རིམ་པ་གཉིས་ཀྱི་རྣལ་འབྱོར་འདི་ལ་ནུས་
པ་ཅི་ཡོད་ཀྱིས་བསླབ་པར་བྱའོ་སྙམ་དུ་འཕེན་པ་ཤུགས་དྲག་ཏུ་གཏོང་ཞིང་།
དུས་སྐབས་ཀུན་ཏུ་འཕེན་པ་དེ་ཡང་ཡང་དྲན་པར་བྱ། དགེ་སྦྱོར་ལ་ནམ་འཇུག་ཚེ་
འཕེན་པ་དེ་དྲན་ནས་འཇུག་གོ །དེ་ལྟ་བུའི་འཕེན་པ་གཏོང་ཚུལ་ནི་གྲུབ་ཆེན་
དབེན་ས་པ་ཡབ་སྲས་ཀྱི་མན་ངག་ཤིན་ཏུ་གནད་ཆེ་བ་ཞིག་སྟེ། དཔེར་ན་ལོ་ཕྱི་
མའམ། ཟླ་བ་ཕྱི་མའམ། སང་གནངས་ལྟ་བུར་བྱ་བ་གལ་ཆེན་བྱེད་དགོས་ཞིག་
བློ་ཡུལ་དུ་ཤར་ནས། བྱ་བ་འདི་དང་འདི་ངེས་པར་བྱའོ་སྙམ་དུ་འཕེན་པ་ཤུགས་
དྲག་བཏང་ན། སླར་དུས་དེ་དང་དེའི་ཚེ་བྱ་བ་དེ་ལ་ངེས་པར་འཇུག་པ་ཞིག་ཡོང་
བ་མྱོང་བས་གྲུབ་པ་ལྟར། ཉིན་རེ་བཞིན་གོང་གི་འཕེན་པ་དེ་བཞིན་བཏང་ན།
ལམ་རིམ་གཉིས་བསྒོམ་པའི་དགེ་སྦྱོར་ཇེ་རྒྱས་སུ་འགྱུར་ཞིང་། ལྷག་པར་འཆི་ཁ་



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
དང་། བར་དོ་དང་། ཚེ་རབས་ཕྱི་མ་རྣམས་སུ་འཕེན་པའི་སྟོབས་ཀྱིས་རིམ་གཉིས་
ཀྱི་རྣལ་འབྱོར་ལ་ངང་གིས་འཇུག་པ་དང་། དེ་ལ་གཞན་གྱིས་བཟློག་ཏུ་མེད་པའི་
སྦྱངས་པའི་སྟོབས་ཅན་ཞིག་ཏུ་འགྱུར་བ་ནི་རྟེན་འབྲེལ་གྱི་ཆོས་ཉིད་དུ་གསུངས་
པས་ཤིན་ཏུ་གནད་ཆེའོ། །དེ་ལྟར་འཕེན་པ་བཏང་ནས་དགེ་སྦྱོར་ལ་འཇུག་པའི་
ཚེ། སྔོན་ནས་ཡུན་ རིང་ གོམས་ པའི་ སྟོབས་ཀྱིས། ངེས་འབྱུང་བྱང་ སེམས་ཡང་
དག་པའི་ལྟ་བ་རྣམས་ལ་མྱོང་བ་ཕུལ་ཕྱིན་ཡོད་པ་ཞིག་ཡིན་ན་ནི། རྗེ་བླ་མའི་
སྒྲུབ་ཐབས་ཀྱི་ཚིག་ཟིན་ལས་འབྱུང་བ་ལྟར་འོད་གསལ་གྱི་ངང་ལས་ལྷའི་སྐུར་
ལངས་ཏེ་སྒྲུབ་ཐབས་བསྒོམས་པ་ལ་འཇུག་ལ། དེ་ལྟ་མིན་པར་བློ་བཅོས་ནས་
གསལ་འདེབས་དགོས་པའི་ལས་དང་པོ་བ་ཞིག་ཡིན་ན། ཐོག་མར་ངེས་འབྱུང་
དང༌། བྱང་སེམས་ལ་མྱོང་བ་ཅི་ཐོན་རེ་ངེས་པར་བྱ་དགོས་གསུངས། དེའི་ཚུལ་
ནི། ལུས་གནད་བཅས་ནས་རང་གི་རྒྱུད་ལ་བརྟགས་ཏེ། སེམས་ཚེ་འདིར་སྣང་
ཤེས་སོགས་ཉོན་མོངས་ཀྱི་དབང་དུ་མི་གཏོང་བར། རང་ཉིད་ཐོག་མ་མེད་པ་ནས་
ད་བར་ཁམས་གསུམ་གྱི་འཁོར་བར་འཁོར་ཏེ་སྡུག་བསྔལ་བར་མེད་དུ་མྱོང་ཚུལ་
དང༌། སླར་ཡང་ནམ་འཆི་ངེས་པ་མེད་ཅིང་གར་སྐྱེ་ལ་རང་དབང་མེད་པ་དང་།
འཁོར་བའི་གནས་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ལས་མ་འདས་
ཤིང་། ཡིད་ བརྟན་ རུང་ བ་ སྐད་ ཅིག་ ཀྱང་ མེད་ པའི་ ངང་ ཚུལ་ བསམས་ པས་
འཇིགས་ཤིང་ སྐྲག་པ་དང༌། སྐྱོ་ཞིང་ ཡིད་ འབྱུང་ བའི་ ངེས་འབྱུང་ཤུགས་དྲག་
བསྐྱེད། བློ་དེ་འདྲ་བ་ཞིག་སྐྱེས་ན་དེ་ནས་ཅི་བྱས་ཐར་པའི་ལམ་དུ་འགྲོ་ཞིང་།
བསམ་པ་དེ་འདྲ་ཞིག་མ་སྐྱེས་ན་ཐར་པ་ཐོབ་མི་སྲིད་པར་གསུངས་སོ། །དེ་ཡང་
རྗེ་བླ་མས་རྗེ་བཙུན་འཇམ་དཔལ་དབྱངས་ལ་སྙིགས་དུས་ཀྱི་ཚེ་ཐུང་འདི་ལ་མྱུར་
3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བ་མྱུར་བར་ཟུང་འཇུག་གི་གོ་འཕང་སྒྲུབ་པ་ལ། ལམ་ཇི་འདྲ་ཞིག་ལ་སློབ་དགོས་
ཞུས་པ་ན། ཐོག་མར་ངེས་འབྱུང་གིས་བསམ་པ་ལ་མྱོང་བ་ཐོན་ངེས་བྱ་དགོས།
དེ་ལྟར་མ་བྱས་ན་དགེ་སྦྱོར་ཅི་བྱེད་ཀྱང་ཚེ་འདིའི་སྣང་ཤས་ཀྱི་དབང་དུ་སོང་ནས།
ཐར་པའི་རྒྱུར་འགྲོ་བ་དཀའ་ཞེས་གསུངས་ཤིང་། དོན་དེ་ཐུགས་ལ་བརྣགས་ནས་
རང་ རེ་ རྗེས་འཇུག་རྣམས་ ལ་ ཞལ་ གདམས་མཛད་པ་ནའང་། རྣམ་དག་ ངེས་
འབྱུང་མེད་པར་སྲིད་མཚོ་ཡི། །བདེ་འབྲས་དོན་གཉེར་ཞི་བའི་ཐབས་མེད་ལ། །
སྲིད་ལ་བརྐམ་པ་ཡིས་ཀྱང་ལུས་ཅན་རྣམས། །ཀུན་ནས་འཆིང་ཕྱིར་ཐོག་མར་
ངེས་འབྱུང་བཙལ། །ཞེས་དང་། སྡུག་བདེན་ཉེས་དམིགས་བསམ་ལ་མ་འབད་
ན། །ཐར་ པ་དོན་གཉེར་ཇི་བཞིན་མི་སྐྱེ་ཞིང་། །ཀུན་འབྱུང་འཁོར་བའི་འཇུག་
རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་
ངེས་འབྱུང་སྐྱོ་ཤས་བསྟེན་པ་དང་། །འཁོར་བར་གང་གིས་བཅིངས་པ་ཤེས་པར་
གཅེས། །རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་
བཞིན་བསྐྱང་འཚལ་ལོ། །ཞེས་གསུངས། ཚུལ་འདི་ལ་ལུང་དང་རིགས་པའི་ལམ་
ནས་དྲངས་ཏེ་ངེས་པ་རྒྱ་ཆེར་བསྐྱེད་པའི་མན་ངག་མང་དུ་ཡོད་མོད་ཀྱང་ཡི་གེ་
མངས་སུ་དོགས་པའི་སྙིང་པོའི་གནད་དེ་ཙམ་ཞིག་ལས་མ་བྲིས་སོ། །
དེ་ལྟར་ངེས་འབྱུང་གི་བསམ་པ་བསྐྱེད་ནས་རང་ཉམས་ལ་དཔགས་ཏེ་
མཁའ་མཉམ་ཀྱི་སེམས་ཅན་ཐམས་ཅད་ལ་བྱམས་སྙིང་རྗེ་དུང་དུང་བ་བསྐྱེད་དེ།
མ་རྒན་སེམས་ཅན་འདི་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་
ལས་བདག་གཅིག་པུས་བསྒྲལ་བར་བྱ། དེའི་ཕྱིར་དུ་རིམ་གཉིས་ཟབ་མོའི་རྣལ་
འབྱོར་བསྒོམ་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་བསྐྱེད་ཅིང་།
_
A
=



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད། །
བྱང་ཆུབ་ཀྱི་སེམས་ནི་ཐུན་གྱི་འགོ་ཙམ་དུ་མ་ཟད་ཐུན་དངོས་གཞིའི་སྐབས་སུའང་
ཡང་དང་ཡང་དུ་གསལ་བཏབ་ནས་སྔགས་ཀྱི་ཉམས་ལེན་ཅི་བྱེད་ཐམས་ཅད་བྱང་
ཆུབ་ཀྱི་སེམས་ཀྱིས་ཟིན་པ་ཞིག་ངེས་པར་དགོས་ལ། སེམས་དེས་མ་ཟིན་ན་ནི།
བསྐྱེད་རྫོགས་ཀྱི་ཉམས་ལེན་ཅི་བྱས་ཀྱང་ཐེག་ཆེན་གྱི་ལམ་དུ་འགྱུར་དཀའ་བས།
ཕར་ཕྱིན་ཐེག་པ་ལས་ཀྱང་སྔགས་ཀྱི་སྐབས་སུ་བྱང་ཆུབ་ཀྱི་སེམས་ཤུགས་དྲག་པ་
ཞིག་དགོས་ཤིང་། གསང་སྔགས་ལམ་མྱུར་བའང་བྱང་ཆུབ་ཀྱི་སེམས་ཆེས་ཤིན་
ཏུ་ཤུགས་དྲག་པ་ཞིག་གི་མཐུ་ཡིན་ཞེས། བླ་མ་རྡོ་རྗེ་འཆང་ཆེན་པོ་དེ་ཉིད་ཀྱིས་
ནན་ཏན་དུ་གསུངས་ལ། རྒྱུད་སྡེ་དང་གྲུབ་ཆེན་གྱི་གསུང་ལས་ཀྱང་བྱང་ཆུབ་ཀྱི་
སེམས་རིན་པོ་ཆེ་ཤུགས་དྲག་དགོས་ཚུལ་ནན་ཏན་ཤིན་ཏུ་ཆེ་བར་གསུང་སྟེ།
ཁུངས་རྣམས་ནི་ཚིག་མངས་སུ་དོགས་པས་མ་བྲིས་སོ། །དེ་ལྟར་ངེས་འབྱུང་དང་།
བྱང་ཆུབ་ཀྱི་སེམས་གསལ་བཏབ་ནས། གྲུབ་ཆེན་དབེན་ས་པ་ཡབ་སྲས་ཀྱི་མན་
ངག་ལས་འབྱུང་བ་ལྟར་དངོས་བརྒྱུད་ཀྱི་བླ་མ་རྣམས་གསལ་བཏབ་ལ། བླ་རྒྱུད་
གསོལ་འདེབས་ཀྱི་སྒོ་ནས་གསོལ་བ་ཤུགས་དྲག་ཏུ་བཏབ་སྟེ། བླ་མ་རྣམས་རིམ་
གྱིས་བསྡུས་ནས་དྲིན་ཅན་རྩ་བའི་བླ་མ་ལ་ཐིམ། དེ་ཉིད་རང་ལ་ཐིམ་པས་རྒྱུད་
བྱིན་གྱིས་བརླབས་པའི་མོས་པ་བསྟན་པོ་བྱ། དེ་ནས་ཐ་མལ་ཀུན་རྫོབ་ཀྱི་སྣང་བ་
ཐམས་ཅད་དང་། རང་ཉིད་ཕུང་པོ་དང་བཅས་པ་འོད་གསལ་དུ་བསྡུས་སྟེ། འོད་
གསལ་ཆོས་ཀྱི་སྐུ་མངོན་དུ་བྱས་པའི་དམིགས་རྣམ་དང༌། དེའི་ངང་ལས་རང་ཉིད་
སྐད་ཅིག་གིས་ཧེ་རུ་ཀ་ཡབ་ཡུམ་གྱི་སྐུར་ལངས་པའི་མོས་པ་བརྟན་པོ་བྱ་ཞིང་། དེ་
ནས་ནང་མཆོད་བྱིན་རླབས། སྔོན་འགྲོའི་མཆོད་གཏོར་བྱིན་རླབས། ཕྱོགས་སྐྱོང་
ལ་གཏོར་མ་ཕུལ་ཏེ་སྒྲུབ་པའི་བར་ཆད་ཞི་བའི་འཕྲིན་ལས་བཅོལ་ནས་གཤེགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སུ་གསོལ་བ། ཐུན་མོང་མིན་པའི་སྐྱབས་འགྲོ་སེམས་བསྐྱེད་ཤུགས་དྲག་བསྒོམས་
ནས་རྡོ་རྗེ་སེམས་དཔའི་སྒོམ་བཟླས་བྱ་བ། དག་པ་གསུམ་གྱི་རྣལ་འབྱོར་སྒོམ་པ།
ཚོགས་ཞིང་སྤྱན་དྲངས་ནས་མཆོད་པའི་ཚུལ་རྣམས་རྗེ་བླ་མའི་སྒྲུབ་ཐབས་ལས་
འབྱུང་བ་ལྟར་དང་། སོ་སོའི་དམིགས་རྣམ་ཡིད་ལ་བྱེད་ཚུལ་འཁྲིད་ཡིག་རྣམས་
ལས་འབྱུང་བ་ལྟར་སྐྱོང་། དེ་ཡང་དམིགས་པ་སྔ་མ་བློ་ཡུལ་ནས་མ་བོར་བའི་ངང་
ནས་དམིགས་རྣམ་ཕྱི་མ་རྣམས་སྐྱོང་དགོས་པར་གསུངས་པས། ཐོག་མར་སྟོང་
པའི་ངང་ལས་ཧེ་རུ་ཀ་ཡབ་ཡུམ་གྱི་སྐར་ལངས་པ་དེ་ཉིད་བློའི་ཡུལ་ནས་མ་ཤོར་
བར་དམིགས་རྣམ་ནར་མར་བརྟེན་བཞིན་པའི་ངང་ནས། སྣོད་བཅུད་ཐམས་ཅད་
དག་པ་རབ་འབྱམས་ཀྱི་སྣང་བ་འབའ་ཞིག་ཏུ་འཆར་ཅི་ཐུབ་དང་། རང་ཉིད་ཀྱང་
ད་ལྟའི་ཐ་མལ་བའི་སྣང་བ་འདི་འདྲ་མིན་པར་སྐྱོན་ཀུན་ཟད་ཡོན་ཏན་ཀུན་
རྫོགས་པའི་འབྲས་དུས་ཀྱི་ཟུང་འཇུག་གི་སྐུ་དངོས་སུ་ཐོབ་པའི་མོས་པ་བརྟན་པོ་
བྱེད་པ་གནད་ཤིན་ཏུ་ཆེ་བར་གསུངས་ཏེ། ལམ་འདི་ལ་འབྲས་བུའི་ཐེག་པ་ཞེས་
བརྗོད་པ་ནི་ཐ་མལ་པའི་སྣང་ཞེན་དོར་ནས། འབྲས་དུས་ཀྱི་དག་པའི་སྣང་ཞེན་
འཛིན་པ་ཉིད་དེའི་གནད་ཀྱི་དོན་ཡིན་པར་གསུངས་སོ། །དེ་ལྟར་དག་པ་རབ་
འབྱམས་ཀྱི་སྣང་ཞེན་འཛིན་པ་གཞིར་བཞག་ནས་བསྐྱེད་རིམ་གྱི་དམིགས་པ་གང་
སྐྱོང་ཡང་རྫོགས་རིམ་ཟབ་མོའི་སྨིན་བྱེད་དུ་འགྲོ་བ་ཞིག་བྱ་དགོས་པས། སྟོང་
པའི་ངང་ལས་ལྷའི་སྐུར་ལངས་པའི་དམིགས་རྣམ་སྐྱོང་བ་ནི། རྫོགས་རིམ་གྱི་
སྐབས་སུ་དཔེ་དང་། དོན་གྱི་འོད་གསལ་ལས། སྒྱུ་མའི་སྐུ་དང་། ཟུང་འཇུག་གི་
སྐུར་དངོས་གནས་ལ་ལྡང་བ་དེ་འགྲུབ་པའི་དགེ་རྩ་སྨིན་བྱེད་དུ་འགྲོ་བའི་ཚུལ་དེ་
ངེས་པར་བྱེད་པ་དང༌། ཡབ་ཡུམ་ཞལ་སྦྱོར་གྱི་རྣམ་པ་ཅན་དུ་སྒོམ་པ་ནི། ཡུལ་



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
ཅན་བདེ་བ་ཆེན་པོས། ཡུལ་སྟོང་པ་ཉིད་ལ་དམ་དུ་འཁྱུད་དེ། ནམ་ཡང་འབྲལ་མི་
རུང་དུ་བྱེད་པའི་དོན་ཡིན་པས། ལམ་རྫོགས་རིམ་གྱི་སྐབས་སུ་བདེ་སྟོང་དབྱེར་
མེད་ཀྱི་ཡེ་ཤེས་ཁྱད་པར་ཅན་རྒྱུད་ལ་བསྐྱེད་པའི་ཕྱིར་དང་། འབྲས་བུ་བདེ་ཆེན་
ཆོས་སྐུ་རང་རྒྱུད་ལ་མྱུར་དུ་འགྲུབ་པའི་ཕྱིར་དུ་རྣམ་པ་དེ་ལྟར་སྒོམ་པ་ཡིན་པས་
དམིགས་རྣམ་ཡང་ཡང་བསྟེན། ནང་མཆོད་བྱིན་རླབས་ཀྱི་ཚེ་ཡང་། འོག་ཏུ་རླུང་
དཀྱིལ། དེ་སྟེང་མེ་དཀྱིལ། དེ་སྟེང་མི་མགོའི་སྒྱེད་པུ་ལ་གནས་པའི་ཐོད་པ། དེའི་
ནང་དུ་བདུད་རྩིའི་རྫས་བསྐྱེད་པ་ནི། ལམ་རྫོགས་རིམ་གྱི་སྐབས་སུ་རྡོ་རྗེའི་ལུས་
ལ་གནད་དུ་བསྣུན་པའི་མཐུས་སུམ་མདོ་ནས་ཐུར་སེལ་གྱི་རླུང་གཡོས་ཏེ། ལྟེ་
གསང་གི་གཏུམ་མོའི་མེ་སྦར། དེའི་རྐྱེན་གྱིས་སྤྱི་བོའི་བྱང་སེམས་ཞུ་སྟེ་ལྷན་སྐྱེས་
ཀྱི་བདེ་ཆེན་ཁྱད་པར་ཅན་བསྐྱེད་པ་དང༌། བདེ་བ་དེས་སྟོང་ཉིད་ཡུལ་དུ་བྱས་ཏེ།
བདེ་སྟོང་དབྱེར་མེད་དུ་སྦྱོར་བ་ནི་ཐོད་པ་དུམ་བུ་གཅིག་པ་ལ་ཕྱི་དཀར་ལ་ནང་
དམར་བ་གཉིས་ཀ་ཚོགས་པ་དེས་མཚོན་པ་དང་། ཐོད་པའི་ནང་དུ་རྫས་རྣམས་
སྦྱང་རྟོགས་སྦར་གསུམ་བྱེད་པ་ནི། བདེ་སྟོང་དབྱེར་མེད་ཀྱི་མཐུས་ཐ་མལ་བའི་
ཕུང་པོ་དང་ཁམས་རྣམས་སྦྱངས་ཏེ་ཟུང་འཇུག་གི་སྐུ་འགྲུབ་པའི་དགེ་རྩ་སྨིན་བྱེད་
ཁྱད་པར་ཅན་ཡིན་པས། སྐད་ཅིག་ཀྲོང་བསྐྱེད་དང་། ནང་མཆོད་ཀྱི་ངེས་དོན་དེ་
དག་ངེས་པར་བྱས་ནས་ཐུན་སྐྱོང་རེས་ཀྱིས་དེ་དག་ཡིད་ཡུལ་དུ་དྲན་པར་བྱས་ཏེ་
བསྐྱངས་ན། ཐུན་རེ་ལའང་ལམ་གྱི་ས་ཆོད་གཞན་དང་མི་འདྲ་བ་འོང་གསུང་ཞིང་།
གསང་བ་ལས་ཀྱང་ཆེས་གསང་བའི་གནས་ ཡིན་ པས་ཐུགས་ལ་གཅེས་པར་
གཟུང་འཚལ། དེ་བཞིན་དུ་མཆོད་པ་བྱིན་རླབས་ནས་བཟུང་། སྒྲུབ་ཐབས་ཀྱི་
ཡན་ལག་རེ་རེ་ནས་སོ་སོའི་དམིགས་རྣམ་ཡིད་ལ་བྱེད་ཚུལ། དེ་ལྟར་སྐྱངས་པའི་
- 7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལག་རྗེས་ལ་འབྲས་བུ་གང་འགྲུབ་དང་། དྲང་དོན་བསྐྱེད་རིམ་གྱི་དམིགས་སྐོར་
རེ་རེ་ལ། ངེས་དོན་རྫོགས་རིམ་གྱི་གནད་རེ་ཡོད་པ་རྣམས་ངེས་པར་བྱས་ནས་
བསྐྱེད་རིམ་སྒོམ་པ་ཐམས་ཅད་རྫོགས་རིམ་ཟབ་མོའི་སྨིན་བྱེད་དུ་ངེས་པར་འགྲོ་
བ་ཞིག་བྱེད་པ་ནི་གནད་མཐར་ཐུག་ཏུ་གསུངས་ལ། འདིར་དེ་དག་ཐམས་ཅད་
བྲིས་ན་ནི་ཡི་གེ་ཧ་ཅང་མང་བའི་སྐྱོན་དུ་འགྱུར་བས་བྲི་མ་ནུས་ཤིང་། ཁྲིད་ཡིག་
རྣམས་ནས་འབྱུང་བ་ལྟར་སོ་སོའི་གནད་མ་འཕྱུགས་པར་སྐྱོང་། དག་པ་གསུམ་
གྱི་རྣལ་འབྱོར་དང་། ཚོགས་ཞིང་མཆོད་པའི་ཚེ་སེམས་ཅན་ཐམས་ཅད་ལ་བྱམས་
སྙིང་ རྗེ་དྲག་ཏུ་བསྐྱེད་ནས་བྱེད་དགོས་ཤིང་། དེ་ནས་ཚོགས་ཞིང་རང་ལ་སྟིམ་
ནས་འཆི་བ་ཆོས་སྐུར་འཁྱེར་བའི་རྣལ་འབྱོར་སྒོམ་པའི་ཚེ་སྣོད་བཅུད་ཀྱི་སྣང་བ་
བསྡུས་ནས་འོད་གསལ་ཆོས་སྐུ་མངོན་དུ་བྱས་པའི་མོས་པ་བརྟན་པོ་དང་། དེའི་
ཚེ་ཡང་སེམས་ཅན་རྣམས་ལ་བྱམས་སྙིང་རྗེ་ཤུགས་དྲག་བསྐྱེད་ནས། སེམས་ཅན་
འདི་ཐམས་ཅད་གཟུང་འཛིན་བདེན་པར་རྟོག་པའི་རྣམ་རྟོག་གི་དབང་གིས་འཁོར་
བར་འཁོར་ནས་སྡུག་བསྔལ་བ་ཡིན་པས། བདག་གིས་གཟུང་འཛིན་བདེན་པས་
སྟོང་པའི་གནས་ལུགས་མཐར་ཐུག་འོད་གསལ་ཆོས་ ཀྱི་སྐུ་མངོན་དུ་བྱས་ལ།
སེམས་ཅན་འདི་ཐམས་ཅད་ཀྱང་རྣམ་རྟོག་གི་འཆིང་བ་དེ་ལས་བསྒྲལ་བར་བྱའོ་
སྙམ་དུ་བྱང་ཆུབ་ཀྱི་སེམས་ཤུགས་དྲག་བསྐྱེད་དེ། འཆི་བ་ཆོས་སྐུའི་ལམ་འཁྱེར་
ཁྲིད་ཡིག་ལས་འབྱུང་བ་ལྟར་བསྒོམ། དེའི་ཚེ་ཡང་སྣང་བ་བསྡུས་པ་ཙམ་གྱིས་
ཆོག་པ་མིན་གྱི། ཟབ་མོ་དབུ་མའི་ལྟ་བ་ཕུ་ཐག་ཆོད་པ་ཞིག་ངེས་པར་བྱས་ནས་
སྐྱོང་དགོས་ལ། དེ་འདྲ་བའི་ལྟ་བ་ཞིག་མེད་ན་དམིགས་པ་ཅི་བསྐྱངས་ཀྱང་འཆི་
བ་ཆོས་སྐུའི་ལམ་འཁྱེར་དུ་མི་འགྲོ་ཞིང་། སྤྱིར་ཡང་ལྟ་བ་རྣམ་དག་ཞིག་མེད་ན།



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
བསྐྱེད་རྫོགས་ཟབ་མོ་ཇི་འདྲ་ཞིག་སྒོམ་བློ་བྱས་ཀྱང་སྔགས་ལམ་གྱི་གནད་ཟིན་པ་
དཀའ་ལ། གནས་ལུགས་རྟོགས་པའི་ལྟ་བ་ནི་སྔགས་ལམ་གྱི་སྲོག་ལྟ་བུ་ཡིན་
པར་གྲུབ་མཆོག་དབེན་ས་པ་ཡབ་སྲས་ཀྱིས་ནན་ཏན་དུ་གསུངས་སོ། །དེ་ཡང་
རང་ཉིད་ཐོག་མ་མེད་པ་ནས་ད་བར་དུ་འཁོར་བར་འཁོར་བ་ནི་རང་བློ་མ་རིག་
པས་བསྒྲིབས་ཏེ། གནས་ལུགས་ཀྱི་དོན་ཕྱིན་ཅི་ལོག་ཏུ་བཟུང་བའི་རྣམ་རྟོག་ངན་
པའི་དབང་གིས་ཡིན་ལ། རྣམ་རྟོག་གིས་ཕྱིན་ཅི་ལོག་ཏུ་ཇི་ལྟར་བཟུང་བ་དེ་ངེས་
པར་བྱས་ནས། དེ་ཉིད་བཀག་སྟེ་དོན་ཡིན་ལུགས་ལ་བདེན་པར་མེད་པའི་ཚུལ་
དེ་ལ་ངེས་ཤེས་དྲངས་ནས། དེའི་སྟེང་དུ་འཇོག་པ་ཞིག་དགོས་སོ། །ཟབ་མོ་དབུ་
མའི་ལྟ་བ་འདི་མ་རྟོགས་ན་མདོ་སྔགས་གང་གིའང་ལམ་གྱི་སྲོག་མི་རྙེད་ཅིང་།།
རྟོགས་པའང་ཤིན་ཏུ་དཀའ་བར་གསུངས། དབུ་མའི་ལྟ་བ་ཇི་ལྟར་འཚོལ་བའི་
ཚུལ་དང་། བཙལ་ནས་སྐྱོང་བའི་ཚུལ་གྲུབ་མཆོག་དབེན་ས་བ་ཡབ་སྲས་ཀྱི་མན་
ངག་ལས་འབྱུང་བ་ལྟར་ཤིན་ཏུ་གསལ་བར་བྲིས་ནས་སྔར་ཡི་གེ་ལོགས་སུ་ཕུལ་
ཡོད་པ། དེ་ལས་ལྷག་པ་གང་ཡང་ཞུར་མ་མཆིས་ལ། དེ་ལྟར་འཆི་བ་ཆོས་སྐུའི་
ལམ་འཁྱེར་གྱི་དམིགས་རྣམ་བསྐྱངས་ནས། བར་དོ་ལོངས་སྐུའི་ལམ་ཁྱེར་ལ་
འཇུག་ཚེ། བདག་གིས་འོད་གསལ་ཆོས་སྐུ་འདི་འབའ་ཞིག་ལ་མི་གནས་པར་
གཟུགས་ཀྱི་སྐུར་ལངས་ཏེ་སེམས་ཅན་གྱི་དོན་བྱའོ་སྙམ་དུ་འཕེན་པ་ཤུགས་དྲག་
བཏང་ནས། འོད་གསལ་གྱི་ངང་ལས་སྐད་ཅིག་གིས་ནཱ་དར་ལངས་ལ། བར་དོ་
ལོངས་ སྐུའི་ལམ་འཁྱེར་ བསྒོམ། དེ་ནས་བསྲུང་འཁོར་སྒོམ་ཚུལ་ཁྲིད་ཡིག་ཏུ་
གསལ་བ་ལྟར་ལགས། འདིའི་ཚེ་ནཱ་ད་ལས་ཧེ་རུ་ཀ་ཞལ་གཅིག་ཕྱག་གཉིས་པར་
ཆད་དེ་ཞལ་བཞི་པའི་སྔགས་བརྗོད་པ་སོགས་བསྲུང་འཁོར་བསྒོམས་ནས་བསྲུང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འཁོར་ཟིན་པའི་རྗེས་སུ་ཧེ་རུ་ཀ་ནཱ་དར་བསྡུ་བ་ཁྲིད་ཡིག་ཏུ་གསལ་བ་ལྟར་
ལགས། དེ་ནས་བསྲུང་འཁོར་ གྱིས་དབུས་སུ་འབྱུང་བ་རིམ་བརྩེགས། རི་རབ།
པདྨ། སྣ་ཚོགས་རྡོ་རྗེ། དེའི་ལྟེ་བར་པདྨ། པདྨའི་སྟེང་དུ་དབྱངས་གསལ་འགོད་པ་
སོགས་མངོན་བྱང་ལྔ་ལས་རྟེན་གཞལ་ཡས་ཁང་དང༌། བརྟེན་པ་ཧེ་རུ་ཀ་ཡབ་
ཡུམ་བསྐྱེད་ཚུལ་རྣམས་སྒྲུབ་ཐབས་དང་ཁྲིད་ཡིག་ཏུ་གསལ་བ་ལྟར་དང་། སྐུ་
མདོག་ཕྱག་མཚན་རྒྱན་ཆ་ལུགས་གཞན་རྣམས་གོ་སླ་ཞིང་། དཔྲལ་བའི་རྡོ་རྗེའི་
འཕྲེང་བ་ནི། ཐོད་སྐམ་བརྟེན་བྱེད་ཀྱི་རྡོ་རྗེའི་འཕྲེང་བ་དེ་མིན་པར། དེ་ལས་ཟུར་
དུ་དགོས་པར་མངོན་ཏེ། བདེ་མཆོག་རྩ་རྒྱུད་དང༌། མངོན་བརྗོད་སོགས་ལས།
ཧེ་རུ་ཀའི་དཀྱིལ་འཁོར་ རིགས་མང་དུ་གསུངས་པའི་ནང་ནས། དྲིལ་བུ་ལུས་
དཀྱིལ་འདི་ནི་རིགས་ཐམས་ཅད་ཀྱི་གཙོ་བོ་དྲུག་པ་རྡོ་རྗེ་འཆང་གི་རིགས་ཡིན་
པས། གཙོ་བོ་དང་། དཔའ་བོ་ཐམས་ཅད་ཀྱིས་རྡོ་ རྗེ་ ཕྱག་མཚན་དུ་འཛིན་ཅིང་
གཙོ་འཁོར་ ཐམས་ཅད་ ཀྱི་དཔྲལ་བར་ རྡོ་ རྗེའི་འཕྲེང་བ་བྱེད། གཞན་མ་སྐུའི་
རིགས་ཀྱི་དཀྱིལ་འཁོར་གྱི་ལྷ་རྣམས་ལ་དཔྲལ་བར་འཁོར་ལོའི་འཕྲེང་བ་དང༌།
གསུང་གི་དཀྱིལ་འཁོར་གྱི་ལྷ་རྣམས་ལ་དཔྲལ་བར་པདྨའི་འཕྲེང་བ་བྱེད་པར་
གསུངས་ཤིང་། ཐོད་སྐམ་ནི་སྐྲ་མཚམས་ཀྱི་སྟེང་དུ་ཡོད། འདིའི་རྡོ་རྗེའི་འཕྲེང་བ་
ནི། བདེ་མཆོག་རྩ་རྒྱུད་ཀྱི་རྣམ་བཤད་ཆེན་མོ་ལས། སྨིན་མའི་སྟེང་དུ་ཡོད་པར་
གསུངས་པས། སྨིན་མ་དང་ སྐུ་མཚམས་ཀྱི་བར་ གྱི་དཔྲལ་བའི་དབུས་སུ་ཡོད་
པར་གསུངས། དེ་ཇི་ལྟར་ཡོད་པ་ནི་སློབ་དཔོན་ཨ་བྷ་ཡ་ཀ་རས། དཔྲལ་བར་
དཔའ་བོའི་རས་ཀྱིས་བཅིངས་པའི་ངོས་ལ་རྡོ་རྗེ་འཕྲེང་བས་མཚན་པ་བྱ་བར་
གསུངས་པས། དཔའ་བོའི་དར་ཐོད་དཔྲལ་བར་ བཅིངས་པའི་ངོས་ ལ་ རྡོ་ རྗེའི་
- 10 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
འཕྲེང་བ་ཡོད་པར་གྲུབ་ལ། རྡོ་རྗེ་དེ་ཡང་རྩེ་མོ་ལྔ་པ་ཡིན་པར་མཚོན་དོན་དང་
དག་པ་ལས་ཤེས་ཤིང་། དེ་གྱེན་དུ་བསླངས་པ་དང་། འཕྲེད་དུ་འགྱེལ་བ་ཇི་ལྟར་
ཡོད་པ་ནི། ཁུངས་ཐུབ་ཀྱི་ཡིག་ཆ་ལས་གསལ་བར་བཤད་པ་མ་མཐོང་ཡང་།
རང་གི་བསམ་ཚོད་ལ་གྱེན་དུ་བསླང་བ་ཞིག་ཡིན་ནམ་སྙམ་སྟེ། དཔའ་བོའི་དར་
ཐོད་ཀྱི་ངོས་ལ་རྡོ་རྗེས་མཚན་པ་གསུངས་པས། དེས་མཚན་པ་ཞེས་པ་ཕལ་ཆེར་
ལ་དེ་གྱེན་དུ་བསླང་བ་རེ་ཡོད་འདུག །འོན་ཀྱང་ད་དུང་དཔྱད་པ་མཛད་པ་ཞུ། དེ་
ནས་ལུས་དཀྱིལ་སྒོམ་པ་ལ། ལུས་གཞལ་ཡས་ཁང་དུ་སྒོམ་ཚུལ་ནི། འགའ་ཞིག་
རང་གི་ལུས་གདོད་མ་ནས་གཞལ་ཡས་ཁང་དུ་གྲུབ་པ་དེ་སྔར་མ་རིག་པར། བླ་
མའི་མན་ངག་ལ་བརྟེན་ནས་གསལ་འདེབས་པ་ཡིན་ཟེར་བ་མང་ཡང་། དེ་ནི་ཕྱི་
རོལ་མུ་སྟེགས་གྲངས་ཅན་པ་དག་འབྲས་བུ་གང་ཡིན་རྒྱུ་དུས་ན་ཡོད་པར་འདོད་
པའི་ལྟ་བ་ལྟ་བུར་འགྱུར་བས། སྒོམ་ཚུལ་དེ་ལྟར་བྱེད་པ་གཏན་ནས་མིན་ཏེ།
རྒྱུད་རྡོ་རྗེ་འཕྲེང་བ་ལས། ལུས་ནི་གཞལ་ཡས་ཁང་དུ་གྱུར། །ཞེས་གསུངས་པས།
ལས་ཉོན་གྱི་དབང་གིས་གྲུབ་པའི་མ་དག་པའི་ཕུང་ཁམས་འདི། གསང་སྔགས་
འབྲས་བུ་ལམ་བྱེད་ཀྱི་ཐབས་མཁས་ལ་བརྟེན་ནས། དག་པའི་རྟེན་གཞལ་ཡས་
ཁང་སོགས་སུ་བསྒྱུར་བ་ཡིན་ལ། དེ་ཡང་བསྐྱེད་རིམ་གྱི་སྐབས་སུ་ནི་མོས་པ་ཡིད་
བྱེད་ཀྱིས་བསྒྱུར་ལ། དེའི་མཐུ་ལ་བརྟེན་ནས་མཐར་རྫོགས་རིམ་གྱི་སྐབས་སུ་
དངོས་གནས་ལ་བསྒྱུར་ནུས་པར་གསུངས་པས། འདིའི་དམིགས་རྣམ་སྐྱོང་བའི་
ཚེ། གཞིའི་ ཧེ་རུ་ཀའི་ ཞབས་ གཉིས་ ཡོངས་ སུ་ གྱུར་ པ་ ལས། འབྱུང་ བ་ རིམ་
བརྩེགས་ཀྱི་རླུང་དཀྱིལ་གཞུའི་དབྱིབས་ཅན་དུ་གྱུར་པ་ཙམ་གྱིས་མི་ཆོག་སྟེ། ནང་
ལུས་དཀྱིལ་ལ་རྣལ་མའི་དཀྱིལ་འཁོར་དང་། མ་བཅོས་པའི་དཀྱིལ་འཁོར་ཞེས་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བསྔགས་ཤིང་། ཕྱི་དཀྱིལ་ལ་བཅོས་མའི་དཀྱིལ་འཁོར་ཞེས་གསུངས་པའི་དོན།
རས་བྲིས་དང་། རྡུལ་ཚོན་གྱི་དཀྱིལ་འཁོར་སོགས་ཕྱི་དཀྱིལ་རྣམས་ནི་སྒྲུབ་གཞི་
བཅོས་མ་ལས་སྒྲུབ་དགོས་པ་དང་། ལུས་དཀྱིལ་ནི་སྒྲུབ་གཞི་གསར་དུ་བཅོས་མི་
དགོས་པར་རང་ལ་རང་ཆས་སུ་ཡོད་པའི་དོན་ཡིན་པས། ལུས་དཀྱིལ་བསྒོམ་པའི་
ཚེ། རང་གི་ལུས་ཀྱི་ཆ་རེ་སྒྲུབ་གཞིར་བྱས་ནས། གཞལ་ཡས་ཁང་གི་ཆ་དེ་དང་
དེར་གྱུར་པར་བསྒོམ་དགོས། དེ་ཡང་སྒྲུབ་པ་བོ་རང་གི་རྐང་པ་གཉིས་བགྲད་པ་
གཞུའི་དབྱིབས་ཅན་ཡོངས་སུ་གྱུར་པ་ལས་རླུང་དཀྱིལ་དུ་གྱུར་པར་སྒོམ་དགོས་
ལ། དངོས་ སུ་ བློའི་སྣང་བ་ལ་གཞིའི་ ཧེ་རུ་ཀའི་ ཞབས་ གཉིས་ལས་ རང་འདྲ་
གཉིས་པ་རེ་ཆད་པའི་སྣང་བ་དགོས་ཀྱང་། འཛིན་སྟངས་ཀྱི་མོས་ངོ་ལ་སྒྲུབ་པ་པོ་
རང་ལ་དངོས་སུ་ཡོད་པའི་རྐང་པ་གཉིས་སྒྲུབ་གཞིར་བྱེད་དགོས། དེས་གཞན་
རྣམས་ལའང་རིགས་འགྲེའོ། །དེ་ལྟར་མ་བྱས་ན་ལུས་དཀྱིལ་དུ་འགྱུར་བ་ཤིན་ཏུ་
དཀའ་སྟེ། དཔེར་ན་འཇིགས་བྱེད་ལ་རང་རྣམ་སྣང་དུ་གསལ་བ་ཡོངས་སུ་གྱུར་པ་
ལས་གཞལ་ཡས་ཁང་བསྒོམ་པ་ཡིན་ཀྱང་། དེ་ལུས་དཀྱིལ་དུ་མི་འགྱུར་བ་བཞིན་
ཏེ། འདིའི་གནད་ནི་ཤིན་ཏུ་རྟོགས་དཀའ་བར་ཡོད་པས་གོང་དུ་བཤད་པ་དེ་དག་
ལ་ཞིབ་ཏུ་དཔྱད་ནས་ངེས་པ་གཏིང་ནས་འདྲོངས་པ་ཞིག་ཤིན་ཏུ་གལ་ཆེའོ། །དེ་
ལྟར་སྒྲུབ་པ་པོ་རང་གི་ལུས་ཀྱི་ཆ་རྣམས་རྟེན་གཞལ་ཡས་ཁང་དུ་བསྐྱེད་ནས།
བརྟེན་ པ་ ལྷར་བསྐྱེད་པ་ནི། སྒྲུབ་ པ་པོ་ རང་གི་ སྙིང་ ཁའི་དྷཱུ་ཏིའི་ནང་ གི་བྱང་
སེམས་དང་། ཧཱུྃ་ཡིག་དབྱེར་མེད་དུ་བྱས་པ་ལས་ཧེ་རུ་ཀ་དང༌། ལྟེ་བའི་དམར་ཆ་
ལས་ ཕག་མོར་བསྐྱེད་པ། སྙིང་ཁར་ཡབ་ཡུམ་ཞལ་སྦྱོར་གྱི་རྣམ་པ་དང༌། སྙིང་
ཁའི་ཕྱོགས་ཀྱི་རྩ་བཞི་ལས། སྙིང་པོའི་རྣལ་འབྱོར་མ་བཞི་དང་། མཚམས་ཀྱི་རྩ་



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
བཞི་ལས་ཐོད་པ་བཞི་བསྐྱེད་པའི་ཚུལ་རྣམས་སྒྲུབ་ཐབས་སུ་ཤིན་ཏུ་གསལ་བར་
མཛད་པ་ལྟར་ལགས། དེ་ལྟར་སྙིང་ཁའི་དྷཱུ་ཏིའི་ནང་གི་བྱང་སེམས་ལས་ཧེ་རུ་
ཀར་བསྐྱེད་པ་དེ་ཙམ་ལས། སྤྱི་བོ་ལ་སོགས་པའི་རྩ་འཁོར་གཞན་རྣམས་གསལ་
འདེབས་ཚུལ་སྐབས་འདིར་མ་མཛད་ལ། དེའི་རྒྱུ་མཚན་ཡང་རྩ་འཁོར་གསལ་
བཏབ་ནས། དྷཱ་ཏིའི་ལྟེ་བ་རྣམས་སུ་གནད་དུ་བསྣུན་པར་བྱེད་པ་ནི་རྫོགས་རིམ་
གྱི་སྒོམ་ཚུལ་ཡིན་པས། བསྐྱེད་རིམ་གྱི་སྐབས་འདིར་རྫོགས་རིམ་ཟབ་མོའི་རྒྱུད་
སྨིན་བྱེད་དུ། སྤྱི་བོ་དང་། མགྲིན་པ་ལ་སོགས་པའི་གནས་རྣམས་སུ་ཡི་གེའམ་ལྷ་
རེ་བཀོད་ནས་བསྒོམ་པར་གསུངས་སོ། །སྤྱི་བོ་ལ་སོགས་པའི་གནས་ཉེར་བཞིར།
པུ། ཛ་ལ་སོགས་པའི་ཡི་གེ་ལས་གནས་ཉེར་བཞི་དང་། གནས་དེ་དག་ཏུ་དཔའ་
བོ་དང་། དཔའ་མོ་བསྐྱེད་ཚུལ་ལ། སྤྱི་བོ་ལ་སོགས་པའི་གནས་ཉེར་བཞིར། ཡི་
གེ་ཉེར་བཞི་བཀོད་ནས་ཡི་གེ་དག་ལས་པུ་ལི་ར་མ་ལ་ཡ་ལ་སོགས་པའི་གནས་
ཉེར་བཞི་བསྐྱེད་པ་ཡིན་གྱི། ཡི་གེ་ལས་རྩ་བསྐྱེད་པ་མིན་ཞིང་། རྩ་ལས་གནས་
བསྐྱེད་པའང་མིན་ལ། ཡི་གེ་ལས་ རྩ་བསྐྱེད་ན་ནི། གཙོ་བོའི་ཐུགས་བདེ་སྟོང་
དབྱེར་མེད་ ཀྱི་ཡེ་ཤེས་ལས། མ་དག་པའི་ཕུང་པོ་བསྐྱེད་ པ་ལྟ་བུར་གྱུར་ཏེ།
གནས་རྣམས་སུ་བཀོད་པའི་ཡི་གེ་ནི་གཙོ་བོའི་ཐུགས་བདེ་སྟོང་དབྱེར་མེད་ཀྱི་ཡེ་
ཤེས་གནས་སོ་སོར་ཡི་གེའི་རྣམ་པར་ཤར་བར་མོས་དགོས་ཤིང་། ལུས་དཀྱིལ་
གྱི་སྒྲུབ་གཞིའི་རྩ་ནི། སྒྲུབ་པ་བོ་རང་གི་ཕུང་པོའི་ཆ་ཤས་ལས་ཉོན་གྱིས་འཕངས་
པ་ཞིག་ཡིན་པས་གོང་དུ་བཤད་པའི་ལུས་དཀྱིལ་གྱི་གནད་དེ་དག་གོ་ན་འདི་ཡང་
ལེགས་པར་གོ་བར་འགྱུར་རོ། །ཡང་ཡི་གེ་དང་རྩ་ལས་གནས་སོ་སོ་བསྐྱེད་པ་
ཡང་མ་ཡིན་ཏེ། བདེ་མཆོག་རྩ་རྒྱུད་དང༌། སམ་བྷུ་ཊ་ལ་སོགས་པའི་རྒྱུད་མང་
- 13 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པོར་རྩ་ལས་རྣལ་འབྱོར་མ་རྣམས་བསྐྱེད་པ་ཡང་ཡང་གསུངས་ཤིང་། དེ་བཞིན་དུ་
རྒྱུད་དང་གྲུབ་ཆེན་རྣམས་ཀྱི་གཞུང་མཐའ་དག་གུང་བསྒྲིགས་ཏེ་མན་ངག་གི་
གནས་རྣམས་གསལ་བར་སྟོན་པ། རྗེ་བླ་མས་མཛད་པའི་སྒྲུབ་ཐབས་སུ་ཡང་རྩ་
དང་ཁམས་ལས་དཔའ་བོ་དང་རྣལ་འབྱོར་མ་རྣམས་བསྐྱེད་པ་ཤིན་ཏུ་གསལ་བར་
གསུངས་པ་ལྟར་རོ། །དེས་ན། པཱུ་ཛ་ལ་སོགས་པའི་ ཡི་གེ་ཉེར་བཞི་ཐིག་ལེས་
བརྒྱན་ པ་ ལས། སྒྲ་ མཚམས་ ལ་ སོགས་ པའི་ གནས་ ཉེར་ བཞིར་ འཁོར་ ལོའི་
རྩིབས་ཀྱི་རྣམ་པ་ཅན་གྱི་གནས་ཉེར་བཞི་བསྐྱེད་ཅིང་། གནས་དེ་དང་དེའི་རྩ་དང་
ཁམས་ལས་དཔའ་བོ་དང་། རྣལ་འབྱོར་མ་རྣམས་བསྐྱེད་པ་ཡིན་ནོ། །གནས་སོ་
སོའི་འཁོར་ལོའི་རྣམ་པ་ཇི་ལྟར་ཡོད་པ་ནི། སྒྲུབ་ཐབས་ཀྱི་གཞུང་ལས་རྩིབས་
ཁོང་སྟོང་རྩིབས་ཤུན་གྱི་རྣམ་པ་ཅན་གྱི་འཁོར་ལོ་ཉེར་བཞི་ཞེས་གསུངས་པ་
འདིའི་དོན་ནི། སྐུ་མཚམས་ལ་སོགས་པའི་གནས་སོ་སོར་ཌཱ་མ་རུ་ཕྱེད་པ་ཁ་གྱེན་
དུ་བསླངས་པ་ལྟ་བུ་རེ་གསལ་འདེབས་པ་ལ་འཁོར་ལོའི་ཐ་སྙད་མཛད་པ་ཡིན་
གྱི། ཕྱི་དཀྱིལ་ལ་ཡོད་པ་ལྟར་གྱི་འཁོར་ལོ་ལྟེ་བ། མུ་ཁྱུད། རྩིབས་དང་བཅས་པ་
འདིར་མེད་ལ། བླ་མ་འཇམ་དཔལ་དབྱངས་ཀྱི་གསུང་ལཱུ་ཧི་པའི་ཟིན་བྲིས་འགའ་
ཞིག་ན་འདི་ལ་མུ་ཁྱུད་ཆུང་ངུ་རེ་བྱེད་པར་བཤད་པ་འདུག་ཀྱང་། པཎ་ཆེན་ནཱ་རོ་
པ་དང་ཇོ་བོ་རྗེ་ལ་སོགས་པ་རྒྱ་གར་གྲུབ་ཆེན་རྣམས་ཀྱི་གཞུང་དང་། རྗེ་བླ་མའི་
གསུང་རྣམས་ལ་ཞིབ་ཏུ་བརྟགས་ན་མུ་ཁྱུད་མེད་པའི་རྩིབས་ཁོང་སྟོང་རེ་ཡིན་པ་
འདྲ་ཞིང་། ཁྲིད་ ཡིག་ བློ་བཟང་ ཞལ་ལུང་དུའང་དེ་བཞིན་ ཡིན་པར་གསུངས།
འཁོར་ལོ་དེ་གནས་སོ་སོའི་རྩ་རྣམས་ཀྱི་སྟེང་དང་འོག་གང་དུ་སྒོམ་སྙམ་ན།
འཁོར་ ལོ་ དེ་ རྩའི་སྟེང་དུ་ སྒོམ་པ་མིན་ཏེ། དེ་ རྩའི་སྟེང་དུ་སྒོམ་ན། རྩ་ ཁམས་
- 14 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
རྣམས་དཔའ་བོ་དང་དཔའ་མོར་བསྐྱེད་པའི་ཚེ། འཁོར་ལོ་དཔའ་བོ་དཔའ་མོ་
རྣམས་ཀྱི་སྟེང་དུ་འོང་བར་འགྱུར་བས། དེ་ལྟར་གཏན་ནས་མིན་ནོ། །དེས་ན་སྐྲ་
མཚམས་སུ་ཡི་གེ་པཱི་ཡོངས་སུ་གྱུར་པ་ལས། ངོ་བོ་པཱུ་ལི་ར་མ་ལིའི་གནས་ཡིན་པ་
ལ། རྣམ་པ་འཁོར་ལོ་རྩིབས་ཁོང་སྟོང་ཞིག་གསལ་བཏབ། དེའི་དབུས་སུ་རྩ་མི་
ཕྱེད་མ་དང་། ཁམས་སོགས་དང་སེན་མོ་འབབ་པ་གཉིས་ཡོངས་སུ་གྱུར་པ་ལས།
དཔའ་བོ་ཁཎྜ་ཀ་པ་ལ་དང་། དཔའ་མོ་རབ་གཏུམ་མ་གཉིས་བསྐྱེད། དེས་གཞན་
རྣམས་ ལའང་ རིགས་ འགྲེ །རྩ་ སོ་ སོའི་ མིང་ དང་། དེའི་ནང་ནས་ ཁམས་ གང་
འབབ་རྣམས་ཞིབ་ཏུ་བཀོད་ན་ནི་ཡི་གེ་ཧ་ཅང་མངས་སུ་དོགས་པས་བྲི་མ་ནུས་ལ།
འཁོར་ལོ་དེ་དག་ལུས་ཀྱི་ཕྱི་ནང་གང་དུ་ཡིན་སྙམ་ན། ངེས་པར་ལུས་ཀྱི་ནང་དུ་
སྒོམ་དགོས་ཏེ། གནས་ཉེར་བཞི་དང་། དེར་དཔའ་བོ་དཔའ་མོ་སྒོམ་པ་ནི་སྒྲུབ་པ་
པོ་རང་གི་རྩ་ཁམས་རྣམས་བྱིན་གྱིས་བརླབ་པའི་ཆེད་དང༌། ལམ་རྫོགས་རིམ་གྱི་
སྐབས་སུ་གནས་དེ་དག་ནས་རླུང་དང་། བྱང་སེམས་དྷུ་ཏིར་བསྡུས་པ་ལས་ལྷན་
སྐྱེས་འདྲེན་པའི་རྒྱུད་སྨིན་བྱེད་ཁྱད་པར་ཅན་དུ་འགྱུར་བ་ཞིག་དགོས་པ་ལ། ལུས་
ཀྱི་ཕྱིར་བསྒོམ་ན་དགོས་པ་དེ་དག་གང་ཡང་མི་འགྲུབ་པས་ལུས་དཀྱིལ་གྱི་གནད་
སྟོང་པར་འགྱུར་རོ། །ལུས་ཀྱི་ནང་དུའང་ལྷ་དང་གནས་ཀྱི་རྣམ་པ་བཀོད་པ་ཙམ་
ཞིག་གིས་མི་ཆོག་གི །སྒྲུབ་གཞི་སྒྲུབ་པ་པོ་རང་གི་རྩ་ཁམས་ལས། ལྷར་བསྐྱེད་
པ་དང་། གནས་ཀྱང་ཡུལ་ཉེར་བཞི་དངོས་སུ་མོས་པའི་མོས་པ་བརྟན་པོ་བྱེད་པ་
ཤིན་ཏུ་གནད་ཆེ་ལ། དཔའ་བོ་དང་། དཔའ་མོ་རྣམས་གདན་ཇི་ལྟ་བུ་ལ་གནས་
སྙམ་ན། སྤྱིར་ནི་གནས་ཉེར་བཞིར་འཁོར་ལོ་ཉེར་བཞི་བཀོད་པ་ནི་དཔའ་བོ་དང་
དཔའ་མོ་རྣམས་ཀྱི་བཞུགས་གནས་ཀྱི་དོན་དུ་ཡིན་ལ། གཞན་མ་གདན་དམིགས་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གསལ་ཡོད་མེད་སྒྲུབ་ཐབས་ཁྲིད་ཡིག་སོགས་སུ་གསལ་བར་མ་བྱུང་ཡང་། བདེ་
མཆོག་གི་རྒྱུད་རྣམས་བསྒྱུར་བ་པོའི་ལོཙྪ་བ་མཁས་པ་མར་དོ་ཞེས་བྱ་བ་དེས།
རྩིབས་ཁོང་སྟོང་གི་ནང་དུ་ཉི་གདན་གྱི་སྟེང་དུ། དཔའ་བོ་རྣལ་འབྱོར་མ་རྣམས་
བཞུགས་པར་བཤད་ཅིང་། དེ་ལྟར་དུ་ལེགས་ཞེས་ རྗེ་ ཐམས་ཅད་མཁྱེན་པས་
གསུངས་ འདུག་ པས། དེས་ ན་ དཔའ་ བོ་ དཔའ་ མོ་ ཐམས་ ཅད་ ཉི་ གདན་ ལ་
བཞུགས་པར་བསམས་པས་ཆོག་པ་འདྲ་ལ། དེ་བཞིན་དུ་སྒོ་མཚམས་མ་བརྒྱད་
ཀྱང་ལུས་ཀྱི་ཕྱིར་སྒོམས་པ་མིན་པར་ཁ་དང་ལྟེ་བ་ལ་སོགས་པའི་གནས་དེ་དང་
དེའི་ནང་དུ་སྒོམ་དགོས་པར་གསུངས་སོ། །སྐུ་མདོག་ཕྱག་མཚན་ལ་སོགས་པ་ཇི་
ལྟར་སྒོམ་པའི་ཚུལ་ནི་སྒྲུབ་ཐབས་སུ་ཤིན་ཏུ་གསལ་བ་ལྟར་ལགས། དེ་ལྟར་ལུས་
དཀྱིལ་གྱི་གནད་རྣམས་ལེགས་པར་ཤེས་ནས་སྒོམ་པ་ནི་ཐུན་རེ་ལའང་ལམ་གྱི་
ས་ཆོད་ གཞན་དང་མི་འདྲ་ བ་ དང་། ལྷག་ པར་ དེང་ སང་ སྙིགས་ མ་ ལས་ ཀྱང་
སྙིགས་མར་གྱུར་པའི་དུས་སུ་བགེགས་ཀྱི་འཚེ་བ་ཤིན་ཏུ་མང་བས་སྒྲུབ་པ་མཐར་
ཕྱིན་པ་ཤིན་ཏུ་དཀའ་བ་ལ། འདི་ལྟ་བུའི་ལུས་དཀྱིལ་ལ་ཐུགས་དམ་དུ་མཛད་ན་
ནི་ཡུལ་ཉེར་བཞིའི་དཔའ་བོ་དཔའ་མོ་རྣམས་ཀྱིས་རྒྱུད་བྱིན་གྱིས་བརླབས་པས་
བགེགས་ཀྱི་འཚེ་བས་མི་ཚུགས་པ་དང༌། ལམ་རིམ་གཉིས་ཟབ་མོ་མྱུར་དུ་རྒྱུད་ལ་
སྐྱེ་བའི་ཕྱི་དང་ནང་གི་རྟེན་འབྲེལ་ཐམས་ཅད་མྱུར་དུ་འགྲིག་པར་འགྱུར་ཞེས་རྗེ་
ཐམས་ཅད་མཁྱེན་པ་ལ་རྗེ་བཙུན་འཇམ་དཔལ་དབྱངས་ཀྱིས་དངོས་སུ་གསུངས་
སོ། །དེ་ ནས་ དབང་ བསྐུར། རྒྱས་ བཏབ། མཆོད་ བསྟོད། བདུད་ རྩི་ མྱང་ བ།
བཟླས་པ། གཏོར་འབུལ། ཉེར་བསྡུའི་བར་རྣམས་སྒྲུབ་ཐབས་སུ་གསལ་བ་ལྟར་
དང༌། སོ་སོའི་དམིགས་རྣམ་ཡིད་ལ་བྱེད་ཚུལ་ཁྲིད་ཡིག་ཏུ་གསལ་བ་ལྟར་ལགས།
- 16 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
དེ་ཡང་ཚིག་ཤར་ཙམ་དུ་མ་སོང་བར་སྙིང་པོའི་གནད་རྣམས་ངོས་ཟིན་པར་བྱས་
ཏེ། མྱོང་བ་ཅི་ཐོན་བྱེད་པ་གཙོ་བོར་བཟུང་དགོས་པས། བསྐྱེད་རིམ་གྱི་སྙིང་པོ་ནི་
ཐ་མལ་གྱི་སྣང་ཞེན་བཀག་ནས་ལྷའི་ང་རྒྱལ་དང་གསལ་སྣང་བརྟན་པོ་སྒྲུབ་པ་
དང་། གང་སྒོམ་ཐམས་ཅད་རྫོགས་རིམ་ཟབ་མོའི་སྨིན་བྱེད་དུ་འགྱུར་བ་ཞིག་
ཡིན་ལ། ལྷའི་ང་རྒྱལ་དང་གསལ་སྣང་སྒྲུབ་ལུགས་ནི། རང་ལ་ཧེ་རུ་ཀ་དངོས་ཀྱི་
ང་ རྒྱལ་དང༌། གནས་ ལ་ གཞལ་ ཡས་ ཁང་ གི་ང་རྒྱལ་སྒོམ་ཞིང་། དེ་དང་ དེའི་
གསལ་སྣང་ཅི་ཐོན་བྱེད། དེ་ཡང་ད་ལྟའི་རང་གི་སེམས་ཉོན་མོངས་དང་བཅས་པ་
དང༌། ལུས་ཤ་རུས་གདོས་བཅས་དང་བཅས་པ་འདི་ཧེ་རུ་ཀ་ཡིན་སྙམ་དུ་ང་རྒྱལ་
སྒོམ་པ་གཏན་ནས་མིན་ལ། འོ་ན་ཇི་ལྟར་སྒོམ་སྙམ་ན་རང་ཉིད་ཕུང་པོ་དང་
བཅས་པ་སྣོད་བཅུད་བསྡུད་རིམ་དང་སྦྲགས་ཏེ་ཐ་མལ་གྱི་སྣང་བ་མཐའ་དག་
བསྡུས་ཏེ་མི་དམིགས་པའི་ངང་དུ་ཟབ་མོ་དབུ་མའི་ལྟ་བ་ཤུགས་དྲག་བསྐྱེད་དེ་
བསྒོམས་པས། རང་གི་སེམས་ལས་ཉོན་གྱི་སྒྲིབ་པ་བག་ཆགས་དང་བཅས་པ་
ལས་གྲོལ་ཏེ། ཆོས་ཀྱི་དབྱིངས་མཐར་ཐུག་པ་བདེ་ཆེན་འོད་གསལ་ཆོས་ཀྱི་སྐུ་
མངོན་དུ་བྱས་པའི་མོས་པ་བརྟན་པོ་བྱེད། སེམས་ཆོས་ སྐུར་ གྱུར་ པ་ན་ལུས་
གཟུགས་སྐུར་འགྱུར་བ་ཆོས་ཉིད་ཡིན་པས། འཇའ་ལུས་ཟུང་འཇུག་ཧེ་རུ་ཀའི་སྐུ་
དངོས་སུ་ཐོབ་པའི་མོས་པ་བརྟན་པོ་བྱེད། མདོར་ན་སྐྱོན་མཐའ་དག་ཟད་ཅིང་
ཡོན་ཏན་མཐའ་དག་རྫོགས་པའི་ཟུང་འཇུག་རྡོ་རྗེ་འཆང་ཧེ་རུ་ཀ་དངོས་ཡིན་སྙམ་
པའི་ང་རྒྱལ་དང༌། སྐུའི་དབྱིབས། ཕྱག་མཚན། རྒྱན་ཆ་ལུགས་སོགས་ཡང་ཡང་
གསལ་བཏབ་སྟེ་གསལ་སྣང་ཅི་ཐོན་བྱེད། དེ་བཞིན་དུ་གཞལ་ཡས་ཁང་། འཁོར་
ལོ་གསུམ་གྱི་ལྷ་ཚོགས། བསྲུང་འཁོར། དུར་ཁྲོད་དང་བཅས་པ་ཐམས་ཅད་ཐ་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མལ་བའི་སྣོད་བཅུད་ལྟར་ངོ་བོ་ཐ་དད་མིན་པར། རང་ཧེ་རུ་ཀར་གསལ་བའི་
ཐུགས་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ཆ་ཤས་ལས་གྲུབ་པ་ཤ་སྟག་ཏུ་མོས་ཏེ་
ང་རྒྱལ་དང་གསལ་སྣང་ཅི་ཐོན་བྱེད། དེ་ལྟ་བུའི་ང་རྒྱལ་དང་གསལ་སྣང་འདོན་
ལུགས་ནི། སྔགས་ལམ་གྱི་གནད་མཐར་ཐུག་ཡིན་པས་སྙིང་པོའི་གནད་དེ་ལྟ་བུ་
རྣམས་ཐུགས་ལ་གཅེས་པར་བཟུང་འཚལ། གཞན་ཡང་གསང་སྔགས་འབྲས་བུ་
ལམ་ བྱེད་ ཅེས་ བྱ་ བ། གནས་ དང༌། ལུས་ དང༌། ལོངས་ སྤྱོད་ དང་། མཛད་ པ་
ཡོངས་སུ་དག་པ་བཞི་སྒོམ་པ་ནི། འབྲས་བུ་ལམ་བྱེད་ཀྱི་གནད་རྣམས་བསྡུས་པ་
ལགས། དེ་ལ་གནས་ཡོངས་སུ་དག་པ་ནི། སྣོད་ཐམས་ཅད་གཞལ་ཡས་ཁང་དུ་
སྒོམ་པའོ། །ལུས་ཡོངས་ སུ་ དག་ པ་ནི། ལུས་ལྷ་སྐུར་ སྒོམ་ པའོ། །ལོངས་ སྤྱོད་
ཡོངས་སུ་དག་པ་ནི། ལོངས་སྤྱོད་ཐམས་ཅད་ལ་ཐ་མལ་བའི་སྣང་བ་བསལ་ཏེ་
ཟག་པ་མེད་པའི་བདུད་རྩི་དང་ལྷའི་མཆོད་རྫས་སུ་མོས་པའོ། །མཛད་པ་ཡོངས་
སུ་དག་པ་ནི། སྒོ་གསུམ་གྱི་བྱ་བ་ཐམས་ཅད་ལ་ཐ་མལ་གྱི་སྣང་བ་བསལ་ཏེ།
ཕྱག་རྒྱ་འཆིང་བ། སྔགས་བཟླ་བ། སེམས་ཅན་གྱི་དོན་དུ་འཁོར་ལོ་གསུམ་གྱི་ལྷ་
ཚོགས་སྤྲོ་ཞིང་བསྡུ་བ་སོགས་བྱ་བ་ཐམས་ཅད་སངས་རྒྱས་ཀྱི་མཛད་པ་འབའ་
ཞིག་ཏུ་མོས་བློ་སྦྱོང་བའོ། །ཐ་མལ་གྱི་སྣང་ཞེན་འགོག་པ་དེ་ཡང་། རང་གི་མིག་
གི་ཡུལ་དུ་སྣང་བའི་ཐ་མལ་གྱི་སྣང་བ་འདི་འགོག་པ་མིན་ཏེ། མིག་ལ་ཐ་མལ་གྱི་
སྣང་བ་འཆར་བ་ནི། ཇི་སྲིད་ལས་སྒྲིབ་བག་ཆགས་དང་བཅས་པ་མ་དག་བར་དུ་
བཀག་མི་ནུས་ལ། གྲུབ་ཆེན་རྣམས་ ཀྱིས་ ཀྱང་འདིར་འགོག་ པར་མ་གསུངས་
སོ། །དེས་ན་ནང་དུ་ཡིད་ལ་མ་ཐལ་གྱི་སྣང་ཞེན་འཆར་བ་འདི་འགོག་པ་ཡིན་ལ།
འདི་ནི་འགོག་ཡང་ནུས་ཏེ། དཔེར་ན། རང་ལ་གཞན་གྱིས་མི་འཐད་པ་བྱས་པ་
- 18 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
སོགས་ཡང་ཡང་ཡིད་ཡུལ་དུ་བྱས་ན་དེ་ལ་དགྲའི་འདུ་ཤེས་དང་མི་འདོད་པའི་
འདུ་ཤེས་ཇེ་འཕེལ་དུ་འགྱུར་ལ། གཞན་གྱིས་ཕན་བཏགས་པ་དང་དྲིན་གྱིས་
བསྐྱངས་ཚུལ་ཡང་ཡང་བསམ་པ་ན་དེ་ལ་སེམས་ཉེ་བ་དང་དགའ་བའི་འདུ་ཤེས་
ངང་གིས་སྐྱེ་བ་དང་། དེ་བཞིན་དུ་ཚེ་འདིའི་ཟང་ཟིང་གི་ནོར་ལ་ཆགས་ཏེ་དེ་ཡང་
ཡང་ཡིད་ལ་བསམས་ན་ཐ་ན་རྨི་ལམ་ཚུན་ཆད་དུའང་དེའི་སྣང་བ་འཆར་བ་མྱོང་
བས་གྲུབ་པ་ལྟར་ཡིན་པས་ཡིད་ནི་གོམས་པའི་རྗེས་སུ་གང་སྒྱུར་སྒྱུར་དུ་འགྲོ་ལ།
མཁས་གྲུབ་ཆེན་པོ་ཞི་བ་ལྷས་ཀྱང་། སེམས་ཀྱི་གསང་འདི་མ་ཤེས་ན། །དེ་དག་
དོན་མེད་གྱི་ནར་འཁྱམས། །ཞེས་གསུངས་པ་ལྟར། ཉམས་ལེན་བྱེད་པ་ལ་བློའི་
འཆར་ཚུལ་གྱི་གནད་ཤེས་པ་འདི་ཤིན་ཏུ་གལ་ཆེ་བ་ཞིག་ཡིན་ཞིང་། ལྷའི་ང་རྒྱལ་
དང༌ གསལ་ སྣང་ བརྟན་ པའི་ ཚད་ནི་ ཐུན་ རེའི་ བར་ དུ་ འཁྱོངས་ པ་ ཞིག་ ཡིན་
གསུངས་སོ། །གཞན་ཡང་ལམ་འདིའི་གནད་མཐར་ཐུག་པ་ནི་བདེ་སྟོང་དབྱེར་
མེད་ཀྱི་ཡེ་ཤེས་ཡིན་པས། དེ་རྒྱུད་ལ་བསྐྱེད་པའི་ཕྱིར་དུ་བསྐྱེད་རིམ་གྱི་སྐབས་སུ་
ཡབ་ཡུམ་ཞལ་སྦྱོར་གྱི་རྣམ་པ་དང༌། སྐུ་ལ་ཐལ་ཆེན་གྱི་བྱུགས་པ་དང་། དབུའི་
གཡོན་དུ་ཟླ་བ་ཚེས་པས་མཚན་པ་དང་། ཕྱག་མཚན་དུ་ཁ་ཊཾ་ག་འཛིན་པ་སོགས་
བདེ་བ་ཆེན་པོ་བསྐྱེད་པའི་ཕྱི་ནང་གི་རྟེན་འབྲེལ་སྒོ་དུ་མ་ནས་སྒྲིག་ཅིང་། མཚན་
དོན་མཐའ་ཡས་པར་གསུངས་པ་རྣམས་ཡང་ཡང་ཡིད་ལ་དྲན་པར་བྱས་ཏེ། མོས་
པ་ཡིད་བྱེད་ཚུན་ཆད་ཀྱིས་བདེ་བ་ཆེན་པོ་བསྐྱེད་པའི་དམིགས་པ་ཡང་ཡང་སྦྱོང་།
བསྐྱེད་རིམ་གྱི་སྐབས་སུ་དེ་ལྟར་མ་སྦྱངས་ན་རྫོགས་རིམ་གྱི་དམིགས་པ་ལ་སྦྱོང་
བློ་ཅི་བྱས་ཀྱང་གང་སྣང་སྟོང་པ། སྟོང་པ་བདེ་བ། བདེ་བ་ལྷ་སྐུར་འཆར་བའི་
རྫོགས་རིམ་ཟབ་མོ་རྣམས་སྐྱེ་བའི་གཞི་མེད་པར་འགྱུར་བས། རྫོགས་རིམ་ཟབ་
19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མོ་རྒྱུད་ལ་སྐྱེ་བའི་སྨིན་བྱེད་དུ་བསྐྱེད་རིམ་གྱི་སྐབས་སུ་དེ་ལྟར་སྒོམ་པ་གནད་གྱི་
དོན་ལགས། དེ་ལྟར་བསྐྱེད་རིམ་ལ་བསླབས་ནས་དེ་ལ་གོམས་པ་ཉམས་འོག་ཏུ་
ཚུད་པ་ན་དེ་ནས་རྫོགས་རིམ་སྒོམ་པ་ལ་འཇུག་གོ །དེ་ཡང་གྲུབ་ཆེན་དྲིལ་བུ་བའི་
ཞལ་ནས། དེ་ལྟར་གུས་པ་དང་བཅས་པས་རྒྱུན་མི་ཆད་པར་སྒོམས་པས་སེམས་
བརྟན་ པར་ གྱུར་ པ་ན་ རྫོགས་ རིམ་ གྱི་ཏིང་ ངེ་ འཛིན་ སྒོམས་ པར་ བྱའོ། །ཞེས་
བསྐྱེད་རིམ་བརྟན་པར་གྱུར་པ་ན་རྫོགས་རིམ་བསྒོམ་པ་ལ་འཇུག་པར་གསུངས།
དེ་བཞིན་དུ་རྒྱུད་དང༌། གྲུབ་ཆེན་གྱི་གཞུང་ཕལ་མོ་ཆེ་ནས་དེ་ལྟར་དུ་གསུངས་ལ།
བསྐྱེད་རིམ་བརྟན་པའི་ཚད་ནི། རྟེན་དང་བརྟེན་པར་བཅས་པ་ལ་ང་རྒྱལ་དང་
གསལ་སྣང་བརྟན་པོ་རྙེད་ཅིང་། དེ་ལ་དམིགས་ནས་སེམས་རྩེ་གཅིག་ཏུ་བཞག་
པའི་ཚེ་ཏིང་ངེ་འཛིན་རེས་ཐུན་རེའི་བར་དུ་འཁྱོངས་པ་ཞིག་ཡིན་གསུངས། ཐུན་
རེའི་ཚད་ནི་ཉིན་མཚན་གྱི་དྲུག་ཆ་རེ་ཡིན་པས་ཉིན་ཞག་གཅིག་ལ་དུམ་བུ་དྲུག་ཏུ་
བགོས་པའི་ཆ་གཅིག་གི་རིང་རྟེན་དང་བརྟེན་པར་བཅས་པ་ལ་དམིགས་ནས་ཤིན་
ཏུ་གསལ་བར་སྣང་བའི་ཏིང་ངེ་འཛིན་རེས་འཁྱོངས་པ་ཞིག་དགོས་པ་ལགས།
ཡང་བོད་ཀྱི་བླ་མ་སྔ་མ་རྣམས་ཀྱིས་བསྐྱེད་རིམ་བརྟན་པར་མ་གྱུར་ཀྱང་། བསྐྱེད་
རིམ་ཡུན་རིང་དུ་སྒོམ་པའི་མཐར་རྫོགས་རིམ་གྱི་དམིགས་རྣམ་སྐྱོང་བར་གསུངས་
ཤིང་། ད་ ལྟའི་ གདུལ་ བྱ་ ཕལ་མོ་ཆེ་ རྩོལ་བ་དང་ བློ་གྲོས་ ཞན་ཞིང་གཉེན་པོ་
སྟོབས་ཆུང་བས་བསྐྱེད་རིམ་མཐར་མ་ཕྱིན་གྱི་བར་རྫོགས་རིམ་གྱི་དམིགས་པ་ལ་
མི་འཇུག་པར་བྱས་ན། བསྐྱེད་རིམ་མཐར་ཕྱིན་པ་སྲིད་མཐར་སྣང་བས་རྫོགས་
རིམ་གྱི་ལམ་བག་ཆགས་གང་ཡང་མ་ཐེབས་པར་ཤི་ན་དལ་བ་སྟོང་ལོག་ཏུ་
འགྱུར་ལ། དེ་ལ་དགོངས་ནས་རྗེ་ཐམས་ཅད་མཁྱེན་པས་ཀྱང་ཐུན་སྟོད་ལ་བསྐྱེད་
- 20 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
རིམ་སྒོམ། ཐུན་གཤམ་དུ་རྫོགས་རིམ་གྱི་དམིགས་རྣམ་སྐྱོང་ཚུལ་གསུངས་པས།
དེ་ལྟར་བྱས་ན་ལམ་ཡོངས་རྫོགས་ལ་བག་ཆགས་ཐེབས་པར་འགྱུར་བས་ཐུན་རེ་
ལའང་དལ་བའི་རྟེན་ལ་སྙིང་པོ་རྒྱ་ཆེར་ལོན་པར་འགྱུར་རོ། །དེས་ན་འདིར་གྲུབ་
ཆེན་དྲིལ་བུ་བའི་ལུགས་ཀྱི་རྫོགས་རིམ་རིམ་པ་ལྔའི་དམིགས་རྣམ་སྐྱོང་ཚུལ་ལ།
སྔོན་འགྲོ་དང་། དངོས་གཞི་གཉིས། དང་པོ་ལ་ལམ་ཐུན་མོང་བས་རྒྱུད་སྦྱངས།
འདིའི་ཕྱི་ནང་གི་དཀྱིལ་འཁོར་དུ་དབང་རྣམ་པར་དག་པ་ཐོབ་དབང་དུས་སུ་ཁས་
བླངས་པའི་དམ་ཚིག་དང༌ སྡོམ་པ་ཚུལ་བཞིན་དུ་བསྲུང་བ་ནི། བསྐྱེད་རྫོགས་
གཉིས་ཀའི་སྔོན་འགྲོ་མེད་མི་རུང་ཡིན་པས། རྫོགས་རིམ་ལ་ནི་ངེས་པར་ཡར་
ལྡན་དུ་དགོས་སོ། །དབང་བཞི་ཡོངས་རྫོགས་ཐོབ་ནས་དམ་ཚིག་དང་སྡོམ་པ་
རྣམ་པར་དག་པ་ཞིག་བྱུང་ན། བསྐྱེད་རྫོགས་ཀྱི་ལམ་སྒོམ་པ་ཆེར་མ་བྱུང་ཡང་།
སྐྱེ་ བ་ བཅུ་ དྲུག་ ཚུན་ ལ་ ངེས་ པར་ འཚང་ རྒྱ་ བ་ ནི། གྲུབ་ཆེན་ ས་ ར་ ཧས། མ་
བསྒོམས་གྱུར་ཀྱང་ལྟུང་མེད་ན། །སྐྱེ་བ་བཅུ་དྲུག་དག་ན་འགྲུབ། །ཅེས་གསུངས་
པ་དེ་བཞིན་དུ་རྒྱུད་དང་། གྲུབ་ཆེན་གྱི་གཞུང་མང་པོ་ནས་གསུངས་ཤིང༌། དམ་
ཚིག་རྣམ་པར་དག་པ་ཞིག་བསྲུང་ནུས་ན་གསང་སྔགས་ཀྱི་ནུས་པ་བསམ་གྱིས་མི་
ཁྱབ་པས་སྐྱེ་བ་དྲུག་བདུན་ཚུན་ལ་ཕལ་ཆེར་འཚང་རྒྱ་བ་དང་། མ་མཐའ་འང་སྐྱེ་
བ་བཅུ་ དྲུག་ ཚུན་ ལ་འཚང་རྒྱ་ནུས་པར་ གསུངས་ཤིང༌། དེ་ ལས་འགྱང་བ་མ་
བཤད་ པས། དམ་ཚིག་དང་སྡོམ་པ་བསྲུང་བ་ལ་སྐྱེས་བུའི་རྩལ་ཅི་ཡོད་ཀྱིས་
འབད་ པ་ གལ་ཆེ་ཞེས་ རྗེ་རིན་པོ་ཆེས་གསུངས། དམ་ཚིག་དང་ སྡོམ་ པ་ ཡལ་
བར་བོར་ནས་བསྐྱེད་རྫོགས་ཟབ་མོ་ཇི་འདྲ་ཞིག་སྒོམ་བློ་བྱས་ཀྱང་མཆོག་འགྲུབ་
པ་མི་སྲིད་ཅིང་། གནས་སྐབས་སུའང་ནད་གདོན་གྱི་འཚེ་བ་སོགས་ལས་སྐྱོབ་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པའི་སྐྱབས་བཅོལ་ཡང་ཧེ་རུ་ཀས་སྐྱབས་མི་བྱེད་པ་བདེ་མཆོག་རྩ་རྒྱུད་ལས་ཤིན་
ཏུ་གསལ་བར་གསུངས། དམ་ཚིག་དང་སྡོམ་པ་བསྲུང་ཚུལ་ལ་མཐའ་ཡས་མོད་
ཀྱང་། གཙོ་བོར་རྩ་ལྟུང་བཅུ་བཞི་དང་། སྦོམ་པོ་བརྒྱད་ཀྱིས་བསྡུས་པའི་ཉེས་པ་
རྣམས་ངོས་ཟིན་པར་བྱས་ཏེ་ཡང་ཡང་བརྟགས་ནས་ཉེས་པ་དེ་དག་གིས་མ་གོས་
པ་ལ་འབད། གཉེན་པོ་སྟོབས་ཆུང་ཉོན་མོངས་སྟོབས་ཆེས་པས་བརྒྱ་ལ་ཉེས་པ་
དེ་དག་གིས་གོས་པར་གྱུར་ནའང་། ཇི་མི་སྙམ་པར་འཕྲལ་འཕྲལ་དུ་ཕྱིར་བཅོས་
ཀྱིས་དག་པར་ བྱེད། དེ་ཡང་། རྩ་ལྟུང་འཕོག་ན་ནི། བླ་མ་ལ་དབང་ཞུ་བའམ།
རང་གིས་བདག་འཇུག་བླངས་པ་གང་རུང་གི་སྒོ་ནས་གསོ་དགོས། སྤོམ་པོའི་ལྟུང་
བ་རྣམས་ནི། བཤགས་ པའི་ སྒོ་ནས་ དག་ པར་ བྱེད། གཞན་ཡང་ རིགས་ ལྔ་ སྤྱི་
དང༌། སོ་སོའི་དམ་ཚིག་རྣམས་དང༌། བདེ་མཆོག་རྩ་རྒྱུད་ལས་གསུངས་པའི་དམ་
ཚིག་བརྒྱད་དང་། དེའི་ནང་ནས་ཀྱང་གཡོན་པའི་ཀུན་སྤྱོད་སོགས་བདེ་མཆོག་གི་
ཐུན་མོང་མ་ཡིན་པའི་དམ་ཚིག་རྣམས་ངེས་པར་བྱས་ནས་ནུས་པ་ཅི་ཡོད་ཀྱིས་
བསྲུང་བ་ལ་འབད། དམ་ཚིག་ཉམས་ཆགས་གསོ་ཕྱིར་རྡོ་རྗེ་སེམས་དཔའི་བསྒོམ་
བཟླས་དང་། དམ་ཚིག་རྡོ་ རྗེའི་བསྒོམ་བཟླས་དང་། ཟ་བྱེད་མཁའ་འགྲོའི་སྦྱིན་
སྲེག་སོགས་རྡོ་རྗེ་འཆང་གིས་གསུངས་པའི་མན་ངག་ཁྱད་པར་ཅན་རྣམས་ལ་ཅི་
ནུས་ཅི་འོས་སུ་འབད་པ་གནད་ཆེའོ། །རྫོགས་རིམ་གྱི་སྔོན་འགྲོ་ཐུན་མོང་མིན་པ་
བསྐྱེད་ རིམ་ཉེར་བསྡུ་ ཡན་ སྔོན་དུ་བཏང་། དེ་ནས་ཧེ་རུ་ཀ་ ཞལ་གཅིག་ཕྱག་
གཉིས་ པར་ ལངས་ ལ། རྡོ་ རྗེ་ སེམས་ དཔའི་བསྒོམ་བཟླས་ དང་། བླ་མའི་རྣལ་
འབྱོར་རྣམས་རྒྱུད་དང་འདྲེས་ངེས་བསྒོམས་པས་རྫོགས་རིམ་སྒོམ་པ་ལ་འཇུག །
དེ་ཡང་གོང་དུ་བཤད་ཟིན་པ་ལྟར་དམ་ཚིག་ཉམས་ཆགས་གསོ་བའི་ཕྱིར་རྡོ་རྗེ་
- 22 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
སེམས་དཔའི་བསྒོམ་བཟླས་བྱ་བ་ཤིན་ཏུ་གལ་ཆེ་བས་ཟབ་ཁྲིད་བཀའ་རྒྱ་མར་
གསལ་བ་ལྟར་ནན་ཏན་དུ་བྱ་དགོས་པར་གསུངས། དེ་ཡང་སྡིག་སྒྲིབ་ཚབས་པོ་
ཆེ་རྣམས་འདག་ངེས་སུ་སྦྱོང་བ་ལ། ཡིག་བརྒྱ་བཟླས་པ་ཙམ་གྱིས་ཆོག་པ་མིན་
གྱི། རྟེན་གྱི་སྟོབས། གཉེན་པོའི་ཀུན་ཏུ་སྤྱོད་པའི་སྟོབས། རྣམ་པར་སུན་འབྱིན་
པའི་སྟོབས། ཉེས་པ་ལས་སླར་ལྡོག་པའི་སྟོབས་ཏེ། སྟོབས་བཞི་ཚང་བ་དང་།
གསང་སྔགས་བླ་ན་མེད་པའི་ཐབས་མཁས་ཀྱི་འཕྲུལ་ལ་བརྟེན་ནས། སྡིག་སྒྲིབ་
ཚབས་ཆེན་རྣམས་སྐད་ཅིག་ལ་སྦྱོང་བར་བྱེད་པ་ཡིན་ལ། དམིགས་རྣམ་ཇི་ལྟར་
སྐྱོང་བའི་ཚུལ་ནི་ཟབ་འཁྲིད་བཀའ་རྒྱ་མར་གསལ་བ་ལྟར་ཡིན་ནོ། །དེ་ནས་བླ་
མའི་རྣལ་འབྱོར་སྒོམ་པ་ལ་འབད་དགོས་ཏེ། སྤྱིར་ཆོས་ཐམས་ཅད་དགེ་བའི་
བཤེས་གཉེན་ལ་རག་ལུས་ཤིང་། ལྷག་པར་གསང་སྔགས་བླ་ན་མེད་པའི་ལམ་
འདི་དག་ནི་བླ་མའི་བྱིན་རླབས་ཁོ་ན་ལ་བལྟོས་པ་ཡིན་པས། དུས་གསུམ་སངས་
རྒྱས་ཐམས་ཅད་ཀྱི་ངོ་བོ་དྲིན་ཅན་རྩ་བའི་བླ་མ་ལ་སྙིང་ཁོང་རུས་པའི་གཏིང་ནས་
གསོལ་བ་འདེབས་ཤིང་། དམིགས་རྣམ་ཇི་ལྟར་སྐྱོང་བའི་ཚུལ་ནི་ཟབ་འཁྲིད་
བཀའ་རྒྱ་མར་ཤིན་ཏུ་གསལ་བ་ལྟར་ལགས། བླ་མའི་རྣལ་འབྱོར་ནི་ལམ་གྱི་སྔོན་
འགྲོ་ཙམ་དུ་མ་ཟད། ལམ་དངོས་གཞིའི་སྐབས་སུའང་དེའི་སྲོག་ཏུ་བྱེད་པ་གྲུབ་
མཆོག་དབེན་ས་བའི་མན་ངག་ཡིན་པས། ཟབ་ལམ་བླ་མ་མཆོད་པའི་མན་ངག་
ནས་འབྱུང་བ་ལྟར་བླ་མའི་རྣལ་འབྱོར་ལམ་གྱི་སྙིང་པོར་བྱེད་པའི་ཚུལ་རྣམས་ལ་
གཞན་གྱིས་བསྒྱུར་མི་ནུས་པའི་ངེས་པ་དྲངས་ཏེ་ཐུགས་དམ་གྱི་མཐིལ་དུ་མཛད་
དགོས་པ་ནི་གནད་དམ་པ་ལགས། དེ་ཡང་རྗེ་རིན་པོ་ཆེའི་ཞལ་ནས། བཟུང་ན་
ཚིག་མི་ཟིན། བསམས་ན་དོན་མི་གོ །བསྒོམ་ན་རྒྱུད་ལ་མི་སྐྱེ་བའི་བློའི་མཐུ་ཤིན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཏུ་ཆུང་བའི་དུས་འདིར་ཞིང་གི་མཐུ་ལ་བརྟེན་པ་མན་ངག་ཡིན་ཞེས་གསུངས་
ཤིང༌། མན་ངག་དེའི་གནད་ཡོངས་སུ་རྫོགས་པ་ནི་གྲུབ་མཆོག་དབེན་ས་བ་ནས་
བརྒྱུད་པའི་བླ་མའི་རྣལ་འབྱོར་འདི་ཡིན་ནོ། །རྫོགས་རིམ་སྒོམ་པ་ལ་རྡོར་སེམས་
བསྒོམ་བཟླས་དང་ བླ་མའི་རྣལ་འབྱོར་དེ་ ལྟར་དུ་གལ་ཆེ་བ་དེ་ཡང་། དཔེར་
བགྱིས་ན། འབྲས་བུ་ལོ་ཏོག་ཕུན་སུམ་ཚོགས་པ་ཞིག་འདོད་ན་ཞིང་གི་རམ་པ་
སོགས་ལོ་ཏོག་སྐྱེ་བའི་འགལ་རྐྱེན་རྣམས་བསལ་ཏེ་ཞིང་ས་ཤིན་ཏུ་དུལ་བར་བྱེད།
དེ་ཙམ་གྱིས་ཀྱང་མི་ཆོག་ཆུ་དང་ལུད་དང་དྲོད་གཤེར་འཛོམས་པ་སོགས་རྒྱུ་རྐྱེན་
ཆ་མཐའ་དག་ནས་ཚང་བར་བྱས་ཏེ། ས་བོན་བཏབ་ན་འབྲས་བུ་ཕུན་སུམ་ཚོགས་
པ་འབྱུང་གི །དེ་ལྟ་མིན་པར་ཞིང་ས་ཐ་རྒོད་ཞིག་གི་སྟེང་དུ་ས་བོན་འཕེན་པ་ཙམ་
ཞིག་བྱས་པས་འབྲས་བུ་ཕུན་སུམ་ཚོགས་མི་འབྱུང་བ་མངོན་སུམ་དུ་མཐོང་བ་
བཞིན་དུ། རང་རེའི་ཤེས་རྒྱུད་ཐོག་མེད་ནས་ཉོན་མོངས་ཀྱི་དབང་དུ་སོང་བའི་ཐ་
རྒོད་ལྟ་བུ་འདི། སྡིག་སྒྲིབ་སྦྱོང་བ་དང་བླ་མ་ལ་གསོལ་བ་བཏབ་སྟེ་བྱིན་རླབས་
ཀྱི་བརླན་འབྱུང་བར་མ་བྱས་པར་ལམ་ཟབ་མོ་སྒོམ་བློ་བྱས་ཀྱང་ཇི་བཞིན་མི་སྐྱེ་
བར་གསུངས་སོ། །དེ་ལྟར་སྔོན་འགྲོ་རྣམས་ཚགས་སུ་ཚུད་པར་བྱས་ཏེ་དངོས་
གཞིའི་སྐྱོང་ཚུལ་ལ་གྲུབ་ཆེན་དྲིལ་བུ་བ་རང་ཉིད་ཀྱིས་རྫོགས་རིམ་རིམ་པ་ལྔ་པའི་
གཞུང་མཛད་ཀྱང་། ད་ལྟའི་གདུལ་བྱ་རྣམས་ཀྱིས་བླ་མའི་མན་ངག་ལ་མ་བརྟེན་
པར་གཞུང་དེ་ཉིད་ཀྱི་སྟེང་ནས་སྐྱོང་ཚུལ་གཏིང་ཕྱིན་པ་ཤེས་པར་མི་ནུས་ཤིང་།
རྗེ་ཐམས་ཅད་མཁྱེན་པས་ཀྱང་དྲིལ་བུ་རིམ་ལྔའི་རྣམ་བཤད་རྒྱུད་ཀྱི་ཁུངས་དང་
བཅས་པ་རྒྱ་ཆེར་མཛད་ཀྱང་བདག་ལྟ་བུའི་བློ་དམན་དག་གིས་ནི་བླ་མའི་མན་
ངག་ལ་མ་བརྟེན་པར་དེ་དག་གི་སྐྱོང་ཚུལ་ཤེས་དཀའ་བ་དང༌། རྒྱལ་བ་དབེན་ས་
-24-



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
པ་ཆེན་པོས་མཛད་པའི་དྲིལ་བུ་རིམ་ལྔའི་དམར་འཁྲིད་འདི་བཞིན་ནི། རྒྱ་གར་
གྲུབ་ཆེན་རྣམས་ཀྱི་གཞུང་ལྟར་ཤིན་ཏུ་རྙིང་ཞིང་། ལྷག་པར་བསྐྱེད་རིམ་མཐར་
ཕྱིན་པ་ཞིག་གིས་རྫོགས་རིམ་གྱི་རྟོགས་པ་དངོས་གནས་བསྐྱེད་པའི་དབང་དུ་
མཛད་ནས་ལག་རྗེས་སྟོན་པ་གཙོ་བོར་མཛད་པས་རྟོགས་དཀའ་ལ། པཎ་ཆེན་བློ་
བཟང་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་ཟབ་འཁྲིད་བཀའ་རྒྱ་མ་
འདི་ནི་གདུལ་བྱ་བློ་མཐོ་དམན་ཐམས་ཅད་ཀྱིས་གོ་སླ་ཞིང་། རྫོགས་རིམ་ལ་བག་
ཆགས་འཇོག་འདོད་པའི་ད་ལྟའི་གདུལ་བྱ་དག་གིས་སྐྱོང་ཚུལ་ཡང་གསལ་བར་
སྟོན་པར་མཛད་པས་མན་ངག་ཤིན་ཏུ་སྐྱོང་བདེ་བ་བཅས་འདི་ལས་ཁྱད་པར་དུ་
འཕགས་པའི་མན་ངག་གང་ནས་ཀྱང་མི་རྙེད་ཅེས་རྗེ་བཙུན་བླ་མ་རྡོ་རྗེ་འཆང་ཆེན་
པོ་དེ་ཉིད་ཀྱིས་ནན་ཏན་དུ་གསུངས་སོ། །དེས་ན་ཟབ་འཁྲིད་འདི་ལས་ལྷག་པ་
གང་ཡང་ཞུར་མ་མཆིས་པ་ལྟ་བུར་སྣང་ཡང་། མན་ངག་གི་ཁྱད་པར་འགའ་ཞིག་
ཅུང་ཟད་གསལ་དུ་བཏང་ཞིང་གོ་བདེ་བར་བརྗོད་ན། གྲུབ་ཆེན་དྲིལ་བུ་ཞབས་
ལུགས་ཀྱི་རྫོགས་རིམ་འདི་ལ། བདག་བྱིན་རླབས་ཀྱི་རིམ་པ། སྣ་ཚོགས་རྡོ་རྗེའི་
རིམ་པ། ནོར་བུ་འགེངས་པའི་རིམ་པ། ཛ་ལནྡྷ་རའི་རིམ་པ། བསམ་གྱིས་མི་ཁྱབ་
པའི་རིམ་པ་སྟེ་ལྔ། དང་པོ་ལ་ཡང་། ས་བོན་དང་བཅས་པའི་བདག་བྱིན་རླབས་
དང་། ས་བོན་མེད་པའི་བདག་བྱིན་རླབས་གཉིས། དང་པོ་ཉམས་སུ་ལེན་པ་ལ་
གནད་བཞི་ཚང་དགོས་པར་གསུངས་ཏེ། གནད་བཞི་ནི། དུས་ཀྱི་གནད། ལུས་
ཀྱི་གནད། རླུང་གི་གནད། ཡུལ་གྱི་གནད་དེ་བཞིའོ། །དང་པོ་དུས་ཀྱི་གནད་ནི།
སྤྱིར་དུས་རྒྱུན་དུ་ཉམས་སུ་ལེན་པ་ཡིན་ཀྱང་། ཁྱད་པར་ནི་ཐོ་རེངས་ རིག་པ་
གསལ་བའི་དུས་དང་། ཕྱི་དྲོ་མེ་ཁམས་རྒྱས་པའི་དུས་སུ་ ཉམས་ སུ་ བླངས་ན་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རྟོགས་པ་སྐྱེ་མྱུར་བར་གསུངས་སོ། །ལུས་ཀྱི་གནད་ནི། རྒྱལ་བ་དབེན་ས་བ་ཆེན་
པོས། རྐང་པ་ལག་པ་རྐེད་པ་གསུམ། །སོ་མཆུ་ལྕེ་དང་བསྡོམས་པས་བཞི། །མགོ་
མིག་ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་བརྒྱད་ཡིན། །ཞེས་
གསུངས་པ་ལྟར་ལུས་རྣམ་སྣང་གི་ཆོས་བདུན་ལྡན་དུ་འཁོད་ཅིང་། རླུང་ཆམ་ལ་
འབེབས་ པ་ དང༌ བཅས་ བརྒྱད་ ཚང་ དགོས་ པར་ གསུངས། ལུས་ གནད་ འཆའ་
ལུགས་ནི་སྟན་འཇམ་ཞིང་རྒྱབ་ཅུང་ཟད་མཐོ་བ་ཞིག་གི་ཁར་རྐང་པ་རྡོ་རྗེ་སྐྱིལ་
ཀྲུང་དམ་ཕྱེད་དཀྱིལ་གང་བདེ་བྱ། ལག་པ་མཉམ་བཞག་གི་ཕྱག་རྒྱ་བྱ། དེ་ཡང་
ལྟེ་བའི་བུ་ག་ནས་སོར་བཞི་ཙམ་གྱི་འོག་ཏུ་ལག་པ་གཡོན་པ་འོག་ཏུ་བྱས།
གཡས་པ་སྟེང་དུ་བཞག །མཐེ་བོང་གཉིས་རྩེ་སྤྲད་དེ་མཉམ་བཞག་གི་ཕྱག་རྒྱ་བྱ།
རྒལ་ཚིགས་དྲངས་པོར་བསྲངས། རྒལ་ཚིགས་འདྲོངས་པའི་ཚད་ནི་རྒལ་ཚིགས་
ཉི་ཤུ་རྩ་གཅིག་པོ་རྒྱབ་མདུན་ལ་སྐྱེ་དགུག་ཏུ་མ་ཤོར་བར་གཅིག་སྟེང་དུ་གཅིག་
བརྩེགས་ པ་ དྲང་པོར་ འདྲོངས་ པ་ ཞིག་ དགོས་ གསུངས། མགྲིན་ པ་ ཡིད་ ཙམ་
གུག །སོ་དང་མཆུ་རང་བབས་སུ་བཞག །ལྕེའི་རྩེ་མོ་ཡ་སྐན་ལ་སྦྱར། དཔུང་པ་
ཐད་ཀར་བསྲངས། མིག་སྣ་རྩེར་ཕབ། དེ་ཡང་མིག་བཙུམ་ནས་སྒོམ་བྱེད་པ་ནི་མུ་
སྟེགས་པའི་ལུགས་ཡིན་པས་མི་རུང་ཞིང་། ཧ་ཅང་གདངས་ཏེ་བར་སྣང་ལ་བལྟ་
བའང་མི་རུང་ལ། མིག་བཙུམ་པ་དང་ཧ་ཅང་གདངས་པ་མིན་པར་སྣའི་རྩེ་མོ་
མཐོང་ཙམ་དུ་ཕབ་སྟེ་སྒོམ་བྱེད་པར་གསུངས། མགོ་གཡས་གཡོན་གང་དུའང་མ་
ཡོ་བར་དབུས་དྲང་པོར་འོང་བར་བྱ། མགོ་དྲང་པོར་འདྲོངས་པའི་ཚད་ནི། སྣའི་རྩེ་
མོ་ནས་ལྟེ་བའི་བུག་པའི་བར་ལ་ཐིག་བཏང་ན་ཐད་ཀར་འདྲོངས་པའི་ཚོད་དུ་
དགོས་གསུངས། དེ་ཡང་རྫོགས་རིམ་སྒོམ་པ་ལ་ལུས་གནད་འདི་ཤིན་ཏུ་གལ་ཆེ་
མ་
- 26 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
སྟེ། ལུས་གནད་འཕྱུགས་ན་རྩ་རྣམས་འཕྱུགས། དེ་འཕྱུགས་ན་རྩ་ནང་གི་རླུང་
རྣམས་འཕྱུགས་ཏེ། རྫོགས་རིམ་གྱི་རྟོགས་པ་སྐྱེ་བ་ལ་གེགས་བྱེད་ཅིང་། བྱིང་བ་
དང་རྒོད་པའང་སྐྱེ་བར་འགྱུར་བས་དགེ་སྦྱོར་ལ་བོགས་ཤིན་ཏུ་ཆུང་བར་འགྱུར།
ལུས་གནད་མ་འཕྱུགས་པ་ཞིག་བྱུང་ན་རྩ་རླུང་གི་རྟེན་འབྲེལ་འགྲིག་སྟེ་དགེ་སྦྱོར་
ལ་བོགས་ཆེ་བར་གསུངས། འདི་དག་སོ་སོའི་རྒྱུ་མཚན་ཞིབ་ཏུ་བྲིས་ན་ནི་ཡི་གེ་ཧ་
ཅང་མང་བར་འགྱུར་བས་བྲི་མ་ནུས་ལ། ལུས་གནད་ཀྱི་སྐོར་འདི་གལ་ཆེ་བ་ནི་སྒྲ་
བསྒྱུར་མར་པའི་ཞལ་ནས། བོད་ཀྱི་མན་ངག་ཐམས་ཅད་བསྡོམས་ཀྱང་ཁོ་བོ་མར་
པ་ལོཙྪའི་འདུག་ལུགས་གཅིག་པུ་ལ་དོ་མི་རྔོ་ཞེས་ཞལ་པོ་མཛད་པའི་མན་ངག་
ཁྱད་པར་ཅན་དེ་ནི་གྲུབ་མཆོག་དབེན་ས་བའི་མན་ངག་གོང་དུ་ཞུས་ཟིན་པ་དེ་
དག་ཡིན་པས་ཤིན་ཏུ་གཅེས་པར་བཟུང་འཚལ། རླུང་གི་གནད་ནི། རླུང་རོ་དགུ་
ཕྲུགས་སུ་བསལ་ནས་རླུང་ཆམ་ལ་འབེབས་པ་ཡིན་པས། དེའི་ཚུལ་ནི་སྣ་བུག་
གཡས་ ནས་ རླུང་ བརྔུབས་ ཏེ་ གཡོན་ངོས་ སུ་ འབུད། གཡོན་ ནས་ བརྔུབས་ ཏེ་
གཡས་སུ་འབུད། གཉིས་ཀ་ནས་བརྔུབས་ཏེ་གཉིས་ཀ་ནས་འབུད། དེ་འདྲ་བ་
ལན་གསུམ་བྱས་ཏེ་རླུང་རོ་བསལ། དེ་ནས་རླུང་ཕྱི་ནང་དུ་རྒྱུ་བ་སྒྲ་ཅན་དང༌།
ཤུགས་ཅན་དང༌། ཕྱི་ནང་དུ་རྒྱུ་བ་རིང་ཐུང་མི་སྙོམས་པར་ཕྱིར་རྒྱུ་བ་རིང་ལ་ནང་
དུ་བརྔུབས་པ་ཐུང་བ་དང༌། ནང་དུ་རིང་ལ་ཕྱིར་ཐུང་བ་ལྟ་བུར་མ་སོང་བར་ཕྱི་
ནང་དུ་རྒྱུ་བ་རིང་ཐུང་སྙོམས་ཤིང་དལ་བུས་རང་བབས་སུ་རྒྱུ་བ་སྙོམ་དུ་ཞུགས །
རླུང་གི་གནད་འདི་མ་འཕྱུགས་པ་ཤིན་ཏུ་གལ་ཆེ་སྟེ། རླུང་རང་བབས་སུ་གནས་
ན་རླུང་སེམས་འཇུག་པ་གཅིག་པའི་གནད་ཀྱིས་སེམས་རང་བབས་སུ་གནས་པར་
འགྱུར་ལ། རླུང་སེམས་རང་བབས་སུ་གནས་ན་དམིགས་པ་གང་སྐྱོང་བ་དེ་གནད་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དུ་ འགྲོ་ ཞིང་ དེ་ ལས་ ཉམས་རྟོགས་ མྱུར་ དུ་ སྐྱེ་ བར་ གསུངས། རླུང་ གི་ གནད་
འཕྱུགས་ན་རླུང་འཁྲུགས་པར་འགྱུར་ཞིང་། དེའི་རྐྱེན་གྱིས་སེམས་འཁྲུགས་པར་
འགྱུར། རླུང་སེམས་འཁྲུགས་བཞིན་དུ་དམིགས་པ་ལ་རྩོལ་ཆེན་པོས་བཅུར་ན་
རླུང་སེམས་ཇེ་འཁྲུག་ཏུ་འགྱུར་བ་ལས་དགེ་སྦྱོར་ལ་ཡར་བསྐྱེད་མི་འོང་ཞིང་
གེགས་ཆེ་བར་གསུངས་སོ། །ཡུལ་གྱི་གནད་ནི། གང་ལ་དམིགས་ནས་གནད་དུ་
བསྣུན་པ་ལུས་ཀྱི་རྩ་རླུང་ཐིག་ལེའི་གནད་རྣམས་ཤེས་པར་བྱེད་པ་ཡིན་པས་འདི་
ནི་ཤིན་ཏུ་གལ་ཆེ་སྟེ་རྫོགས་རིམ་གྱི་ལམ་གྱི་སྙིང་པོ་ནི་བདེ་སྟོང་དབྱེར་མེད་ཀྱི་ཡེ་
ཤེས་ཡིན་ལ། དེ་སྐྱེ་བ་ལ་རྡོ་རྗེའི་ལུས་ལ་གནད་དུ་བསྣུན་པའི་མཐུས་ཐུར་སེལ་
གྱི་རླུང་གཡོས་ཏེ་ ལྟེ་གསང་གི་གཏུམ་མོ་འབར། དེའི་རྐྱེན་ གྱིས་སྤྱི་བོའི་བྱང་
སེམས་ཞུ་བ་དགོས་པས། རླུང་དང་ཐིག་ལེ་གང་ནས་རྒྱུ་བའི་གནས་ལུས་ཀྱི་རྩ་
ཆགས་ཚུལ་དང་། དེའི་ནང་ནས་རླུང་རྒྱུ་ཚུལ་དང་། ཐིག་ལེ་འབབ་ཚུལ་རྣམས་
ཤེས་པ་ཞིག་མེད་མི་རུང་ཡིན་ནོ། །དེ་ལ་རྩ་ཆགས་ཚུལ་ནི། ལུས་འདི་ཐོག་མར་
གྲུབ་པའི་ཚེ་ཁུ་ཁྲག་གཉིས་ཀྱི་དབུས་སུ་རྣམ་ཤེས་ཞུགས་པ་དེ་སྙིང་ཁ་དང་། དེ་
ནས་ཡར་མར་དུ་རིམ་གྱིས་འཕེལ་བ་ཡིན་པས། ཐོག་མར་ལུས་ཀྱི་སྙིང་ཁ་རྩ་
གསུམ་དང་བཅས་པ་ཆགས། དེ་ལས་སྙིང་ཁའི་ཕྱོགས་ཀྱི་རྩ་བཞི་ཆགས། དེ་ཡང་
ཤར་ གྱི་ རྩ་ གསུམ་སྐོར་མ། ལྷོའི་རྩ་ འདོད་མ། ནུབ་ཀྱི་རྩ་ ཁྱིམ་མ། བྱང་གི་རྩ་
གཏུམ་མོ་རྣམས་ཆགས། ཤར་གྱི་རྩ་ལས་ཤར་ལྷོའི་མཚམས་ཀྱི་རྩ་གྱེས། ལྷོའི་རྩ་
ལས་ལྷོ་ནུབ་ཀྱི་མཚམས་ཀྱི་རྩ་གྱེས། ནུབ་ཀྱི་རྩ་ལས་ནུབ་བྱང་གི་མཚམས་ཀྱི་རྩ་
གྱེས། བྱང་གི་རྩ་ལས་བྱང་ཤར་གྱི་མཚམས་ཀྱི་རྩ་གྱེས། སྙིང་ཁའི་རྩ་བརྒྱད་པོ་དེ་
ལས་གསུམ་གསུམ་གྱེས་པ་སྤྱི་བོ་ལ་སོགས་པའི་གནས་ཉེར་བཞིར་འཕེལ་ཏེ། རྩ་
- 28 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད། །
ཉེར་བཞི། རྩ་ཉེར་བཞི་པོ་དེ་ལས་བདུན་བདུན་དུ་གྱེས་པ་འཁོར་ལོ་བཞིའི་རྩ་
བརྒྱ་དང་ཉེར་བཞི། དེ་ལས་གྱེས་ཏེ་རྩ་བདུན་ཁྲི་ཉིས་སྟོང་སྟེ། ལུས་འདི་ལ་རྩ་
བདུན་ཁྲི་ཉིས་སྟོང་ཡོད་པར་གསུངས། རྩ་དེ་དག་གི་ནང་ནས་རླུང་ཇི་ལྟར་རྒྱུ་བ་
ནི། ལུས་ཐོག་མར་ཆགས་པའི་ཚེ་སེམས་དང་ལྷན་ཅིག་སྐྱེས་པའི་རླུང་ཤིན་ཏུ་ཕྲ་
བ་ཞིག་ཡོད་པ་དེ་ལས་སྲོག་འཛིན་རགས་པ་སྐྱེ། དེ་ལས་ཐུར་སེལ་སོགས་རླུང་
གཞན་རྣམས་སྐྱེས་ཏེ། རྩ་བདུན་ཁྲི་ཉིས་སྟོང་གི་ནང་ནས་རླུང་ཡང་བདུན་ཁྲི་ཉིས་
སྟོང་རྒྱུ། རླུང་དེ་དག་གི་གཙོ་བོ་བཏང་བཟུང་ལ་སོགས་པ་རླུང་བརྒྱ་དང་བརྒྱད།
རླུང་བརྒྱ་དང་བརྒྱད་པོ་དེ་དག་བསྡུས་པ་གཙོ་བོ་རླུང་བཅུ་ཡོད་པར་བཤད། རླུང་
བཅུ་ནི་རྩ་བའི་རླུང་ལྔ་དང་། ཡན་ལག་གི་རླུང་ལྔ། རྩ་བའི་རླུང་ལྔ་ནི། སྲོག་
འཛིན། ཐུར་ སེལ། གྱེན་རྒྱུ། མཉམ་ གནས། ཁྱབ་བྱེད་ ཀྱི་རླུང་རྣམས་སོ། །ཡན་
ལག་གི་རླུང་ལྔ་ནི། རྒྱུ་བ་དང་། རྣམ་པར་རྒྱུ་བ་དང་། ཡང་དག་པར་རྒྱུ་བ་དང་།
རབ་ཏུ་རྒྱུ་བ་དང༌། ངེས་པར་རྒྱུ་བ་རྣམས་སོ། །རླུང་བཅུ་པོ་དེ་དག་ཇི་ལྟར་གནས་
པ་ནི། སྲོག་འཛིན་ཕྲ་མོ་སྙིང་ཁར་གནས། སྲོག་འཛིན་རགས་པ་ནི་སྙིང་ཁ་ནས་
སྣ་སྒོར་རྒྱུ་ཞིང་། སྲོག་འཛིན་གྱི་ཚེ་འཛིན་པའི་བྱ་བ་བྱེད་པར་བཤད། ཐུར་སེལ་
ནི། གསང་ གནས་ན་ གནས་ ཤིང་། འོག་ སྒོ་རྣམས་ སུ་ རྒྱུ་བ་དང་། བཤང་ གཅི་
འཕེན་པ་སོགས་ཀྱི་བྱ་བ་བྱེད། གྱེན་རྒྱུ་ནི། གཙོ་བོར་མགྲིན་པར་གནས་ཤིང་
ཟས་མྱང་བ་དང་འདྲེན་པ་དང་ངག་སྨྲ་བ་སོགས་ཀྱི་བྱ་བ་བྱེད། མཉམ་གནས་ནི།
གཙོ་བོར་ལྟེ་བར་གནས་ཤིང༌། ཟས་འཇུ་བ་དང་དྭངས་མ་ལུས་ལ་འགྲེམ་པའི་བྱ་
བ་ བྱེད། ཁྱབ་ བྱེད་ ཀྱི་རླུང་ནི། ཚིགས་ ཐམས་ ཅད་ ལ་ གནས་ ཤིང་། འགྲོ་འོང་
སོགས་ཀྱི་བྱ་བ་བྱེད། རྒྱུ་བ་དང་། རྣམ་པར་རྒྱུ་བ་ལ་སོགས་པའི་ཡན་ལག་གི་
29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རླུང་རྣམས་ནི། སྙིང་ཁ་ནས་བརྒྱུད་དེ། མིག་དང་། རྣ་བ་ལ་སོགས་པའི་དབང་
པོའི་སྒོ་རྣམས་སུ་ཕྱིན་ནས་ཡུལ་འཛིན་པའི་བྱ་བ་བྱེད་པར་གསུངས། ཐིག་ལེ་ནི།
ཐོག་མར་སྙིང་ཁར་ཆགས་ཤིང་། དེ་ནས་འཕེལ་ཏེ་སྤྱིར་ལུས་ཐམས་ཅད་དང་།
ཐིག་ལེ་དཀར་པོ་གཙོ་ཆེར་སྤྱི་བོར་གནས་ཤིང་། དམར་པོ་གཙོ་ཆེར་བ་ལྟེ་བར་
གནས་པར་གསུངས་སོ། །དེ་ལྟར་རྩ་རླུང་ཐིག་ལེའི་ཆགས་ཚུལ་རྣམས་ཤེས་པར་
བྱས་ནས་དམིགས་རྣམ་སྐྱོང་བའི་ཚེ། གསལ་འདེབས་ཚུལ་ནི། རང་གི་ལུས་ཀྱི་
དབུས་དྲང་པོར་རྩ་དབུ་མ་ཟབ་འཁྲིད་དུ་གསལ་བ་ལྟར་ཁྱད་ཆོས་བཞི་ལྡན། ཁ་
དོག་ཕྱི་སྔོ་ལ་ནང་དམར་བ། གཡས་སུ་རོ་མ་ཁ་དོག་དམར་པོ། གཡོན་དུ་རྐྱང་མ་
ཁ་དོག་དཀར་པོ། དབུ་མ་སྦོམ་ཕྲ་གྲོ་སོག་ཙམ། རོ་རྐྱང་གཉིས་དབུ་མ་ལ་འབྱར་
ཞིང་ཞར་བའི་ཚུལ་དུ་གསལ་བཏབ། དེ་ཡང་ལུས་ཀྱི་དབུས་དྲང་པོ་ནས་སྒལ་
ཚིགས་ངོས་ལ་ཅུང་ཉེ་བར་སྤྱི་བོ་ནས་ནོར་བུའི་རྩེའི་བར་གཞུང་ཤིང་གི་ཚུལ་དུ་
ཐལ་མར་ཡོད་པ། སྤྱི་བོར་ཐོད་པའི་འོག །ཀླད་རྒྱའི་སྟེང་དུ་དབུ་མ་ལ་རོ་རྐྱང་
གཉིས་ ཀྱིས་ལུ་གུ་རྒྱུད་དུ་ ལན་ གཉིས་ གཉིས་དཀྲིས་པ། དེའི་མདུད་མཚམས་
ནས་ ཕྱོགས་བཞིར་རྩ་ བཞི་གྱེས་ པ། བཞི་པོ་དེ་ལས་གཉིས་གཉིས་གྱེས་ པའི་
བརྒྱད། བརྒྱད་ པོ་ དེ་ ལས་ གཉིས་ གཉིས་ གྱེས་ པའི་ བཅུ་ དྲུག །བཅུ་དྲུག་ལས་
གཉིས་གཉིས་གྱེས་པའི་སོ་གཉིས་ཏེ། རྩ་འདབ་སོ་གཉིས་པ་ཁ་དོག་སྣ་ཚོགས་པ་
གདུགས་རྩིབས་ཐུར་དུ་ཕུབ་པ་ལྟ་བུ། ཁ་འོག་ཏུ་ཕྱོགས་པ། མགྲིན་པའི་ཨོལ་
མདུད་ཀྱི་ཐད་ཙམ་གྱི་ནང་དུ་རྩ་འདབ་བཅུ་དྲུག་པ། རྩའི་གྱེས་ཚུལ་གོང་བཞིན་
ལ་ཁ་དོག་དམར་པོ་ཁ་གྱེན་དུ་ཕྱོགས་པ། སྙིང་ཁར་རྩ་འདབ་བརྒྱད། གྱེས་ཚུལ་
གོང་བཞིན་དང་ཁ་དོག་དཀར་པོ་ཁ་ཐུར་དུ་ཕྱོགས་པ། ལྟེ་བར་རྩ་འདབ་དྲུག་ཅུ་
- 30 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
རེ་བཞི་པ། གྱེས་ཚུལ་གོང་བཞིན་དང་ཁ་དོག་སྣ་ཚོགས་པ་ཁ་གྱེན་དུ་ཕྱོགས་པ།
ནོར་བུའི་དབུས་སུ་རྩ་འདབ་བརྒྱད་པ་ཞིག་དང་། གསང་གནས་སུ་རྩ་འདབ་སོ་
གཉིས་ པ་ ཞིག་ དང་། སྨིན་མཚམས་ སུ་ རྩ་ འདབ་བཞི་ པ་ཞིག་ཡོད་ པ་རྣམས་
གསལ་བཏབ། མདུད་མཚམས་ཀྱི་རྩ་རྣམས་མདུད་པ་ཕུག་སྟེ་དབུ་མའི་ནང་དུ་
ཐལ་གྱིས་ཟུག་པ་ཞིག་གསལ་འདེབས་པ་གནད་དམ་པ་ཡིན་གསུངས། དྷ་ཏིའི་
མར་སྣ་ནི་ནོར་བུའི་བུག་པ་དང་ཁ་ད་ཆད་དུ་ཡོད་པར་གསུངས། དྷཱ་ཏིའི་ཡར་སྣ་
ནི་སྤྱི་བོའི་རྩ་འཁོར་ནས་མར་གུག་སྟེ་སྨིན་མཚམས་སུ་འདམ་བུ་སེགས་ཁར་
བཅད་པ་ལྟ་བུ་ཞིག །སྨིན་མ་གཉིས་ཀྱི་དབུས། ཁྲོ་བོ་རྣམས་ལ་ཡེ་ཤེས་ཀྱི་སྤྱན་
ཡོད་སའི་ཐད་ན་ཡོད་པར་གསུངས། དེ་ལྟར་རྩ་འཁོར་གསལ་བཏབ་ནས། རྩ་
ལམ་སྦྱོང་ཚུལ་ནི། དྷ་ཏིའི་དབུས་ཀྱི་རང་སེམས་ཐིག་ལེར་གསལ་བ་དེས་ཡར་
གྱེན་དུ་བལྟས་པས་དབུ་མའི་ལམ་གསལ་བར་མཐོང་ནས་སྤྱི་བོའི་རྩ་འཁོར་གྱི་
དབུས་སུ་ཕྱིན་ཏེ་ཕྱོགས་ཀྱི་རྩ་འདབ་རྣམས་ལ་བལྟས་པས་གསལ་བར་མཐོང་།
རྩ་ནང་ཐམས་ཅད་ཐིག་ལེ་དེའི་འོད་ཀྱིས་གསལ་བར་བྱས། རྩ་འདབ་སོ་གཉིས་
ཀྱི་ནང་ཐམས་ཅད་གསལ་བར་མཐོང་། རྩ་ཉམས་པ་རྣམས་གསོས། འཁུམས་པ་
དང༌། ཞར་བ་དང་། འཁྱོགས་པ་རྣམས་སྲོངས་ཤིང་། ཤིན་ཏུ་མཉེན་པ། ལས་སུ་
རུང་བ། ནང་ཐམས་ཅད་སྣུམ་ཞིང་དྭངས་པ། ཤིན་ཏུ་འཇམ་པ་ཞིག་ཏུ་གྱུར། རྩ་
འཁོར་གྱི་དབུས་ནས་བལྟས་པས། རྩ་ནང་ཐམས་ཅད་གསལ་སིང་ངེར་མཐོང་།
དེ་ནས་ སྤྱི་བོ་ནས་བབས་ཏེ། སྨིན་དབུས་ཀྱི་དྷཱ་ཏིར་ ཕྱིན་ནས་དེའི་ རྩ་རྣམས་
སྦྱངས། སྨིན་དབུས་ཀྱི་དྷཱུ་ཏིའི་རྩེ་མོ་ནས་རང་ལྷ་སྐུར་གསལ་བ་ལ་བལྟས་པས་
ཤིན་ཏུ་གསལ་བར་མཐོང་ནས་དགའ་སྤྲོ་ཆེན་པོ་བསྐྱེད། དེ་ནས་ཡང་ཡར་ལོག་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྟེ་སྤྱི་བོར་ཕྱིན། སྤྱི་བོ་ནས་མར་བབས། མགྲིན་པའི་རྩ་འཁོར་གྱི་དབུས་སུ་ཕྱིན་
ཏེ། མགྲིན་པའི་རྩ་བ་འདབ་བཅུ་དྲུག་པོ་ཐམས་ཅད་གསལ་བར་མཐོང་། རྩའི་
ཉེས་སྐྱོན་རྣམས་སྦྱངས་ཤིང༌། ཤིན་ཏུ་མཉེན་ཞིང་དག་པར་བྱས། དེ་ནས་མར་
བབས་ཏེ་སྙིང་ཁར་ཕྱིན། སྙིང་ཁ་ནས་མར་བལྟས་པས། ལྟེ་བའི་རྩ་འཁོར་མཐོང་
སྟེ་ལྟེ་བར་ཕྱིན། ལྟེ་བའི་རྩ་འདབ་དྲུག་ཅུ་རེ་བཞི་པོ་ཐམས་ཅད་གསལ་སིང་ངེར་
མཐོང་། གོང་ ལྟར་ རྩའི་ཉེས་སྐྱོན་རྣམས་སྦྱངས། ཤིན་ཏུ་དྭངས་ཤིང་ སྣུམ་ པར་
བྱས། དེ་ནས་གསང་གནས་དང༌། ནོར་བུའི་བར་དུ་རིམ་བཞིན་ཕྱིན་ཏེ་རྩ་རྣམས་
སྦྱངས། དེ་ནས་ཡར་ལོག་སྟེ་ སྙིང་དབུས་སུ་གནས་པ་ལ་སེམས་རྩེ་གཅིག་ཏུ་
འཛིན་ནོ། །དེ་ལྟ་བུའི་རྩ་ལམ་སྦྱོང་ཚུལ་གྱི་གནད་ཤེས་ནས་སྦྱངས་ན། རྫོགས་
རིམ་ཟབ་མོ་སྒོམ་པ་ལ་རྩ་གེགས་དང་རླུང་གེགས་མི་འབྱུང་ཞིང་། རླུང་མྱུར་དུ་
འདུ་བའི་རྫོགས་རིམ་གྱི་མན་ངག་ཁྱད་པར་ཅན་ཤིན་ཏུ་གསལ་བ་ཞིག་ལགས།
དྷ་ཏིའི་དབུས་སུ་ཐིག་ལེའི་ནང་དུ་ས་བོན་ལ་སེམས་འཛིན་ཚུལ་ཟབ་འཁྲིད་
བཀའ་རྒྱ་མར་ཤིན་ཏུ་གསལ་བར་གསུངས་པ་ལྟར་བསྐྱངས། སེམས་འཛིན་པའི་
ཚེ་ཧ་ཅང་སྒྲིམ་དྲགས་པ་དང༌། ཧ་ཅང་གློད་དྲགས་པ་མ་ཡིན་པར། གྲིམ་ལྷོད་
འཚམས་པའི་སྐྱོང་ཚུལ་ཤེས་པ་ཤིན་ཏུ་གལ་ཆེ། ཧ་ཅང་བསྒྲིམ་དྲགས་ན་རྒོད་པ་
སྐྱེས་ནས་སེམས་གཡེང་བར་འགྱུར་ལགས། ལྷོད་དྲགས་ན་བྱིང་བ་སྐྱེས་ནས་དགེ་
སྦྱོར་ལ་ཡར་སྐྱེད་གང་ཡང་མི་འབྱུང་བས། བྱིང་རྒོད་གཉིས་ངོས་ཟིན་པར་བྱས་
ཏེ། སེམས་དམིགས་རྟེན་ལ་འཛིན་པའི་ཚེ་རིག་པ་ངར་ལྡན་དུ་བྱས་པའི་མུ་ནས་
བྱིང་རྒོད་སྐྱེ་མི་སྐྱེ་བྱ་ར་བྱེད་ཅིང་སྐྱོང་། དེ་ཡང་དམིགས་རྟེན་དང་རང་གི་སེམས་
འདྲེས་པ་ལྟ་བུར་སྐྱོང་བ་གནད་དམ་པ་ཡིན་གསུངས། དེ་ལྟར་བསྐྱངས་པས་
- 32 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད། །
ཉམས་རྟོགས་ཇི་ལྟར་སྐྱེ་ཚུལ་ནི། དམིགས་པ་ལ་སེམས་ཟིན་ནས་ཐུན་རེའི་བར་
དུ་འཁྱོངས་པ་བྱུང་ན། དེ་ནས་རྟགས་རྣམས་འཆར་བར་གསུངས་ལ། རླུང་སེམས་
འཇུག་པ་གཅིག་པའི་གནད་ཀྱིས་སེམས་གང་དུ་བཟུང་བའི་གནས་དེར་རླུང་ཡང་
གནས་ པར་ འགྱུར་ པས། རླུང་དབུ་མར་ཞུགས་ གནས་ ཐིམ་ གསུམ་ གྱི་རྟགས་
རྣམས་རིམ་གྱིས་འབྱུང་བར་གསུངས། དེ་ལ་ཞུགས་པའི་རྟགས་ནི། སྣ་བུག་གི་
རླུང་མཉམ་རྒྱུ་གཤེད་མཚུངས་སུ་ངེས་ཅན་དུ་འགྲོ་གསུངས། དེ་ཡང་སྤྱིར་སྣ་བུག་
གཉིས་ཀ་ནས་མཉམ་དུ་རྒྱུ་བ་ཐ་མལ་བ་ཐམས་ཅད་ལ་འོང་སྟེ། ལས་དབང་གིས་
རླུང་ཉིན་རེར་འཕོ་བ་མང་དུ་བྱེད་པས་གཡས་ནས་གཡོན་དུ་འཕོ་བ་དང་། གཡོན་
ནས་གཡས་སུ་འཕོ་བའི་ཚེ། སྣ་བུག་གཉིས་ཀ་ནས་རྒྱུ་ལགས། འོན་ཀྱང་དེའི་ཚེ་
གཅིག་དྲག་ལ་གཅིག་ཞན་པར་རྒྱུ་ཞིང་། དྲག་ཞན་ཤེད་མཚུངས་མི་འོང་ལ། སྒོམ་
སྟོབས་ཀྱིས་རླུང་དབུ་མར་ཞུགས་པའི་ཚེ་དྲག་ཞན་ཤེད་མཚུངས་ཤིག་དགོས། དེ་
ཡང་ལན་རེ་ཙམ་ལ་ངེས་པ་མེད་པས་དགེ་སྦྱོར་ལ་མ་ཞུགས་གོང་དུ་རླུང་གང་ནས་
རྒྱུ་བརྟགས་ནས། གཡས་ལྟ་བུ་ནས་རྒྱུ་ཡིན་ཡོད་པ་ལ་དགེ་སྦྱོར་ལ་ཞུགས་ནས་
དམིགས་པ་ལ་རྩེ་གཅིག་ཏུ་བཟུང་བའི་ཚེ་མཉམ་རྒྱུར་ངེས་ཅན་དུ་འགྲོ་བ་ཞིག་
འདུག་ན་ཞུགས་པའི་རྟགས་ཡིན་གསུངས། གནས་པའི་རྟགས་ནི། དེ་ནས་ཀྱང་
ཡུན་རིང་དུ་བསྐྱངས་པས་སྣ་བུག་གི་རླུང་རྒྱུ་བ་ཆད་པ་ཞིག་འོང་གསུངས། སྣ་
བུག་གི་རླུང་རྒྱུ་བ་ཆད་པ་འདི་སེམས་བྱིང་བའི་དབང་དུ་སོང་བ་ཞིག་ལའང་འོང་
བར་གསུངས་པས་རྟགས་འཁྲུལ་མེད་ཞིག་ངེས་དགོས། རླུང་གནས་པའི་རྟགས་
འཁྲུལ་མེད་ནི། དགེ་སྦྱོར་ལ་རྩེ་གཅིག་ཏུ་ཞུགས་པའི་ཚེ་ལྟོ་བ་འགུལ་མི་འགུལ་
བརྟགས་པ་ན། མགུལ་བར་སྣང་ན་ད་དུང་རླུང་དབུ་མར་གནས་པ་མིན་ཅིང་། ལྟོ་
- 33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བ་མི་འགུལ་བར་སྣང་ན་གནས་པའི་རྟགས་ཡིན་གསུངས་སོ། །ཐིམ་པའི་རྟགས་
ནི། འབྱུང་བ་བཞིའི་རླུང་རྣམས་རིམ་གྱིས་ཐིམ་པའི་རྟགས་སུ་རིམ་པ་བཞིན།
སྨིག་རྒྱུ་ལྟ་བུ་དང༌། དུ་བ་ལྟ་བུ་དང༌། མཁའ་སྣང་མེ་ཁྱེར་ལྟ་བུ་དང་། མར་མེ་
ལྟར་འབར་བ་ལྟ་བུའི་སྣང་བ་རྣམས་རིམ་གྱིས་འབྱུང་། དེ་ནས་ སྟོན་ གྱི་ནམ་
མཁའ་ལ་ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་གྱི་སྣང་བ་དང་། དེ་ནས་སྟོན་
གྱི་ནམ་མཁའ་ལ་ཉི་འོད་ཀྱིས་ཁྱབ་པ་ལྟ་བུའི་དམར་ལམ་གྱི་སྣང་བ་དང་། དེ་
ནས་སྟོན་གྱི་ནམ་མཁའ་ལ་སྲོད་ཀྱི་སྨག་འཐུག་པོས་ཁྱབ་པ་ལྟ་བུའི་ནག་ལམ་གྱི་
སྣང་བ་འབྱུང་ཞིང་། ཡུད་ཅིག་དྲན་མེད་དུ་འགྲོ་བར་གསུངས། དྲན་མེད་དེ་སངས་
པ་ན་སློང་བྱེད་ཀྱི་རྐྱེན་གསུམ་དང་བྲལ་བའི་སྟོན་གྱི་ནམ་མཁའ་གཡའ་དག་ལྟ་
བུར་ཀུན་རྫོབ་ཀྱི་སྣང་བ་གཞན་གང་ཡང་མི་འཆར་བར་སྟོང་སང་འབའ་ཞིག་ཏུ་
གྱུར་པའི་འོད་གསལ་འཆར་བར་གསུངས། དེའི་དུས་སུ་ཐུར་སེལ་གྱེན་དུ་ལོག་
པས་ལྟེ་གསང་གི་གཏུམ་མོ་འབར་ཏེ་སྤྱི་བོའི་བྱང་སེམས་ཞུ་ནས་འབབ་པ་ལས་
ཡས་བབས་ཀྱི་དགའ་བ་བཞི་དང་། གྱེན་དུ་ལྡོག་པ་ལས་མས་བརྟན་གྱི་དགའ་བ་
བཞི་སྐྱེ་ཞིང་། ལྷན་སྐྱེས་ཀྱི་བདེ་བ་ཁྱད་པར་ཅན་དེས་སྟོང་ཉིད་ཡུལ་དུ་བྱས་ཏེ་
བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་པར་བཞག །མཉམ་བཞག་དེ་ལས་
ལྡང་བ་ན་ཧེ་རུ་ཀའི་སྐུར་སྐད་ཅིག་གིས་ལྡང་། ལྷའི་སྐུ་དེ་ལ་ཡུན་རིང་དུ་མཉམ་
པར་བཞག །དེ་ནས་ཕུང་པོ་རྙིང་པ་དམ་ཚིག་པར་གསལ་བ་ལ་ཞུགས་ཏེ་སྤྱོད་
ལམ་གྱི་བྱ་བ་ལ་འཇུག །དེ་འདྲ་བའི་བདེ་སྟོང་དབྱེར་མེད་ཀྱི་ཡེ་ཤེས་དེ་རྒྱུད་ལ་
སྐྱེས་ན་ནི་སྔགས་ལམ་གྱི་སྲོག་ཟིན་པ་ཡིན་ཞིང་། སྙིགས་དུས་ཀྱི་ཚེ་ཐུང་གཅིག་
ལ་འཚང་རྒྱ་བའི་ སྔགས་ ཀྱི་མྱུར་ ལམ་མཐར་ཐུག་རྙེད་ པ་ ཡིན་ པས་ཤིན་ཏུ་
- 34 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད། །
བསྔགས་ ཏེ། གྲུབ་ ཆེན་ དྲིལ་ བུ་ བའི་ ཞལ་ ནས། སྒྲ་ དང་ ཐིག་ ལེར་ ལྡན་ པའི་
སེམས། །སྙིང་ ཁར་ བཞག་ བྱ་ དེ་ ནས་ འདིའི། །རྨོངས་ པའི་ རབ་ རིབ་ འཇོམས་
རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་མེད་པ། །དེ་སྒོམ་བྱེད་
པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་འགྱུར། །ཞེས་སོགས་རྒྱུད་དང་གྲུབ་
ཆེན་གྱི་གཞུང་རྣམས་ལས་ཚུལ་འདི་ལ་བསྔགས་པ་མཐའ་ཡས་པར་མཛད་དོ། །
ཉིན་པར་དེ་ལྟར་བསྐྱངས་ནས་ནུབ་མོ་ཉལ་བ་ན་བླ་མ་ཡི་དམ་ལ་གཉིད་ཀྱི་འོད་
གསལ་ཟིན་པར་གསོལ་བ་ཤུགས་དྲག་ཏུ་བཏབ་སྟེ་སྙིང་ཁའི་ཐིག་ལེ་ལ་དམིགས་
པ་གཏད་ནས་གཉིད་དུ་འགྲོ་བར་ཕྱོགས་པ་ན། ཐིམ་རིམ་རྣམས་ངོས་ཟིན་པར་
བྱས་ཏེ་གཉིད་ཀྱི་འོད་གསལ་ལ་རྩེ་གཅིག་ཏུ་འཇོག །དེ་ནས་རྨི་ལམ་འཆར་བར་
རྩོམ་པ་ན་ལྷའི་སྐུར་ལྡང་བའི་འཕེན་པ་བཏང་སྟེ་རྨི་ལམ་ལོངས་སྐུར་ལྡང་།
གཉིད་སད་པར་རྩོམ་པ་ན་ཕུང་པོ་རྙིང་པ་དམ་ཚིག་པར་གསལ་བ་ལ་ཡེ་ཤེས་
སེམས་དཔའི་ཚུལ་གྱིས་འཇུག་པའི་མོས་པ་སྦྱོང་། ཚུལ་དེ་ལ་ནི་གཉིད་དུས་ཀྱི་
བསྲེ་བ་སྐོར་གསུམ་ཞེས་གསུངས། དེ་འདྲ་བའི་རྣལ་འབྱོར་བ་དེ་ལམ་གོང་མའི་
རྟོག་པ་མ་ཐོབ་པར་འཕྲལ་དུ་འཆི་དགོས་པར་བྱུང་ན། དམ་ཚིག་དང་། སྡོམ་པ་
སོར་ཆུད། ཚེ་འདིའི་གཉེན། ལུས། ལོངས་ སྤྱོད། གང་ལའང་ཆགས་ཞེན་གཏན་
མལ་བར་མི་འཆོར་བར་འོད་གསལ་དུ་འཆར་བ་དང་། བར་དོ་ལོངས་སྐུར་ལྡང་
ཕུལ་ཏེ། དེའི་འཕྲིན་ལས་བཅོལ། དེ་ནས་འབྱུང་བའི་ཐིམ་རིམ་རྣམས་དང་། སྟོང་
35-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པ་གསུམ་རིམ་གྱིས་ཤར་བའི་ཚེ། ཆོས་ཐམས་ཅད་བདེན་པར་གྲུབ་པ་རྡུལ་ཙམ་
ཡང་མེད་པའི་ལྟ་ཐོག་ཏུ་འཇོག་ཅི་ཐུབ་བྱ། འཆི་བ་འོད་གསལ་ཤར་བའི་ཚེ།
ལས་དབང་གིས་རྩ་མདུད་གྲོལ་ནས། བྱང་སེམས་དཀར་དམར་གྱི་འདུ་འཕྲོད་
འབྱུང་བས། དེའི་ཚེ་བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་པར་འཇོག་ཅི་
ཐུབ་བྱ། དེ་ལ་ནི་འོད་གསལ་མ་བུ་འདྲེས་པ་ཞེས་བྱ། འོད་གསལ་དེ་ལས་ལྡང་
བར་རྩོམ་པ་ན་ལྷའི་སྐུར་ལྡང་། དེ་ལྟར་དངོས་སུ་ལྡང་ནུས་ན་ནི་སྒྱུ་ལུས་ཐོབ་པ་
ཡིན་པས་སྐྱེ་བ་ལེན་མི་དགོས་པར་རྟེན་དེ་ལ་འཚང་རྒྱ། གལ་ཏེ་ལས་དབང་གིས་
སྐྱེ་བ་ལེན་དགོས་པར་ཤར་ན། ཕ་མ་འདོད་ལྷ་ཡབ་ཡུམ་དུ་སྒོམ་ནས་བསམ་
བཞིན་དུ་ཉིང་མཚམས་སྦྱར་ཏེ། རྟེན་དེ་ལ་ལམ་ལྷག་མ་རྣམས་བསྒྲུབས་ནས་
འཚང་རྒྱ་བར་བྱེད། ཡང་ན་མཁའ་སྤྱོད་གྱི་གནས་སུ་འཕོས་ཏེ། རྟེན་དེ་ལ་ལམ་
ལྷག་མ་རྣམས་སྦྱངས་ནས་འཚང་རྒྱ་བར་བྱེད་གསུངས་སོ། །དེ་ཡང་ད་ལྟ་ཉིན་རེ་
བཞིན་གཉིད་ཀྱི་འོད་གསལ་འཛིན་པ་དང༌། རྨི་ལམ་ལོངས་སྐུར་ལྡང་བའི་རྣལ་
འབྱོར་ལ་གོམས་པར་བྱས་ན། ད་བཟོད་འཆི་བའི་ཚེ། འཆི་བ་འོད་གསལ་དང་
བསྲེ་ནུས་པར་གསུངས། གཉིད་དུས་ཀྱི་བསྲེ་བ་འདི་ནི་འཆི་བ་དང་། བར་དོའི་
མན་ངག་གི་ཚོད་འཛིན་ལྟ་བུ་ཡིན་པར། རྗེ་བཙུན་མི་ལས། སྐྱེས་མཆོག་ལྷོ་བྲག་
མར་པའི་ཐུགས་བཅུད། བསྲེ་འཕོ་མཚམས་སྦྱོར་གྱི་མན་ངག །ཅེས་བསྔགས་པ་
བླ་མེད་མཛད་པའི་མན་ངག་ཁྱད་པར་ཅན་དེ་ནི་འདི་དག་ཡིན་ཞིང་། རྫོགས་རིམ་
གྱི་སྙིང་པོའི་ཡང་སྙིང་པོ་ཡིན་པས་གནད་འདི་དག་ཐུགས་ལ་གཅེས་པར་གཟུང་
འཚལ། དམིགས་སྐོར་རེ་རེ་ནས། སད་དུས་ཀྱི་བསྲེ་བ་སྐོར་གསུམ། གཉིད་དུས་
ཀྱི་བསྲེ་བ་སྐོར་གསུམ། འཆི་དུས་ཀྱི་བསྲེ་བ་སྐོར་གསུམ་སྟེ། བསྲེ་བ་སྐོར་དགུའི་
- 36 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
ཉམས་ལེན་ལག་ རྗེས་དང་བཅས་པ་ནི་གྲུབ་མཆོག་དབེན་ས་བས་རིམ་ལྔའི་
དམར་ཁྲིད་དུ་གསལ་བར་མཛད་པ་ལྟར་རོ། །དེ་ལྟར་ས་བོན་དང་བཅས་པའི་
བདག་བྱིན་རླབས་ཀྱི་རིམ་པ་འདི་ལ་འབད་ནས་ནུས་པ་རྙེད་པ་ཞིག་བྱུང་ན་ནི།
རིམ་པ་ལྷག་མ་རྣམས་འབད་མེད་དུ་སྐྱེ་སྟེ། སྙིང་ཁའི་རྩ་མདུད་འགྲོལ་བ་ནི་རྩ་
མདུད་གཞན་ལས་འགྲོལ་དཀའ་བ་དང་། འདི་ གྲོལ་ན་ནི་གཞན་ཐམས་ཅད་
འབད་མེད་དུ་གྲོལ་ནུས་པར་གསུངས། འདི་ལ་ནུས་པ་རྙེད་ན་སྔགས་ལམ་གྱི་
གནད་ཐམས་ཅད་ཟིན་པར་འགྱུར་བས་ཤིན་ཏུ་གནད་ཆེ་བར་གསུངས་སོ། །ས་
བོན་མེད་པའི་བདག་བྱིན་རླབས་ཀྱི་རིམ་པ་ལ་སྦྱོར་བའི་ཚེ། སྔོན་འགྲོ་ཐུན་མོང་
བ་དང༌། ཐུན་མོང་མིན་པ་དང་། གནད་བཞི་དང་ལྡན་པར་བྱ་བ་སོགས་སྔར་ལྟར་
ལ། དངོས་གཞིའི་དམིགས་པ་སྐྱོང་བའི་ཚེ། རྡོ་རྗེ་བཟླས་པའི་གནད་ལ་མཁས་
པར་ བྱས་ ནས་སྐྱོང་ བ་ ཡིན་ ལ། རྡོ་ རྗེ་ བཟླས་ པའི་ གནད་ནི། ལྷ་ ཐམས་ཅད་
རིགས་བསྡུ་ན། སྐུ་རྡོ་རྗེ། གསུང་རྡོ་རྗེ། ཐུགས་རྡོ་ རྗེ་ གསུམ་དུ་འདུ་ཞིང་། དང་
པོའི་ས་བོན་ཨོཾ་དང་། གཉིས་པའི་ས་བོན་ཨཱདང་། གསུམ་པའི་ས་བོན་ཧཱུྃ་ཡིན་
པས་ལྷ་ཐམས་ཅད་ཀྱི་ཐུགས་བསྐུལ་བའི་སྙིང་པོ་དང་ས་བོན་ཐམས་ཅད་བསྡུ་ན་
ཡི་གེ་གསུམ་དུ་འདུ་བ་དང་། ཞི་རྒྱས་དབང་དྲག་གི་ལས་རབ་འབྱམས་སྒྲུབ་པའི་
སྔགས་ཐམས་ཅད་བསྡུ་ན་ཡི་གེ་གསུམ་དུ་འདུ་བ་དང་། ཡི་གེ་གསུམ་པོས་ཞི་
རྒྱས་དབང་དྲག་གི་ལས་ཐམས་ཅད་བསྒྲུབ་ནུས་པའི་ཚུལ་ལ་ངེས་པ་རྙེད་པར་
བྱས་ནས། ཡི་གེ་གསུམ་པོ་འདི་སྔགས་ཐམས་ཅད་ཀྱི་སྙིང་པོ་མཐར་ཐུག་ཏུ་གོ་
ནས་རྡོ་རྗེའི་བཟླས་པ་ལ་གུས་པ་ཤུགས་དྲག་གི་སྒོ་ནས་འབད་པ་ཞིག་དགོས་
གསུངས། དེ་ ཡང་ སྔགས་ གསུམ་ པོ་ ཡིད་ ཀྱིས་བཟླ་བ་ ཙམ་གྱིས་འདིའི་ རྡོར་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཟླས་སུ་མི་གྱུར་ཏེ། བསྐྱེད་རིམ་གྱི་སྐབས་སུའང་སྔགས་གསུམ་པོ་ཡིད་ཀྱི་བཟླ་
བའི་རྡོར་བཟླས་བྱེད་པར་གསུངས། དེས་ན་འདིའི་སྐབས་ཀྱི་རྡོར་བཟླས་ནི་རླུང་
ཕྱིར་ལྡང་བ་ཧཱུྃ་གི་གདངས་དང་། ནང་དུ་འཇུག་པ་ཨོཾ་གྱི་གདངས་དང༌། གནས་པ་
ཨཱའི་གདངས་སུ་འཆར་བ་ལ་སེམས་རྩེ་གཅིག་ཏུ་དམིགས་ནས་སྒོམ་དགོས་པར་
གསུངས། དེ་ལྟར་སྒོམ་པ་ན་རེ་ཞིག་གི་རིང་ལ་ཕར་ལ་མོས་པ་བྱས་པ་ཙམ་ལས་
མི་འབྱུང་ཡང་། ཡུན་སྲིངས་ནས་གོམས་པ་ན་ཕར་མོས་པ་བྱས་པ་ཙམ་མིན་པར།
རླུང་གི་རང་གདངས་ཡི་གེ་གསུམ་གྱི་གདངས་སུ་ངེས་པར་འཆར་བ་ཞིག་འོང་
གསུངས། དང་པོར་ལྡང་འཇུག་གནས་གསུམ་ཡུན་རིང་ཐུང་ཆ་མཉམ་ནས་བྱེད་
པ་ཡིན་ཀྱང་། ཡུན་བསྲིངས་ནས་སྒོམ་པས་སེམས་ཇེ་གནས་སུ་སོང་བ་ན་རླུང་
ཡང་གནས་ཏེ་ལྡང་འཇུག་གཉིས་ཇེ་ཐུང་དང་གནས་པ་ཇེ་རིང་དུ་འགྲོ །དེ་ནས་
ཀྱང་ཡུན་བསྲིངས་ཏེ་བསྒོམས་པ་ན་རླུང་གི་རྒྱུ་བ་འགགས་ཏེ། སྔར་བཤད་པ་
ལྟར་ཞུགས་གནས་ཐིམ་གསུམ་གྱི་རྟགས་རྣམས་སྔར་ལས་ཀྱང་བརྒྱ་འགྱུར་གྱིས་
ཁྱད་པར་དུ་འཕགས་ལ་སྟོབས་ཆེ་བ་ཞིག་འབྱུང་། དེའི་མཐུས་བདེ་སྟོང་དབྱེར་
མེད་ཀྱི་ཡེ་ཤེས་ཀྱང་ཤིན་ཏུ་སྟོབས་ཆེན་སྐྱེ་བར་གསུངས། རླུང་གི་རྣལ་འབྱོར་གྱི་
མཐུས་སྙིང་ཁའི་རྩ་མདུད་འགྲོལ་བ་ནི། དཔེར་ན་སྨྱུག་མའི་སྦུབས་འགགས་པ་
ཐུར་ མ་ རིང་ པོས་སེལ་བ་ ལྟར། རླུང་ གི་མཐུས་ སྙིང་ ཁའི་ རྩ་མདུད་ ངེས་ པར་
འགྲོལ་ནུས་པ་ཡིན་གསུངས། རྫོགས་རིམ་གྱི་དམིགས་སྐོར་འདི་དག་གི་སྐབས་
སུ་ཟབ་མོ་དབུ་མའི་ལྟ་བ་ཤུགས་དྲག་ལ་བརྟན་པ་དགོས་ཤིང་། ལྟ་བ་དེ་མེད་
པར་དམིགས་སྐོར་ཟབ་མོ་དེ་དག་ཅི་བསྐྱངས་ཀྱང་བདེ་སྟོང་དབྱེར་མེད་ཅེས་རྒྱུད་
དང་གྲུབ་ཆེན་ཀུན་གྱིས་བསྔགས་པའི་ལམ་ཟབ་མོ་དེ་སྐྱེ་བའི་གཞི་མེད་ཅིང༌།
- 38 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
དམིགས་པ་ཅི་བསྐྱངས་ཀྱང་ཉོན་མོངས་འཇོམས་པའི་ཐབས་མེད་པས། འདི་འདྲ་
བའི་དམིགས་པ་སྐྱོང་བའི་སྐབས་སུ་ནི། ཟབ་མོ་དབུ་མའི་ལྟ་བ་ཉིད་མེད་དུ་མི་
རུང་ བ་ ཡིན་ནོ། །དམིགས་རྣམ་དངོས་གཞིའི་སྐྱོང་ཚུལ་རྣམས་ནི་ ཟབ་འཁྲིད་
བཀའ་རྒྱ་མར་གསལ་བ་ལྟར་རོ། །
རིམ་པ་གཉིས་པ་སྣ་ཚོགས་རྡོ་རྗེའི་རིམ་པ་ལ། ས་བོན་དང་བཅས་པའི་
སྣ་ཚོགས་རྡོ་རྗེའི་རིམ་པ་དང་། ས་བོན་མེད་པའི་སྣ་ཚོགས་རྡོ་རྗེའི་རིམ་པ་གཉིས།
རིམ་པ་དེ་གཉིས་ཀྱི་སྔོན་འགྲོ་ཐུན་མོང་བ་དང་། ཐུན་མོང་མིན་པའི་ཚུལ་རྣམས་
དང༌། གནད་བཞི་དང་ལྡན་པར་ བྱ་བ་སོགས་ནི་སྔར་ལྟར་དང་། དངོས་གཞིའི་
དམིགས་པ་སྐྱོང་ཚུལ་ནི་ཟབ་འཁྲིད་བཀའ་རྒྱ་མར་ཤིན་ཏུ་གསལ་བ་ལྟར་རོ། །
འདིའི་སྐབས་སུ་ཡབ་ཡུམ་གཉིས་ཀྱི་གསང་གནས་གཉིས་རྩེ་སྤྲད་པའི་དམིགས་
པ་ལས་མཁའ་གསང་བྱིན་རླབས་སོགས་བྱེད་པར་མ་བཤད་ལ། རྫོགས་རིམ་གྱི་
སྐབས་སུ་མ་ཟད་བསྐྱེད་རིམ་གྱི་སྐབས་སུའང་བསྐྱེད་རིམ་ཕྲ་མོ་སྒོམ་པའི་ཚེ་ཡབ་
ཡུམ་གྱི་གསང་གནས་རྩེ་སྤྲད་ནས་ཐིག་ལེ་སྒོམ་པའི་ཚེ་མཁའ་གསང་བྱིན་རླབས་
བྱེད་པ་མ་བཤད། ཡབ་ཡུམ་གྱི་གསང་གནས་ཕྱིའི་དབྱིབས་དཀྱུས་ལྟར་ལ། ཡབ་
ཀྱི་གསང་གནས་ཀྱི་ནང་དབྱིབས་རྡོ་རྗེ་རྩེ་ལྔ་པའི་རྣམ་པ་ཅན་དང་། ཡུམ་གྱི་
གསང་གནས་ཀྱི་ནང་དབྱིབས་པདྨ་འདབ་མ་གསུམ་པའི་རྣམ་པ་ཅན་དུ་སྒོམ་པ་
ཡིན་ཅིང་། མིག་སྣ་སོགས་དབང་པོའི་སྒོར་སྣ་ཚོགས་རྡོ་རྗེ་སྒོམ་པར་གསུངས་པ་
ནི། གསང་བ་འདུས་པའི་མན་ངག་ལས། དབང་པོའི་སྒོ་རྣམས་ནས་ཡན་ལག་གི་
རླུང་ལ་རྡོར་བཟླས་བྱེད་པར་གསུངས་པ་དང་དགོས་པ་གནད་གཅིག་པར་འདུག་
པས། གཙོ་བོར་དྷཱ་ཏིའི་དབུས་དང་། ཡར་སྣ་མར་སྣ་སོགས་སུ་གནད་དུ་བསྣུན་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ནས་བསྒོམས་པས་མྱོང་བ་ཅི་སྐྱེ་བྱེད་པ་ཡིན་གྱི། དྷུ་ཏིར་གནད་དུ་བསྣུན་ནས་
མྱོང་བ་མ་སྐྱེས་པར་དབང་པོའི་སྒོ་རྣམས་སུ་གནད་དུ་བསྣུན་ཡང་མྱོང་བ་སྐྱེ་བ་མི་
སྲིད་ཅིང་། ལྷག་པར་མིག་གི་སྒོར་གནད་དུ་བསྣུན་པ་སོགས་ལ་སྦྱོར་བ་ཤིན་ཏུ་
འཇམ་པ་དང་མན་ངག་གི་གནད་ལ་མཁས་པར་མ་བྱས་ན་སྐྱོན་སྐྱེད་པར་ཡང་
གསུངས་སོ། །དབང་པོའི་སྒོ་རྣམས་སུ་སྣ་ཚོགས་རྡོ་རྗེའི་རིམ་པ་སྒོམ་ཚུལ་འདི་
ལྟར་བྱེད་ཀྱི་ཁུངས་གསལ་བར་མ་མཐོང་ཡང་། འདུས་པ་འཕགས་ལུགས་ཀྱི་
མན་ངག་དང་བསྟུན་ན་སྙིང་ཁ་ནས་རིམ་གྱིས་བརྒྱུད་དེ་དབང་པོའི་སྒོ་སོ་སོར་རྩ་
རེ་ཡོད་པར་གསུངས་པས། རྩ་དེ་དག་གི་སྣེ་མོའི་ནང་དུ་སྒོམ་པ་ཡིན་ནམ་སྙམ་སྟེ་
ད་དུང་དཔྱད་པ་མཛད་པར་ཞུ། རིམ་པ་གསུམ་པ་ནོར་བུ་འགེངས་པའི་རིམ་པ་
ལ། ཕྱག་རྒྱ་བཞི་སོ་སོའི་ལམ་སྐྱོང་ཚུལ་ཟབ་འཁྲིད་བཀའ་རྒྱ་མར་ཤིན་ཏུ་གསལ་
བ་ལྟར་ཡིན་ལ། དབེན་ས་བཀའ་འབུམ་དུ་འདིའི་སྐབས་ཀྱི་དམ་ཚིག་གི་ཕྱག་རྒྱ་
ཞེས་པ་ནི། ཡེ་ཤེས་ཀྱི་ཕྱག་རྒྱ་ཡིན་ལ། ཡེ་ཤེས་ཀྱི་ཕྱག་རྒྱ་ལ་སྙོམས་འཇུག་གི་
དམིགས་པ་སྐྱོང་བའི་ཚེ་མཁའ་གསང་བྱིན་རླབས་སོགས་བསྐྱེད་རིམ་གྱི་སྐབས་
ལྟར་བྱེད་དགོས་པར་གྲུབ་ཆེན་གྱི་གཞུང་ལས་འབྱུང་ཞིང་། རྗེ་རིན་པོ་ཆེས་ཀྱང་
དེ་ ལྟར་ དུ་ བྱ་ དགོས་ པར་ གསུངས། སྣ་ ཚོགས་ རྡོ་ རྗེའི་ རིམ་ པ་ དང༌། ནོར་བུ་
འགེངས་པའི་རིམ་པ་འདི་གཉིས་ཀྱི་སྐབས་སུ་ཡབ་ཡུམ་གྱི་གསང་གནས་རྩེ་སྤྲད་
ནས་སྒོམ་པའི་ཚེ་ཡུམ་གྱི་དྷཱ་ཏིའི་མར་སྣ། ཡབ་ཀྱི་དྷཱུ་ཏིའི་མར་སྣའི་ནང་དུ་བཅུག་
པར་སྒོམ་པ་ལགས། དེ་ཡང་ཡབ་ཀྱི་དྷུ་ཏིའི་མར་སྣ་ནི་སྦོམ་ཞིང་ཐུང་བ་དང་།
ཡུམ་གྱི་དྷུ་ཏིའི་མར་སྣ་ནི་ཕྲ་ཞིང་རྣོ་བ་རྩ་བསྐུལ་བའི་ཆོ་ག་སོགས་ཀྱི་རྐྱེན་ལས་
ཕྱིར་ཐོན་པའི་སྐབས་ཡོད་པར་གསུངས་པས། དེ་ལྟར་དུ་མོས་ནས་ཡབ་ཀྱི་དྷཱ་
- 40 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད། །
ཏིའི་ནང་དུ་བཅུག་སྟེ་བྱེད་བཅིངས་དམ་པར་བྱས་ཏེ་བསྒོམ། དེ་ནས་ཡུམ་གྱི་དྷ་ཏི་
ནས་ཐུར་སེལ་གྱི་རླུང་གཡོས་ཏེ་ཡབ་ཀྱི་དྷཱ་ཏིར་ཞུགས། གྱེན་དུ་འབར་བས་ཀྱང་
བྱང་སེམས་དཀར་པོ་ཞུ། ཡབ་ཀྱི་ཐུར་སེལ་དྷ་ཏི་ནས་ཕར་ཞུགས་ཏེ་ཡུམ་གྱི་བྱང་
སེམས་དམར་པོ་ཕབ་ནས། གསང་གནས་ཀྱི་རྩེར་བྱང་སེམས་དཀར་དམར་གའུ་
ཁ་སྦྱོར་གྱི་ཚུལ་དུ་གནས་པར་བསྒོམ། དེ་དག་ལ་ནི་རྩ་ སྐྱིལ་ཀྲུང་། རླུང་ སྐྱིལ་
ཀྲུང་། ཐིག་ལེ་སྐྱིལ་ཀྲུང་ཞེས་བྱ་ཞིང་། དེའི་རྐྱེན་གྱིས་བདེ་སྟོང་དབྱེར་མེད་དུ་
བྱས་ཏེ་སྒོམ་པ་ལ་བདེ་སྟོང་སྐྱིལ་ཀྲུང་ཞེས་བྱ་སྟེ་སྐྱིལ་ཀྲུང་བཞི་ལྡན་གྱི་ཐ་སྙད་
མཛད། ཚུལ་འདི་ནི་གསང་བའི་གནས་མཐར་ཐུག་པ་གསང་ཆེན་རྒྱུད་སྡེའི་དོན་
དཔའ་བོའི་བརྡས་དམ་དུ་བཅིངས་པ་སྔོན་བྱོན་མཁས་པ་སུས་ཀྱང་གསལ་བར་མ་
ཐོན་པ་ལ། རྗེ་བཙུན་ཆོས་ཀྱི་རྒྱལ་པོ་ཙོང་ཁ་བ་ཆེན་པོ་འབའ་ཞིག་གིས་མགོན་པོ་
འཇམ་དཔལ་དབྱངས་ཀྱི་མན་ངག་ལ་བརྟེན་ནས་གསལ་བར་མཛད་པའི་གསང་
བའི་གནད་མཐར་ཐུག་པ་ལགས་སོ། །རིམ་པ་བཞི་པ་ཛ་ལནྡྷ་རའི་ རིམ་པའི་
སྐབས་སུ། དམིགས་པ་གཏོད་ས་གསང་གནས་སུ་བྱེད་པ་དང་ལྟེ་བར་བྱེད་པ་
གཉིས་འབྱུང་ཞིང་། ཕྱོགས་བཅུའི་རྒྱལ་བའི་བྱིན་རླབས་འགུགས་པའི་ཚེ་ཡང་
གསང་གནས་སུ་འབེབས་དང་ལྟེ་བར་འབེབ་པའི་ཚུལ་གཉིས་བྱུང་བ་ནི། གྲུབ་
ཆེན་དྲིལ་བུ་བ་རང་ཉིད་ཀྱི་གཞུང་ལས། ལྟེ་བ་དང་ཆུ་སོ་གཉིས་ཀྱི་བར་གསང་
གནས་སུ་ཆོས་འབྱུང་བསྐྱེད་ནས་དམིགས་པ་སྐྱོང་བར་གསུངས་ཤིང་། རྗེ་ཐམས་
ཅད་མཁྱེན་པས་དྲིལ་བུ་རིམ་ལྔའི་རྣམ་བཤད་ཆེན་མོར་གཏུམ་མོའི་མེའི་འོད་ཀྱིས་
ཕྱོགས་བཅུའི་རྒྱལ་བའི་བྱིན་རླབས་བཀུག་ནས་ལྟེ་བར་འབེབས་པར་གསུངས་
པས། དམིགས་པ་སྐྱོང་ཚུལ་ལུགས་གཉིས་བྱུང་བ་འདྲ་ལ། རྗེ་བཙུན་བློ་བཟང་
- 41-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཆོས་ཀྱི་རྒྱལ་མཚན་གྱིས་གྲུབ་ཆེན་གྱི་གཞུང་དག་རྗེ་བླ་མའི་གསུང་རྣམས་གུང་
སྒྲིགས་ཏེ་ལྟེ་བར་དམིགས་པ་སྐྱོང་ཞིང་། ཕྱོགས་བཅུའི་རྒྱལ་བའི་བྱིན་རླབས་ཀྱང་
ལྟེ་བར་འབེབས་པར་གསུངས་པས་དེ་བཞིན་དུ་སྐྱོང་བ་ལེགས་ལ། གཞན་མ་
དམིགས་པ་ཇི་ལྟར་སྐྱོང་བའི་ཚུལ་རྣམས་ནི་ཟབ་འཁྲིད་བཀའ་རྒྱ་མར་ཤིན་ཏུ་
གསལ་ བ་ ལྟར་ ལགས། རིམ་ པ་ འདི་ དག་ གྲུབ་ ཆེན་ ཀྱི་ གཞུང་ ནས་ ཇི་ ལྟར་
གསུངས་ཚུལ་དང་། དེ་ལྟར་བསྐྱངས་པས་ལག་རྗེས་ཇི་ལྟར་འབྱུང་སོགས་ཞིབ་ཏུ་
བཀྲལ་ན་ནི་ཡི་གེ་ཧ་ཅང་མང་བས་བཤད་ཡམ་དུ་སོང་ནས་སྙིང་པོའི་གནད་མི་
རྙེད་པ་ཞིག་ལས་མི་འོང་བས་མ་བྲིས་ལ། དམིགས་པ་སྐྱོང་ཚུལ་གྱི་གནད་རྣམས་
ནི་བདག་བྱིན་རླབས་ཀྱི་རིམ་པའི་སྐབས་སུ་བཤད་པ་ལྟར་ལགས་སོ། །དེ་ལྟར་
རིམ་པ་བཞི་པོ་དེས། རླུང་དབུ་མར་ཞུགས་གནས་ཐིམ་གསུམ་དང་། དེ་ལ་བརྟེན་
ནས་དགའ་བཞི་ལུགས་འབྱུང་ལུགས་ལྡོག་ཏུ་དྲངས་པའི་ལྷན་སྐྱེས་སྒྲུབ་པར་བྱེད་
པ་ཡིན་གསུངས། དེ་ཡང་བདག་བྱིན་རླབས་ཀྱི་རིམ་པའི་སྐབས་སུ་དྷུ་ཏིའི་ལྟེ་
བར་གནད་དུ་བསྣུན་ནས་རྩ་མདུད་འབྱེད་པ་དང་རླུང་དྷུ་ཏིར་བསྡུ་བའི་ཐབས་
གཙོ་ བོར་ བསྒྲུབ། དེ་ ནས་ སྣ་ ཚོགས་ རྡོ་ རྗེའི་ རིམ་ པ་ དང༌། ནོར་ བུ་ འགེངས་
པའི་རིམ་པ་གཉིས་ཀྱི་དྷུ་ཏིའི་ཡར་སྣ་མར་སྣ་རྣམས་དང༌། གཙོ་ཆེར་མར་སྣར་
གནད་དུ་བསྣུན་ནས་བྱང་སེམས་དཀར་པོ་རྒྱས་པའི་ཐབས་གཙོ་བོར་བསྒྲུབ། ཛ་
ལནྡྷ་རའི་རིམ་པའི་སྐབས་སུ། ལྟེ་གསང་གི་འཁོར་ལོར་གནད་དུ་བསྣུན་ནས་བྱང་
སེམས་དམར་པོ་རྒྱས་པའི་ཐབས་གཙོ་བོར་བསྒྲུབ། དེ་ལྟར་རླུང་དབུ་མར་བསྡུས།
བྱང་སེམས་དཀར་དམར་རྒྱས་པར་བྱས་ཏེ་བྱང་སེམས་དཀར་དམར་གྱི་འདུ་
འཕྲོད་ལ་བརྟེན་ནས་དགའ་བཞིའི་ལྷན་སྐྱེས་ཁྱད་པར་ཅན་བསྐྱེད། དེ་ལྟ་བུའི་
- 42 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
ལྷན་སྐྱེས་དེ་ཉིད་ཟབ་མོ་དབུ་མའི་ལྟ་བ་ཕུ་ཐག་ཆོད་པའི་ངོ་བོར་བསྐྱེད་དེ་བདེ་
སྟོང་དབྱེར་མེད་རྩལ་དུ་བཏོན་ནས་སྒོམ་པ་ལགས། དེ་ནས་རིམ་པ་ལྔ་པ་བསམ་
མི་ཁྱབ་ཀྱི་རིམ་པ་ལ། འོད་གསལ་གྱི་རིམ་པ་དང་། ཟུང་འཇུག་གི་རིམ་པ་གཉིས་
སུ་ཡོད་ཅིང་། འོད་གསལ་གྱི་རིམ་པ་ནི་རིམ་པ་དང་པོ་བཞི་ལ་འབད་པས་ལྷན་
སྐྱེས་ཁྱད་པར་ཅན་སྐྱེས་པ་ན་སྙིང་ཁའི་བསྡུད་རིམ་ལ་བརྟེན་ནས་དཔེའི་འོད་
གསལ་དངོས་སུ་སྐྱེད་པར་བྱེད། དེ་སྐྱེས་པ་ན་འོད་གསལ་དེ་ལས་སྒྱུ་མའི་སྐུར་
དངོས་གནས་ལ་ལྡང་ནུས་པར་གསུངས། སྐུ་དེ་ཐོབ་པ་ནས་བཟུང་རྫོགས་རིམ་
པའི་རྡོ་རྗེའི་སྐུའམ་ཡེ་ཤེས་ཀྱི་སྐུ་ཞེས་བྱ་བ་ཐོབ་པ་ཡིན་ལ། འདི་མ་ཐོབ་གོང་དུ་
སྟོང་བཔའི་ངང་ལས་ལྷ་སྐུར་ལངས་པའི་ཚེ་མོས་བློ་ཙམ་ལས་དངོས་གནས་ལ་ཡེ་
ཤེས་ཀྱི་སྐུ་ཐོབ་པ་མིན་གསུངས། དེ་ཡང་རྫོགས་རིམ་ལ་སྣང་ཕྱོགས་ཀྱི་རྫོགས་
རིམ་དང༌། སྟོང་ཕྱོགས་ཀྱི་རྫོགས་རིམ་གཉིས་ཡོད་པས། གོང་དུ་བཤད་པའི་བདེ་
སྟོང་ཁྱད་པར་ཅན་སྒོམ་ཚུལ་དེ་ནི་སྟོང་ཕྱོགས་ཀྱི་རྫོགས་རིམ་སྒོམ་ཚུལ་ཡིན་ལ།
སྟོང་པའི་ངང་ལས་ལྷའི་སྐུར་མོས་བློས་ལངས་པ་དང་དཔེ་དང་དོན་གྱི་འོད་
གསལ་ལས་ཡེ་ཤེས་ཀྱི་སྐུར་དངོས་སུ་སྐྱེད་པ་རྣམས་ནི་སྣང་ཕྱོགས་ཀྱི་རྫོགས་
རིམ་ཡིན། མཆོག་གི་དངོས་གྲུབ་སྒྲུབ་པ་ལ་རྫོགས་རིམ་དེ་གཉིས་ཀ་ཚང་བ་
དགོས་ཀྱི། གང་རུང་རེས་མི་ཆོག་སྟེ། འབྲས་བུ་མཐར་ཐུག་པ་ནི་ཆོས་སྐུ་དང་
གཟུགས་སྐུ་གཉིས་ཚོགས་པའི་ཟུང་འཇུག་གི་སྐུ་ཡིན་པས། ཆོས་སྐུ་སྒྲུབ་པ་ལ་
སྟོང་ཕྱོགས་ཀྱི་རྫོགས་རིམ་རྣམས་དང་། གཟུགས་སྐུ་སྒྲུབ་པ་ལ་སྣང་ཕྱོགས་ཀྱི་
རྫོགས་རིམ་རྣམས་ངེས་ པར་ དགོས་པས། འབྲས་བུ་འགྲུབ་པའི་ཐབས་སུ་རྒྱུ་
ལམ་ཆ་ཚང་དགོས་ཀྱི་ཕྱོགས་རེ་བས་མི་ཆོག་གོ །འདི་ལྟ་བུའི་གནད་ཤེས་པ་ཤིན་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཏུ་གལ་ཆེ་བས་ཞིབ་ཏུ་དཔྱད་ནས་ངེས་པ་ཕུ་ཐག་ཆོད་པ་ཞིག་དགོས་སོ། །དེས་
ན་རྫོགས་རིམ་གྱི་སྐབས་སུའང་སྟོང་པ་རྐྱང་པ་ལ་གཙོ་བོར་མི་བཟུང་བར་ཐུན་
འགོར་བསྐྱེད་རིམ་ལེགས་པར་བསྒོམ་ཞིང་། དངོས་གཞིའི་སྐབས་སུའང་སྟོང་
པའི་ངང་ལས་ལྷ་སྐུར་ལྡང་བ་ལ་མོས་པ་ཡིད་བྱེད་ཚུན་ཆད་ཀྱིས་ཡུན་རིང་སྐྱོང་།
ཐུན་མཚམས་སུའང་གང་སྣང་སྟོང་པ། སྟོང་པ་བདེ་བ། བདེ་བ་ཆེན་པོ་ལྷའི་སྐུར་
འཆར་བ་ལ་སློབ་པ་རྣམས་ལམ་འདིའི་གནད་མཐར་ཐུག་པ་ལགས། དོན་དམ་
འོད་གསལ་འགྲུབ་པའི་དུས་ནི་ཐོ་རེངས་ཀྱི་དུས་ཡིན་གསུངས། དེ་ཡང་དོན་གྱི་
འོད་ གསལ་ འགྲུབ་ཏུ་ཉེ་བའི་ མཚན་ མ་མཐོང་བ་ན། བླ་མས་མཚན་ཕྱེད་ལ་
གདམས་ངག་བསྟན་ཏེ་བསྒོམ་པས། ཕྱིའི་མངོན་བྱང་ཐོ་རེངས་ནམ་མཁའ་གཡའ་
དག་གི་དུས་སུ། ནང་གི་མངོན་བྱང་སྟོང་པ་བཞིའི་སྒོ་ནས་དོན་གྱི་འོད་གསལ་
མཐར་ཐུག་མངོན་དུ་བྱེད། དེའི་ཚེ་གནས་ལུགས་མཐར་ཐུག་མངོན་གསུམ་དུ་
རྟོགས། བླ་མེད་ཀྱི་ལམ་གྱིས་འཕགས་ལམ་ཐོབ་པ་ཡིན་ནོ། །མཉམ་བཞག་དེ་
ལས་ལངས་མ་ཐག་སྔོན་གྱི་ལེན་པའི་སྟོབས་ཀྱིས་ཟུང་འཇུག་གི་སྐུར་ལྡང་། འདི་
ལ་ སྤངས་པ་ཟུང་འཇུག་དང་རྟོགས་པ་ཟུང་འཇུག་གཉིས་ཡོད་པས་དང་པོར་
སྤངས་པ་ཟུང་འཇུག་ཐོབ། དེ་ནས་སླར་ཡང་རླུང་དབུ་མར་ཞུགས་གནས་ཐིམ་
གསུམ་གྱི་སྒོ་ནས་འོད་གསལ་ཐམས་ཅད་སྟོང་པ་མངོན་དུ་བྱས་ཏེ་རྟོགས་པ་ཟུང་
འཇུག་ཐོབ། དེ་ཐོབ་པ་ན་ཉོན་མོངས་པ་ཐམས་ཅད་རྩ་བ་ནས་དག་པར་འགྱུར།
ཕར་ ཕྱིན་ ཐེག་ པ་ བས་ བསྐལ་ཆེན་གྲངས་མེད་མང་ པོར་ ཚོགས་མཐའ་ཡས་
བསགས་ནས་བསྒྲུབ་དགོས་པའི་དག་པའི་ས་ཁྱད་པར་ཅན་ས་བརྒྱད་པ་ཐོབ་
པར་འགྱུར། རྟེན་དེ་ལ་གཉིས་སྣང་འཁྲུལ་པའི་ཆ་ཕྲ་མོ་ཡོད་པ་རྣམས་སྦྱངས།
- 44 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
ཟུང་འཇུག་རྡོ་རྗེ་འཆང་གི་གོ་འཕང་མངོན་དུ་བྱས་ཏེ་ནམ་མཁའ་མ་ཟད་ཀྱི་བར་
དུ་སྐུ་དེ་ལས་གཡོ་བ་མེད་ཅིང་། ཇི་ལྟར་ནམ་མཁའི་ཟླ་བ་གཅིག་ཉིད་ཀྱིས་ཆུའི་
སྣོད་གྲངས་མེད་པ་དག་ཏུ་གཟུགས་བརྙན་སྐད་ཅིག་གཅིག་ལ་སྣོད་ཆེ་ཆུང་རང་
རང་དང་འཚམས་པར་འཆར་བ་བཞིན་དུ་འཇིག་རྟེན་གྱི་ཁམས་མཐའ་ཡས་མུ་
མེད་པ་དག་ཏུ་གདུལ་བྱ་རང་རང་གི་དབང་པོ་དང་འཚམས་པར་སྤྲུལ་སྐུ་འབུམ་
ཕྲག་དུ་མ་ཅིག་ཅར་བཀྱེ་ནས་སེམས་ཅན་གྱི་དོན་མཛད་པར་གསུངས་སོ། །དེ་
འདྲ་བའི་ཟུང་འཇུག་གི་སྐུ་དེ་ཐོབ་པ་ལ་སློབ་པའི་ཟུང་འཇུག་ཐོབ་དགོས། དེ་ལ་
སྒྱུ་ལུས་དང་འོད་གསལ་གཉིས་ཐོབ་དགོས། དེ་ཐོབ་པ་ལ་དཔེའི་འོད་གསལ་
ཐོབ་དགོས། དེ་ལ་རླུང་དབུ་མར་ཞུགས་གནས་ཐིམ་གསུམ་བྱས་ཏེ་སྟོང་པ་བཞི་
དང་དགའ་བ་བཞི་འདྲེན་ཐུབ་པ་ཞིག་དགོས། དེ་འོང་བ་ལ་རྫོགས་རིམ་ཟབ་མོའི་
སྨིན་བྱེད་སྦྱང་གཞི་སྦྱོང་བྱེད་ངོ་འཕྲོད་ཅིང་། སྐུ་གསུམ་ལམ་འཁྱེར་གྱི་གནད་ཚང་
བའི་བསྐྱེད་རིམ་ལ་ཐུན་བཞིར་བསླབ་དགོས། དེ་ལ་དབང་གཞི་ཐོབ་ཅིང་དམ་
ཚིག་དང་སྡོམ་པ་དག་པ་ཞིག་དགོས། དེ་ལ་ལམ་ཐུན་མོང་བས་རྒྱུད་སྦྱངས་ནས་
སྔགས་ཀྱི་སྣོད་རུང་དུ་ གྱུར་ པ་ཞིག་དགོས། དེས་ན་ལམ་ཐུན་མོང་བའི་མགོ་
བཤེས་གཉེན་བསྟེན་ཚུལ་ནས་བཟུང་། ཟུང་འཇུག་བསམ་མི་ཁྱབ་ཀྱི་རིམ་པའི་
བར་འདི་ནི། གདུལ་བྱ་རིན་པོ་ཆེ་ལྟ་བུས་སྙིགས་དུས་ཀྱི་ཚེ་ཐུང་གཅིག་ལ་འཚང་
རྒྱ་བའི་ལམ་ཆ་ཚང་ལ་མ་ནོར་བ་ཡིན་གསུངས་སོ། །འདི་ལྟ་བུའི་ལམ་ཆ་ཚང་ལ་
བསླབ་ཏུ་ཡོད་པ་ནི་ཤིན་ཏུ་བསྐལ་བ་བཟང་ཞིང་། བསྐལ་པ་དུ་མར་ཡང་འདི་ལྟ་
བུའི་ལམ་བཟང་པོ་ཐོབ་པ་དང༌། འདི་ཉམས་སུ་ལེན་པའི་རྣལ་འབྱོར་བ་མིག་
གིས་མཐོང་བའང་ཤིན་ཏུ་རྙེད་དཀའ་བར་ཧེ་རུ་ཀས་གསུངས་སོ། །ལམ་འདི་
A5



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཚུལ་བཞིན་ཉམས་སུ་ལེན་པ་དང༌། ཐ་ན་འདིའི་གླེགས་བམ་ཀློག་པ་ཙམ་ལའང་
ཕན་ཡོན་མཐའ་ཡས་པར་གསུངས་ཏེ། དཔའ་བོ་དང་རྣལ་འབྱོར་མ་རྣམས་ཀྱིས་
དངོས་སུ་བྱིན་གྱིས་རློབ་པ་དང་། རབ་ཚེ་འདིར་ཟུང་འཇུག་སྒྲུབ་ནུས་པ་དང༌།
འབྲིང་བར་དོར་འཚང་རྒྱ་བ་དང་། ཐ་མའང་སྐྱེ་བ་བརྒྱུད་ནས་ངེས་པར་འཚང་རྒྱ་
ཞིང་། འདིའི་རྣལ་འབྱོར་བ་འཆི་བར་ཕྱོགས་པ་ན། རྗེ་བཙུན་རྡོ་ རྗེ་ཕག་མོ་ལ་
སོགས་པའི་དཔའ་བོ་རྣལ་འབྱོར་བགྲང་བ་ལས་འདས་པས། ལག་ན་མཆོད་རྫས་
སྣ་ཚོགས་པ་ཐོགས་ཏེ་མཁའ་སྤྱོད་དུ་འཁྲིད་པར་བྱེད་པ་ཧེ་རུ་ཀ་ཉིད་ཀྱིས་བདེ་
མཆོག་རྩ་རྒྱུད་དུ་གསལ་བར་གསུངས་སོ། །དེ་ལྟར་བྱིན་རླབས་གྱི་གཏེར་ཆེན་པོ་
དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་
སྙིང་པོའི་གནད་གསལ་བར་སྟོན་པ་འདི་ནི། གཅིག་ཏུ་དཔའ་བོ་མཁའ་འགྲོའི་
བཀའ་རྒྱ་ཤིན་ཏུ་དམ་ཞིང་། གཉིས་སུ་ནི་བླུན་རྨོངས་བདག་འདྲ་བས་གསང་བ་
མཐར་ཐུག་པའི་ཟབ་མོའི་གནས་དག་ལ་འདི་ལྟར་རོ་ཞེས་འདྲི་བ་མཁས་དང་
དམ་པའི་སྤྱན་སྔར་ཤིན་ཏུ་ངོ་གནོང་ཞིང་བག་ཚ་བར་གྱུར་ནའང་བདེ་མཆོག་དྲིལ་
བུ་ ལུས་ དཀྱིལ་ གྱི་ བསྐྱེད་ རིམ་ དང༌། རྫོགས་ རིམ་ རིམ་ པ་ ལྔའི་ གནད་ ལས་
བརྩམས་ཏེ་དོགས་གཅོད་དངོས་སུ་འཁོད་པ་དང་། དངོས་སུ་མ་འཁོད་ཀྱང་སྙིང་
པོའི་གནས་དག་གསལ་བར་སྟོན་པ་ཞིག་དགོས་ཞེས། ཕྱག་མཛོད་ལྷ་རི་སྒང་བ་
བློ་བཟང་ཚེ་དབང་གིས་བཀའ་ནན་ཆེར་ཕེབས་པ་ལ་བརྟེན་ནས། ཁྱབ་བདག་
འཁོར་ལོའི་མགོན་པོ་པཎ་ཆེན་ཐམས་ཅད་མཁྱེན་པ་ཆེན་པོ་དང་། བྱ་བྲལ་གྲུབ་
པའི་དབང་ཕྱུག་བློ་བཟང་རྣམ་རྒྱལ་དང་། རྗེ་བཙུན་རྡོ་རྗེ་འཆང་ཆེན་བྱམས་པའི་
མཚན་ཅན་གསུམ་གྱི་སྐུ་དྲིན་ལས། དཔལ་དབེན་ས་སྙན་བརྒྱུད་ཀྱི་མན་ངག་ལ་
- 46 -



དཔལ་འཁོར་ལོ་བདེ་མཆོག་དྲིལ་བུ་ཞབས་ལུགས་ཀྱི་བསྐྱེད་རྫོགས་གཉིས་ཀྱི་སྙིང་པོའི་གནད།
མོས་བློ་བྱེད་པ་དགེ་སློང་ཡེ་ཤེས་རྒྱལ་མཚན་གྱིས། ཡུལ་སྐྱིད་གྲོང་གི་ནགས་ཁྲོད་
བཀྲ་ཤིས་བསམ་གཏན་གླིང་དུ་བྲིས་པ་འདིས་ཀྱང་འཇམ་མགོན་བསྟན་པའི་སྙིང་
པོ་དཔལ་དབེན་ས་སྙན་བརྒྱུད་ཀྱི་མན་ངག་ཟབ་མོ་འདི་དག་ཡུན་རིང་དུ་གནས་
པར་གྱུར་ཅིག ། །།
- 47 -



༄༅། །ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་
གསུམ་ལྡན་གྱི་སྙིང་པོ་གསང་བའི་མཛོད་བརྒྱ་
འབྱེད་པའི་ལྡེ་མིག་ཅེས་བྱ་བ་
བཞུགས་སོ། །
བླ་མ་དང་བཅོམ་ལྡན་འདས་དཔལ་རྡོ་རྗེ་སེམས་དཔའ་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། །དེ་ལ་འདིར་གསང་ཆེན་རྒྱུད་སྡེ་རྒྱ་མཚོའི་སྙིང་
པོའི་བཅུད་ཕྱུང་བའི་མན་ངག་ཟབ་ལམ་ནཱ་རོའི་ཆོས་དྲུག་ཅེས་ཀུན་ཏུ་གྲགས་པའི་
གདམས་ངག་ཟབ་མོ་འདི་ཉམས་སུ་ལེན་པར་བྱེད་པ་ལ་གཉིས། སྔོན་འགྲོ་དང་
དངོས་གཞི་ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་ལ་གཉིས། སྔོན་འགྲོ་
དང་པོ་ཐེག་ཆེན་ཐུན་མོང་བའི་ལམ་ལ་བློ་སྦྱང་བ་དང་། ཐུན་མོང་མིན་པ་བླ་མེད་
ཀྱི་ཐེག་པའི་སྔོན་འགྲོ་ཉམས་སུ་ལེན་ཚུལ་ལོ། །དང་པོ་ལ་གཉིས། ནཱ་རོ་ཆོས་
དྲུག་གི་གདམས་པ་ཟབ་མོ་འདི་ཉམས་སུ་ལེན་པ་ལ་ལམ་ཐུན་མོང་བ་ལ་བློ་སྦྱང་
བ་ངེས་པར་སྔོན་དུ་འགྲོ་དགོས་པ་རྒྱུད་དང་གྲུབ་ཆེན་གྱི་དགོངས་པ་ཡིན་པའི་
ཚུལ་ལ་ངེས་པ་བསྐྱེད་པ་དང་། ལམ་ཐུན་མོང་བ་ལ་བློ་སྦྱོང་བའི་རིམ་པའོ། ། །
གཉིས་པ་ལམ་ཐུན་མོང་བ་ལ་བློ་སྦྱོང་བའི་རིམ་པ་ལ་གཉིས། སྐྱེས་བུ་
གསུམ་གྱི་ལམ་ལ་རིམ་གྱིས་སློབ་པའི་ཚུལ་དང༌། སྐྱེས་བུ་གསུམ་གྱི་ལམ་གྱི་རིམ་
པ་ལ་བློ་མ་སྦྱངས་ན་ སྔགས་ལམ་རྒྱུད་ལ་མི་སྐྱེ་བའི་རྒྱུ་མཚན་བསྟན་པའོ། །
གཉིས་པ་ཐུན་མོང་མིན་པ་བླ་མེད་ཀྱི་ཐེག་པའི་སྔོན་འགྲོ་ལ་གཉིས། སྤྱིའི་སྔོན་
- 48 -



ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག
འགྲོ་དང་། ཁྱད་པར་གྱི་སྔོན་འགྲོའོ། །དང་པོ་ལ་གསུམ། སྔགས་ལམ་ཉམས་སུ་
ལེན་པ་ལ་དབང་རྫོགས་པར་ཐོབ་དགོས་པ་རྒྱུད་དང་གྲུབ་ཆེན་གྱི་དགོངས་པ་
ཡིན་པའི་ཚུལ་ལ་ངེས་པ་བསྐྱེད་པ། ཡི་དམ་ཇི་ལྟ་བུ་ཞིག་ལ་བརྟེན་ནས་དབང་ཇི་
ལྟར་ཐོབ་དགོས་པའི་ཚུལ་ལ་ངེས་པ་བསྐྱེད་པ། དབང་ཐོབ་ནས་དམ་ཚིག་དང་
སྡོམ་པ་ཚུལ་བཞིན་བསྲུང་དགོས་པའི་ཚུལ་ལ་ངེས་པ་བསྐྱེད་ནས་དངོས་གྲུབ་ཀྱི་
རྩ་བ་དམ་ཚིག་དང་སྡོམ་པ་དག་པར་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་
པར་བྱ་བའོ། །
གཉིས་པ་ཁྱད་པར་གྱི་སྔོན་འགྲོ་ལ་སློབ་ཚུལ་ལ་གསུམ། ཐུན་མོང་མིན་
པའི་སྐྱབས་འགྲོ་སེམས་བསྐྱེད་ནན་ཏན་དུ་བྱ་བ། སྔགས་ལམ་རྒྱུད་ལ་སྐྱེ་བའི་
གེགས་སྡིག་སྒྲིབ་སྦྱོང་ཕྱིར་རྡོ་རྗེ་སེམས་དཔའི་བསྒོམ་བཟླས་བྱ་བ། སྔགས་ལམ་
རྒྱུད་ལ་སྐྱེ་བའི་མཐུན་ རྐྱེན་ ཚོགས་མྱུར་དུ་རྫོགས་པ་དང་ བྱིན་རླབས་མྱུར་དུ་
འཇུག་པའི་ཕྱིར་བླ་མའི་རྣལ་འབྱོར་བསྒོམས་ནས་མཆོད་ཅིང་གསོལ་བ་གདབ་
པའོ། །དང་པོ་ལ་གཉིས། སྐྱབས་འགྲོ་ཁྱད་པར་ཅན་རྒྱུད་དང་འདྲེས་ངེས་སུ་བྱ་
བ་དང༌། སེམས་བསྐྱེད་ཤུགས་དྲག་ཏུ་བསྒོམ་པའོ། །གཉིས་པ་སྔགས་ལམ་རྒྱུད་
ལ་སྐྱེ་བའི་གེགས་སྡིག་སྒྲིབ་སྦྱོང་ཕྱིར་རྡོ་རྗེ་སེམས་དཔའི་བསྒོམ་བཟླས་བྱ་བ་ལ་
བཞི། རྟེན་གྱི་སྟོབས་སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་སུ་བྱ་བ།
བསུན་འབྱིན་པའི་སྟོབས་སྔར་བྱས་ཀྱི་སྡིག་ལྟུང་ལ་ཁོང་པར་དུག་སོང་བ་ལྟ་བུའི་
འགྱོད་སེམས་བསྐྱེད་པ། གཉེན་པོ་ཀུན་ཏུ་སྤྱོད་པའི་སྟོབས་རྡོ་རྗེ་སེམས་དཔའི་སྐུ་
བསྒོམ་ཞིང་གཟུངས་སྔགས་བཟླ་བ། ཉེས་པ་ལས་སླར་ལྡོག་པའི་སྟོབས་ ཕྱིན་
ཆད་སྲོག་ལ་བབས་ཀྱང་མི་བྱ་བའི་སྡོམ་སེམས་བརྟན་པོ་བྱ་བའོ། །དེ་ལྟར་སྟོབས་
4



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཞིའི་སྒོ་ནས་སྡིག་ལྟུང་རྣམས་སྦྱངས་ཏེ་རྒྱུད་སྡིག་ལྟུང་གིས་མ་སྦགས་པའི་
གཙང་སིང་ངེ་བ་ཞིག་བྱ་བ་ལ་སྐྱེས་བུའི་རྩལ་ཅི་ཡོད་ཀྱིས་འབད་དོ། །གསུམ་པ་
སྔགས་ལམ་རྒྱུད་ལ་སྐྱེ་བའི་མཐུན་རྐྱེན་ཚོགས་མྱུར་དུ་རྫོགས་པ་དང་བྱིན་རླབས་
འཇུག་པའི་ཕྱིར་བླ་མ་ལྷའི་རྣལ་འབྱོར་བསྒོམས་ནས་མཆོད་ཅིང་གསོལ་བ་གདབ་
པ་ལ་གཉིས། ཚོགས་ཞིང་དུ་བླ་མ་གསལ་བཏབ་ནས་དད་གུས་ཤུགས་དྲག་སྒོམ་
པ་དང་། དེ་ལ་མཆོད་ནས་གསོལ་བ་གདབ་པའོ། །གཉིས་པ་དེ་ལ་མཆོད་ནས་
གསོལ་བ་གདབ་པ་ལ་ལྔ། ཚོགས་མྱུར་དུ་རྫོགས་པའི་ཕྱིར་དུ་མཎྜལ་གྱི་མཆོད་པ་
འབུལ་བ། ཕྱི་ནང་ གསང་ བ་ དེ་ ཁོ་ན་ཉིད་ ཀྱི་མཆོད་ པ་ འབུལ་བ། སྒྲུབ་ པའི་
མཆོད་པས་མཉེས་པར་བྱ་བའི་ཕྱིར་སྡོམ་བཟུང་བྱ་བ། ཐུན་མོང་དང་ཐུན་མོང་
མིན་པའི་ལམ་རྣམས་མྱུར་དུ་རྒྱུད་ལ་སྐྱེ་བའི་གསོལ་བ་གདབ་པ། ཏིང་ངེ་འཛིན་
གྱི་དབང་བཞི་བླངས་ཏེ་ཚོགས་ཞིང་བསྡུ་བའོ། །གཉིས་པ་སྔགས་ལམ་ཇི་ལྟར་
སྒོམ་པའི་ཚུལ་ལ་གཉིས། བསྐྱེད་པའི་རིམ་པ་སྒོམ་པ་དང་། རྫོགས་པའི་རིམ་པ་
སྒོམ་པའོ། །དང་པོ་ལ་གསུམ། སྔགས་ཀྱི་རྫོགས་རིམ་སྒོམ་པ་ལ་སྔོན་དུ་བསྐྱེད་
རིམ་ངེས་པར་སྒོམ་དགོས་པ་རྒྱུད་དང་གྲུབ་ཆེན་གྱི་དགོངས་པ་ཡིན་པའི་ཚུལ་ལ་
ངེས་པ་བསྐྱེད་པ། མན་ངག་འདི་ལ་ཡི་དམ་གང་ལ་བརྟེན་ནས་བསྐྱེད་རིམ་ཇི་
ལྟར་སྒོམ་པ། བསྐྱེད་རིམ་ལ་མྱོང་བ་འདོད་ཚུལ་ལོ། ། །
གཉིས་པ་རྫོགས་པའི་རིམ་པ་སྒོམ་པ་ལ་གསུམ། གཞི་དངོས་པོའི་གནས་
ཚུལ། ལམ་བགྲོད་པའི་ རིམ་པ། འབྲས་བུ་མངོན་དུ་བྱེད་ཚུལ་ལོ། །དང་པོ་ལ་
གཉིས། སེམས་ཀྱི་དངོས་པོའི་གནས་ཚུལ་དང་། ལུས་ཀྱི་དངོས་པོའི་གནས་ཚུལ་
ལོ། །དང་པོ་ལ་གཉིས། རགས་ པ་ ཕྲ་བ་ཤིན་ཏུ་ཕྲ་བ་གསུམ་དུ་ཡོད་ཚུལ་དང་།
-50 -



ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག
མན་ངག་འདི་ལ་དབུ་མའི་ལྟ་བ་ངེས་པར་རྙེད་པར་བྱེད་དགོས་ཚུལ་ལོ། །གཉིས་
པ་ ལུས་ ཀྱི་དངོས་ པོའི་ གནས་ཚུལ་ལ་གཉིས། རགས་པ་ ཕྲ་བ་ཤིན་ཏུ་ཕྲ་བ་
གསུམ་དུ་ཡོད་ཚུལ་དང༌། རྫོགས་རིམ་ཟབ་མོའི་རྟོགས་པ་སྐྱེ་བ་ལ་རྡོ་རྗེའི་ལུས་
ཀྱི་གནས་ཚུལ་ཤེས་པ་ཤིན་ཏུ་གལ་ཆེ་བར་བསྟན་པའོ། །གཉིས་པ་ལམ་བགྲོད་
པའི་རིམ་པ་ལ་གཉིས། སྔགས་ལམ་དངོས་གཞི་རྒྱུད་ལ་བསྐྱེད་ལ་བསྐྱེད་པའི་
སྔོན་དུ་ ལུས་ སྦྱོང་ ཕྱིར་ འཁྲུལ་འཁོར་དང༌ སྟོང་ ར་ སྒོམ་ པ་ དང༌། དེའི་ རྗེས་ སུ་
སྔགས་ལམ་དངོས་སྒོམ་པའི་རིམ་པའོ། །དང་པོ་ལ་གཉིས། འཁྲུལ་འཁོར་བྱ་བ་
དང༌། སྟོང་ར་སྒོམ་པའོ། །དང་པོ་ལ་བཞི། སྐྱབས་འགྲོ་སེམས་བསྐྱེད་ཤུགས་དྲག་
བྱ་བ། བླ་མ་སྤྱི་བོར་བསྒོམས་ནས་གསོལ་བ་འདེབས་པ་རྒྱུད་དང་འདྲེས་ངེས་བྱ་
བ། རང་ ཡི་ དམ་ ཡབ་ཡུམ་དུ་གསལ་གདབ་པ། འཁྲུལ་འཁོར་ བྱ་ཚུལ་དངོས་
སོ། །བཞི་པ་འཁྲུལ་འཁོར་ བྱ་ཚུལ་དངོས་ལ་གཉིས། ལུས་གནད་བཅས་ནས་
རླུང་རོ་དགུ་ཕྲུག་ཏུ་བསལ་བ་དང་། ནཱ་རོ་དྲུག་སྐོར་དུ་གྲགས་པའི་འཁྲུལ་འཁོར་
བྱ་བའོ། །གཉིས་པ་ནཱ་རོ་དྲུག་སྐོར་དུ་གྲགས་པའི་འཁྲུལ་འཁོར་བྱ་བ་ལ་དྲུག །
བུམ་པ་ལྟར་དགང་བ། འཁོར་ལོ་ལྟར་བསྐོར་བ། ལྕགས་ཀྱུ་ལྟར་དགུག་པ། རྡོ་
རྗེ་སྡམ་པའི་ཕྱག་རྒྱ་གནམ་དུ་འཕངས་ཤིང་འོག་ཏུ་སྐྱུར་བ། ཁྱི་མོའི་སྐྱུག་ཚུལ་
གྱིས་ལུས་མདའ་ལྟར་བསྲང་བ། མགོ་ལུས་དཀྲུག་ཅིང་ཚིགས་པ་བསྒྲེང་བའོ། །
གཉིས་པ་སྟོང་ར་སྒོམ་པ་ལ་གཉིས། ཕྱི་ལུས་ཀྱི་སྟོང་ར་སྒོམ་པ་དང་། ནད་རྩའི་
སྟོང་ར་སྒོམ་པའོ། །གཉིས་པ་དེའི་རྗེས་སུ་སྔགས་ལམ་དངོས་སྒོམ་པའི་རིམ་པ་
ལ་གཉིས། ལམ་གྱི་གྲངས་དང་གོ་རིམ་ལ་ངེས་པ་བསྐྱེད་པ་དང་། ལམ་ལ་རིམ་
གྱིས་སློབ་ཚུལ་ལོ། །གཉིས་པ་ལམ་ལ་རིམ་གྱིས་སློབ་ཚུལ་ལ་གཉིས། ལམ་ལ་
_51-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རིམ་གྱིས་སློབ་པ་དངོས་དང༌། ལམ་ལ་བོགས་འབྱིན་པའི་ཐབས་སྤྱོད་པ་བྱེད་
ཚུལ་ལོ། །དང་པོ་ལ་གཉིས། ཚེ་འདིར་སྒོམ་པར་བྱ་བའི་ལམ་གྱི་རིམ་པ་དང༌།
ལམ་གྱི་ཡན་ལག་འཕོ་བ་དང་གྲོང་འཇུག་བསྟན་པའོ། །དང་པོ་ལ་གཉིས། སྲོག་
དབུ་མར་བཙུད་ནས་དགའ་བཞི་བསྐྱེད་པ་དང༌། དེ་ལ་བརྟེན་ནས་སྒྱུ་ལུས་དང་
འོད་གསལ་ཡན་ལག་དང་བཅས་པ་སྒོམ་པའི་ཚུལ་ལོ། །དང་པོ་ལ་གཉིས། ནང་
གི་རྐྱེན་གཏུམ་མོ་བསྒོམ་ཏེ་སྲོག་དབུ་མར་བཙུད་ནས་དགའ་བཞི་བསྐྱེད་པ་དང་།
ཕྱིའི་རྐྱེན་ཕྱག་རྒྱ་ ལ་བརྟེན་ནས་ སྲོག་དབུ་མར་བཙུད་དེ་ དགའ་བཞི་བསྐྱེད་
པའོ། །དང་ པོ་ ལ་ གཉིས། གཏུམ་མོ་སྒོམ་ནས་སྲོག་དབུ་མར་ཞུགས་ པ་ དང༌།
སྲོག་དབུ་མར་བཙུད་པ་ལ་བརྟེན་ནས་དགའ་བཞི་བསྐྱེད་ཚུལ་ལོ། །དང་པོ་ལ་
གཉིས། གཏུམ་མོ་སྒོམ་ཚུལ་དང་། གཏུམ་མོ་ སྒོམ་ པས་ སྲོག་ དབུ་མར་ཞུགས་
གནས་ཐིམ་གསུམ་བྱེད་ཚུལ་ལོ། །དང་པོ་ལ་གསུམ། རྩ་གསལ་བཏབ་ནས་སྒོམ་
པ། ཡི་གེ་གསལ་བཏབ་ནས་བསྒོམ་པ། རླུང་བུམ་པ་ཅན་སྒོམ་པའི་ཚུལ་ལོ། །
དང་པོ་ལ་ལྔ། རྩ་རྒྱུད་ཀྱི་བླ་མ་རྣམས་གསལ་བཏབ་ནས་མཆོད་ཅིང་གསོལ་བ་
ཤུགས་དྲག་ཏུ་གདབ་པ། ལམ་ལ་དམིགས་པའི་སེམས་བསྐྱེད་རྒྱུད་དང་འདྲེས་
ངེས་བྱ་བ་དང་། རང་ཡི་དམ་གྱི་ལྷར་གསལ་འདབ་པ། མེ་ཐབས་དྲུག་འཆིང་ཙོག་
པུའི་འདུག་སྟངས་ ཀྱིས་ ལུས་གནད་འཆའ་བ། རྩ་ གསུམ་ འཁོར་ལོ་བཞི་ལྡན་
གསལ་བཏབ་སྟེ་གསལ་སྣང་ཅི་ཐོན་བྱ་བའོ། །གཉིས་པ་ཡི་གེ་གསལ་བཏབ་
ནས་སྒོམ་པ་ལ་གཉིས། འཁོར་ལོ་བཞིའི་ཡི་གེ་རྣམས་གསལ་བཏབ་པ་དང༌།
ཐོག་མར་གང་ལ་སེམས་བཟུང་བའི་གནད་ངེས་པར་བྱ་བའོ། །གསུམ་པ་རླུང་
བུམ་པ་ཅན་སྒོམ་པའི་ཚུལ་ལ་གསུམ། རླུང་བུམ་པ་ཅན་སྒོམ་པའི་དུས་ངེས་པར་



ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག །
བྱ་བ། སྒོམ་ཚུལ་དངོས་གཞི་སྦྱོར་བ་བཞི་ལྡན་དུ་བྱ་བ། བུམ་པ་ཅན་སྒོམ་པ་ལ་
བྱང་བ་ན་གཏུམ་མོའི་མེ་གསོ་བ་དང་སྦར་བའི་དམིགས་པས་བདེ་དྲོད་བསྐྱེད་
པའོ། །གཉིས་པ་དེ་ལྟར་སྒོམ་པས་སྲོག་དབུ་མར་ཞུགས་གནས་ཐིམ་གསུམ་བྱེད་
ཚུལ་ལ་གཉིས། དེ་ལྟར་འབྱུང་བའི་རྟགས་འཁྲུལ་མེད་ངེས་པར་བྱ་བ་དང་། བུམ་
པ་ཅན་གྱི་རླུང་ཟིན་པའི་ཡུན་ཚད་བསྟན་པའོ། །གཉིས་པ་རླུང་དབུ་མར་བཙུད་པ་
ལ་བརྟེན་ནས་དགའ་བཞི་བསྐྱེད་ཚུལ་ལ་བཞི། རླུང་དབུ་མར་འཇུག་པའི་རྟགས་
ཇི་ ལྟར་ འཆར་ ཚུལ། གཏུམ་མོ་ འབར་ ཚུལ། བྱང་ སེམས་ ཞུ་བ་ ལ་བརྟེན་ནས་
དགའ་བཞི་བསྐྱེད་ཚུལ། ལྷན་ཅིག་སྐྱེས་པའི་ཡེ་ཤེས་སྒོམ་པའི་ཚུལ་ལོ། །གཉིས་
པ་བྱང་སེམས་ཞུ་བ་ལ་བརྟེན་ནས་དགའ་བཞི་བསྐྱེད་ཚུལ་ལ་གསུམ། ཡས་བབ་
ཀྱི་དགའ་བཞི་བསྐྱེད་ཚུལ། མས་བརྟན་ གྱི་དགའ་བཞི་ བསྐྱེད་ཚུལ། རླུང་དབུ་
མར་ཞུགས་པ་མིན་པར་ཞུ་བ་ཤས་ཆེ་ན་འདྲེན་དང་འགྲེམས་བྱ་ཚུལ་ལོ། །གསུམ་
པ་ལྷན་ཅིག་སྐྱེས་པའི་ཡེ་ཤེས་སྒོམ་པའི་ཚུལ་ལ་གཉིས། མཉམ་བཞག་ཏུ་སྒོམ་
པའི་ཚུལ་དང་། རྗེས་ཐོབ་ཏུ་སྐྱོང་བའི་ཚུལ་ལོ། །གཉིས་པ་ཕྱིའི་རྐྱེན་ཕྱག་རྒྱ་ལ་
བརྟེན་ནས་དགའ་བཞི་བསྐྱེད་དེ་སྒོམ་པ་ལ་གཉིས། རླུང་དབུ་མར་ཞུགས་གནས་
ཐིམ་གསུམ་བྱུང་བའི་རྟོགས་པ་མཐོན་པོ་རྣམས་ཀྱིས་ལས་ཀྱི་ཕྱག་རྒྱ་ལ་བརྟེན་
ནས་སྒོམ་པ་དང་། དེ་ལྟ་བུའི་རྟོགས་པ་མ་ཐོབ་པ་རྣམས་ཀྱིས་ཡེ་ཤེས་ཀྱི་ཕྱག་རྒྱ་
ལ་བརྟེན་ནས་སྒོམ་པའོ། །གཉིས་པ་དེ་ལ་བརྟེན་ནས་སྒྱུ་ལུས་དང་འོད་གསལ་
ཡན་ལག་དང་བཅས་པ་སྒོམ་པའི་ཚུལ་ལ་གཉིས། གཏུམ་མོ་ལ་བརྟེན་ནས་ལམ་
ལྷག་མ་རྣམས་སྒོམ་པའི་གོ་རིམ་ལ་ངེས་པ་བསྐྱེད་པ་དང་། ལམ་སོ་སོའི་སྒོམ་
ཚུལ་ལོ། །དང་པོ་ལ་གཉིས། གཏུམ་མོ་ལ་བརྟེན་ནས་སྒྱུ་ལུས་དང་འོད་གསལ་གྱི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གདམས་ངག་ཇི་ལྟར་སྒོམ་པའི་ཚུལ་དང༌། ཇི་ལྟར་ཐོབ་པའི་ཚུལ་རྣམས་འདུས་པ་
འཕགས་ལུགས་ཀྱི་གཞུང་ལ་བརྟེན་ནས་ཤེས་པར་བྱ་དགོས་པའི་ཚུལ་ལ་ངེས་པ་
བསྐྱེད་པ་དང་། ལྷོ་བྲག་མར་པ་ནས་རྗེ་མི་ལ་ལ་བརྒྱུད་པའི་གཉིད་དང་རྨི་ལམ་
གྱི་གདམས་ངག་རྣམས་ཉམས་ལེན་གྱི་གནད་ཁྱད་པར་ཅན་ཡོད་ཚུལ་ལ་ངེས་པ་
བསྐྱེད་པའོ། །གཉིས་ པ་ ལམ་ སོ་ སོའི་ སྒོམ་ ཚུལ་ ལ་ གཉིས། སྒྱུ་ལུས་དང་འོད་
གསལ་གྱི་མན་ངག་རྒྱུད་དང་གྲུབ་ཆེན་གྱི་དགོངས་པ་ལྟར་འདུས་པ་འཕགས་
ལུགས་ཀྱི་གཞུང་ལ་བརྟེན་ནས་ཤེས་པར་བྱས་ཏེ་སྒོམ་ཚུལ་དང༌། བླ་མ་གོང་མ་
རྣམས་ཀྱི་ཁྲིད་ཡིག་ལས་འབྱུང་བ་ལྟར་སྒྱུ་མ་དང་འོད་གསལ་གྱི་མན་ངག་རྣམས་
བསྒོམ་ཚུལ་ལོ། །གཉིས་པ་བླ་མ་གོང་མ་རྣམས་ཀྱི་ཁྲིད་ཡིག་ལས་འབྱུང་བ་ལྟར་
སྒྱུ་མ་དང་འོད་གསལ་གྱི་མན་ངག་རྣམས་སྒོམ་ཚུལ་ལ་གཉིས། སྒྱུ་མ་སྒོམ་ཚུལ་
དང་འོད་གསལ་སྒོམ་ཚུལ་ལོ། །དང་པོ་ལ་གསུམ། སྣང་བ་སྒྱུ་མ་སྒོམ་ཚུལ། རྨི་
ལམ་ སྒྱུ་ མ་ སྒོམ་ ཚུལ། བར་དོ་སྒྱུ་ མ་ སྒོམ་ ཚུལ་ ལོ། །དང་ པོ་ ལ་ གཉིས། སྟོང་
ཕྱོགས་ལ་ངེས་པ་དྲངས་ཏེ་སྒོམ་ཚུལ་དང༌། སྣང་ཕྱོགས་ལ་ངེས་པ་དྲངས་ཏེ་སྒོམ་
ཚུལ་ལོ། །གཉིས་པ་རྨི་ལམ་སྒྱུ་མ་སྒོམ་ཚུལ་བཞི། རྨི་ལམ་བཟུང་བ། རྨི་ལམ་
སྦྱང་ཞིང་སྤེལ་བ། རྨི་ལམ་གདུག་པ་ལ་ཡ་ང་བ་སྤངས་ཤིང་སྒྱུ་མར་བསླབ་པ། རྨི་
ལམ་གྱི་དེ་ཁོ་ན་ཉིད་སྒོམ་ཚུལ་ལོ། །དང་པོ་གཉིས། གང་ཟག་གི་དབང་པོའི་རིམ་
པས་རྨི་ལམ་རླུང་སྟོབས་ཀྱིས་འཛིན་པ་དང་འདུན་པའི་སྟོབས་ཀྱིས་འཛིན་པའི་
ཁྱད་པར་ཤེས་པར་བྱ་བ་དང་། རྨི་ལམ་འཛིན་པའི་གདམས་ངག་སྒོམ་ཚུལ་དངོས་
སོ། །དང་པོ་ལ་གཉིས། རྨི་ལམ་རླུང་སྟོབས་ཀྱིས་འཛིན་པའི་ཚུལ་ཤེས་པར་བྱ་བ་
དང༌། རྨི་ལམ་འདུན་པའི་སྟོབས་ཀྱིས་འཛིན་ཚུལ་ཤེས་པར་བྱ་བའོ། །གཉིས་པ་
-54 -



ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག
རྨི་ལམ་འཛིན་པའི་གདམས་ངག་དངོས་སྒོམ་ཚུལ་ལ་གསུམ། རང་ཉིད་ཡི་དམ་གྱི་
ལྷར་སྒོམ་པ་དང༌། བླ་མའི་རྣལ་འབྱོར་བསྒོམས་ཏེ་མཆོད་ལ་སྐབས་ཀྱི་དམིགས་
སྐོར་དེ་རྒྱུད་ལ་སྐྱེ་བར་གསོལ་བ་ཤུགས་དྲག་ཏུ་གདབ་པ་དང་། དེ་ནས་རྨི་ལམ་
གྱི་གདམས་ངག་དངོས་སྒོམ་ཚུལ་ལོ། །གསུམ་པ་དེ་ནས་རྨི་ལམ་གྱི་གདམས་ངག་
དངོས་སྒོམ་ཚུལ་ལ་གཉིས། ཉིན་མོ་དྲན་པ་རྒྱུན་ཆགས་ཀྱིས་རྨི་ལམ་འཛིན་པའི་
གདམས་ངག་སྒོམ་པ་དང་། མཚན་མོ་མན་ངག་བཙན་ཐབས་ཀྱིས་རྨི་ལམ་གཟུང་
བའོ། །གཉིས་པ་མཚན་མོ་མན་ངག་ བཙན་ཐབས་ཀྱིས་རྨི་ ལམ་ གཟུང་ བ་ལ་
གཉིས། མགྲིན་པའི་ཡི་གེ་ལ་དམིགས་པ་གཏད་དེ་རྨི་ལམ་བཟུང་བ་དང༌། སྨིན་
མཚམས་ཐིག་ལེ་ལ་དམིགས་པ་གཏད་དེ་རྨི་ལམ་གཟུང་བ་དང་
། གསང་གནས་
ཀྱི་ཐིག་ལེ་ལ་དམིགས་པ་གཏད་དེ་རྨི་ལམ་གཟུང་བའོ། །གཉིས་པ་རྨི་ལམ་སྦྱང་
ཞིང་སྤེལ་བ་ལ་གཉིས། རྨི་ལམ་སྒྱུ་མའི་རྣམ་ཐར་ལ་སྦྱོང་བ་དང་། རྨི་ལམ་སྤེལ་
བ་ལ་བསླབ་པའོ། །དང་པོ་ལ་གཉིས། འཇིག་རྟེན་པའི་རྣམ་ཐར་ལ་སྦྱོང་བ་དང་།
འཇིག་རྟེན་ལས་འདས་པའི་རྣམ་ཐར་ལ་སྦྱོང་བའོ། །གསུམ་པ་རྨི་ལམ་གདུག་པ་
ལ་ཡ་ང་བ་སྤངས་ཤིང་སྒྱུ་མར་བསླབ་པ་ལ་གཉིས། རྨི་ལམ་གདུག་པ་རྨིས་པ་ལ་
ཡ་ང་སྤང་བ་དང་། རྨི་ལམ་སྒྱུ་མར་བསླབ་པའི་ཚུལ་ལོ། །གསུམ་པ་བར་དོ་སྒྱུ་མ་
བསྒོམ་ཚུལ་ལ་གཉིས། བར་དོའི་རྣམ་གཞག་ཤེས་པར་བྱ་བ་དང་། བར་དོ་སྒྱུ་
མའི་གདམས་ངག་ཉམས་སུ་ལེན་ཚུལ་ལོ། །དང་པོ་ལ་གཉིས། ཤི་ནས་བར་དོ་
འགྲུབ་ལུགས་སོགས་བར་དོའི་རྣམ་གཞག་རྣམས་ཤེས་པར་བྱ་བ་དང༌། ལྷོ་བྲག་
མར་པ་ནས་རྗེ་མི་ལ་ལ་བརྒྱུད་པའི་གདམས་ངག་ལ་བར་དོའི་ཐ་སྙད་མང་དུ་
འབྱུང་བ་རྣམས་ལ་བསྲེ་བའི་ཟབ་གནད་ཁྱད་ པར་ཅན་ཡོད་ ཚུལ་ ལ་ ངེས་ པ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བསྐྱེད་ པའོ། །གཉིས་ པ་ བར་ དོ་ སྒྱུ་ མའི་ གདམས་ ངག་ ཉམས་ སུ་ ལེན་ ཚུལ་
ལ་གཉིས། བར་དོ་འཛིན་པ་པོའི་གང་ཟག་གི་དབྱེ་བ་ཤེས་པར་བྱ་བ་དང༌། གང་
ཟག་བློ་མཐོ་དམན་རིམ་པ་གསུམ་ཡོད་པ་དེ་རྣམས་ཀྱིས་བར་དོ་ཇི་ལྟར་འཛིན་
པའི་ཚུལ་ལོ། །གཉིས་པ་གང་ཟག་བློ་མཐོ་དམན་རིམ་པ་གསུམ་ཡོད་པ་དེ་རྣམས་
ཀྱིས་བར་དོ་ཇི་ལྟར་འཛིན་པའི་ཚུལ་ལ་གཉིས། གང་ཟག་རབ་ཀྱིས་བར་དོ་སྒྱུ་
མའི་སྐུ་ཇི་ལྟར་འགྲུབ་པའི་ཚུལ་ཤེས་པར་བྱ་བ་དང་། གང་ཟག་འབྲིང་དང་ཐ་
མས་བར་དོར་བླ་མའི་གདམས་ངག་དྲན་ནས་ཇི་ལྟར་བསྒོམ་ཚུལ་ཤེས་པར་བྱ་
བའོ། །གཉིས་ པ་ འོད་ གསལ་ བསྒོམ་ པའི་ ཚུལ་ ལ་ གཉིས། སད་ དུས་ སུ་ འོད་
གསལ་ བསྒོམ་ ཚུལ་ དང་། གཉིད་ དུས་ སུ་ འོད་ གསལ་ བསྒོམ་ ཚུལ་ ལོ། །འོད་
གསལ་ལ་དཔེ་དང་དོན་གྱི་འོད་གསལ་གཉིས་དང་། སྒྱུ་ལུས་ལ་དག་མ་དག་གི་
སྒྱུ་ལུས་གཉིས་ཡོད་ཚུལ་དང་། དེ་དག་ཇི་ལྟར་འགྲུབ་པའི་ཚུལ་ཆེས་ཞིབ་པར་
རིམ་ལྔ་གསལ་སྒྲོན་ལས་ཤེས་པར་བྱའོ། །གཉིས་པ་ལམ་གྱི་ཡན་ལག་འཕོ་བ་
དང༌ གྲོང་འཇུག་ བསྟན་ པ་ལ་གཉིས། རྣམ་ཤེས་གོང་དུ་འཕོ་བ་དང་། གྲོང་དུ་
འཇུག་པའི་ཚུལ་ལོ། །དང་པོ་རྣམ་ཤེས་གོང་དུ་འཕོ་བ་ལ་གསུམ། འཕོ་བའི་རྣལ་
འབྱོར་རྒྱུད་གང་དང་གང་ནས་གསུངས་པའི་ཚུལ་དང་། གྲུབ་ཆེན་གྱི་གཞུང་གང་
ལས་འབྱུང་བའི་ཚུལ་ཤེས་པར་བྱས་ལ་འཕོ་བའི་མན་ངག་ཡིད་ཆེས་ ཁུངས་
བཙུན་ལ་ངེས་པ་བསྐྱེད་པ་དང༌། འཕོ་བའི་རྣལ་འབྱོར་གྱི་ཕན་ཡོན་རྒྱུད་དང་གྲུབ་
ཆེན་གྱི་གཞུང་ལས་གསུངས་པའི་ཚུལ་ཤེས་པར་བྱས་ནས་ཡིད་ཆེས་ཀྱིས་དད་པ་
བསྐྱེད་པ་དང༌། འཕོ་བའི་རྣལ་འབྱོར་བསྒོམ་པའི་ཚུལ་ལོ། །
གསུམ་པ་འཕོ་བའི་རྣལ་འབྱོར་བསྒོམ་ཚུལ་ལ་དྲུག །རླུང་སྟོབས་ཀྱིས་
- 56 -



ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག
འཕོ་བ་དང་འདུན་པའི་སྟོབས་ཀྱིས་འཕོ་བའི་ཁྱད་པར་ཤེས་པར་བྱ་བ་དང་། ཡི་
དམ་གྱི་རྣལ་འབྱོར་གང་ལ་བརྟེན་ནས་འཕོ་བ་སྦྱོང་ཚུལ་ལ་ཤེས་པར་བྱ་བ་དང་།
འཕོ་བ་སྦྱོང་བའི་ཚེ་རྣམ་ཤེས་གང་ནས་འཐོན་པའི་སྒོ་དགུ་ལས་སྒོ་བརྒྱད་སྔགས་
ཀྱི་ཐབས་མཁས་ཀྱིས་བཀག་ནས་གསེར་གྱི་སྒོ་དབྱེ་བའི་ཚུལ་ཤེས་པར་བྱ་བ་
དང༌། ལུས་ཀྱི་སྤྱོད་ལམ་ཇི་ལྟར་བྱ་བའི་ཚུལ་ཤེས་པར་བྱ་བ་དང༌། སྐྱབས་འགྲོ་
དང་ཚོགས་ཞིང་ལ་མཆོད་པ་སོགས་སྦྱོང་ཚུལ་དངོས་གཞི་ཇི་ལྟར་ཤེས་པར་བྱ་བ་
དང༌། ལས་ལ་སྦྱོར་ཚུལ་ལོ། །དྲུག་པ་འཕོ་བ་ལས་ལ་སྦྱོར་ཚུལ་ལ་སྟོབས་ལྔ་ཚང་
བར་བྱ་དགོས་པས་དཀར་པོ་ས་བོན་གྱི་སྟོབས་ཀྱིས་ཡོ་བྱད་གང་ཡོད་དགེ་ཕྱོགས་
སུ་གཏང་སྟེ་ཚོགས་གསོག་པ་དང་། བསུན་འབྱིན་པའི་སྟོབས་ཀྱིས་གང་ལའང་
ཆགས་ཞེན་མེད་པར་བྱ་བ་དང་། བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་སྟེ་
གང་དུ་སྐྱེ་བ་འཛིན་པའི་གནས་ལ་འཕེན་པ་ཤུགས་དྲག་གཏོང་བ་དང་། བྱང་ཆུབ་
ཀྱི་སེམས་ཤུགས་དྲག་པོས་ལམ་བསྒོམ་པའི་གནས་སྐབས་དང་མཐར་ཐུག་གི་
དོན་ལ་སྨོན་ལམ་ཤུགས་དྲག་གདབ་པ་དང་། མན་ངག་བཞིན་དུ་འཕོ་བའི་རྣལ་
འབྱོར་དངོས་གཞི་བསྒོམ་པར་བྱ་བའོ། །
གཉིས་པ་ལམ་ལ་བོགས་འབྱིན་པའི་ཐབས་སྤྱོད་པ་བྱེད་ཚུལ་ལ་གསུམ།
སྤྱོད་པ་བྱེད་པའི་དུས་དང་། སྤྱོད་པའི་དབྱེ་བ་དང་། དགོས་པ་གང་གི་ཆེད་དུ་སྤྱོད་
པ་བྱེད་ཚུལ་ལོ། །དང་པོ་སྒྱུ་ལུས་སྒྲུབ་པའི་མགོ་རྩོམ་པའི་དུས་སུ་སྤྱོད་པ་བྱ་བ་
དང༌། སྒྱུ་ལུས་གྲུབ་ནས་འོད་གསལ་སྒྲུབ་པའི་དུས་སུ་སྤྱོད་པ་བྱ་བ་དང༌། སློབ་
པའི་ཟུང་འཇུག་ཐོབ་ནས་མི་སློབ་པའི་ཟུང་འཇུག་ཐོབ་པའི་ཆེད་དུ་སྤྱོད་པ་བྱ་བ་
སྟེ་རྫོགས་རིམ་གྱི་སྐབས་སུ་སྤྱོད་པ་བྱ་བའི་དུས་གསུམ་གསུངས་སོ། །གཉིས་པ་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤྱོད་པའི་དབྱེ་བ་ལ་གསུམ། སྤྲོས་བཅས་ཀྱི་སྤྱོད་པ། སྤྲོས་མེད་ཀྱི་སྤྱོད་པ། ཤིན་
ཏུ་སྤྲོས་མེད་གྱི་སྤྱོད་པ་དང་གསུམ་མོ། །གསུམ་པ་འབྲས་བུ་མངོན་དུ་བྱེད་ཚུལ་ནི་
ས་གསུམ་གྱི་སྒྲོན་མེ་གཅིག་པུ་རིམ་ལྔ་གསལ་བའི་སྒྲོན་མེ་ལས་ཤེས་པར་བྱའོ། །
དེ་ལྟར་གསང་ཆེན་རྒྱུད་སྡེ་རྒྱ་མཚོའི་སྙིང་པོའི་བཅུད་ཕྱུང་བའི་མན་ངག་འཇམ་
མགོན་བླ་མས་ གངས་ རིའི་ ཁྲོད་འདིར་རྡོ་རྗེ་འཆང་གི་ལམ་བཟང་ཆེས་ཆེར་
གསལ་བར་མཛད་པའི་ལམ་སྲོལ་རྨད་དུ་བྱུང་བ་བཤེས་གཉེན་བསྟེན་ཚུལ་ནས་
འབྲས་བུ་མངོན་དུ་བྱེད་པའི་བར་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་
རྫོགས་པ་འདི་ལ་ཉིན་རེ་བཞིན་ཐུན་བཞིའམ་མ་ཐ་ཐུན་གཅིག་ཏུ་ཡང་བྱས་ཏེ་བློ་
སྦྱོང་ན་རང་གི་དལ་བ་ཐོབ་པ་དོན་དང་ལྡན་ཞིང་སྐལ་བ་དང་ལྡན་པ་གཞན་དག་
ལའང་བསྟན་ནས་ རྒྱལ་བའི་བསྟན་པ་ རིན་པོ་ཆེ་རྒྱས་པར་བྱེད་ནུས་པ་ཡིན་
ནོ། །ཞེས་ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་
གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག་གཅེས་བྱ་བ་འདི་ནི་ལྕགས་
ཕོ་ཁྱིའི་ལོ་སྟོན་ཟླ་ཐ་ཆུང་སྨིན་དྲུག་ཟླ་བའི་ཡར་ཚེས་གཅིག་ནས་བཅུའི་བར་ཉིན་
བཅུའི་རིང་ལ་པོ་ཏ་ལའི་གཟིམ་ཆུང་ཁམས་གསུམ་རྣམ་རྒྱལ་དུ་སྡེ་སྣོད་འཛིན་པ་
ཉིས་བརྒྱ་སྐོར་ལ་ནཱ་རོ་ཆོས་དྲུག་གི་ཁྲིད་རྒྱས་པ་བྱས་སྐབས་དད་བརྩོན་རྣམ་
དཔྱོད་ཕུལ་དུ་བྱུང་བ་ཞོགས་གུར་སྨོན་མཁན་པོ་བྱམས་པ་ཡོན་ཏན་གྱིས་ད་ལམ་
ཁྲིད་དམིགས་རྩི་ཤག་ཇི་ལྟར་གནང་བ་ལྟར་བསྡུས་དོན་ཡི་གེར་འཁོད་པ་ཞིག་
ཅིས་ཀྱང་དགོས་ཞེས་ནན་ཆེན་པོས་བསྐལ་ཞིང་བཀྲ་ཤིས་བསམ་གཏན་གླིང་གི་
དབུ་མཛད་དགེ་སློང་བློ་བཟང་ཆོས་འབྱོར་གྱིས་ཀྱང་ད་ལམ་གནང་བའི་ནཱ་རོ་ཆོས་
དྲུག་གི་ཁྲིད་དམིགས་ཡི་གེར་འཁོད་པ་ཞིག་དགོས་ཞེས་བསྐུལ་བ་ལ་བརྟེན་ནས་
- 58 -



ནཱ་རོ་ཆོས་དྲུག་གི་ཁྲིད་དམིགས་ཀྱི་བསྡུས་དོན་ཡིད་ཆེས་གསུམ་ལྡན་གྱི་སྙིང་པོ་གསང་བའི་མཛོད་བརྒྱ་འབྱེད་པའི་ལྡེ་མིག
འཇམ་མགོན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་
གྱིས་གྲུ་འཛིན་གཉིས་པའི་གཞལ་མེད་ཁང་གི་གཟིམ་ཆུང་བདེ་བ་ཅན་དུ་སྦྱར་
བའོ། །འདིས་ཀྱང་འཇམ་མགོན་སྙན་བརྒྱུད་ཀྱི་བསྟན་པ་འདི་ཉིད་ཕྱོགས་དུས་
ཀུན་ཏུ་འཕེལ་ཞིང་རྒྱས་པར་གྱུར་ཅིག ། །།
- 59 -



༄༅། །ཟབ་ལམ་ནཱ་རོའི་ཆོས་དྲུག་གི་རྟོགས་པ་མྱུར་དུ་རྒྱུད་ལ་
སྐྱེ་བའི་སྨོན་ཚིག་གྲུབ་པའི་སྤྲིན་ཆེན།
ན་མོ་གུ་རུ་བཛྲ་དྷ་རཱ་ཡ། རབ་འབྱམས་རྒྱལ་བའི་དཀྱིལ་འཁོར་མ་ལུས་
པའི། ཁྱབ་བདག་དཔལ་ལྡན་རྡོ་རྗེ་སེམས་དཔའ་དང་། །དབྱེར་མེད་དྲིན་ཅན་རྩ་
བའི་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བླ་མེད་
ཐེག་ པའི་ ལམ་ བཟང་ ལ་ ཞུགས་ནས། །གོ་ འཕང་ མཐོར་ གཤེགས་ སྐལ་ ལྡན་
གཞན་དག་ཀྱང་། །ཚུལ་དེར་འཁྲིད་མཛད་དངོས་བརྒྱུད་བླ་མ་ལ། །གསོལ་བ་
འདེབས་སོ་བདག༴ རྒྱལ་བའི་ཉིན་བྱེད་འོད་ཀྱིས་མ་བརྫིས་པའི། །རྨོངས་པའི་
མུན་ནག་འཐིབས་པའི་ བྱང་ ཕྱོགས་འདིར། །ཐུབ་བསྟན་གསལ་མཛད་ འཇམ་
མགོན་བླ་མ་ལ། །གསོལ་བ་འདེབས་སོ་བདག་གིས༴ སྡེ་སྣོད་གསུམ་དང་རྒྱུད་སྡེ་
བཞི་ ཡི་ དོན། །སྐལ་ ལྡན་ གཅིག་ གིས་ ཉམས་ ལེན་ རིམ་ པ་ རུ། །བསྡུས་ ནས་
འདོམས་ མཛད་ འཇམ་ མགོན་ བླ་ མ་ ལ། །གསོལ་ བཟ སངས་ རྒྱས་ ལས་ ཀྱང་
དཀོན་པའི་གདམས་པ་མཆོག །བླ་མེད་ཐེག་པའི་ལམ་བཟང་འདོན་པ་ལ། །ཟླ་
བྲལ་བློ་བཟང་རྡོ་རྗེ་འཆང་ཆེན་པོར། །གསོལ་བ༴ ཕ་མའི་རྒྱུད་ཀྱི་སྙིང་པོ་བསྡུས་
པའི་དོན། །གྲུབ་མཆོག་ཏེ་ལོ་ནཱ་རོའི་ཐུགས་ཀྱི་བཅུད། །ཆོས་དྲུག་གསལ་མཛད་
འཇམ་མགོན་བླ་མ་ལ། །གསོལ་བ༴ ལེགས་ཚོགས་ཀུན་གྱི་རྩ་བ་ཟླ་མེད་པ། །མ་
ནོར་ལམ་བཟང་སྟོན་པའི་དགེ་བའི་བཤེས། །བསམ་དང་སྦྱོར་བས་ཚུལ་བཞིན་
བསྟེན་བྱས་ཏེ། །ལམ་རྣམས་ཀུན་གྱི་རྩ་བ་ཚུགས་པར་ཤོག །དལ་འབྱོར་རྙེད་
- 60 -



ནཱ་རོའི་ཆོས་དྲུག་གི་རྟོགས་པ་མྱུར་དུ་རྒྱུད་ལ་སྐྱེ་བའི་སྨོན་ཚིག་གྲུབ་པའི་སྤྲིན་ཆེན།
དཀའ་ཚེ་ལ་ལོང་མེད་དང༌། །ལས་འབྲས་བསླུ་བ་མེད་པའི་ཚུལ་བསམས་ཏེ། །
ཚེ་འདིའི་འཁྲི་བ་ཕྲ་མོས་མ་གོས་པར། །དམ་པའི་ཆོས་ལ་གཅིག་ཏུ་གཞོལ་གྱུར་
ཅིག །སྲིད་པའི་གནས་ལ་ཞེན་པ་ལོག་པ་དང༌། །བྱམས་དང་སྙིང་རྗེ་བྱང་ཆུབ་
སེམས་འབྱོངས་ཏེ། །རླབས་ཆེན་རྒྱལ་སྲས་སྤྱོད་ལ་སློབ་པ་ལ། །ཞུམ་པ་མེད་
པའི་སྙིང་སྟོབས་སྐྱེ་བར་ཤོག །བྱང་ཆུབ་སེམས་མཆོག་ཆེས་ཆེར་སྟོབས་རྒྱས་
ཏེ། །འགྲོ་བ་སྒྲོལ་ ལ་ རིངས་ པར་གྱུར་པ་ན། །མྱུར་ལམ་ རྡོ་ རྗེ་ ཐེག་པའི་སྒོར་
ཞུགས་ཏེ། །རྣམ་དག་དབང་གིས་བདག་རྒྱུད་སྨིན་པར་ཤོག །དབང་དུས་དཀྱིལ་
འཁོར་ ལྷ་ ཚོགས་ དཔང་ བཞག་ སྟེ། །ཇི་ ལྟར་ ཁས་ བླངས་ དམ་ ཚིག་ སྡོམ་ པ་
རྣམས། །སྲོག་གི་ཕྱིར་ཡང་གཏོང་བར་མི་བྱེད་པར། །སྲུང་བའི་དངོས་གྲུབ་རྩ་བ་
ཚུགས་པར་ཤོག །ལུང་དང་རིགས་པས་རྒྱུད་དོན་གནད་མཁྱེན་པའི། །རྡོ་རྗེ་སློབ་
དཔོན་ཚུལ་བཞིན་ལེགས་བསྟེན་ཏེ། །ཟབ་ལམ་རིམ་པ་གཉིས་ཀྱི་རྣལ་འབྱོར་
ལ། །འཁྲུལ་མེད་ངེས་པ་བརྟན་པོ་རྙེད་པར་ཤོག །མཆོག་གསུམ་ཀུན་འདུས་
དཀྱིལ་འཁོར་ལྷ་ཚོགས་ལ། །ཐུན་བཞིར་མཆོད་ཅིང་བསྒོམ་བཟླས་ལ་འབད་
པས། །རྫོགས་རིམ་ཡོངས་རྫོགས་རྒྱུད་ལ་སྐྱེ་འགྱུར་བའི། །དགེ་བའི་རྩ་བ་ཡོངས་
སུ་སྨིན་པར་ཤོག །བགྲང་ཡས་བསྐལ་པར་བསྒྲུབས་ཀྱང་རྙེད་དཀའ་བའི། །སྐུ་
གསུམ་གོ་འཕང་བདེ་ཆེན་གནས་དེ་ཡང་། །གང་གི་མཐུ་ལས་ཡུད་ཀྱིས་འཐོབ་
འགྱུར་བ། །བླ་མ་ལྷ་ཡི་རྣལ་འབྱོར་མཐར་ཕྱིན་ཤོག །ལུས་དང་སེམས་ཀྱི་གནས་
ལུགས་རྟོགས་གྱུར་ཏེ། །བསྒོམ་བྱའི་གནས་ལ་ངེས་ཤེས་རྙེད་པ་དང་། །འཁྲུལ་
འཁོར་སྟོང་རའི་སྦྱོར་བ་བསྒོམས་པ་ཡིས། །ཐབས་ལམ་བསྒོམ་ལ་ལས་རུང་ཐོབ་
པར་ཤོག །མཁའ་འགྲོའི་ཕོ་བྲང་སྤྲུལ་པའི་གཞལ་ཡས་དབུས། །རྩེ་གཅིག་ཡིད་
_51



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཀྱིས་ཙན་ལི་སྒོམ་ལས། །ཉོན་མོངས་རྣམ་རྟོག་བཞོན་པ་ཀུན་འགགས་ཏེ། །བདེ་
ཆེན་ལྷན་སྐྱེས་ཡེ་ཤེས་འཆར་བར་ཤོག །རྡོ་རྗེའི་ལུས་ལ་གནད་དུ་བསྣུན་པའི་
མཐུས། །སེམས་ ཀྱི་བཞོན་ པ་ ཕྲ་ མོ་ དབང་ འདུས་ཏེ། །སྒྱུ་ འཕྲུལ་དྲྭ་བའི་ཏིང་
འཛིན་ཐོབ་པ་དང་། །གནས་སྐབས་སྒྱུ་མའི་རྣམ་ཐར་འབྱོངས་པར་ཤོག །ཐབས་
མཁས་སྦྱོར་བས་ལས་རླུང་བཀག་པའི་མཐུས། །རྣམ་རྟོག་སྤྲིན་ཚོགས་རང་སར་
དག་ པ་ དང༌། །མ་ རིག་ མུན་ པའི་ ཚོགས་ ཀུན་ སངས་ གྱུར་ཏེ། །རྣམ་ དག་ འོད་
གསལ་ཉི་མ་འཆར་བར་ཤོག །གསང་ཆེན་རྒྱུད་སྡེ་རྒྱ་མཚོའི་སྙིང་པོའི་དོན། །བློ་
བཟང་རྒྱལ་བ་གཉིས་པའི་ཐུགས་ཀྱི་བཅུད། །བསྲེ་འཕོ་མཚམས་སྦྱོར་ཟབ་མོ་
བསྒོམས་པའི་མཐུས། །ལམ་དུས་སྐུ་གསུམ་མངོན་དུ་འགྱུར་བར་ཤོག །སད་དང་
གཉིད་དང་འཆི་བའི་གནས་སྐབས་ཀྱི། །ཐབས་མཁས་མན་ངག་ཟབ་མོ་བསྒོམས་
པའི་མཐུས། །འཆི་ཚེ་འོད་གསལ་མ་བུ་འཕྲོད་པ་དང་། །བར་དོ་ལོངས་སྐུའི་གོ་
འཕང་ཐོབ་པར་ཤོག །ཟབ་ལམ་ནཱ་རོའི་ཆོས་དྲུག་བསྒོམ་པ་ལ། །ཕྱི་ནང་ཉེར་
འཚེ་གང་ཡང་མི་འབྱུང་ཞིང་། །ལམ་དེ་ཕྱོགས་དུས་ཀུན་ཏུ་རྒྱས་གྱུར་ཏེ། །འགྲོ་
ཀུན་ལམ་བཟང་འདི་ཡིས་གྲོལ་གྱུར་ཅིག །ཅེས་བླ་མའི་ཐུགས་རྗེ་བསྐུལ་ཏེ་ཟབ་
ལམ་ནཱ་རོའི་ཆོས་དྲུག་གི་རྟོགས་པ་མྱུར་དུ་རྒྱུད་ལ་སྐྱེ་བའི་སྨོན་ཚིག་གྲུབ་པའི་སྤྲིན་
ཆེན་ཞེས་བྱ་བ་འདི་ནི་མི་ཕྱེད་པའི་དད་པ་དང་ལྡན་ཞིང་ཆོས་ཚུལ་འདི་ལ་དོན་
གཉེར་ཤིན་ཏུ་ཆེ་བ་གུར་སྨོན་མཁན་པོ་བྱམས་པ་ཡོན་ཏན་གྱིས་ནན་ཆེར་བསྐུལ་བ་
ལ་བརྟེན་ནས་འཇམ་མགོན་སྙན་བརྒྱུད་འཛིན་པ་དགེ་སློང་ཡེ་ཤེས་རྒྱལ་མཚན་
གྱིས་གྲུབ་པའི་བསྟི་གནས་ཚེ་མཆོག་བསམ་གཏན་གླིང་དུ་སྦྱར་བའོ། །འདིས་ཀྱང་
རྒྱལ་བའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག ། །།



༄༅། །བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་
གྱི་རིམ་པར་བསྒྲིགས་པ་རྣམས་
བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
ཇོ་བོ་ཡབ་སྲས་བརྒྱུད་པ་དང་བཅས་པ་རྣམས་ཀྱི་ཞབས་ལ་ཕྱག་འཚལ་ཞིང་
སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ།
དེ་ལ་འདིར་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ་ནི།
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་
ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ ཀྱི་དངོས་
གྲུབ་སྩལ་དུ་གསོལ། །འདྲེན་པ་མཉམ་མེད་སྟོན་པ་བཅོམ་ལྡན་འདས། །གངས་
རིའི་མགོན་པོ་ རྗེ་བཙུན་སྤྱན་རས་གཟིགས། །རྒྱལ་ཡུམ་སྒྲོན་མ་བཅོམ་ལྡན་མི་
གཡོ་མགོན། །བཀའ་གདམས་ལྷ་མཆོག་བཞི་ལ་གསོལ་བ་འདེབས། །བྱམས་པ་
ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་དུལ་བའི་སྡེ་དང་གྲགས་པའི་
སྡེ། །སེང་བཟང་ཀུ་ས་ལི་ གཉིས་ གསེར་གླིང་བ། །རྒྱ་ཆེན་སྤྱོད་པའི་བརྒྱུད་ལ་
གསོལ་བ་འདེབས། །འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང་། །ཟླ་
བ་གྲགས་པ་ རིག་པའི་ཁུ་ཕྱུག་ཆེ། །སངས་རྒྱས་དགོངས་སྐྱོང་འཕགས་པ་ཡབ་
སྲས་ ཏེ། །ཟབ་ མོ་ ལྟ་ བའི་ བརྒྱུད་ ལ༴ ཐུགས་ རྗེ་ ཆེན་ པོ་ བདེ་ གཤེགས་ རྡོ་ རྗེ་
འཆང་། །མཆོག་གཟིགས་ཏེ་ལོ་པ་དང་ནཱ་རོ་པ། །དཔལ་མཆོག་ཌོ་བྷི་བ་དང་ཨ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཏི་ཤ །ཉམས་ལེན་བྱིན་རླབས་བརྒྱུད་ལ= ལམ་བཟང་གསལ་མཛད་མགོན་པོ་ཨ་
ཏི་ཤ །བཀའ་གདམས་བསྟན་པའི་མེས་པོ་རྒྱལ་བ་འབྲོམ། །བཤེས་གཉེན་རྔོག་
དང༌ དེ་ སྲས་ རྣལ་ འབྱོར་ བ། །ཇོ་ བོ་ ཡབ་ སྲས་ རྣམས་ ལཟ བསྟན་ པ་ རིན་ཆེན་
གསལ་མཛད་པོ་ཏོ་བ། །གྲུབ་པའི་དབང་ཕྱུག་སྤྱན་སྔ་ཚུལ་ཁྲིམས་འབར། །སྙིང་
གི་ ཐིག་ལེའི་མཛོད་ འཛིན་ ཕུ་ ཆུང་བ། །རྒྱལ་ སྲས་ སྐུ་མཆེད་གསུམ་ལ༴ བྱིན་
རླབས་བཀའ་བབས་གཞོན་ནུ་རྒྱལ་མཚན་རྗེ། །སྦས་པའི་རྣལ་འབྱོར་རིན་ཆེན་
རྒྱལ་ མཚན་ ཞབས། །དར་ མ་ རྒྱལ་ མཚན་ བྱང་ ཆུབ་ བཟང་ པོའི་ དཔལ། །སྙན་
བརྒྱུད་བླ་མ་བཞི་ལ= ལྷ་ཆོས་སྤེལ་མཛད་ནམ་མཁའ་རིན་ཆེན་ཞབས། །གླེགས་
བམ་ཐུགས་འཆང་གཞོན་ནུ་བློ་གྲོས་དང་། །ནོར་བུའི་ཕྲེང་བ་སྤེལ་མཁས་སྣར་
ཐང་ བ། །གླེགས་ བམ་ གསལ་ མཛད་ གསུམ་ ལ= ལྷ་ ཆོས་ བདུན་ ལྡན་ བཀའ་
གདམས་ནོར་བུའི་ཕྲེང་། །སྟོན་མཛད་ བཀའ་གདམས་བླ་མ་ཐམས་ཅད་དང༌།
ཁྱད་པར་ཐམས་ཅད་མཁྱེན་པ་དགེ་འདུན་གྲུབ། །ཡབ་སྲས་བརྒྱུད་པར་བཅས་ལ་
འབྲོམ་ལས་ཆོས་འདི་དངོས་གསན་འབྲོམ་སྟོན་དངོས། །ཐམས་བཅད་མཁྱེན་པ་
བློ་བཟང་རྒྱ་མཚོའི་སྡེ། །མན་ངག་མཛོད་འཛིན་དགེ་ལེགས་རྒྱ་མཚོའི་དཔལ། །
ལམ་བཟང་གསལ་མཛད་གཉིས་ལ༔ རབ་འབྱམས་རྒྱལ་བ་རྒྱ་མཚོའི་ཐུགས་རྗེའི་
གཟུགས། །ངག་གི་དབང་ཕྱུག་བྱམས་མགོན་བླ་མ་རྗེ། །བཀའ་དྲིན་མཚུངས་མེད་
རྩ་ བའི་བླ་མ་ལ། །སྙིང་གི་ཁོང་ནས་གུས་པས༴ སྐྱེ་བོ་ཀུན་ཏུ་ཡང་དག་བླ་མ་
དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་
རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཇི་ལྟར་ནམ་མཁའ་
མཉམ་པར་འགྲོ་བ་དུ་མ་ཉམ་ཐག་པ། །སྐྱབས་མེད་བཤེས་བྲལ་རང་གིས་རང་
- 64-



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
ཉིད་བསླུས་པ་བདག་ཅག་རྣམས། །སྐྱབས་ཀྱི་དམ་པ་བླ་མ་རིན་པོ་ཆེ་ལ་སྐྱབས་སུ་
མཆིའོ། །སྐྱབས་ཀྱི་དམ་པ་སངས་རྒྱས་རིན་པོ་ཆེ་ལ༴ སྐྱབས་ཀྱི་དམ་པ་དམ་ཆོས་
རིན་པོ་ཆེ་ལ༴ སྐྱབས་ཀྱི་དམ་པ་དགེ་འདུན་རིན་པོ་ཆེ་ལ༴ སྐྱབས་ཀྱི་དམ་པ་
དཀོན་མཆོག་རིན་པོ་ཆེ་ལ༴ སྐྱབས་ཀྱི་དམ་པ་ཇོ་བོ་རིན་པོ་ཆེ་ལ༴ སྐྱབས་ཀྱི་དམ་
པ་སྟོན་པ་རིན་པོ་ཆེ་ལ༴ སྐྱབས་ཀྱི་དམ་པ་སྐུ་མཆེད་རིན་པོ་ཆེ་ལ༴ སྐྱབས་ཀྱི་
དམ་ པ་ བཀའ་ གདམས་ རིན་པོ་ཆེ་ལ༴ བླ་མ་ཇོ་བོ་བླ་མ་ཇོ་བོ་དཀོན་མཆོག་
རྣམས། །སྐྱིད་རུང་སྡུག་རུང་ཁྱེད་རང་མིན་པ་རེ་ས་མི་མདའ་བས། །མཁྱེན་པའི་
ཡེ་ཤེས་ཆེན་པོས་ཚེ་རབས་ཀུན་ཏུ་གཟིགས་སུ་གསོལ། །བརྩེ་བའི་ཐུགས་རྗེ་ཆེན་
པོས་ཚེ་རབས་ཀུན་ཏུ་བསྐྱང་དུ་གསོལ། །མཛད་པའི་འཕྲིན་ལས་ཆེན་པོས་ཚེ་
རབས་ཀུན་ཏུ་བསྐྱབ་ཏུ་གསོལ། །སྐྱབས་སུ་མཆིའོ་དྲིན་ཅན་བླ་མ་ཇོ་བོ་དཀོན་
མཆོག་གསུམ། །གསོལ་བ་འདེབས་སོ་དྲིན་ཅན་བླ་མ༴ མཁྱེན་ པས་ གཟིགས་
ཤིག་དྲིན་ཅན༔ ལམ་སྣ་དྲོངས་ཤིག་དྲིན་ཅན༔ སྒོ་གསུམ་གུས་པའི་སྟོབས་ཀྱིས་
ཁྱེད་ཞབས་རྩིབས་སྟོང་ལ་བཏུད་དེ། །ཕྱག་འཚལ་མཆོད་དོ་སྐྱབས་སུ་མཆིའོ་བྱིན་
གྱིས་བརླབ་ཏུ་གསོལ། །སེམས་ཅན་མ་བསྒྲལ་བ་རྣམས་བདག་གིས་ཡོངས་སུ་
བསྒྲལ་བར་བགྱི། །སེམས་ཅན་མ་གྲོལ་བ་རྣམས་བདག་གིས་ཡོངས་སུ་དགྲོལ་
བར་བགྱི། །དབུགས་མ་ཕྱིན་པ་གང་དག་བདག་གིས་དབུགས་ཀྱང་དབྱུང་བར་
བགྱི། །མྱ་ངན་མ་འདས་པ་རྣམས་མྱང་འདས་མཆོག་ལ་དགོད་པར་བགྱི། །མགོན་
མེད་རྣམས་ཀྱི་མགོན་གྱུར་སྐྱབས་མེད་རྣམས་ཀྱི་སྐྱབས་གྱུར་ཅིག །དཔུང་མེད་
རྣམས་ཀྱི་དཔུང་གྱུར་གླིང་མེད་རྣམས་ཀྱི་གླིང་གྱུར་ཅིག །ས་བཅུ་ཚོགས་དང་སྦྱོར་
དང་མཐོང་དང་སྒོམ་པའི་ལམ་དག་ལ། །ཐོགས་པ་མེད་པར་འཇུག་ཅིང་སྤང་བྱ་
65-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྒྲིབ་ པ་ དག་ པར་ཤོག །འདྲེན་མེད་འདྲེན་གྱུར་འགྲོ་མགོན་ཆོས་ཀྱི་རྒྱལ་པོར་
བདག་གྱུར་ཅིག །ཅེས་ཇོ་བོ་ཡབ་སྲས་ལ་སྐྱབས་འགྲོ་དང་གསོལ་འདེབས་ཤུགས་
དྲག་ཏུ་བྱའོ། །སྐྱབས་འགྲོ་བྱ་ཚུལ་འདི་ནི་བློ་དམན་དག་གི་དོན་དུ་བཀའ་གདམས་
གླེགས་བམ་ལས་བཏུས་པ་ཡིན་གྱི། བློ་གྲོས་དང་རྩོལ་བ་ཆེ་བ་དག་གིས་བཀའ་
གདམས་གླེགས་བམ་ཉིད་ལས་ཇི་ལྟར་འབྱུང་བ་ལྟར་གྱི་སྐྱབས་འགྲོའི་ཚིག་རྣམས་
ཡོངས་སུ་རྫོགས་པ་འདོན་པར་བྱའོ། །ཐེག་ཆེན་ཐུན་མོང་མིན་པའི་སྐྱབས་འགྲོ་
སེམས་བསྐྱེད་བྱ་ཚུལ་ནི། བདག་དང་འགྲོ་བ་སེམས་ཅན་ཐམས་ཅད་དུས་འདི་
ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྐང་གཉིས་རྣམས་ཀྱི་
མཆོག་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །ཆོས་རྣམས་ཀྱི་
མཆོག་ཞི་བ་འདོད་ཆགས་དང་བྲལ་བའི་ཆོས་རྣམས་ལ་སྐྱབས་སུ་མཆིའོ། །ཚོགས་
རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་
ཆེན་པོ་རྣམས་ལ་སྐྱབས་སུ་མཆིའོ། །ལན་གསུམ། ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ།
བདག་དང་མཁའ་མཉམ་གྱི་སེམས་ཅན་མ་ལུས་པ་ཐམས་ཅད་ཀྱིས་སྐྱེ་བ་འདི་དང་
སྐྱེ་བ་གཞན་དང་གཞན་དག་ཏུ་སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་
བཞིན་དང་བསྒོམས་པའི་རང་བཞིན་གྱི་དགེ་བའི་རྩ་བ་ཅི་བགྱིས་པ་དང་བགྱིད་དུ་
སྩལ་བ་དང་བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་དེས་ཇི་ལྟར་སྔོན་གྱི་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
དང༌། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་རྣམས་ཀྱི་དང་པོ་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་
- 66 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
བཞིན་དུ། བདག་སོགས་སེམས་ཅན་ཐམས་ཅད་ཀྱིས་ཀྱང་དུས་འདི་ནས་བཟུང་
སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཆེན་པོ་ལ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་བ་
རྣམས་བསྒྲལ་བར་བགྱིའོ། །མ་གྲོལ་བ་རྣམས་དགྲོལ་བར་བགྱིའོ། །དབུགས་མ་
ཕྱིན་པ་རྣམས་དབུགས་དབྱུང་བ་བགྱིའོ། །ཡོངས་སུ་མྱ་ངན་ལས་མ་འདས་པ་
རྣམས་ཡོངས་སུ་མྱ་ངན་ལས་འདའ་བར་བགྱིའོ། །ལན་གསུམ། རང་ཉིད་སྐད་
ཅིག་གིས་ཐུགས་རྗེ་ཆེན་པོ་ངོ་བོ་ཐུབ་པ་དང་དབྱེར་མེད་པའི་ལོངས་སྐུ། གཡས་
ནོར་བུའི་ཕྲེང་བ་དང་། གཡོན་ཤེལ་གྱི་འཁར་བ་རྩེ་མོར་སངས་རྒྱས་སྟོང་གིས་
མཚན་པ་འཛིན་པ། ཞབས་གཉིས་མཉམ་པའི་སྟབས་ཀྱིས་བཞེངས་པར་གྱུར། ཨོཾ་
བཛྲ་ ཨ་ མྲྀ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ༔ སརྦ་དྷརཿ སྭ་བྷཱ་ཝ་
ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ༀ་ལས་བྱུང་བའི་རིན་པོ་ཆེའི་
སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་
ལས་གྲུབ་པའི་ མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ། དྲི།
ཞལ་ཟས། རོལ་མོ་ལ་སོགས་པ་རྣམས་རང་བཞིན་སྟོང་པ། རྣམ་པ་མཆོད་རྫས།
བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་
བསྐྱེད་པར་གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་པུབྦེ་ཨཱཧཱུཾ། ཨོཾ་དྷུ་པེ་ཨཱཧཱུཾ། ཨོཾ་
ཨཱ་ལོ་ཀེ་ཨཱཎཿཧཱུཾ། ༀ་གནྡྷེ་ཨཱཧཱུཾ། ཨོ་ནེ་ཝི་དྱ་ཨཱཧཱུཾ། ཨོཾ་ཤཔྟ་ཨཱཿ ཧཱུྃ། ཨོ་རཱུ་པ་ཨཱཧཱུཾ།
ཨོཾ་ཤཔྟ་ཨཱཧཱུཾ། ཨོཾ་གནྡྷེ་ཨཱཧཱུཾ། ཨོཾ་ར་ས་ཨཱཧཱུཾ། ཨོ་སྤར་ཧཱུཾ་གིས་མཆོད་པ་བྱིན་
གྱིས་བརླབས། ཨོཾ་སྭ་བྷཱ་ ཝ་ཤུདྡྷསརྦ་དྷརྨཱསྭ་ བྷཱ་ ཝ་ཤུདྡྷཉཧཾ། སྣོད་བཅུད་ཀྱིས་
བསྡུས་པའི་བརྟན་གཡོའི་ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རང་གི་སེམས་ཀྱི་ཆ་ཤས་ལས་གྲུབ་པའི་འཇའ་ཚོན་སྣ་ལྔའི་གུར་ཁྱིམ་གྱི་དབུས་སུ་
པད་དཀར་འདབ་མ་སྟོང་ལྡན་གྱི་ལྟེ་བར་གཞལ་ཡས་ཁང་གྲུ་བཞི་སྒོ་བཞི། འདོད་
སྣམ་ཕ་གུ་དྲྭ་བ་དྲྭ་ཕྱེད་མདའ་ཡབ་པུ་ཤུ་རྟ་བབས་སོགས་མཚན་ཉིད་ཐམས་ཅད་
ཡོངས་ སུ་ རྫོགས་ པ། ནང་ གི་སྟེང་དང་ ཤར་དཀར། ལྷོ་སེར། ནུབ་དམར། བྱང་
ལྗང་། འོག་སྔོན་པོར་གྱུར་པའི་ཁ་དོག་སོ་སོའི་རང་མདོག་ལྟར་འཆར་བ་ལ་རྣམ་
པ་ ཡི་ གེའི་ གཟུགས་ ཅན་ གྱིས་ བར་ མཚམས་ མེད་ པར་ ཁྱབ་ པ། ཁ་ དོག་དང་
དབྱིབས་རྣམས་མ་འདྲེས་པར་སོ་སོར་བཀྲ་བའི་སྟེང་གི་ཡི་གེ་ཐམས་ཅད་ཨོ།
ཤར་ མ། ལྷོ་ ཎི། ནུབ་ པད། བྱང་ མེ། འོག་ ཧཱུཾ་ དུ་ སྣང་ བའི་ གཞལ་ ཡས་ ཁང་ གི་
དབུས་སུ་པཾ་དཀར་པོ་ལས་ནམ་མཁས་གར་ཁྱབ་ཏུ་ཁྱབ་པའི་པདྨ་དཀར་པོའི་སྟེང་
དུ་ཨ་དཀར་པོ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་པདྨའི་ལྟེ་བ་དང་
མཉམ་པ། དེའི་སྟེང་དུ་ཧཱུྃདཀར་པོ་ཡོངས་སུ་གྱུར་པ་ལས་ཐིག་ལེ་དཀར་པོ་ནམ་
མཁའ་ལྟར་མཐའ་དང་བྲལ་བའི་རང་བཞིན་ཅན་ཡོངས་སུ་གྱུར་པ་ལས་བཀོད་པ་
བསམ་གྱིས་མི་ཁྱབ་པའི་ཐུགས་རྗེ་ཆེན་པོ་རྒྱལ་བ་རྒྱ་མཚོ་ནམ་མཁས་གར་ཁྱབ་ཏུ་
སྐུས་ཁྱབ་པ། དབུ་བཅུ་གཅིག་ཕྱག་སྟོང་སྤྱན་སྟོང་དང་ལྡན་པ། རྩ་ཞལ་དཀར།
གཡས་དམར་ གཡོན་ལྗང་། དེའི་སྟེང་གི་ཞལ་དབུས་ལྗང་གཡས་དཀར་གཡོན་
དམར། དེའི་སྟེང་གི་ཞལ་དབུས་དམར་གཡས་ལྗང་གཡོན་དཀར་བ། དེའི་སྟེང་ན་
ཁྲོ་ཞལ་ནག་པོ་མཆེ་བ་གཙིགས་པས། སྤྱན་གསུམ་པ། རལ་པ་དམར་སེར་གྱེན་
དུ་བརྗེས་པ། དེའི་སྤྱི་བོར་ཞི་བའི་ཞལ་དམར་པོ་གཙུག་ཏོར་ཅན། རྩ་བའི་ཕྱག་
དང༌ པོ་ གཉིས་ཐུགས་ཀར་ཐལ་མོ་སྦྱར་བ། གཡས་གཉིས་པ་ན་བགྲང་ཕྲེང་།
གསུམ་པ་ན་མཆོག་སྦྱིན་གྱི་ཕྱག་རྒྱ་ལས་བདུད་རྩི་འབབ་པའི་རྒྱུན་གྱིས་ཡི་དྭགས་
- 68 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
རྣམས་ཚིམ་ པར་ བྱེད་ པ། བཞི་པ་ན་འཁོར་ལོ། གཡོན་ གྱི་ གཉིས་ པ་ན་པདྨ།
གསུམ་པ་ན་རིལ་པ་སྤྱི་བླུགས། བཞི་པ་ན་མདའ་གཞུ་འཛིན་པ། ཕྱག་ལྷག་མ་
དགུ་བརྒྱ་དང་དགུ་བཅུ་རྩ་གཉིས་པོ་ཐམས་ཅད་མཆོག་སྦྱིན་མཛད་པ། ཞབས་རྡོ་
རྗེ་སྐྱིལ་ཀྲུང་གིས་བཞུགས་པ། བ་སྤུའི་བུ་ག་རེ་རེ་ན་སངས་རྒྱས་ཀྱི་ཞིང་གྲངས་
མེད་པ། དེ་རྣམས་ན་སངས་རྒྱས་བྱང་སེམས་མཐའ་ཀླས་པ་བཞུགས་པ། གནས་
གསུམ་གྱི་ཡིག་འབྲུ་ལས་འོད་ཟེར་གྱི་ཚོགས་འཕྲོས་པས་སེམས་ཅན་གྱི་དོན་
དཔག་ཏུ་མེད་པ་མཛད་པ། དེའི་ཐུགས་ཀར་ཐིག་ལེ་གཉིས་པ་སྟོང་གསུམ་མི་
མཇེད་ཀྱི་བཀོད་པ་སྔར་ལྟ་བུའི་གཞལ་ཡས་ཁང་གི་ནང་དུ་པད་ཟླའི་སྟེང་ན་ཨོ་
སེར་པོ་ལས་ཐུབ་པ་ཆེན་པོ་རྣམ་པར་སྣང་མཛད་གངས་ཆེན་མཚོ་སྤྲུལ་སྐུའི་ཆ་
བྱད་ཅན། གཡས་སྐྱབས་ སྦྱིན་ གྱི་ ཕྱག་རྒྱ་དང་གཡོན་མཉམ་བཞག་མཛད་པ།
གཡས་གཡོན་དུ་མཆོག་ཟུང་བཞེངས་ཏེ་བཞུགས་པ། བདེན་པ་བཞིའི་ཆོས་སྟོན་
ཅིང་ གནས་ དུ་ མར་ སྤྲུལ་ པ་ བཀྱེ་ ནས་ སེམས་ ཅན་ གྱི་དོན་མཛད་པ། སངས་
རྒྱས་དང་བྱང་ཆུབ་སེམས་དཔའ་དང་། འཕགས་པ་ཉན་རང་དུ་མས་ཕོ་བྲང་དེའི་
མཐའི་ངོས་ཁེངས་ཤིང་། དེ་ཐམས་ཅད་ཀྱི་གནས་གསུམ་གྱི་ཡིག་འབྲུ་ལས་འོད་
ཟེར་འཕྲོས་པས་འགྲོ་དྲུག་ཐམས་ཅད་ཀྱི་སྒྲིབ་གཉིས་བག་ཆགས་དང་བཅས་པ་
སྦྱོང་བར་མཛད་པ། དེའི་ཐུགས་ཀར་ཐིག་ལེ་གསུམ་པ་ཁ་བ་ཅན་གྱི་ཐིག་ལེ་
གཞལ་ཡས་ཁང་གི་ནང་དུ་པད་ཟླའི་གདན་ལ་ཧཱི ཡོངས་སུ་གྱུར་པ་ལས་སྤྱན་
རས་གཟིགས་རྒྱལ་བ་རྒྱ་མཚོ་ཞལ་བཅུ་གཅིག་ཕྱག་སྟོང་སྤྱན་སྟོང་བ། བཀོད་པ་
བསམ་གྱིས་མི་ཁྱབ་པ་ཇི་ལྟ་བ་བཞིན་དུ་བཞུགས་པ། དེའི་ཐུགས་ཀར་ཐིག་ལེ་
བཞི་པ་གནས་ཁང་གི་ཐིག་ལེ་སྔར་ལྟ་བུའི་གཞལ་ཡས་ཁང་མཚན་ཉིད་ཐམས་
9



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཅད་ཡོངས་སུ་རྫོགས་པའི་ནང་དུ་པད་ཟླའི་སྟེང་ན་ཧཱུྃལས་སྤྱན་རས་གཟིགས་
ཞལ་གཅིག་ཕྱག་གཉིས་པ་ ཞལ་འཛུམ་ཞིང་ཅུང་ཟད་འགྱིང་བ། སྐུ་ཤེལ་ལྟར་
དྭངས་ པ། དབུ་སྐྲ་མཐིང་ ཁ་ དཔུང་ པའི་ ཐད་ དུ་ སླེབས་ པ། ཕྱག་ གཡས་ཤེལ་
དཀར་གྱི་ཕྲེང་བ་དང་གཡོན་ཤེལ་གྱི་འཁར་བ་རྩེ་མོར་པདྨ་དཀར་པོ་འདབ་མ་
སྟོང་དང་ལྡན་པའི་ལྟེ་བར་ ཟླ་གདན་ལ་ཡུམ་ཆེན་མོ། གཡས་སུ་བླ་མ་མར་མེ་
མཛད། གཡོན་ དུ་ རྒྱལ་ བ་ ཤཱཀྱ་ ཐུབ་ པ། འདབ་ མ་ སྟོང་ ལ་ སངས་ རྒྱས་ སྟོང་
བཞུགས་པས་མཚན་པ་འཛིན་པ། ཞབས་གཉིས་མཉམ་པའི་སྟབས་ཀྱིས་བཞེངས་
པ། དེའི་ཐུགས་ཀར་ཐིག་ལེ་ལྔ་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་ཨ་
སེར་པོ་ལས་ཡུམ་ཤེར་ཕྱིན་མ་སྐུ་མདོག་སེར་མོ་ཞལ་གཅིག་ཕྱག་བཞི་མ། གཡས་
དང་པོས་ཐུགས་ཀར་སྐྱབས་སྦྱིན་གྱི་ཕྱག་རྒྱ་དང་གཡོན་དང་པོས་མཉམ་བཞག་
མཛད་པ། གཡས་འོག་མས་རྡོ་རྗེ་དང་གཡོན་འོག་མས་གླེགས་བམ་འཛིན་པ།
ཕྱོགས་བཅུའི་རྒྱལ་བ་སྲས་བཅས་ཀྱིས་བསྐོར་བ། ཞལ་ནས་ཤེར་ཕྱིན་གྱི་སྒྲ་འུར་
འར་གསུང་ཞིང་སྤྲོས་བྲལ་དུ་ངེས་པ་ལྷང་ལྷང་བསྐྱེད་པར་མཛད་པ། དེའི་ཐུགས་
ཀར་ཐིག་ལེ་དྲུག་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་ཚྭ་སེར་པོ་ལས་
ཐུབ་ པ་ བདུད་ འདུལ་ སྤྲུལ་ སྐུའི་ ཆ་ལུགས་ཅན། གཡས་ ས་གནོན་དང་ གཡོན་
མཉམ་བཞག་མཛད་པ། འཁོར་ས་བཅུའི་བྱང་ཆུབ་སེམས་དཔའ་འབའ་ཞིག་གིས་
བསྐོར་བ། དེའི་ཐུགས་ཀར་ཐིག་ལེ་བདུན་པ་གཞལ་ཡས་ཁང་གི་ནང་དུ་པད་ཟླའི་
སྟེང་ན་ཧྲིདཀར་པོ་ལས་ སྤྱན་ རས་གཟིགས་ཞལ་གཅིག་ཕྱག་བཞི་པ། དང་པོ་
གཉིས་ཐུགས་ཀར་ཐལ་མོ་སྦྱར་བ། ལྷག་མ་གཉིས་ཤེལ་ཕྲེང་དང་པད་དཀར་
འཛིན་པ། ཞབས་སྐྱིལ་ཀྲུང་ གིས་ བཞུགས་ པ། འཁོར་ བྱང་ ཆུབ་ སེམས་དཔའི་
70-



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ། །
ཚོགས་ཀྱིས་བསྐོར་བ། དེའི་ཐུགས་ཀར་ཐིག་ལེ་བརྒྱད་པ་གཞལ་ཡས་ཁང་གི་ནང་
དུ་པད་ཟླའི་སྟེང་ན་ཏྭཾ་ལྗང་ཁུ་ལས་སྒྲོལ་མ་ལྗང་ཁུ་ཞལ་གཅིག་ཕྱག་གཉིས་མ།
གཡས་མཆོག་སྦྱིན་གྱི་ཕྱག་རྒྱ་དང་གཡོན་ཨུཏྤལ་མཐེབ་སྲིན་གྱིས་ཐུགས་ཀར་
འཛིན་པ། འཁོར་ཞི་བའི་ལྷ་མོ་དཔག་ཏུ་མེད་པས་བསྐོར་བ། དེའི་ཐུགས་ཀར་
ཐིག་ལེ་དགུ་པ་གཞལ་ཡས་ཁང་གི་ནང་དུ་པད་ཉིའི་སྟེང་ན་ཏཱ་ལྗང་ནག་ལས་སྒྲོལ་
མ་དྲག་མོ་ལྗང་ནག་ཞལ་གཅིག་ཕྱག་བཞི་མ། དང་པོ་གཉིས་གྲི་ཐོད། འོག་མ་
གཉིས་ཌ་མ་རུ་དང་ཁ་ཊཾ་ག་འཛིན་པ། མི་ལྤགས་ཀྱི་གཡང་གཞི་དང་སྟག་ལྤགས་
ཀྱི་ཤམ་ཐབས་དང་རུས་པའི་རྒྱན་དྲུག་གསོལ་ཞིང་གཡོན་བརྐྱང་གིས་བཞུགས་པ།
འཁོར་ལྷ་མོ་དྲག་མོའི་ཚོགས་དཔག་ཏུ་མེད་པ་བསྐོར་བ། ཐམས་ཅད་ཀྱང་ཧཱུྃ་དང་
ཕཊ་ཀྱི་སྒྲ་སྒྲོག་པ། གར་སྟབས་ཀྱིས་ས་གཡོ་ཞིང་བསྐྱོད་པ། དེའི་ཐུགས་ཀར་
ཐིག་ལེ་བཅུ་པ་གཞལ་ཡས་ཁང་གི་ནང་དུ་པད་ཉིའི་སྟེང་ན་ཧཱུྃ་མཐིང་ནག་ལས་མི་
གཡོ་བ་སྔོན་པོ་ཞལ་གཅིག་ ཕྱག་གཉིས་པ། ཁྲོ་ཞིང་གཏུམ་པ། གཡས་རལ་གྲི་
དང་གཡོན་ཞགས་པ་འཛིན་པ། སྦྲུལ་དང་རིན་པོ་ཆེས་བརྒྱན་ཅིང་གླང་ལྤགས་དང་
སྟག་ཤམ་གསོལ་བ། གཡས་བརྐྱང་གིས་ཚོགས་ཀྱི་བདག་པོའི་གདན་ལ་མེ་དཔུང་
གི་དབུས་ན་ཁྲོ་བོའི་ཚོགས་ཀྱིས་བསྐོར་ཏེ་བཞུགས་པ། དེའི་ཐུགས་ཀར་ཐིག་ལེ་
བཅུ་གཅིག་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་ཧཱུྃ་དཀར་པོ་ལས་
མགོན་པོ་ཨ་ཏི་ཤ་ངོ་བོ་ཐུབ་པའི་དབང་པོ། རྣམ་པ་ལོངས་སྤྱོད་རྫོགས་སྐུའི་ཆ་
ལུགས་ཅན། རྡོ་རྗེ་དང་དྲིལ་བུ་འཛིན་པ། སྐྱིལ་ཀྲུང་གིས་བཞུགས་པ། དེའི་མདུན་
དུ་ཐུབ་པ་ལོངས་སྤྱོད་རྫོགས་སྐུའི་ཆ་ལུགས་ཅན། གཡས་སུ་སྤྱན་རས་གཟིགས།
གཡོན་དུ་སྒྲོལ་མ། རྒྱབ་ཏུ་མི་གཡོ་བ། ཤར་ལྷོར་ཇོ་བོ་པཎྜི་ཏའི་ཆ་བྱད་ཅན། ལྷོ་
71-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ནུབ་ཏུ་འབྲོམ་དགེ་བསྙེན་གྱི་ཆ་བྱད་ཅན། ནུབ་བྱང་དུ་རྔོག་དང་། བྱང་ཤར་དུ་ཁུ་
སྟོན་གཉིས་བོད་སྟོན་རབ་བྱུང་གི་ཆ་བྱད་ཅན། སྟེང་གི་ཆ་ལ་བརྒྱུད་པ་གསུམ་གྱི་
བླ་མའི་ཚོགས་རྣམས་བཞུགས་པ། དེའི་ཐུགས་ཀར་ཐིག་ལེ་བཅུ་གཉིས་པ་གཞལ་
ཡས་ཁང་གི་ནང་དུ་པད་ཟླའི་སྟེང་ན་ཧཱི༔དཀར་པོ་ལས་འབྲོམ་ཆོས་ཀྱི་རྒྱལ་པོ་
ལོངས་སྐུའི་རྣམ་པ་ཅན་གར་ཆས་སུ་བཞུགས་པ། སྐུ་ཤེལ་ལྟར་དྭངས་ཤིང་གསལ་
བའི་ངོས་ལ་དཀོན་མཆོག་གསུམ་གྱི་གཟུགས་བརྙན་ཇི་ལྟ་བ་བཞིན་དུ་འཆར།
དགུང་ལོ་བཅུ་དྲུག་ལོན་པའི་ན་ཚོད་ཅན། གཡས་པད་དཀར་དང་གཡོན་དྲིལ་བུ་
འཛིན་པ། ཞབས་སྐྱིལ་ཀྲུང་གིས་བཞུགས་པའི་མདུན་དུ་ཕྱི་ལྟར་ན་རང་དང་ཆ་
ལུགས་མཚུངས་པའི་ཁྱེའུ་དཀར་པོ་བཞི། གཡས་སུ་སེར་པོ་བཞི། གཡོན་དུ་ལྗང་
ཁུ་བཞི། རྒྱབ་ཏུ་དམར་པོ་བཞི། ནང་ལྟར་ན་སྐུ་མཆེད་གསུམ་སོགས། གསང་བ་
ལྟར་ན་རིགས་ལྔའི་ངོ་བོ། སྟེང་གི་ཆ་ལ་བརྒྱུད་པ་གསུམ་གྱི་བླ་མ་རྣམས་དང༌།
གསང་བ་ཡེ་ཤེས་སོགས་མཁའ་འགྲོའི་ཚོགས་དུ་མ་རྣམས་ཨོ་རྒྱན་གྱི་ཡུལ་དུ་
མཛད་པ་མཛད་པ་ཇི་ལྟ་བ་བཞིན་གར་སྟབས་སྣ་ཚོགས་སུ་བསྒྱུར་བ། དེའི་ཐུགས་
ཀར་ཐིག་ལེ་བཅུ་གསུམ་པ་གཞལ་ཡས་ཁང་གི་ནང་དུ་པད་ཟླའི་སྟེང་ན་མེ་སེར་པོ་
ལས་རྒྱལ་བ་བྱམས་པ་དགེ་སློང་གི་རྣམ་པ་ཅན། སྐུ་ལ་ཆོས་གོས་གསུམ་གསོལ་
བ། མཚན་དཔེ་དང་ལྡན་པ། ཆོས་འཆད་ཀྱི་ཕྱག་རྒྱ་མཛད་པ། གཡས་གཡོན་ན་
ནམ་མཁའ་དྲི་མ་མེད་པ་དང་བཙུན་པ་སྤྱན་རས་གཟིགས་གཉིས་དགེ་སློང་གི་ཆ་
བྱད་ཅན་བཞེངས་ཏེ་བཞུགས་པ། སྟེང་གི་ཆ་ལ་འཕགས་པ་ཐོགས་མེད་སོགས་རྒྱ་
ཆེན་སྤྱོད་བརྒྱུད་ཀྱི་བླ་མའི་ཚོགས་རྣམས་བཞུགས་པ། ཞལ་ནས་ཤེར་ཕྱིན་གྱི་
བཀའ་ཟབ་མོ་རྣམས་སྒྲོག་ཅིང་། དེའི་དོན་ལ་གཡེལ་བ་མེད་བཞིན་དུ་ལྷའི་གནས་
- 72 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
ལ་སོགས་པར་སྤྲུལ་པ་དཔག་ཏུ་མེད་པ་འགྱེད་ཅིང་གདུལ་བྱ་རྣམས་ས་ལམ་ཕྱིན་
ཅི་མ་ལོག་པ་ ལ་འགོད་པར་མཛད་པ། དེའི་ཐུགས་ཀར་ཐིག་ལེ་བཅུ་བཞི་པ་
གཞལ་ཡས་ཁང་གི་ནང་དུ་པད་ཟླའི་གདན་ལ་དྷཱི༔ ཡིག་གསེར་བཙོ་མ་ལྟ་བུ་ལས་
མགོན་པོ་ཀླུ་སྒྲུབ་སེར་པོ་རབ་བྱུང་སྤྲུལ་སྐུའི་ཆ་ལུགས་གཙུག་ཏོར་ཅན། སྦྲུལ་
མགོ་བདུན་གྱི་གདེངས་ཀས་མཛེས་པ། ཕྱག་གཉིས་ཆོས་འཁོར་གྱི་ཕྱག་རྒྱ་ཅན།
ཞབས་སྐྱིལ་ཀྲུང་གིས་བཞུགས་པ། གཡས་གཡོན་དུ་ཇོ་བོ་དང་སྤྱན་རས་གཟིགས་
གཉིས་རབ་བྱུང་གི་རྣམ་པ་ཅན། སྟེང་གི་ཆ་ལ་འཇམ་དཔལ་དབྱངས་དང་ཟླ་བ་
གྲགས་པ་ལ་སོགས་པ་ཟབ་མོ་ལྟ་བརྒྱུད་ཀྱི་བླ་མའི་ཚོགས་རྣམས་སྤྲུལ་པ་དུ་མ་
འགྱེད་པ། སླར་ཡང་མི་རྟོག་པའི་དབྱིངས་སུ་ཡལ་ཞིང་རང་རང་གི་སྐུའི་རྣམ་པར་
ལམ་ལམ་འཆར་བས་བརྗོད་པ་དང་བཅས་པ་དང་བརྗོད་པ་མེད་པའི་ཆོས་སྣ་
ཚོགས་སྟོན་པ། དེའི་ཐུགས་ཀར་ཐིག་ལེ་བཅོ་ལྔ་པ་གཞལ་ཡས་ཁང་གི་ནང་དུ་
སེང་གེས་བཏེག་པའི་རིན་པོ་ཆེའི་ཁྲིའི་སྟེང་དུ་པདྨ་ཉི་མ་ཟླ་བའི་གདན་ལ་ཧཱུྃ་
མཐིང་ནག་ལས་རྒྱལ་བ་རྡོ་ རྗེ་འཆང་ལོངས་སྤྱོད་རྫོགས་སྐུའི་ཆ་ལུགས་ཅན་སྐུ་
མདོག་སྔོན་པོ། རྡོ་རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ། ཞབས་རྡོ་རྗེ་
སྐྱིལ་ཀྲུང་གིས་བཞུགས་པ། གཡས་གཡོན་དུ་མཆོག་ཟུང་ལོངས་སྐུའི་ཆ་ལུགས་
ཅན་བཞེངས་པ། སྟེང་གི་ཆ་ལ་ཉམས་ལེན་བྱིན་རླབས་བརྒྱུད་པའི་བླ་མ་ཏེ་ལོ་ནཱ་
རོ་སོགས་དང་། ཡང་སྒོས་ནོར་བུའི་ཕྲེང་བའི་བརྒྱུད་པ་རྣམས་ཀྱིས་བསྐོར་ནས་
བཞུགས་པ། དེའི་ཐུགས་ཀར་ཐིག་ལེ་བཅུ་དྲུག་པ་སྔར་ལྟ་བུའི་གཞལ་ཡས་ཁང་
མཛེས་ཤིང་ཡིད་དུ་འོང་བ། སྟོབས་དང་མི་འཇིགས་པ་སོགས་ཀྱི་རང་བཞིན་ཅན་
གྱི་དབུས་སུ་པད་ཟླའི་གདན་ལ་ཧཱུྃ་ཡིག་སེར་པོ་ཡོངས་སུ་གྱུར་པ་ལས་བདག་ཉིད་
73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སངས་རྒྱས་ཆོས་སྐུ་ཟག་པ་མེད་པའི་ཡེ་ཤེས་ཅན། རྣམ་པ་ལོངས་སྤྱོད་རྫོགས་
པའི་སྐུ་སྐྱིལ་ཀྲུང་དང་མཉམ་བཞག་གིས་བཞུགས་པ་སེར་པོ། ཆོས་ཀྱི་དབྱིངས་
ལས་མི་གཡོ་བཞིན་དུ་སྐུ་གསུང་ཐུགས་ཀྱི་མཛད་པ་མཐའ་དག་རྩོལ་མེད་ལྷུན་
གྲུབ་ཏུ་འབྱུང་བའི་ངང་ནས་སྤྲུལ་སྐུ་དུ་མ་སྤྲུལ་ནས་གཞལ་ཡས་ཁང་དེར་གནས་
པ། རང་ཉིད་གཙོ་བོའི་སྙིང་གི་དཀྱིལ་དུ་བྱང་ཆུབ་ཀྱི་ཐིག་ལེ་དྭངས་ཤིང་གསལ་
བ་ཡུངས་འབྲུ་ཙམ་པ། དེ་རྒྱ་ཇེ་ཆེར་སོང་ནས་ནོར་བུ་རིན་པོ་ཆེའི་སྣོད་རྒྱ་ཆེ་ཞིང་
དཔངས་མཐོ་བ་དྭངས་ཤིང་འོད་འཚེར་བ། དེའི་ནང་དུ་རང་གི་སེམས་ཐིག་ལེ་
སེར་པོ་སྲན་མ་ཙམ་དྭངས་ཤིང་འོད་འཚེར་བ་མེར་མེར་གཡོ་ཞིང་འཇུ་བ་ལྟ་བུ་དེ་
རྒྱ་ཇེ་ཆེར་སོང་བས་ཐིག་ལེའི་རྒྱ་མཚོ་གསེར་བཙོ་མའི་མདོག་ལྟར་དྭངས་ཤིང་
ཁོད་སྙོམས་པ། གཞི་བརྟན་པ། རྒྱ་ཆེ་བ། ཁྱབ་ཆེ་བ། གཟུགས་བརྙན་ཐམས་ཅད་
འཆར་བའོ། །ཐིག་ལེ་བཅུ་དྲུག་གི་ལྷ་ཚོགས་ཀྱིས་སྤྱི་བོར་ཨོཾ་དཀར་པོ། མགྲིན་
བར་ཨཱདམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུྃ་ལས་འོད་ཟེར་འཕྲོས་
པས་དག་པ་རབ་འབྱམས་ཀྱི་ཞིང་ཁམས་ནས་བསྒོམ་པ་དང་འདྲ་བའི་ཡེ་ཤེས་པ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་ཛཧཱུཾ་བཾ་
ཧོ༔ གཉིས་སུ་མེད་པར་གྱུར། པདྨ་ཀ་མ་ལ་ཡེ་སྟེ། སླར་ཡང་ཐུགས་ཀའི་ཧཱུྃ་ལས་
འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། ཁྱེད་རྣམས་ཀྱིས་བདག་ལ་
མངོན་པར་དབང་སྐུར་དུ་གསོལ་ཞེས་གསོལ་བ་བཏབ་པས། ཨོཾ་སརྦ་ཏ་ཐ་ག་ཏ་
ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། ལུས་གང་། དྲི་མ་དག །ཆུའི་
ལྷག་མ་སྤྱི་གཙུག་ཏུ་འཁྱིལ་བ་ལས་རང་རང་གི་ས་བོན་གྱིས་དབུ་བརྒྱན་པར་གྱུར།
ཕྱག་དང་ཕྱག་ཡུལ་གཉིས་སྟོང་པའི། །རྣམ་དག་སྐུ་ལ་ཡེ་ཕྱག་འཚལ། །སྐྱེ་གནས་
- 74 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ། །
འཇིག་པས་མ་གོས་པའི། །དྲི་མེད་མཆོད་ཚོགས་འབུལ་ལོ་ལྷ། །སྒོ་གསུམ་སྐྱེ་
གནས་འཇིག་བྲལ་བའི། །ཉེས་པའི་གཡང་ས་མཐོལ་ལོ་བཤགས། །སྟོང་ཡང་སྣ་
ཚོགས་ སྐུར་ སྟོན་ པས། །གྲངས་མེད་འདྲེན་ ལ་ རྗེས་ཡི་རང་། །སྨོན་དང་མཚན་
མས་སྟོང་པ་ཡི། །འཁོར་ལོ་དབྱིངས་སུ་བསྐོར་དུ་གསོལ། །སྐྱེ་བས་སྟོང་པའི་ཆོས་
སྐུ་ ཁྱེད། །ལྷུན་གྲུབ་ གནས་ པའི་ རང་བཞིན་ལས། །གང་དུའང་འདའ་བར་མ་
མཛད་ཅིག །དགེ་བ་འདི་ཡིས་འཁོར་བ་རྣམས། །འདི་འདྲར་རྟོགས་ཏེ་འདི་འདྲ་
བའི། །གཞལ་ཡས་ཁང་དུ་འདྲོངས་གྱུར་ཏེ། །གསང་སྔགས་འདི་བཞིན་སྤྱོད་པར་
བསྔོ། །གནས་སྐབས་ཀྲྀ་ཡའི་ལྷ་ལྔ་བཞིན། །པད་དཀར་སྟོང་ལྡན་ལྟེ་བ་ལ། །ཟླ་
བ་ཞུན་མའི་གདན་སྟེང་དུ། །ཕྱི་ནང་གསང་བ་དེ་ཉིད་ཀྱི། །བསྐྱེད་རྫོགས་མཆོག་
ཏུ་བསྔགས་པར་ཤོག །གློ་བུར་འདི་ཡང་ཆོས་དབྱིངས་ལས། །ཐ་དད་ཅི་ཡང་ཡོད་
མ་མཆིས། །ཐ་དད་མེད་པར་ཕུན་ཚོགས་པའི། །བཀྲ་ཤིས་ཕུན་སུམ་ཚོགས་པར་
ཤོག །གཙང་མ་རིགས་ཀྱི་བཀྲ་ཤིས་ཤོག །ཐོག་མཐའ་བར་གསུམ་གཙང་མ་
ལས། །གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་ཧཱུྃ་
སྭཱཧཱ། དེ་ བཞིན་ དུ་ པཱ་ ། པུཝེ དྷུ་པེ། ཨཱ་ལོ་ཀེ །གནྡྷེ། ནི་ ཝེ་ ། ཤལྟ། རཱུ་པ།
ཤཔ། གནྡྷེ། ར་ས། སྤྱན་པྲ་ཏིཙྪ་ཧཱུྃ་སྭཱཧཱ། མ་དག་ཞིང་གི་འཇིག་རྟེན་ཇི་སྙེད་པ། །
དག་པ་རབ་འབྱམས་ལྷ་ཡི་གཞལ་ཡས་སུ། །མངོན་པར་ལེགས་བསྒྱུར་བཅོམ་
ལྡན་ཐུབ་པ་ཆེ། །རྗེ་བཙུན་ཕྱག་ན་པདྨོའི་ཚོགས་ལ་བསྟོད། །རྒྱལ་བ་ཀུན་གྱི་ཡུམ་
ཆེན་ཤེར་ཕྱིན་མ། །སངས་རྒྱས་ཞི་དང་ཁྲོ་བོ་མཁའ་འགྲོའི་ཚོགས། །ཀུན་འདུས་
བཀའ་གདམས་ལྷག་པའི་ལྷ་མཆོག་བཞི། །སྐྱབས་མཆོག་ཡི་དམ་ཆོས་སྐྱོང་རྣམས་
ལ་ བསྟོད། །རྒྱ་ཆེན་ སྤྱོད་ དང༌ ཟབ་མོ་ ལྟ་ བའི་ ལམ། །ཉམས་ ལེན་ སྙན་བརྒྱུད་
- 75-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གདམས་པ་མཆོག་གི་གཏེར། །རྒྱུན་ཆད་མེད་པར་འཛིན་ཅིང་སྤེལ་མཁས་པ། །ལྷ་
ཆོས་བདུན་ལྡན་བརྒྱུད་པ་རྣམས་ལ་བསྟོད། །གདོད་ནས་རྣམ་དག་སྣང་སྟོང་དག་
པའི་གཤིས། །བཞིན་ལག་མཚན་དཔེའི་འཇའ་མཚོན་རྣམ་བཀྲ་བ། །ཐབས་ཤེས་
དབྱེར་མེད་མི་ཤིགས་ རླུང་ སེམས་ཟུང༌། །ཆེས་ཕྲ་ཐིག་ལེའི་རྣམ་ པར་ ཤར་ལ་
བསྟོད། །ལྷ་ཆོས་བདུན་ གྱི་ ཉིང་ ཁུ་ ཐིག་ལེའི་ ཆོས། །ཉམས་ སུ་བསྟར་བས་ཚེ་
འདིར་ཟུང་འཇུག་སྐུ། །མངོན་དུ་བྱས་ཏེ་དོན་གཉིས་མ་ལུས་པ། །འབད་མེད་ལྷུན་
གྱིས་གྲུབ་པར་བྱིན་གྱིས་རློབས། །ཞེས་བསྟོད། ཐིག་ལེ་བཅུ་དྲུག་གི་ལྷ་ཚོགས་
རྣམས་ཀྱིས་ཐུགས་ཀར་ཟླ་བའི་སྟེང་དུ་རང་རང་གི་སྔགས་ཀྱིས་བསྐོར་བ་ལས་
འོད་ཟེར་འཕྲོས། རྒྱལ་བ་སྲས་བཅས་མཆོད། སེམས་ཅན་རྣམས་ ཀྱི་སྡིག་སྒྲིབ་
རྣམས་སྦྱངས། རྒྱལ་བ་སྲས་བཅས་ཀྱི་སྐུ་གསུང་ཐུགས་ཀྱི་བྱིན་གྱིས་རླབས་རྣམས་
འབེབས་པ་སོགས་སྤྲོ་བ་དང་བསྡུ་བའི་མཛད་པ་ཅན་དུ་གྱུར། ཐིག་ལེ་དང་པོ་ལ།
ཨོཾ་མ་ཎི་པདྨེ་ཧཱུྃ། གཉིས་པ་ལ། ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ། གསུམ་པ་དང་
བཞི་པ་ལ་ཡིག་དྲུག །ལྔ་པ་ལ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་
དྷི་ཡེ་སྭཱཧཱ། དྲུག་པ་ལ་མུ་ནེ། བདུན་པ་ལ་ཡིག་དྲུག །བརྒྱད་པ་ལ། ༀ་ཏཱ་རེ་ཏུཏྟཱ་
རེ་ཏུ་རེ་སྭཱཧཱ། དགུ་པ་ལ། ༀ་ཏཱ་རེ་ཏུཏྟཱ་རེ་ཏུ་རེ་ཧཱུྃ་ཕཊ། བཅུ་པ་ལ། ༀ་ཙཎྜ་མཧཱ་
རོ་ཥ་ཎ་ཧཱུྃ་ཕཊ། བཅུ་གཅིག་པ་ལ་བཀའ་གདམས་ལྷ་བཞིའི་སྔགས་བཟླ་བར་
གསུངས་པས། ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱ་ཧཱུཾ། ཨོཾ་མ་ཎི་པདྨེ་ཧཱུྃ། ཨོཾ་ཏཱ་རེ་ཏུཏྟཱ་རེ་
ཏུ་རེ་སྭཱཧཱ། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཇོ་བོའི་མཚན་སྔགས་ནི། ༀ་མཧཱ་གུ་རུ་དཱི་
པཾ་ཀ་ར་ཨ་ཏི་ཤ་སྭཱཧཱ། ཞེས་བཟླ། བཅུ་གཉིས་པ་ལ་རིགས་གསུམ་མགོན་པོའི་
སྔགས་བཟླ་བར་གསུངས་པས། ཡིག་དྲུག་དང་། ཨོཾ་ཝ་གི་ཤྭ་རི་མཾ། ཨོཾ་བཛྲ་པཱ་ཎི་
- 76 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
ཧཱུྃ། ཞེས་བཟླ། བཅུ་གསུམ་པ་ལ། ཨོ་མེ་ཏྲི་མེ་ཏྲི་མཧཱ་མེ་ཏྲི་སྭཱཧཱ། བཅུ་བཞི་པ་ལ།
ཨོཾ་ཝ་གི་ཤྭ་རི་ཚུ་དང་། ཨཱབཟླ། བཅོ་ལྔ་པ་ལ། ཨོཾ་ཨཱབཛྲ་དྷིཀ་ཧཱུྃ་ཧཱུྃ། བཅུ་དྲུག་
པ་ ལ། ཨོཾ་ ཨཱཧཱུྃ། ཅི་ནུས་བཟླ། དེ་ནས་ཡིག་བརྒྱ་མང་དུ་བཟླས་ལ། རང་ ཉིད་
གཙོ་བོའི་ཐུགས་ཀར་ཐིག་ལེ་སེར་པོ་ཡུངས་འབྲུ་ཙམ་དྭངས་ཤིང་གསལ་བ་དེ་
ལས་འོད་ཟེར་འཕྲོས། སྣོད་བཅུད་ཐམས་ཅད་འོད་དུ་ཞུ་ནས་བཀོད་པ་བསམ་
གྱིས་མི་ཁྱབ་པའི་ལྷའི་གཞལ་ཡས་ཁང་ལ་ཐིམ་ཞིང་། ཐིག་ལེ་བཅོ་ལྔ་པའི་བར་
གྱི་ལྷ་དང་གཞལ་ཡས་ཁང་དེ་རྣམས་ཀྱང་རང་རང་གི་ཁ་དོག་གི་ཐིག་ལེ་གྱུར་ནས།
ཕྱི་མ་ཕྱི་མ་ནང་མ་ནང་མ་ལ་ཐིམ་ནས་ཐིག་ལེ་སེར་པོ་སྲན་མ་ཙམ་ཞིག་ཏུ་གྱུར།
དེ་ཉིད་བདག་ཉིད་སངས་རྒྱས་ཆོས་ཀྱི་སྐུའི་ སྤྱི་བོའི་ཨོཾ་ལ་ཐིམ། ཨོ་ཡང་ཨཱཋལ་
ཐིམ། ཨཱཧཱུྃ་ལ་ཐིམ། ཧཱུྃ་ཡང་ཤིན་ཏུ་ཕྲ་བའི་རླུང་སེམས་བྱང་ཆུབ་ཀྱི་ཐིག་ལེ་ལ་
ཐིམ་ནས་སྟོང་ཉིད་སྙིང་རྗེ་གཉིས་སུ་མེད་པར་གྱུར། སྟོང་པའི་ངང་ལས་རང་ཉིད་
སྤྱན་རས་གཟིགས་ཞལ་གཅིག་ཕྱག་གཉིས་པའི་སྐུར་བཞེངས་པའི་སྤྱི་བོར་ཨོཾ།
མགྲིན་པར་ ཨ ཐུགས་ ཀར་ ཧཱུཾ་ གིས་མཚན་པར་གྱུར། སྣོད་ཐམས་ཅད་གཞལ་
ཡས་ཁང་དང་། བཅུད་ཐམས་ཅད་ཐུགས་རྗེ་ཆེན་པོའི་རྣམ་རོལ་དུ་འཆར་བར་
གྱུར། །
ཐིག་ལེ་བཅུ་དྲུག་གི་བུམ་སྒྲུབ་བཞུགས་སོ། །ལས་བུམ་སྒྲུབ་ཚུལ་ནི། བུམ་
པ་ཁ་རྒྱན་མགུལ་ཆིངས་ནང་རྫས་རྣམས་སྤྱི་དང་མཐུན་པར་བཤམས་ལ། རང་གི་
མདུན་དུ་སྟེགས་བུ་བཟང་པོའི་ཁར་པད་འདབ་ལ་ཀུ་ཤ་བཏིང་བའི་སྟེང་དུ་ལས་
བུམ་བཞག །དེའི་མདུན་དུ་ཉེར་སྤྱོད་བཤམས་ལ་ཨ་མྲྀ་ཏས་ལས་བུམ་བསངས།
སྭ་བྷཱ་ཝས་སྦྱངས། སྟོང་པའི་ངང་ལས་བཾ་ལས་རིན་པོ་ཆེའི་བུམ་པ་དཀར་པོ་ལྟོ་བ་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་
དང་ལྡན་པར་གྱུར། ༀ་ཏཱསྟེ་ཏཱསྟེ་མཧཱ་ཏཱསྟེ་སྭཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་
དབྱེར་མི་ཕྱེད་པར་གྱུར་པའི་སྟེང་དུ་པཾ་ལས་པདྨ་དང་། རཾ་ལས་ཉི་མའི་དཀྱིལ་
འཁོར་གྱི་སྟེང་དུ་ཧཱུྃ་མཐིང་ནག་ལས་ ཁྲོ་བོ་མི་གཡོ་བ་སྐུ་མདོག་སྔོན་པོ་ཞལ་
གཅིག་ཕྱག་གཉིས་པ་ཁྲོ་ཞིང་གཏུམ་པ། གཡས་རལ་གྲི་དང་གཡོན་ཞགས་པ་
འཛིན་པ། སྦྲུལ་དང་རིན་པོ་ཆེས་བརྒྱན་ཅིང་གླང་ལྤགས་དང་སྟག་ཤམ་གསོལ་བ།
ཚོགས་ ཀྱི་བདག་པོའི་གདན་ལ་གཡོན་བརྐྱང་ གིས་ བཞུགས་ པའི་ སྤྱི་བོར་ ཨོ།
མགྲིན་པར་ཨཱཿ ཐུགས་ཀར་ཧཱུཾ། ཐུགས་ཀའི་ཧཱུྃ་ལས་འོད་ཟེར་འཕྲོས། རང་བཞིན་
གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་སུ་མེད་
པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་
སྤྱན་དྲངས། འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་
པས། ཨོཾ་བཛྲ་བྷ་ཝ་ཨ་བྷི་ཥིཉྩ་ཧཱུཾ། ཞེས་དབང་བསྐུར་བས་ལུས་གང་དྲི་མ་དག །
ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་
བརྒྱན་པར་གྱུར། མཆོད་པ་བྱིན་གྱིས་བརླབས་ལ། ཨོཾ་ཨཱརྱ་ཨ་ཙ་ལ་ཨརྒྱུ་ནས།
ཤལྟའི་བར་ གྱིས་མཆོད། སྐུ་མདོག་སྔོན་པོ་རལ་གྲི་ཞགས་པ་འཛིན། །གཡས་
བསྐུམས་གཡོན་བརྐྱངས་བདུད་བཞི་རབ་ཏུ་འཇོམས། །མ་གཡོ་མི་གཡོ་གཡོ་བ་
མི་མངའ་ བའི། །བཅོམ་ ལྡན་མི་ གཡོ་ མགོན་ ལ་ ཕྱག་ འཚལ་ བསྟོད། །དེ་ ནས་
གཟུངས་ཐག་བཟུང་ལ། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་
འཁྲིལ་ཏེ་སོང་བས་བུམ་པའི་ནང་གི་ལྷའི་ཐུགས་རྒྱུད་བསྐུལ། སྐུ་ལས་བདུད་རྩིའི་
རྒྱུན་བབས་པས་བུམ་ཆུ་ཡེ་ཤེས་ཀྱི་བདུད་རྩིར་གྱུར་པར་བསམས་ལ། ཨོ་ཙཎྜ་
- 78 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ། །
མཧཱ་རོ་ཥ་ཎ་ཧཱུྃ་ཕཊ། ཅེས་པ་ཅི་མང་བཟླ། བཟླས་པའི་མཐར་གོང་བཞིན་མཆོད་
བསྟོད་བྱས་ནས། བུམ་པའི་ཁ་རྒྱན་གྱི་ཆུས་བུམ་པ་བསངས་ལ། ཇི་སྲིད་དཀྱིལ་
འཁོར་གྱི་བྱ་བ་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་
མཛོད་ཅིག །ཅེས་ འཕྲིན་ ལས་ བཅོས། ཨོ་ བཛྲ་ མུ ཡེ་ ཤེས་ པ་ རང་ བཞིན་ གྱི་
གནས་སུ་གཤེགས། དམ་ཚིག་པ་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་
གྱུར། ཅེས་བརྗོད་དོ། །
ཐིག་ལེ་བཅུ་དྲུག་གི་དཀྱིལ་འཁོར་སྒྲུབ་ཅིང་མཆོད་པའི་ཆོ་ག་བཞུགས་
སོ། །ཐིག་ལེ་བཅུ་དྲུག་གི་དཀྱིལ་འཁོར་སྒྲུབ་ཅིང་མཆོད་པའི་ཚུལ་ནི། རྡུལ་མཚོན་
གྱི་དཀྱིལ་འཁོར་བྱེད་ན། ས་བརྟག་པ། ས་སླང་བ། ས་སྦྱང་བ། ཐིག་གདབ་པ།
ཚོན་འདུ་བྱས་ཏེ་དགྱེ་བ་སོགས་བཀའ་གདམས་གསལ་བྱེད་དུ་བཀོད་པ་ལྟར་བྱ་
ཞིང་། རས་ རིས་ ཀྱི་ དཀྱིལ་ འཁོར་ ལ་ བརྟེན་ནས་སྒྲུབ་མཆོད་ བྱེད་ན། དཀྱིལ་
འཁོར་མཚན་ཉིད་དང་ལྡན་པ་སྟེགས་བུ་བཟང་པོའི་ཁར་ དགྲམ། བུམ་པའང་
དཀྱིལ་འཁོར་དང་ཐ་མི་དད་དུ་ཆོ་ག་གཅིག་གིས་སྒྲུབ་ཆོག་པར་གསུངས་པས།
བུམ་པ་ལྷ་གྲངས་དང་མཉམ་པའམ། དེ་ཙམ་མ་འབྱོར་ན་བུམ་པ་ལྔ འམ། མ་
མཐའ་རྣམ་རྒྱལ་བུམ་པ་ཆེན་པོ་གཅིག་གིས་ཀྱང་རུང་བར་གསུངས་པས། བུམ་པ་
རྣམས་ཁ་རྒྱན་མགུལ་ཆིངས་ནང་རྫས་ཆུ་གཙང་དྲི་བཟང་དང་སྦྱར་བ་ལ་བུམ་རྫ་ས་
ཉེར་ལྔ་བཏབ་པ་ཕྱག་ལེན་མཐོང་བ་བརྒྱུད་པ་ལྟར་བཤམས། དཀྱིལ་འཁོར་གྱི་
མདུན་ངོས་སུ་ཆུ་བཞི་དང་། ཉེར་སྤྱོད་ལྷ་གྲངས་དང་མཉམ་པ་སོགས་མཆོད་པ་
བཟང་ལ་མང་བ་དང་། མདུན་དུ་གཏོར་མ་རྣམས་ཕྱག་ལེན་ལྟར་བཤམས། སྒྲུབ་
པ་པོ་དཀྱིལ་འཁོར་ལ་ཕྱོགས་པར་འདུག་སྟེ། ལས་བུམ་གྱི་ཁ་རྒྱན་གྱི་ཆུ་བླངས་ལ་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དཀྱིལ་འཁོར་དང་བུམ་པ་རྣམས་བསང་ཞིང་། ༀ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཨོཾ་སྭ་
བྷཱ་ ཝ་ཤུདྡྷ༔ སརྦ་དྷརྨཱ༔ སྭ་ བྷཱ་ ཝ་ཤུདྷོ་ ཉཧཾ། སྣོད་ བཅུད་ཀྱིས་བསྡུས་པའི་བརྟན་
གཡོའི་ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་གི་སེམས་ཀྱི་
ཆ་ཤས་ལས་གྲུབ་པའི་འཇའ་ཚོན་སྣ་ལྔའི་གུར་ཁྱིམ་གྱི་དབུས་སུ། ཞེས་པ་ནས།
གཞི་བརྟེན་པ། རྒྱ་ཆེ་བ། ཁྱབ་ཆེ་བ། གཟུགས་བརྙན་ཐམས་ཅད་འཆར་བའོ། །
བུམ་པ་རྣམས་ཕྱི་བུམ་པ་ལ་ནང་གཞལ་ཡས་ཁང་དཀྱིལ་འཁོར་སོ་སོ་དང་ངོ་བོ་
དབྱེར་མི་ཕྱེད་པ། བུམ་པ་སོ་སོའི་ནང་དུ་ལྷ་རྣམས་དཀྱིལ་འཁོར་གྱི་ལྷ་རྣམས་དང་
ངོ་བོ་དབྱེར་མེད་དུ་བཞུགས་པ། ཐིག་ལེ་བཅུ་དྲུག་གི་ལྷ་ཚོགས་ཐམས་ཅད་ཀྱི་སྤྱི་
བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཨོ་སྔོན་པོ། ཐུགས་ཀའི་
ཧཱུྃ་ལས་འོད་ཟེར་འཕྲོས་པས་དག་པ་རབ་འབྱམས་ཀྱི་ཞིང་ཁམས་ནས་བསྒོམ་པ་
དང་འདྲ་བའི་ཡེ་ཤེས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱི་
བསྐོར་བ་སྤྱན་དྲངས། མ་ལུས་འགྲོ་བའི་རང་བཞིན་མངོན་དུ་མཛད། །མི་བཟད་
བདུད་ཀྱི་དཔུང་གིས་ཕྱག་བྱས་པ། །རང་བྱུང་མཐའ་ཡས་འགྲོ་བའི་རང་བཞིན་
ཏེ། །སེམས་ཅན་སྙིང་པོ་གཅིག་གྱུར་འདིར་གཤེགས་ཤིག །ཨོཾ་སརྦ་ཏ་ཐཱ་ག་ཏ་
ཨནྡྷཾ་ནས། ཤཔྟའི་བར་གྱིས་མཆོད། ཛཧཱུྃ་བཾ་ཧོ༔ ཡེ་ཤེས་པ་རྣམས་དམ་ཚིག་པ་
སོ་སོ་ལ་ཐིམ་པས་གཉིས་སུ་མེད་པར་གྱུར། སླར་ཡང་ཐུགས་པའི་ཧཱུྃ་ལས་འོད་
ཟེར་འཕྲོས། དབང་གི་ལྷ་རིགས་ལྔ་འཁོར་དང་བཅས་པ་སྤྱན་དྲངས། ཨོཾ་པཉྩ་ཀུ་
ལ་ ས་ པ་ རི་ ཝཱ་ ར་ ཨགྷཾ་ ནས། ཤཔྟའི་བར་གྱིས་མཆོད། དེ་བཞིན་ གཤེགས་ པ་
ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་
བཏབ་པས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་
- 80 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ། །
ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་གཤེགས་བདག་གི་ཁྲུས་བགྱིའོ། །ཨོ་
སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། ལུས་གང་དྲི་
མ་དག །ཆུ་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་ལས་རང་རང་གི་ས་
བོན་གྱིས་དབུ་བརྒྱན་པར་གྱུར། དབང་གི་ལྷ་རྣམས་ཀྱང་རང་ཉིད་ལ་ཐིམ་པར་
གྱུར། རང་ཉིད་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པའི་རྣམ་པ་ཅན་ཞིག་
དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་དུ་མཆོད་པས་ལས་ལ་གནས་པར་གྱུར།
དཀྱིལ་འཁོར་གྱི་མཆོད་པ་རྣམས་ཙཎྜ་མཧཱ་རོ་ཥས་བསངས། སྭ་བྷཱ་ཝས་སྦྱངས།
སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ།
ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ།
ཞལ་བསིལ། བསང་གཏོར། མེ་ཏོག བདུག་སྤོས། མར་མེ། དྲི། ཞལ་ཟས། རོལ་
མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་དཔལ་ཀུན་ཏུ་བཟང་པོའི་རྣམ་
པར་འཕྲུལ་པ་ལས་བྱུང་བའི་མཆོད་པའི་སྤྲིན་ཟད་མི་ཤེས་པ་ནམ་མཁའ་དང་
མཉམ་པར་གྱུར། ཨོཾ་ཨགྷཾ་ཨཱཧཱུཾ། ཨོཾ་པཱ་ཏྱཾ་ཨཱཧཱུཾ། ཨོཾ་ཨཉྩམ་ཎཾ་ཨཱཧཱུཾ། ཨོ་པྲཁཱ་ཎཾ་
ཨཱཧཱུཾ། ཨོཾ་པུཎྜེ་ཨཱཧཱུཾ། ཨོཾ་དྷུ་པེ་ཨཱཧཱུཾ། ཨོཾ་ ཨཱ་ལོ་ཀེ་ཨཱཧཱུཾ། ཨོཾ་གནྡྷེ་ཨཱཧཱུཾ། ཨོཾ་ནི་ཝེ་
དྱ་ཨཱཧཱུཾ། ཨོཾ་ཤཔྟ་ཨཱཿཧཱུཾ། ༀ་རཱུ་པ་ ཨཱཧཱུཾ། ཨོཾ་ཤཔྟ་ཨཱཧཱུཾ། ཨོཾ་གནྡྷེ་ཨཱཧཱུཾ། ཨོཾ་ར་ས་
ཨཱཧཱུཾ། ཨོ་སྤརྨ་ཨཱཧཱུྃ། ཞེས་སྔགས་དང་ཕྱག་རྒྱས་བྱིན་གྱིས་བརླབས། དེ་ནས་ཕྱག་
དང༌ ཕྱག་ ཡུལ་ གཉིས་ སྟོང་ པའི། །རྣམ་དག་ སྐུ་ ལ་ ཡེ་ ཕྱག་ འཚལ། །སྐྱེ་གནས་
འཇིག་པས་མ་གོས་པའི། །དྲི་མེད་མཆོད་ཚོགས་འབུལ་ལོ་ ལྷ། །སྒོ་གསུམ་སྐྱེ་
གནས་འཇིག་བྲལ་བའི། །ཉེས་པའི་གཡང་ས་མཐོལ་ལོ་བཤགས། །སྟོན་ཡང་སྣ་
ཚོགས་ སྐུར་ སྟོན་པས། །གྲངས་མེད་འདྲེན་ལ་ རྗེས་ཡི་རང་། །སྨོན་དང་མཚན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མས་སྟོང་པ་ཡི། །འཁོར་ལོ་དབྱིངས་སུ་བསྐོར་དུ་གསོལ། །སྐྱེ་བས་སྟོང་པའི་ཆོས་
སྐུ་ ཁྱེད། །ལྷུན་གྲུབ་གནས་ པའི་ རང་བཞིན་ལས། །གང་ དུའང་འདའ་བར་མ་
མཛད་ཅིག །དགེ་བ་འདི་ཡིས་འཁོར་བ་རྣམས། །འདི་འདྲར་རྟོགས་ཏེ་འདི་འདྲ་
བའི། །གཞལ་ཡས་ཁང་དུ་འདྲོངས་གྱུར་ཏེ། །གསང་སྔགས་འདི་བཞིན་སྤྱོད་པར་
བསྔོ། །གནས་སྐབས་ཀྲྀ་ཡའི་ལྷ་ལྔ་བཞིན། །པད་དཀར་སྟོང་ལྡན་ལྟེ་བ་ལ། །ཟླ་
བ་ཞུན་མའི་གདན་སྟེང་དུ། །ཕྱི་ནང་གསང་བ་དེ་ཉིད་ཀྱི། །བསྐྱེད་རྫོགས་མཆོག་
ཏུ་བསྔགས་པར་ཤོག །གློ་བུར་འདི་ཡང་ཆོས་དབྱིངས་ལས། །ཐ་དད་ཅི་ཡང་ཡོད་
མ་མཆིས། །ཐ་དད་མེད་པར་ཕུན་ཚོགས་པའི། །བཀྲ་ཤིས་ཕུན་སུམ་ཚོགས་པར་
ཤོག །གཙང་མ་ རིགས་ ཀྱི་བཀྲ་ཤིས་ཤོག །ཐོག་ མཐའ་ བར་ གསུམ་ གཙང་མ་
ལས། །གཡོས་ པ་ མེད་པའི་བཀྲ་ཤིས་ཤོག །ཅེས་ཡན་ལག་བདུན་པ་ཕུལ། དེ་
ནས་རང་གི་སྙིང་ག་ནས་མཆོད་པའི་ལྷ་མོ་གྲངས་མེད་པ་སྤོས་ནས་འབུལ་བར་
བསམས་ལ། ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་མཆོད་
ཡོན་ཅི་མཆིས་པ། །ཐུགས་ རྗེ་ཆེན་པོའི་ལྷ་ཚོགས་མཉེས་ཕྱིར་འབུལ། །བཞེས་
ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་ཧཱུྃ།
སཱཧཱ། ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞབས་བསིལ་
3 བཞེས་ནས༴ ཨོ༴ པཱ་ 5 ཤིན་ཏུ་རྣམ་དག་དྲི་ མེད་ ཡིད་འོང་བའི། །ཕྱོགས་
དུས་ཀུན་ན་ཞལ་བསིལ༴ ཐུགས་རྗེ༔ བཞེས་ནས༴ ཨོཾ༴ ཨཉྩམ་ཎཾ༴ ཤིན་ཏུ་རྣམ་
དག་ དྲི་ མེད་ ཡིད་ འོང་ བའི། །ཕྱོགས་ དུས་ ཀུན་ ན་ བསང་ གཏོར= ཐུགས་ རྗེ༔
བཞེས་ནསཨོ༴ པྲཀྵ་ ཎཾ འདབ་ སྟོང་ རབ་ རྒྱས་པདྨ་དཀར་པོ་སོགས། །ཕྱོགས་
དུས་ཀུན་ན་མེ་ཏོག ཐུགས་རྗེ༔ བཞེས་ནས༴ ཨོ༴ པུཎྜ མ་ལ་ཡ་ཡི་ཙན་དན་དྲི་
- 82 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
ལ་ སོགས། །ཕྱོགས་དུས་ ཀུན་ན་བདུག་ སྤོས ཐུགས་ རྗེ༔ བཞེས་ནས ཨོཌ དྷུ་
པེ= མུན་པ་ཀུན་སེལ་རྩི་བཅུད་སྒྲོན་མེ་སོགས། །ཕྱོགས་དུས་ཀུན་ན་སྣང་གསལ་
ཐུགས་རྗེ༔ བཞེས་ནས ཨོཟ ཨཱ་ལོ་ཀེ ཙན་དན་གུར་ཀུམ་དྲིས་བསྒོས་སྤོས་ཆུ་
སོགས། །ཕྱོགས་ དུས་ ཀུན་ ན་ དྲི་ ཆབ༔ ཐུགས་ རྗེ༔ བཞེས་ ནས༴ ཨོཟ གནྡྷེ༔
དཀར་གསུམ་མངར་གསུམ་བདུད་རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་
ཟས༴ ཐུགས་ རྗེ༔ བཞེས་ནས༴ ཨོཟ ནེ་ཝེ་ 5 ཡན་ ལག་ དྲུག་ ལྡན་ ལྷ་ཡི་སིལ་
སྙན་སོགས། །ཕྱོགས་དུས་ཀུན་ན་རོལ་མོཟ ཐུགས་རྗེ༔ བཞེས་ནས ཨོཟ ཤཔྟ།
གཟུགས་ བརྙན་ ཀུན་ གསལ་ རིན་ ཆེན་ བེ་ ཆ་ར་ སོགས། །ཕྱོགས་ དུས་ ཀུན་ ན་
གཟུགས་མཆོག༴ ཐུགས་ རྗེ༔ བཞེས་ནས༴ ཨོ= རཱུ་ པཌ དཔག་ བསམ་ ལས་ བྱུང་
བརྗོད་བྲལ་དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན ཐུགས་རྗེ༴ བཞེས་
ནས༴ ཨོ༴ ཤy= ཡི་འོང་ཙན་དན་དཀར་པོའི་དྲི་ལ་སོགས། །ཕྱོགས་དུས་ཀུན་ན་
དྲི་མཆོག༴ ཐུགས་རྗེ༴ བཞེས་ནས༴ ཨོ= གནྡྷེ༔ སྟོང་གསུམ་སྙིང་པོ་ཚངས་གནས་
བདུད་རྩི་སོགས། །ཕྱོགས་དུས་ཀུན་ན་རོ་མཆོག༤ ཐུགས་ རྗེ༔ བཞེས་ནས ཨོ༴
ར་ས༴ སྲབ་འཇམ་པཉྩ་ལི་ཀའི་གོས་ལ་སོགས། །ཕྱོགས་དུས་ཀུན་ན་རེག་མཆོག
ཐུགས་ རྗེ༴ བཞེས་ ནས= ཨོ༴ སྤར= འཇིག་རྟེན་འདི་ ཡི་ ཕུན་ སུམ་ ཚོགས་ པའི་
མཆོག །རིན་ཆེན་བདུན་ གྱིས་ ལྷ་ ཡི་ ལམ་ བཀང་ སྟེ། །ཐུགས་ རྗེ༔ བཞེས་ནས
ཨོ= མཧཱ་སཏ་རཏྣ༴ དྲན་པས་མི་ཤེས་ཀུན་སེལ་མཆོག་སྩལ་བ། །བཀྲ་ཤིས་རྫས་
ཀྱི་ལྷ་ཡི་ལམ་བཀང་སྟེ། །ཐུགས་རྗེ༴ བཞེས་ནས༴ ཨོཾ༴ ཨཊྚ་མངྒ་ལ༴ སྣ་ཚོགས་
དབང་བའི་གཞུ་ལྟར་རབ་བཀྲ་ཞིང་། །གང་ལ་རེག་ན་བདེ་བའི་རྒྱུར་འགྱུར་བ། །
གོས་བཟང་རིན་ཆེན་བདག་བློ་སྦྱང་ཕྱིར་འབུལ། །བཟོད་པ་དམ་པའི་གོས་ཀྱིས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བརྒྱན་པར་ཤོག །ཨོཾ་བཛྲ་ཝསྡུ་ཡེ་ཨཱཧུཾ་ སྭཱཧཱ། རྒྱལ་བ་མཚན་དཔེའི་རང་བཞིན་
རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་འཚལ་ཡང་། །རིན་ཆེན་རྒྱན་
མཆོག་ཕུལ་བས་འགྲོ་ཀུན་གྱིས། །མཚན་དཔེས་བརྒྱན་པའི་སྐུ་ལུས་ཐོབ་པར་
ཤོག །ཨོཾ་བཛྲ་ཨ་ལངྐ་ར་ཝ་བུ་ཥ་ནི་ཨཱཿཧཱུྃ་སྭཱཧཱ། བརྩེ་བའི་ཁོར་ཡུག་སྙན་པའི་བ་
དན་དང་། །ཏིང་འཛིན་བླ་རེ་སྤོབས་པའི་འོད་གསལ་བ། །མཆོག་རྐྱེན་འོས་པའི་
ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག །ཨོཾ་བཛྲ་
མཧཱ་པཱུ་ཛ་མེ་གྷ་ཨཱཧཱུཾ། རིན་ཆེན་མཛེས་པའི་བཀྲ་ཤིས་བུམ་པ་འདི། །སྣ་ཚོགས་
བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་མོངས་དྲི་མ་ཀུན་དག་ནས། །
བྱང་ཆུབ་སེམས་ཀྱི་རླན་གྱིས་བརླན་པར་ཤོག །ཨོཾ་བཛྲ་ཀ་ལ་ཤ་ཨཱཧཱུྃ་སྭཱཧཱ། ཞེས་
མཆོད། མ་དག་ཞིང་གི་ཞེས་པ་ནས། འབད་མེད་ལྷུན་གྱིས་གྲུབ་པར་བྱིན་གྱིས་
རློབས། །ཞེས་པའི་བར་གྱིས་བསྟོད། དེ་ནས་བཟླས་པ་བྱ་བ་ནི། རང་དང་སྒྲུབ་
གྲོགས་ཐམས་ཅད་ཀྱིས་གཟུངས་ཐག་བླངས་ལ་ལག་པ་གཡོན་པའི་ཁུ་ཚུར་གྱིས་
བཟུང་། གཡས་པས་བགྲང་ཕྲེང་བཟུང་། རང་གི་ཐུགས་ཀ་ནས་སྔགས་ཀྱི་ཕྲེང་བ་
གཟུངས་ཐག་ལ་འཁྲིལ་ཏེ་བུམ་པའི་ནང་གི་ལྷ་རྣམས་ཀྱི་ཐུགས་རྒྱུད་བསྐུལ་བདུད་
རྩིའི་རྒྱུན་བབས་པས་བུམ་པ་གང་བར་གྱུར། སླར་ཡང་རང་གི་ཐུགས་ཀའི་ཧཱུཾ་དང་
བུམ་པའི་ལྷའི་ཐུགས་ཀའི་ཧཱུྃ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩི་
དཔག་ཏུ་མེད་པ་བཀུག་ནས་བུམ་པའི་ནང་གི་ཆུ་ལ་ཐིམ་པས་ཡེ་ཤེས་ཀྱི་བདུད་རྩི་
གང་བར་གྱུར་པར་བསམས་ལ། ཨོཾ་མ་ཎི་པདྨེ་ཧཱུཾ། བརྒྱ་རྩ་བརྒྱད་དང༌། གཟུངས་
རྡོར་གཞན་ཞིག་བུམ་པ་རྣམས་ལ་རིམ་གྱིས་སྤོ་ཞིང་། ཐིག་ལེ་དང་པོའི་བུམ་པ་ལ་
- 84 -



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ། །
ཡིག་དྲུག་བཟླ་བ་ནས། ཐིག་ལེ་བཅུ་དྲུག་པའི་བུམ་པ་ལ་ཨོཾ་ཨཱཿཧཱུྃ་བཟླ་བའི་བར་
སྔགས་རྣམས་སྔར་མངོན་རྟོགས་སུ་གསལ་བ་ལྟར་རོ། །བུམ་པ་གཅིག་ལས་མེད་
ན་གཟུངས་ཐག་བཟུང་ལ་ཡིག་དྲུག་ནས། ཨོཾ་ཨཱཿཧཱུྃ་གི་བར་རིམ་བཞིན་བཟླའོ། །
ཐིག་ལེའི་སྒྲུབ་པ་རྒྱུན་རིང་དུ་བྱ་བ་ཡིན་ན་གཟུངས་ཐག་བཟུང་ནས་སྔགས་བཟླ་
བ་རྒྱུན་མ་ཆད་པ་དགོས་ཤིང་། ཆོ་ག་ཚར་གཅིག་བྱ་བ་ཡིན་ན་ཡིག་བརྒྱ་བཟླས་
ལ་གཟུངས་ཐག་བསྡུ། ཨོཾ་སརྦ་ཏ་ཐཱ་ག་ཏ་ཨབྷཾ་ནས། ཤཔྟའི་བར་གྱིས་མཆོད། མ་
དག་ཞིང་གི་ཞེས་སོགས་ཀྱིས་བསྟོད། དེ་ནས་གཏོར་མ་འབུལ་བ་ནི། བླ་མ། ཡི་
དམ། ཆོས་ སྐྱོང་། རིགས་ དྲུག །གཞི་བདག་ གི་ གཏོར་ མ་རྣམས་ རིམ་ པ་བཞིན་
སྔར་ལྟར་བསངས་སྦྱངས་བྱིན་གྱིས་བརླབས། བླ་མ་ཡི་དམ་ལ་མཚན་སྔགས་ཀྱི་
མཐར་བ་ལིཾ་ཏ་བཏགས་ པའམ། སམྦྷ་ ར་ སོགས་ རྒྱུད་ནས་བཤད་པའི་གཏོར་
སྔགས་གང་འོས་ཀྱིས་ཕུལ་ལ། ཉེར་སྤྱོད་ཀྱིས་མཆོད་ནས་བླ་མ་རྣམས་ལ། འདོད་
ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་མཆོད་གཏོར་འདི། །རྩ་བརྒྱུད་བླ་
མའི་ཚོགས་ལ་འབུལ། །བཞེས་ནས་རྒྱུད་པ་གསུམ་ལྡན་གྱི། །བྱིན་རླབས་དངོས་
གྲུབ་སྩལ་དུ་ གསོལ། །ཡི་དམ་རྣམས་ལ། འདོད་ ཡོན་ ལྔ་ ལྡན་ ཟག་ མེད་ ཀྱི། །
བདུད་ རྩི་རྒྱ་མཚོའི་མཆོད་གཏོར་འདི། །ཡི་དམ་ལྷ་བཞིའི་ཚོགས་ལ་འབུལ། །
བཞེས་ནས་མཆོག་དང་ཐུན་མོང་གི །དངོས་གྲུབ་མ་ལུས་སྩལ་དུ་གསོལ། །ཞེས་
གསོལ་བ་གདབ། ཆོས་སྐྱོང་རྣམས་ལ་གཏོར་མ་ཨ་ཀ་རོས་བསྔོས་ལ། ཉེར་སྤྱོད་
ཀྱིས་མཆོད་ནས། འདོད་ཡོན་ལྔ་ལྡན་ཟག་མེད་ཀྱི། །བདུད་ རྩི་རྒྱ་མཚོའི་མཆོད་
གཏོར་འདི། །ཡེ་ཤེས་མགོན་དང་རྒྱལ་ཆེན་བཞི། ཁྱད་པར་སྒྲོལ་མ་བཅུ་གཉིས་
དང༌། །དཀར་ པོ་ བརྒྱད་ ཅུ་ ལ་ སོགས་ པའི། །ཆོས་ སྐྱོང་ སྲུང་ མའི་ ཚོགས་ ལ་
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འབུལ། །བཞེས་ནས་ ཞི་ རྒྱས་ དབང་ དྲག་ གི །འཕྲིན་ ལས་ མ་ ལུས་ བསྒྲུབ་ཏུ་
གསོལ། །རིགས་དྲུག་ དང་ གཞི་ བདག་ ལ་ སམྦྷ་ རས་ གཏོར་ མ་ བསྔོས་ལ། དེ་
བཞིན་གཤེགས་པ་བཞིའི་མཚན་བརྗོད་ནས། །འདོད་ཡོན་ལྔ་ལྡན་ཟག་མེད་ཀྱི། །
བདུད་རྩི་རྒྱ་མཚོའི་གཏོར་མ་དང་། །རིགས་དྲུག་འགྲོ་བའི་ཚོགས་ལ་འབུལ། །
བཞེས་ནས་སྡུག་བསྔལ་ལས་གྲོལ་ཏེ། །མྱུར་དུ་སངས་རྒྱས་ཐོབ་པར་ཤོག །ཅེས་
དང་། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་མཚོའི་ གཏོར་མ་འདི། །
ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་མ་མཛད་པར། །སྡོང་
གྲོགས་ གནས་པོ་བཟང་པོ་མཛོད། །ཅེས་ རིམ་བཞིན་བརྗོད། གཏོར་མ་འབུལ་
བའི་ཆོ་ག་བསྡུས་པ་བྱ་བར་འདོད་ན་གཏོར་མ་སྔར་ལྟར་བསངས་སྦྱངས་བྱིན་གྱིས་
བརླབས་ལ། བླ་མ་དང་དཀྱིལ་འཁོར་བའི་ལྷ་ཚོགས་རྣམས་ཀྱི་ལྗགས་ཧཱུྃ་ལས་
སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་
དྲངས་ཏེ་གསོལ་བར་གྱུར་པར་བསམས་ལ། ཨོཾ་གུ་རུ་མཎྜ་ལ་ བྷྱོ༔ ས་པ་རི་ཝཱ་ར་
ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་འབུལ། ཇོ་བོའི་བཀའ་སྲུང་
དཀར་པོ་བརྒྱད་ཅུ་སྒྲོལ་མ་བཅུ་གཉིས་རྒྱལ་ཆེན་བཞི་རྣམས་ལ། ཨོཾ་བཛྲ་དྷརྨ་པཱ་
ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་གཏོར་མ་ཕུལ་
ལ་འཕྲིན་ལས་འཆོལ། རིགས་དྲུག་དང་གཞི་བདག་ལ་གཏོར་མ་འབུལ་ཚུལ་སྔར་
ལྟར་བྱའོ། །དེ་ནས་དཀྱིལ་འཁོར་སོ་སོ་ལས་རང་འདྲ་གཉིས་པ་རེ་འོད་དུ་ཞུ་སྟེ་
བུམ་པ་རྣམས་ལ་ཐིམ་ཞིང་། ལྷ་སོ་སོ་ལས་རང་འདྲ་གཉིས་པ་རེ་འོད་དུ་ཞུ་ནས་
བུམ་པའི་ཆུ་ལ་ཐིམ་པར་བསམ་མོ། །དེ་ནས་སྒྲུབ་གྲོགས་དཀྱིལ་འཁོར་བསྲུང་དུ་
བཅུག་ལ་ཕྱི་རོལ་དུ་ཆ་གསུམ་བཏང་ནའང་རྒྱུད་དང་མཐུན་ཞིང་ཕུན་སུམ་ཚོགས་
86-



བཀའ་གདམས་ཐིག་ལེ་བཅུ་དྲུག་གི་ཆོ་ག་ངག་འདོན་གྱི་རིམ་པར་བསྒྲིགས་པ།
པའི་ཡན་ལག་ཏུ་འགྱུར་རོ།། །།
87-



༄༅། །ཐིག་ལེ་བཅུ་དྲུག་གི་དབང་ཆོག་བཞུགས་སོ། །
ཐིག་ལེ་བཅུ་དྲུག་གི་དཀྱིལ་འཁོར་དུ་བདག་ཉིད་འཇུག་ཅིང་དབང་བླང་
བའི་ཚུལ་ནི། སྒྲུབ་པ་པོ་རྣམས་ཁྲུས་བྱས་གྲལ་ལ་འཁོད་ནས། ཆུ་གཉིས་ཉེར་
སྤྱོད་རོལ་མོ་འདོད་ཡོན་ལྔ་དང་བཅས་པའི་མཆོད་པ་བྱིན་གྱིས་བརླབས། བླ་མ་
དང༌ གཙོ་བོ་ ཐ་ མི་ དད་ པའི་ ཞབས་ དྲུང༌ དུ་ དཀྱིལ་ འཁོར་ དུ་ འཇུག་ པ་ དང་
བྱིན་རླབས་ཞུ་བའི་ཡོན་དུ་མཎྜལ་འབུལ་བར་ཞུ། ཨོཾ་བཛྲ་བྷུ་མི་ཨཱཿཧཱུྃ། ཞེས་པ་
ནས། མཎྜ་ལ་ཀཾ་ནིརྱ་ཏ་ཡཱ་མི། དེ་ནས་སེམས་བསྐྱེད་པ་དང༌། སྡོམ་པ་བླང་བ་
དང་། དཀྱིལ་འཁོར་དུ་འཇུག་པ་སོགས་ཀྱི་ཕྱིར་གསོལ་བ་འདེབས་པ་ནི། དགའ་
ཆེན་ཁྱོད་བདག་སྟོན་པ་སྟེ། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་
ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་
བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་
དགེ་འདུན་ཏེ། །སྐྱབས་གསུམ་བདག་ལ་སྩལ་དུ་གསོལ། །ཐར་པ་ཆེན་པོའི་གྲོང་
མཆོག་ཏུ། །མགོན་ པོས་ བདག་ ནི་ གཞུག་ ཏུ་ གསོལ། །ཞེས་ ལན་ གསུམ་ གྱིས་
གསོལ་བ་གདབ། དེ་ནས་པུས་མོ་གཡས་པའི་ལྷ་ང་ས་ལ་གཙུགས། །ལག་པ་
ཐལ་ མོ་ སྦྱར་ ནས་ སྐྱབས་འགྲོ་ ཐུན་ མོང་ མིན་ པ་ བྱ་ ཚུལ་ནི། ཕྱོགས་ བཅུ་ ན་
བཞུགས་ པའི་ སངས་རྒྱས་དང་ བྱང་ ཆུབ་ སེམས་ དཔའ་ ཐམས་ཅད་བདག་ ལ་
དགོངས་སུ་གསོལ། སློབ་དཔོན་བདག་ལ་དགོངས་སུ་གསོལ། བདག་མིང་འདི་
ཞེས་བགྱི་བ་དུས་འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་
- 88 -



ཐིག་ལེ་བཅུ་དྲུག་གི་དབང་ཆོག ། །
དུ་རྐང་གཉིས་རྣམས་ཀྱི་མཆོག་སངས་རྒྱས་བཅོམ་ལྡན་འདས་རྣམས་ལ་སྐྱབས་
སུ་མཆིའོ། །སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ་དུས་
འདི་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཆོས་རྣམས་ཀྱི་
མཆོག་ཞི་བ་འདོད་ཆགས་དང་བྲལ་བའི་ཆོས་ལ་སྐྱབས་སུ་མཆིའོ། །སློབ་དཔོན་
དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་བཟུང་ནས་ཇི་
སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཚོགས་རྣམས་ཀྱི་མཆོག་འཕགས་པ་
བྱང་ ཆུབ་ སེམས་ དཔའ་ ཕྱིར་ མི་ ལྡོག་ པའི་ དགེ་ འདུན་ རྣམས་ ལ་ སྐྱབས་ སུ་
མཆིའོ། །ཞེས་ལན་གསུམ་གྱིས་ཐེག་ཆེན་ཐུན་མོང་མིན་པའི་སྐྱབས་འགྲོ་བཟུང་།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བདག་ ལ་ དགོངས་ སུ་ གསོལ། སློབ་ དཔོན་ དགོངས་ སུ་ གསོལ། བདག་ མིང་
འདི་ཞེས་བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ་སྦྱིན་པའི་རང་
བཞིན་དང་ཚུལ་ཁྲིམས་ཀྱི་རང་བཞིན་དང་བསྒོམས་པའི་རང་བཞིན་གྱི་དགེ་བའི་
རྩ་བ་བདག་གིས་བགྱིས་པ་དང་བགྱིད་དུ་སྩལ་བ་དང་བགྱིས་པ་ལ་རྗེས་སུ་ཡི་
རང་བའི་དགེ་བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་
པ་ ཡང་ དག་ པར་ རྫོགས་ པའི་ སངས་ རྒྱས་རྣམས་ དང༌ ས་ ཆེན་ པོ་ ལ་ རབ་ཏུ་
བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་དང་པོ་བླ་ན་མེད་པ་ཡང་
དག་ པར་ རྫོགས་ པའི་ བྱང་ཆུབ་ཏུ་ཐུགས་བསྐྱེད་ པར་ མཛད་པ་དེ་བཞིན་དུ།
བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་ནས་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་
པོ་ལ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་
- 89 -



GT
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བགྱིའོ། །མ་ གྲོལ་ བ་ རྣམས་ དགྲོལ་ བར་ བགྱིའོ། །དབུགས་ མ་ ཕྱིན་ པ་ རྣམས་
དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་
མྱ་ ངན་ ལས་ འདས་ འདའ་ བར་ བགྱིའོ། །ཞེས་ ལན་ གསུམ་ གྱིས་ སྨོན་ སེམས་
བཟུང་། དཀོན་མཆོག་གསུམ་ ལ་ བདག་ སྐྱབས་མཆི། །སྡིག་ པ་ ཐམས་ཅད་སོ་
སོར་ བཤགས། །འགྲོ་བའི་ དགེ་ ལ་ རྗེས་ ཡི་རང་། །སངས་ རྒྱས་ བྱང་ ཆུབ་ ཡིད་
ཀྱིས་གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་
སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་
བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱི་ནས། །སེམས་ཅན་ཐམས་ཅད་
བདག་གི་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་གྱིས་འཇུག་
སྡོམ་བླང་། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་
རང་ དང་ སེམས་ ཅན་ ཐམས་ ཅད་ དཀྱིལ་ འཁོར་ གྱི་ ཤར་ སྒོའི་ ཕྱི་ རོལ་ དུ་
བཀུག །བླ་མ་ཐུགས་རྗེ་ཆེན་པོས་དཀྱིལ་འཁོར་གྱི་ཤར་སྒོ་ནང་ནས་ཕྱེ། བླ་མ་
དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་
ཅན་ཐམས་ཅད་དྲངས་ཏེ་ཕྱི་བཀོད་པ་བསམ་གྱིས་མི་ཁྱབ་པའི་གཞལ་ཡས་ཁང་
གི་ནང་དུ་བཞུགས། །ཨོ་ཙཎྜ་མཧཱ་རོ་ཥ་ཎ་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ སརྦ་བྷ
སྭ་བྷཱ་ཝ་ཤུདྡྷོཉཧཾ། རང་ཉིད་སྟོང་པ་ཉིད་ དུ་གྱུར། སྟོང་པའི་ངང་ལས་རང་ཉིད་
ཐུགས་རྗེ་ཆེན་པོ་ཞལ་གཅིག་ཕྱག་གཉིས་པར་གྱུར། རང་ཐུགས་རྗེ་ཆེན་པོར་
གསལ་བའི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་ཀར་ཧཱུཾ་སྔོན་
པོ་ཡི་གེ་གསུམ་པོ་དེ་ལས་འོད་འཕྲོས་ལུས་ཀྱི་ནང་ཐམས་ཅད་གང་། སྡིག་སྒྲིབ་
- 90 -



ཐིག་ལེ་བཅུ་དྲུག་གི་དབང་ཆོག །
ཉེས་ལྟུང་ཐམས་ཅད་དག །ལུས་ཤེལ་སྒོང་ཕྱིས་པ་ལྟར་དྭངས་གསལ་འོད་ཀྱི་
རང་བཞིན་ཅན་དུ་གྱུར། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་
ཤིག །ཐུགས་ རྗེ་ ཆེན་ པོ་ བདག་ ལ་ དབབ་ པར་ མཛད་ དུ་ གསོལ། །ཞེས་ ལན་
གསུམ་གསོལ་བ་གདབ། དེ་ནས་བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་
བོན་གྱི་འོད་ཟེར་ གྱིས་ ཕྱོགས་བཅུའི་སངས་རྒྱས་དང་ བྱང་ཆུབ་ སེམས་ དཔའ་
ཐམས་ཅད་ཐིག་ལེ་བཅུ་དྲུག་གི་ལྷ་ཚོགས་ཀྱི་རྣམ་པར་ནམ་མཁའི་ཁམས་གང་བ་
སྤྱན་དྲངས་ཏེ། རང་ གི་ ལུས་ ལ་ ཐིམ་པས་བྱིན་གྱིས་བརླབས་ པར་ གྱུར་ པར་
བསམས་ལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་ས་རི་ཝཱ་ར་ས་མ་ཡ་ཨཱ༔ བེ་ཤ་ཡ་
ཨ་ཨ། ཞེས་ལན་བདུན་ནམ་ཉེར་གཅིག་སོགས་བརྗོད། ཏིཥྛ་བཛྲ། ཞེས་བརྟན་
པར་བྱས། ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །
དེ་རིང་བཤད་ པའི་ རིན་ཆེན་གཏེར། །གཙོ་བོས་བདག་ལ་བཀའ་དྲིན་སྩོལ། །
ཅེས་ལན་གསུམ་གྱིས་གསོལ་བ་གདབ། རང་དང་སེམས་ཅན་ཐམས་ཅད་ཀྱིས་
གུས་པ་ཆེན་པོས་མགྲིན་གཅིག་ཏུ། ཕྱག་དང་ཕྱག་ཡུལ་གཉིས་སྟོང་པའི༴ གཡོས་
པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་
དུ། པཱ་ཏྱཾ། པུཊྚེ། དྷུ་པེ། ཨཱ་ལོ་ཀེ །གནྡྷེ། ནེ་ཝི་ཏྱ། ཤཔྟ། རཱུ་པ། ཤཔྟ། གནྡྷེ། ར་
ས། སྤན་པྲ་ཏཱིཙྪ་ ཧཱུཾ་ སྭཱཧཱ། ཞེས་ཉེར་ སྤྱོད་འདོད་ཡོན་དང་བཅས་པ་རེ་རེ་ནས་
སྔགས་དང་ ཕྱག་རྒྱ་ དང་ བཅས་འབུལ། རྒྱས་ པར་སྤྲོ་ན། རྒྱལ་བ་རྒྱ་མཚོ་མ་
སོགས་མཆོད་ཕྲེང་ཡང་བྱའོ། །དེ་ནས། དུས་གསུམ་བདེ་བར་གཤེགས་པ་ཆོས་
ཀྱི་སྐུ། །འགྲོ་དྲུག་སེམས་ཅན་རྣམས་ལ་སྤྱན་རས་གཟིགས། །ནམ་མཁའ་ལྟ་བུར་
ཁྱབ་པའི་བཅུ་གཅིག་ཞལ། །གཟི་བརྗིད་འོད་དཔག་མེད་ལ་ཕྱག་འཚལ་ལོ། །
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཞེས་བསྟོད། ཨོཾ་མ་ཎི་པདྨེ་ཧཱུྃ། ཞེས་མང་དུ་བཟླས་ཏེ་གསོལ་བ་བཏབ་པས།
ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྤྱི་བོའི་ཨོ་ལས་བདུད་རྩི་དཀར་པོའི་རྒྱུན་
དཔག་ཏུ་མེད་པ་བྱུང་། རང་དང་སེམས་ཅན་ཐམས་ཅད་ཀྱི་སྤྱི་བོར་ཐིམ་པས་ལུས་
ཀྱི་སྒོ་ནས་བསགས་པའི་སྡིག་སྒྲིབ་ཐུན་མོང་དང་ཐུན་མོང་མིན་པ་ཐམས་ཅད་བྱང་
ཞིང་དག །ཐུགས་རྗེ་ཆེན་པོའི་སྐུའི་བྱིན་རླབས་ཐོབ། ཐུགས་རྗེ་ཆེན་པོ་རྒྱལ་བ་རྒྱ་
མཚོའི་མགྲིན་ པའི་ ཨཱལས་བདུད་རྩིའི་རྒྱུན་དཔག་ཏུ་མེད་པ་བྱུང༌། རང་དང་
སེམས་ ཅན་ ཐམས་ ཅད་ ཀྱི་མགྲིན་ པའི་ གནས་ སུ་ ཐིམ་ པས་ ངག་ གི་ སྒོ་ནས་
བསགས་པའི་སྡིག་སྒྲིབ་ཐུན་མོང་དང་ཐུན་མོང་མིན་པ་ཐམས་ཅད་བྱང་ཞིང་
དག །ཐུགས་རྗེ་ཆེན་པོའི་གསུང་གི་བྱིན་རླབས་ཐོབ། ཐུགས་རྗེ་ཆེན་པོ་རྒྱལ་བ་
རྒྱ་མཚོའི་ཐུགས་ཀའི་ཧཱུྃ་ལས་བདུད་རྩིའི་རྒྱུན་དཔག་ཏུ་མེད་པ་བྱུང་། རང་དང་
སེམས་ཅན་ཐམས་ཅད་ཀྱི་སྙིང་གར་ཐིམ་པས་ཡིད་ཀྱི་སྒོ་ནས་བསགས་པའི་སྡིག་
སྒྲིབ་ཐུན་མོང་དང་ཐུན་མོང་མིན་པ་ཐམས་ཅད་བྱང་ཞིང་དག །ཐུགས་རྗེ་ཆེན་
པོའི་ཐུགས་ཀྱི་བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི་
ཐུགས་ཀའི་ཧཱི༔ཡིག་གི་འོད་ཟེར་གྱི་ཕྱོགས་བཅུ་ན་བཞུགས་པའི་རྒྱལ་བ་འཁོར་
བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་སྤྱན་དྲངས་པ་རྣམས་ནམ་
མཁར་བཞུགས། བསྒྲུབས་པའི་དཀྱིལ་འཁོར་བ་རྣམས་ཀྱང་དབང་བསྐུར་བའི་
དགོངས་ པ་ མཛད། སྤྱན་ མ་ ལ་སོགས་ པ་ རིག་ མ་དང་ བཅས་ པ་ ནམ་ མཁར་
བཞུགས་པ་རྣམས་ ཀྱིས་ གདུགས་དང་ རྒྱལ་མཚན་ལ་སོགས་པ་ རང་ གི་ སྟེང་
ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང་། མེ་ཏོག་དང་གུར་ཀུམ་ལ་
སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་
-92-



ཐིག་ལེ་བཅུ་དྲུག་གི་དབང་ཆོག །
པོ་བྱང་ཆུབ་ཀྱི་སེམས་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར།
གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་
བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར་
པར་བསམས་ལ། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་
རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་འདབ་མ་རྒྱས་
འདྲའི་སྤྱན་མངའ་བ། །འདི་ནི་འཇིག་རྟེན་དགེ་བའི་བཀྲ་ཤིས་དང་ པོའོ། །དེ་
ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་
ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་ཀུན་ལ་ཞི་བྱེད་པ། །འདི་ནི་
འཇིག་རྟེན་དགེ་བའི་བཀྲ་ཤིས་གཉིས་པའོ། །དགེ་འདུན་དམ་པ་ཆོས་ལྡན་ཐོས་
པའི་ནོར་གྱི་ཕྱུག །མི་དང་ལྷ་དང་ལྷ་མ་ཡིན་གྱི་མཆོད་པའི་གནས། །ཚོགས་ཀྱི་
མཆོག་རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་
ཤིས་གསུམ་པའོ། །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་
གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོ་
སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་བདུད་རྩིའི་ཆུས་དབང་
བསྐུར། ལུས་ཐམས་ཅད་གང་། བདེ་བ་ཆེན་པོ་མྱོང་། དྲི་མ་ཐམས་ཅད་དག །
ཆུའི་ལྷག་མ་སྤྱི་གཙུག་ཏུ་འཁྱིལ་པ་ཡོངས་སུ་གྱུར་པ་ལས་ཐུགས་ཀྱི་ས་བོན་ཧཱུྃ༔
ཡིག་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་
ཧྲི༔ཡིག་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛ༔ཧཱུྃ་བཾ་ཧོརང་གི་བ་
སྤུའི་སྒོ་ནས་ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་
མང་དུ་བྱས་ནས་གསོལ་བ་བཏབ་པས། ཐུགས་རྗེ་ཆེན་པོ་རྒྱལ་བ་རྒྱ་མཚོ་དགྱེས་
-93-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ནས་ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་
དྲངས་ཏེ་ཐིག་ལེ་གཉིས་པ་སྟོང་གསུམ་མི་མཇེད་ཀྱི་བཀོད་པའི་གཞལ་ཡས་ཁང་
གི་ནང་དུ་བཞུགས། ཕྱག་དང་ཕྱག་ཡུལ་གཉིས་སྟོང་པའི= གཡོས་པ་མེད་པའི་
བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨརྒོ༴ སྤན་པྲ་ཏཱིཙྪ་ ཧཱུཾ་ སྭཱཧཱ། མཁའ་མཉམ་
འགྲོ་ལ་མཁྱེན་བརྩེས་རབ་དགོངས་ནས། །གྲངས་མེད་གསུམ་དུ་ཚོགས་གཉིས་
རབ་རྫོགས་ཤིང་། །སྟོང་གསུམ་མི་མཇེད་ཞིང་གི་དཔལ་གྱུར་པ། །ཐུབ་ཆེན་རྣམ་
སྣང་མཛད་ལ་ཕྱག་འཚལ་ལོ། །ཞེས་བསྟོད། ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ།
ཞེས་མང་དུ་བཟླས་ཏེ་གསོལ་བ་བཏབ་པས། ཐུབ་པ་ཆེན་པོ་གངས་ཆེན་མཚོའི་
སྤྱི་བོའི་ཨོ་ལས་བདུད་རྩི་དཀར་པོའི་རྒྱུན༴ ཐུགས་ཀྱི་བྱིན་རླབས་ཐོབ་པར་གྱུར།
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱི༔ཡིག་གི་འོད་ཟེར་གྱིས་ཕྱོགས་
བཅུ་ན་བཞུགས་པའི་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་
ཕྱིར་དུ་སྤྱན་དྲངས་པ་རྣམས༔ ཐུགས་ཀྱི་ས་བོན་ཨོཾ་ཡིག་གིས་དབུ་བརྒྱན་པར་
གྱུར། བླ་མ་དང་གཙོ་བོ་ཐ་མི་དད་པའི= བ་སྤུའི་སྒོ་ནས་ཐིམ་པར་གྱུར། ཨོཾ་མ་ཎི་
པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་མང་དུ་བྱས་ནས་གསོལ་བ་བཏབ་པས།
ཐུབ་ཆེན་གངས་ཆེན་མཚོ་དགྱེས་ནས་ཐུགས་ཀའི་གཞལ་ཡས་ཁང་གི་ཤར་སྒོ་
ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་
གྱིས་རང་དང་སེམས་ཅན་ཐམས་ཅད་དྲངས་ཏེ་ཐིག་ལེ་གསུམ་པ་ཁ་བ་ཅན་གྱི་
ཐིག་ལེའི་གཞལ་ཡས་ཁང་གི་ནང་དུ་བཞུགས། ཕྱག་དང་ཕྱག་ཡུལ་གཉིས་སྟོང་
པའི༴ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨབྷཾ= སྤན་པྲ་ཏཱིཙྪ་
-94-



ཐིག་ལེ་བཅུ་དྲུག་གི་དབང་ཆོག །
ཧཱུཾ་ སྭཱཧཱ། ཕྱག་ སྟོང་ འཁོར་ ལོས་ སྒྱུར་ བའི་ རྒྱལ་ པོ་ སྟོང་། །སྤྱན་སྟོང་བསྐལ་བ་
བཟང་པོའི་སངས་རྒྱས་སྟོང་། །གང་ལ་གང་འདུལ་དེ་ལ་དེར་སྟོན་པའི། །བཙུན་
པ་སྤྱན་རས་གཟིགས་ལ་ཕྱག་འཚལ་ལོ། །ཞེས་བསྟོད། ཨོཾ་མ་ཎི་པདྨེ་ཧཱུྃ། ཞེས་
མང་དུ་བཟླས་ཏེ་གསོལ་བ་བཏབ་པས་སྤྱན་རས་གཟིགས་རྒྱལ་བ་རྒྱ་མཚོའི་སྤྱི་
བོའི་ཨོ་ལས༴ ཐུགས་ཀྱི་བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་
པའི་ཐུགས་ཀའི་ཧཱི༔ཡིག་གི་འོད་ཟེར་གྱིས་ཕྱོགས་བཅུའི་རྒྱལ་བ་འཁོར་བཅས་
ཐམས་ཅད་རང་ལ་དབང་བསྐུར་བའི་ཕྱིར་དུ་སྤྱན་དྲངས་པ་རྣམས༔ ཐུགས་ཀྱི་ས་
བོན་ཧཱིཝཡིག་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི= ཐིམ་
པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་མང་དུ་བྱས་ནས་
གསོལ་བ་བཏབ་པས། སྤྱན་རས་ གཟིགས་རྒྱལ་བ་རྒྱ་མཚོ་དགྱེས་ནས་ཐུགས་
ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་
ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་ཏེ་
ཐིག་ལེ་བཞི་པ་གནས་ཁང་གི་གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་
ཡུལ་གཉིས་སྟོང་པའི= གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་
ཨཧཱུྃ༴ སྤན་པྲ་ཏཱིཙྪ་ཧཱུྃ་སྭཱཧཱ། སྐྱོན་གྱིས་མ་གོས་སྐུ་མདོག་དཀར། །རྫོགས་སངས་
རྒྱས་ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་
གཟིགས་ལ་ཕྱག་འཚལ་ལོ། །ཞེས་བསྟོད། ཨོཾ་མ་ཎི་པདྨེ་ཧཱུྃ། ཞེས་མང་དུ་བཟླས་
ཏེ་གསོལ་བ་བཏབ་པས། ཐུགས་རྗེ་ཆེན་པོའི་སྤྱི་བོའི་ཨོ་ལས༔ ཐུགས་ཀྱི་བྱིན་
རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱིཝཡིག་གི་
འོད་ཟེར་གྱི་ཕྱོགས་བཅུའི་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་
-95-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བའི་ཕྱིར་དུ་སྤྱན་དྲངས་པ་རྣམས༔ ཐུགས་ཀྱི་ས་བོན་ཧཱུྃཡིག་གིས་དབུ་བརྒྱན་
པར་གྱུར། བླ་མ་དག་གཙོ་བོ་ཐ་མི་དད་པའི༴ ཐིམ་པར་གྱུར། ཨོཾ་མ་ཎི་པདྨེ་ཧཱུཾ།
ཞེས་བཟླ་བཞིན་དུ་སྐོར་བ་ལན་མང་དུ་བྱས་ནས་གསོལ་བ་བཏབ་པས། ཐུགས་
རྗེ་ཆེན་པོ་དགྱེས་ནས་ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་
དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་
ཅན་ཐམས་ཅད་དྲངས་ཏེ་ཐིག་ལེ་ལྔ་པའི་གཞལ་ཡས་ཁང་གི་ནང་དུ་ཞུགས།
ཕྱག་དང་ཕྱག་ཡུལ་གཉིས་སྟོང་པའི༴ གཡོས་པ་མེད་པའི་བཀྲ་ཤིས་ཤོག །ཨོ་
སརྦ་ཏ་ཐཱ་ག་ཏ་ཨརྒོ༴ སྤརྨ་པྲ་ཏཱིཙྪ་ཧཱུྃ་སྭཱཧཱ། སྨྲ་བསམ་བརྗོད་མེད་ཤེས་རབ་ཕ་
རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་
སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་བསྟོད། ཏང་
ཐཱ། ཨོཾ་ག་ཏེ་ག་ཏེ་པཱར་ག་ཏེ་པཱར་སངྒ་ཏེ་བོ་དྷི་ཡེ་སྭཱཧཱ། ཞེས་མང་དུ་བཟླས་ཏེ་
གསོལ་བ་བཏབ་པས། ཡུམ་ཆེན་མོ་ཤེར་ཕྱིན་མའི་སྤྱི་བོའི་ཨོ་ལས༔ ཐུགས་ཀྱི་
བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི༔ ཐུགས་ཀྱི་ས་བོན་
ཨ་ཡིག་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི༴ ཐིམ་པར་
གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་བསྐོར་བ་ལན་མང་དུ་ བྱས་ནས་
གསོལ་བ་བཏབ་པས། ཡུམ་ཆེན་མོ་ཤེར་ཕྱིན་མ་དགྱེས་ནས་ཐུགས་ཀའི་གཞལ་
ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་
བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་ཏེ་ཐིག་ལེ་དྲུག་པའི་
གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་ཡུལ་གཉིས་སྟོང་པའི༴ གཡོས་
པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨབྷཾ༴ སྤན་པྲ་ཏིཙྪ་ཧཱུྃ་སྭཱཧཱ། ཕུན་
- 96 -



ཐིག་ལེ་བཅུ་དྲུག་གི་དབང་ཆོག ། །
ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་
གསུང་། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་གཙོ་བོ་དེ་ལ་
ཕྱག་འཚལ་ལོ། །ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ། ཞེས་མང་དུ་བཟླས་ཏེ་གསོལ་
བ་བཏབ་པས། བཅོམ་ལྡན་འདས་ཤཱཀྱ་ཐུབ་པའི་སྤྱི་བོའི་ ཨོ་ལས༔ ཐུགས་ཀྱི་
བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི༔ ཐུགས་ཀྱི་ས་བོན་
མྱི་ཡིག་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི༔ ཐིམ་པར་
གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་མང་དུ་བྱས་ནས་གསོལ་བ་
བཏབ་པས། བཅོམ་ལྡན་འདས་ཤཱཀྱ་ཐུབ་པ་དགྱེས་ནས་ཐུགས་ཀའི་གཞལ་ཡས་
ཁང་གི་ཤར་སྒོ་ནས་ཕྱེ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་
འོད་ཟེར་གྱིས་རང་དང་ སེམས་ཅན་ཐམས་ཅད་དྲངས་ཏེ་ཐེག་ལེ་བདུན་པའི་
གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་ཡུལ་གཉིས་སྟོང་པའི༴ གཡོས་
པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨརྒུཊ སྤན་པྲ་ཏཱིཙྪ་ཧཱུྃ་སྭཱཧཱ། སྐྱོན་
གྱིས་མ་གོས་སྐུ་མདོག་དཀར༔ ཕྱག་འཚལ་ལོ། །ཞེས་བསྟོད། ཨོཾ་མ་ཎི་པདྨེ་ཧཱུཾ།
ཞེས་མང་དུ་བཟླས་ཏེ་གསོལ་བ་བཏབ་པས། ཐུགས་རྗེ་ཆེན་པོའི་སྤྱི་བོའི་ ཨོ་
ལས༔ ཐུགས་ཀྱི་བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི་
ཐུགས་ཀྱི་ས་བོན་ཧཱི༔ཡིག་གིས་དབུ་རྒྱན་པར་གྱུར། བླ་མ་དང་གཙོ་བོ་ཐ་མི་དད་
པའི= འཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་མང་
བྱས་ ནས་ གསོལ་ བ་ བཏབ་ པས། ཐུགས་ རྗེ་ ཆེན་ པོ་ དགྱེས་ ནས་ ཐུགས་ ཀའི་
གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་ཐུགས་
ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་ཏེ་ཐིག་ལེ་
-97-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བརྒྱད་པའི་གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་ཡུལ་གཉིས་སྟོང་
པའི༴ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨབྷཾ༴ སྤན་པྲ་ཏཱིཙྪ་
ཧཱུཾ་ སྭཧཱ། གང་ གིས་ ཁྱོད་ ཞབས་ པདྲོ་ གུས་མཆོད་ནས། །ཏཱ་ རེ་ ལ་ སོགས་ རིག་
སྔགས་ ཟློས་ ཙམ་གྱིས། །འཆི་ མེད་ ཚེ་ དང༌ ཡེ་ཤེས་བསོད་ནམས་ སོགས། །ཅི་
འདོད་དངོས་གྲུབ་སྩོལ་ལ་ཕྱག་འཚལ་ལོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཞེས་མང་
དུ་བཟླས་ཏེ་གསོལ་བ་བཏབ་པས། རྗེ་བཙུན་སྒྲོལ་མའི་སྤྱི་བོའི་ཨོ་ལས༔ ཐུགས་
ཀྱི་བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི༔ ཐུགས་ཀྱི་ས་
བོན་ཏཱཾ་ཡིག་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི= ཐིམ་
པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་མང་དུ་བྱས་ནས་
གསོལ་བ་བཏབ་པས། རྗེ་བཙུན་སྒྲོལ་མ་དགྱེས་ནས་ཐུགས་ཀའི་གཞལ་ཡས་
ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་
གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་ཏེ་ཐིག་ལེ་དགུ་པའི་
གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་ཡུལ་གཉིས་སྟོང་པའི༴ གཡོས་
པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ ཨཧཱུྃ༴ སྤརྨ་པྲ་ཏཱིཙྪ་ཧཱུྃ་སྭཱཧཱ།
འཇིགས་ཆེན་སྡུག་བསྔལ་བརྒྱད་དང་འབྱུང་བའི་གདོན། །ཉོན་མོངས་ཤེས་བྱའི་
སྒྲིབ་པའི་འཇིགས་པ་རྣམས། ཁྱོད་ཞབས་དྲན་པའི་མོད་ལ་སྐྱོབ་མཛད་མ། །ནུས་
པ་མཐར་ཕྱིན་མ་ལ་ཕྱག་འཚལ་ལོ། །ཞེས་བསྟོད། ཨོཾ་ཏཱ་རེ་ཏུ་རེ་ཏུཏྟཱ་རེ་ཏུ་རེ་ཧཱུྃ་
ཕཊ། ཅེས་མང་དུ་བཟླས་ཏེ་གསོལ་བ་བཏབ་པས། རྗེ་བཙུན་སྒྲོལ་མ་དྲག་མོའི་
སྤྱི་བོའི་ཨོ་ལས༔ ཐུགས་ཀྱི་བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་
དད་པའི༔ ཐུགས་ཀྱི་ས་བོན་ཏཱཾ་ཡིག་ལྗང་ནག་གིས་དབུ་བརྒྱན་པར་གྱུར། བླ་མ་
- 98 -



ཐིག་ལེ་བཅུ་དྲུག་གི་དབང་ཆོག །
དང་གཙོ་བོ༴ ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་
མང་དུ་བྱས་ནས་གསོལ་བ་བཏབ་པས། རྗེ་བཙུན་མ་སྒྲོལ་མ་དྲག་མོ་དགྱེས་ནས་
ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་
པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་
ཏེ་ཐིག་ལེ་བཅུ་པའི་གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་གཉིས་
སྟོང་པའི༴ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨབྷཾ༴ སྤན་པྲ་
ཏིཙྩ ཧཱུཾ་ སྭཧཱ། སྐུ་མདོག་ སྔོན་ པོ་ རལ་ གྲི་ ཞགས་ པ་ འཛིན། །གཡས་ བསྐུམས་
གཡོན་བརྐྱངས་བདུད་བཞི་རབ་ཏུ་འཇོམས། །མ་གཡོ་མི་གཡོ་དབྱེ་བ་མི་མངའ་
བའི། །བཅོམ་ལྡན་མི་གཡོ་མགོན་ལ་ཕྱག་འཚལ་ལོ། །ཞེས་བསྟོད། ༀ་ཙཎཱ་མཧ་
རོ་ཥ་ཎ་ཧཱུྃ་ཕཊ། ཅེས་མང་དུ་བཟླས་ཏེ་གསོལ་བ་བཏབ་པས། ཁྲོ་བོའི་དབང་པོ་
མི་གཡོ་བའི་སྤྱི་བོའི་ཨོ་ལས༔ ཐུགས་ཀྱི་བྱིན་རླབས་ཐོབ་པར་གྱུར། བླ་མ་དང་
གཙོ་བོ་ཐ་མི་དད་པའི= ཐུགས་ཀྱི་ས་བོན་ཧཱུཾ་ཡིག་གི་དབུ་བརྒྱན་པར་གྱུར། བླ་མ་
དང་གཙོ་བོ༴ ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་
མང་དུ་བྱས་ནས་གསོལ་བ་བཏབ་པས། ཁྲོ་བོའི་དབང་པོ་མི་གཡོ་བ་དགྱེས་ནས་
ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་
པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་
ཏེ་ཐིག་ལེ་བཅུ་གཅིག་པའི་གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་
ཡུལ་གཉིས་སྟོང་པའི་ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་
ཨཧཱུྃ༴ སྤན་པྲ་ཏཱིཙྪ་ཧཱུྃ་སྭཱཧཱ། རྒྱལ་བའི་མདུན་ན་རྒྱལ་སྲས་བཟང་པོ་སྐྱོང་། ཁ་བ་
ཅན་ན་ དཔལ་ལྡན་མར་མེ་མཛད། །དགའ་ ལྡན་ གནས་ན་ནམ་མཁའ་དྲི་མ་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མེད། །ཡིད་བཞིན་ནོར་བུ་ལྟ་བུར་གཞན་དོན་མཛད། །དཔལ་ལྡན་ཨ་ཏི་ཤ་ལ་
ཕྱག་འཚལ་ལོ། །ཞེས་བསྟོད། ཨོཾ་མཧཱ་གུ་རུ་དཱི་པཾ་ཀ་ར་ཨ་ཏི་ཤ་སྭཱཧཱ། ཨོཾ་མུ་ནེ་མུ་
ནེ་མཧཱ་མུ་ན་ཡེ་སྭཱཧཱ། ཨོཾ་མ་ཎི་པདྨེ་ཧཱུྃ། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ཨོ་ཙཎྜ་མཧཱ་རོ་
ཥ་ཎ་ཧཱུྃ་ཕཊ། ཅེས་མང་དུ་བཟླས་ཏེ་གསོལ་བ་བཏབ་པས། མགོན་པོ་ཨ་ཏི་ཤ་
བཀའ་གདམས་ལྷ་བཞི་དང་བཅས་པའི་སྤྱི་བོའི་ཨོ་ལས༔ ཐུགས་ཀྱི་བྱིན་རླབས་
ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི༔ ཐུགས་ཀྱི་ས་བོན་ཧཱུྃ་ཡིག་གིས་
དབུ་བརྒྱན་པར་གྱུར། བླ་མ་དང་གཙོ་བོ༴ ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་
བཟླ་བཞིན་དུ་སྐོར་བ་ལན་མང་དུ་བྱས་ནས་གསོལ་བ་བཏབ་པས། མགོན་པོ་ཨ་
ཏི་ཤ་དགྱེས་ནས་ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་
གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་
ཐམས་ཅད་དྲངས་ཏེ་ཐིག་ལེ་བཅུ་གཉིས་པའི་གཞལ་ཡས་ཁང་གི་ནང་དུ་ཞུགས།
ཕྱག་དང་ ཕྱག་ཡུལ་གཉིས་སྟོང་པའི༔ གཡོས་པ་མེད་པའི་བཀྲ་ཤིས་ཤོག །ཨོ་
སརྦ་ཏ་ཐཱ་ག་ཏ་ཨབྷཾ༴ སྤན་པྲ་ཏིཙྪ་ཧཱུྃ་སྭཱཧཱ། ཡོངས་ཀྱི་དགེ་བའི་བཤེས་གཉེན་
ཡོངས་ཀྱི་མགོན། །རྒྱལ་བའི་གདུང་འཚོབ་གྱུར་པ་རྒྱལ་བའི་སྲས། །རང་གཞན་
དོན་གཉིས་འབྱུང་གནས་ རིན་པོ་ཆེ། །བཤེས་གཉེན་སྟོན་པའི་ཞབས་ལ་ཕྱག་
འཚལ་ལོ། །ཞེས་བསྟོད། ཨོཾ་མ་ཎི་པདྨེ་ཧཱུྃ། ཨོཾ་ཝ་གི་ཤྭ་རི་མཾ། ཨོཾ་བཛྲ་པཱ་ཎི་ཧཱུཾ།
ཞེས་མང་དུ་བཟླས་ཏེ་གསོལ་བ་བཏབ་པས། འབྲོམ་ ཆོས་ ཀྱི་རྒྱལ་པོ་ རིགས་
གསུམ་མགོན་པོ་དང་བཅས་པའི་སྤྱི་བོའི་ཨོ་ལས༔ ཐུགས་ཀྱི་བྱིན་རླབས་ཐོབ་
པར་གྱུར། བླ་མ་དང་གཙོ་བོ༔ ཐུགས་ཀྱི་ས་བོན་ཧཱུྃཡིག་གིས་དབུ་བརྒྱན་པར་
གྱུར། བླ་མ་དང་གཙོ་བོ༔ ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་
- 100 -



ཐིག་ལེ་བཅུ་དྲུག་གི་དབང་ཆོག ། ན་
སྐོར་བ་མང་དུ་བྱས་ནས་གསོལ་བ་བཏབ་པས། འབྲོམ་ཆོས་ཀྱི་རྒྱལ་པོ་དགྱེས་
ནས་ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་
དྲངས་ཏེ་ཐིག་ལེ་བཅུ་གསུམ་པའི་གཞལ་ཡས་ཁང་གི་ནང་དུ་ཞུགས། ཕྱག་དང་
ཕྱག་ཡུལ་གཉིས་སྟོང་པའི༴ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་
ཏ་ ཨགྷཾ༔ སྤངྒཱ་པྲ་ཏཱིཙྪ་ཧཱུཾ་ སྭཱཧཱ། བྱམས་པ་ཐོགས་མེད་དབྱིག་གཉེན་རྣམ་ གྲོལ་
སྡེ། །མཆོག་སྡེ་དུལ་བའི་སྡེ་དང་གྲགས་པའི་སྡེ། །སེང་བཟང་ཀུ་ས་ལི་གཉིས་
གསེར་གླིང་བ། །རྒྱ་ཆེན་སྤྱོད་པའི་བརྒྱུད་ལ་ཕྱག་འཚལ་ལོ། །ཞེས་བསྟོད། ཨོ་མེ་
ཏྲི་མེ་ཏཱི་མཧཱ་མེ་ཏྲི་སྭཱཧཱ། ཞེས་མང་དུ་བཟླས་ཏེ་གསོལ་བ་བཏབ་པས། རྗེ་བཙུན་
བྱམས་པ་མགོན་པོ་སོགས་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་ཀྱི་སྤྱི་བོའི་ཨོ་ལས༴
ཐུགས་ཀྱི་བྱིན་རླབས་ཐོབ་པར་གྱུར། བླ་མ་དང་གཙོ་བོ་ཐ་མི་དད་པའི= ཐུགས་
ཀྱི་ས་བོན་མེ་ཡིག་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་
ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་མང་དུ་བྱས་
ནས་གསོལ་བ་བཏབ་པས། རྗེ་བཙུན་བྱམས་ པ་མགོན་པོ་དགྱེས་ནས་ ཐུགས་
ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་
ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་དྲངས་ཏེ་
ཐིག་ལེ་བཅུ་བཞི་པའི་གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་ཡུལ་
གཉིས་སྟོང་པའི༴ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐཱ་ག་ཏ་ཨརྒོཎ་
སྤན་པྲ་ཏཱིཙྪ་ཧཱུྃ་སྭཱཧཱ། འཇམ་དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང་། །ཟླ་བ་
གྲགས་པ་རིག་པའི་ཁུ་བྱུག་ཆེ། །སངས་རྒྱས་དགོངས་སྐྱོང་འཕགས་པ་ཡབ་སྲས་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཏེ། །ཟབ་མོ་ལྟ་བའི་བརྒྱུད་ལ་ཕྱག་འཚལ་ལོ། །ཞེས་བསྟོད། ཨོཾ་ཝ་གི་ཤྭ་རི་མུ་
དང་ ཨཱམང་དུ་བཟླས་ཏེ་གསོལ་བ་བཏབ་པས། དཔལ་མགོན་འཕགས་པ་ཀླུ་
སྒྲུབ་སོགས་ཟབ་མོ་ལྟ་རྒྱུད་ཀྱི་བླ་མ་རྣམས་ཀྱི་སྤྱི་བོའི་ཨོ་ལས༔ ཐུགས་ཀྱི་བྱིན་
རླབས་ཐོབ་ པར་ གྱུར། བླ་ མ་ དང༌ གཙོ་བོ་ཐ་མི་དད་ པའི༔ ཐུགས་ ཀྱི་ ས་བོན་
དྷིཡིག་གིས་དབུ་བརྒྱན་པར་འགྱུར། བླ་མ་དང་གཙོ་བོ༔ ཐིམ་པར་གྱུར། ཨོཾ་མ་
ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་ལན་མང་དུ་བྱས་ནས་གསོལ་བ་བཏབ་
པས། དཔལ་མགོན་འཕགས་པ་ཀླུ་སྒྲུབ་དགྱེས་ནས་ཐུགས་ཀའི་གཞལ་ཡས་ཁང་
གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་
འོད་ཟེར་གྱིས་རང་དང་སེམས་ཅན་ཐམས་ཅད་དྲངས་ཏེ་ཐིག་ལེ་བཅོ་ལྔ་པ་འོག་
མིན་སྟུག་པོ་བཀོད་པའི་གཞལ་ཡས་ཁང་གི་ནང་དུ་ཞུགས། ཕྱག་དང་ཕྱག་ཡུལ་
གཉིས་སྟོང་པའི༴ གཡོས་པ་མེད་པའི་བཀྲ་ཤིས་ཤོག །ཨོཾ་སརྦ་ཏ་ཐ་ག་ཏ་ཨགྣི་
སྤརླ་པྲ་ཏཱིཙྪ་ཧཱུྃ་སྭཱཧཱ། རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། ཁ་
སྦྱོར་བདེ་སྟོང་རོ་ལ་རྟག་རོལ་ཞིང་། །དམིགས་མེད་ཐུགས་རྗེས་ཞི་བའི་མཐའ་
སྤངས་པ། །རྒྱལ་བ་ཡན་ལག་བདུན་ལྡན་ལ་ཕྱག་འཚལ། །ཐུགས་རྗེ་ཆེན་པོ་བདེ་
གཤེགས་རྡོ་རྗེ་འཆང་། །མཆོག་གཟིགས་ཏེ་ལོ་པ་དང་ནཱ་རོ་པ། །དཔལ་མཆོག་
ཌོ་བྷི་པ་དང་ཨ་ཏི་ཤ །ཉམས་ལེན་བྱིན་རླབས་བརྒྱུད་ལ་ཕྱག་འཚལ་ལོ། །ཞེས་
བསྟོད། ཨོ་ཨཱབཛྲ་དྷིཀ་ཧཱུྃ་ཧཱུྃ། ཞེས་མང་དུ་བཟླས་ཏེ་གསོལ་བ་བཏབ་པས། བླ་
མ་རྡོ་རྗེ་འཆང་ཆེན་པོའི་སྤྱི་བོའི་ཨོ་ལས༔ ཐུགས་ཀྱི་བྱིན་རླབས་ཐོབ་པར་གྱུར།
ཤེས་ཤིང་སྤྲོ་ན་འདིར་ཏིང་ངེ་འཛིན་གྱི་དབང་བཞི་བླང་བའི་ཆོ་ག་བྱའོ། །བླ་མ་
དང་གཙོ་བོ་ཐ་མི་དད་པའི༔ ཐུགས་ཀྱི་ས་བོན་ཧཱུྃ་ཡིག་གིས་དབུ་བརྒྱན་པར་གྱུར།
- 102 -



ཐིག་ལེ་བཅུ་དྲུག་གི་དབང་ཆོག །
བླ་མ་དང་གཙོ་བོཟ ཐིམ་པར་གྱུར། ཨོཾ་མ་ཎི་པདྨེ་ཧཱུྃ། ཞེས་བཟླ་བཞིན་དུ་སྐོར་བ་
ལན་མང་དུ་བྱས་ནས་གསོལ་བ་བཏབ་པས། བླ་མ་རྡོ་རྗེ་འཆང་ཆེན་པོ་དགྱེས་
ནས་ཐུགས་ཀའི་གཞལ་ཡས་ཁང་གི་ཤར་སྒོ་ནང་ནས་ཕྱེ། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་
དྲངས་ཏེ་ཐིག་ལེ་བཅུ་དྲུག་པ་ཟུང་འཇུག་གི་ཐིག་ལེའི་གཞལ་ཡས་ཁང་གི་ནང་དུ་
ཞུགས། ཕྱག་དང་ ཕྱག་ ཡུལ་ གཉིས་ སྟོང་ པའི= གཡོས་ པ་མེད་པའི་བཀྲ་ཤིས་
ཤོག །ཨོ་ སརྦ་ ཏ་ ཐཱ་ ག་ ཏ་ ཨཧཱུྃ༴ སྤྱན་ པྲ་ ཏིཙྪ་ ཧཱུཾ་ སྭཧཱ། ཡེ་ ཤེས་ འཇའ་ འོད་
འཁྲིགས་པའི་གཞལ་མེད་དབུས། །འཁོར་འདས་བརྟན་གཡོ་ཀུན་གྱི་རང་བཞིན་
དང༌། །དབྱེར་མེད་སྒྲིབ་བྲལ་ཡེ་ཤེས་ཆོས་ཀྱི་སྐུ། །རྣམ་པ་ལོངས་སྐུར་ཤར་ལ་
ཕྱག་འཚལ་ལོ། །ཞེས་བསྟོད། ཨོཾ་ཨཱཧཱུཾ། ཞེས་མང་དུ་བཟླས་ཏེ་གསོལ་བ་བཏབ་
པས། སངས་རྒྱས་ཆོས་ཀྱི་སྐུའི་སྤྱི་བོའི་ཨོ་ལས༔ ཐུགས་ཀྱི་བྱིན་རླབས་ཐོབ་པར་
གྱུར། བླ་མ་དང་ གཙོ་བོ་ཐ་མི་དད་ པའི༔ ཐུགས་ཀྱི་ས་བོན་ཧཱུྃ་ཡིག་གིས་དབུ་
བརྒྱན་པར་གྱུར། བླ་མ་དང་གཙོ་བོ= ཐིམ་པར་གྱུར། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་དང་སེམས་ཅན་ཐམས་ཅད་
དྲངས་ཏེ་ཟུང་འཇུག་བྱང་ཆུབ་ཀྱི་ཐིག་ལེ་ལ་ཐིམ་པས་སྟོང་ཉིད་སྙིང་རྗེའི་སྙིང་པོ་
ཅན་གྱི་ངོ་བོར་གནས་པར་གྱུར་པར་བསམ་མོ། །དེ་ནས་བླ་མ་དང་གཙོ་བོ་ཐ་མི་
དད་པའི་གསུང་བར་མོས་ནས། སྐལ་བ་དང་ལྡན་པ་ཁྱེད་རྣམས་ཀྱིས་ཐིག་ལེ་
བཅུ་དྲུག་གི་དཀྱིལ་འཁོར་དུ་དབང་ཡོངས་སུ་རྫོགས་པ་ཐོབ་པ་ཡིན་པས། དམ་
ཚིག་དང་སྡོམ་པ་ཚུལ་བཞིན་དུ་སྲུང་བ་གཞིར་བྱས་ནས་སྡེ་སྣོད་གསུམ་དང་རྒྱུད་
སྡེ་བཞིས་བསྡུས་པའི་མདོ་སྔགས་ཀྱི་གསུང་རབ་དགོངས་འགྲེལ་དང་བཅས་པ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གདམས་ངག་ཏུ་ཤེས་པར་བྱས་ནས་ལམ་གྱི་ལུས་ཡོངས་སུ་རྫོགས་པའི་ཉམས་
ལེན་ལ་བརྩོན་པར་བྱ་དགོས་ཤིང་། བཀའ་གདམས་ལྷ་ཆོས་བདུན་ལྡན་གྱི་རྣམ་
ཐར་གཙང་མ་བསྲེ་སླད་མེད་པར་སྐྱོང་དགོས་སོ། །གཙོ་བོས་ཇི་ལྟར་བཀའ་བསྒོ་
བའི། །གསུང་ནི་དེ་ལྟར་བདག་གིས་བགྱི། །ཞེས་ལན་གསུམ་བརྗོད། བླ་མ་དང་
གཙོ་བོ་ཐ་མི་དད་པའི་ཞབས་དྲུང་དུ་ཐིག་ལེ་བཅུ་དྲུག་གི་དབང་རྫོགས་པར་ཐོབ་
པའི་བཀའ་དྲིན་གཏང་རག་གི་ཡོན་དུ་མཎྜལ་འབུལ་བར་ཞུ། ཨོཾ་བཛྲ་བྷུ་མི་ཨཱཿཧཱུྃ༔
ཨི་དཾ་གུ་རུ་རཏྣ་མཎྜ་ལ་ཀཾ་ནིརྱ་ཏ་ཡཱ་མི། གཏང་རག་གི་མཆོད་པ་ཆུ་བཞི་ཉེར་
སྤྱོད་རོལ་མོ་འདོད་ཡོན་ལྔ་དང་བཅས་པ་སྔར་ལྟར་བྱིན་གྱིས་བརླབས་ལ། དག་
ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག །བདག་གིས་
དད་པས་འབུལ་ལགས་ཀྱི། །བཞེས་ནས་བདག་ལ་བཀའ་དྲིན་སྩོལ། །ཨོཾ་སརྦ་ཏ་
ཐཱ་ག་ཏ་ཨབྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་ཞབས་བསིལ། ཞལ་བསིལ། བསང་
གཏོར་བཞི་དང་། ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་པ་བགྱིད་
པར་ འཚལ། །ཐུགས་ནི་བརྩེ་བས་ཉེར་དགོངས་ལ། །མགོན་པོ་མཆོད་པ་འདི་
བཞེས་ཤིག །ཨོཾ་སརྦ་ཏ་ཐཱ་ག་ཏ་པུཊྚེ་པྲ་ཏཱིཙྪ༌ཧཱུྃ་སྭཱཧཱ། དེ་བཞིན་དུ་བདུག་སྤོས་
ནས་སིལ་སྙན་གྱི་བར་དང་། ཨེ་མའོ་མཆོད་པ་བླ་ན་མེད། །རང་བྱུང་མཆོད་པ་
ཆེན་པོ་བ། །གཟུགས་ ཀྱི་ ལྷ་ མོ་མེ་ལོང་ འཛིན། །དཀྱིལ་ འཁོར་ ལྷ་ ཡི་ སྤྱན་ ལ་
འབུལ། །ཨོཾ་སརྦ་ཏ་ཐཱ་ག་ཏ་རཱུ་པ་ པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་རེག་བྱའི་བར་
འདོད་ཡོན་ལྔ་ཚིགས་བཅད་སྔགས་དང་ཕྱག་རྒྱ་དང་བཅས་པས་མཆོད། མ་དག་
ཞིང་གི་འཇིག་རྟེན་ཇི་སྙེད་པ༴ འབད་མེད་ལྷུན་གྱིས་གྲུབ་པར་བྱིན་གྱིས་རློབས།
ཞེས་པའི་བར་གྱིས་བསྟོད། དགེ་བ་འདི་ཡིས་མྱུར་དུ་བདག །ཐུགས་རྗེ་ཆེན་པོ་
- 104 -



ཐིག་ལེ་བཅུ་དྲུག་གི་དབང་ཆོག །
འགྲུབ་གྱུར་ནས། །འགྲོ་བ་གཅིག་ ཀྱང་མ་ལུས་པ། །དེ་ ཡི་ ས་ ལ་ འགོད་པར་
ཤོག །བརྒྱུད་པ་གསུམ་ལྡན་བླ་མ་ཐམས་ཅད་དང་། །ཡི་དམ་ཐུགས་རྗེ་ཆེན་པོའི་
ལྷ་ཚོགས་དང་། །ཇོ་བོ་ཡབ་སྲས་ཐུགས་རྗེ་ཅན་རྣམས་ ཀྱིས། །བདག་གི་སྨོན་
པའི་གནས་འདི་འགྲུབ་པར་མཛོད། །དུས་གསུམ་དང་འབྲེལ་དགེ་ཚོགས་ཅི་ཡོད་
དང༌། ཁྱད་པར་བཅུ་དྲུག་ཐིག་ལེའི་ལྷ་ཚོགས་ལ། །དད་ཅིང་མོས་པས་མཆོད་
བསྟོད་བསྒོམ་བཟླས་ལ། །འབད་པའི་དགེ་བ་ཇི་སྙེད་བསགས་པ་དེས། །བདག་
དགེ་ མཁའ་མཉམ་འགྲོ་བ་མ་ལུས་པ། །བརྒྱུད་ པ་ གསུམ་ ལྡན་ བླ་མ་དམ་པ་
ཡིས། །ཚེ་རབས་ཀུན་ཏུ་འབྲལ་མེད་རྗེས་བཟུང་སྟེ། །བཀའ་གདམས་རྣམ་ཐར་
གཙང་མ་མཐར་ཕྱིན་ཤོག །རྒྱལ་བའི་བཀའ་དང་དགོངས་འགྲེལ་མ་ལུས་པ། །
སྐྱེས་བུ་གསུམ་གྱི་ལམ་གྱི་རིམ་པ་རུ། །ལེགས་པར་བསྡུས་ནས་རྩེ་གཅིག་ཉམས་
བླངས་པས། །ཐེག་པ་མཆོག་གི་ལམ་བཟང་བགྲོད་པར་ཤོག །ཐུན་མོང་ལམ་
སྦྱང་རྒྱུད་སྡེ་རྒྱ་མཚོ་ཆེར། །ཞུགས་ནས་དམ་ཚིག་སྡོམ་པ་དག་བྱེད་ཅིང་། །ཟབ་
གསལ་གཉིས་མེད་ལྷ་ཡི་རྣལ་འབྱོར་གྱིས། །ཟུང་འཇུག་སྙིང་གི་ཐིག་ལེ་མངོན་
གྱུར་ཤོག །ལྷ་བཞིས་ལུས་དང་སྡེ་སྣོད་གསུམ་གྱི་ངག །བསླབ་པ་གསུམ་གྱིས་
སེམས་བརྒྱན་རྗེས་དྲན་ལྔའི། །ཉམས་ལེན་མཐར་ཕྱིན་འགྲོ་ཀུན་སྒྲོལ་བ་ལ། །
རྒྱལ་ བ་ རྒྱ་ མཚོ་ ཉིད་ དང་ མཚུངས་ པར་ ཤོག །གསང་ཆེན་ སྙིང་ གི་ ཐིག་ལེའི་
གདམས་པ་མཆོག །དབེན་པའི་གནས་སུ་ཉམས་སུ་ལེན་པ་ལ། །ཇོ་བོའི་བཀའ་
སྲུང་དགུ་བཅུ་རྩ་གཉིས་ཀྱིས། །གཡེལ་བ་མེད་པར་རྟག་ཏུ་གྲོགས་བྱེད་ཤོག །དེ་
ནས་གླེགས་བམ་ཉིད་ལས་བྱུང་བའི་བསྔོ་བ་དང་སྨོན་ལམ་བྱ་བ་ནི། བླ་མ་རྡོ་རྗེ་
འཛིན་པ་རྣམས། །ཡེ་ཤེས་ཐུགས་རྗེ་ཐོགས་མེད་པས། །རྡོ་རྗེ་འཛིན་ལ་དགོངས་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སུ་གསོལ། །ཐབས་དང་ཤེས་རབ་མཆོག་ལྡན་པའི། །དབང་དང་བསྐྱེད་རྫོགས་
ཟུང་ འཇུག་ ཆོས། །དུས་ གསུམ་ སྤྱོད་ པ་ དཀྱིལ་ འཁོར་ འདིར། ཁྱེད་ ཀྱི་ ཐུགས་
དགོངས་ རྫོགས་ སླད་ དུ། །མཆོག་ གི་ མཆོག་ ཏུ་ བསྔོ་ བར་ བགྱི། །ཇི་ སྲིད་ ནམ་
མཁའ་མ་བརླག་པར། །རྡོ་རྗེ་འཛིན་དང་ལྷན་ཅིག་ཏུ། །ཚོགས་ཀྱི་འཁོར་ལོ་རབ་
བསྐོར་ཞིང་། །དངོས་གྲུབ་གཉིས་དང་ལྡན་པར་ཤོག །སྣོད་རྣམས་ལྷ་ཡི་གཞལ་
ཡས་ ཏེ། །བཅུད་རྣམས་ ལྷ་ དང༌ ལྷ་ མོ་ ལས། །མ་ དག་ སྣང་ བ་ ཡོད་ མ་གྱུར། །
ཐབས་ཤེས་ གཉིས་ ཀྱིས་འདའ་བར་ཤོག །ཕྱོགས་བཅུའི་རྒྱལ་བ་སྲས་བཅས་
རྣམས། །བླ་མ་རྣམས་དང་དབྱེར་མེད་པར། །བྱང་ཆུབ་སེམས་དཔའ་བདག་ལ་
དགོངས། །ཇི་ སྲིད་ ནམ་ མཁའ་ ཁྱབ་ གྱུར་ པར། །གནས་ པའི་ ཕ་མ་ དྲིན་ ཅན་
རྣམས། །སྨོན་དང་འཇུག་སེམས་སྟོབས་ལྡན་པའི། །ཚོགས་གཉིས་དུས་གསུམ་
སྤྱད་པ་རྣམས། །རྩེ་གཅིག་སེམས་ལ་རབ་བསྡུས་ནས། །ས་བཅུ་བགྲོད་ནས་མི་
སློབ་པར། །གཞན་དོན་ལྷུན་གྱིས་འགྲུབ་པར་བསྔོ། །ཇི་སྲིད་གནས་དེར་མ་ཕྱིན་
བར། །དཀོན་ མཆོག་ གསུམ་ གྱི་ བྱིན་རླབས་ ཀྱིས། །དབང་མེད་ འཁོར་ བར་ མི་
འཁྱམ་ པར། །རྫུ་ འཕྲུལ་ཤུགས་ ཀྱིས་ བསྐོར་ བར་ ཤོག །ཉམ་ཐག་ རྣམས་ ཀྱི་
དབུགས་ འབྱིན་ ཤོག །ཚ་ བས་ གདུངས་ རྣམས་ བསིལ་ བར་ ཤོག །གྲང་ བས་
གདུངས་རྣམས་དྲོ་བར་ཤོག །བཀྲེས་པས་གདུངས་རྣམས་འགྲངས་པར་ཤོག །
སྐོམ་པས་གདུངས་རྣམས་ངོམས་པར་ཤོག །ནད་ཀྱིས་གདུངས་རྣམས་གསོ་བྱེད་
ཤོག །འཆི་བར་འགྱུར་རྣམས་འཚོ་བར་ཤོག །སྨན་གྱི་ལྗོན་ཤིང་རྒྱས་པར་ཤོག །
དུག་གི་རྒྱ་མཚོ་སྐེམས་པར་ཤོག །ཆུ་བོ་སྒྲོལ་བའི་གཟིངས་སུ་ཤོག །ཆུ་ཕྲན་སྒྲོལ་
བའི་ཟམ་པར་ཤོག །བཤུལ་ རིང་བགྲོད་པའི་བཞོན་པར་ཤོག །རེ་འདོད་སྐོང་
- 106 -



ཐིག་ལེ་བཅུ་དྲུག་གི་དབང་ཆོག །
བའི་ནོར་བུ་ཤོག །གཞན་ཡང་འདོད་འཇོ་ལ་སོགས་པ། །སྐྱེད་མོས་ཚལ་དང་
ཁང་བཟང་དང་། །གང་འདོད་འབྱོར་བ་ཉིད་དུ་ཤོག །བུད་མེད་དབུལ་པོ་བུས་
འཚོ་ཞིང་། །ནོར་ཡོད་བུད་མེད་བུར་གྱུར་ཏེ། །བུ་ཡིས་ཆོས་ལ་འགོད་པར་ཤོག །
ཞིང་འདིར་ནམ་ཡང་དམག་མ་གྱུར། །དམ་ཉམས་འཆལ་བར་མ་གྱུར་ཅིག །དགྲ་
བོ་ཆོམ་རྐུན་དུག་སྦྲུལ་སོགས། །འཇིགས་པ་བརྒྱད་ཀྱི་དགྲར་མ་གྱུར། །ཆར་ཆུ་
དུས་སུ་འབབ་བ་དང་། །གཟའ་དང་རྒྱུ་སྐར་ལ་སོགས་པ། །ཐམས་ཅད་རྟག་ཏུ་
དགེ་བར་ཤོག །དོན་མཛད་ཕྱོགས་བཅུ་རྣམས་ན་བཞུགས་པ་ཡི། །བླ་མ་དཀོན་
མཆོག་མཁྱེན་རབ་ཐུགས་རྗེ་ཅན། །ཐར་པ་གཉེར་ལ་མཁྱེན་བརྩེས་དགོངས་སུ་
གསོལ། །སྒོ་གསུམ་དཔག་མེད་དབང་དུ་མི་གཏོང་བར། །དུས་གསུམ་ཡོན་ཏན་
ཀུན་གཞི་ཚུལ་ཁྲིམས་མཆོག །རྒྱལ་བའི་ལམ་མཆོག་ཐོས་བསམ་སྒོམ་གསུམ་
གྱིས། །ཉིན་དང་མཚན་དུ་ཐུན་དུ་བཅད་པ་ཡིས། །ཕ་མ་མ་ལུས་འདྲེན་པ་མཆོག་
ཏུ་ བསྔོ། །འདི་ དང་དུས་གསུམ་དགེ་གྱུར་བའི། །ཚོགས་གཉིས་བཟང་ པོ་ གང་
ཐོབ་ཅིང་། །འཕྲལ་ དང་ ཕུགས་སུ་དགེ་བ་རྣམས། །གཞན་དོན་ཡོངས་རྫོགས་
འགྲུབ་ པར་ བསྔོ། །ཞེས་ ལན་ གསུམ་ བརྗོད། སྨོན་ ལམ་ གདབ་ པ་ནི། རྫོགས་
སངས་རྒྱས་སྐུ་མ་ཐོབ་བར། །མཐོ་རིས་དབང་པོ་མཆོག་གིས་བརྒྱན། །སྐྱེ་རྒ་ན་
འཆིས་ མི་འཁྲུག་ པར། །ཚོགས་ གཉིས་ རྟག་ཏུ་ གོམས་ པར་ ཤོག །བདག་ཅག་
གདུལ་བྱ་ཞིང་ཁམས་དཔག་མེད་དུ། །རྒྱལ་བས་བྱིན་བརླབས་མེ་ཏོག་པད་སྟེང་
དུ། །དྲི་མས་མ་གོས་རྫུས་ཏེ་སྐྱེ་བར་ཤོག །ཕྱོགས་བཅུའི་འཇིག་རྟེན་ཞིང་ཁམས་
རབ་འབྱམས་ན། །འདི་ལྟར་རིན་ཆེན་ལྔ་ཡི་མེ་ཏོག་རྣམས། །ཕུན་སུམ་ཚོགས་
པར་གང་ཡོད་ལྷ་ལ་འབུལ། །འདི་དང་འཁོར་ཚེ་ཚེ་རབས་མ་ལུས་པར། །མེ་ཏོག་
107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྦུབས་སུ་ཆོས་ཀྱི་སྣང་བ་རྒྱས། །རྒྱལ་བས་ཁ་འབྱེད་རྒྱལ་བས་སྐྱོང་བར་ཤོག །
བདག་གི་རྣམ་ཐར་པདྨོའི་འདབ་འདྲ་བ། །གཙང་མ་གཙང་མར་ཕུན་སུམ་ཚོགས་
པར་ཤོག །བདག་གི་རྣམ་ཐར་ཤེལ་གྱི་མཎྜལ་བཞིན། ཁོད་སྙོམས་འཇམ་ཞིང་
རབ་ཏུ་དྭངས་པར་ཤོག །བདག་གི་རྣམ་ཐར་གསེར་གྱི་མཆོད་རྟེན་བཞིན། །བལྟ་
བས་ མི་ངོམས་ ཡ་མཚན་ གནས་ སུ་ཤོག །བདག་གི་རྣམ་ཐར་ ཉི་ མའི་ དཀྱིལ་
འཁོར་བཞིན། །རྣམ་རྟོག་མེད་པར་མུན་པ་སེལ་བར་ཤོག །བདག་གི་རྣམ་ཐར་
ཡིད་བཞིན་ནོར་བུ་ལྟར། །འགྲོ་བ་ཀུན་གྱི་རེ་བ་སྐོང་བར་ཤོག །འདི་ནས་བཟུང་
སྟེ་ཚེ་རབས་ཐམས་ཅད་དུ། །བླ་མའི་རྣམ་ཐར་མི་ནུབ་འཛིན་པར་ཤོག །ཐུབ་
པའི་རྣམ་ཐར་རིན་ཆེན་གསལ་བྱེད་ཅིང་། །རྣམ་དག་སྤྱོད་པས་ཕྱོགས་མཐར་རྒྱས་
པར་ ཤོག །ཆོས་རྣམས་ ཐམས་ ཅད་ ཐོག་ མཐའ་ བར་ དགེ་ ཞིང་། །བཀའ་ སྡོད་
རྣམས་ཀྱིས་རྟག་ཏུ་སྐྱོང་བར་ཤོག །འབྲལ་མེད་རྒྱུན་དུ་རྗེས་དྲན་དྲུག་པོ་ཡང་། །
ཕན་བདེར་རྩེ་གཅིག་རྟག་ཏུ་དྲན་པར་ཤོག །ཚེ་རབས་ཀུན་ཏུ་དལ་འབྱོར་རྟེན། །
ཕུན་སུམ་ཚོགས་པར་ཡང་གྱུར་ནས། །དཀོན་མཆོག་གསུམ་ལ་སྒོ་གསུམ་གྱིས། །
ཕྱག་ དང་ མཆོད་ པས་ བཀུར་ བར་ ཤོག །སྟོབས་བཞི་ཚང་ བས་ སྡིག་བཤགས་
ཤིང་། །དགེ་བ་ཀུན་ལ་ཡི་རང་ཤོག །ཆོས་ཀྱི་འཁོར་ལོ་སྐོར་བྱེད་པའི། །བསྐལ་
མ་རྟག་ཏུ་ཐེབས་པར་ཤོག །མྱ་ངན་འདའ་སྟོན་གང་བཞེད་ལ། །མི་འདར་གསོལ་
བ་ཐེབས་པར་ཤོག །ཇི་ལྟར་བསྔོ་ཞིང་སྨོན་པ་རྣམས། །བསམས་པ་ཉིད་ནས་
འགྲུབ་པར་ཤོག །ཅེས་ལན་གསུམ་བྱའོ། །དེ་ནས་ཡིག་བརྒྱ་མང་དུ་བཟླས་ལ་
ལྷག་ཆད་ཀྱི་ཉེས་པ་ཅི་བྱུང་ཐམས་ཅད། མ་རྙེད་ཡོངས་སུ་མ་ཤེས་དང༌། །གང་
ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་
- 108 -



ཐིག་ལེ་བཅུ་དྲུག་གི་དབང་ཆོག ། །
བཟོད་མཛད་རིགས། །ལྷག་པ་དང་ནི་ཆད་པ་དང༌། །ཆོ་གའི་ཡན་ལག་ཉམས་པ་
དང༌། །བདག་ གིས་ བརྗོད་ ངས་ ཅི་ མཆིས་ པ། །དེ་ ཡང་ བཟོད་ པར་ མཛད་ དུ་
གསོལ། །བདག་ལ་དངོས་གྲུབ་མཆོག་སྩོལ་ལགས། །ཏིང་འཛིན་ཀུན་གྱི་འབྲས་
བུ་སྩལ། །སེམས་ཅན་ཀུན་ལ་ཅི་འདོད་ པར། །དངོས་གྲུབ་ བླ་ན་མེད་པ་སྩལ།
ཞེས་བཟོད་པར་གསོལ་ལ། རྡུལ་ཚོན་གྱི་དཀྱིལ་འཁོར་ཡིན་ན་ ཕྱོགས་བཞིའི་
རྒྱལ་ཆེན་བཞི་ལ་གཏོར་མ་བཀའ་གདམས་གསལ་བྱེད་དུ་བཤད་པ་ལྟར་ཕུལ་
ནས་གཤེགས་གསོལ་དང་རྡུལ་ཚོན་གཤེགས་གསོལ། རས་རིས་ཡིན་ན་བརྟན་
བཞུགས་བྱ་བ་སོགས་དཀྱིལ་ཆོག་སྤྱི་དང་མཐུན་པར་བྱའོ། །དེ་ནས་བཀྲ་ཤིས་ནི།
ནོར་བུའི་ཕྲེང་བ་གསེར་གྱི་འབྲུ། །ཕྲེང་བ་རབ་མཛེས་འཕགས་པའི་རྒྱན། །དག་
པའི་བློ་ལ་གནས་གྱུར་ཏེ། །ཡི་གེ་མེད་པར་རྒྱལ་གྱུར་ཅིག །ང་ཡི་རྗེས་འབྲང་དྲང་
སྲོང་ལམ། །སྐྱོན་གྱིས་མ་གོས་ནོར་བུའི་མཆོག །སྡེ་སྣོད་གསུམ་དང་ལྷ་མཆོག་
བཞིས། །རང་ རྒྱུད་ ཚིམ་ པར་ རྒྱལ་ གྱུར་ ཅིག །སྐྱེས་ བུ་ གསུམ་ དང༌ ལྷ་ ཆོས་
གསུམ། །སྟན་ཐོག་གཅིག་ཏུ་རབ་བསྡོམས་ནས། །ཚེ་འདིའི་མདུན་མར་མ་སོང་
བར། །གཏན་གྱི་བཙན་སར་རྒྱལ་གྱུར་ཅིག ཁྲིམས་ལྡན་པདྨོའི་ས་གཞི་ལ། །ཚད་
མེད་བཞི་ ཡི་ ར་བས་བསྐོར། །རྒྱལ་ ཡུལ་དྲུག་ གི་ ཀ་བས་བཏེག །མཐར་ཐུག་
ཕུགས་སུ་རྒྱན་གྱུར་ཅིག །གཉེན་པོའི་ཆུ་ལོན་བབས་ཀྱི་གཞོལ། །སྤང་བྱའི་མེ་
ཡིས་མི་ཚུགས་པར། །ཚོགས་གཉིས་ཉི་ཟླའི་འོད་གསལ་ཏེ། །མི་རྟོག་ཡེ་ཤེས་
རྒྱལ་གྱུར་ཅིག །མི་མཛད་འདོད་པའི་འདམ་གསེབ་ཏུ། །འདམ་གྱིས་མ་གོས་པདྨ་
མཆོག །ཉིན་ དང་ མཚན་ དུ་ དགེ་ གྱུར་ པའི། །རྣམ་ཐར་ གཙག་ མར་ རྒྱལ་ གྱུར་
ཅིག །ངོས་ཡངས་བརྟན་པའི་ས་གཞི་ལ། ཁེ་ལས་ཉེན་ཆེའི་ཆོས་ལུགས་ཀྱིས། །
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལོག་ལྟའི་གཡང་ལ་མ་ལྷུང་བར། །བཀའ་གདམས་ རིན་ཆེན་རྒྱལ་གྱུར་ཅིག །
ཟག་བཅས་དགེ་བའི་བསོད་ནམས་ལས། །ཟག་མེད་ཡེ་ཤེས་ལོ་འདབ་རྒྱས། །
ཀུན་ཏུ་དགེ་བའི་འབྲས་བུ་ཅན། །ལས་འབྲས་ཟབ་མོ་རྒྱལ་གྱུར་ཅིག །ཤེས་རབ་
ཡུམ་ལས་མ་གཡོས་པར། །རེ་ལྟོས་སེར་སྣས་མ་བཅིངས་པའི། །ཕྱི་ནང་སྦྱིན་པར་
གཏོང་བ་གང་། །བཀྲ་ཤིས་རིན་ཆེན་མཆོག་ཏུ་ཤོག །ཡང་ སྲིད་ རང་ འདོད་མ་
འཁྲིས་པའི། །སྒོ་གསུམ་དགེ་བ་བསིལ་བའི་རྒྱུན། །རྒྱུན་ཆད་མེད་པར་གནས་པ་
ཡི། །བཀྲ་ཤིས་རིན་ཆེན་མཆོག་ཏུ་ཤོག །འགྲས་དང་ཁྲོ་འཁྲུག་མི་མངའ་ཞིང་། །
དཀའ་སྤྱད་འཁོར་བ་བཟོད་གྱུར་པའི། །སྙིང་རྗེ་དཔའ་བོའི་གོ་ཆ་གང་། །མཆོག་
གི་བཀྲ་ཤིས་རིན་ཆེན་ཤོག །སྐད་ཅིག་གཅིག་ལ་མར་གྱུར་པའི། །འདོད་དགུ་
ཐམས་ཅད་སྤེལ་མཛད་པ། །སྤྲོ་དགའ་བརྩོན་པའི་བཀྲ་ཤིས་གང་། །ཐམས་ཅད་
འགྲུབ་པའི་རིན་ཆེན་ཤོག །དོན་མི་འགྱུར་དང་བཏང་སྙོམས་ལས། །གཞན་པའི་
ཏིང་འཛིན་དཔག་མེད་རྣམས། །ཆགས་ཐོགས་མེད་ པ་ སྤྱོད་པ་ཡི། །བཀྲ་ཤིས་
རིན་ཆེན་མཆོག་ཏུ་ཤོག །ཤེས་བྱ་མ་ལུས་གསལ་ལེ་བར། །སོ་སོར་འབྱེད་དང་
སྡུད་པ་ཡི། །བཀྲ་ཤིས་ཀུན་གྱི་བཀྲ་ཤིས་གང་། །མ་ལུས་རྫོགས་པར་བཀྲ་ཤིས་
ཤོག །དགེ་བ་གང་བྱས་ལམ་འགྲོ་བའི། །བཀྲ་ཤིས་རིན་ཆེན་མཆོག་ཏུ་ཤོག །
ལམ་བཟང་ཟིན་ནས་མི་ལྡོག་པར། །བརྟན་པའི་བཀྲ་ཤིས་རྒྱས་པར་ཤོག །འགྲོ་
བ་གང་གི་དོན་དག་ཏུ། །དེ་འདྲེན་ཆོས་སྟོན་ཤིས་པར་ཤོག །སྤྱོད་ལམ་འདི་ནས་
བཟུང་བྱས་ནས། །སྤྱོད་ལམ་ཅི་བྱེད་དགེ་བ་ཡིས། །གཞན་གྱི་མིག་འདྲེན་ཕུན་
ཚོགས་པས། །ཆོས་གྲོགས་བཀྲ་ཤིས་འཕེལ་བར་ཤོག །བཀྲ་ཤིས་འདི་ནས་རབ་
བཟུང་ནས། །མཐར་ ཐུག་ བཀྲ་ཤིས་མ་ ཐོབ་ བར། །བསྡུ་བ་རྣམ་བཞིས་འགྲོ་
- 110 -



ཐིག་ལེ་བཅུ་དྲུག་གི་དབང་ཆོག །
འདྲེན་པའི། །བཤེས་གཉེན་མཆོག་གི་བཀྲ་ཤིས་ཤོག །འཁོར་བ་སྟོངས་པར་མ་
གྱུར་བར། །ང་ཉིད་ལྷམ་མེ་ལྷན་ནེར་དཔལ། །ནམ་མཁའ་ལྟ་བུར་ཁྱབ་གྱུར་ཏེ། །
ཐར་ པའི་ སྒོ་འབྱེད་བཀྲ་ཤིས་ཤོག །བཀྲ་ཤིས་ གཅིག་ཏུ་བཀྲ་ཤིས་རྣམས། །
འདུས་པ་བཀྲ་ཤིས་རྒྱ་མཚོ་གང་། །ཟབ་ཡངས་ཕུན་སུམ་ཚོགས་པ་ཡི། །བཀྲ་
ཤིས་རྟག་ཏུ་ཤེས་པར་ཤོག །ཅེས་བརྗོད་ཅིང་མེ་ཏོག་གི་ཆར་དབབ་བོ། །ཞེས་
བཀའ་གདམས་ཐིག་ལེ་བཅུ་དྲུག་གི་བླ་མ་བརྒྱུད་པའི་གསོལ་འདེབས། །མངོན་
རྟོགས། དཀྱིལ་འཁོར་སྒྲུབ་ཅིང་མཆོད་པ། བདག་ཉིད་འཇུག་ཅིང་དབང་བླང་བ།
སྨོན་ལམ་བཀྲ་ཤིས་དང་བཅས་པ་ཆོ་ག་ཆ་ལག་ཚང་བ་ངག་འདོན་ཆོག་བསྒྲིགས་
འདི་ལྟ་བུ་ཞིག་དགོས་ཞེས་བསྟན་པའི་གསལ་བྱེད་དམ་པ་ཡོངས་ཀྱི་དགེ་བའི་
བཤེས་གཉེན་དར་གླིང་མཁན་ཟུར་བློ་བཟང་བསྟན་འཛིན་གྱིས་བསྐུལ་བ་ལ་
བརྟེན་ནས། བཀའ་གདམས་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་
རྒྱལ་མཚན་གྱིས་བཀའ་གདམས་གླེགས་བམ་ཉིད་ལ་གཞི་བྱས། དམ་པ་གོང་
མའི་མན་ངག་དང་ཕྱག་ལེན་མཐོང་བ་བརྒྱུད་པས་བརྒྱན་ཏེ། སྒྱུར་བྱེད་ཅེས་པ་ས་
མོ་ ཕག་ ལོའི་ ཁྲུམ་ཟླའི་ཡར་ཚེས་ ལ་ བཀྲ་ཤིས་ བསམ་ གཏན་ གླིང་ དུ་ སྦྱར་
བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག ། །།
111 -



༄༅། །རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང་
ཞེས་བྱ་བ་བཞུགས་སོ། །
བླ་མ་དང་ རྗེ་བཙུན་རྣམ་རྒྱལ་མ་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། །རྗེ་བཙུན་རྣམ་རྒྱལ་མའི་རྣལ་འབྱོར་ལ་བརྟེན་ནས་ཚེའི་དངོས་གྲུབ་
བསྒྲུབ་པར་འདོད་པས་རྣམ་རྒྱལ་སྟོང་མཆོད་བྱ་བའི་ཚུལ་ནི། གནས་གཙང་ཞིང་
ཡིད་དུ་འོང་བར་བ་བྱུང་རྣམ་ལྔ་དང་། དྲི་བཟང་གི་ཆུས་ཆག་ཆག་གདབ། མཆོད་
པའི་ཡོ་བྱད་བཟང་ཞིང་རྒྱ་ཆེ་བ་དང་། འཕན་བླ་བྲེ་སོགས་མཆོད་རྫས་བཟང་པོ་
ཅི་འབྱོར་མཤམས། སྟེགས་བུ་བཟང་པོའི་ཁར་པདྨ་འདབ་བརྒྱད་བྲི་བ་སོགས་
བུམ་གདན་ལེགས་པར་བཤམས་པའི་སྟེང་དུ་རྣམ་རྒྱལ་བུམ་པ་མཚན་ཉིད་དང་
ལྡན་པ་བྱ་རྒྱུད་ནས་བཤད་པའི་བུམ་རྫས་ཉེར་ལྔ་དྲི་བཟང་ཆུ་གཙང་དང་བཅས་
པའི་བཅུད་ཀྱིས་ནང་གང་བ་དར་གཙང་མའི་མགུལ་འཆིང་དང་བཅས་པ། དེའི་
སྟེང་དུ་རྣམ་རྒྱལ་མཆོད་རྟེན་བཞུགས། སྟེང་དུ་ བླ་བྲེ་དག་དར་སྣ་ལྔའི་ལྡ་ ལྡི་
སོགས་ལེགས་པར་བཤམས། མཐའ་སྐོར་དུ་སྣ་ལྔའི་སྟོང་མཆོད་གཙང་ཞིང་གྱ་
ནོམ་པ་ཡི་དམ་ལྷའི་གཏོར་མ། ཆ་གསུམ་གཏོར་མ་རྣམས་ཕྱག་ལེན་ལྟར་ཤིན་ཏུ་
རྒྱས་པར་བྱེད་ན་གཏོར་མ་སྣོད་དང་བཅས་པ་སྟོང་ཚང་བ་བཤམ་མོ། །སྒྲུབ་པ་བོ་
རྣམས་ཁྲུས་བྱས། གོས་གཙང་མ་བགོས། ཟས་དཀར་གསུམ་ལ་བརྟེན་ཏེ་ བྱང་
ཆུབ་ཀྱི་སེམས་ཤུགས་དྲག་ཏུ་བསྐྱེད་ནས་རྗེ་བཙུན་རྣམ་རྒྱལ་མའི་རྣལ་འབྱོར་
བཟླས་པ་དང་བཅས་པ་སྔོན་དུ་བཏང་ནས། མདུན་བསྐྱེད་སྟོང་མཆོད་ཀྱི་སྒོ་ནས་
- 112 -



རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང་། །
ཚེའི་དངོས་གྲུབ་ཞུ་བའི་ཚུལ་ལ། ཐོག་མར་མཆོད་པ་བྱིན་གྱིས་བརླབས་པ་ནི།
བཛྲ་ ཨ་ མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ ཨོ་ལས་བྱུང་
བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་འོད་དུ་ཞུ་བ་ལས་
བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་
སྤོས། མར་མེ། དྲི་ཆབ། ཞལ་ཟས། གཞན་ཡང་རོལ་མོ་དང་འཕན་གདུགས་ལ་
སོགས་པའི་མཆོད་རྫས་བསམ་གྱིས་མི་ཁྱབ་པ་དྭངས་ཤིང་ཐོགས་པ་མེད་པ་ནམ་
མཁའི་མཐའ་ཀླས་པར་གྱུར། ཨོཾ་བཛྲ་ ཨགྷཾ་ ཨཱཧཱུྃ། དེ་བཞིན་དུ་སྦྱར་ཏེ། པཱ་ ཧུཾ།
པུཝེ། དྷཱ་ པེ། ཨཱ་ ལོ་ ཀེ །གནྡྷེ། ནི་ ཝི་ཏྱ། ཤཔྟ་ ཨཱཧཱུཾ། གིས་ ཆུ་ གཉིས་ ཉེར་ སྤྱོད་
རོལ་མོ་དང་བཅས་པ་བྱིན་གྱིས་བརླབས། ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ་སཾ་པྲ་
ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙ་ལི་ནེ་པྲཛྙཱ་པ་ར་མི་ཏཱ་ནཱ་ད་སྭ་བྷཱ་ཝེ་བཛྲ་སཏཱ་ཧྲི་ད་ཡ་
སནྟོ་ཥ་ཎི་ཧཱུཾ་ཧཱུཾ་ཧཱུཾ་ཧོ་ཧོ་ཧོ་སྭཱཧཱ། ཞེས་ཚར་གསུམ་བརྗོད་ཅིང་རོལ་མོ་བྱའོ། །དེ་
ནས་མདུན་བསྐྱེད་བསྒྲུབ་པ་ནི། ཨོཾ་བཛྲ་ཨ་མྲྀ་ཏས་བསངས། སྭ་བྷ་ཝས་སྦྱངས།
སྟོང་པའི་ངང་ལས་པཾ་ལས་པདྨ་དང༌། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་
ལས་ རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་ཞུམ་པ།
མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷ་རྫས་ཀྱི་གོས་ཀྱིས་མགུལ་བ་
བཅིངས་ པ། དཔག་ བསམ་ གྱི་ཤིང་ གིས་ ཁ་ བརྒྱན་ པ། ནང་ ཆུ་ དང་ བཅུད་སྣ་
ཚོགས་ཀྱིས་ཡོངས་སུ་གང་བའི་སྟེང་དུ་པཾ་ལས་པདྨ་དང༌། ཨ་ལས་ཟླ་བའི་དཀྱིལ་
འཁོར། དེའི་སྟེང་དུ་ཧཱུཾ་ཡིག་དཀར་པོ་ལས་འོད་ཟེར་འཕྲོས། སེམས་ཅན་གྱི་དོན་
བྱས། ཚུར་འདུས་ཡོངས་སུ་གྱུར་པ་ལས། རིན་པོ་ཆེ་ལས་གྲུབ་པའི་ས་འཛིན་གྱི་
སྟེང་དུ་ཐེམ་སྐས་དང་བཅས་པའི་ཁྲི་ལ་སྣ་ཚོགས་པདྨ། དེའི་སྟེང་དུ་རིན་པོ་ཆེ་
པྲ
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལས་ གྲུབ་ པའི་མཆོད་རྟེན་བང་རིམ་ཟླུམ་པོ་གསུམ་པ། དེའི་སྟེང་དུ་ ཟླ་བའི་
དཀྱིལ་འཁོར་ལ་བུམ་རྟེན་དང་བཅས་པའི་བུམ་པ་ཟླུམ་པོ་སྒོ་དང་ལྡན་པ། དེའི་
སྟེང་དུ་བྲེ། གདུགས་ རིམ་ པ་ བཅུ་ གསུམ། ཆར་ ཁེབས། ཏོག་ རྣམས་ བརྩེགས་
ཤིང་། མེ་ཏོག་གི་ཕྲེང་བ་དང་དར་གྱི་ལྡ་ལྡིས་མཛེས་པར་བྱས་པ། དེ་ལྟ་བུའི་བུམ་
ནང་དུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་
དུ་ཧཱུཾ་ལས་སྣ་ཚོགས་རྡོ་རྗེ་ལྟེ་བར་ཧཱུཾ་གྱིས་མཚན་པ། དེ་ལས་འོད་ཟེར་འཕྲོས།
དོན་གཉིས་བྱས། ཚུར་འདུས་ཧཱུཾ་ལ་ཐིམ་པ་ཡོངས་སུ་གྱུར་པ་ལས་གཙུག་ཏོར་
རྣམ་པར་རྒྱལ་མ་སྐུ་མདོག་དཀར་མོ་ཞལ་གསུམ་ཕྱག་བརྒྱད་མ། རྩ་བའི་ཞལ་
དཀར། གཡས་སེར། གཡོན་སྔོ་ཞིང་ཅུང་ཟད་ཁྲོས་པ། ཞལ་རེ་རེ་ལ་སྤྱན་གསུམ་
གསུམ་ དང་ ལྡན་ པ། གཡས་ དང་ པོས་ སྣ་ ཚོགས་ རྡོ་ རྗེ་ ཐུགས་ ཀར་ འཛིན་ པ།
གཉིས་པས་པད་དཀར་གྱི་སྟེང་ན་འོད་དཔག་མེད། གསུམ་པས་མདའ། བཞི་པ་
མཆོག་སྦྱིན་གྱི་ཕྱག་རྒྱ་མཛད་པ། གཡོན་གྱི་དང་པོས་སྡིགས་མཛུབ་དང་བཅས་
པས་རྡོ་ རྗེའི་ཞགས་པ། གཉིས་པས་གཞུ། གསུམ་པས་སྐྱབས་སྦྱིན་གྱི་ཕྱག་རྒྱ་
མཛད་པ། བཞི་པས་མཉམ་བཞག་གི་སྟེང་ན་བདུད་རྩིས་གང་བའི་རིན་པོ་ཆེའི་
བུམ་པ་འཛིན་པ། དར་གྱི་སྟོད་གཡོགས་དང་ཤམ་ཐབས་གསོལ་བ། རིན་པོ་ཆེ་
སྣ་ཚོགས་ ཀྱིས་ བརྒྱན་ པ། འོད་ཟེར་ དཀར་པོའི་ཕྲེང་ བས་ བསྐོར་བའོ། །དེའི་
གཡས་སུ་ཟླ་བ་ལ་སྤྱན་རས་གཟིགས་དཀར་པོ། གཡས་རྔ་ཡབ་དང་གཡོན་པདྨ་
འཛིན་པ། གཡོན་དུ་ཉི་མ་ལ་ཕྱག་ན་རྡོ་རྗེ་སྔོན་པོ། གཡས་རྔ་ཡབ་དང་གཡོན་
ཨུཏྤལ་གནས་པའི་རྡོ་རྗེ་འཛིན་པ། གཉིས་ཀའང་ཞི་བའི་ཉམས་ཅན། རིན་པོ་
ཆེའི་རྒྱན་གྱིས་སྤྲས་ཤིང་དར་གྱི་ན་བཟའ་གསོལ་བ། མཉམ་པའི་སྟབས་ཀྱིས་
- 114 -



རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང༌། །
བཞེངས་པ། ཤར་དུ་མི་གཡོ་བ་སྔོན་པོ། གཡས་རལ་གྲི་འཕྱར་བ། ལྷོར་འདོད་
རྒྱལ་སྔོན་པོ། གཡས་ལྕགས་ཀྱུ་འཕྱར་བ། ནུབ་ཏུ་དབྱུག་སྔོན་ཅན་སྔོན་པོ་གཡས་
དབྱུག་པ་འཕྱར་བ། བྱང་དུ་སྟོབས་པོ་ཆེ་ སྔོན་པོ། གཡས་རྩེ་གསུམ་འཕྱར་བ།
བཞི་ཀའང་ཞལ་གཅིག་ཕྱག་གཉིས་ཀྱིས་གཡོན་ཐུགས་ཀར་སྡིགས་མཛུབ་མཛད་
པ། སྤྱན་གསུམ་དང་ལྡན་ཞིང་སྐྲ་གྱེན་དུ་བརྫེས་པ། རིན་པོ་ཆེ་དང་སྦྲུལ་གྱིས་
བརྒྱན་པ། སྟག་གི་པགས་པའི་ཤམ་ཐབས་ཅན། པདྨ་ དང་ ཉི་མའི་གདན་ལ་
ཞབས་གཡོན་བརྐྱང་གི་སྟབས་ཀྱིས་བཞུགས་པ། གཙོ་མོའི་སྟེང་གི་ཕྱོགས་གཉིས་
ནས་གནས་གཙང་མའི་རིས་ཀྱི་ལྷའི་བུ་གཉིས་ཀྱིས་རིན་པོ་ཆེའི་བུམ་པ་བདུད་
རྩིས་གང་བ་ཐོགས་ནས་བཅོམ་ལྡན་འདས་མ་ལ་སྐུ་ཁྲུས་གསོལ་བ་དང་བཅས་
པའོ། །དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་
ཀར་ཧཱུཾ་སྔོན་པོ། དཔྲལ་བར་ཏྲེ་སེར་པོ། ལྟེ་བར་ཧྲིདམར་པོ། བརླ་གཉིས་ལ་ༀ་
ཨཱལྗང་གུ །གཙོ་མོའི་ཐུགས་ཀར་ཧཱུཾ་ཡིག་དཀར་པོ། དེ་ལས་འོད་འཕྲོས་པས་
རང་བཞིན་གྱི་གནས་ནས་གཙུག་ཏོར་རྣམ་པར་རྒྱལ་མ་ལྷ་དགུའི་ལྷ་ཚོགས་ལ་
སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ། ༀ་བཛྲ་ས་མ་ཛཿ
མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་ཟད་
འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་གྱུར་པའི། །བཅོམ་
ལྡན་ འཁོར་ བཅས་ གནས་འདིར་ གཤེགས་ སུ་ གསོལ། །བཅོམ་ལྡན་བསྐལ་ བ་
གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམ་སྦྱངས་ཤིང་། །སྨོན་ལམ་
རྒྱ་ཆེན་དགོངས་ པ་ ཡོངས་རྫོགས་པ། ཁྱེད་བཞེད་འགྲོ་དོན་མཛད་དུས་ འདི་
ལགས་ན། །དེ་ཕྱི་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཚོགས་ སྟོན་མཛད་ཅིང་། །མཐའ་ ཡས་ སེམས་ཅན་ཚོགས་རྣམས་བསྒྲལ་བྱའི་
ཕྱིར། །ཡོངས་ དག་ འཁོར་ དང༌ བཅས་ཏེ་ གཤེགས་ སུ་ གསོལ། །ཞེས་ པ་ ལན་
གསུམ་བརྗོད། ཨོཾ་སརྦ་ཏ་ཐཱ་ག་ཏ་ཨུཥཱི་ཥ་བི་ཛ་ཡ་ས་པ་རི་ཝཱ་ར་བཛྲ་ས་མ་ཛཿ
ཞེས་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨུཏྟཱི་ཥ་བི་ཛ་ཡ་ས་པ་རི་ཝཱ་ར་ཨརྒྱུ་ནས།
ཤཔྟ་པྲ་ཏིཙྪ་སྭཱཧཱའི་བར་གྱིས་མཆོད། ཛཿཧཱུྃ་བཾ་ཧོ༔ གཉིས་སུ་མེད་པར་གྱུར། སླར་
ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་
བཅས་པ། ཨོཾ་བཛྲ་ས་མ་ཛཿ ཨོཾ་པཉྩ་ཀུ་ལ་ས་པ་རི་ཝཱ་ར་ཨརྒྱུ་སོགས་ཀྱིས་མཆོད།
དེ་ བཞིན་ གཤེགས་ པ་ ཐམས་ ཅད་ ཀྱིས་ འདི་ ལ་ མངོན་ པར་ དབང་ བསྐུར་ དུ་
གསོལ། ཞེས་ གསོལ་ བ་ བཏབ་ པས། ཇི་ ལྟར་ བལྟམས་ པ་ ཙམ་ གྱིས་ ནི། །ལྷ་
རྣམས་ ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་
གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། ཞེས་
གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུ་ལྷག་
མ་ཡར་ལུད་པ་ལས་གཙོ་མོ་ལ་རྣམ་པར་སྣང་མཛད། སྤྱན་རས་གཟིགས་ལ་འོད་
དཔག་མེད། ཕྱག་ན་རྡོ་རྗེ་དང་ཁྲོ་བོ་བཞི་ལ་བསྐྱོད་པ། ལྷའི་བུ་གཉིས་རིན་ཆེན་
འབྱུང་ལྡན་གྱིས་དབུ་བརྒྱན་པར་གྱུར། རབ་འབྱམས་རྒྱ་མཚོ་དཔག་མེད་ན། །
མཆོད་ཡོན་ཇི་སྙེད་ཡོད་པ་དང་། །བདག་གིས་གུས་པས་བཤམས་པ་འདི། །ཇི་
སྙེད་རྒྱལ་བ་སྲས་དང་བཅས། །དེ་སྙེད་རྣམས་ལ་བདག་འབུལ་ན། །ཐུགས་རྗེ་
མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་
ཀུན་མཛད་དུ་གསོལ། །ཨོཾ་སརྦ་ཏ་ཐཱ་ག་ཏཱ་ཨུཏྟཱི་ཥ་བི་ཛ་ཡ་ས་པ་རི་ཝཱ་ར་ཨགྷཾ་པྲ་
ཏཱིཙྪ་སྭཱཧཱ། དེ་བཞིན་དུ་ཞབས་བསིལ་སོགས་ལ་ཚིགས་བཅད་དང་སྔགས་འདོན་
- 116 -



རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང༌། །
པ་བསྒྱུར་ཏེ་བྱ། གདུགས་མཆོག་ཇི་སྙེད། ཚ་ཏྲ་ཀ །བ་དན་ཇི་སྙེད། པ་ཏཾ་ཀ །ལྔ་
ལྡི་ཇི་སྙེད། པཱ་ཌ་ད་པྲ་ཏིཙྪ་སྭཱཧཱ། ཞེས་པས་མཆོད། དཔལ་ལྡན་ལྷ་མོ་སྟོན་ཀའི་
ཟླ་བའི་མདོག །ཞལ་གསུམ་ཕྱག་བརྒྱད་རབ་མཛེས་ཞི་བའི་སྐུ། །ཡེ་ཤེས་དཔག་
ཡས་ཚེ་ཡི་མཆོག་སྩོལ་མ། །རྣམ་པར་རྒྱལ་མའི་ཞབས་ལ་ཕྱག་འཚལ་ལོ། །རྣམ་
རྒྱལ་འཇིག་རྟེན་དབང་ཕྱུག་གསང་བའི་བདག །མི་གཡོ་འདོད་རྒྱལ་དབྱུག་སྔོན་
སྟོབས་པོ་ཆེ། །གནས་ གཙང་ལྷ་ཡི་བུ་དང་བཅས་པ་ཡི། །རྣམ་རྒྱལ་ལྷ་ཚོགས་
རྣམས་ལ་ཕྱག་འཚལ་ལོ། །ཞེས་པས་བསྟོད་དོ། །དེ་ནས། མདུན་བསྐྱེད་ཀྱི་ལྷའི་
ཐུགས་ཀའི་སྔགས་འཕྲེང་ས་བོན་དང་བཅས་པ་ལས་འོད་ཟེར་འཕྲོས། ཕྱོགས་
བཅུའི་རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་ཐམས་ཅད་བདུད་རྩི་འོད་ཟེར་
གྱི་རྣམ་པར་བསྡུས། རང་དང་བསྒྲུབ་བྱ་ལ་ཐིམ་པས་སྡིག་སྒྲིབ་ཐམས་ཅད་སྦྱང་།
ཚེ་དང་བསོད་ནམས་དང་ཡེ་ཤེས་རྣམས་རྒྱས་པར་གྱུར་པར་བསམས་ལ། ཨོཾ་ན་
མོ་བྷ་ག་ཝ་ཏེ་སརྦ་ཏྲི་ལོཀྱ་པྲ་ཏི་བི་ཤིཊྛི་ཡ། བུདྡྷ་ཡ་ཏེ་ན་མཿ ཏདྱ་ཐཱ། ཨོཾ་ཧཱུཾ་ཧཱུཾ་
ཧཱུཾ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ཨ་ས་མ་ཡ་མནྟ་ཨ་ཝ་བྷ་ས། སྤྱི་
ར་ཎ་ག་ཏི་ག་ག་ན་སྭ་བྷཱ་ཝ་བི་ཤུདྡྷེ་ཨ་བྷི་ཥིཉྩ་ཏུ་མཾ། སརྦ་ཏ་ཐཱ་ག་ཏཿ སུ་ག་ཏ་ཝ་
ར་ཝ་ཙ་ན་ཨ་མྲྀ་ཏ་ཨ་བྷི་ཥེ་ཀེ་ར་མཧཱ་མུ་དྲ་མན་པ་དེ༔ ཨཱ་ཧ་ར་ཨཱ་ཧ་ར། མ་མ་
ཨཱ་ཡུ༔ སཾ་དྷཱ་ར་ཎི། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ག་ག་ན་སྭ་བྷཱ་ཝ་
བི་ཤུདྡྷེ། ཨུཥཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་རསྨི་སཉྩོ་དི་ཏེ། སརྦ་ཏ་ཐཱ་ག་ཏ་ཨ་
ཝ་ལོ་ཀི་ནི། ཥཊཱ་ར་མི་ཏ་བ་རི་པཱུ་ར་ཎི་སརྦ་ཏ་ཐཱ་ག་ཏ་མཱ་ཏེ། ད་ཤ་བྷུ་མི་པྲ་ཏིལླི་
ཏེ། སརྦ་ཏ་ཐཱ་ག་ཏ་ཧྲི་ད་ཡ། ཨ་དྷིཥྛ་ན་ཨ་དྷིཥི་ཏེ། མུ་དྲེ་མུ་དྲེ། མཧཱ་མུ་དྲེ། བཛྲ་
ཀཱ་ཡ་སཾ་ཧ་ཏ་ན་པ་རི་ཤུདྡྷེ། སརྦ་ཀརྨ་ཨཱ་ཝ་ར་ཎ་བི་ཤུདྡྷེ། པྲ་ཏི་ན་ཝིརྟ་ཡ། མ་མ་
- 17-



，
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཨ་ཡུར་བི་ཤུདྡྷེ། སརྦ་ཏ་ཐཱ་ག་ཏ་ས་མ་ཡ། ཨ་དྷིཥྛ་ན་ཨ་དྷིཥི་ཏེ། ཨོཾ་མུ་ནི་མུ་ནི།
མཧཱ་མུ་ནི། བི་མུ་ནི་བི་མུ་ནི། མཧཱ་བི་མུ་ནི། མ་ཏི་མ་ཏི། མཧཱ་མ་ཏི། མ་མ་ཏི། སུ་
མ་ཏི། ཏ་ཐཱ་ཏཱ། བྷཱུ་ཏ་ཀོ་ཊི་པ་རི་ཤུདྡྷ་བི་སྤུ་ཊ་བུདྡྷི་ཤུདྡྷེ། ཧེ་ཧེ་ཛ་ཡ་ཛ་ཡ། བི་ཛ་
ཡ་བི་ཛ་ཡ། སྨ་ར་སྨ་ར། སྤ་ར་སྤ་ར། སྤུ་ར་ཡ་སྤུ་ར་ཡ། སརྦ་བུདྡྷ་ཨ་དྷིཥྛ་ན་ཨ་
དྷིཊྛི་ཏེ། ཤུདྡྷེ་ཤུདྡྷེ། བུདྡྷེ་ བུདྡྷེ། བཛེ་ བཛེ། མཧཱ་ བཛྲ། སུ་བཛེ། བཛེ་ གནྡྷེ། ཛ་ ཡ་
གནྡྷེ། བི་ཛ་ཡ་གནྡྷེ། བཛྲ་ཛྭ་ལ་གནྡྷེ། བཛོད་བྷ་ཝེ། བཛྲ་སཾ་བྷ་ཝེ། བཛྲ་བཛྲ་ཎི་
བཛམྦྷ་ཝཾ་ཏུ། མ་མ་ཤ་རཱི་རཾ། སརྦ་སཏྭ་ནཱཉྩ། ཀཱ་ཡ་པ་རི་ཤུདྡྷི་ བྷ་ཝནྟུ་མེ་ས་དཱ།
སརྦ་ག་ཏི་པ་རི་ཤུད་དྷི་། སརྦ་ཏ་ཐཱ་ག་ཏ་ཏཱ་ནཱཾ། ས་མཱ་ཤཱ་ས་ཡནྟུ། བུ་རྒྱ་བུ་རྒྱུ།
སི་དྨ་སི་དྷ། བོ་རྒྱ་བོ་དྷ། བི་བོ་དྨ་བི་བོ་དྷ། མོ་ཙ་ཡ་མོ་ཙ་ཡ། བི་མོ་ཙ་ཡ་བི་མོ་ཙ་
ཡ། ཤོདྷ་ཡ་ཤོདྷ་ཡ། བི་ཤོདྷ་ཡ་བི་ཤོ་དྷ་ཡ། ས་མནྟཱ་མོ་ཙ་ཡ་མོ་ཙ་ཡ། ས་མནྟ་
རསྨི་པ་རི་ཤུདྡྷེ་སརྦ་ཏ་ཐཱ་ག་ཏ་ཧྲི་ད་ཡ། ཨ་དྷིཥྛ་ན་ཨ་དྷིཥི་ཏེ། མུ་དྲེ་མུ་དྲེ། མཧཱ་མུ་
དྲ། མཧཱ་ མུ་དྲ་ མན་ པ་ དེ སྭཱཧཱ། ཨོཾ་ བྷཾ་ སྭཱཧཱ། ཨོ་ ཨ་ མྲྀ་ ཏ་ ཨཱ་ ཡུར་ ད་ དེ་ སྭཱཧཱ།
ལེགས་སོ་སྟེར་བའི་ཕྱག་རྒྱ་དང་བཅས་གཟུངས་རིང་ཚར་རེ་བཟླས་ཏེ་མདུན་
བསྐྱེད་རྣམ་རྒྱལ་མའི་ལྷ་ཚོགས་ལ་མེ་ཏོག་འཐོར་རོ། །དེ་ནས་སྔོན་དུ་མཆོད་ཡོན་
ནས་ལྡ་ལྡི་བར་སྔགས་དང་ཕྱག་རྒྱ་དང་བཅས་པས་མཆོད། དཔལ་ལྡན་ལྷ་མོ།
ཞེས་ སོགས་ ཤོ་ལོ་ཀ་ གཅིག་ གིས་ བསྟོད། བཅོམ་ ལྡན་ འདས་ མ་ འཁོར་དང་
བཅས་པའི་སྐུ་ལས་བདུད་རྩིའི་རྒྱུན་བབས་པས། འོག་གི་བུམ་པ་ཡོངས་སུ་གང་
བར་གྱུར། ཅེས་བརྗོད་ཅིང་དེ་ལྟར་དུ་བསམ་མོ། །དེ་ནས་གཟུངས་རིང་བཟླ་བ་
དང་མཆོད་བསྟོད་ཚར་རེ་སྤེལ་མར་བྱ་ཞིང་བསྐོར་བའང་སྟོང་ཚང་བར་བྱ། དེ་
ལྟར་གཟུངས་རིང་དང་མཆོད་བསྟོད་བསྐོར་བ་རྣམས་སྟོང་སྟོང་ཚང་བར་བྱ་ཞིང་།
- 118-



རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང་།
མཆོད་བསྟོད་རེ་རེའི་མཐར། བཅོམ་ལྡན་འདས་མ་རྣམ་པར་རྒྱལ་མའི་ལྷ་ཚོགས་
རྣམས་ཀྱིས་བདག་དང་སེམས་ཅན་ཐམས་ཅད་ལ་ཚེའི་དངོས་གྲུབ་སོགས་མཆོག་
དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་གསོལ་བ་ཤུགས་
དྲག་ ཏུ་ གདབ་བོ། །ཐུན་ མཐར་ གཏོར་ མ་ དབུལ་ བ་ ནི། ཨོ་ བཛྲ་ ཨ་ མྲྀ་ ཏས་
བསངས། སྭ་བྷཱ་ཝས་སྦྱངས། སྟོང་པའི་ངང་ལས། རིན་པོ་ཆེ་ལས་གྲུབ་པའི་སྣོད་
ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་
ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ་གྱིས་བྱིན་གྱིས་
བརླབས། ཨོཾ་ཨ་མྲྀ་ཏེ། ཨ་མྲྀ་ཏོཏྟཱ་བེ། ཨ་མི་ཏ་བི་ཀྲནོ། ཨ་མི་ཏ་གཱ་ཏྲེ། ཨ་མི་ཏ་
གཱ་མི་ནི། ཨ་མི་ཏ་ཨ་ཡུརྡ་དེ། ག་ག་ན་ཀཱིརྟི་ཀ་རེ། སརྦ་ཀེ་ཤ་ཀྵ་ཡཾ་ཀ་རཱི་ཡེ་སྭཱཧཱ།
ཨོཾ་ཨ་ཀ་རོ་མུ་ཁཾ་སརྦ་དྷརྨཱ་ཎཾ་ཨཱ་དྱ་ནུཏྤནྣ་ཏྭད་ཨོཾ་ཨཱཕཊ་སྭཱཧཱ། ཞེས་ལན་གསུམ་
གྱིས་གཏོར་མ་ཕུལ་ལ། སྔར་ལྟར་མཆོད་བསྟོད་བྱ། བཅོམ་ལྡན་འདས་མ། ཞེས་
པ་ནས། དངོས་གྲུབ་སྩལ་དུ་གསོལ། ཞེས་པའི་བར་བརྗོད་ནས་གསོལ་བ་བཏབ་
བོ། །དེ་ནས་ཆ་གསུམ་ཕྱག་ལེན་ལྟར་བཏང་། རྗེ་བཙུན་རྣམ་རྒྱལ་མའི་བཀའ་
སྡོད་དམ་ཅན་ཆོས་ཀྱི་རྒྱལ་པོ་ལ་གཏོར་མ་དབུལ་བར་སྤྲོ་ན། གཏོར་ཆོག་གཞན་
དུ་གསལ་བ་ལྟར་ཕུལ་ལ་འཕྲིན་ལས་འཆོལ་ལོ། །རྗེས་ཀྱི་ཆོ་ག་ནི། མཆོད་པ་
རྣམས་ ཁ་ གསོ། བྱིན་གྱིས་བརླབས། མཆོད་ ཡོན་ ཕལ་ཆེར་ མཆོད་ ཡོན་ བླ་བྲེ་
དང༌། །མཆོད་ཡོན་བཀོད་པའི་འོད་ཟེར་ རབ་བཀྱེ་སྟེ། །མཆོད་ཡོན་སྣ་ཚོགས་
ཀུན་ཏུ་བཀྲམ་བྱས་ན། །བདག་ཉིད་ཆེན་པོ་རྣམ་པར་རྒྱལ་མ་མཆོད། །ཨོཾ་སརྦ་ཏ་
ཐཱ་ག་ཏ་ཨུཥཱི་ཥ་བི་ཛ་ཡ་ས་པ་རི་ཝཱ་ར་ཨབྷཾ་ནས། ཤཔྟ། ཞེས་པའི་བར་གྱི་སྔགས་
རྣམས་འདོན་པ་བསྒྱུར་ཞིང་སོ་སོའི་ཕྱག་རྒྱ་དང་བཅས་པས་མཆོད། ལངས་ཏེ་
19-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཕྱག་ འཚལ་ཞིང་། དཔལ་ལྡན་ལྷ་མོ། སོགས་ཀྱིས་བསྟོད། སླར་ཡང་ཙོག་པུར་
འདུག་སྟེ། བཅོམ་ལྡན་རྣམ་པར་རྒྱལ་མ་ལ། །མཆོད་ཅིང་གསོལ་བ་བཏབ་པའི་
མཐུས། །བདག་སོགས་རྣམས་དང་ཡོན་བདག་ལ། །འཆི་མེད་དངོས་གྲུབ་སྩལ་དུ་
གསོལ། །ས་འོག་ས་སྟེང་ས་བླའི་གདོན། །ནད་རིམས་དུས་མིན་འཆི་བ་སོགས། །
སྔོན་ལས་འཕྲལ་རྐྱེན་ཀུན་ཞི་ཞིང་། །འཆི་མེད་དངོས་གྲུབ་སྩལ་དུ་གསོལ། །སྲིད་
དང་ཞི་བའི་ཡོན་ཏན་ཀུན། །ལེགས་ཐོབ་མི་ཉམས་གོང་དུ་འཕེལ། ཁྱད་པར་ཚེ་
ལ་དབང་འབྱོར་བའི། །འཆི་མེད་དངོས་གྲུབ་སྩལ་དུ་གསོལ། །ཇི་སྲིད་སངས་
རྒྱས་ ཐོབ་ ཀྱི་བར། །ལྷ་མོ་ཁྱོད་ ཀྱིས་ རྗེས་བཟུང་སྟེ། །འཆི་བདག་གཡུལ་ལས་
རབ་རྒྱལ་བའི། །འཆི་མེད་དངོས་གྲུབ་སྩལ་དུ་གསོལ། །དཔག་བསམ་ཤིང་དང་
བུམ་པ་བཟང་། །ཡིད་བཞིན་ནོར་འདྲའི་ལྷ་ཁྱོད་ཀྱི། །ཐུགས་རྗེ་འཆི་མེད་བདུད་
རྩི་ཡིས། །སྙིང་གི་བུམ་བཟང་གང་བར་མཛོད། །ཅེས་འདོད་དོན་ལ་གསོལ་བ་
བཏབ་བོ། །དེ་ནས་མེ་ཏོག་དང་བཅས་ཐལ་མོ་སྦྱར་ཏེ་ཡིག་བརྒྱ་བརྗོད་ལ། མ་
རྙེད་ཡོངས་སུ་མ་ཤེས་དང་། །གང་ཡང་ནུས་པ་མ་མཆིས་པས། །འདིར་ནི་བྱ་བ་
བགྱིས་པ་གང་། །དེ་ཀུན་ཁྱེད་ཀྱིས་བཟོད་མཛད་རིགས། །ཞེས་པས་བཟོད་པར་
གསོལ། འདིར་ནི་གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་
ཀྱང་། །ནད་མེད་ཚེ་དང་དབང་ཕྱུག་དང་། །མཆོག་རྣམས་ལེགས་པར་སྩལ་དུ་
གསོལ། །ཨོཾ་སུ་པྲ་ཏིཥྛ་བཛེ་སྭཱཧཱ། ཞེས་པས་བརྟན་བཞུགས་བྱས་ཏེ། ཕུན་སུམ་
ཚོགས་པ་མངའ་བ་གསེར་གྱི་རི་བོ་འདྲ། །ཞེས་སོགས་དཀོན་མཆོག་གསུམ་གྱི་
བཀྲ་ཤིས་བརྗོད་ཅིང་རོལ་མོའི་སྒྲ་དང་མེ་ཏོག་གི་ཆར་དབབ་བོ། །དེ་ལྟར་རྗེ་
བཙུན་རྣམ་རྒྱལ་མའི་རྣལ་འབྱོར་ལ་གནས་ཏེ། མདུན་བསྐྱེད་རྣམ་རྒྱལ་མའི་ལྷ་
- 120 -



རྣམ་རྒྱལ་སྟོང་མཆོད་བྱ་ཚུལ་དངོས་གྲུབ་ཀུན་འབྱུང་།
ཚོགས་ལ་སྣ་ལྔའི་སྟོང་མཆོད་ཕུལ་ཏེ་ཚེའི་དངོས་གྲུབ་ཞུ་བ་ནི། ཚེའི་བར་ཆད་ཞི་
ཞིང་། ཚེའི་དངོས་གྲུབ་ཐོབ་པའི་ཐབས་སུ་བསྔགས་པར་མ་ཟད་བསོད་ནམས་ཀྱི་
ཚོགས་རླབས་ཆེན་གསོག་པར་འགྱུར་ལ། དེ་ལྟ་བུའི་སྟོང་མཆོད་མ་གྲུབ་ཀྱང་།
རྗེ་བཙུན་རྣམ་རྒྱལ་མའི་རྣལ་འབྱོར་སྒོམ་སྟེ། ཨོཾ་ན་མོ་བྷ་ག་ཝ་ཏེ། ཞེས་སོགས་
གཟུངས་རིང་ཅི་འགྲུབ་བཟླ་ན་སྔར་བསགས་ཀྱི་ལས་སྒྲིབ་སྦྱོང་བ་དང་། བྱད་ཀ་
ཆོད་གཏོང་སོགས་ཉེར་འཚེ་མཐའ་དག་ཞི་བ་དང་། ཚེ་དང་བསོད་ནམས་འཕེལ་
བ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་རླབས་མྱུར་
དུ་ རྒྱུད་ ལ་ འཇུག་ པ་ དང་། ཤེས་ རབ་ རྒྱས་ནས་ གསུང་ རབ་ ཀྱི་ ཚིག་ དོན་ ལ་
གཏུགས་པ་མེད་པའི་བློ་གྲོས་ཐོབ་པར་འགྱུར་བ་སོགས་ཕན་ཡོན་མཐའ་ཡས་པ་
གསུངས་ པས། འདིའི་རྣལ་ འབྱོར་བསྒོམས་ ནས་ གཟུངས་ སྔགས་བཟླ་ བ་ ལ་
བརྩོན་ པར་ བྱ་ ཞིང་ རྗེ་ བཙུན་ རྣམ་ རྒྱལ་ མ་ ལ་ ཐུགས་ རྗེ་ བསྐུལ་ བའི་
གསོལ་འདེབས་འདི་ལྟར་བྱ་སྟེ། མཚན་དཔེས་རབ་མཛེས་མཐོང་བ་དོན་ལྡན་
སྐུ། །དྲུག་ཅུའི་དབྱངས་ལྡན་ཐོས་རྣམས་གྲོལ་མཛད་གསུང་། །སྤང་རྟོགས་མཐར་
ཕྱིན་ འགྲོ་ ཀུན་ རྗེས་ འཛིན་ ཐུགས། །རྗེ་ བཙུན་ རྣམ་ རྒྱལ་ མ་ ལ་ གསོལ་ བ་
འདེབས། །གང་སྐུའི་སྣང་བ་ཡིད་ལ་ཤར་ཙམ་གྱིས། །མ་རིག་རྨོངས་པའི་མུན་པ་
སེལ་མཛད་ཅིང་། །ཚེ་དང་བསོད་ནམས་བློ་གྲོས་མཆོག་སྩོལ་བ། །བཅོམ་ལྡན་
རྣམ་རྒྱལ་མ་ལ་གསོལ་བ་འདེབས། །འཇིག་རྟེན་འདྲེན་མཆོག་ཚེ་དཔག་མེད་
མགོན་གྱིས། །འཁོར་ཚོགས་རྒྱ་མཚོའི་དབུས་ན་ལྷ་མོ་ཁྱོད། །ཕུལ་བྱུང་སྐྱབས་ཀྱི་
དམ་ པར་ བསྔགས་མཛད་ ན། །ཉམ་ ཐག་ བདག་ ཅག་ ཐུགས་ རྗེས་ བསྐྱབ་ཏུ་
གསོལ། ཁྱོད་སྐུ་ སྒོམ་ནས་གཟུང་སྔགས་ཟླས་བྱས་ན། །ཚེ་དང་བསོད་ནམས་
121-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གཟུངས་སྤོབས་མངོན་ཤེས་སོགས། །ཅི་འདོད་དངོས་གྲུབ་སྩོལ་ཞེས་སྔགས་པས་
ན། །བྱིན་རླབས་མཐུ་དེ་བདག་ལ་བསྟན་དུ་གསོལ། །འོན་ཏེ་ བདག་ཅག་མ་
རུངས་ སྤྱོད་ངན་པས། །དགྱེས་པར་མ་གྱུར་བྱིན་རླབས་མི་སྩོལ་ན། ཁྱེད་ལས་
ཐུགས་ རྗེ་ ཆེ་བ་སུ་ལ་བརྟེན། །ཐུགས་ རྗེའི་གཏེར་ཆེན་ཁྱོད་ ཀྱིས་ཐུགས་ རྗེས་
དགོངས། །མ་ནི་ཉམ་ཐག་བུ་ལ་ལྷག་པར་བརྩེ། །དེ་བཞིན་རྒྱལ་དང་རྒྱལ་བའི་
སྲས་པོ་རྣམས། །ཉམ་ཐག་རྣམས་ལ་ཐུགས་རྗེ་ལྷག་པར་འཇུག །དེའི་ཕྱིར་མ་
རུངས་བདག་ཅག་བསྐྱབ་ཏུ་གསོལ། །མདོར་ན་དེང་ནས་ཚེ་རབས་ཐམས་ཅད་
དུ། །ལྷག་པའི་ལྷ་གཅིག་བཅོམ་ལྡན་རྣམ་རྒྱལ་མ། ཁྱོད་ལས་གཞན་དུ་སྐྱབས་
གཞན་མི་འཚོལ་བས། །ཐུགས་རྗེས་བཟུང་ལ་བྱིན་གྱིས་བརླབ་ཏུ་གསོལ། །ཞེས་
གསོལ་བ་ཤུགས་དྲག་ཏུ་གདབ་བོ། །ཞེས་པ་འདི་ནི་གསོལ་དཔོན་ཆེན་མོ་རྗེ་དྲུང་
དཔལ་ལྡན་བཟང་པོས་འདི་ལྟ་བུ་ཞིག་དགོས་ཞེས་བསྐུར་བ་ལ་བརྟེན་ནས། ཀུན་
མཁྱེན་ལྔ་པ་ཆེན་པོས་མཛད་པའི་རྣམ་རྒྱལ་སྟོང་མཆོད་ཀྱི་ཆོ་ག་ལ་གཞི་བྱས།
དེར་གཞན་དུ་ཞལ་འཕང་མཛད་པ་རྣམས་ཁ་སྐང་སྟེ་ཤིན་ཏུ་གསལ་ཞིང་གོ་བདེ་
བར་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་
བ་ཅན་དུ་སྦྱར་བའོ། །འདིས་ཀྱང་སྐྱེ་འགྲོ་ཐམས་ཅད་རྗེ་བཙུན་རྣམ་པར་རྒྱལ་མས་
རྗེས་སུ་བཟུང་ཞིང་བདུད་བཞིའི་གཡུལ་ལས་རྣམ་པར་རྒྱལ་བར་གྱུར་ཅིག ། །།
- 122 -



༄༅། །བླ་མ་དམ་པ་མང་པོའི་བསྟོད་ཚོགས་གསོལ་འདེབས་
ཕྱོགས་གཅིག་ཏུ་བཀོད་པ་དངོས་གྲུབ་
ཀུན་འབྱུང་བཞུགས་སོ། །
བློ་ཆེན་རྒྱལ་བ་ཀུན་གྱི་བཟང་པོའི་ཐུགས། །གཅིག་བསྡུས་བསྟན་པའི་ཉི་
མར་ཤར་རོ་ཞེས། །གྲགས་པ་འཇིག་རྟེན་གསུམ་ན་ལྷང་ངེ་བ། །འཇམ་མགོན་བླ་
མའི་ཞབས་ལ་གསོལ་བ་འདེབས། །མགོན་ཁྱོད་བགྲང་ཡས་བསྐལ་པའི་སྔོན་
རོལ་ནས། །བླ་མེད་ བྱང་ ཆུབ་ མཆོག་ཏུ་ཐུགས་བསྐྱེད་ དེ། །རྫོགས་སྨིན་ སྦྱང་
གསུམ་ སྤྱོད་ པ་ མཐར་ ཕྱིན་ པ། །འཇམ་ མགོན་ ཐུགས་ རྗེ་ ཅན་ ལ་ གསོལ་ བ་
འདེབས། །རབ་འབྱམས་རྒྱལ་བ་རྒྱ་མཚོའི་ཚོགས་རྣམས་ལ། །དཔག་མེད་མཆོད་
སྤྲིན་རྒྱ་མཚོས་ལེགས་མཆོད་ནས། །ཉམ་ཐག་འགྲོ་བ་འདི་ཀུན་ངས་སྒྲོལ་ཞེས། །
དང་པོར་ཐུགས་བསྐྱེད་མཛད་ལ༴ གང་སྔོན་ས་སྐྱོང་ནམ་མཁའི་མཚན་འཛིན་
ཚེ། །བདེ་གཤེགས་འབྲུག་སྒྲའི་དབྱངས་ཀྱི་རྒྱལ་པོ་ལ། །བསམ་ཡས་མཆོད་སྤྲིན་
རྒྱ་མཚོས་ལེགས་མཆོད་ནས། །རིན་ཆེན་ཐུགས་བསྐྱེད་མཛད་ལ༴ དུས་གསུམ་
རྒྱལ་བ་སྲས་བཅས་མ་ལུས་པའི། །མཛད་པ་སྨོན་ལམ་རླབས་ཆེན་སྤྱོད་པ་ཀུན། །
རང་གི་ལྷག་བསམ་ཕྲག་པར་ལེགས་འཁྱེར་བ། །ཀུན་གྱི་གཙུག་ན་འཕགས་ལ་
ཕྱོགས་བཅུའི་རབ་འབྱམས་ཞིང་རྣམས་མ་ལུས་པ། །རང་གིས་དྲངས་པའི་རྒྱལ་བ་
སྲས་བཅས་ཀྱིས། །གང་བར་མ་གྱུར་དེ་སྲིད་རྒྱལ་སྲས་ཀྱི། །སྤྱོད་པའི་དམ་བཅའ་
མཛད་ ལ༴ སྔོན་ ཚེ་ ཆོས་ རྒྱལ་ བརྩོན་ འགྲུས་ཆེན་ པོ་ ཡིས། །བདེ་ གཤེགས་ ཀླུ་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རིགས་སྒྲོན་མའི་སྤྱན་སྔ་རུ། །དཔག་མེད་མཆོད་སྤྲིན་རྒྱ་མཚོ་ལེགས་སྤྲོས་ནས། །
བྱང་ཆུབ་ཐུགས་བསྐྱེད་མཛད་ལ༴ འགྲོ་ལ་ཕན་བདེ་འབྱུང་བའི་གཞི་གཅིག་པུ། །
རྒྱལ་བསྟན་སྤེལ་ཞིང་ཉམས་པ་ཀུན་གསོ་ཞེས། །འགྲོ་ལ་བརྩེ་བས་དམ་བཅའ་
བཞེས་མཛད་པ། །འཇམ་མགོན་ ཐུགས་ རྗེའི་ གཏེར་ ལ༴ གཅིག་ ཀྱང་ དུ་ མར་
བསྟོན་པའི་རྣམ་འཕྲུལ་གྱིས། །སྔོན་ཚེ་འཇམ་དབྱངས་སྲས་པོར་གྱུར་བའི་ཚེ། །
རྒྱལ་བ་དབང་པོའི་ཏོག་གི་སྤྱན་སྔ་རུ། །རླབས་ཆེན་ཐུགས་བསྐྱེད་མཛད་ ལ༔
འགྲོ་ལ་བརྩེ་བས་མ་དག་ཞིང་རྣམས་སུ། །རྒྱལ་སྲས་སྤྱོད་པ་ཀུན་གྱི་རབ་དང་
ཕུལ། །མདོ་ སྔགས་ ལམ་ བཟང་ ཡོངས་ རྫོགས་ རྒྱས་ བྱ་ ཞེས། །དམ་ བཅའི་སྒྲ་
དབྱངས་བསྒྲགས་ལ༴ དེ་ཚེ་རྒྱལ་བ་སྲས་བཅས་ཐམས་ཅད་ཀྱིས། །ཤིས་བརྗོད་
དབུགས་དབྱུང་རྒྱ་ཆེར་བསྒྲགས་མཛད་དེ། །རྒྱལ་སྲས་ཁྱོད་ནི་སྙིང་སྟོབས་ཆེན་པོ་
ཞེས། །མཚན་སྙན་སྒྲོག་པར་མཛད་ལ༴ དང་པོར་ཐུགས་བསྐྱེད་མཛད་པ་དེ་ནས་
བཟུང་། །རབ་འབྱམས་ཞིང་ཀུན་ སྤྲུལ་པས་ལེགས་བཀང་སྟེ། །རྒྱལ་བ་མཆོད་
དང་འགྲོ་དོན་མཛད་པ་ལ། །ནམ་ཡང་གཡེལ་བ་མེད་ལ༴ ཞིར་འདིར་ཐུབ་དབང་
ཉིན་བྱེད་ཤར་བའི་ཚེ། །པདྨའི་ངད་ལྡན་འདབ་བརྒྱ་བཞད་པ་ཡིས། །སྐལ་ལྡན་
བུང་བ་མ་ལུས་ཚིམ་མཛད་པ། །རྒྱལ་བའི་གདུང་འཚོབ་ཁྱོད་ལ༴ སྟོབས་བཅུ་
མངའ་ བས་ འཁོར་ཚོགས་རྒྱ་མཚོའི་དབུས། ཁྱོད་ཀྱི་ཡོན་ཏན་བསྒྲགས་ཏེ་མ་
འོངས་ དུས། །འདི་ ལ་ འཁོར་ ཚོགས་ རྒྱ་ མཚོ་ འདུ་ འོ་ ཞེས། །ལུང་ བསྟན་ རྟེན་
འབྲེལ་བསྒྲིགས་ལ༴ མགོན་ཁྱོད་ཚངས་སྲས་གཙང་མར་འཁྲུངས་པ་ཡིས། །རྡོ་རྗེ་
གདན་དུ་ཐུབ་པའི་དབང་པོ་ལ། །རབ་དཀར་ཤེལ་གྱི་ཕྲེང་བ་བརྒྱ་རྩ་གཅིག །
ཕུལ་ནས་ཐུགས་བསྐྱེད་མཛད་ལ= དེ་ཚེ་སྟོན་པ་ཐུབ་པའི་དབང་པོ་ཡིས། ཁྱེའུ་
- 124 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
འདི་ཡིས་མ་འོངས་བྱང་ཕྱོགས་སུ། །དགེ་འདུན་བསྡུས་ནས་བསྟན་པ་སྤེལ་ལོ་
ཞེས། །ལུང་ བསྟན་ དབུགས་དབྱུང་ བརྙེས་ ལ༴ རྒྱལ་ བའི་ སྤྱན་ སྔར་ རྒྱལ་ སྲས་
བཟང་ པོ་ ཡིས། །རྒྱལ་བའི་ བཀའ་ ལས་ ནམ་ ཡང་ མི་ འདའ་ བར། །རྒྱལ་བའི་
འཕྲིན་ལས་རྗེས་སུ་སྐྱོང་མཛད་པ། །རྒྱལ་སྲས་ཐུ་བོར་གྱུར་ལ་= ཉོན་མོངས་ཉེས་
པས་ མ་ གོས་ གཞོན་ནུའི་སྐུ། །བྱམས་ དང༌ སྙིང་ རྗེ་ བྱང་ ཆུབ་ སེམས་ འབྱོངས་
པས། །འཇིག་ རྟེན་ ཀུན་ གྱིས་ མཐོང་ན་ དགའ་ བ་ ཡིས། །རྒྱལ་ བ་ མཉེས་ པར་
མཛད་ལ༴ ཟླ་མེད་སྟོན་པ་ཤཱཀྱའི་རྒྱལ་པོ་ཡིས། །མ་འོངས་རྒྱལ་བསྟན་ཉམས་
པར་ཕྱོགས་པའི་ཚེ། །གཞོན་ནུ་འདི་ཡིས་བསྟན་པ་སྤེལ་ལོ་ཞེས། །ལུང་བསྟན་རྒྱ་
ཆེར་མཛད་ལ༴ རྒྱལ་བའི་ཉིན་བྱེད་ནུབ་རིར་ཕྱོགས་པའི་ཚེ། །དཔལ་ལྡན་སྨྲ་
བའི་ ཟླ་བ་ལེགས་ཤར་ཏེ། །ཐུབ་བསྟན་ཀུན་དའི་ཚལ་ རབ་རྒྱས་མཛད་པ། །
འཇམ་མགོན་ཤིང་རྟ་ཆེན་པོར རྒྱ་གར་ཤར་ནུབ་ལི་དང་བལ་པོའི་ཡུལ། །ཤམྦྷ་
ལ་དང་ཨོ་ཌི་ཡ་ན་སོགས། །གྲུབ་པའི་གནས་མཆོག་དུ་མར་སྤྲུལ་པ་ཡིས། །ཐུབ་
བསྟན་སྤེལ་བར་མཛད་ལ༴ ནུབ་ཕྱོགས་ཡེ་ཤེས་གསང་བའི་ཕོ་བྲང་དུ། །དཔའ་
བོ་མཁའ་འགྲོ་བགྲང་ཡས་འདུས་པ་ལ། །བླ་མེད་ཐེག་པའི་ཆོས་འཁོར་བསྐོར་
མཛད་པ། །མགོན་པོ་དྲི་མ་མེད་ལ༔ རྣམ་དག་འོད་གསལ་མཚོ་ལས་སྐྱེས་པ་
ཡི། །རྡོ་རྗེ་འཛིན་པས་ཁ་བ་ཅན་ལྗོངས་འདིར། །འདྲེ་སྲིན་གདུག་པ་ཅན་རྣམས་
ལེགས་བཏུལ་ནས། །རྒྱལ་བསྟན་སྤེལ་བར་མཛད་ལ༴ བསྐལ་བཟང་རྣམ་འདྲེན་
རྒྱལ་བའི་དབང་པོས་ཀྱང་། །འདུལ་བར་མ་ནུས་ ཁ་ བ་ ཅན་ ལྗོངས་ འདིར། །
དཀའ་བ་དུ་མས་ཐུབ་བསྟན་གསལ་མཛད་པ། །རྗེ་ བཙུན་གངས་རིའི་མགོན་
པོར༔ རིག་པའི་གནས་ལྔ་དག་ལ་མཁས་གྱུར་ཅིང་། །རྩེ་གཅིག་བསྒྲུབས་པས་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གྲུབ་པ་མཆོག་བརྙེས་ཏེ། །རྡོ་རྗེ་ཐེག་པའི་ལམ་བཟང་གསལ་མཛད་པ། །པདྨ་
བཛྲའི་ ཞབས་ ལ༴ མདོ་ སྔགས་ གསུང་ རབ་ ཀུན་ གྱི་ སྙིང་ པོ་ བཅུད། །སྐྱེས་ བུ་
གསུམ་གྱི་ལམ་གྱི་རིམ་པ་ཡིས། །བོད་ཡུལ་སྐལ་ལྡན་ཚོགས་རྣམས་ཚིམ་མཛད་
པ། །མགོན་པོ་ཕུལ་བྱུང་ཞབས་ལ༴ སྐྱོབ་པ་ཤཱཀྱ་སེང་གེའི་བསྟན་པ་ལ། །ཞུགས་
ནས་ཐོས་བསམ་སྒོམ་གསུམ་མཐར་ཕྱིན་ཏེ། །གྲུབ་པའི་གདུང་འཚོབ་འཛིན་པ་
ཆོས་ ཀྱི་ རྗེ། །འཇིག་ རྟེན་ གསུམ་ གྱི་མགོན་ པོར གཟུངས་ སྤོབས་ ཏིང་ འཛིན་
མངོན་ཤེས་མཐུ་ཐོབ་སྟེ། །རྒྱལ་བསྟན་སྤེལ་ལ་ནུས་མཐུ་ཐོགས་མེད་ཅིང་། ཁྱད་
པར་ཤེར་ཕྱིན་སྤེལ་བའི་འཕྲིན་ལས་ཅན། །འཇམ་མགོན་བསྟན་པའི་ཉི་མར
བགྲང་ཡས་མཁས་གྲུབ་ཚོགས་ཀྱི་བསྟི་གནས་མཆོག །གུར་གུམ་སྐྱེ་བ་ཁ་ཆེའི་
ཡུལ་གྲུ་རུ། །གནས་ལྔ་མཁྱེན་པའི་པཎ་ཆེན་དུ་གྱུར་ཏེ། །རྒྱལ་བསྟན་སྤེལ་བར་
མཛད་ ལ༴ བློ་ཆེན་རྒྱལ་བ་ ཀུན་ གྱི་ཐུགས་ རྗེ་ དང་། །བཟང་ པོའི་ འཕྲིན་ལས་
གཅིག་ ཏུ་ བསྡུས་ པ་ ལ། །འཇམ་ མགོན་ བླ་ མ་ ཞེས་ བྱར་ མཚན་ གྲགས་ པ། །
མཚུངས་ མེད་ བླ་ མ་ མཆོག་ ལ མངོན་ མཐོ་ ངེས་ ལེགས་ མ་ ལུས་ འབྱུང་ བའི་
གཞི། །སོ་ཐར་སྡོམ་པ་ལེན་དང་བསྲུང་བའི་ཚུལ། །བསྟན་པའི་ནང་མཛོད་འདུལ་
བའི་བསླབ་བྱ་རྣམས། །ཕྱོགས་འདིར་ གསར་ འཛུགས་མཛད་ ལ༴ དུས་ གསུམ་
རྒྱལ་ སྲས་ ཀུན་ གྱི་ཐུགས་ དམ་ མཐིལ། །བྱམས་དང༌ སྙིང་ རྗེ་ བྱང་ ཆུབ་ སེམས་
མཆོག་གཉིས། །བསྐྱེད་དང་སྤེལ་དང་ས་ལམ་བགྲོད་པའི་ཚུལ། །སྟོན་མཛད་བླ་
མ་མཆོག་ལ༔ སངས་རྒྱས་ལས་ཀྱང་དཀོན་པའི་གདམས་པ་མཆོག །གསང་ཆེན་
རྒྱུད་སྡེ་བཞི་ཡི་ལམ་གྱི་ཚུལ། །སྟོན་ལ་རྡོ་རྗེ་འཆང་དང་དབྱེར་མེད་པ། །ཟླ་མེད་
བླ་མ་མཆོག་ལ༴ ཀ་རི་ཀ་ནས་དཔལ་ལྡན་འདུས་པའི་བར། །ཐུབ་བསྟན་ཡོངས་
- 126 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
རྫོགས་སྤེལ་བར་བྱེད་པ་ལ། །ཕྱོགས་འདིར་སུས་ཀྱང་འགྲན་དུ་མ་མཆིས་པའི། །
འཇམ་མགོན་ཙོང་ཁ་པ་ལ༴ ནམ་ཡང་མི་འགྱུར་རྡོ་རྗེའི་སྐུ་བརྙེས་ཀྱང་། །བགྲང་
ཡས་གདུལ་བྱའི་བསམ་པ་དང་བསྟུན་ནས། །གང་ལ་གང་འདུལ་སྤྲུལ་པ་སྟོན་
མཛད་པ། །འཇམ་མགོན་ཐམས་ཅད་མཁྱེན་པར༔ བདེ་བ་ཅན་དང་མངོན་དགའི་
ཞིང་ལ་སོགས། །རབ་འབྱམས་ཞིང་ཀུན་སྤྲུལ་པས་རབ་བཀང་ནས། །འགྲོ་བ་
འདྲེན་ལ་མཚུངས་པ་མ་མཆིས་པ། །འཇམ་མགོན་ཐུགས་རྗེ་ཅན་ལ་གསོལ་བ་
འདེབས། །དགའ་ལྡན་ཆོས་ཀྱི་ཕོ་བྲང་ཉམས་དགའ་བར། །བྱམས་མགོན་སྲས་
ཀྱི་ཐུ་བོའི་ཚུལ་བཟུང་སྟེ། །ཐེག་མཆོག་ཆོས་ཀྱི་འཁོར་ལོ་བསྐོར་མཛད་པ། །
འཇམ་དཔལ་སྙིང་པོའི་ཞབས་ལཟ གྲུབ་པའི་གནས་མཆོག་རི་བོ་རྩེ་ལྔ་རུ། །སྡོམ་
གསུམ་ ལྡན་ པའི་ རྒྱལ་ སྲས་ བགྲང་ ཡས་ ལ། །མདོ་ སྔགས་ ཆོས་ ཀྱི་ འཁོར་ ལོ་
བསྐོར་མཛད་པ། །འཇམ་མགོན་བླ་མའི་ཞབས་ལ༴ མིག་འཕྲུལ་བཞིན་དུ་ཞིང་
ཁམས་བྱེ་བ་རུ། །ལ་ལར་འཚང་རྒྱ་ལ་ལར་འདའ་བ་སོགས། །སྣ་ཚོགས་མཛད་
པ་ ཅིག་ཅར་ སྟོན་མཛད་ པ། །འཇམ་མགོན་རྒྱལ་བའི་དབང་པོར༴ མི་མཇེད་
འཇིག་རྟེན་འདིར་ཡང་མ་འོངས་དུས། །ཟངས་བྱེད་ཡུལ་དུ་མངོན་པར་སངས་
རྒྱས་ཏེ། །མདོ་སྔགས་ཆོས་ཀྱི་འཁོར་ལོ་བསྐོར་མཛད་པ། །བདེ་གཤེགས་སྤྱན་
ལེགས་ཞབས་ལ= མ་འོངས་འཇིག་རྟེན་འདི་ནས་བྱང་ཤར་མཚམས། །ངོ་མཚར་
རྨད་ བྱུང་ བཀོད་ པའི་ ཞིང་ ཁམས་ སུ། །རྒྱལ་བ་སེང་གེའི་ང་ རོར་ སངས་ རྒྱས་
ནས། །ཆོས་འཁོར་བསྐོར་བར་མཛད་ལ༴ མ་འོངས་བགྲང་ཡས་བསྐལ་བ་འདས་
པ་ན། །དྭངས་པའི་འོད་ཅེས་བྱ་བའི་ཞིང་ཁམས་སུ། །འཚང་རྒྱའི་ཚུལ་བསྟན་
ཆོས་འཁོར་ བསྐོར་ མཛད་ པ། །ཡེ་ཤེས་འབྱུང་གནས་འོད་ལ༴ ཕྱོགས་ བཅུའི་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སངས་རྒྱས་ཞིང་ཁམས་མ་ལུས་པའི། །ཡོན་ཏན་ཐམས་ཅད་གང་ལ་ཚང་གྱུར་
པ། །རྡུལ་མེད་ཡང་དག་གསལ་བའི་ཞིང་ཁམས་སུ། །འཚང་རྒྱ་ཀུན་ཏུ་གཟིགས་
ལ༴ བདག་ གིས་ བསྒྲིམས་ཏེ་ རབ་ཏུ་ བསྟོད་ བགྱིས་ ཀྱང་། །ཡོན་ ཏན་ ཆ་ ཙམ་
བརྗོད་པར་མ་ནུས་ཏེ། །རྒྱལ་བ་ཀུན་གྱི་ཡོན་ཏན་མ་ལུས་པ། །འཇམ་མགོན་བླ་
མ་ཉིད་ལ་མངའ་ ཕྱིར་རོ། །འོན་ཀྱང་བཀྲེས་སྐོམ་གྱིས་གཟིར་སློང་མོ་བས། །
འབྱོར་ལྡན་མཐོང་ན་བབ་ཅོལ་བསྟོད་པ་ལྟར། །བདག་ཉིད་དད་པའི་རླུང་ཤུགས་
ཀྱིས་བསྐྱོད་དེ། །མགོན་ཁྱོད་བསྔགས་པའི་མེ་ཏོག་འདི་གཏོར་ རོ། །འདི་ལྟར་
བགྱིས་པའི་རྣམ་དཀར་དགེ་བའི་མཐུས། །ཚེ་རབས་ཀུན་ཏུ་འཇམ་མགོན་བླ་མ་
ཡི། །ཐབས་མཁས་སྤྲུལ་པས་རྗེས་སུ་འཛིན་པ་དང་། །བཀའ་བཞིན་བསྒྲུབ་པས་
མཉེས་པ་ ལྷུར་བྱེད་ཤོག །མགོན་ཁྱོད་གང་དང་གང་དུ་འཚང་རྒྱ་བའི། །རབ་
འབྱམས་ཞིང་ཁམས་དེ་དང་དེ་དག་ཏུ། །བདག་ཀྱང་འཁོར་གྱི་ཐོག་མ་ཉིད་གྱུར་
ནས། །གསུང་གི་བདུད་རྩི་ངོམས་མེད་འཐུང་བར་ཤོག །ཚེ་རབས་ཀུན་ཏུ་སྲིད་
པའི་ཕུན་ཚོགས་ལ། །དུག་ཅན་ཟས་བཞིན་ཞེན་པ་ལོག་པ་དང་། །རྣམ་དག་ངེས་
འབྱུང་བསམ་པས་རྒྱུད་བསྐུལ་ནས། །རྒྱལ་བ་དགྱེས་ པའི་ ལམ་ལ་སློབ་གྱུར་
ཅིག །ནམ་མཁའི་མཐས་གཏུགས་སེམས་ཅན་ཐམས་ཅད་ལ། །བྱམས་དང་སྙིང་
རྗེ་བཅོས་མིན་སྐྱེ་བ་དང་། །ལུས་ཅན་སྲིད་པའི་མཚོ་ལས་སྒྲོལ་བ་ལ། །མཁྱེན་
བརྩེ་ནུས་པ་ཕུལ་བྱུང་ཐོབ་པར་ཤོག །འཇམ་མགོན་བླ་མས་བགྲང་ཡས་བསྐལ་
པ་རུ། །དཀའ་བས་བསྒྲུབས་པའི་མདོ་སྔགས་བསྟན་པ་འདི། །ས་འདི་གནས་པ་
དེ་སྲིད་གནས་གྱུར་ཏེ། །འགྲོ་ཀུན་ལམ་བཟང་འདི་ཡིས་གྲོལ་གྱུར་ཅིག །ཅེས་
འཇམ་མགོན་བླ་མ་བློ་བཟང་གྲགས་པའི་དཔལ་ལ་སྐྱེས་པ་རབས་ཀྱི་རྣམ་ཐར་
- 128 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
ལས་བརྩམས་ཏེ་རྟོགས་པ་བརྗོད་པ་དཔག་བསམ་མེ་ཏོག་ཅེས་བྱ་བ་འདི་ནི།
གཞུང་ལུགས་རབ་འབྱམས་སྨྲ་བ་མཚན་ཞབས་བླ་མ་ཆོས་འབྱོར་རྒྱ་མཚོས་འདི་
ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས་རང་ཉིད་ཀྱང་དད་པས་
ཀུན་ནས་བསླངས་ཏེ་འཇམ་མགོན་སྙན་བརྒྱུད་འཛིན་པའི་རྒྱལ་ཁམས་པ་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ རབ་འབྱམས་ཞིང་གི་རྒྱལ་བ་ཐམས་ཅད་ལས། །བྱང་ཕྱོགས་འགྲོ་ལ་
ཐུགས་ རྗེ་ ཆེས་ ལྷག་ པ། །འཇམ་མགོན་ བླ་ མའི་ ནང་ གི་ཐུགས་སྲས་མཆོག །
མཁན་ཆེན་ངག་དབང་གྲགས་པར་གསོལ་བ་འདེབས། །མགོན་ཁྱོད་རྒྱལ་སྲས་
དགའ་བའི་ཏོག་གྱུར་ཚེ། །སྟོན་པ་ཐུབ་པའི་དབང་པོའི་སྤྱན་སྔ་རུ། །འགྲོ་ཀུན་
སྒྲོལ་བའི་ཐུགས་བསྐྱེད་དམ་བཅའ་མཛད། །རྒྱལ་སྲས་མཆོག་ཏུ་གྱུར་ལ༔ རབ་
འབྱམས་ཞིང་དུ་རྒྱལ་བ་རྒྱ་མཚོ་ལ། །དཔག་མེད་མཆོད་སྤྲིན་རྒྱ་མཚོས་ལེགས་
མཆོད་ནས། །རླབས་ཆེན་ཚོགས་གཉིས་མྱུར་དུ་ རྫོགས་མཛད་པ། །རྒྱལ་སྲས་
དཔའ་བོ་མཆོག་ལ༴ དྲིལ་བུ་ལུགས་ཀྱི་འཁོར་ལོ་སྡོམ་པ་ལ། །ཐུགས་དམ་མཛད་
པས་རྟོགས་པ་མཆོག་བརྙེས་ཏེ། །བླ་མེད་ཐེག་པ་རྒྱ་ཆེར་སྤེལ་མཛད་པ། །གྲུབ་
དབང་དཔལ་འབྲས་རྡོ་རྗེར༴ བོད་ཡུལ་བསྟན་པ་ཕྱི་དར་དུས་ ཀྱི་ཚེ། །ཀེའུ་ཡེ་
ཤེས་འབྱུང་གནས་སུ་གྱུར་ཏེ། །རྒྱལ་བའི་བསྟན་པ་རྒྱ་ཆེར་སྤེལ་མཛད་པ། །བོད་
ཁམས་བསྟན་པའི་སྒྲོན་མེར༴ ཇོ་བོ་ལྷ་ཅིག་བོད་ དུ་ བྱོན་པའི་ཚེ། །དགེ་བའི་
བཤེས་གཉེན་དགོན་པ་བར་གྱུར་ནས། །བཀའ་གདམས་བསྟན་པ་རྒྱ་ཆེར་སྤེལ་
མཛད་པ། །རྗེ་ བཙུན་ ཐུགས་ རྗེ་ ཅན་ ལ བྱང་ ཕྱོགས་ ཁ་ བ་ ཅན་ གྱི་ ལྷ་ སྐལ་
མཆོག །ཐུགས་རྗེ་ཆེན་པོའི་ཆོས་སྐོར་སྤེལ་བའི་ཕྱིར། །བྱང་སེམས་ཟླ་བ་རྒྱལ་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཚན་ དུ་ གྱུར་ནས། །འགྲོ་ ཀུན་ སྒྲོལ་བར་མཛད་ལ༴ མཁས་བཙུན་གཞོན་ནུ་
གྲུབ་ པའི་ སྐུར་ བསྟན་ནས། །ལྷ་ཆོས་ བདུན་ ལྡན་རྣམ་ཐར་ གཙང་ མ་ ཡིས། །
མཐོང་ཐོས་དྲན་རེག་རྗེས་སུ་འཛིན་མཛད་པ། །བསྟན་པའི་གསལ་བྱེད་མཆོག་
ལ༴ རྒྱལ་བ་གཉིས་པ་རྗེ་བཙུན་ཙོང་ཁ་བའི། །སྔ་ཚར་ཐུགས་སྲས་དམ་པར་གྱུར་
པ་ན། །འཇམ་ མགོན་ མཉེས་ པ་ གསུམ་ གྱིས་ མཉེས་ མཛད་ པ། །ཀུན་ གྱིས་
བསྔགས་འོས་ ཁྱོད་ ལ༴ འཇམ་ མགོན་ བླ་ མ་ མཆོག་ དང༌ ལྷན་ ཅིག་ ཏུ། །སྨྱུང་
གནས་མཛད་ནས་མཚན་ལམ་བརྟགས་པའི་ཚེ། །དུང་དཀར་སྒྲ་ཡིས་ས་སྟེང་ཁྱབ་
པ་སོགས། །ངོ་མཚར་མཚན་ལྟས་གཟིགས་ལཌ དེ་ཚེ་འཇམ་མགོན་ཆོས་ཀྱི་རྒྱལ་
པོ་ཡིས། །ཤར་ཕྱོགས་རྒྱལ་མོ་རོང་གི་ས་ཕྱོགས་སུ། ཁྲིམས་ལྡན་དགེ་འདུན་རྒྱ་
ཆེར་འདུའོ་ཞེས། །ཕྱིས་འབྱུང་ལུང་བསྟན་བརྙེས་ལ༔ སྐྱེས་རབས་ཀུན་ཏུ་འཇམ་
མགོན་བླ་མ་དང་། །འབྲལ་མེད་རྒྱལ་སྲས་སྤྱོད་ལ་ལེགས་བསླབ་ཏེ། །ནམ་ཞིག་
ངོ་མཚར་བཀོད་པའི་ཞིང་ཁམས་སུ། །སྲས་ཀྱི་ཐུ་བོར་འགྱུར་ལཟ འཇམ་མགོན་
བླ་མས་ཇི་ལྟར་ལུང་བསྟན་ལྟར། །རྒྱལ་མོ་རོང་གི་ས་ཡི་ཕྱོགས་ཀུན་ཏུ། །བདུད་
དཔུང་ ཟིལ་མནན་ དགེ་ འདུན་ སྡེ་ སྤེལ་ཏེ། །ཐུབ་བསྟན་ རྒྱས་ པར་ མཛད་ ལ༴
འཇམ་མགོན་རིང་ལུགས་ཆེས་ཆེར་སྤེལ་བའི་ཕྱིར། །ཀུན་མཁྱེན་ལེགས་པ་དོན་
གྲུབ་ཏུ་གྱུར་ནས། །འཆད་རྩོད་རྩོམ་པས་ཐུབ་བསྟན་རྒྱས་མཛད་པ། །བསྟན་པའི་
ཉིན་བྱེད་མཆོག་ལ༴ ཕྱོགས་བཅུའི་ཞིང་ ཁམས་ རབ་འབྱམས་ཐམས་ཅད་དུ། །
གང་ལ་གང་འདུལ་ཐབས་མཁས་སྤྲུལ་པ་ཡིས། །འཇམ་མགོན་ལུགས་བཟང་
ཆེས་ཆེར་སྤེལ་མཛད་པ། །བསྟན་པའི་སྲོག་ཤིང་དམ་པར བྱང་ཕྱོགས་ཀ་ལ་པ་
ཡི་གྲོང་ཁྱེར་དུ། །རིགས་ལྡན་རྣམ་གནོན་དུ་གྱུར་སེང་ཁྲི་ལ། །ཞབས་སེན་འོད་
- 130 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
ཆགས་བརྟན་ པར་ རབ་བཀོད་ནས། །ཆོས་འཁོར་སྐོར་བར་མཛད་ལ༴ འཇམ་
མགོན་བླ་མ་གང་དུ་བཞུགས་པ་དེར། །བདག་ཉིད་ཆེན་པོ་འདི་ཡང་བཞུགས་
པས་ན། །ཞིང་ཁམས་མ་ལུས་ སྤྲུལ་ པས་ ཁྱབ་མཛད་པ། །མཚུངས་མེད་བླ་མ་
མཆོག་ལ༴ མགོན་པོ་ཁྱོད་ཀྱི་ཐབས་མཁས་སྤྲུལ་པ་ཡིས། །བདག་ཅག་དད་ལྡན་
ཚོགས་རྣམས་རྗེས་བཟུང་སྟེ། །ཚང་ལ་མ་ནོར་བློ་བཟང་རྒྱལ་བསྟན་དང༌། །རྨི་
ལམ་དུ་ཡང་འབྲལ་བར་མ་གྱུར་ཅིག །ལེགས་ཚོགས་ཀུན་གྱི་རྩ་བ་ཟླ་མེད་པ། །
བླ་མ་མཆོག་གིས་རྗེས་སུ་བཟུང་བའི་ཚེ། །བཀའ་བཞིན་བསྒྲུབ་པས་མཉེས་པ་
ལྟར་ བྱས་ ཏེ། །ཕ་ རྗེས་ བུ་ ཡིས་ ཟིན་ པར་ བྱིན་གྱིས་རློབས། །དལ་ འབྱོར་ རྙེད་
དཀའ་ཚེ་ལ་ལོང་མེད་ཅིང་། །ཕྱི་མར་ངན་འགྲོའི་གཡང་ས་དྲན་གྱུར་ནས། །སྡིང་
སྤོང་དགེ་ཚོགས་མཐའ་དག་བསྒྲུབ་པ་ལ། །བརྩོན་པ་ལྷུར་ལེན་ནུས་པར་བྱིན་
ངེས་འབྱུང་བྱང་སེམས་ཡང་དག་ལྟ་བ་ལ། །འཁྲུལ་མེད་ངེས་པ་བརྟན་པོ་རྙེད་
གྱུར་ནས། །དབེན་པའི་གནས་སུ་རྩེ་གཅིག་བསྒྲུབ་པ་ལ། །ནམ་ཡང་ལྷོད་པ་མེད་
པར༔ རིན་ཆེན་སེམས་མཆོག་ཆེས་ཆེར་སྟོབས་རྒྱས་ནས། །མྱུར་ལམ་རྡོ་རྗེ་ཐེག་
པར་ འཇུག་པ་དང་། །དངོས་གྲུབ་རྩ་བ་དམ་ ཚིག་ སྡོམ་པ་རྣམས། །སྲོག་ ལས་
གཅེས་པར་བསྲུང་བར༴ ཚེ་གཅིག་ཉིད་ལ་རྡོ་ རྗེ་ འཆང་གི་སར། །བགྲོད་པའི་
ཟབ་ལམ་རིམ་གཉིས་རྣལ་འབྱོར་ལ། །འཁྲུལ་མེད་ངེས་པ་བརྟན་པོ་རྙེད་གྱུར་
ནས། །སྒྲུབ་པ་སྙིང་པོར་ནུས་པར༴ མགོན་པོ་ཁྱོད་ཀྱི་ཐུགས་བསྐྱེད་སྨོན་ལམ་
མཐུས། །རྒྱལ་མོ་རོང་གི་ཡུལ་ཕྱོགས་སུ་གནས་པའི། །སྐྱེ་བོ་ཐམས་ཅད་འཇམ་
མགོན་ ལུགས་ བཟང་ ལ། །ཡིད་ཆེས་ དད་ པ་ རྙེད་ པར དགེ་ འདུན་ སྡེ་རྣམས་
ཐུགས་མཐུན་ ཁྲིམས་གཙང་ཞིང་། །སྡེ་སྣོད་ གསུམ་ དང་ རྒྱུད་སྡེ་བཞིས་བསྡུས་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པའི། །བཤད་སྒྲུབ་དབྱར་གྱི་མཚོ་ཆེན་ལྟར་འཕེལ་ཏེ། །འཇིག་རྟེན་བདེ་ལེགས་
ཆེན་པོས་ཁྱབ་གྱུར་ཅིག །ཅེས་ཚ་ཁོ་མཁན་ཆེན་ངག་དབང་གྲགས་པ་ལ་སྐྱེས་པ་
རབས་ཀྱི་སྒོ་ནས་བསྟོད་ཅིང་ཐུགས་རྗེ་བསྐུལ་བའི་གསོལ་འདེབས་དངོས་གྲུབ་
ཆར་འབེབས་ཞེས་བྱ་བ་འདི་ནི། རྒྱུད་སྨད་གྲྭ་རིགས་སྔགས་རམ་པ་ངག་དབང་
ཡེ་ཤེས་དང་། དགེ་སློང་ཡེ་ཤེས་སྦྱིན་པ་གཉིས་ཀྱིས་རྒྱལ་མོ་རོང་གི་ས་ཕྱོགས་སུ་
བདག་ཉིད་ཆེན་པོ་འདིས་བཙུགས་པའི་དགེ་འདུན་གྱི་སྡེ་ཆེས་མང་བར་བཞུགས་
པས་དེ་རྣམས་ཀྱི་ཚོགས་འདོན་དུ་བཙུགས་ཆོག་པའི་གསོལ་འདེབས་འདི་ལྟ་བུ་
ཞིག་དགོས་ཞེས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་
མཚན་གྱིས་རང་ཉིད་ཀྱང་དད་པ་ཆེན་པོས་ཀུན་ནས་བསླངས་ཏེ་ཕོ་བྲང་ཆེན་པོ་
པོ་ཏ་ལའི་གཟི་ཆུང་བདེ་བ་ཅན་དུ་འགལ་བྱེད་ཅེས་པ་ལྕགས་མོ་ཕག་གི་ལོ་ཆུ་
སྟོད་ཟླ་བ་སྟེ་རྒྱལ་བས་ཆོས་འཁོར་བསྐོར་བའི་དུས་ཆེན་གྱི་ཉིན་གྲུབ་པར་སྦྱར་
བའོ། ། །
༈ ན་ མོ་ གུ་ རུ་མཉྫ་ གྷོ་ཥཱ་ ཡ། བློ་ བཟང་ དཔལ་ ལྡན་ རྒྱལ་ བ་ མ་ ལུས་
པའི། ། ཡེ་ཤེས་རང་གཟུགས་ཚེ་མཐའ་ཡས་པའི་མགོན། །དུས་འདིར་ངུར་སྨིག་
གར་གྱིས་རྣམ་རོལ་བ། །མཚུངས་མེད་བླ་མ་མཆོག་ལ་གསོལ་བ་འདེབས། །ཉམ་
ཐག་འགྲོ་ཀུན་ཐུགས་ རྗེས་མ་བཟོད་ནས། །བདེ་གཤེགས་རིན་ཆེན་སྙིང་པོའི་
སྤྱན་སྔ་རུ། །རླབས་ཆེན་ཐུགས་བསྐྱེད་དམ་བཅའ་བཞེས་མཛད་པ། །རྗེ་བཙུན་
ཐུགས་རྗེ་ཅན་ལ༴ དེ་ནས་བརྩམས་ཏེ་བགྲང་ཡས་བསྐལ་པ་རུ། །འགྲོ་ཀུན་དོན་
དུ་ཚོགས་གཉིས་རྫོགས་མཛད་ནས། །བདེ་བ་ཅན་གྱི་ཞིང་དུ་སངས་རྒྱས་པ། །རྗེ་
བཙུན་སྣང་མཐའ་ཡས་ལ༔ རང་ཉིད་ཞི་བདེའི་དབྱིངས་ལ་མ་ཞེན་པར། །ནམ་
- 132 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
མཁའི་མཐས་ ཁྱབ་འཇིག་རྟེན་ཐམས་ཅད་དུ། །གང་འདུལ་སྤྲུལ་པས་འགྲོ་བ་
འདྲེན་མཛད་པ། །འགྲོ་བའི་བླ་མ་མཆོག་ལ༔ རྣམ་འདྲེན་བཞི་པ་ཞིང་འདིར་བྱོན་
པའི་ཚེ། །ཤེས་རབ་ཕ་རོལ་ཕྱིན་ཚུལ་ཟབ་མོའི་དོན། །འདོམས་ལ་ཐོགས་མེད་
སྤོབས་པའི་དབང་འབྱོར་བ། །ལམ་སྟོན་བཤེས་གཉེན་དམ་པར༴ འཇམ་དཔལ་
དཔའ་བོས་དངོས་སུ་བྱིན་རླབས་པས། །དང་པོའི་སངས་རྒྱས་རྒྱུད་རྒྱལ་འབྱེད་པ་
ལ། ། ཟླ་བཟང་ཉིད་དང་མཚུངས་པར་གྲགས་གྱུར་པ། །རྗེ་བཙུན་རིགས་ལྡན་
གཙོ་ལ འཕགས་པ་ཀླུ་སྒྲུབ་ལེགས་བཤད་པདྨོའི་ཚལ། །རིགས་ཚུལ་སྟོང་ལྡན་
འོད་ཀྱིས་འབྱེད་པ་ལ། །འཕགས་ཡུལ་མཁས་པའི་དབུས་ན་ཟླ་བྲལ་བ། །སྨྲ་
བའི་ཉི་མ་མཆོག་ལ༴ དྲི་མེད་རིགས་པའི་འོད་སྟོང་འབར་བ་ཡིས། །ལོག་སྨྲ་
འབྱུང་པོའི་བྱ་རྣམས་ལོང་བྱེད་ཅིང་། །དབུ་མའི་ལམ་བཟང་གསལ་མཛད་ཁུ་བྱུག་
ཆེ། །རྣལ་འབྱོར་དབང་ཕྱུག་དམ་པར༴ བླ་མེད་ཐེག་པའི་འབྱུང་གནས་ཆོས་ཀྱི་
མཛོད། །ཨོ་ཌི་ཡ་ནའི་གསང་བའི་གཞལ་ཡས་སུ། །དཀྱིལ་འཁོར་གཙོ་བོ་དྲི་མ་
མེད་པར་གྲགས། །འཁོར་ལོའི་མགོན་པོ་མཆོག་ལ༴ གྲུ་འཛིན་ལ་དགྱེས་ཤེལ་གྱི་
ལྷུན་ པོ་ ཡི། །ཅོད་ པན་ པདྨ་ རཱ་ གའི་ མདངས་ འོད་ ཀྱིས། །བསིལ་ ལྗོངས་ ཕན་
བདེའི་སྣང་བ་རྒྱས་མཛད་པ། །བྱང་ཕྱོགས་འགྲོ་བའི་མགོན་ལ༴ སྣང་བ་མཐའ་
ཡས་ཐུགས་རྗེའི་ཆུ་འཛིན་ལས། །ཐོན་པའི་འཕྲིན་ལས་རྡོ་ རྗེའི་གནམ་ལྕགས་
ཀྱིས། །མ་རུང་རྡུལ་བརྩེགས་ཐལ་བར་བརླག་མཛད་པ། །རྗེ་བཙུན་མཐུ་སྟོབས་
དབང་པོར༔ རྒྱུད་སྡེ་རྒྱ་མཚོའི་དེ་ཉིད་འབྱེད་པ་ལ། །འཇིགས་མེད་ཁྱུ་མཆོག་
རླབས་ཆེན་གནས་ཐོབ་པས། །མན་ངག་རྒྱ་མཚོའི་འབྱུང་གནས་ཉིད་གྱུར་པ། །
མཁས་གྲུབ་ཀུན་གྱི་གཙོ་ལ༴ རྒྱལ་དང་རྒྱལ་སྲས་ཀུན་གྱིས་མ་ཐུལ་བའི། །བྱང་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཕྱོགས་མ་རུང་དམུ་རྒོད་འགྲོ་བ་རྣམས། །རིན་ཆེན་སེམས་མཆོག་བདུད་ རྩིས་
འདུལ་མཛད་པ། །ཕུལ་བྱུང་ཟླ་མེད་བླ་མར༴ འཕགས་པའི་ཡུལ་ནས་རབ་གསང་
འདུས་ པ་ སོགས། །མདོ་ རྒྱུད་ དམ་ ཆོས་ སྒྲོན་ མ་ སྤྱན་ དྲངས་ནས། །བོད་ ཡུལ་
རྨོངས་ པའི་མུན་པ་སེལ་མཛད་པ། །རྗེ་བཙུན་ བཀའ་ དྲིན་ ཅན་ ལ༴ རིང་ནས་
གོམས་པའི་ཐུགས་རྗེའི་ཟླ་འོད་ཀྱིས། །བགྲང་ཡས་འགྲོ་བློའི་ཚ་གདུང་ཞི་མཛད་
པས། །རྒྱལ་སྲས་གཞོན་ནུ་བསིལ་བའི་འོད་ཅན་ཞེས། །རབ་གྲགས་རྗེ་བཙུན་བླ་
མར རྗེ་བཙུན་འཇམ་དཔལ་དབྱངས་ཀྱི་བཀའ་བསྒྲུབས་པས། །གཞུང་ལུགས་
ཀུན་ལ་མཁས་པ་དགའ་བའི་དཔལ། །ཐོབ་སྟེ་ཐུབ་བསྟན་མིན་ནུབ་རྒྱལ་མཚན་
བསྒྲེང་། །མཁས་པའི་མཁས་པ་ཁྱོད་ལ འཇམ་དཔལ་དཔའ་བོའི་བཀའ་ཉན་རྡོ་
རྗེ་དུས། །བྲན་དུ་འཁོལ་ བས་ མཐུ་ སྟོབས་ནུས་ པའི་ དཔལ། །ཐོབ་ སྟེ་ མ་རུང་
བདུད་དཔུང་འཇོམས་མཛད་པ། །རྗེ་བཙུན་གྲུབ་པའི་དབང་པོར༴ དགེ་ལེགས་
ལུང་དང༌ རིགས་ པའི་ གད་རྒྱངས་ ཀྱིས། །ཕས་རྒོལ་ གླང་ པོ་ མཐའ་ དག་ ཟིལ་
གནོན་པ། །དཔལ་ལྡན་སྨྲ་བའི་སེང་གེ་བཟང་པོ་ཞེས། །རབ་གྲགས་ཆོས་ཀྱི་
རྒྱལ་ པོར༴ བསོད་ ནམས་ ཡེ་ ཤེས་ ཚོགས་ གཉིས་ རབ་ རྫོགས་ཤིང་། །ཕྱོགས་
བཅུར་གནས་པའི་སེམས་ཅན་ཀུན་གྱི་དོན། །གླང་ཆེན་བཞིན་དུ་རང་གི་ཁུར་དུ་
བཟོད། །འགྲོ་ཀུན་ཐུགས་རྗེས་སྐྱོང་ལ༴ བློ་བཟང་རྡོ་ རྗེ་ འཆང་གི་ སྙན་བརྒྱུད་
ཀྱི། །སྙིང་པོའི་དོན་རྣམས་རྩེ་གཅིག་ཉམས་བཞེས་པས། །ཟུང་འཇུག་སྐུ་བརྙེས་
སྙན་བརྒྱུད་བསྟན་པ་སྤེལ། །གྲུབ་མཆོག་སྙན་བརྒྱུད་བདག་པོར= རྗེ་བཙུན་བླ་
མ་ བློ་ བཟང་ གྲགས་ པ་ ཡི། །མདོ་སྔགས་ཆོས་ ཀྱི་རྒྱལ་མཚན་འཛིན་པ་ལ། །
གངས་རིའི་ཁྲོད་ན་འགྲན་པའི་ཟླ་ བྲལ་བ། །པཎ་ཆེན་ཆོས་ཀྱི་རྒྱལ་པོར༴ བློ་
- 134 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
གྲོས་ཆེན་པོས་ཤེས་བྱའི་གནས་ཀུན་གཟིགས། །བཟང་པོའི་ཐུགས་ཀྱིས་འགྲོ་
ཀུན་ རྗེས་ སུ་ འཛིན། །ཡེ་ཤེས་ནུས་པས་ཆེ་དགུ་དབང་དུ་བསྡུས། །རྗེ་བཙུན་
ཐམས་ཅད་མཁྱེན་ལ༴ བློ་ཆེན་རྒྱལ་དང་ རྒྱལ་སྲས་བཟང་པོའི་ཚོགས། །ཀུན་
གྱིས་ མ་ཐུལ་ སྙིགས་དུས་འགྲོ་བ་རྣམས། །དཔལ་ལྡན་ཡེ་ཤེས་ སྟོབས་ ཀྱིས་
འདུལ་མཛད་པ། །ཟླ་མེད་བླ་མ་མཆོག་ལ༔ མཁའ་ཁྱབ་འགྲོ་ལ་གང་འདུལ་སྐུར་
བསྟན་ཏེ། །རང་རང་བློ་དང་འཚམ་པའི་ཆོས་སྟོན་པ། །བླ་མ་ཀུན་འདུས་བླ་མ་
རིན་ པོ་ ཆེར། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་ རློབས། །རབ་
འབྱམས་རྒྱུད་སྡེ་བཞི་ཡི་འཁོར་ལོ་ཚོགས། །སྤྲོ་དང་བསྡུ་བའི་བྱེད་པོ་གཅིག་པུ་
བ། །ཡི་དམ་ཀུན་འདུས གསོལ་བ༴ གང་གི་བ་སྤུའི་བུ་ག་རེ་རེར་ཡང་། །ཞིང་
ཁམས་དཔག་མེད་རྒྱལ་བ་བགྲང་ཡས་བཞུགས། །སངས་རྒྱས་ཀུན༔ གསོལ་བ
བརྒྱད་ཁྲི་བཞི་སྟོང་ཆོས་རྣམས་ཀུན་གྱི་དོན། །གསུང་དབྱངས་སྙན་པོས་རྒྱུད་དུ་
འདོམས་མཛད་པ། །དམ་ཆོས་ཀུན༔ གསོལ་བ༴ བགྲང་ཡས་བསྐལ་པའི་སྔོན་
ནས་སངས་རྒྱས་ཀྱང་། །འགྲོ་བློའི་སྣང་ངོར་ཁྲིམས་ལྡན་མཁན་པོའི་ཚུལ། །དགེ་
འདུན༴ གསོལ་ བ བདེ་ ཆེན་ ཡེ་ ཤེས་ ཆེན་ པོའི་ རང་ སྣང་ གཟུགས། །གནས་
གསུམ་ དཔའ་ བོ་དཔའ་མོའི་ སྐུར་ཤར་བ། །མཁའ་ འགྲོ་ ཀུན༴ གསོལ་བ༴ བྱ་
སྒྲུབ་ཡེ་ཤེས་ཆེན་པོའི་རོལ་པ་ལས། །འཕྲིན་ལས་རྣམ་བཞིས་བསྟན་པ་བསྲུང་
མཛད་པ། །ཆོས་སྐྱོང་ཀུན༔ གསོལ་བ༴ དེང་ནས་བཟུང་སྟེ་ཚེ་རབས་ཐམས་ཅད་
དུ། །སྐྱབས་གསུམ་ཀུན་འདུས་རྗེ་བཙུན་བླ་མ་ཡིས། །འབྲལ་བ་མེད་པར་རྗེས་
སུ་ འཛིན་ པ་ དང་། །བཀའ་ བཞིན་ སྒྲུབ་ པས་ མཉེས་ པ་ ལྷུར་བྱེད་ཤོག །དལ་
འབྱོར་རྙེད་དཀའ་མྱུར་དུ་འཇིག་པ་དང་། །ཕྱི་མར་ངན་འགྲོའི་གཡང་ས་འཇིགས་
- 135-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རུང་ ཚུལ། །བསམས་ནས་ སྡིག་སྤོང་དགེ་བ་སྒྲུབ་པ་ལ། །སྐད་ཅིག་ཙམ་ཡང་
གཡེལ་བ་མེད་པར་ཤོག །སྲིད་པའི་གནས་ལ་ཞེན་པ་ལོག་པ་དང་། །བྱམས་དང་
སྙིང་རྗེ་བྱང་ཆུབ་སེམས་བསྐྱེད་ནས། །རྒྱལ་སྲས་སྤྱོད་པ་རྒྱ་མཚོར་སློབ་པ་ལ། །
སྒྱིད་ལུག་ཞུམ་པ་ནམ་ཡང་མེད་པར་ཤོག །བདག་པས་གཞན་གཅེས་སེམས་
མཆོག་ཆེར་འཕེལ་ཏེ། །འགྲོ་ཀུན་སྒྲོལ་ལ་རིངས་པར་གྱུར་པ་ན། །མྱུར་དུ་རྫོགས་
བྱང་ཐོབ་པའི་ཐབས་མཁས་མཆོག །བླ་མེད་ཐེག་པའི་ལམ་ལ་འཇུག་པར་ཤོག །
ཚེ་ འདིའི་ སྣང་ བ་ འགག་ པར་ ཕྱོགས་ པའི་ ཚེ། །གནས་ ལུས་ ལོངས་ སྤྱོད་ གང་
ལའང་མ་ཆགས་པར། །གྲུབ་པའི་གནས་མཆོག་ཤམྦྷ་ལར་སྐྱེས་ནས། །རིགས་
ལྡན་བླ་མས་རྗེས་སུ་འཛིན་པར་ཤོག །ནམ་ཞིག་རིགས་ལྡན་དྲག་པོར་འཁོར་ལོ་
ཆེར། །བྱོན་ནས་ས་ཆེན་དུམ་བུ་བཅུ་གཉིས་ལ། །འཁོར་ལོས་བསྒྱུར་བའི་མཛད་
པ་སྟོན་པའི་ཚེ། །བདག་ཀྱང་འཁོར་གྱི་ཐོག་མ་ཉིད་གྱུར་ཅིག །དེའི་ཚེ་ རིགས་
ལྡན་དྲག་པོའི་ཞབས་དྲུང་དུ། །རྣམ་དག་དབང་ཐོབ་དམ་ཚིག་སྡོམ་ལ་གནས། །
རྒྱུད་རྒྱལ་དང་པོའི་སངས་རྒྱས་ལ་སྦྱངས་ཏེ། །བླ་མེད་ལམ་གྱི་རིམ་པར་མཐར་
ཕྱིན་ཤོག །ཅེས་པཎ་ཆེན་ཐམས་བཅད་མཁྱེན་པ་རྗེ་བཙུན་བློ་བཟང་དཔལ་ལྡན་
ཡེ་ཤེས་དཔལ་བཟང་པོ་ལ་བསྟོད་ཅིང་གསོལ་བ་འདེབས་པའི་རབ་ཏུ་བྱེད་པ་
བྱིན་རླབས་ཀྱི་འདོད་འཇོ་ཞེས་བྱ་བ་འདི་ནི། དད་ལྡན་ཏྲེ་བོ་དགེ་སློང་བློ་བཟང་
བསྟན་འཛིན་གྱིས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་ཞིང་། རང་ཉིད་
ཀྱང་དད་པས་ཀུན་ནས་བསླངས་ཏེ་རྗེ་ཉིད་ཀྱིས་དགྱེས་བཞིན་རྗེས་སུ་བཟུང་བ། །
དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
འདིས་ཀྱང་འགྲོ་ཀུན་བཤེས་གཉེན་དམ་པས་རྗེས་སུ་འཛིན་པར་གྱུར་ཅིག །
- 136 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
༈ ན་མོ་གུ་རུ་མཉྫགྷོ་ཥཱ་ཡ། ཕྱོགས་བཅུའི་ཞིང་བཞུགས་རྒྱལ་བ་མ་ལུས་
པའི། །མཁྱེན་བརྩེ་ནུས་པ་གཅིག་ཏུ་བསྡུས་པ་ལ། །བློ་བཟང་གྲགས་པའི་དཔལ་
ཞེས་མཚན་གསོལ་བ། །འཇམ་མགོན་བླ་མའི་ཞབས་ལ་གསོལ་བ་འདེབས། །
རྒྱལ་བ་ཀུན་གྱི་ཡབ་གཅིག་འཇམ་དཔལ་དབྱངས། །འགྲོ་ལ་བརྩེ་བས་དགེ་སློང་
ཚུལ་བཟུང་སྟེ། །ཐུབ་པའི་དབང་པོ་སླར་ཡང་བྱོན་པ་བཞིན། །རྒྱལ་བའི་མཛད་
པ་མཛད་ལ༴ རིང་ནས་གོམས་པའི་ཐུགས་བསྐྱེད་རིན་ཆེན་ཁམས། །འགྲོ་འདིའི་
ལེགས་སྤྱད་མངལ་དུ་སྨིན་པ་ལས། །ལེགས་འཁྲུངས་གངས་རིའི་ཁྲོད་ཀྱི་ཟས་
གཙང་སྲས། །འཇམ་མགོན་བསྟན་པའི་བདག་པོར༴ བློ་གྲོས་མེ་ཤེལ་ཁང་བཟང་
རྒྱས་པ་ལས། །གྲགས་པའི་འོད་ཟེར་ཕྱོགས་བརྒྱར་འཕྲོ་བ་ཡིས། །ཐུབ་བསྟན་
འདབ་བརྒྱའི་ཚལ་ཀུན་བཞད་མཛད་པ། །འཇམ་མགོན་ཉིན་བྱེད་དབང་པོར
གང་སྐུ་གཉའ་ཤིང་འཛིན་པའི་གསེར་རིའི་རྩེར། །ཞལ་དཀྱིལ་ཉིན་བྱེད་རྒྱས་
པའི་ མཛུམ་ཟེར་ གྱིས། །འགྲོ་ ལ་ ཕན་བདེའི་སྣང་བ་སྟེར་མཛད་ པ། །འཇམ་
མགོན་བསྟན་པའི་སྒོལ་མེར༴ དགེ་ལེགས་རབ་དཀར་ཤར་རིའི་རྩེ་ལས་ཐོན། །
ཐུབ་བསྟན་ཆ་ཤས་ཡོངས་རྫོགས་དཀྱིལ་འཁོར་ལས། །བསིལ་འོད་འཕྲོ་བས་
འགྲོ་ བའི་ ཚ་ གདུང་ སེལ། །འཇམ་མགོན་སྨྲ་ བའི་ ཟླ་བར༴ ཚོགས་ གཉིས་ ཆུ་
གཏེར་ཆེན་པོའི་རྫིང་ལས་ཐོན། །ལུང་རིགས་རྣམ་དག་རྒྱལ་མཚན་རྩེར་བཀོད་
དེ། །འགྲོ་ལ་མཆོག་ཐུན་དངོས་གྲུབ་ཆར་འབེབས་པ། །འཇམ་མགོན་ཡིད་བཞིན་
ནོར་ བུར རབ་ འབྱམས་ ཞིང་ གི་ རྒྱལ་ བ་མ་ ལུས་ པའི། །ཐུགས་ རྗེའི་ནུས་ པ་
གཅིག་ཏུ་ བསྡུས་ པའི་ སྐུ། །སངས་ རྒྱས་ཀུན་ འདུས་ འཇམ་མགོན་ བླ་ མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བརྒྱད་ཁྲི་བཞི་སྟོང་ཆོས་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རྣམས་མ་ལུས་པའི། །སྙིང་པོ་གཅིག་ཏུ་བསྡུས་ནས་འདོམས་མཛད་པ། །དམ་
ཆོས་ཀུན་འདུས་འཇམ་མགོན་བླ་མ་ལ། །གསོལ་བ་འདེབས་སོ་བདག༔ བགྲང་
ཡས་བསྐལ་བའི་སྔོན་ནས་སངས་རྒྱས་ཀྱང་། །ཞིང་ཁམས་ཀུན་ཏུ་རྒྱལ་སྲས་ཐུ་
བོའི་ཚུལ། །དགེ་འདུན་ཀུན་འདུས་འཇམ་མགོན་བླ་མ་ལ། །གསོལ་བ་འདེབས་
སོ༴ ལེགས་ཚོགས་ཀུན་གྱི་རྩ་བ་ཟླ་མེད་པ། །བཤེས་གཉེན་དམ་པས་རྗེས་སུ་
འཛིན་པ་དང་། །བཀའ་བཞིན་བསྒྲུབ་པས་མཉེས་པ་ལྷུར་བྱས་ཏེ། །གཏན་མདུན་
རྩ་བ་ཚུགས་པར༔ དལ་འབྱོར་རྙེད་དཀའ་མྱུར་དུ་འཇིག་པ་དང་། །ཕྱི་མར་ངན་
འགྲོའི་གཡང་ས་དྲན་གྱུར་ཏེ། །བསླུ་མེད་དཀོན་མཆོག་གསུམ་ལ་སྐྱབས་འགྲོ་
ཞིང་། །སྡིག་སྤོང་དགེ་བ་སྒྲུབ་པར༴ སྡུག་བསྔལ་བདེ་བར་འཛིན་པའི་འཁྲུལ་
ཤེས་ཀྱིས། །ཐོག་མེད་དུས་ནས་ད་བར་འཁོར་བར་བཅིངས། །འཁོར་བའི་མཚང་
ངན་རིག་པའི་ངེས་འབྱུང་གིས། །ཐར་ལམ་མྱུར་དུ་བགྲོད་པར= ཁམས་གསུམ་
འཁོར་བར་འཁྱམས་པའི་འགྲོ་འདི་རྣམས། །རང་གི་མ་རྒན་ཉིད་དུ་ངེས་རྙེད་
ནས། །བྱམས་དང་སྙིང་རྗེ་བྱང་ཆུབ་སེམས་སྦྱངས་ཏེ། །རྒྱལ་སྲས་སྤྱོད་ལ་སློབ་
པར༴ ཐོག་མེད་དུས་ནས་ད་བར་འཁོར་བ་འདིར། །འཆིང་ བྱེད་བདག་འཛིན་
འགོང་ པོའི་ མཚང་ རིག་ སྟེ། །བདག་མེད་གནས་ ལུགས་རྟོགས་ པའི་ ཤེས་ རབ་
ཀྱིས། །བདག་ འཛིན་ རྩད་ནས་ ཆོད་ པར༴ བྱང་ ཆུབ་ སེམས་ མཆོག་ ཆེས་ཆེར་
སྟོབས་རྒྱས་ཏེ། །འགྲོ་བ་སྒྲོལ་ལ་རིངས་པར་གྱུར་པ་ན། །བླ་མེད་རྡོ་རྗེ་ཐེག་པའི་
སྒོར་ ཞུགས་ ནས། །ཟབ་ ལམ་ རིམ་ གཉིས་ བགྲོད་ པར མདོར་ ན་ ལམ་ སྟོན་
བཤེས་གཉེན་དམ་པ་ལས། །ལྷག་པའི་རེ་ས་གཞན་དུ་མ་མཆིས་པས། །བླ་མ་ལྷ་
ཡི་རྣལ་འབྱོར་མཐར་ ཕྱིན་ཏེ། །མཐར་ཐུག་ཐུགས་ཡིད་གཅིག་ཏུ་འདྲེས་གྱུར་
- 138 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
ཅིག །ཅེས་པ་འདི་ནི་འཇམ་མགོན་བསྟན་ལ་མི་ཕྱེད་པའི་དད་པ་ཅན་འབའ་
གཉའ་ངོས་ས་སྐྱོང་འཕྲིན་ལས་མགོན་པོས་ལམ་མ་ནོར་བར་སྟོན་པའི་བཤེས་
གཉེན་ལ་ཐུགས་ རྗེ་བསྐུལ་བའི་གསོལ་འདེབས་འདི་ལྟ་བུ་ཞིག་དགོས་ཞེས་
འཕྲིན་ཡིག་གི་ལམ་ནས་བསྐུལ་མ་བྱུང་བར་གངས་རིའི་ཁྲོད་འདིར་རྒྱལ་བ་
དགྱེས་པའི་ལམ་བཟང་སྟོན་པ་ལ་འཇམ་མགོན་བླ་མ་ཉིད་དང་མཚུངས་པ་གཞན་
མེད་པས་ འཇམ་མགོན་བླ་མར་གསོལ་འདེབས་ ཀྱི་ཚིགས་སུ་བཅད་པ་ ལམ་
ཡོངས་རྫོགས་ཀྱི་གནད་ཚང་བར་བྱས་ཏེ་ཆོས་སྨྲ་བའི་བཙུན་པ་ཡེ་ཤེས་རྒྱལ་
མཚན་གྱིས་མདོ་སྔགས་ཏིང་འཛིན་ལེགས་པར་འཕེལ་བའི་གནས་ཚེ་མཆོག་བཀྲ་
ཤིས་བསམ་གཏན་གླིང་གི་གཙུག་ལག་ཁང་དུ་སྦྱར་བའོ། །
༈ ན་མོ་གུ་རུ་མཉྫ་ གྷོ་ཥ་ཡ། རབ་འབྱམས་རྒྱལ་བ་ཀུན་གྱི་ཐུགས་རྗེའི་
གཟུགས། །བཀའ་དྲིན་གསུམ་ལྡན་རྩ་བའི་བླ་མ་རྗེ། །རིགས་ཀུན་ཁྱབ་བདག་
དུས་ཀྱི་འཁོར་ལོ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཟླ་
བཟང་ལྷ་དབང་གཟི་བརྗིད་ཟླ་བས་བྱིན། །ལྷ་དབང་སྣ་ཚོགས་གཟུགས་དང་ལྷ་
དབང་ལྡན། །འཇམ་དཔལ་ གྲགས་ པ་པདྨ་དཀར་པོའི་ཞབས། །བཟང་པོ་རྣམ་
རྒྱལ་བཤེས་གཉེན་བཟང་པོ་དང་། །ཕྱག་དམར་བ་དང་ཁྱབ་འཇུག་སྦས་པའི་
ཞབས། །ཉི་ གྲགས་ཤིན་བཟང་རྒྱ་མཚོ་རྣམ་རྒྱལ་དང་། །རྒྱལ་དཀའ་ཉི་མ་སྣ་
ཚོགས་གཟུགས་ཅན་དང་། །ཟླ་འོད་མཐའ་ཡས་ས་སྐྱོང་དཔལ་སྐྱོང་སྟེ། །སྤྲུལ་
པའི་ ཆོས་ རྒྱལ་ རིགས་ ལྡན་ ཚོགས་ རྣམས་ ལ། །གསོལ་ བ་ འདེབས་ སོཟ དུས་
ཞབས་ཆེ་ཆུང་ཟླ་བ་མགོན་པོ་དང༌། །དཀོན་མཆོག་སྲུང་དང་མཁས་པ་སྒྲོ་སྟོན་
པ། །མི་བསྐྱོད་རྡོ་རྗེ་ཆོས་དབང་ནམ་མཁའ་འོད། །ནམ་མཁའ་རྒྱལ་མཚན་འཇམ་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དབྱངས་ གསར་ མ་ བ། །ཆོས་ སྐུ་ འོད་ ཟེར་ ཐུགས་ རྗེ་ བརྩོན་ འགྲུས་ དང་། །
འཕགས་འོད་ཀུན་མཁྱེན་བུ་སྟོན་ཆོས་དཔལ་བ། །དུས་འཁོར་གསལ་མཛད་དམ་
པའི་ཚོགས་རྣམས་ལ། །གསོལ་བ་འདེབས་སོ༴ ཕྱོགས་འདིར་དུས་འཁོར་ལམ་
བཟང་སྤེལ་བ་ལ། །ཟླ་བ་བཟང་པོ་ལྟ་བུར་རབ་བསྔགས་པས། །འཇམ་མགོན་
བླ་མ་བློ་བཟང་གྲགས་པ་ལ། །གསོལ་བ༴ བསོད་ནམས་རྒྱལ་མཚན་ཀུན་མཁྱེན་
ཤེས་ རབ་ དཔལ། །མཁས་གྲུབ་ སྐུ་ མཆེད་ རྗེ་ བཙུན་ ལྷ་ རི་ བ། །ཨེ་ཝཾ་ པ་དང་
དཔལ་ འབྱོར་ རྒྱ་ མཚོའི་ ཞབས། །ནམ་ མཁའ་ རྒྱལ་ མཚན་ བློ་ བཟང་ ཆོས་ ཀྱི་
རྒྱལ། །དགེ་འདུན་དོན་གྲུབ་དམ་ཚིག་རྡོ་རྗེ་དང་། །དཀོན་མཆོག་རྒྱལ་མཚན་བློ་
བཟང་རིག་གྲོལ་ཏེ། །དུས་འཁོར་རྒྱུད་རྒྱལ་སྤེལ་མཛད་ཐམས་ཅད་ལ། །གསོལ་
བ དུས་ཀྱི་འཁོར་ལོ་ངུར་སྨིག་གར་མཛད་པ། །མཁས་ཤིང་གྲུབ་པ་ཛྙཱ་ན་ཤྲཱིའི་
ཞབས། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ༴ སྐྱེ་བ་ཀུན་ཏུ་
ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་
ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
ཅེས་དུས་འཁོར་གྱི་བླ་བརྒྱུད་མདོར་བསྡུས་འདི་ནི་རང་དང་བློ་དམན་འགའ་ཞིག་
གི་ཁ་ཏོན་དུ་བྱ་བའི་ཕྱིར་དགེ་སློང་ཡེ་ཤེས་རྒྱལ་མཚན་གྱིས་གྲུ་འཛིན་གཉིས་པའི་
ཕོ་བྲང་ཆེན་པོར་སྦྱར་བའོ། །
༈ དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པདྨའི་སྟེང་
བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་ གྲུབ་ སྩལ་ དུ་ གསོལ། །ཐུབ་ དབང་ བྱམས་ པ་ ཐོགས་ མེད་ དབྱིག་ གི་
གཉེན། །གྲོལ་སྡེ་རྣམ་གཉིས་མཆོག་སྡེ་དུལ་བའི་སྡེ། །ཞི་འཚོ་སེང་བཟང་ཀུ་ས་
- 140 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
ལི་གཉིས་སོགས། །རྒྱ་ཆེན་སྤྱོད་རྒྱུད་རྣམས་ལ་གསོལ་བ་འདེབས། །འཇམ་པའི་
དབྱངས་དང་འཕགས་པ་ཀླུ་སྒྲུབ་དང༌། །ཟླ་བ་གྲགས་པ་རིག་པའི་ཁུ་ཕྱུག་ཆེ། །
རིག་པའི་ཁུ་ཕྱུག་ཆུང་བ་ལ་སོགས་པ། །ཟབ་མོ་ལྟ་རྒྱུད་རྣམས་ལ་གསོལ་བ་
འདེབས། །ཞི་བ་ལྷ་དང་ཨེ་ལ་དྷ་རི་དང་། །དཔའ་བོ་རྡོ་རྗེ་སེམས་དཔའ་རིན་
ཆེན་དཔལ། །རྒྱལ་སྲས་ཆེན་པོ་གསེར་གླིང་བ་ལ་སོགས། །རླབས་ཆེན་སྤྱོད་རྒྱུད་
རྣམས་ལ༴ ཇོ་བོ་རྗེ་དང་འབྲོམ་སྟོན་དགོན་པ་བ། །སྣེའུ་ཟུར་ཐག་མ་བ་དང་ནམ་
སེང་ ཞབས། །ནམ་ མཁའ་ རྒྱལ་ པོ་ སེང་གེ་བཟང་ པོ་ སྟེ། །ཐུབ་བསྟན་གསལ་
མཛད་རྣམས་ལ༔ བཤེས་གཉེན་པོ་ཏོ་བ་དང་ཤ་ར་བ། །བྱང་སེམས་འཆད་ཁ་བ་
དང་སྤྱིལ་བུ་བ། །ལུང་གི་དབང་ཕྱུག་འགྲོ་བའི་མགོན་པོ་སྟེ། །འགྲོ་འདྲེན་དམ་པ་
རྣམས་ལ༔ ཟངས་ཆེན་པ་དང་འདུལ་འཛིན་མཚོ་སྣ་བ། །ཆོས་མངོན་རྒྱ་མཚོའི་
མཐར་སོན་མོན་གྲ་བ། །མཁས་གྲུབ་ཆེན་པོ་ཆོས་སྐྱབས་བཟང་པོ་སྟེ། །བསྟན་
པའི་སྒྲོན་མེ་རྣམས་ལ༴ སྤྱན་སྔ་ ཚུལ་ ཁྲིམས་འབར་དང་གཞོན་ནུ་འོད། །སྐྱེར་
སྒོམ་ པ་ དང་ སངས་ རྒྱས་ དབོན་ སྟོན་ ཞབས། །རྒྱལ་ བའི་ སྲས་པོ་ཐོགས་མེད་
བཟང་པོ་དཔལ། །འགྲོ་བའི་དེད་དཔོན་རྣམས་ལ༴ རྒྱལ་བའི་སྲས་པོ་ལྷོ་བྲག་
བཟང་པོ་དཔལ། །ལྷོ་བྲག་མཁན་ཆེན་ནམ་མཁའ་རྒྱལ་མཚན་ཞབས། །རྒྱ་ཆེན་
ཆོས་ཀྱི་སྤྱན་ལྡན་རེད་མདའ་བ། །བསྟན་པའི་རྩ་ལག་གསུམ་ལ༴ འཇམ་མགོན་
ཆོས་ ཀྱི་རྒྱལ་པོ་ཙོང་ཁ་བ། །འཇམ་དཔལ་རྒྱ་མཚོ་མཁས་གྲུབ་དགེ་ལེགས་
དཔལ། །བ་ སོ་ ཆོས་ རྗེ་ དྷརྨ་ བཛྲ་ ཞབས། །བསྟན་ པའི་ སྲོག་ཤིང་རྣམས་ ལ་
དབེན་ས་བ་དང་སངས་རྒྱས་ཡེ་ཤེས་ཞབས། །བློ་བཟང་ཆོས་རྒྱན་དཀོན་མཆོག་
རྒྱལ་མཚན་རྗེ། །རྗེ་བཙུན་བློ་བཟང་ཡེ་ཤེས་དཔལ་བཟང་པོ། །མཚུངས་མེད་བླ་
141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མ་རྣམས་ལ= མཁས་གྲུབ་དམ་པ་དམ་ཆོས་རྒྱལ་མཚན་དང༌། །གྲུབ་པའི་དབང་
ཕྱུག་བློ་བཟང་རྣམ་རྒྱལ་ཞབས། །འཇམ་མགོན་སྙན་བརྒྱུད་བསྟན་པ་སྤེལ་མཛད་
པ། །དབེན་ས་སྙན་བ རྒྱུད་རྣམས་ལ༴ ཤེས་རབ་སེང་གེ་ རྗེ་ བཙུན་དགེ་འདུན་
གྲུབ། །ནོར་བཟང་རྒྱ་མཚོ་དགེ་འདུན་རྒྱ་མཚོའི་དཔལ། །དགེ་ལེགས་དཔལ་དང་
བསོད་ནམས་དཔལ་བཟང་ཞབས། །ཐུབ་བསྟན་གསལ་མཛད་རྣམས་ལ༔ ཕྱག་
ན་པདྨོ་བསོད་ནམས་རྒྱ་མཚོ་དང་། །ཆོས་དཔལ་བཟང་དང་དཔལ་འབྱོར་ལྷུན་
གྲུབ་ཞབས། །དཔལ་འབྱོར་འཕྲིན་ལས་རབ་རྒྱས་དཔལ་བཟང་པོ། །འགྲོ་འདྲེན་
དམ་པ་རྣམས་ལ༔ གངས་ཅན་མགོན་པོ་བློ་བཟང་ རྒྱ་མཚོའི་སྡེ། །ངག་དབང་
དཔལ་བཟང་བྱམས་པ་ཆོས་ལྡན་ཞབས། །སྒྲུབ་ཁང་བ་དང་ངག་དབང་མཆོག་
ལྡན་ རྗེ། །འགྲོ་ འདྲེན་ མཚུངས་ མེད་རྣམས་ ལ༴ ཐམས་ ཅད་ མཁྱེན་ པ་ བསྐལ་
བཟང་རྒྱ་མཚོའི་སྡེ། །རྗེ་བཙུན་བླ་མ་ངག་དབང་བྱམས་པའི་དཔལ། །པཎ་ཆེན་
བློ་བཟང་དཔལ་ལྡན་ཡེ་ཤེས་ཞབས། །བསྟན་པའི་སྲོག་ཤིང་གསུམ་ལ༴ གངས་
ཅན་འགྲོ་བ་ཡོངས་ཀྱི་མགོན་གཅིག་པུ། །རྗེ་བཙུན་བློ་བཟང་འཇམ་དཔལ་རྒྱ་
མཚོའི་ཞབས། །བཀའ་དྲིན་མཚུངས་མེད་རྩ་བའི་བླ་མ་རྗེ། །ལམ་བཟང་གསལ་
མཛད་གཉིས་ལ༴ རྒྱལ་བའི་གསུང་རབ་ཀུན་གྱི་སྙིང་པོའི་དོན། །ཚང་ལ་མ་ནོར་
སྐྱེས་བུ་གསུམ་གྱི་ལམ། །བརྩེ་བ་ཆེན་པོས་གསལ་བར་སྟོན་མཛད་པ། །དྲིན་ཅན་
བླ་མ་རྣམས་ལ༴ བཤེས་གཉེན་དམ་པ་ཚུལ་བཞིན་བསྟེན་པ་དང་། །དལ་འབྱོར་
རྙེད་དཀའ་ཚེ་ལ་ལོང་མེད་ཅིང་། །ལས་འབྲས་བསླུ་བ་མེད་པའི་ཚུལ་བསམས་
ནས། །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། ཁམས་གསུམ་འཁོར་བ་
གང་དུ་སྐྱེས་གྱུར་ཀྱང་། །སྡུག་བསྔལ་རང་བཞིན་ཉིད་ལས་མ་འདས་པས། །ཞེན་
- 142 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
ལོག་སྐྱོ་ཤས་དྲག་པོས་རྒྱུད་བསྐུལ་ནས། །ཐར་པའི་ལམ་ལ་འཇུག་པར༔ རྒྱལ་
སྲས་དམ་པ་རྣམས་ཀྱི་ཐུགས་དམ་མཐིལ། །བྱམས་དང་སྙིང་རྗེ་བྱང་ཆུབ་སེམས་
བསྐྱེད་ནས། །རླབས་ཆེན་སྤྱོད་པ་ཕྱིན་དྲུག་བསྡུ་བཞི་ལ། །སྙིང་སྟོབས་ཆེན་པོས་
སློབ་པར༴ སངས་རྒྱས་མྱུར་དུ་སྒྲུབ་པའི་ཉེ་ལམ་མཆོག །བླ་མེད་རྡོ་རྗེ་ཐེག་པའི་
སྒོར་ཞུགས་ནས། །ཟབ་ལམ་རིམ་གཉིས་ཉམས་ལེན་མཐར་ཕྱིན་ཏེ། །སྐུ་གསུམ་
མྱུར་དུ་ཐོབ་པར་བྱིན་གྱིས་རློབས། །ཞེས་ལམ་རིམ་བླ་མ་བརྒྱུད་པ་ལ་གསོལ་བ་
འདེབས་ཚུལ་ཡི་གེ་ཉུང་ངུར་བྱས་པ་འདི་ལྟ་བུ་ཞིག་དགོས་ཞེས་དད་སྟོབས་དང་
ལྡན་པ་འབྲུག་རྣམ་རྒྱལ་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་དགེ་སློང་ཡེ་
ཤེས་རྒྱལ་མཚན་གྱིས་ཕོ་བྲང་ཆེན་པོའི་གཟིམ་ཆུང་བདེ་བ་ཅན་དུ་སྦྱར་བའོ། ། །
༈ ཨོཾ་སྭསྟི། བློ་ཆེན་རྒྱལ་བ་ཀུན་གྱི་བཟང་པོའི་ཐུགས། །འཇམ་དཔལ་སྙིང་
པོའི་བསྟན་པ་སྤེལ་བའི་ཕྱིར། །དུས་འདིར་ངུར་སྨིག་གར་གྱིས་རྣམ་རོལ་པ། །
རྒྱལ་བ་རྒྱ་མཚོའི་མགོན་ལ་གསོལ་བ་འདེབས། །བྱང་ཕྱོགས་འགྲོ་བ་ཡོངས་ཀྱི་
མགོན་གཅིག་པུ། །རྗེ་བཙུན་བློ་བཟང་འཇམ་དཔལ་རྒྱ་མཚོ་ཡི། །ཞབས་པད་
བསྐལ་པ་རྒྱ་མཚོར་བརྟེན་བཞུགས་ནས། །འགྲོ་ཀུན་རྫོགས་ལྡན་དཔལ་ལ་སྤྱོད་
པར་ཤོག །བདག་ཀྱང་དེང་ནས་ཚེ་རབས་ཐམས་ཅད་དུ། །མགོན་པོ་ཐུགས་རྗེ་
ཅན་ གྱིས་ རྗེས་འཛིན་ཅིང་། །བཀའ་བཞིན་སྒྲུབ་པས་མཉེས་པ་ལྷུར་བྱས་ཏེ། །
སྟོབས་བཅུ་མངའ་བའི་གོ་འཕང་མྱུར་ཐོབ་ཤོག །ཅེས་པ་འདི་ནི་རྩེ་དྲུང་བསོད་
ནམས་རྒྱ་མཚོས་སྐྱབས་མགོན་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་
ཞབས་བརྟན་གསོལ་འདེབས་རྒྱུན་དུ་ཁ་ཏོན་བྱས་ཆོག་པ་འདི་ལྟ་བུ་ཞིག་དགོས་
ཞེས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱི་སྦྱར་བའོ། ། །
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
༈ ན་མོ་གུ་རུ་ལོ་ཀེ་ཤྭ་ར་ཡ། ཞིང་ཕྱོགས་བཅུའི་རྒྱལ་བ་མ་ལུས་པའི། །
ཐུགས་མཁྱེན་དང་བརྩེ་བ་གཅིག་བསྡུས་ནས། །བོད་གངས་ཅན་མགོན་དུ་ལེགས་
ཤར་ བ། །རྗེ་ འཇམ་ དཔལ་ རྒྱ་ མཚོར་ གསོལ་ བ་ འདེབས། །གནས་པོ་ཏ་ ལར་
བཞུགས་ སྤྱན་ རས་གཟིགས། །ཡོངས་རྒྱལ་བ་ཀུན་གྱིས་ཐུགས་བསྐུལ་ནས། །
ཡུལ་ བྱང་ ཕྱོགས་ འགྲོ་ བའི་ དོན་ མཛད་ པ། །རྗེ་ ཐུགས་ རྗེ་ ཅན་ ལ་ གསོལ་ བ་
འདེབས། །ལྷ་སྤྱན་རས་གཟིགས་དབང་མིར་སྤྲུལ་པ། །རྗེ་ཆོས་རྒྱལ་སྲོང་བཙན་
སྒམ་པོ་ཡིས། །བོད་དམུ་རྒོད་དགེ་བཅུའི་ཁྲིམས་ཀྱིས་བཏུལ། །རྗེ་བཀའ་དྲིན་
ཅན་ལ༴ ཐབས་མཁས་པའི་སྤྲུལ་པ་རིམ་བྱོན་གྱིས། །ཆོས་མདོ་སྔགས་བསྟན་པ་
ཆེར་སྤེལ་ཏེ། །བོད་གངས་ཅན་དག་པའི་ཞིང་དུ་བསྒྲུབས། །རྗེ་ཐུགས་རྗེ་ཅན་ལ
སྔར་འདས་པའི་སངས་རྒྱས་གྲངས་མེད་ཀྱིས། །འདུལ་མ་ནུས་དམུ་རྒོད་བདག་
ཅག་ལ། །ཆོས་ཐར་པའི་ལམ་བཟང་སྟོན་མཛད་པ། །མགོན་ཐུགས་རྗེ་ཅན་ལ
ཡུལ་རྒྱ་གར་པཎ་ཆེན་ཀུན་གྱི་གཙོ། །དཔལ་མཉམ་མེད་ཇོ་བོ་ཨ་ཏི་ཤ །ཕྱོགས་
འདིར་ བྱོན་ ཐུབ་ བསྟན་ ཆེར་ སྤེལ་ ཡང་། །བདག་ ལས་ ངན་ ཅན་ གྱིས་ དེ་ མ་
མཐོང་། །རྗེ་ ཁམས་གསུམ་མཚུངས་མེད་ཙོང་ཁ་བ། །སྲས་བགྲང་ཡས་སེམས་
དཔའི་ ཚོགས་ བཅས་ ཀྱིས། །བཀའ་མདོ་སྔགས་ཆོས་སྒྲ་ཆེར་བསྒྲགས་ཀྱང་། །
བདག་རྨོངས་པའི་ཚོགས་ཀྱིས་དེ་མ་ཐོས། །ཞིང་རབ་འབྱམས་ན་བཞུགས་རྒྱལ་
རྣམས་ ཀྱིས། །འདུལ་མ་ནུས་ དམུ་རྒོད་ བདག་ཅག་རྣམས། །ཐུགས་བརྩེ་བས་
རྗེས་སུ་འཛིན་མཛད་པ། །རྗེ་ཁྱོད་ལ་སྙིང་ནས༔ སྐུ་མཐོང་བ་དོན་ལྡན་མཚན་
དཔེས་བརྒྱན། །གསུང་ ཐོས་ པས་རྣམ་ གྲོལ་ ཚངས་དབྱངས་ སྙན། །ཐུགས་དྲན་
རེག་རྗེས་འཛིན་མཁྱེན་བརྩེའི་གཏེར། །རྗེ་ཐུགས་རྗེའི་གཏེར་ལ༴ སྔོན་ཐོགས་མ་
- 144 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
མེད་ནས་འཁོར་བར་འཁྱམས། །སྒོས་མི་ཁོམ་མུན་པར་འཁྱམས་པ་བདག །རྗེ་
ཁྱོད་ཀྱིས་དལ་འབྱོར་རྟེན་ལ་བཞག །དྲིན་ཆེའོ་རྒྱལ་བ་ཐུགས་རྗེ་ཅན། །མཆོག་
ཐུན་མོང་དངོས་གྲུབ་ཀུན་གྱི་གཞི། །རྗེ་བླ་མ་སྐྱབས་གསུམ་ཀུན་འདུས་སུ། །བློ་
བཅོས་ མིན་ མོས་ གུས་ སྐྱེ་ བ་ དང་། །བཀའ་ ཚུལ་ བཞིན་ སྒྲུབ་ པར་ བྱིན་ གྱིས་
རློབས། །རྟེན་རྙེད་དཀའ་འཇིག་སླའི་དལ་འབྱོར་འདི། །སྔར་ལུས་སྲོག་མ་བྲལ་
བླ་མའི་དྲིན། །ད་ནམ་འཆི་ངེས་པ་མ་མཆིས་པས། །ཆོས་རྣམ་དག་ནུས་པར་བྱིན༔
སྔར་བསགས་པ་སྡིག་པའི་ལས་ལས་མེད། །གནས་ངན་སོང་སྡུག་བསྔལ་སྐྱི་རེ་
གཡའ། །ཚེ་ ཕྱི་ མའི་ གནས་སྐབས་ཅི་ ལྟར་ འགྱུར། །བདག་ཐུགས་ རྗེས་ དྲོངས་
ཤིག་བླ་མ་རྗེ། །སྐྱབས་བསླུ་བ་མེད་པའི་མཆོག་གསུམ་ལ། །རྐང་རུས་པའི་ཁོང་
ནས་སྐྱབས་སུ་མཆི། །ད་སྡིག་སྤོང་དགེ་སྒྲུབ་བྱེད་པ་ལ། །དུས་ཀུན་ཏུ་བརྩོན་པར་
བྱིན༴ མཐོ་སྲིད་རྩེ་ནས་བཟུང་དམྱལ་བའི་བར། །གནས་འཁོར་བ་གང་དུ་སྐྱེས་
ཀྱང་སྡུག །ཆོས་བསླབ་གསུམ་ཉམས་ལེན་ལ་འབད་དེ། །ལམ་བཙན་ས་ཟིན་
པར་ ཟ རིགས་དྲུག་གི་སེམས་ཅན་མ་ལུས་པ། །མི་བདག་གི་དྲིན་ཅན་མ་ཡིན་
ཡང་། །ངས་སྔོན་ཆད་དགྲ་གཉེན་རིས་སུ་བཅད། །ད་བྱང་སེམས་འབྱོངས་པར
བྱམས་སྙིང་རྗེ་བྱང་སེམས་ཀྱིས་བསྐུལ་ཏེ། །རྒྱུད་སྨིན་བྱེད་ཕར་ཕྱིན་དྲུག་སྦྱངས་
ཤིང༌། །སེམས་ཏིང་འཛིན་ཞི་ལྷག་མཐར་ཕྱིན་ཏེ། །ལམ་ས་བཅུ་རིམ་གྱིས་བགྲོད་
པར་ཤོག །ལམ་ཐུན་མོང་བ་ལ་རྒྱུད་སྦྱངས་ནས། །སྔགས་བླ་མེད་ཐེག་པའི་སྒོར་
ཞུགས་ཏེ། །དཔལ་ཟུང་འཇུག་བདེ་བ་ཆེན་པོའི་སྐུ། །དུས་མྱུར་དུ་ཐོབ་པར་བྱིན་
དུས་དེང་ནས་བྱང་ཆུབ་སྙིང་པོའི་བར། །རྗེ་ཁྱེད་ལས་རེ་ས་མ་མཆིས་པས། །དུས་
ཀུན་ཏུ་ཐུགས་རྗེས་གཟིགས་མཛོད་ལ། །དཔལ་སྐུ་གསུམ་ཐོབ་པར་བྱིན་གྱིས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རློབས། །སྐྱེ་བ་ཀུན་ཏུ་ཡང་དག་བླ་མ་དང༌། །ཅེས་སོགས་བརྗོད། ཅེས་གངས་
ཅན་འགྲོ་བའི་མགོན་པོ་རྒྱལ་དབང་ཐམས་ཅད་མཁྱེན་གཟིགས་ཆེན་པོ་རྗེ་བཙུན་
བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོ་ལ་བཀའ་
དྲིན་དྲན་པའི་གསོལ་འདེབས་བྱིན་རླབས་ཀྱི་འདོད་འཇོ་ཞེས་བྱ་བ་འདི་ནི་རྩེ་
གསོལ་ཐབ་པ་ཞབས་དྲུང་བློ་བཟང་སྦྱིན་པ་དང༌། ཚ་བོ་ཞབས་དྲུང་བློ་བཟང་དར་
རྒྱས་གཉིས་ཀྱིས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་ཕོ་
བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ།། །
༈ ཨོཾ་སྭསྟི། མཚན་དཔེ་གསལ་རྫོགས་གཟི་བརྗིད་ཕུང་པོའི་སྐུ། །བརྒྱད་ཁྲི་
བཞི་ སྟོང་ ཆོས་ སྒྲ་ སྒྲོག་ པའི་ གསུང་། །མཁྱེན་བརྩེ་ ནུས་ པ་ ཕུལ་ དུ་ བྱུང་ བའི་
ཐུགས། །ཐུབ་དབང་ལྷ་ཡི་བླ་མས་དགེ་ལེགས་སྩོལ། །བྱང་ཕྱོགས་གངས་རིའི་
ཁྲོད་ཀྱི་འགྲོ་རྣམས་ལ། །རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །འཇམ་
མགོན་བླ་མ་བློ་བཟང་གྲགས་པ་ལ། །སྒོ་གསུམ་གུས་པ་ཆེན་པོས་གསོལ་བ་
འདེབས། །འཇམ་མགོན་ སྙན་བརྒྱུད་མན་ངག་འཛིན་པ་ལ། །རླབས་ཆེན་སྨོན་
ལམ་རྒྱ་མཚོའི་མཐུ་གྲུབ་པ། །པཎ་ཆེན་ཆོས་ཀྱི་རྒྱལ་མཚན་ལ་སོགས་པའི། །
བརྒྱུད་ འཛིན་ རིམ་ བྱོན་ རྣམས་ ལ༴ རབ་ འབྱམས་ རྒྱལ་ བ་ ཀུན་ གྱི་ ཡེ་ ཤེས་
གཟུགས། །འཇམ་མགོན་བློ་བཟང་རྒྱལ་བ་གཉིས་པ་ ཡི། །བསྟན་པའི་གསལ་
བྱེད་མགོན་པོ་ཐུགས་རྗེ་ཅན། །མཚུངས་མེད་སྤྲུལ་པའི་སྐུ་ལ༔ བརྩེ་ཆེན་ཡེ་ཤེས་
འོད་སྣང་འཕྲོ་བ་ཡིས། །བློ་བཟང་བསྟན་པའི་པད་ཚལ་བཞད་མཛད་པ། །འགྲོ་
བློའི་མུན་སེལ་མགོན་པོ་མཆོག་འདི་ཡི། །ཞབས་པད་སྲིད་མཐའི་བར་དུ་བརྟན་
གྱུར་ཅིག །མཆོག་གསུམ་བསླུ་བ་མེད་པའི་ཐུགས་ རྗེའི་མཐུས། །མཚུངས་མེད་
- 146 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
སྤྲུལ་སྐུ་དམ་པ་འདི་ཉིད་ཀྱི། །རྣམ་དཀར་འཕྲིན་ལས་བསྟན་པའི་བྱ་བ་རྣམས། །
ཡར་ངོའི་ཟླ་ལྟར་འཕེལ་ཞིང་རྒྱས་གྱུར་ཅིག །འཇམ་མགོན་བླ་མའི་བསྟན་སྲུང་
མཐུ་རྩལ་ཅན། །མྱུར་ མཛད་ མགོན་ དང་ ལས་ ཀྱི་ གཤིན་ རྗེ་ སོགས། །དཀར་
ཕྱོགས་སྐྱོང་བའི་སྲུང་མ་ཐམས་ཅད་ཀྱིས། །གཡེལ་བ་མེད་པར་རྟག་ཏུ་གྲོགས་
མཛོད་ཅིག །ཅེས་འཇམ་མགོན་བསྟན་པའི་གསལ་བྱེད་མཚུངས་མེད་རྟ་ཚག་
སྤྲུལ་པའི་སྐ་བ་ལིག་ཐུ་ནོ་མོན་ཧན་ཡེ་ཤེས་བློ་བཟང་བསྟན་པའི་མགོན་པོའི་
ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་གང་གི་འཕྲིན་ལས་པ་
ཛ་སག་བླ་མ་བྱམས་པ་ཡེ་ཤེས་ཀྱི་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་
ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་
བའོ། །
༈ ཨོཾ་ སྭསྟི། རྒྱལ་བའི་དབང་པོ་ཐུབ་དབང་ཤཱཀྱའི་ཏོག །རྒྱལ་བའི་རྒྱལ་ཚབ་
མི་ཕམ་ཆོས་ཀྱི་རྗེ། །རྒྱལ་བའི་ཉི་མ་རྗེ་བཙུན་ཙོང་ཁ་བ། །རྣམ་འདྲེན་མཚུངས་
མེད་ གསུམ་ ལ་གསོལ་བ་འདེབས། །སྙིགས་ དུས་ ཉམ་ ཐག་ འགྲོ་ བའི་ ཚོགས་
རྣམས་ལ། །ཐེག་ཆེན་ཆོས་ཀྱི་གདམས་ངག་འདོམས་པ་ལ། །རྗེ་བཙུན་བྱམས་པ་
མགོན་དང་རབ་མཚུངས་པ། །རྗེ་བཙུན་ཐུགས་རྗེ་ཅན་ལ༴ བློ་བཟང་མཁྱེན་པའི་
དཀྱིལ་འཁོར་རྒྱས་པ་ལས། །བྱམས་པའི་དཔལ་གྱི་འོད་ཟེར་རབ་འཕྲོ་བས། །
ཐུབ་བསྟན་འདབ་བརྒྱའི་ཚལ་ཀུན་བཞད་མཛད་པ། །རྗེ་བཙུན་སྤྲུལ་པའི་སྐུ་ལ
བློ་གྲོས་རབ་བརྟན་དགའ་ཚལ་ཡངས་པ་ལས། །འཕྲིན་ལས་བཟང་པོའི་ཐུབ་
བསྟན་རབ་རྒྱས་ཏེ། །བྱམས་པའི་བདུད་རྩིས་དད་ལྡན་རྐང་དྲུག་ཚོགས། །ཚིམ་
མཛད་དཔལ་ལྡན་བླ་མར༴ བློ་ཆེན་རྒྱལ་བ་ཀུན་གྱི་འཕྲིན་ལས་རྣམས། །སྙིང་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྟོབས་བཟང་པོའི་ཁུར་དུ་རབ་བཞེས་ཏེ། །བྱམས་པའི་གསུང་གིས་ཐུབ་བསྟན་
སྐྱོང་མཛད་པ། །དཔལ་ལྡན་སྤྲུལ་སྐུ་མཆོག་ལ༴ རྒྱལ་བ་སྲས་བཅས་ཀུན་གྱི་བྱིན་
རླབས་ དང༌། །དཔལ་ལྡན་དམག་ཟོར་ རྒྱལ་ མོའི་ མཐུ་ སྟོབས་ ཀྱིས། །སྤྲུལ་ སྐུ་
མཆོག་འདིའི་སྐུ་ཚེ་རབ་བརྟན་ཅིང་། །འཕྲིན་ལས་དབྱར་གྱི་མཚོ་ལྟར་འཕེལ་
གྱུར་ཅིག །བདག་སོགས་དེང་ནས་ཚེ་རབས་ཐམས་ཅད་དུ། །བཤེས་གཉེན་དམ་
པས་འབྲལ་མེད་རྗེས་བཟུང་སྟེ། །མཉེས་པ་གསུམ་གྱིས་མཉེས་པར་བྱེད་པ་ལ། །
རྟག་ཏུ་ངུ་དང་ནོར་བཟང་ ལྟར་ གྱུར་ཅིག །བཤེས་ གཉེན་དམ་པ་ཚུལ་བཞིན་
བསྟེན་པ་ལས། །ངེས་འབྱུང་བྱང་སེམས་ཡང་དག་ལྟ་བ་དང་། །རིམ་གཉིས་ལམ་
གྱི་ཉམས་ལེན་མཐར་ཕྱིན་ཏེ། །ཟུང་འཇུག་གོ་འཕང་མྱུར་དུ་ཐོབ་པར་ཤོག །ཅེས་
ཕུར་བུ་ལྕོག་སྤྲུལ་སྐུ་རིན་པོ་ཆེ་བློ་བཟང་བྱམས་པའི་དཔལ་གྱི་བརྟན་བཞུགས་
གསོལ་འདེབས་འདོད་གསོལ་སྨོན་ཚིག་དང་བཅས་པ་འདི་ལྟ་བུ་ཞིག་དགོས་
ཞེས་རིགས་རུས་སྟོབས་ཀྱིས་མངོན་པར་མཐོ་ཡང་ཁེངས་པའི་དྲི་ཙམ་ཡང་མེད་
པར་ཆོས་བཞིན་སྤྱོད་པ་ཧར་ཆེན་ཐོན་བློ་བཟང་མཐུ་སྟོབས་ཉི་མས་བསྐུལ་བ་ལ་
བརྟེན་ནས། གནམ་བསྐོས་འཇམ་དབྱངས་གོང་མ་བདག་པོ་ཆེན་པོའི་ལུང་གིས་
ཡོངས་འཛིན་པཎྜི་ཏར་བསྔགས་པ་དགེ་སློང་ཡེ་ཤེས་རྒྱལ་མཚན་གྱིས་གདན་ས་
ཆེན་པོ་དཔལ་ལྡན་འབྲས་སྤུངས་ཀྱི་ཆོས་གྲ་ཆེན་པོར་སྦྱར་བའོ། ། །
༈ ཨོཾ་སྭསྟི། བློ་བཟང་ཐུབ་དབང་རྡོ་རྗེ་འཆང་ཆེན་སོགས། །དངོས་གྲུབ་
འབྱུང་གནས་རྩ་བརྒྱུད་བླ་མ་དང༌། །ཡི་དམ་མཆོག་གསུམ་བཀའ་སྡོད་བཅས་
རྣམས་ལ། །གུས་ པས་ འདུད་ དོ་ དེང་ འདིར་ དགེ་ལེགས་སྩོལ། །རབ་འབྱམས་
རྒྱལ་བ་སྲས་བཅས་མ་ལུས་པའི། །མཐུ་སྟོབས་ནུས་པ་གཅིག་ཏུ་བསྡུས་པའི་
- 148 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
གཟུགས། །རིགས་ སྔགས་ འཆང་ བ་ ཀུན་ གྱི་ རྗེར་ གྱུར་ པ། །བཅོམ་ ལྡན་ རྡོ་ རྗེ་
འཛིན་ ལ་ གསོལ་ བ་ འདེབས། །སྤངས་རྟོགས་ཡོན་ ཏན་ མ་ ལུས་ རབ་ རྫོགས་
ཀྱང་། །ཉམ་ཐག་འགྲོ་རྣམས་ཐུགས་རྗེས་མ་བཟོད་ནས། །སྣ་ཚོགས་སྤྲུལ་པས་
འགྲོ་བ་འདྲེན་མཛད་པ། །སེམས་དཔའ་ཆེན་པོའི་ཞབས་ལ༴ བློ་བཟང་བསྟན་
པའི་ལྷ་ལམ་ཡངས་པ་ལ། །མཁས་བཙུན་བཟང་པོའི་དཀྱིལ་འཁོར་རབ་རྫོགས་
པ། །ཟླ་བ་བཟང་པོ་ཞེས་བྱར་གྲགས་གྱུར་པ། །སེམས་དཔའ་ཆེན་པོའི་ཞབས་
ལ༴ རྣམ་དག་ངེས་འབྱུང་གསེར་གྱི་གཞི་ལས་ཐོན། །བྱང་ཆུབ་སེམས་ཀྱི་འདབ་
སྟོང་ རྒྱས་ པ་ ལ། །ཟབ་དོན་ སྦྱང་ རྩིའི་ རྒྱལ་ མཚན་ བཅུད་ཆགས་ པ། །ཟླ་བྲལ་
སེམས་དཔའ་ཆེན་པོར༔ ངག་ལ་དབང་བསྒྱུར་རིགས་གསུམ་མགོན་པོ་ཡིས། །
དངོས་སུ་བྱིན་བརླབས་མཐུ་སྟོབས་རྒྱས་གྱུར་ཏེ། །བདུད་དཔུང་གཡུལ་ལས་རྒྱལ་
བའི་དཔལ་ཐོབ་པ། །སེམས་དཔའ་ཆེན་པོ་རྒྱལ་བ་རྒྱ་མཚོར་འདུད། །བསོད་
ནམས་ཡེ་ཤེས་ཚོགས་གཉིས་རབ་རྫོགས་ཤིང་། །རླབས་ཆེན་སྨོན་ལམ་སྟོབས་
ཀྱི་མཐུ་གྲུབ་པས། །བློ་བཟང་རྒྱལ་བསྟན་གསལ་མཛད་སྒྲོན་མེ་མཆོག །མཁན་
ཆེན་སེམས་དཔའ་ཆེན་པོར= བློ་བཟང་རྒྱལ་བསྟན་འདབ་སྟོང་རྒྱས་པའི་ཚལ། །
ཡེ་ཤེས་འོད་ ཀྱི་ སྣང་ བས་འབྱེད་ པ་ ལ། །ཟླ་བྲལ་བསྟན་ པའི་ སྒྲོན་མེར་ རབ་
གྲགས་པ། །སྤྲུལ་སྐུ་སེམས་དཔའ་ཆེན་པོར༴ བསླུ་མེད་དཀོན་མཆོག་གསུམ་གྱི་
བྱིན་ རླབས་ དང་། །དམ་ ཅན་ ཆོས་ སྲུང་ རྣམས་ ཀྱི་ མཐུ་ སྟོབས་ ཀྱིས། །བསམ་
བཞིན་བྱོན་པའི་སྤྲུལ་སྐུ་འདི་ཉིད་ཀྱི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་
ཅིག །རྒྱལ་བའི་བསྟན་ལ་བྱ་བ་བྱེད་པ་ལ། །ཕྱི་ནང་འགལ་རྐྱེན་ཐམས་ཅད་ཞི་བ་
དང་། །མཐུན་རྐྱེན་ཆོས་དང་སྲིད་ཀྱི་ལེགས་ཚོགས་རྣམས། །ཡར་ངོའི་ཟླ་བ་ལྟ་
- 149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བུར་འཕེལ་གྱུར་ཅིག །ཅེས་འབྲུ་ལ་སྤྲུལ་སྐུ་བློ་བཟང་ཡེ་ཤེས་བསྟན་པའི་སྒྲོན་
མེའི་སྐུ་ཕྲེང་གོང་མ་རྣམས་ཀྱི་གསོལ་འདེབས་དང་སྐུ་འདིའི་ཞབས་བརྟན་གསོལ་
འདེབས་འདི་ལྟ་བུ་ཞིག་དགོས་ཞེས་དད་སྟོབས་དང་ལྡན་པ་བཀའ་བློན་ལྷ་སྡིངས་
པ་དོན་གྲུབ་ཚེ་དབང་གིས་བསྐུལ་བ་ལ་བརྟེན་ནས། དགེ་སློང་ཡེ་ཤེས་མཚན་
གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ བསྐལ་བཟང་རྣམ་འདྲེན་མཚུངས་མེད་ཤཱཀྱའི་ཏོག །མི་ ཕམ་མགོན་
དང་རྗེ་བཙུན་འཇམ་དཔལ་དབྱངས། །ཀླུ་སྒྲུབ་ཐོགས་མེད་ཨ་ཏི་ཤ་ལ་སོགས། །
རྒྱལ་བ་སྲས་བཅས་ཀུན་ལ་གསོལ་བ་འདེབས། །བྱང་ཕྱོགས་བསིལ་ལྡན་ལྗོངས་
ཀྱི་ འགྲོ་ རྣམས་ ལ། །རྒྱལ་ བའི་ མཛད་ པ་ སྒྲུབ་ མཛད་ ཐུགས་ རྗེ་ ཅན། །འཇམ་
མགོན་བླ་མ་བློ་བཟང་གྲགས་པའི་དཔལ། །ཡབ་སྲས་བརྒྱུད་པར་བཅས་ལ༴ བློ་
བཟང་རྣམ་འདྲེན་ མཚུངས་མེད་ཙོང་ ཁ་ བའི། །མདོ་ སྔགས་ བསྟན་ པའི་ རྒྱལ་
མཚན་ འཛིན་ པ་ ལ། །རླབས་ཆེན་ སྨོན་ ལམ་ ཐུགས་བསྐྱེད་ མཐུ་གྲུབ་ པ། །རྗེ་
བཙུན་སྤྲུལ་པའི་སྐུ་ལ༴ རྒྱལ་བ་སྲས་བཅས་ཀུན་གྱི་བྱིན་རླབས་དང་། །བདག་
ཅག་ དད་ ལྡན་ མོས་ པས་ གསོལ་བཏབ་མཐུས། །རྗེ་ བཙུན་ བླ་ མ་ མཆོག་འདི་
ཞབས་ བརྟན་ ཅིང་། །རྣམ་ དཀར་ འཕྲིན་ ལས་ ཕྱོགས་ བཅུར་ རྒྱས་ གྱུར་ ཅིག །
བདག་ཅག་དད་ལྡན་གདུལ་བྱའི་ཚོགས་རྣམས་ཀྱང་། །སྲིད་ལ་ཞེན་ལོག་ངེས་
འབྱུང་གིས་བསྐུལ་ཏེ། །བསླབ་གསུམ་ལམ་བཟང་ཚུལ་བཞིན་སྒྲུབ་པ་ལ། །སྐད་
ཅིག་ཙམ་ཡང་གཡེལ་བ་མེད་པར་ཤོག །གནས་འདིར་བཞུགས་པའི་དགེ་འདུན་
བཙུན་པ་རྣམས། །ཐུགས་མཐུན་ཁྲིམས་གཙང་མཐུན་པའི་རྐྱེན་ཚང་ཞིང་། །ཚང་
ལ་མ་ནོར་ལམ་གྱི་རིམ་པ་ལ། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །ཇི་
- 150 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་
།
ལྟར་སྨོན་པའི་དོན་འདི་སྒྲུབ་པ་ལ། ཁྲོ་བོའི་དབང་པོ་རྟ་མཆོག་རོལ་པ་དང་། །
ཞལ་བཞི་པ་དང་རྡོ་རྗེ་གཡུ་སྒྲོན་སོགས། །དམ་ཅན་རྒྱ་མཚོས་གཡེལ་མེད་གྲོགས་
མཛོད་ཅིག། །ཅེས་བསྟན་པའི་གསལ་བྱེད་མངའ་རིས་སྤྲུལ་སྐུ་བློ་བཟང་རྣམ་
རྒྱལ་ལ་བརྟན་བཞུགས་གསོལ་འདེབས་སྨོན་ཚིག་ཆོས་སྲུང་ལ་འཕྲིན་བཅོལ་དང་
བཅས་པ་འདི་ལྟ་བུ་ཞིག་དགོས་ཞེས་སེར་བྱེས་གྲ་རིགས་ཏྲེ་བོ་སྡེ་པ་རབ་འབྱམས་
པ་ བློ་བཟང་ལེགས་བཤད་དང་། རྒྱལ་བྱེད་དགེ་སློང་སྐལ་ བཟང་བསྟན་དར་
གཉིས་ཀྱིས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་
ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ ཨོཾ་སྭསྟི། བསིལ་ལྡན་ལྗོངས་འདིར་རྒྱལ་བསྟན་སྤེལ་བ་ལ། །རྒྱལ་བ་
ཉིད་དང་མཚུངས་པའི་བཀའ་དྲིན་ཅན། །འཇམ་མགོན་ཆོས་ཀྱི་རྒྱལ་པོ་ཙོང་ཁ་
པས། །དོན་ གཉིས་ ལྷུན་ གྱི་འགྲུབ་ པའི་ དགེ་ལེགས་སྩོལ། །བློ་བཟང་རྒྱལ་བ་
གཉིས་པའི་རིང་ལུགས་རྣམས། །སྐལ་བཟང་གདུལ་བྱའི་ཚོགས་ལ་འདོམས་པ་
ལ། །རྒྱ་མཚོའི་གོས་ཅན་གཞི་འདིར་ཟླ་བྲལ་བ། །མགོན་པོ་ཐུགས་རྗེ་ཅན་གྱིས་
དགེ་ལེགས་སྩོལ། །རྣམ་འདྲེན་ཀུན་གྱི་བརྩེ་ཆེན་ཡེ་ཤེས་ཉིད། །དུས་འདིར་ངུར་
སྨྲིག་གར་གྱི་རྣམ་རོལ་བས། །ཐུབ་བསྟན་མི་ནུབ་རྒྱལ་མཚན་འཛིན་མཛད་པ། །
མཚུངས་མེད་རྗེ་བཙུན་བླ་མས་རྟག་ཏུ་སྐྱོངས། །རྒྱལ་ཀུན་མཁྱེན་བརྩེ་དྲི་མེད་ཟླ་
ཤེལ་ ཁམས། །རབ་མཛེས་ལྷ་མོའི་གཟུགས་སུ་ལེགས་ཤར་བས། །འགྲོ་རྣམས་
ཐར་པའི་གླིང་དུ་འཁྲིད་མཛད་པ། །འཕགས་མ་ཡིད་བཞིན་འཁོར་ལོར་གསོལ་
བ་འདེབས། །རྗེ་བཙུན་སྒྲོལ་མས་ཐབས་མཁས་མཛད་པ་ཡིས། །ནགས་གནས་
བླུན་རྨོངས་འདབ་ལྡན་ཚོགས་རྣམས་ལ། །དམ་པའི་ཆོས་ཀྱི་བདུད་རྩི་སྩོལ་མཛད་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པ། །གཡུ་ཡི་ནེ་ཙོར་སྤྲུལ་ལ༴ མི་མཇེད་ཞིང་འདིར་གནས་པའི་འགྲོ་རྣམས་ལ། །
ལས་འབྲས་བསླུ་བ་མེད་པའི་ཚུལ་སྟོན་ཕྱིར། །རང་བྱུང་གསེར་གྱི་གླང་པོས་ཅི་
འདོད་ སྩོལ། །འཕགས་ པ་ གསེར་ གྱི་བེའུར༔ ངག་ གི་ དབང་ ཕྱུག་ བརྟན་ པའི་
འཁོར་ ལོ་ ཡིས། །རྗེས་ བཟུང་ རིན་ ཆེན་ སེམས་ མཆོག་ ལེགས་ བསྐྱེད་ནས། །
མགོན་པོ་གསེར་གླིང་པ་ལ་འདོམས་མཛད་པས། །ས་སྟེང་གྲགས་པས་ཁྱབ་ལ་
བདག་པས་གཞན་གཅེས་སེམས་མཆོག་སྒོམ་པའི་མཐུས། །བསྟན་འགྲོའི་དོན་དུ་
སྐུ་ལུས་ གཏོང་མཛད་ པ། །བོད་ རྗེ་ ལྷ་བཙུན་བླ་མ་ཡེ་ཤེས་འོད། །ཆོས་རྒྱལ་
བཀའ་དྲིན་ཅན་ལ༴ གྲུབ་ཐོབ་ཆེན་པོ་རཱ་ཧུ་ལ་ལ་སོགས། །འཕགས་ཡུལ་མཁས་
གྲུབ་དུ་མའི་ཞབས་བསྟེན་ནས། །ལྗོངས་འདིར་རྡོ་རྗེ་ཐེག་པ་སྤེལ་མཛད་པ། །
མཁས་གྲུབ་ཁྱུང་པོའི་ཞབས་ལ༴ ཤིང་རྟ་ཆེན་པོ་གཉིས་ཀྱི་ལུགས་བཟུང་སྟེ། །
ཚུལ་ཁྲིམས་རྣམ་དག་དྲི་མེད་བདུད་རྩིའི་ཆུས། །བོད་ཡུལ་སྐལ་བཟང་གདུལ་བྱ་
ཚིམ་མཛད་པ། ཁ་ཆེ་པཎ་ཆེན་ཞབས་ལ༴ བཀའ་གདམས་གདམས་ངག་པ་ཡི་
ལུགས་བཟུང་སྟེ། །བརྩོན་འགྲུས་ཆེན་པོས་ལམ་བཟང་སྒོམ་པའི་མཐུས། །གསུང་
རབ་རྒྱ་མཚོའི་ཚོགས་ལ་དབང་བསྒྱུར་བ། །རྗེ་བཙུན་སྒྲེ་པ་ཆེན་པོར༔ ཐུགས་
རྗེའི་ གཏེར་ཆེན་ རྗེ་ བཙུན་སྒྲོལ་ མ་ ཡིས། །ཤིང་བཟའ་ ཨ་ ཆོས་ཞེས་ བྱའི་རྟེན་
བཟུང་སྟེ། །བློ་བཟང་རྒྱལ་བའི་ཉི་མ་བསྐྲུན་མཛད་པ། །རྒྱལ་ཡུམ་ཐུགས་རྗེ་ཅན་
ལ༴ ཁྲོ་བོའི་དབང་པོ་རྡོ་ རྗེ་འཇིགས་བྱེད་ཀྱི། །རྣལ་འབྱོར་མཐར་ཕྱིན་དད་ལྡན་
བགྲང་ཡས་ཞིག །ཐར་པ་དམ་པའི་གླིང་དུ་འཁྲིད་མཛད་པ། །བསྟན་པའི་རྒྱལ་
མཚན་འཛིན་ལ༔ གསང་ཆེན་སློབ་བཤད་མན་ངག་ལ་བརྟེན་ནས། །རྒྱུད་གསུམ་
ཉམས་ ལེན་ མཐར་ ཕྱིན་ མཆོག་ བརྙེས་ ཏེ། །བློ་ གསལ་ རྒྱ་ མཚོའི་ ཚོགས་ ལ་
- 152 -



04
བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
འདོམས་མཛད་པ། །གྲུབ་དབང་དམ་པའི་ཞབས་ལ༴ འཇམ་མགོན་བློ་བཟང་
རྒྱལ་ བ་ གཉིས་ པ་ ཡི། །དགོངས་ དོན་ གཞུང་ ལུགས་རྣམས་ལ་སྦྱངས་ པའི་
མཐུས། །རང་གཞན་དོན་གཉིས་ལྷུན་གྱིས་གྲུབ་གྱུར་པ། །མཁས་མཆོག་དབང་
པོའི་ཞབས་ལ༴ རྗེ་བཙུན་བློ་བཟང་བསྐལ་བཟང་རྒྱ་མཚོ་ཡི། །ཞབས་རྡུལ་སྤྱི་
བོའི་རྒྱན་དུ་ལེགས་བསྟེན་ནས། །མདོ་སྔགས་བསྟན་པ་རབ་ཏུ་རྒྱས་མཛད་པ། །
མཚུངས་མེད་བླ་མ་མཆོག་ལ༴ རྗེ་བཙུན་བླ་མ་བློ་བཟང་གྲགས་པ་ཡི། །བསྟན་པ་
རིན་ཆེན་འབྱུང་གནས་ རྒྱ་ མཚོ་ཆེར། །ཞུགས་ནས་མི་རྟག་ངང་ཚུལ་འདོམས་
མཛད་པ། །ཐབས་མཁས་སྤྲུལ་པའི་སྐུ་ལ༔ རྗེ་བཙུན་བློ་བཟང་འཇམ་དཔལ་རྒྱ་
མཚོ་ཉིད། །རིགས་ཀྱི་ཅོད་པཎ་དུ་གཟུང་བསླབ་གསུམ་ལྡན། །རྒྱལ་བསྟན་རབ་
ཏུ་རྒྱས་མཛད་འཕྲིན་ལས་ཅན། །ལྷ་བཙུན་སྤྲུལ་པའི་སྐུ་ལ༔ བསླུ་མེད་དཀོན་
མཆོག་གསུམ་གྱི་བྱིན་རླབས་དང༌། །དམ་ཅན་ཆོས་སྲུང་རྣམས་ཀྱི་མཐུ་སྟོབས་
ཀྱིས། །ལྷ་བཙུན་ སྤྲུལ་པའི་སྐུ་འདི་ཞབས་བརྟན་ཅིང་། །རྣམ་པར་དཀར་བའི་
འཕྲིན་ལས་རྒྱས་གྱུར་ཅིག །ཚུལ་ཁྲིམས་གཙང་ཞིང་མང་དུ་ཐོས་པ་དང་། །བྱང་
སེམས་འབྱོངས་ཤིང་ལྟ་གྲུབ་གཙང་བ་སོགས། །བློ་བཟང་རྒྱལ་བ་གཉིས་པའི་
བསྟན་པ་ལ། །བསྲེ་སླད་མེད་པའི་རྣམ་ཐར་འཁྱོངས་པར་ཤོག །བདག་ཅག་དད་
ལྡན་གདུལ་བྱའི་ཚོགས་རྣམས་ཀྱང་། །ལེགས་ཚོགས་ཀུན་གྱི་རྩ་བ་ཟླ་མེད་པ། །
ཐེག་ མཆོག་ དགེ་བའི་ བཤེས་ ཀྱིས་ རྗེས་ བཟུང་ སྟེ། །བཀའ་ བཞིན་ སྒྲུབ་ པས་
མཉེས་པ་ལྷུར་བྱེད་ཤོག །དལ་འབྱོར་རྙེད་དཀའ་ནམ་འཆི་ཆ་མེད་དང༌། །ལས་
འབྲས་བསླུ་མེད་འཁོར་བའི་སྡུག་བསྔལ་རྣམས། །བསམ་ནས་སྲིད་པའི་གནས་
ལ་ཞེན་ལོག་སྟེ། །ཐར་པའི་ལམ་བཟང་མྱུར་དུ་བགྲོད་པར་ཤོག །བདེ་བ་འདོད་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཀྱང་བླང་དོར་གོ་ལོག་སྟེ། །སྡུག་བསྔལ་རྒྱུ་ཚོགས་སྒྲུབ་པའི་མ་རྒན་རྣམས། །
སྲིད་པ་ཉམ་ངའི་གནས་ལས་སྒྲོལ་བའི་ཕྱིར། །བྱང་ཆུབ་སེམས་ཉིད་བསྒོམ་པ་
མཐར་ཕྱིན་ཤོག །ཆོས་རྣམས་ཀུན་གྱི་གདོད་མའི་གནས་ལུགས་དོན། །དྲི་མེད་
རིགས་ པ་ ཕྲ་མོས་རྙེད་པ་དང་། །དེ་དོན་རྩེ་གཅིག་སྒྲུབ་པར་བྱེད་པ་ལ། །སྒྱིད་
ལུག་ཞུམ་པ་ནམ་ཡང་མེད་པར་ཤོག །མདོ་སྔགས་གསུང་རབ་ཀུན་གྱི་སྙིང་པོའི་
དོན། །ཨ་ཏི་ཤ་དང་འཇམ་མགོན་བླ་མ་ཡི། །ལུགས་བཟང་དྲི་མེད་ཆ་ཚང་ལམ་
རིམ་ལ། །སྒྲུབ་པ་མཐར་ཕྱིན་ཀུན་མཁྱེན་མྱུར་ཐོབ་ཤོག །ཅེས་ལྷ་བཙུན་སྤྲུལ་སྐུ་
བློ་བཟང་འཇམ་དཔལ་རབ་རྒྱས་ཀྱི་འཁྲུངས་རབས་ཐོ་ནང་དུ་བཀོད་པ་ལྟར་ལ་
གསོལ་འདེབས་འགོར་ རྗེ་ ཐམས་ཅད་མཁྱེན་པ། རྒྱལ་མཆོག་བསྐལ་བཟང་རྒྱ་
མཚོ་ངོས་ཅག་གསུམ་ལ་ཤིས་བརྗོད་ཀྱི་ཚིག་ཡོད་པ་གཤམ་དུ་ཞབས་བརྟན་
འདོད་གསོལ་སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་ར་ས་སྤང་ལུང་
དགོན་གྱི་གནས་བླ་མ་རབ་འབྱམས་པ་རིན་ཆེན་ཆོས་འཕེལ། སེར་སྨད་དགེ་
བཤེས་གྲགས་པ་མཁས་གྲུབ། སྤྲུལ་པའི་སྐུའི་ཉེ་གནས་འཇམ་དབྱངས་བསོད་
ནམས་བཅས་ཀྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་
མཚན་གྱིས་ཕོ་བྲང་ཆེན་པོའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ ངག་གི་དབང་ཕྱུག་རྗེ་བཙུན་ཙོང་ཁ་པའི། །བསྟན་པའི་སྙིང་པོ་འཛིན་
ཅིང་སྤེལ་བ་ལ། །བློ་བཟང་རྡོ་རྗེ་འཆང་དང་དབྱེར་མེད་པའི། །གྲུབ་དབང་དམ་
པའི་ཞབས་ལ་གསོལ་བ་འདེབས། །རབ་འབྱམས་རྒྱལ་བ་སྲས་བཅས་མ་ལུས་
པའི། །ཐུགས་རྗེ་ཡེ་ཤེས་གཅིག་ཏུ་བསྡུས་པའི་གཟུགས། །འཇམ་མགོན་བསྟན་
པའི་རྒྱལ་མཚན་འཛིན་མཛད་པ། །བཀའ་དྲིན་མཚུངས་མེད་ཞབས་ལ༴ ཅེས་པ་
- 154 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
འདི་ནི་འཇམ་མགོན་བསྟན་པའི་གསལ་བྱེད་དགའ་ལྡན་བྱང་རྩེ་ཆོས་རྗེ་བློ་བཟང་
བཀྲ་ཤིས་དབང་ཕྱོགས་སུ་ཕེབས་སྐབས་ཀློང་རྡོལ་བླ་མ་ངག་དབང་བློ་བཟང་
དང་ངོས་ལ་གསོལ་འདེབས་ཀྱི་ཚིགས་བཅད་འདི་ལྟ་བུ་ཞིག་དགོས་ཞེས་བསྐུལ་
བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་པོ་ཏ་ལར་སྦྱར་
བའོ།། །། །
༈ ངག་གི་དབང་ཕྱུག་བློ་བཟང་གྲགས་པ་ཡི། །བསྟན་པའི་སྙིང་པོ་ཚང་ལ་
མ་ནོར་བ། །བརྩེ་བ་ཆེན་པོས་གསལ་བར་སྟོན་མཛད་བའི། །རྗེ་བཙུན་བླ་མའི་
ཞབས་ལ་གསོལ་བ་འདེབས། །ཨོཾ་ཨཱཿ གུ་རུ་ཝ་གིནྡྲ་མ་ཏི་བྷ་དྲ་སིདྡྷི་ཧཱུཾ་ཧཱུཾ། ཀློང་
རྡོལ་བླ་མ་ངག་དབང་བློ་བཟང་ལ་བསྟོད་པ་མཚན་སྔགས་དང་བཅས་པ་འདི་ནི་
དད་ལྡན་དགེ་སློང་བཀྲ་ཤིས་ཕུན་ཚོགས་ཀྱིས་བསྐུལ་ངོར་ཆོས་སྨྲ་བའི་བཙུན་པ་
ཡེ་ཤེས་རྒྱལ་མཚན་གྱིས་བྲིས་པའོ།། །།
༈ ཨོཾ་སྭསྟི། རབ་འབྱམས་རྒྱལ་བ་ཀུན་གྱི་ཐུགས་རྗེ་དང༌། །ཡེ་ཤེས་ཆེན་
པོའི་ བྱིན་རླབས་ནུས་མཐུ་ཡིས། །བསྟན་པ་ རིན་ཆེན་འདབ་བརྒྱ་བཞད་ པའི་
དཔལ། །དགེ་ལེགས་སྣང་བ་རབ་ཏུ་འབར་གྱུར་ཅིག །རྒྱལ་ཀུན་ཡེ་ཤེས་སྣང་བ་
འོད་པོ་ཆེས། །ཕན་བདེའི་ དཔལ་ གྱི་ འདབ་བརྒྱ་བཞད་པ་ལས། །འགྲོ་རྣམས་
བདུད་ རྩིའི་ འབྱོར་བས་ཚིམ་མཛད་པ། །རྗེ་བཙུན་རྡོ་ རྗེ་ འཛིན་ ལ་ གསོལ་ བ་
འདེབས། །བློ་བཟང་མཁྱེན་ བརྩེའི་ དཀྱིལ་ འཁོར་ རྒྱས་ པ་ ལས། །དཔལ་ལྡན་
འཕྲིན་ལས་བཟང་པོ་རབ་འཕྲོ་བས། །འགྲོ་འདིའི་ཕན་བདེའི་འབྱོར་པ་སྤེལ་
མཛད་པ། །རྗེ་བཙུན་སྤྲུལ་བའི་སྐུ་ལ༴ མཆོག་གསུམ་བསླུ་བ་མེད་པའི་ཐུགས་རྗེ་
དང་། །དད་ ལྡན་ གདུལ་ བྱས་གསོལ་བཏབ་རྟེན་ འབྲེལ་ མཐུས། །མཚུངས་མེད་
155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྤྲུལ་པའི་སྐུ་འདི་ཞབས་བརྟན་ཅིང་། །རྣམ་དཀར་འཕྲིན་ལས་ཕྱོགས་བཅུར་རྒྱས་
གྱུར་ཅིག །མདོ་སྔགས་གསུང་རབ་ཀུན་གྱི་སྙིང་པོའི་དོན། །བསླབ་གསུམ་རྣམ་
དག་ བཤད་ དང་ སྒྲུབ་ པ་ ཡིས། །རྒྱལ་བའི་ བསྟན་ པ་ ཕྱོགས་ བཅུར་ རྒྱས་ བྱེད་
པའི། །འཕྲིན་ལས་ལྷུན་གྱིས་གྲུབ་པ་ཉིད་གྱུར་ཅིག །ཅེས་བསྟན་པའི་གསལ་
བྱེད་གཙང་པ་མཁན་རིན་པོ་ཆེའི་སྤྲུལ་པའི་སྐུར་བརྟན་བཞུགས་གསོལ་འདེབས་
འདི་ལྟ་བུ་ཞིག་དགོས་ཞེས་ཉེ་གནས་དཀའ་ཆེན་རྗེ་དྲུང་ཡེ་ཤེས་ཆོས་དར་གྱིས་
བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་ཚེ་མཆོག་
བཀྲ་ཤིས་བསམ་གཏན་གླིང་དུ་སྦྱར་བའོ། །
༈ ཨོཾ་ སྭསྟི། རྒྱལ་ཀུན་ཡེ་ཤེས་ གཅིག་ བསྡུས་ འཇམ་ དཔལ་ དབྱངས། །
ཞིང་འདིར་ངུར་སྨྲིག་གར་གྱི་རོལ་པ་ཡིས། །རྒྱལ་བའི་མཛད་པ་མ་ལུས་བསྒྲུབ་
མཛད་པ། །འཇམ་མགོན་བླ་མས་དེང་འདིར་དགེ་ལེགས་སྩོལ། །རྗེ་བཙུན་བླ་མ་
བློ་བཟང་ གྲགས་ པ་ཡི། །མདོ་སྔགས་བསྟན་ པའི་ སྙིང་པོ་འཛིན་པ་ལ། །དགེ་
ལེགས་སྨོན་ལམ་རྒྱ་མཚོའི་མཐུ་གྲུབ་པ། །རྗེ་བཙུན་བླ་མའི་ཞབས་ལ་གསོལ་བ་
འདེབས། །བློ་གྲོས་ ཁང་བཟང་བསྟན་པའི་ནོར་གྱིས་ཕྱུག །དགེ་ལེགས་བཤད་
སྒྲུབ་བསྟན་པའི་བྱ་བ་རྣམས། །འཇམ་མགོན་བླ་མའི་དགོངས་དོན་ཇི་བཞིན་དུ། །
སྒྲུབ་མཛད་བཤེས་གཉེན་དམ་པར མཆོག་གསུམ་བསླུ་བ་མེད་པའི་ཐུགས་རྗེ་
དང༌། །བདག་ཅག་ དད་ ལྡན་མོས་ པས་ གསོལ་བཏབ་མཐུས། །བཤེས་གཉེན་
མཆོག་འདི་བསྐལ་བརྒྱར་ཞབས་བརྟན་ཅིང་། །རྣམ་དཀར་འཕྲིན་ལས་འཕེལ་
ཞིང་ རྒྱས་ གྱུར་ཅིག །བདག་ ཅག་ དད་ ལྡན་ གདུལ་ བྱའི་ ཚོགས་རྣམས་ ཀྱང་། །
བཤེས་གཉེན་དམ་པས་རྗེས་སུ་བཟུང་བའི་མཐུས། །ངེས་འབྱུང་བྱང་སེམས་ཡང་
- 156 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
དག་ལྟ་བ་དང་། །རིམ་གཉིས་མཐར་ཕྱིན་སྐུ་གསུམ་ཐོབ་གྱུར་ཅིག །ཅེས་ཁལ་ཁ་
གཡོན་རུ་ཇོ་ནང་པེའི་སི་བསོད་ནམས་དབང་རྒྱལ་རྡོ་རྗེའི་ཤོག་གི་བླ་མ་བི་ལིག་
ཐུ་མཁན་པོ་ནོ་མོན་ཧན་ བློ་བཟང་བསྟན་པའི་དགེ་ལེགས་ ཀྱི་ ཞབས་བརྟན་
གསོལ་འདེབས་འདི་ལྟ་བུ་ཞིག་དགོས་ཞེས་ཕྱག་མཛོད་ངག་དབང་བློ་འཕེལ་
དང༌། རབ་འབྱམས་པ་བྱམས་པ་དོན་གྲུབ་གཉིས་ཀྱིས་བསྐུལ་བ་ལ་བརྟེན་ནས་
ཆོས་སྨྲ་བའི་བཙུན་པ་དགེ་སློང་ཡེ་ཤེས་རྒྱལ་མཚན་གྱིས་ཚེ་མཆོག་བསམ་གཏན་
གླིང་དུ་སྦྱར་བའོ། །
༈ ཨོཾ་སྭསྟི། ངག་ གི་ དབང་ ཕྱུག་ འཇམ་མགོན་བླ་མ་ཡི། །ཐུགས་བཅུད་
མདོ་སྔགས་ལམ་གྱི་རིམ་པ་རྣམས། །བྱམས་པས་འགྲོ་ལ་སྤེལ་མཛད་ཐུགས་རྗེ་
ཅན། །ཟླ་མེད་བླ་མ་མཆོག་དེས་དགེ་ལེགས་སྩོལ། །རྒྱལ་ཀུན་འཕྲིན་ལས་སྒྲུབ་
མཛད་གསང་བའི་བདག །སྙིགས་དུས་ཉམས་ཐག་འགྲོ་ལ་ཐུགས་བརྩེ་བས། །
རྒྱལ་བསྟན་སྙིང་པོ་དར་ཞིང་རྒྱལ་མཛད་པ། །རྗེ་བཙུན་བླ་མའི་ཞབས་ལ་གསོལ་
བ་འདེབས། །རྒྱལ་བ་ཀུན་དངོས་ རྗེ་བཙུན་ཙོང་ཁ་པའི། །འཕྲིན་ལས་ཆ་ཚང་
ལམ་གྱི་ལུས་རྫོགས་པ། །རྩེ་གཅིག་སྒྲུབ་པས་དར་ཞིང་རྒྱས་མཛད་པ། །ཐེག་
མཆོག་དགེ་བའི་བཤེས་ལ༴ མཆོག་གསུམ་བསླུ་བ་མེད་པའི་ཐུགས་རྗེ་དང་། །
བདག་ཅག་དད་ལྡན་མོས་པས་གསོལ་བཏབ་མཐུས། །མ་ནོར་ལམ་བཟང་སྟོན་
པའི་བཤེས་ གཉེན་འདི། །ཞབས་པད་བརྟན་ཅིང་འཕྲིན་ལས་དར་རྒྱས་ཤོག །
བདག་ཅག་དད་ལྡན་གདུལ་བྱའི་ཚོགས་རྣམས་ཀྱང་། །རྟག་ཏུ་བཤེས་གཉེན་དམ་
པས་རྗེས་བཟུང་ནས། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །ཆ་ཚང་
ལམ་ལ་སྒྲུབ་པ་མཐར་ཕྱིན་ཤོག །བླ་མ་རྡོ་རྗེ་འཆང་དུ་བལྟས་ཏེ་མཚན་སྔགས་ཀྱི་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྒོ་ནས་གསོལ་བ་འདེབས་པ་ནི། ཨོཾ་ཨཱགུ་རུ་བཛྲ་དྷ་ར་སིདྡྷི་ཧཱུཾ་ཧཱུཾ། ཞེས་ལི་ཐང་
བྲག་དཀར་རི་ཁྲོད་དུ་སྒྲུབ་པ་སྙིང་པོར་མཛད་པའི་དགེ་བའི་བཤེས་གཉེན་འཕྲིན་
ལས་དར་རྒྱས་ལ་ཞབས་བརྟན་གསོལ་འདེབས་རྡོ་རྗེ་འཆང་དུ་བལྟས་ཏེ་མཚན་
སྔགས་བརྗོད་པ་དང་བཅས་པ་འདི་ལྟ་བུ་ཞིག་དགོས་ཞེས་དད་ལྡན་དགེ་སློང་ཡེ་
ཤེས་ཐབས་མཁས་ཀྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་
རྒྱལ་མཚན་གྱིས་ཚེ་མཆོག་བསམ་གཏན་གླིང་དུ་སྦྱར་བའོ།། །།
༈ ཨོཾ་སྭསྟི། མི་མཇེད་ཞིང་གི་མགོན་པོ་ཤཱཀྱའི་ཏོག །ལྔ་བརྒྱའི་གཙུག་རྒྱན་
ཇོ་བོ་ཨ་ཏི་ཤ །རྒྱལ་བ་ཀུན་དངོས་རྗེ་བཙུན་ཙོང་ཁ་པ། །ཡབ་སྲས་བརྒྱུད་པར་
བཅས་ལ་གསོལ་བ་འདེབས། །རབ་དཀར་དགེ་ཚོགས་ཤར་རིའི་རྩེ་ལས་ཐོན། །
འདུན་ལྡན་སྨོན་ལམ་ཅང་ཤེས་ཤུགས་ཀྱིས་དྲངས། །བཟང་པོའི་འོད་ཀྱིས་ཐུབ་
བསྟན་རྒྱས་མཛད་པ། །བཤེས་གཉེན་ཉིན་མོའི་མགོན་ལ༴ དགེ་ལ་འདུན་པའི་
ཆུ་ གཏེར་ ལས་ འོངས་ ཤིང༌། །བྱང་ སེམས་ བཟང་ པོའི་ རི་ དྭགས་ མཚན་ མས་
མཛད། །ཐུབ་བསྟན་ཀུ་མུད་བཞད་ པའི་ གཉེན་གཅིག་པུ། །བཤེས་གཉེན་འོད་
དཀར་ཅན་ལ༴ སློང་བདུན་དགེ་ཚོགས་གསེར་གྱི་གཞི་ལ་གནས། །འདུན་ལྡན་
མཁས་མང་རྒྱ་མཚོའི་དབུས་ན་བརྗིད། །ཡོན་ཏན་བཟང་པོའི་བང་རིམ་མངོན་
མཐོ་བ། །བཤེས་གཉེན་ལྷུན་པོ་མཆོག་ལ༴ བསླུ་མེད་དཀོན་མཆོག་གསུམ་གྱི་
བདེན་ པ་ དང་། །དམ་ཅན་ཆོས་སྲུང་རྣམས་ ཀྱི་མཐུ་སྟོབས་དང༌། །བདག་ཅག་
དད་ལྡན་མོས་པས་གསོལ་བཏབ་མཐུས། །རྗེ་བཙུན་བླ་མ་བསྐལ་བརྒྱར་ཞབས་
བརྟན་ཤོག །དེ་ ལྟར་ གསོལ་ བ་ བཏབ་ པའི་ དགེ་ཚོགས་མཐུས། །བདག་དང་
མཁའ་མཉམ་འགྲོ་བ་མ་ལུས་པ། །བཤེས་ གཉེན་དམ་པས་འབྲལ་མེད་ རྗེས་
- 158 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
བཟུང་སྟེ། །བཀའ་བཞིན་སྒྲུབ་པས་མཉེས་པ་ལྷུར་བྱེད་ཤོག །ངེས་འབྱུང་བྱང་
སེམས་ཡང་དག་ལྟ་བ་དང༌། །ཟབ་ལམ་རིམ་གཉིས་རྣལ་འབྱོར་གནད་རྣམས་
ལ། །འཁྲུལ་མེད་ངེས་པ་བརྟན་པོ་རྙེད་གྱུར་ནས། །རྩེ་གཅིག་བསྒྲུབ་པས་ས་ལམ་
མཐར་ཕྱིན་ཤོག །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་
ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་
གི་གོ་འཕང་མྱུར་ཐོབ་ཤོག །ཅེས་འབི་ལུང་བླ་མ་དགེ་བའི་བཤེས་གཉེན་དཀའ་
ཆེན་དགེ་འདུན་བཟང་པོའི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་
ཞེས་འབི་ལུང་ རི་ཁྲོད་པ་དགེ་སློང་བློ་བཟང་ངག་དབང་དང་། མཚན་སྒོག་གྲྭ་
རིགས་དགེ་སློང་དཔལ་ལྡན་ཆོས་འཕེལ་གཉིས་ཀྱིས་ནན་ཆེན་པོས་བསྐུལ་ཞིང་
རང་ཉིད་ཀྱང་དག་སྣང་ཆེན་པོས་བསྐུལ་ཏེ། གནམ་བསྐོས་འཇམ་དབྱངས་གོང་
མ་བདག་པོ་ཆེན་པོའི་གསེར་གྱི་ལུང་གིས་ཡོངས་འཛིན་པཎྜི་ཏར་བསྔགས་པ་
དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་
ཅན་དུ་སྦྱར་བའོ། ། །
༈ ཨོཾ་སྭསྟི། བསྐལ་བཟང་རྣམ་འདྲེན་མཉམ་མེད་ཤཱཀྱའི་ཏོག །རྒྱ་བོད་བསྟན་
པའི་སྒྲོན་མེ་ཨ་ཏི་ཤ །རྒྱལ་བ་གཉིས་པ་བློ་བཟང་གྲགས་པའི་དཔལ། །རྣམ་
འདྲེན་མཚུངས་མེད་གསུམ་ལ་གསོལ་བ་འདེབས། །རླབས་ཆེན་སྨོན་ལམ་མཆོག་
གི་མཐུ་ལྡན་པས། །དུས་འདིར་སྐལ་བཟང་གདུལ་བྱའི་ཚོགས་རྣམས་ལ། །ཚང་
ལ་མ་ནོར་ལམ་བཟང་འདོམས་མཛད་པ། །བསྟན་འཛིན་བཤེས་གཉེན་དམ་པར
དྲན་དང་ཤེས་བཞིན་བག་ཡོད་བརྟན་པོ་ཡིས། །སོ་ཐར་བཅས་མཚམས་མིག་
འབྲས་ལྟར་བསྲུང་ཞིང་། །སྐལ་བཟང་གཞན་ཡང་ཚུལ་དེར་འཁྲིད་མཛད་པ། །
༧
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འདུལ་ བའི་ བསྟན་ འཛིན་ དམ་ པར= ཐེག་ མཆོག་ རིགས་ ཀྱི་ ས་ བོན་ གྲུང་ པོ་
ལས། །རིན་ཆེན་ སེམས་ ཀྱི་ལྗོན་པ་རྩ་བ་བརྟན། །རླབས་ཆེན་སྤྱོད་པའི་ ཡལ་
འདབ་རབ་རྒྱས་པ། །ཐེག་མཆོག་དགེ་བའི་བཤེས་ལ༴ གསང་ཆེན་རྒྱུད་སྡེ་རྒྱ་
མཚོའི་སྙིང་པོའི་བཅུད། །དབང་དང་དམ་ཚིག་རིམ་གཉིས་ནོར་བུ་ཡིས། །ཐུགས་
ཀྱི་བང་མཛོད་ཡོངས་ སུ་ གང་ གྱུར་ པ། །གསུམ་ལྡན་རྡོ་ རྗེ་ འཛིན་ ལ༴ མཆོག་
གསུམ་བསླུ་བ་མེད་པའི་བདེན་པ་དང་། །བདག་ཅག་དད་ལྡན་རྣམས་ ཀྱིས་
གསོལ་བཏབ་མཐུས། །མ་ནོར་ལམ་སྟོན་བཤེས་གཉེན་དམ་པ་འདིའི། །སྐུ་ཚེ་
བརྟན་ཅིང་ འཕྲིན་ལས་རྒྱས་གྱུར་ ཅིག །བཤེས་ གཉེན་དམ་ པ་ འདི་ཡི་ཐུགས་
བསྐྱེད་མཐུས། །ཡུལ་ཕྱོགས་འདིར་ཡང་བདེ་སྐྱིད་ཕུན་ཚོགས་ཤིང་། ཁྲིམས་ལྡན་
ངུར་སྨྲིག་ འཛིན་ པའི་ཚོགས་རྣམས་ ཀྱིས། །ལེགས་ པར་ གང་ཞིང་བཤད་སྒྲུབ་
འཕེལ་གྱུར་ཅིག །ཚུལ་འདི་སྒྲུབ་ལ་ཐོགས་མེད་མཐུ་ལྡན་པ། །མྱུར་མཛད་མགོན་
དང༌ དམ་ ཅན་ ཆོས་ ཀྱི་ རྒྱལ། །རྣམ་ མང་ ཐོས་ སྲས་ འཁོར་ དང་ བཅས་རྣམས་
ཀྱིས། །གཡེལ་བ་མེད་པར་རྟག་ཏུ་གྲོགས་མཛོད་ཅིག །ཅེས་པ་འདི་ནི་སྒྲུབ་པ་
སྙིང་པོར་མཛད་པའི་བཤེས་གཉེན་དམ་པ་ཆོས་མཛད་སྐལ་བཟང་བསྟན་འཛིན་
གྱི་ཞབས་བརྟན་གསོལ་འདེབས་འདི་ལྟ་བུ་ཞིག་དགོས་ཞེས་ཀོང་ཡུལ་རི་ཁྲོད་
དགའ་ལྡན་བསམ་གཏན་གླིང་འདུས་སྤྱིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་
བའོ། ། །
༈ ཨོཾ་སྭསྟི། རྣམ་འདྲེན་རྒྱལ་བའི་དབང་པོ་ཙོང་ཁ་བ། །ཡབ་སྲས་བརྒྱུད་པར་
བཅས་པ་ ཐམས་ ཅད་ལ། །སྙིང་ གི་ ཁོང་ནས་གུས་པས་ གསོལ་བ་འདེབས། །
- 160 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
བདག་གི་སྨོན་པའི་གནས་འདི་འགྲུབ་པར་མཛོད། །རྒྱ་ཆེན་གསུང་རབ་རྣམས་ཀྱི་
དགོངས་པའི་དོན། །སྐལ་ལྡན་གདུལ་བྱའི་ཚོགས་ལ་འདོམས་པ་ལ། །ཐོགས་པ་
མེད་པའི་བློ་གྲོས་སྟོབས་མངའ་བ། །ཡོངས་འཛིན་དགེ་བའི་བཤེས་ལ༴ ཀླུ་སྒྲུབ་
ཡབ་སྲས་ཐོགས་མེད་སྐུ་མཆེད་སོགས། །ཤིང་རྟ་ཆེན་པོའི་གཞུང་གི་དགོངས་
པའི་དོན། །དྲི་མེད་རིགས་ལམ་གསལ་བར་སྟོན་མཛད་པ། །མཁས་གྲུབ་དགེ་
བའི་བཤེས་ལ༴ བློ་བཟང་རྒྱལ་བ་གཉིས་པའི་ཐུགས་ཀྱི་བཅུད། །སྐྱེས་བུ་གསུམ་
གྱི་ལམ་གྱི་རིམ་པ་ལ། །གོང་ནས་གོང་དུ་འཁྲིད་པའི་བཀའ་དྲིན་ཅན། །དཔལ་
ལྡན་བླ་མའི་ཞབས་ལ༴ ཐུན་མོང་ལམ་སྦྱངས་སྐལ་ལྡན་གདུལ་བྱའི་ཚོགས། །བླ་
མེད་རྡོ་རྗེ་ཐེག་པའི་སྒོར་བཅུག་ནས། །རིམ་གཉིས་ཟབ་མོའི་ལམ་ལ་འཁྲིད་
མཛད་པ། །བཀའ་དྲིན་མཚུངས་མེད་ཞབས་ལ༴ ཕར་ཕྱིན་དྲུག་གི་རང་གི་རྒྱུད་
བཏུལ་ཞིང་། །བསྡུ་བ་ བཞི་ ཡིས་ གཞན་དོན་མཛད་པ་ལ། །སྔོན་བྱོན་དམ་པ་
རྣམས་ དང་ མཚུངས་གྱུར་ པ། །མཚུངས་མེད་ བཤེས་ གཉེན་ དམ་ པར༴ མཆོག་
གསུམ་བསླུ་བ་མེད་པའི་ཐུགས་རྗེ་དང༌། །དད་ལྡན་གདུལ་བྱས་རྩེ་གཅིག་གསོལ་
བཏབ་ མཐུས། །ལམ་ བཟང་ སྟོན་ ལ་ ཐོགས་ མེད་ དགེ་ བའི་ བཤེས། །བསྐལ་
བརྒྱར་ཞབས་བརྟན་འཕྲིན་ལས་རྒྱས་གྱུར་ཅིག །བདག་ཀྱང་དེང་ནས་ཚེ་རབས་
ཐམས་ཅད་དུ། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །མཉེས་པ་
གསུམ་གྱིས་མཉེས་པར་བྱེད་པ་ལ། །སྐད་ཅིག་ཙམ་ཡང་གཡེལ་བ་མེད་པར་
ཤོག །བཤེས་གཉེན་དམ་པའི་ལྗགས་ཀྱི་པདྨོ་ལས། །ལེགས་འོང་ཟབ་དང་རྒྱ་
ཆེའི་བདུད་རྩིའི་ཚོགས། །གུས་དང་རྟག་ཏུ་སྦྱོར་བས་འཐུངས་པ་ཡིས། །བློ་གྲོས་
ལུས་སྟོབས་ཡོངས་སུ་རྒྱས་པར་ཤོག །ངེས་འབྱུང་བྱང་སེམས་ཡང་དག་ལྟ་བ་
-161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དང༌། །རིམ་གཉིས་ཟབ་མོའི་གནས་ལ་ངེས་རྙེད་ནས། །ཚེ་འདིའི་འཁྲི་བ་ཆོད་
པའི་བརྩོན་འགྲུས་ཀྱིས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །ཚུལ་འདི་
སྒྲུབ་ ལ་ ཐོགས་མེད་མཐུ་ ལྡན་ པ། །མྱུར་མཛད་མགོན་དང་དམ་ཅན་ཆོས་ཀྱི་
རྒྱལ། །ལྷ་ཆེན་རྣམས་མང་ཐོས་སྲས་འཁོར་བཅས་ཀྱིས། །གཡེལ་བ་མེད་པར་
རྟག་ཏུ་གྲོགས་མཛོད་ཅིག །ཅེས་ཡོངས་ཀྱི་དགེ་བའི་བཤེས་གཉེན་རབ་འབྱམས་
སྨྲ་བ་སེར་ རྩེ་ཐོགས་མེད་ལ་བརྟན་བཞུགས་གསོལ་འདེབས་འདི་ལྟ་བུ་ཞིག་
དགོས་ཞེས་ཧོར་ཆེན་ ཝང་ བསོད་ནམས་སྟོབས་རྒྱལ་ ཀྱི་ཤོག་ དགེ་སློང་སྐལ་
བཟང་བདེ་མཆོག་གིས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་
གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ འཇམ་མགོན་ རིང་ ལུགས་ སྤེལ་བའི་ཐུགས་བསྐྱེད་ ཅན། །མཁས་ པའི་
དབང་པོ་སྦྱིན་པ་ཆོས་བཟང་དང་། །གཞུང་བརྒྱ་སྨྲ་བ་སྐལ་བཟང་རྣམ་རྒྱལ་ཏེ། །
ཐུབ་བསྟན་གསལ་མཛད་གཉིས་ལ་གསོལ་བ་འདེབས། །ངག་གི་དབང་ཕྱུག་
འཇམ་ དབྱངས་ བླ་ མ་ ཡི། །བསྟན་ པའི་ སྙིང་ པོ་ རང་ གིས་ འཛིན་ པ་ དང༌། །རྒྱ་
མཚོའི་གོས་ཅན་ཁྱབ་པར་སྤེལ་བ་ལ། །ཟླ་བྲལ་མཁས་མཆོག་དབང་པོར་གསོལ་
བ་ འདེབས། །ཞེས་ སེར་སྨད་ཐོས་བསམ་ནོར་ བུའི་ གླིང་ གི་ བླ་ བརྒྱུདགསོལ་
འདེབས་ཁ་སྐོང་དུ་བཅུག་ཆོག་པ་འདི་ལྟ་བུ་ཞིག་དགོས་ཞེས་སྟོང་འཁོར་ཕྱག་
མཛོད་རབ་འབྱམས་པ་ཚུལ་ཁྲིམས་ཆོས་འཕེལ་གྱིས་བསྐུལ་བ་ལ་བརྟེན་ནས།
དགེ་སློང་ཡེ་ཤེས་རྒྱལ་མཚན་གྱིས་རྨི་རུའི་གཙུག་ལག་ཁང་དུ་སྦྱར་བའོ། །
༈ ཨོཾ་སྭསྟི། རྣམ་འདྲེན་གཙོ་བོ་མཚུངས་མེད་ཤཱཀྱའི་ཏོག །རྒྱལ་བའི་རྒྱལ་ཚབ་
མི་ཕམ་འཇམ་དཔལ་དབྱངས། །ཤིང་རྟ་ཆེན་པོ་ཀླུ་སྒྲུབ་ཐོགས་མེད་སོགས། །
- 162 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
རྒྱལ་བ་སྲས་བཅས་ཀུན་ལ་གསོལ་བ་འདེབས། ཁྱད་པར་བྱང་ཕྱོགས་བསིལ་
ལྡན་ཡུལ་ལྗོངས་འདིར། །རྒྱལ་བསྟན་སྤེལ་ལ་རྒྱལ་བ་རང་ཉིད་དང༌། །ཀུན་ནས་
མཚུངས་པ་རྗེ་བཙུན་ཆོས་ཀྱི་རྗེ། །འཇམ་མགོན་བླ་མའི་ཞབས་ལ༴ བློ་གྲོས་ཆུ་
ཤེལ་དཀྱིལ་འཁོར་རྒྱས་པ་ལས། །བཟང་པོའི་འཕྲིན་ལས་འོད་དཀར་འཕྲོ་བ་
ཡིས། །ཐུབ་བསྟན་ཀུ་མུད་རབ་ཏུ་བཞད་མཛད་པ། །སྨོན་ལམ་མཐུ་ལྡན་བཤེས་
གཉེན་དམ་པར་འདུད། །འཇམ་མགོན་བླ་མ་བློ་བཟང་གྲགས་པ་ཡི། །རྒྱལ་ཚབ་
བཟུང་སྟེ་བསྟན་པ་སྤེལ་བ་ལ། །རླབས་ཆེན་སྨོན་ལམ་རྒྱ་མཚོའི་མཐུ་གྲུབ་པ། །
ཐེག་མཆོག་དགེ་བའི་བཤེས་ལ༴ སྲས་བཅས་རྒྱལ་བ་ཀུན་གྱི་བྱིན་རླབས་དང་། །
དམ་ཅན་ཆོས་སྲུང་རྣམས་ཀྱི་མཐུ་སྟོབས་དང་། །བདག་ཅག་དད་ལྡན་རྣམས་ཀྱི་
གསོལ་བཏབ་མཐུས། །དཔལ་ལྡན་བླ་མ་བསྐལ་བརྒྱར་ཞབས་བརྟན་ཤོག །དེང་
ནས་བཟུང་སྟེ་ཚེ་རབས་ཐམས་ཅད་དུ། །ཐེག་མཆོག་བཤེས་གཉེན་རྟག་ཏུ་མཉེས་
བྱས་ཏེ། །ངེས་འབྱུང་བྱང་སེམས་ཡང་དག་ལྟ་བ་དང་། །རིམ་གཉིས་ཟབ་མོའི་
ཉམས་ལེན་མཐར་ ཕྱིན་ཤོག །དོན་འདི་སྒྲུབ་ལ་ཐོགས་མེད་མཐུ་ལྡན་པ། །ཕྱི་
ནང་གསང་གསུམ་ཆོས་ཀྱི་རྒྱལ་པོ་སོགས། །ཆོས་སྲུང་རྣམས་ཀྱི་རྟག་ཏུ་གྲོགས་
མཛད་དེ། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །ཅེས་དགའ་ལྡན་ཁྲི་
རིན་པོ་ཆེ་བློ་བཟང་སྨོན་ལམ་ལ་བརྟན་བཞུགས་གསོལ་འདེབས་འདི་ལྟ་བུ་ཞིག་
དགོས་ཞེས་དད་ལྡན་དགེ་སློང་རྒྱལ་རོང་བློ་བཟང་བྱམས་པས་ནན་གྱིས་བསྐུལ་
བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་བདེ་བ་ཅན་དུ་སྦྱར་བའོ། ། །
༈ ན་མོ་རཏྣ་ཏྲ་ཡཱ་ཡ། རབ་འབྱམས་ཞིང་གི་རྒྱལ་བ་ཐམས་ཅད་ལས། །
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྙིགས་དུས་འགྲོ་ལ་ཐུགས་རྗེ་ཆེས་ལྷག་པ། །སྟོན་པ་མཉམ་མེད་ཤཱཀྱའི་རྒྱལ་པོ་
ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱ་ཆེན་སྤྱོད་དང་ཟབ་
མོ་ལྟ་ བ་ དང༌། །ཉམས་ ལེན་ སྙན་བརྒྱུད་ གདམས་ པ་ སྟོན་མཛད་ པ། །རྒྱུད་ པ་
གསུམ་ལྡན་བླ་མའི་ཚོགས་རྣམས་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །བྱམས་དང་སྙིང་རྗེ་བྱང་སེམས་བདུད་རྩིའི་ཆུས། །བྱང་ཕྱོགས་དམུ་
རྒོད་འགྲོ་བ་འདུལ་མཛད་པ། །སེམས་དཔའ་ཆེན་པོ་མར་མེ་མཛད་དཔལ་ལ། །
གསོལ་ བ་ འདེབས་ སོ་ བདག བྱང་ ཕྱོགས་ བསིལ་ ལྡན་ ར་ བའི་ ཡུལ་ ལྗོངས་
འདིར། །རྒྱལ་བའི་མཛད་པ་ཇི་བཞིན་སྒྲུབ་མཛད་པ། །འཇམ་མགོན་བླ་མ་བློ་
བཟང་ གྲགས་ པ་ ལ། །གསོལ་ བ་ འདེབས་ སོ་ བདག ངག་ གི་ དབང་ ཕྱུག་ རྗེ་
བཙུན་ཙོང་ཁ་པའི། །བསྟན་པའི་སྙིང་པོ་འཛིན་ཅིང་སྤེལ་མཛད་པ། །བཀའ་དྲིན་
མཚུངས་མེད་རྩ་བའི་བླ་མ་ལ། །གསོལ་བ་འདེབས་སོ་བདག སྔོན་བྱོན་དམ་པ་
རྣམས་ཀྱིས་ཡལ་བོར་བ། །དམུ་རྒོད་གདུལ་དཀའི་ཉམ་ཐག་འགྲོ་རྣམས་ལ། །
ལམ་བཟང་སྟོན་མཛད་རྩ་བའི་བླ་མ་ལ། །གསོལ་བ་འདེབས་སོ་བདག༔ སྣང་
ཤས་གདོན་ཆེན་སྙིང་གི་དབུས་ཞུགས་ནས། །འཇིག་རུང་ངན་འགྲོའི་གཡང་ཁར་
ཕྱོགས་པ་ལ། །མཐོ་རིས་ལམ་བཟང་སྟོན་མཛད་བླ་མ་ལ། །གསོལ་བ་འདེབས་
སོ༴ ལས་དང་ཉོན་མོངས་ རླུང་ཤུགས་དྲག་པོ་ཡིས། །མཐའ་མེད་ སྲིད་པའི་རྒྱ་
མཚོར་ཁྱེར་བ་བདག །བསླབ་གསུམ་གྲུ་ཡིས་སྒྲོལ་མཛད་བླ་མ་ལ། །གསོལ་བ་
འདེབས་ སོ བདག་ ཉིད་གཅེས་འཛིན་ འགོང་པོས་བསླུས་བསླུས་ནས། །དྲིན་
ཅན་ཕ་མ་འདོར་བའི་སྙིང་མེད་བདག །ཐེག་ཆེན་ལམ་ལ་འཁྲིད་མཛད་བླ་མ་
ལ། །གསོལ་བ་འདེབས་སོ༴ མ་རིག་མུན་པ་འཐུག་པོས་བློ་བསྒྲིབས་ནས། །ཡང་
- 164 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
དག་གནས་ལུགས་མཐོང་བའི་སྐལ་མེད་བདག །ཐར་པའི་ལམ་དུ་འཁྲིད་མཛད་
བླ་མ་ལ། །གསོལ་བ་འདེབས་སོ༴ སངས་རྒྱས་ལས་ཀྱང་དཀོན་པའི་གདམས་པ་
མཆོག །བླ་མེད་རྡོ་རྗེ་ཐེག་པའི་ལམ་བཟང་ལ། །འཁྲིད་མཛད་བཀའ་དྲིན་གསུམ་
ལྡན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ལེགས་
ཚོགས་ཀུན་གྱི་རྩ་བ་ཟླ་མེད་པ། །མ་ནོར་ལམ་སྟོན་དྲིན་ཅན་བླ་མ་ལ། །བཅོས་མ་
མིན་པའི་མོས་གུས་སྐྱེ་བ་དང༌། །བཀའ་བཞིན་སྒྲུབ་པས་མཉེས་པ་ལྷུར་བྱེད་
ཤོག །དལ་འབྱོར་རྙེད་དཀའ་ནམ་འཆི་ཆ་མེད་ཚུལ། །བསམས་ནས་ཚེ་འདིའི་
འཁྲི་བ་ཀུན་བཅད་དེ། །རྒྱལ་བས་བསྔགས་པའི་དབེན་པའི་གནས་དག་ཏུ། །རྩེ་
གཅིག་སྒྲུབ་པ་སྙིང་པོར་བྱེད་པར་ཤོག །སྲིད་ལ་ཞེན་ལོག་ངེས་འབྱུང་སྐྱོ་ཤས་
ཀྱིས། །རྣམ་དག་ལམ་བཟང་སྒྲུབ་ལ་མི་གཡེལ་ཞིང་། །བསྟན་པའི་རྩ་བ་སོ་སོར་
ཐར་པ་ལ། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །རྒྱལ་བའི་གསུང་རབ་
ཀུན་གྱི་སྙིང་པོའི་དོན། །བྱམས་དང་སྙིང་རྗེ་བྱང་ཆུབ་སེམས་བསྐྱེད་ནས། །རླབས་
ཆེན་ རྒྱལ་ སྲས་ སྤྱོད་ ལ་ སློབ་ པ་ལ། །ཞུམ་ པ་ མེད་ པའི་ སྙིང་ སྟོབས་ སྐྱེ་ བར་
ཤོག །བསྐལ་མང་སྟོང་དུ་མཚན་ཙམ་ཐོས་དཀའ་བ། །བླ་མེད་རྡོ་རྗེ་ཐེག་པའི་
སྒོར་ཞུགས་ནས། །ཟབ་ལམ་རིམ་པ་གཉིས་ཀྱི་གནད་རྣམས་ལ། །འཁྲུལ་མེད་
ངེས་པ་རྙེད་ནས་སྐྱོང་ནུས་ཤོག །མདོར་ན་དེང་ནས་ཚེ་རབས་ཐམས་ཅད་དུ། །མ་
ནོར་ ལམ་ སྟོན་ དྲིན་ཅན་ བླ་ མ་ ཡིས། །འབྲལ་བ་མེད་ པར་ རྗེས་ སུ་ འཛིན་ པ་
དང་། །བཀའ་བཞིན་སྒྲུབ་པས་ས་ལམ་མཐར་ཕྱིན་ཤོག །ཅེས་བླ་མ་ངག་དབང་
བསྟན་འཛིན་གྱི་བཀའ་དྲིན་གསོལ་འདེབས་ལམ་ཡོངས་རྫོགས་ཀྱི་སྨོན་ཚིག་དང་
བཅས་པ་འདི་ལྟ་བུ་ཞིག་དགོས་ཞེས་བླ་མ་བློ་བཟང་ལེགས་བཤད་དང་། སེར་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྨད་བླ་མ་ གྲགས་པ་མཁས་གྲུབ། སྔགས་རམ་པ་ཆོས་ལྡན་བཟོད་པ། སྔགས་
རམ་པ་དོན་གྲུབ་ཀུན་དགའ། དགེ་སློང་ངག་དབང་དར་རྒྱས་སོགས་འཇོག་པོ་
དགའ་ལྡན་བསམ་གཏན་གླིང་གི་སྤོང་བ་པ་རྣམས་ཀྱིས་བསྐུལ་བ་ལ་བརྟེན་ནས་
དགེ་སློང་ཡེ་ཤེས་རྒྱལ་མཚན་གྱི་ལྷ་ལྡན་རྨི་རུའི་གཙུག་ལག་ཁང་དུ་སྦྱར་བའོ། །
༈ ཨོཾ་སྭསྟི། རིན་ཆེན་བྱང་ཆུབ་སེམས་ཀྱི་ས་བོན་ལས། །རླབས་ཆེན་སྤྱོད་
པའི་ཡལ་འདབ་རབ་ཏུ་རྒྱས། །དོན་གཉིས་འབྲས་བུས་འགྲོ་ཀུན་ཚིམ་མཛད་
པ། །ཐུབ་ དབང་ དཔག་བསམ་ལྗོན་ པས་ དགེ་ལེགས་སྩོལ། །མཚན་དཔེའི་ སྐུ་
ཡིས་མཐོང་བ་དོན་ལྡན་མཛད། །ཚངས་དབྱངས་གསུང་གིས་སྐལ་ལྡན་སྨིན་གྲོལ་
མཛད། །ཀུན་གཟིགས་ཐུགས་ཀྱིས་འགྲོ་ཀུན་སྐྱོང་བར་མཛད། །སྟོན་པ་ཐུགས་
རྗེ་ཅན་ལ་གསོལ་བ་འདེབས། །རབ་འབྱམས་ཞིང་ཀུན་སྤྲུལ་པས་འགེངས་མཛད་
ཅིང་། །སྙིགས་དུས་འགྲོ་ལ་ལྷག་པར་ཐུགས་བརྩེ་བ། །ཟླ་མེད་སྟོན་པ་ཤཱཀྱ་ཐུབ་
པ་ལ། །སྙིང་གི་ཁོང་ནས་གུས་པས་གསོལ་བ་འདེབས། །རླབས་ཆེན་སྨོན་ལམ་
ཅང་ཤེས་ཤུགས་ཀྱིས་དྲངས། །ལུང་དང་རིགས་པའི་འོད་ཟེར་སྟོང་འཕྲོ་བས། །
ཐུབ་བསྟན་པད་ཚལ་རབ་ཏུ་བཞད་མཛད་པ། །ཀླུ་སྒྲུབ་ཐོགས་མེད་ཞབས་ལ་
མགོས་ཕྱག་འཚལ། །ལུས་དང་སྲོག་ལ་མི་ལྟའི་སྙིང་སྟོབས་ཀྱིས། །བྱང་སེམས་
བདུད་རྩིའི་སྙིང་པོ་རབ་བཞེས་ནས། །བྱང་ཕྱོགས་དམུ་རྒོད་འགྲོ་རྣམས་འདུལ་
མཛད་པ། །མགོན་པོ་ཨ་ཏི་ཤ་ལ༴ བསིལ་ལྡན་ར་བ་དཀར་པོའི་ཡུལ་ལྗོངས་
འདིར། །རྒྱལ་བའི་མཛད་ པ་ ཇི་ བཞིན་སྒྲུབ་མཛད་པ། །སྙིགས་དུས་རྒྱལ་བའི་
དབང་པོ་ཙོང་ཁ་བ། །ཟླ་མེད་བླ་མ་མཆོག་ལ༴ སྡེ་སྣོད་གསུམ་དང་རྒྱུད་སྡེ་བཞི་
ཡི་དོན། །སྐལ་ལྡན་གཅིག་གི་ཉམས་ལེན་རིམ་པ་རུ། །མ་ཚང་མེད་པར་བསྡུས་
- 166 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
ནས་འདོམས་མཛད་པ། །ཆོས་ཀྱི་རྒྱལ་པོ་ཙོང་ཁ་བ་ལ་འདུད། །རྨོངས་པའི་མུན་
ནག་འཐིབས་པའི་བྱང་ཕྱོགས་འདིར། །ཐུབ་དབང་བསྟན་པའི་སྒྲོན་མེ་ལེགས་
བཟུང་ནས། །འགྲོ་ཀུན་མཐོ་རིས་ཐར་པར་ཁྲིད་མཛད་པ། །འཇམ་མགོན་ཐུགས་
རྗེ་ཅན་ལ༴ སྔོན་ཚེ་རྒྱལ་བ་སྲས་བཅས་སྤྱན་སྔ་རུ། །སྲིད་མཚོ་ཉམ་ངར་འཁྱམས་
པའི་འགྲོ་འདི་དག །བདག་གིས་འཁོར་བའི་གནས་ནས་སྒྲོལ་ལོ་ཞེས། །ཐུགས་
བསྐྱེད་དམ་བཅའ་མཛད་ལ= བྱམས་དང་སྙིང་རྗེ་བྱང་སེམས་ཀྱིས་བསྐུལ་ནས། །
རབ་འབྱམས་ཞིང་དུ་གདུལ་བྱ་རང་རང་གི །སྣང་ངོ་དང་བསྟུན་སྣ་ཚོགས་སྤྲུལ་པ་
ཡིས། །འགྲོ་བའི་དོན་མཛད་སྤྲུལ་པའི་སྐུ་ལ་འདུད། །ལྷག་པར་སྤྲུལ་སྐུའི་ཞིང་
ཁམས་འཛམ་གླིང་འདིར། །རྒྱ་གར་ཤར་ནུབ་ལི་དང་བལ་ཡུལ་སོགས། །ཡུལ་གྲུ་
དུ་མར་སྣ་ཚོགས་སྤྲུལ་པ་བསྟན། །སྤྲུལ་སྐུ་སེམས་དཔའ་ཆེན་པོར དེ་ཝི་ཀོ་ཊི་
ཞེས་བྱའི་གནས་མཆོག་ཏུ། །རླུང་སེམས་དབང་གྱུར་ནག་པོ་སྤྱོད་པ་ཡི། །སྲས་ཀྱི་
མཆོག་གྱུར་གུ་ཧྱ་པ་ཞེས་གྲགས། །གྲུབ་དབང་སེམས་དཔའ་ཆེན་པོར༔ དེ་ཚེ་
གསང་ཆེན་བསྟན་པ་སྤེལ་བའི་ཕྱིར། །ཞི་རྒྱས་དབང་དང་དྲག་པོའི་འཕྲིན་ལས་
ཀྱིས། །མུ་སྟེགས་ངན་པའི་གནོད་པ་བཟློག་མཛད་པ། །རྗེ་བཙུན་མཐུ་སྟོབས་
ཅན་ལ༴ རྒྱལ་བས་ལུང་བསྟན་འཛམ་གླིང་བྱང་ཕྱོགས་འདིར། །རྒྱལ་བ་གཉིས་
པ་རྗེ་བཙུན་ཙོང་ཁ་པའི། །རྒྱལ་སྲས་ཐུ་བོ་མཆོག་གི་ཚུལ་བཟུང་སྟེ། །རྒྱལ་བསྟན་
སྤེལ་བར་མཛད་པ༴ འཇམ་དཔལ་དབྱངས་ཀྱིས་འཇམ་མགོན་བླ་མ་ལ། །འཇམ་
དབྱངས་ཆོས་སྐོར་ ཇི་ སྙེད་གདམས་པ་རྣམས། །འཇམ་དབྱངས་ བླ་མ་འདི་ཡི་
ཐུགས་ ཆུད་ པ། །འཇམ་ དཔལ་ གྲུབ་ པའི་ གཙོ་ ལ༴ དགའ་ ལྡན་ བསྟན་ འཛིན་
ཡོངས་ཀྱི་གཙུག་གི་རྒྱན། །དགའ་ལྡན་སྒྲུབ་རྒྱུད་ཆུ་མགོ་འཛུགས་མཛད་པ། །
167-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དགའ་ལྡན་བསྟན་པའི་གསལ་བྱེད་གྲུབ་དབང་མཆོག །དགའ་ལྡན་བསྟན་འཛིན་
གཙོ་ལ༴ འཇམ་དཔལ་གྲུབ་པའི་དཀྱིལ་འཁོར་ཆེན་པོ་རུ། །འཇམ་མགོན་བླ་མ་
ཉིད་དང་ལྷན་ཅིག་ཏུ། །སྙན་བརྒྱུད་སྤྲུལ་པའི་གླེགས་བམ་ལེགས་ཐོབ་པ། །སྙན་
བརྒྱུད་གྲུབ་པའི་གཙོ་ལ༴ ནག་པོ་སྤྱོད་པ་བྱང་ཕྱོགས་འགྲོ་བ་ལ། །བརྩེ་བས་ཕན་
བདེ་ ཀུན་དགའ་རྒྱས་པའི་སླད། །གསང་ཆེན་སྙིང་ པོའི་བསྟན་པ་སྤེལ་མཛད་
ཚེ། །སྲས་ཀྱི་ཐུ་བོར་གྱུར་ལ= རྗེ་བཙུན་དམ་པས་ཐུབ་བསྟན་སྤེལ་བ་ལ། །ནག་
ཕྱོགས་འབྱུང་པོའི་བར་གཅོད་བརྩམས་པའི་ཚེ། ཁྲོ་རྒྱལ་གཤིན་རྗེའི་གཤེད་ཀྱི་
རྣལ་ འབྱོར་ གྱིས། །བདུད་དཔུང་འཇོམས་པར་མཛད་ལ༴ བསྟན་ པ་ བྱང་ནས་
བྱང་དུ་དར་རོ་ཞེས། །རྒྱལ་བས་ལུང་བསྟན་མཛད་པ་ཇི་བཞིན་དུ། །བྱང་ཕྱོགས་
ཁལ་ ཁའི་ ཡུལ་གྲུ་ཆེན་པོ་རུ། །སྤྲུལ་པས་རྒྱལ་བསྟན་ སྤེལ་ལ༴ འཇམ་མགོན་
འཕྲིན་ལས་དུས་ལ་བབ་པ་ན། །རྗེ་བཙུན་དམ་པ་བསྟན་པའི་རྒྱལ་མཚན་གྱིས།
ཁལ་ཁར་འཇམ་མགོན་ལུགས་བཟང་སྤེལ་བའི་ཚེ། །སྲས་ཀྱི་ཐུ་བོར་གྱུར་ལ༴ ཁོ་
གོ་ནོར་ཞེས་བྱ་བའི་ཡུལ་གྲུ་རུ། །སྐྱེད་བྱེད་ཤེས་རབ་ཨེར་ཁེ་ཐེ་ཇི་དང༌། །མངལ་
འཛིན་སྒྲོན་མ་སྐྱབས་ཞེས་བྱ་བ་ཡི། །སྲས་སུ་བསམ་བཞིན་འཁྲུངས་ལ་གསོལ་བ་
འདེབས། །རྗེ་ བཙུན་ དམ་ པ་ བསྟན་ པའི་ རྒྱལ་ མཚན་ སོགས། །ཡོངས་ འཛིན་
མཁས་པ་དུ་མའི་ཞབས་བསྟེན་ནས། །བློ་བཟང་རྒྱལ་བ་གཉིས་པའི་མདོ་སྔགས་
ཀྱི། །བསྟན་ པའི་རྒྱལ་མཚན་འཛིན་ལ་གསོལ་བ་འདེབས། །བློ་བཟང་བསྟན་
པའི་རྒྱལ་མཚན་འཛིན་པའི་རྗེ། །བདག་ཉིད་ཆེ་འདིས་ཡུན་རིང་བསྟན་པ་སྤེལ། །
རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར། །ཞི་བའི་དབྱིངས་སུ་གཤེགས་
ལ༴ སླར་ཡང་འགྲོ་རྣམས་ཐུགས་རྗེས་མ་བཟོད་ནས། །སྐྱེད་བྱེད་རྟ་མགྲིན་དར་
- 168 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང༌།
ཧན་ནོ་ཡོན་དང་། །དབྱངས་ཅན་སྐྱབས་ཞེས་བྱ་བའི་ཡུམ་གཉིས་ཀྱི། །སྲས་སུ་
བསམ་བཞིན་འཁྲུངས་ལ་གསོལ་བ་འདེབས། །འཇམ་མགོན་བླ་མ་བློ་བཟང་
གྲགས་པ་ཡི། །མདོ་སྔགས་བསྟན་པ་འཛིན་པའི་ཆོས་ཀྱི་རྗེ། །ཐབས་མཁས་སྤྲུལ་
པས་འགྲོ་བ་འདྲེན་མཛད་པ། །བླ་མ་སྤྲུལ་པའི་སྐུ་ལ་གསོལ་བ་འདེབས། །རྒྱལ་
བའི་འཕྲིན་ལས་རྒྱུན་མི་ཆད་དོ་ཞེས། །སླར་ཡང་ཁལ་ཁར་སྤྲུལ་པའི་སྐུ་བཟུང་
སྟེ། །བསྟན་དང་འགྲོ་བ་ཀུན་གྱི་དོན་མཛད་པ། །རྗེ་བཙུན་སེམས་དཔའ་ཆེན་
པོར་གསོལ་བ་འདེབས། །རྒྱལ་བའི་འཕྲིན་ལས་བཀྲ་ཤིས་ཐེ་ཇི་དང༌། །གསང་
བའི་བདག་པོས་དཔལ་བྱིན་ཡུམ་གཉིས་ཀྱི། །སྲས་སུ་འཁྲུངས་ནས་བློ་བཟང་
བསྟན་ པ་ སྤེལ། །དཀོན་ མཆོག་ གསུམ་ འདུས་བླ་མར༴ སྔོན་ གྱི་ཐུགས་བསྐྱེད་
སྨོན་ ལམ་མཐུ་དག་ གིས། །སྦུར་ ཀེ་ཞེས་ བྱའི་ཡུལ་གྲུ་ཆེན་པོ་རུ། །རྟ་མགྲིན་
སྐྱབས་དང་གར་དབང་སྐྱབས་གཉིས་ཀྱི། །སྲས་སུ་བསམ་བཞིན་འཁྲུངས་ལ་
གསོལ་ བ་ འདེབས། །གཞོན་ ནུ་ཉིད་ནས་ ཁྱིམ་ གྱི་ འདུ་ འཛི་ ལ། །བཙོན་རའི་
གནས་ལྟར་མཐོང་བའི་བློ་སྐྱེས་ནས། །ནམ་ཡང་མ་ཆགས་ངེས་འབྱུང་བསམ་པ་
ཡིས། །བསྟན་ ལ་ རབ་བྱུང་མཛད་ ལ༴ ལུས་དང་སྲོག་ ལ་ མི་ ལྟའི་ སྙིང་སྟོབས་
ཀྱིས། །འཇམ་མགོན་བསྟན་པ་ཡོངས་རྫོགས་བཟུང་བའི་ཕྱིར། །དབུས་གཙང་
དག་པའི་ཞིང་དུ་ལེགས་བྱོན་ནས། །རྒྱ་ཆེན་གཞུང་ལུགས་འཛིན་ལ་གསོལ་བ་
འདེབས། །འཇམ་མགོན་བླ་མའི་སྙན་བརྒྱུད་འཛིན་པ་ཡི། །ཡོངས་འཛིན་དམ་པ་
མང་ པོའི་ ཞབས་ བསྟེན་ནས། །མདོ་ སྔགས་ ཆོས་ ཚུལ་ རྒྱ་ མཚོ་ ལྟ་ བུ་ ལ། །སྒྲོ་
འདོགས་ཆོད་པར་མཛད་ལ་གསོལ་བ་འདེབས། །འཇམ་མགོན་བླ་མ་བློ་བཟང་
གྲགས་ པ་ ཡི། །རྣམ་དཀར་འཕྲིན་ལས་རྒྱ་ ཆེར་ སྤེལ་ བའི་ ཕྱིར། །དཔལ་ལྡན་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཁས་བཙུན་བཟང་པོའི་རྣམ་རོལ་བ། །མཁས་མཆོག་དབང་པོའི་ཞབས་ལ་
བསོད་ནམས་ཡེ་ཤེས་ཚོགས་གཉིས་རབ་རྫོགས་ཤིང༌། །བསྟན་པ་འཛིན་པའི་
སྨོན་ལམ་མཐུ་གྲུབ་སྟེ། །འཕྲིན་ལས་རྒྱུན་མི་ཆད་བའི་དཔལ་མངའ་བ། །སྤྲུལ་
སྐུ་ཨེར་ཏེ་ནི་ལ་གསོལ་བ་འདེབས། །སྤྲུལ་སྐུ་ཡེ་ཤེས་བསྟན་འཛིན་འཕྲིན་ལས་
ཀྱི། །སྐུ་ཚེ་རྡོ་རྗེའི་ཁམས་ལྟར་རབ་བརྟན་ཅིང་། །རྣམ་དཀར་འཕྲིན་ལས་ཡར་
ངོའི་ཟླ་བ་ལྟར། །གོང་ནས་གོང་དུ་འཕེལ་ཞིང་རྒྱས་གྱུར་ཅིག །བླ་མ་བདག་ཉིད་
ཆེན་པོ་འདི་ཡི་མཐུས། ཁལ་ཁའི་ཡུལ་གྲུ་ཆེན་པོ་འདི་དག་ཏུ། །འཇམ་མགོན་
ལུགས་བཟང་དབྱར་གྱི་མཚོ་ཆེན་ལྟར། །གོང་ནས་གོང་དུ་འཕེལ་བ་ཉིད་གྱུར་
ཅིག །རྒྱལ་ བའི་ གསུང་ རབ་ ཀུན་ གྱི་ དགོངས་ པའི་ དོན། །བློ་ བཟང་ རྒྱལ་ བ་
གཉིས་པའི་ཐུགས་ཀྱི་བཅུད། །ཚང་ལ་མ་ནོར་མདོ་སྔགས་ལམ་རིམ་ལ། །ཐོས་
བསམ་སྒོམ་པ་རྒྱ་ཆེར་འཕེལ་གྱུར་ཅིག །དམ་ཉམས་འཆལ་པ་འདྲེས་ཁྱེར་ལ་
སོགས་པའི། །ཆོས་ལུགས་ངན་པའི་བསྲེ་བསླད་མི་འབྱུང་བར། །འཇམ་མགོན་
ལུགས་བཟང་རྣམ་ཐར་གཙང་མ་ཡིས། །ས་ཕྱོགས་འདི་དག་ཡོངས་སུ་གང་བར་
ཤོག །ཕྱོགས་འདིར་དད་ལྡན་སྐྱེ་འགྲོ་ཐམས་ཅད་ཀྱང་། །དཀོན་མཆོག་གསུམ་
ལ་སྙིང་ནས་སྐྱབས་འགྲོ་ཞིང་། །རྣམ་དཀར་ཆོས་སྤྱོད་བྱ་བར་རབ་འབད་དེ། །
བདེ་སྐྱིད་རྫོགས་ལྡན་དུས་བཞིན་འཕེལ་གྱུར་ཅིག །དོན་འདི་སྒྲུབ་ལ་ཐོགས་མེད་
མཐུ་ལྡན་པ། །མྱུར་མཛད་མགོན་དང་དམ་ཅན་ཆོས་ཀྱི་རྒྱལ། །དམག་ཟོར་རྒྱལ་
མོ་རྣམ་མང་ཐོས་སྲས་སོགས། །དཀར་ཕྱོགས་སྐྱོང་བའི་སྲུང་མས་གྲོགས་མཛོད་
ཅིག །ཅེས་གྲུབ་པའི་འཁོར་ལོས་བསྒྱུར་བའི་སྐྱེས་ཆེན་དམ་པ་དུ་མའི་སྒྱུ་འཕྲུལ་
འཛིན་པ་བྱང་ཕྱོགས་བསྟན་པའི་གསལ་བྱེད་ཁལ་ཁ་ཞབས་དྲུང་ཡེ་ཤེས་བསྟན་
- 170 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
འཛིན་འཕྲིན་ལས་ཀྱི་འཁྲུངས་རབས་དང་འབྲེལ་བའི་གསོལ་འདེབས་འདི་ལྟ་བུ་
ཞིག་དགོས་ཞེས་ཨ་ཆི་ཐུ་མནྡྷ་ཤཱི་ནོ་མིན་ཧན་དང་། ཨེར་ཏེ་ནི་དཱ་ལས་ཆེ་ཆེན་
ཕྱག་མཛོད་པ། ཨེར་ཏེ་ནི་ཇོ་བོའི་བླ་མ་ནོམ་ཇི་ཆོས་རྗེ། ཆིང་ཝང་ཚེ་དཔག་རྡོ་རྗེ།
སྤྲུལ་སྐུ་ཉིད་ཀྱི་མཛོད་པ་ཐོ་ཡོན་དགེ་ཚུལ་ཡེ་ཤེས་བློ་བཟང་སོགས་ཀྱིས་ནན་
ཆེན་པོས་བསྐུལ་བ་ལ་བརྟེན་ནས་ཤཱཀྱའི་དགེ་སློང་ཡེ་ཤེས་རྒྱལ་མཚན་གྱིས་ཕོ་
བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
༈ ཨོཾ་སྭསྟི། མཁའ་ མཉམ་ མ་ རྒན་ སྲིད་ མཚོར་ འཁྱམས་ པ་ རྣམས། །
བྱམས་དང་སྙིང་རྗེའི་སེམས་ཀྱིས་མ་བཟོད་པར། །དབེན་པར་རྩེ་གཅིག་སྒྲུབ་པ་
ལྷར་ མཛད་པ། །ཕུན་ཚོགས་བཤེས་ གཉེན་དམ་ པར་ གསོལ་བ་འདེབས། །ཚེ་
འདི་ བློས་བཏང་ རྩེ་ གཅིག་ བསྒྲུབ་ ལ་ གཞོལ། །ལྷ་ཆོས་ བདུན་ ལྡན་རྣམ་ཐར་
གཙང་མ་སྐྱོང་། །བསྟན་པའི་རྒྱན་གྱུར་བཤེས་གཉེན་དམ་པ་འདིའི། །སྐུ་ཚེ་རྡོ་
རྗེའི་ཁམས་ལྟར་བརྟན་གྱུར་ཅིག །བདག་ཀྱང་དེང་ནས་ཚེ་རབས་ཐམས་ཅད་
དུ། །བཤེས་ གཉེན་ དམ་ པས་ དགྱེས་ བཞིན་ རྗེས་ བཟུང་ སྟེ། །ངེས་ འབྱུང་ བྱང་
སེམས་ ཡང་ དག་ ལྟ་བ་དང༌། །ཟབ་ལམ་ རིམ་ གཉིས་རྣལ་ འབྱོར་མཐར་ཕྱིན་
ཤོག །ཅེས་དབེན་པའི་རི་སུལ་དུ་སྒྲུབ་པ་སྙིང་པོར་མཛད་པའི་བྱ་བཏང་སེམས་
དཔའ་ཆེན་པོ་རྗེ་དྲུང་བྱམས་པ་ཕུན་ཚོགས་ལ་ཞབས་བརྟན་གསོལ་འདེབས་འདི་
ལྟ་བུ་ཞིག་དགོས་ཞེས་མཚན་སྒྲོག་གྲྭ་རིགས་དད་ལྡན་བློ་བཟང་བཀྲ་ཤིས་ཀྱིས་
བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་
ལའི་གཟིམ་ཆུང་བདེ་བ་ཅན་དུ་སྦྱར་བའོ། ། །
༈ དྲི་མེད་བློ་གྲོས་རྣམ་དཔྱོད་བཟང་པོ་ཡིས། །བཀའ་དང་བསྟན་བཅོས་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཀུན་གྱི་དགོངས་དོན་རྟོགས། །མཛད་པ་རང་གཞན་དོནགཉིས་ལྷུན་གྲུབ་པ། །
བཤེས་གཉེན་མཁས་མཆོག་དབང་པོར་གསོལ་བ་འདེབས། །ཞེས་དང་། བྱམས་
པའི་ཆོས་རྣམས་འཆད་མཁས་ཡོན་ཏན་ཅན། །བློ་བཟང་རིང་ལུགས་སྤེལ་མཛད་
འཇམ་ དཔལ་ དབྱངས། །བཟང་ པོའི་ མཛད་ པས་ དོན་ གཉིས་ ལྷུན་ གྲུབ་ པ། །
མཁས་མཆོག་དབང་པོ་གསུམ་ལ་གསོལ་བ་འདེབས། །ཞེས་པ་འདི་ནི་སེར་བྱེས་
མཁས་མང་གྲྭ་ཚང་གི་རྗེ་ཞལ་སྔ་ནས་བཟང་པོ་དོན་གྲུབ་ཀྱི་ཞབས་འབྲིང་པ་
རྣམས་ཀྱིས་གྲྭ་ཚང་བླ་བརྒྱུད་ཁ་སྐོངས་སུ་བཅུག་ཆོག་པའི་གསོལ་འདེབས་འདི་
ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་དགེ་སློང་ཡེ་ཤེས་རྒྱལ་མཚན་
གྱིས་དབེན་གནས་ཕུར་བུ་ལྕོག་ཏུ་སྦྱར་བའོ། །
༈ སྣང་བ་མཐའ་ཡས་བློ་བཟང་ཡེ་ཤེས་སོགས། །རྒྱལ་ཀུན་སྤྱི་གཟུགས་
བཤེས་གཉེན་དུ་མ་ཡིས། །རྗེས་བཟུང་བསྟན་པའི་རྒྱལ་མཚན་འཛིན་པའི་རྗེ། །
དྲིན་ཅན་བླ་མའི་ཞབས་ལ་གསོལ་བ་འདེབས།། །།
ཅེས་སྐྱབས་མགོན་བཀའ་དྲིན་མཚུངས་མེད་ཡེ་ཤེས་མཚན་ཅན་དེ་ཉིད་ཀྱི་
མཚན་བསྟོད་གསོལ་འདེབས་འདི་བཞིན་བླ་བརྒྱུད་ཁ་སྐོངས་ཕལ་ཆེར་དུ་མཛད་
བ་དར་ཆ་ཆེ་བས་པར་དུ་བསྒྲུབས་བའོ། །
༈ མདོ་སྔགས་ཆོས་ཀྱི་ལེགས་བཤད་ཆར་འབེབས་པ། །དྲིན་ཅན་བླ་མ་
རྣམས་ལ་གསོལ་བ་འདེབས། །ཞེས་པའི་མཇུག་ཏུ། གངས་ཅན་འགྲོ་བ་ཡོངས་
ཀྱི་མགོན་གཅིག་པུ། །རྗེ་བཙུ་བློ་བཟང་འཇམ་དཔལ་རྒྱ་མཚོ་དང་། །པཎ་ཆེན་བློ་
བཟང་ བསྟན་ པའི་ ཉི་ མ་ ཆེ། །གངས་ ཅན་ མགོན་ པོ་ གཉིས་ ལ་ གསོལ་ བ་
འདེབས། །ངག་གི་དབང་ཕྱུག་འཇམ་མགོན་ལུགས་བཟང་མཆོག །ཚུལ་ཁྲིམས་
172 -



བླ་མ་དམ་པ་མང་པོའི་བསྟོད་ཚོགས་གསོལ་འདེབས་ཕྱོགས་གཅིག་ཏུ་བཀོད་པ་དངོས་གྲུབ་ཀུན་འབྱུང་།
རྣམ་དག་ཆོས་ཀྱི་རྒྱལ་པོ་དང་། །མདོ་སྔགས་ལམ་བཟང་སྤེལ་མཛད་ཡེ་ཤེས་
མཚན། །བསྟན་པའི་སྲོག་ཤིང་གཉིས་ལ་གསོལ་བ་འདེབས། །ཞེས་པ་འདི་ནི་
སེར་སྨད་ཆོས་རྗེ་ཞལ་སྔ་ནས་ཀྱིས་གཙོས་ལས་སྣེ་ཚང་མས་བླ་མ་བཞི་པོ་འདིའི་
གསོལ་འདེབས་གྲྭ་ཚང་ཚོགས་འདོན་དུ་བཅུགས་ཆོག་པ་འདི་ལྟ་བུ་ཞིག་དགོས་
ཞེས་བསྐུལ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་ཕོ་བྲང་
ཆེན་པོའི་གཟིམ་ཆུང་བདེ་བ་ཅན་དུ་སྦྱར་བྱའོ།། །། །
- 173 -



༄༅། །བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་
ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ་
ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
ཇོ་ བོ་ ཡབ་ སྲས་ བརྒྱུད་ པར་ བཅས་ པ་ རྣམས་ ལ་ ཕྱག་ འཚལ་ ཞིང་ སྐྱབས་ སུ་
མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། བསྟན་
པའི་འཇུག་སྒོ་སྐྱབས་འགྲོ་ནས་བཟུང་སྟེ། དཔལ་ལྡན་འདུས་པའི་ཟུང་འཇུག་
རིམ་པའི་བར། །ཆ་ ཚང་ ལམ་ལ་འཁྲིད་མཛད་ཐུགས་རྗེ་ཅན། །ཟླ་མེད་བླ་མ་
མཆོག་ལ་ཕྱག་འཚལ་ལོ། །དུས་གསུམ་ཕྱོགས་བཅུའི་རྒྱལ་བ་ཐམས་ཅད་ལས། །
སྙིང་སྟོབས་ཐུགས་རྗེ་བརྩོན་འགྲུས་ཆེས་ལྷག་པས། །རྩོད་དུས་མགོན་མེད་འགྲོ་
བའི་མགོན་མཛད་པ། །སྟོན་པ་མཉམ་མེད་དེ་ལ་མགོས་ཕྱག་འཚལ། །བརྒྱད་ཁྲི་
བཞི་སྟོང་ ཆོས་རྣམས་ཀུན་ གྱི་དོན། །སྐྱེས་བུ་གསུམ་ གྱི་ལམ་ གྱི་ རིམ་པ་རུ། །
བསྡུས་ནས་གངས་ཅན་འགྲོ་ལ་འདོམས་མཛད་པ། །མགོན་པོ་ཨ་ཏི་ཤ་ལ་ཕྱག་
འཚལ་ལོ། །རྒྱལ་བ་རྒྱ་མཚོའི་འབྱུང་གནས་འབྲོམ་སྟོན་རྗེ། །སྙིང་གི་ཐིག་ལེའི་
མཛོད་འཛིན་གསང་ཕུ་བ། །རིགས་གསུམ་ངོ་བོ་སྐུ་མཆེད་གསུམ་ལ་སོགས། །
བཀའ་གདམས་བླ་མ་རྣམས་ལ་ཕྱག་འཚལ་ལོ། །སྡེ་སྣོད་གསུམ་དང་རྒྱུད་སྡེ་བཞི་
ཡི་དོན། །མ་ལུས་རིགས་པའི་ལམ་ནས་འདོམས་པ་ལ། །རྒྱལ་བ་ཉིད་དང་ཀུན་
ནས་མཚུངས་གྱུར་པ། །འཇམ་མགོན་ཆོས་ཀྱི་རྒྱལ་ པོར་མགོས་ཕྱག་འཚལ། །
- 174 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
རིན་ཆེན་རབ་གསལ་བསྟན་པ་རིན་པོ་ཆེ། །གསལ་སླད་བྱམས་མགོན་སླར་ཡང་
བྱམས་པའི་མཚན། །རྒྱལ་བསྟན་སྤེལ་ལ་རྒྱལ་བ་གཉིས་པའི་རྗེ། །མཚན་མཆོག་
དོན་དང་ལྡན་ལ་ཕྱག་འཚལ་ལོ། །ཤིན་ཏུ་གསང་བ་སྙིང་གི་ཐིག་ལེའི་ཆོས། ཁཱ་
ལྟར་མུ་ཅོར་སྨྲ་བའི་ཡུལ་མིན་ཞིང་། །དཔག་དཀའ་དཀའ་གདམས་རིན་ཆེན་
འབྱུང་གནས་ཆེ། །བྱིས་རྨོངས་བདག་ལྟས་དཔག་བྱ་ག་ལ་ཡིན། །དེ་ལྟ་ནའང་
བཀའ་ གདམས་ བསྟན་ པའི་ སྲོག །འཛིན་ ལ་ ཟླ་ བྲལ་ དམ་ པས་ རྗེས་ བཟུང་
ཞིང་། །བརྒྱུད་པ་གསུམ་ལྡན་བྱིན་རླབས་ཐོབ་པས་ན། །བླ་མ་དམ་པའི་གསུང་ལ་
རྗེས་ཟློས་བྱ། །
དེ་ལ་འདིར་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་གསུང་རབ་
དགོངས་འགྲེལ་དང་བཅས་པ་ཐམས་ཅད་གང་ཟག་གཅིག་གི་ཉམས་ལེན་གྱི་རིམ་
པར་དྲིལ་ བ་ ཇོ་ བོ་ ཡབ་ སྲས་ ཀྱི་ ཐུགས་ ཀྱི་ བཅུད་ བྱུང་ བའི་ མན་ ངག་བཀའ་
གདམས་ལྷ་ཆོས་བདུན་ལྡན་སྙིང་གི་ཐིག་ལེའི་གདམས་པ་ཟབ་མོ་འདི་ཉམས་སུ་
ལེན་པར་བྱེད་པ་ལ་བཞི། གང་གིས་ཉམས་སུ་ལེན་པའི་རྟེན། གང་དུ་ཉམས་སུ་
བླང་བའི་གནས། གདམས་པ་དངོས་གཞི་ཇི་ལྟར་ཉམས་སུ་བླང་བ། ཉམས་སུ་
བླངས་པ་ལས་འབྲས་བུ་ཇི་ལྟར་འགྲུབ་ཚུལ་ལོ། །དང་པོ་ནི། བཀའ་གདམས་ཕ་
ཆོས་ནོར་བུའི་ཕྲེང་བར་ཇོ་བོའི་ཞལ་ནས། ཆོས་འདི་བསྟན་པའི་གནས་བཤད་
ཉོན། །ང་དང་ཁྱོད་ལ་ཞེ་ཐག་པས། །ངུར་སྨྲིག་གོས་ཀྱིས་ལུས་བརྒྱན་པ། །རྣམ་
ཐར་སྙིང་པོ་སྙིང་དུ་ལེན། །འདུལ་བ་བཞིན་དུ་འདུལ་ཁྲིམས་བསྲུང་། །མདོ་སྡེ་
བཞིན་དུ་ལྷག་བསམ་སྦྱོང་། །མངོན་པ་བཞིན་དུ་ ལྷག་ཤེས་རྒྱས། །གཞི་མ་མ་
འཕྱུགས་ཚུལ་ཁྲིམས་གཙང་། །ལམ་སྣ་མ་འཕྱུགས་ཚད་མེད་འགྲོ །འབྲས་བུ་མི་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འཕྱུགས་འཚང་རྒྱ་བའི། །སྐྱེས་བུ་དེ་ནི་འདི་བསྟན་ཡུལ། །འདི་ཡི་བྱ་བ་རྒྱབ་ཀྱིས་
ཕྱོགས། །མི་ གྲལ་ནས་བུད་ རི་ དྭགས་བཞིན། །འཕྲལ་ ལ་ ཟས་ འཚོལ་ བྱ་ དང་
འདྲ། །ཀོག་སྟེ་ལངས་པས་གཞིས་རྫོགས་པ། །བྱར་མེད་དེ་ནི་བསྟན་ཡུལ་ཡིན། །
ཞེས་གསུངས་པ་ལྟར། བཀའ་གདམས་ལྷ་ཆོས་བདུན་ལྡན་གྱི་མན་ངག་སྙིང་གི་
ཐིག་ལེའི་གདམས་པ་ཟབ་མོ་འདི་ཉམས་སུ་ལེན་པར་བྱེད་པ་ལ་ཚེ་འདི་བློས་
བཏང་ནས་དབེན་པའི་གནས་སུ་ཇོ་བོ་ཡབ་སྲས་ཀྱི་རྣམ་ཐར་སྐྱོང་ཐུབ་པ་ཞིག་
དང་། སྡེ་སྣོད་གསུམ་གྱི་སྙིང་པོ་བསྡུས་པ་སྐྱེས་བུ་གསུམ་གྱི་ལམ་རིམ་ལ་སྒྲུབ་པ་
སྙིང་པོར་བྱེད་པ་ཞིག་དགོས་སོ། །འབྲོམ་རིན་པོ་ཆེའི་ཞལ་ནས་ཀྱང་། ཤེས་སམ་
ང་ཡི་རྗེས་སུ་འབྲང་བ་རྣམས། །མི་གཞི་ལེགས་ཤིང་དད་པ་ཆེ་བ་དང་། །སྐྱབས་
སུ་འགྲོ་ཞིང་སེམས་བསྐྱེད་བརྩོན་ པ་ དང༌། །སྦྱིན་ལ་དགའ་ ཞིང་ ཚུལ་ ཁྲིམས་
བཟོད་པས་བརྒྱན། །ཆོས་ལ་བརྩོན་ཞིང་གཡེང་མེད་ཐབས་ཤེས་བསྒོམ། །སྣང་
སྟོང་སྒྱུ་མའི་དགའ་གར་རྩེ་བ་གང་། །མི་སྨྲ་གཅིག་པུར་དམ་ཆོས་འདི་མཐོང་ཚེ། །
དགའ་བས་འཛུམ་ཞིང་དད་པས་མཆི་མ་འཁྲུག །ཆོས་འདི་ལ་བརྟེན་བླ་མ་སྤྱི་
བོས་ཁུར། །མི་སྨྲ་སྙན་བརྒྱུད་སྙིང་གི་ཐིག་ལེར་འཆང་། །མི་དེ་མཆོག་ཡིན་དེ་ལ་
བསྟན་པར་བྱ། །ཞེས་བཤེས་གཉེན་ལ་དད་པ་ནས་བཟུང་སྤྱོད་པ་སྤྱི་བསླབ་ཀྱི་
བར་ལམ་གྱི་ལུས་ཡོངས་སུ་རྫོགས་པ་ལ་ངེས་པ་རྙེད་ནས་དབེན་པའི་གནས་སུ་
སྒྲུབ་པ་སྙིང་པོར་བྱེད་པ་ཞིག་དགོས་པ་དང༌། བཀའ་གདམས་ལྷ་ཆོས་བདུན་ལྡན་
གྱི་རྣམ་ཐར་སྐྱོང་ཐུབ་པ་ཞིག་ངེས་པར་དགོས་པ་ནི། ཐུབ་པ་སྤྱན་རས་གཟིགས་
དབང་སྒྲོལ་མ་དང་། བཅོམ་ལྡན་མི་གཡོ་མགོན་དང་ལྷ་བཞི་ལ། །ལྷར་འཛིན་བློ་
ཕུགས་གཏད་ནས་སྒྲུབ་པ་གང་། །ཆོས་འདིའི་སྣོད་ཡིན་དེ་ལ་བསྟན་པར་བྱ། །
- 176 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
རང་རྒྱུད་འདུལ་དང་མདོ་སྡེ་སེམས་འདུལ་བ། །ཤེས་བྱ་མ་ལུས་མངོན་པ་དམ་
པའི་ཆོས། །ཅིག་ཅར་སྐྱེས་བུ་གསུམ་དུ་བསྡུས་བྱས་ནས། །ཏིང་འཛིན་རྩེ་གཅིག་
སེམས་ལ་བསྒོམ་པ་གང་། །ཆུང་བརྟན་འབྲིང་བསྒོམ་དེ་བརྟན་མཆོག་བསྒོམས་
པ། །བརྟན་པར་བྱེད་གང་མཆོག་ཡིན་དེ་ལ་བསྟན། །ཞེས་གསུངས་པ་ལྟར་རོ། །
དེ་ལྟར་སྙིང་གི་ཐིག་ལེའི་གདམས་པ་ཟབ་མོ་འདི་བསྒོམ་པར་བྱེད་པ་ལ་སྐྱེས་བུ་
གསུམ་གྱི་ལམ་ལ་རིམ་གྱིས་སྦྱངས་ནས་ཡིད་འགྱུར་གྱི་མྱོང་བ་བརྟན་པོ་རྙེད་པ་
ཞིག་ངེས་པར་དགོས་ཞེས་གསུངས་པ་དེ་ཡང་རྒྱལ་བའི་དགོངས་པ་རྨ་མེད་པ་
ཡིན་ཏེ། བཤད་རྒྱུད་རྡོ་ རྗེ་ ཕྲེང་བ་ལས། སློབ་མ་ཡོན་ཏན་གང་ལྡན་ན། །རྣལ་
འབྱོར་རྒྱུད་ཀྱི་སྣོད་དུ་འགྱུར། །ཞེས་རྡོ་རྗེ་ཐེག་པ་ལ་ཐོག་མར་འཇུག་པའི་རྟེན་ལ་
ཅི་འདྲ་ཞིག་དགོས་པ་དྲིས་པའི་ལན་དུ། དད་ཅིང་བླ་མ་ལ་ཡང་གུས། །རྟག་ཏུ་
དགེ་བའི་ལམ་ལ་གནས། །རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་
པ་དང་། །གསོད་པ་དང་ནི་འཚེ་བ་སྤངས། །སེམས་ཅན་རྣམས་ནི་གདོན་པའི་
བློས། །ཀུན་ཏུ་བརྩོན་དང་ཡང་དག་ལྡན། །དེ་ལ་སོགས་པའི་ཡོན་ཏན་ལྡན། །
དད་པ་ཆེན་པོའི་སློབ་མ་བཟང་། །ཞེས་དཔལ་གསང་བ་འདུས་པའི་དབང་དང་
གདམས་ངག་ གི་སྣོད་དུ་རུང་བ་ ལ་ བླ་ མ་ ལ་ དད་ཅིང་གུས་པ་ནས་ སྤྱོད་ པ་
སྤྱི་བསླབ་ཀྱི་བར་ལམ་ཐུན་མོང་བ་ལ་མྱོང་བ་བརྟན་པོ་དགོས་པར་གསུངས་ཤིང་།
དཔལ་གསང་བ་འདུས་པའི་མན་ངག་སྒྲུབ་ཐབས་ཀུན་བཟང་ལས་ཀྱང་། དལ་
འབྱོར་ འདི་ནི་ཤིན་ཏུ་ གཡོ་ བ་ དང༌། །འཇིག་ རྟེན་ སྐྱེ་ བོ་ དམ་ པ་ འཕྲད་ རྙེད་
དཀའ། །དེ་བས་ཤེས་རབ་ཐབས་ལ་གཞོལ་བ་ཡིས། །ཡིད་ལ་བྱེད་པའི་མཆོག་
དེ་བསྒྲུབ་པར་བྱ། །དེ་ལ་སྔགས་པ་སྙིང་རྗེའི་སྟོབས་ཀྱིས་ནི། །བྱང་ཆུབ་མཆོག་ཏུ་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སེམས་ནི་བསྐྱེད་པ་དང༌། །གཏོང་བ་ལ་སོགས་ཡོན་ཏན་རྣམས་ཀྱིས་བརྒྱན། །
ཟབ་མོའི་ཚུལ་དག་ལ་ནི་ལྷག་པར་མོས། །དཔལ་ལྡན་འདུས་པའི་དཀྱིལ་འཁོར་
ཆོ་ག་ཡིས། །རང་གི་དབང་བསྐུར་ཕུན་སུམ་ཚོགས་ལྡན་ཞིང་། །ཆོ་ག་བཞིན་དུ་
རྗེས་ གནང་ ཐོབ་ པ་ཡི། །བློ་དང་ ལྡན་ པས་ རང་ སྔགས་མཉེས་ པར་ བྱ། །ཞེས་
གསང་བ་འདུས་པའི་ལམ་རིམ་པ་གཉིས་བསྒོམ་པ་ལ་སྐྱེས་བུ་གསུམ་གྱི་ལམ་ལ་
མྱོང་བ་ཐོན་པ་ཞིག་དང་། བྱང་ཆུབ་ཀྱི་སེམས་ ཀྱི་སྟོབས་ཆེས་ཆེར་རྒྱས་ནས་
དབང་རྣམ་པར་དག་པ་ཞིག་ཐོབ་པ་སྔོན་དུ་འགྲོ་དགོས་པར་གསུངས་པ་ལ།
ཐིག་ལེ་བཅུ་དྲུག་གི་གདམས་པ་འདི་ཡང་སྡེ་སྣོད་གསུམ་དང༌ རྒྱུད་སྡེ་བཞིའི་
གནད་ཐམས་ཅད་ལམ་གྱི་ལུས་གཅིག་ཏུ་དྲིལ་བ་ཡིན་པ་དང༌། ལྷག་པར་ཐིག་ལེ་
བཅུ་དྲུག་པའི་སྐབས་སུ་དཔལ་གསང་བ་འདུས་པའི་རིམ་པ་ལྔ་པ་ཟུང་འཇུག་པ་
ངོ་སྤྲོད་པ་ཡིན་པར་འོག་ཏུ་རྒྱས་པར་འཆད་དོ། །དེ་ལྟ་བུའི་མན་ངག་ཟབ་མོ་འདི་
སྣོད་མིན་ལ་བཤད་དུ་མི་རུང་བ་ནི་ཕ་ཆོས་ནོར་བུའི་ཕྲེང་བར། ཇོ་བོའི་ཞལ་ནས།
ཁྱོད་ཀྱིས་ཁྲོམ་དུ་མ་སྒྲོག་ཅིག །ཞིང་ཁམས་འདི་ནི་ཁྱོད་ཀྱི་ཡང་། །ཐམས་ཅད་
ཁྱོད་ ཀྱི་ མི་ མ་ ཡིན། །མི་ མ་ ཡིན་ ལ་ བརྗོད་ བྱེད་ ན། །བདུད་ སྡེས་ མ་ བཟོད་
འཁྲུགས་གྱུར་ཏེ། ཁྱོད་ཀྱི་ཤིང་རྟ་གཅོག་པར་ བྱེད། །སྲོལ་འདི་མ་ཉམས་ ཐིག་
ལེར་ སྐྱོངས། །འཕང་ ལོས་ དཔག་ ཚད་ ཁྱབ་ ན་ ཡང་། །ལྟེ་ བ་ མི་ འཛིན་ མི་ མ་
ཡིན། །མུ་ ཁྱུད་ རྩིབས་ ལ་ སྒྲོ་ སྐུར་ འདེབས། །གཟེར་ བུ་ མི་ འཐོབ་ གནས་ སུ་
བརྡེག །ཐོབ་ནས་གཟེར་བུས་མི་ སྡོམ་པར། །སྙིགས་དུས་ཤིང་རྟ་བཤིག་གིས་
དོགས། །སྙིང་གཏམ་ ཡིན་ནོ་འབྲོམ་ རྗེ་ ཉོན། །ཤིང་རྟ་སུམ་མདོར་བསྐྱལ་གྱུར་
ན། །བྱིས་པ་སྨོན་པ་འཆོལ་པ་ཡིས། །དོན་མ་གོ་ཡང་དགའ་དགའ་བཞིན། །རབ་
- 178 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཏུ་རྩེས་ནས་འདོར་བར་བྱེད། །དེ་ནས་ཟོག་མའི་ཁར་ཁྱེར་ནས། །དེ་ནས་ཆོས་ལ་
ཇི་མི་སྙམ། །ཞེས་དང༌། འབྲོམ་རྗེ་འདི་ཀུན་ཉེན་དུ་ཆེ། །ང་དང་ཆོས་ལ་དད་པ་
སྐད། ཁྱོད་ཀྱི་བཀའ་བརྒྱུད་འཛིན་པ་སྐད། །བཟང་པོར་རློམ་པའི་ལོག་ལྟ་ཅན། །
ཆོས་རྣམས་ཐོས་བསམ་སྒོམ་གསུམ་གྱིས། །གཏུགས་ནས་སྒྲོ་འདོགས་མི་གཅོད་
པར། །རང་ གིས་ མཐོང་ ཐོས་ མེད་ པ་ རྣམས། །རྟགས་ སུ་ བཀོད་ནས་ སྒྲོ་ སྐུར་
འདེབས། །འཕགས་ པ་ རྣམས་ ནི་ དེ་ ལ་ ཁྲེལ། །ངེས་ ཀྱང་ རང་ ལ་ འཕྱས་ པར་
ཟད། །སྒྲུབ་པ་རྩེ་གཅིག་མ་བྱས་པས། །སྤྱན་དང་མངོན་ཤེས་མེད་གྱུར་པའི། །
དམུ་རྒོད་རང་རྒྱུད་རེངས་པ་ཀུན། །ལྷ་དང་ཟབ་དོན་མ་རྟོགས་པར། །ལྐོག་གྱུར་
དོན་ལ་སྒྲོ་སྐུར་འདེབས། །གང་ཞིང་འདི་སྟོན་འབྲོམ་རྗེ་ལའང་། །འབྲོམ་རྗེ་ཙམ་
དུ་མི་འཛིན་ན། །སྤྱན་རས་གཟིགས་དབང་སྨོས་ཅི་འཚལ། །དེ་བས་འདི་སྨོས་
རང་བཟོ་མཁན། །བདུད་རིགས་སྐད་དུ་བཀུར་གྱིས་དོགས། །འབྲོམ་རྗེ་ཁྱོད་ལ་
གཟེར་བུས་བཏབ། །གནད་པར་སོམས་ལ་བཀའ་རྒྱ་ལྟོས། །དགྲ་བོ་དག་ལ་བྲོས་
པས་ཐར། །བུ་རུ་བརྫུས་ནས་འཇོམས་ པ་ ཡིན། །ཆོས་ ལུགས་ ཐ་དད་ འདི་མི་
སྤྱོད། །མ་མཐོང་སྒྲོ་སྐུར་མི་འདེབས་ཀྱི། །རང་ལུགས་སྐད་དུ་ཁས་ལེན་པའི། །
ཆོས་པས་འདི་ནི་བསླུས་ཀྱིས་དོགས། །ཞེས་གསུངས་ཤིང་འབྲོམ་རིན་པོ་ཆེའི་
ཞལ་ནས་ཀྱང་། །ནོར་བུའི་ཕྲེང་བ་ཕན་བདེའི་གཟར་བུ་ཅན། །འཆལ་པ་རྐུན་
མོའི་གན་དུ་མ་བཞག་ཅིག །ང་རྒྱལ་དྲེགས་པའི་རྒྱལ་པོ་མ་མཆོད་ཅིག །འཆལ་
པ་ བློན་འབངས་ངན་པ་མ་སྐྱངས་ཤིང་། །མི་སྐྱོང་ཞབས་རྡོལ་སྣོད་དུ་མ་བླུག་
ཅིག །ལོ་འདོད་ ཁ་ བུབ་སྣོད་དུ་མ་བླུག་ཅིག །མ་དག་ སྔགས་པའི་སྣོད་དུ་མ་
བླུགས་ཅིག ཁ་ཡང་དགོས་པ་མེད་ལ་མ་སྒྲག་ཅིག །བསླབ་གསུམ་ཁྱད་དུ་གསོད་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལ་མ་སྟོན་ཅིག །མི་ཤེས་དགུ་ཤེས་ཉམས་ལེན་དོན་རྡུགས་པའི། ཁེངས་གྲགས་
ཆེན་པོ་རྣམས་ལ་མ་སྟོན་ཅིག །ཆོས་ཀྱིས་འཁོར་དང་ནོར་རྫུས་སྡུད་པ་ཡི། །ལོག་
འཚོ་ ཕྱི་ཐག་མེད་ལ་མ་སྟོན་ཅིག །ཕ་མ་གཙོ་བོ་རིགས་ཀྱི་རྒན་རབས་དང༌། །
དགེ་སྦྱོང་བླ་མ་བླ་མར་མི་འཛིན་པའི། །དམུ་རྒོད་ངན་སོང་བསྒྲུབ་ལ་མ་སྟོན་
ཅིག །ཅེས་མན་ངག་ཟབ་མོ་འདི་སྣོད་མིན་ལ་བཤད་དུ་མི་རུང་བའི་བཀའ་རྒྱ་
ཤིན་ཏུ་དམ་པར་མཛད་པ་ལྟར་རོ། །དེ་ལྟར་དམ་དོག་ཆེར་མཛད་པ་ཡང་མདོ་
རྒྱུད་ཀྱི་དགོངས་པ་ཡིན་ཏེ། བཤད་རྒྱུད་རྡོ་རྗེ་ཕྲེང་བ་ལས། ཇི་ལྟར་སེང་གེའི་འོ་
མ་ནི། །ས་ཡི་སྣོད་དུ་བཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་
མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་
ཕུང་། །སྣོད་མིན་མན་ངག་རབ་བཤད་ན། །སློབ་དཔོན་དངོས་གྲུབ་ཉམས་པར་
འགྱུར། །ཞེས་གསུངས་ཤིང་། སྐྱེས་བུ་ཆུང་ངུའི་ལམ་ལ་མྱོང་བ་བརྟན་པོ་སྐྱེས་ཏེ་
ཚེ་འདིའི་སྣང་ཤས་ཀྱི་དབང་དུ་མ་སོང་བར་དུས་སྐབས་ཀུན་ཏུ་རང་གི་སྒོ་གསུམ་
ལ་དྲན་པ་ཉེ་བར་བཞག་ནས་སྡིག་སྤོང་དགེ་སྒྲུབ་ལ་བརྩོན་པ་ཞིག་མེད་པར་ཐེག་
པ་ཆེན་པོའི་ལམ་ལ་མྱོང་བ་བརྟན་པོ་སྐྱེས་མེད་པ་ནི་སའི་སྙིང་པོའི་མདོ་ལས།
དགེ་བའི་ ལམ་བཅུ་པོ་འདི་དག་གིས་སངས་རྒྱས་ སུ་ འགྱུར་གྱི། གང་ ཇི་སྲིད་
འཚོའི་བར་དུ་ཐ་ན་དགེ་བའི་ལས་ཀྱི་ལམ་གཅིག་ཙམ་ཡང་མི་སྲུང་ལ། འོན་ཀྱང་
ཚིག་འདི་སྐད་དུ་ང་ནི་ཐེག་པ་ཆེན་པོ་པ་སྟེ་ང་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་འཚོལ་ལོ་ཞེས་ཟེར་ན། གང་ཟག་དེ་ནི་ཤིན་ཏུ་ཚུལ་འཆོས་པ་
བརྫུན་ཆེན་པོ་སྨྲ་བ་སངས་རྒྱས་བཅོམ་ལྡན་འདས་ཐམས་ཅད་ ཀྱི་ སྤྱན་སྔར་
འཇིག་རྟེན་ལ་སླུ་བར་བྱེད་པ་ཆད་པར་སྨྲ་བ་སྟེ། དེ་རྨོངས་བཞིན་དུ་འཆི་བའི་
- 180 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
དུས་བྱེད་ཅིང་ལོག་པར་ལྟུང་བར་འགྲོའོ། །ཞེས་གསུངས་པ་ལྟར་རོ། །
སྐྱེས་བུ་གསུམ་གྱི་ལམ་ལ་སྦྱངས་ནས་བྱང་ཆུབ་ཀྱི་སེམས་ལ་ཡིད་འགྱུར་
གྱི་མྱོང་བ་མ་སྐྱེས་པར་གསང་སྔགས་ཟབ་མོའི་སྣོད་དུ་མིང་རུང་བ་ནི་ལག་ན་རྡོ་
རྗེ་དབང་བསྐུར་བའི་རྒྱུད་ལས། བྱང་ཆུབ་སེམས་དཔའ་ཆེན་པོ་གཟུངས་སྔགས་
ཆེན་པོའི་དཀྱིལ་འཁོར་ཤིན་ཏུ་རྒྱ་ཆེ་བ་འདི་དང་ཤིན་ཏུ་ཟབ་པ་འདི་དང་གཏིང་
དཔག་དཀའ་བ་དང་གསང་བ་བས་ཀྱང་ཆེས་གསང་བ་སེམས་ཅན་སྡིག་པ་ཅན་
རྣམས་ལ་བསྟན་དུ་མི་རུང་བ་འདི་ནི་ལག་ན་རྡོ་རྗེ་ཁྱོད་ཀྱིས་ཤིན་ཏུ་དཀོན་པ་ཞིག་
སྨྲས་ཏེ། འདི་ནི་སྔོན་མ་ཐོས་ན་འདི་སེམས་ཅན་ཇི་ལྟ་བུ་དག་ལ་བཤད་པར་བྱ།
ལག་ན་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་ཀྱི་སེམས་བསྒོམ་པ་ལ་
ཞུགས་པ་དང་གང་གི་ཚེ་དེ་དག་གི་བྱང་ཆུབ་ཀྱི་སེམས་གྲུབ་པར་གྱུར་པ་དེའི་ཚེ།
འཇམ་དཔལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོར་སྤྱོད་པའི་བྱང་
ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་
དཀྱིལ་འཁོར་དུ་གཞུག་པར་བྱའོ། །གང་དག་གི་བྱང་ཆུབ་ཀྱི་སེམས་རྫོགས་པར་
མ་གྱུར་པ་དེ་དག་ནི་གཞུག་པར་མི་བྱ་སྟེ། དེ་དག་ནི་དཀྱིལ་འཁོར་ཡང་བལྟར་མི་
གཞུག་གོ །དེ་དག་ལ་ནི་ཕྱག་རྒྱ་དང་གསང་སྔགས་ཀྱང་བསྟན་པར་མི་བྱའོ། །
ཞེས་གསུངས་པ་ལྟར་རོ། །མདོར་ན་རྗེ་རིན་པོ་ཆེའི་ཞལ་ནས། ཆོས་ཐེག་པ་ཆེན་
པོའི་ཆོས་ཡིན་པས་མི་ཆོག་གི །གང་ཟག་དེ་ཐེག་པ་ཆེན་པོ་པར་ཚུད་པ་ཞིག་གལ་
ཆེའོ། །ཐེག་ཆེན་པར་བྱེད་པ་ཡང་བྱང་ཆུབ་ཀྱི་སེམས་ཉིད་ལ་རག་ལས་པས་ན་
སེམས་དེ་གོ་བ་ཙམ་ལས་མེད་ན་ཐེག་ཆེན་པ་ཡང་དེ་དང་འདྲ་ལ། སེམས་དེ་
མཚན་ཉིད་ཚང་བ་ཞིག་ཡོད་ན་ཐེག་ཆེན་པ་ཡང་རྣམ་པར་དག་པ་ཞིག་འོང་བས་
- 181-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འདི་ལ་འབད་པར་བྱའོ། །ཞེས་གསུངས་པ་ལྟར་ཐིག་ལེ་བཅུ་དྲུག་གི་གདམས་པ་
ཟབ་མོ་འདི་བསྒོམ་པ་ལ་སྐྱེས་བུ་གསུམ་གྱི་ལམ་ལ་སྦྱངས་ནས་ངེས་འབྱུང་དང་
བྱང་ཆུབ་ཀྱི་སེམས་ལ་མྱོང་བ་བརྟན་པོ་ངེས་པར་རྙེད་པ་ཞིག་དང་། དབང་རྣམ་
པར་དག་པ་ཐོབ་ནས་དམ་ཚིག་དང་སྡོམ་པ་སྲོག་ལས་ཀྱང་གཅེས་པར་བསྲུང་བ་
ཞིག་དང་། དཀའ་གདམས་ལྷ་ཆོས་བདུན་ལྡན་གྱི་རྣམ་ཐར་ལ་སྙིང་ནས་དད་པ་
ཞིག་ངེས་པར་དགོས་སོ། །
གཉིས་པ་གང་དུ་ཉམས་སུ་བླང་བའི་གནས་བཤད་པ་ནི་བྱང་ཆུབ་སེམས་
དཔའི་ནོར་བུའི་ཕྲེང་བ་ལས། འདུ་འཛི་ཐམས་ཅད་སྤང་བྱ་ཞིང་། །དགོན་པ་ལ་
ནི་ གནས་ པར་ བྱ། །ཞེས་དང་། བས་ མཐའ་ དགོན་ པར་ རབ་གནས་ཤིང་། །རི་
དྭགས་ཤི་བའི་རོ་བཞིན་དུ། །བདག་གིས་བདག་ཉིད་སྦ་བྱ་ཞིང་། །ཆགས་པ་མེད་
པར་གནས་པར་བྱ། །ཞེས་བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་
མོ་འདི་ཉམས་སུ་ལེན་པའི་ཚེ་འདུ་འཛི་ལང་ལོང་ཐམས་ཅད་སྤངས་ཏེ་དབེན་པའི་
གནས་སུ་གནས་དགོས་པར་གསུངས་ལ། དབེན་པའི་གནས་དེ་ཡང་གང་བྱུང་
གིས་མི་ཆོག་པར་དམ་ཉམས་དང་འཆལ་པ་དང་འདྲེས་ཁྱེར་སོགས་གྲོགས་ངན་
མེད་ཅིང་ཉོན་མོངས་སྐྱེ་བའི་རྒྱུ་འདུ་འཛི་ཐམས་ཅད་ཀྱིས་དབེན་པའི་གནས་རྒྱལ་
བས་བསྔགས་པ་དང་མཐུན་པ་ཞིག་དགོས་པ་ནི་གླེགས་བམ་ཕ་ཆོས་ནོར་བུའི་
ཕྲེང་བར་འབྲོམ་རིན་པོ་ཆེས་འདུ་འཛི་དང་རྣམ་གཡེང་ཇི་ལྟ་བུ་ཞིག་སྤང་དགོས་
ཞེས་ཞུས་པ་ན་ཇོ་བོའི་ཞལ་ནས། སྐྱེད་མོས་ཚལ་དང་གྲོང་ཁྱེར་དང་། །འདུ་འཛི་
ལ་སོགས་རྣམ་གཡེང་སར། །ངག་འཁྱལ་ཚིག་གིས་ ཀུན་བསླངས་ནས། །ཟང་
ཟིང་བདུད་ཀྱིས་ཁྱེར་བ་སྲིད། །ཅེས་དང་། འབྲོམ་རྗེ་དེ་འདྲས་དབེན་གྱུར་པའི། །
- 182 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
དགོན་པ་རིན་ཆེན་སེམས་ལ་བརྟེན། །གང་ཞིག་ཆགས་སྡང་རབ་གདུངས་པའི།
སྲིད་པའི་ཆུ་ཀླུང་གྲུ་མེད་པ། །འདི་ཡི་མདུན་མས་ཁྱེར་བ་མང་། །མི་རྟག་སྙིང་
པོར་མ་ཞེན་པར། །འདུ་འཛི་གནས་མལ་ཉོན་མོངས་འཕེལ། །དུག་གི་ལྗོན་པ་
རབ་བསྙོལ་ལ། །བདེ་བ་བསྐྱེད་པའི་སྨན་གཅིག་པུ། །གཞན་དོན་ལྗོན་པ་ལེགས་
པར་སྐྱོངས། །ཞི་བདེ་སེམས་ཀྱིས་དབེན་པ་ཡི། །དགོན་པ་མཆོག་དེ་སེམས་ལ་
བརྟེན། །ཞེས་སྙིང་གི་ཐིག་ལེའི་གདམས་པ་ཟབ་མོ་འདི་ཉམས་སུ་ལེན་པའི་ཚེ་
འདུ་འཛི་དང་རྣམ་གཡེང་ཐམས་ཅད་སྤངས་ཏེ་ཚེ་འདིའི་སྣང་ཤས་ཀྱི་དབང་དུ་མ་
སོང་བ་ཞིག་དང་རང་གཅིག་པུ་ཞི་བདེ་དོན་གཉེར་གྱི་བསམ་པའི་དབང་དུ་མ་
སོང་བར་བསླབ་བཏུས་དང་སྤྱོད་འཇུག་གཉིས་ནས་གསུངས་པ་ལྟར་ལུས་དབེན་
པ་དང་སེམས་དབེན་པ་གཉིས་ཀ་དགོས་པར་གསུངས། འབྲོམ་རིན་པོ་ཆེས་དགེ་
བཤེས་ཀ་བ་ལ་སྙིང་གི་ཐིག་ལེའི་གདམས་ངག་ཟབ་མོ་འདི་གནང་བའི་ཚེ་ངའི་
ཆོས་འདི་ལ་དབེན་ལ་ཡིད་ཆེས་པའི་གནས་རེ་དགོས། བློ་གཏད་ཐུབ་ལ་སྣོད་
དང་ལྡན་པའི་བུ་སློབ་རེ་དགོས། ཚུལ་ཁྲིམས་གཙང་ལ་བཟོད་སྟོབས་ཆེ་བ་རེ་
དགོས། སྐྱིད་ཆོས་དང་སྙོམ་ལས་ལ་ཞག་གཅིག་ཀྱང་བསྡད་དུ་མེད་ཅེས་ཆོས་འདི་
ཉམས་སུ་ལེན་པ་ལ་གནས་དབེན་པ་དང་གྲོགས་བཟང་བ་དང་ཚུལ་ཁྲིམས་དག་
པ་སོགས་ཆ་མཐའ་དག་ནས་ཆོས་འདི་ཉམས་སུ་ལེན་པའི་རྐྱེན་ཚང་བ་ཞིག་
དགོས་པ་ནན་ཏན་དུ་འདོམས་པར་མཛད་དོ། །ཇོ་བོ་ཡབ་སྲས་ཀྱིས་སྙིང་གི་ཐིག་
ལེའི་གདམས་པ་ཟབ་མོ་འདི་ཉམས་སུ་ལེན་པ་ལ་གནས་ཤིན་ཏུ་དབེན་པ་དང་
གྲོགས་བཟང་བ་ཞིག་ངེས་ པར་ དགོས་པར་གསུངས་ པ་དེ་ ཡང་མདོ་རྒྱུད་ཀྱི་
དགོངས་པ་ཡིན་ཏེ། །དཔལ་གསང་བ་འདུས་པའི་རྩ་རྒྱུད་ལེའུ་བཅུ་གཉིས་པ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལས། དགོན་པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱིས་བརྒྱན།
རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་བསྒྲུབ། །ཅེས་
དང་། དཔལ་གསང་བ་འདུས་པའི་མན་ངག་སྒྲུབ་ཐབས་ཀུན་བཟང་ལས་ཀྱང་།
ལ་ལར་དྲི་མེད་ཆུ་ནི་ཕུན་ཚོགས་ཀྱིས། །ཤིང་མཆོག་མཛེས་པས་རྣམ་པར་བརྒྱན་
པ་ཡི། །རི་བོའི་ཕྱོགས་གཅིག་ཏུ་ནི་བཅོམ་ལྡན་འདས། །འཇམ་དཔལ་དབྱངས་
ཞེས་བྱ་བ་རབ་བསྒྲུབ་བྱ། །ཞེས་དང་། མདོ་སྡེའི་རྒྱན་ལས་ཀྱང༌། བློ་ལྡན་གང་དུ་
བསྒྲུབ་པའི་ཡུལ། །ལེགས་པར་རྙེད་དང་གནས་བཟང་དང༌། །ས་བཟང་བ་དང་
གྲོགས་བཟང་དང་། །རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟར་
རོ། ། །
གསུམ་པ་གདམས་པ་དངོས་གཞི་ཇི་ལྟར་ཉམས་སུ་བླང་བ་ནི། ཇོ་བོ་ཡབ་
སྲས་གཉིས་ཡེར་པ་ལྷ་རི་སྙིང་པོའི་མགུལ་དུ་སྡེ་སྣོད་གསུམ་དང་རྒྱུད་སྡེ་བཞིས་
བསྡུས་ པའི་ གསུང་ རབ་ དགོངས་ འགྲེལ་ དང་ བཅས་ པ་ཐམས་ཅད་ གང་ ཟག་
གཅིག་གི་ཉམས་ལེན་གྱི་རིམ་པར་ཧྲིལ་གྱིས་དྲིལ་ནས་ཉམས་སུ་ལེན་ཚུལ་གཏན་
ལ་འབེབས་པར་མཛད་པའི་ཚེ་རྗེ་བཙུན་སྒྲོལ་མའི་ཞལ་ནས། སྲས་ཀྱི་ཐུ་བོ་སྤྱན་
རས་གཟིགས། ཁྱོད་ཀྱི་རྗེས་འབྲང་ཁོ་མོས་སྐྱོང་། ཁོ་མོའི་གདམས་པ་འདི་ལོང་
ལ། །རྗེས་སུ་འབྲང་ལ་བསྟན་པར་གྱིས། །སྐྱབས་གནས་བླ་མ་དྲན་པར་མཛོད། །
ལུས་ནི་ལྷ་ཡི་རང་བཞིན་ལ། །ངག་ནི་བཟླས་བརྗོད་བརྩོན་པར་མཛོད། །འགྲོ་བ་
མ་ལུས་ཕ་མར་སོམས། །སེམས་ཀྱི་གནས་ལུགས་སྟོང་པར་སྤྱོད། །ལྔ་པོ་དེ་ཡི་སྐུ་
བར་ནས། །དགེ་རྩ་ཐམས་ཅད་དག་པར་མཛོད། །ཅེས་མདོ་སྔགས་ཀྱི་ལམ་གྱི་
གནད་ཐམས་ཅད་རྗེས་དྲན་ལྔར་བསྡུས་ཏེ་སྙིང་གི་ཐིག་ལེར་དྲིལ་ནས་འདོམས་
- 184 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
པར་མཛད་པ་ལྟར་བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་སྙིང་
གི་ཐིག་ལེ་འདི་རྗེས་དྲན་ལྔའི་སྒོ་ནས་ཉམས་སུ་ལེན་པར་བྱེད་པ་ཡིན་ལ། རྗེས་
དྲན་ལྔ་ནི། སྐྱབས་གནས་བླ་མ་རྗེས་སུ་དྲན་པ། འགྲོ་ཀུན་ཕ་མར་རྗེས་སུ་དྲན་པ།
གནས་ལུགས་སྟོང་པ་རྗེས་སུ་དྲན་པ། རང་ལུས་ལྷ་སྐུར་ རྗེས་སུ་དྲན་པ། ངག་
བཟླས་བརྗོད་དུ་རྗེས་སུ་དྲན་པ་སྟེ་ལྔའོ། །
ལྔ་པོ་དེ་ཇི་ལྟར་བསྒོམ་པའི་ཚུལ་ནི། གནས་ཁང་བྱི་དོར་བྱས་ལ་ སྐུ་
གསུང་ཐུགས་རྟེན་དགྲམ། མཆོད་པ་གཡོ་མེད་པ་བཙལ་ལ་བཀོད་པ་མཛེས་པར་
བཤམས། སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་ནས་རང་
རྒྱུད་ལ་བརྟགས་ཏེ་དགེ་སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་
བསྐྱེད་ཚད་མེད་བཞི་ཁྱད་པར་གྱི་སེམས་བསྐྱེད་རྣམས་རྒྱུད་དང་འདྲེས་ངེས་ཤིག་
བྱ། དེ་ནས་ཚོགས་ཞིང་གསལ་བཏབ་ལ་བསག་སྦྱང་གི་གནད་བསྡུས་པ་ཡན་
ལག་བདུན་པས་རྒྱུད་སྦྱངས་ཤིང་ཚོགས་མྱུར་དུ་རྫོགས་པའི་ཐབས་དམ་པ་མཎྜལ་
མན་ངག་བཞིན་དུ་ཕུལ་ཏེ་དོན་ཆེན་པོ་གསུམ་གྱི་སྒོ་ནས་གསོལ་བ་ལན་མང་དུ་
གདབ། ཁྱད་པར་བརྒྱུད་པ་གསུམ་ལྡན་གྱི་བླ་མ་ལ་གསོལ་བ་ཤུགས་དྲག་ལ་རྒྱུན་
རིང་བ་གདབ་བོ། །དེ་ནས་བླ་མ་དང་ལྷག་པའི་ལྷ་དབྱེར་མེད་པ་རང་གི་སྤྱི་བོར་
བསྒོམས་ནས་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་དད་གུས་ཆེན་
པོས་གསོལ་བ་ཤུགས་དྲག་ཏུ་གདབ་བོ། །ཐོག་མར་གསོལ་འདེབས་འདི་ལྟར་དུ་
བྱ་དགོས་པར་བཀའ་གདམས་གླེགས་བམ་ཉིད་ལས་གསུངས་ཏེ། གླེགས་བམ་ཕ་
ཆོས་ནོར་བུའི་ཕྲེང་བར་ཐོག་མར་བརྒྱུད་པ་གསུམ་ལྡན་གྱི་བླ་མ་རྣམས་ཀྱི་མཚན་
བརྗོད་དེ་བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་འདི་སྟོན་པ་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སངས་རྒྱས་ནས་བཟུང་དམ་པ་བར་མ་ཆད་པ་ལས་བརྒྱུད་པ་ཡིན་པ་དང༌། དེ་
ལའང་རྒྱ་ཆེན་སྤྱོད་པའི་བརྒྱུད་པ་དང་། ཐབ་མོ་ལྟ་བའི་བརྒྱུད་པ་དང༌། ཉམས་
ལེན་བྱིན་རླབས་ཀྱི་བརྒྱུད་པ་གསུམ་ལྡན་པ་ཡིན་པ་དང་། ཡང་རྒྱ་ཆེན་སྤྱོད་པ་ལ་
ཡང་དག་པར་རྫོགས་པའི་སངས་རྒྱས་ནས་རྗེ་བཙུན་བྱམས་པ། དེ་ནས་འཕགས་
པ་ཐོགས་མེད་སྐུ་མཆེད་སོགས་ལ་རིམ་གྱིས་བརྒྱུད་པ་ཤེར་ཕྱིན་གྱི་མདོ་སྡེ་རིན་
པོ་ཆེའི་སྦས་དོན་མངོན་རྟོགས་ཀྱི་རིམ་པ་རྣམས་ཉམས་སུ་ལེན་ཚུལ་དང་། ཡང་
སྟོན་པ་སངས་རྒྱས་ནས་རྗེ་བཙུན་འཇམ་དཔལ་དབྱངས། དེ་ནས་རྒྱལ་སྲས་ཞི་བ་
ལྷ་སོགས་ལ་རིམ་གྱིས་བརྒྱུད་པ་མདོ་སྡེ་ཕལ་པོ་ཆེ་སོགས་ཀྱི་དགོངས་དོན་
བདག་གཞན་མཉམ་བརྗེའི་བྱང་ཆུབ་ཀྱི་སེམས་རིན་པོ་ཆེ་ཡན་ལག་དང་བཅས་
པ་བསྒོམ་ཚུལ་རྩལ་དུ་བཏོན་པ་ཐེག་ཆེན་བློ་སྦྱོང་གི་ཐུན་མོང་མིན་པའི་བརྒྱུད་པ་
རླབས་ཆེན་སྤྱོད་པའི་བརྒྱུད་པར་གྲགས་པ་སྟེ་རྒྱ་ཆེན་སྤྱོད་བརྒྱུད་ལ་གཉིས་དང་།
ཟབ་མོ་ལྟ་བརྒྱུད་དེ་བརྒྱུད་པའི་ཆུ་བོ་གསུམ་གཅིག་ཏུ་འདྲེས་པ་དཔལ་ཨ་ཏི་ཤའི་
བརྒྱུད་པ་འདི་ཡིན་པར་གསུངས་ཤིང་། བརྒྱུད་པའི་བླ་མ་དེ་དག་ལ་གསོལ་བ་
འདེབས་པ་ནི་ཤིན་ཏུ་གལ་ཆེ་བ་ཐེག་པ་ཆེན་པོའི་ལམ་གྱི་སྒོ་འབྱེད་ཡིན་པ་དང་།
སངས་རྒྱས་བྱང་སེམས་ཐམས་ཅད་བཀའ་གདམས་ལྷ་བཞིར་བསྡུས་ཏེ་གསོལ་བ་
འདེབས་ཚུལ་ནན་ཏན་དུ་འདོམས་པར་མཛད་ཅིང་རྒྱས་པར་བཤད་པ་དེ་དག་གི་
དོན་བསྡུས་ཏེ་བཀའ་གདམས་གླེགས་བམ་གྱི་སྡོམ་ཚིག་བྱང་ཆུབ་སེམས་དཔའི་
ནོར་བུའི་ཕྲེང་བར། བླ་མ་རྣམས་ལ་ཕྱག་འཚལ་ལོ། །དད་པའི་ལྷ་ལ་ཕྱག་ཕྱག་
འཚལ་ལོ། །ཞེས་མན་ངག་འདིའི་རྩ་ཚིག་ཏུ་འགོད་པར་མཛད་པ་ལྟར་རོ། །དེ་
ལྟར་གསོལ་བ་བཏབ་སྟེ་བླ་མ་ལྷག་པའི་ལྷ་བསྒོམ་བཞིན་པའི་ངང་ནས་ཐོག་མར་
- 186 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཡོན་ཏན་ཐམས་ཅད་ཀྱི་གཞི་དང་རྩ་བ་བཤེས་གཉེན་བསྟེན་ཚུལ་ལ་ཐུག་པས་
བཤེས་ གཉེན་བསྟེན་ པའི་ ཕན་ ཡོན་ བསམ་ པ། མ་བསྟེན་ པའི་ ཉེས་ དམིགས་
བསམ་པ། རྩ་བ་དད་པ་སྦྱང་བ་དང་བཀའ་དྲིན་རྗེས་དྲན་གྱི་གུས་པ་གཉིས་ཀྱི་སྒོ་
ནས་བསམ་པས་བསྟེན་ཚུལ་དང་། མཉེས་པ་གསུམ་གྱི་སྒོ་ནས་མཉེས་པར་བྱ་བ་
སྦྱོར་བས་བསྟེན་ཚུལ་ལ་འབད་དེ་ལམ་གྱི་རྩ་བ་ཚུགས་པ་ཞིག་བྱ། དེ་ལྟར་སྐྱབས་
གནས་བླ་མ་རྗེས་དྲན་བསྒོམ་པ་དེ་ཡང་ཐོག་མར་བསྒོམ་ཚུལ་དེ་འདྲ་ཞིག་བྱས།
དེ་ནས་དེ་བཞག་སྟེ་ལམ་གོང་མ་ཞིག་བསྒོམས་པ་ལ་འཇུག་པ་མིན་གྱི། ཇི་སྲིད་
སངས་རྒྱས་མ་ཐོབ་ཀྱི་བར་དུ་སྐྱབས་གནས་བླ་མ་རྗེས་དྲན་གོང་འཕེལ་དུ་གཏང་
དགོས་པ་དང་། ལྷག་པར་ལམ་ཐུན་མོང་བ་ལ་མྱོང་བ་ཕུལ་ཕྱིན་སྐྱེས་ནས་སྔགས་
ཀྱི་ལམ་རིམ་གཉིས་ལ་ཆིག་སྒྲིལ་དུ་བསླབས་ཆོག་པའི་སྐབས་བྱུང་ན་དེའི་ཚེ་བླ་
མའི་རྣལ་འབྱོར་རྩལ་དུ་བཏོན་ནས་བསྒོམ་དགོས་པ་དང་། མཐར་ཟུང་འཇུག་
ཐོབ་པའང་བླ་མའི་རྣལ་འབྱོར་གྱི་མཐུ་ཁོ་ན་ལ་ལྟོས་པ་དང༌། ཐིག་ལེ་བཅུ་དྲུག་
གི་དང་པོ་ནས་ཐིག་ལེ་བཅུ་གཉིས་པའི་བར་ལ་མྱོང་བ་སྐྱེས་པ་ན་ཐིག་ལེ་བཅུ་
གསུམ་པ་ནས་བླ་མའི་རྣལ་འབྱོར་ལ་རྩལ་དུ་འདོན་པ་ཡིན་ཚུལ་སོགས་རྒྱས་པར་
འོག་ཏུ་མཆད་དོ། །
དེ་ནས་འགྲོ་ཀུན་ཕ་མར་རྗེས་སུ་དྲན་པ་བསྒོམ་པ་ནི། བྱང་ཆུབ་ཀྱི་སེམས་
ཡན་ལག་དང་བཅས་པ་བསྒོམ་པ་སྟེ། བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བ་
ལ་དལ་འབྱོར་དོན་ཆེ་རྙེད་དཀའ་བསམས་ནས་སྒྲུབ་པ་ལ་ནང་ནས་བསྐུལ་ཐུབ་
པ་ཞིག་དང་། དེ་ནས་སྐྱེས་བུ་ཆུང་ངུའི་དམིགས་སྐོར་ལ་སྦྱངས་ཏེ་ཚེ་འདི་ལས་བློ་
ལོག་ནས་འཇིག་རྟེན་ཕྱི་མ་དོན་གཉེར་ལ་བློ་རྩེ་ཆིག་སྒྲིལ་དུ་སོང་བ་ཞིག་དང་།
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དེ་ནས་སྐྱེས་བུ་འབྲིང་གི་ལམ་ལ་སྦྱངས་པས་སྲིད་པ་མཐའ་དག་ལ་ཞེན་པ་ལོག་
ནས་ཉིན་མཚན་ཀུན་ཏུ་ཐར་པ་དོན་གཉེར་གྱི་བསམ་པ་གཞན་གྱིས་བསྒྱུར་མི་
ཐུབ་པའི་བརྟན་པོ་ཞིག་སྐྱེ་བ་དང་། བསམ་པ་དེ་དག་གིས་ཀུན་ནས་བསླངས་ཏེ་
ཚོགས་གསོག་པ་དང་སྒྲིབ་པ་སྦྱོང་བའི་སྒོ་དུ་མ་ལ་འབད་དེ་བྱང་ཆུབ་ཀྱི་སེམས་
རིན་པོ་ཆེ་རྒྱུད་ལ་སྐྱེ་བ་ལ་འགལ་རྐྱེན་མཐའ་དག་དང་བྲལ་ཞིང་མཐུན་རྐྱེན་
མཐའ་དག་ཚང་བ་ཞིག་བྱ་དགོས་པས་སྐྱེས་བུ་ཆུང་འབྲིང་གི་ལམ་གཉིས་བྱང་
ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེ་བའི་སྔོན་འགྲོ་བསག་སྦྱང་དང་རྒྱུད་སྦྱོང་བྱེད་
དུ་བྱེད་པ་ཡིན་པས། སྐྱབས་གསུམ་ཀུན་འདུས་བླ་མ་ལྷག་པའི་ལྷ་བསྒོམ་བཞིན་
པའི་ངང་ནས་དལ་འབྱོར་ངོས་གཟུང་བ་དང་། གནས་སྐབས་དང་མཐར་ཐུག་ལ་
ལྟོས་ནས་དོན་ཆེ་བ་དང་། དཔེ་དང་ངོ་བོ་དང་རྒྱུའི་སྒོ་ནས་རྙེད་དཀའ་བའི་ཚུལ་
རྣམས་སོ་སོར་རྟོགས་པའི་ཤེས་རབ་ཀྱིས་དཔྱད་ཅིང་རྒྱུ་མཚན་དུ་མའི་སྒོ་ནས་
ཡུན་རིང་དུ་བསམས་པས་སྐད་ཅིག་རེ་ཙམ་ཡང་དོན་མེད་དུ་གཏོང་མི་ཕོད་པར་
སྙིང་པོ་ལེན་འདོད་ཀྱི་བསམ་པ་བརྟན་པོ་བསྐྱེད། སྙིང་པོ་ལེན་ལུགས་ནི་བཤེས་
གཉེན་བསྟེན་ཚུལ་ནས་བཟུང་ཐིག་ལེ་བཅུ་དྲུག་པའི་ཟུང་འཇུག་གི་བར་མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་བསླབས་ཏེ་རྒྱུད་ལ་ཅི་སྐྱེ་
བྱེད་པ་ཉིད་ཡིན་ལ། དེ་ཡང་རྨོངས་ཞེན་གྱིས་འཇུག་པ་ཙམ་མིན་པར་མན་ངག་
གི་མཆོག་རྒྱལ་བའི་བཀའ་ཉིད་ལ་བྱས་ཏེ་སྡེ་སྣོད་གསུམ་དང་རྒྱུད་སྡེ་བཞིས་
བསྡུས་པའི་རྒྱལ་བའི་གསུང་རབ་དགོངས་འགྲེལ་དང་བཅས་པའི་སྙིང་པོའི་དོན་
རྣམས་ལ་དྲི་མ་མེད་པའི་རིགས་པས་ལེགས་པར་དཔྱད་ནས་ལམ་གྱི་གྲངས་དང་།
གོ་རིམ་དང་། ངོ་བོ་རྣམས་ལ་ཐེ་ཚོམ་མེད་པར་ཇི་ལྟར་བསྒོམ་པའི་ཚུལ་ལ་ཡིད་
- 188 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཆེས་ཀྱི་ངེས་པ་བརྟན་པོ་རྙེད་པ་ཞིག་དང་། ཇི་ལྟར་ངེས་པ་ལྟར་བསྒོམ་པ་ལ་རྐྱེན་
གང་གིས་ཀྱང་མི་གཡེང་བར་བརྩོན་འགྲུས་རྩོམ་ནུས་པ་ཞིག་དགོས་ཏེ། བྱང་ཆུབ་
སེམས་དཔའི་ནོར་བུའི་ཕྲེང་བ་ལས། ཐེ་ཚོམ་ཐམས་ཅད་སྤང་བྱ་ཞིང་། །སྒྲུབ་ལ་
ནན་ ཏན་ གཅེས་ སུ་ བྱ། །གཉིད་རྨུགས་ལེ་ལོ་ རབ་ སྤང་ཞིང་། །རྟག་ཏུ་བརྩོན་
འགྲུས་འབད་པར་བྱ། །ཞེས་གསུངས་པ་ལྟར་རོ། །དེ་ནས་བླ་མ་ལྷ་བསྒོམ་བཞིན་
པའི་ངང་ནས་དལ་འབྱོར་ལན་ཅིག་ཐོབ་པ་འདི་ཡང་རིང་དུ་མི་གནས་པར་ངེས་
པར་ འཆི་ བ་ དང༌། ནམ་ འཆི་ ལ་ ངེས་ པ་ མེད་ པ་ དང་། འཆི་ བའི་ ཚེ་ ཆོས་ མ་
གཏོགས་ གང་ གིས་ ཀྱང་ མི་ ཕན་ པའི་ ཚུལ་ རྣམས་ རྒྱུ་ མཚན་ དུ་ མའི་ སྒོ་ནས་
བསམས་ཏེ་ཚེ་འདིར་བྱ་བ་གང་གིའང་དབང་དུ་མི་བཏང་བར་སྙིང་གི་ཐིག་ལེའི་
གདམས་པ་ཟབ་མོ་འདི་བསྒོམས་པ་ལ་ཆིག་སྒྲིལ་དུ་འབད་པར་ཐག་བཅད། དེ་
ནས་ངན་འགྲོའི་སྡུག་བསྔལ་བསམས་ཏེ་སྙིང་ནས་འཇིགས་པ་དང་དཀོན་མཆོག་
རིན་པོ་ཆེ་གསུམ་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་རྙེད་པར་བྱས་
ནས་སྐྱབས་འགྲོ་བསླབ་བྱ་དང་བཅས་པ་ལ་འབད། དེ་ནས་རང་གི་སྒོ་གསུམ་ལ་
དྲན་པ་ཉེ་བར་བཞག་སྟེ་སྒོ་གསུམ་ལ་སྡིག་ལྟུང་ཕྲ་མོས་ཀྱང་མ་གོས་པ་ཞིག་བྱ་བ་
ལ་སྐྱེས་བུའི་རྩལ་ཅི་ཡོད་ཀྱིས་འབད་དོ། །དེ་ལྟར་བསྒོམ་པའང་བྱང་ཆུབ་སེམས་
དཔའི་ནོར་བུའི་ཕྲེང་བ་ལས། དྲན་དང་ཤེས་བཞིན་བག་ཡོད་པས། །དབང་པོའི་
སྒོ་རྣམས་རྟག་ཏུ་བསྲུང་། །ཉིན་མཚན་དུས་གསུམ་ཡང་དང་ཡང་། །སེམས་ཀྱི་
རྒྱུད་ལ་བརྟག་པར་བྱ། །ཞེས་གསུངས་སོ། །དེ་ལྟར་སྐྱེས་བུ་ཆུང་ངུའི་ལམ་ལ་
སྦྱངས་པས་ཚེ་འདི་ལས་བློ་ལོག་སྟེ་འཇིག་རྟེན་ཕྱི་མའི་དོན་འབའ་ཞིག་སྒྲུབ་པར་
སེམས་པའི་བློ་སྐྱེས་པ་ན། སྐྱབས་གསུམ་ཀུན་འདུས་བླ་མ་ལྷག་པའི་ལྷ་ སྒོམ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཞིན་པའི་ངང་ནས་སྲིད་པ་མཐའ་དག་གི་ཉེས་དམིགས་སོ་སོར་རྟོག་པའི་ཤེས་
རབ་ཀྱིས་དཔྱད་ཅིང་བསམས་ཏེ་བཙོན་རར་ཚུད་པའི་མི་གནས་དེ་ལས་ཐར་པར་
འདོད་ པ་དང༌། མཚོ་ལ་གནས་པའི་བྱ་རྣམས་མཚོ་དེ་འཁྱགས་ པར་མཐོང་ན་
གནས་དེ་ལ་སྐད་ཅིག་ཀྱང་མི་ཆགས་པར་གཞན་དུ་འགྲོ་བར་འདོད་པ་ཇི་ལྟ་བར་
སྲིད་པ་མཐའ་དག་ལ་ཞེན་པ་གཏིང་ནས་ལོག་སྟེ་ཉིན་མཚན་ཀུན་ཏུ་ཐབས་གང་
བྱས་ན་འཁོར་བའི་བཙོན་ར་འདི་ལས་ཐར་སྙམ་དུ་ཐར་པ་དོན་གཉེར་གྱི་བསམ་
པ་འབའ་ཞིག་ངམ་ངམ་ཤུགས་ ཀྱིས་སྐྱེ་བ་ཞིག་དང་། ཐར་པ་ཐོབ་པ་ལ་ལམ་
བསླབ་པ་གསུམ་ལ་བསླབ་དགོས་པས་ཐར་པ་ཐོབ་བྱེད་ཀྱི་ཐབས་དམ་པ་ལམ་
བསླབ་པ་གསུམ་གྱི་གྲངས་ངེས་པ། གོ་རིམ་ངེས་པ། ངོ་བོ་མ་ནོར་བ་རྣམས་ངེས་
པ་གཏིང་ཚུགས་པ་ཞིག་རྙེད་པར་བྱ་བ་དང༌། ལྷག་པར་ཐེག་པ་གསུམ་གྱི་ཡོན་
ཏན་ཐམས་ཅད་ཚུལ་ཁྲིམས་དག་པའི་མཐུ་ལ་ལྟོས་པར་ངེས་པ་བརྟན་པོ་རྙེད་
པར་བྱས་ལ་བཅས་རང་གི་ཉེས་པ་ཕྲ་མོས་ཀྱང་མ་གོས་པའི་ཚུལ་ཁྲིམས་རྣམ་པར་
དག་ པ་ ཞིག་ ལ་ སྐྱེས་ བུའི་ རྩལ་ཅི་ ཡོད་ ཀྱིས་ འབད། དེ་ ནས་ རང་ ཉམས་ ལ་
དཔགས་ཏེ་མཁའ་མཉམ་གྱི་སེམས་ཅན་ཐམས་ཅད་འཁོར་བའི་བཙོན་རར་ཚུད་
ནས་སྡུག་བསྔལ་བརྒྱ་ཕྲག་དུ་མས་གཟིར་བའི་ཚུལ་ལ་ཤས་མི་བཟོད་པའི་བརྩེ་
བ་ཆེན་པོ་བསྐྱེད་དེ་ཐེག་པ་ཆེན་པོའི་ལམ་ཐམས་ཅད་ཀྱི་རྩ་བ་ནི་སྙིང་རྗེ་ཆེན་པོ་
ལ་ཐུག་པས་སྙིང་རྗེ་ཆེན་པོ་བསྐྱེད་པ་ལ་འབད་དགོས་ཤིང་། དེ་བསྐྱེད་པ་ལ་ཡིད་
འོང་གི་བྱམས་པ་བསྐྱེད་དགོས་ལ། དེ་བསྐྱེད་པ་ལ་མན་ངག་གི་ལུགས་གཉིས་ཏེ།
ཤེར་ཕྱིན་གྱི་མདོའི་དགོངས་པ་ལྟར་སེམས་ཅན་རྣམས་ཕ་མ་དྲིན་ཅན་དུ་བལྟས་
ནས་བསྐྱེད་པ་དང༌། མདོ་སྡེ་ཕལ་པོ་ཆེའི་དགོངས་ པ་ལྟར་སེམས་ཅན་རྣམས་
- 190 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
གནས་སྐབས་དང་མཐར་ཐུག་གི་ཡོན་ཏན་ཐམས་ཅད་བསྐྱེད་པའི་རྒྱུར་བལྟས་
ནས་ཡིད་འོང་གི་བྱམས་པ་བསྐྱེད་ཚུལ་གཉིས་ཡོད་པ་གདམས་ངག་འདིར་མན་
ངག་གཉིས་ཀ་གཅིག་ཏུ་བསྲེས་ནས་ཉམས་སུ་ལེན་པ་ཡིན་པས། ཐོག་མར་ཡིད་
འོང་གི་བྱམས་པ་སྐྱེ་བའི་གཞི་སེམས་ཅན་ཐམས་ཅད་ལ་སེམས་སྙོམས་པའི་
བཏང་སྙོམས་བསྒོམ། དེ་ནས་སེམས་ཅན་རྣམས་ཚེ་རབས་སྔ་མ་སྔ་མ་མང་པོར་
རང་གི་ཕ་མ་ལན་མང་དུ་བྱས་པའི་དྲིན་ཅན་ཤ་སྟག་ཡིན་པ་དང་། དེ་དང་དེའི་
སྐབས་སུ་དྲིན་གྱིས་ཇི་ལྟར་བསྐྱངས་པའི་ཚུལ་དང་དེ་དག་ལ་དྲིན་གཟོ་བྱ་དགོས་
པའི་ཚུལ་རྣམས་སྒོ་དུ་མ་ནས་བསམས་ཏེ་ཡིད་འགྱུར་གྱི་མྱོང་བ་བརྟན་པོ་མ་སྐྱེས་
བར་དུ་བསྒོམ། དེ་ནས་ བློ་སྦྱོང་ རྩ་ ཚིག་ལས། ལེ་ལན་ཐམས་ཅད་གཅིག་ལ་
བདའ། །ཀུན་ལ་བཀའ་དྲིན་ཆེ་བར་བསྒོམ། །ཞེས་འབྱུང་བ་ལྟར་བདག་གཅེས་
འཛིན་གྱི་སྐྱོན་དང༌། གཞན་གཅེས་འཛིན་གྱི་ཕན་ཡོན་སྒོ་དུ་མ་ནས་བསམས་ཏེ་
རང་ཉིད་གཅེས་པར་མཛིན་པའི་བློ་ངན་འདི་རྒུད་པ་ཐམས་ཅད་ཀྱི་འབྱུང་གནས་
དང༌། སེམས་ཅན་གཅེས་པར་འཛིན་པའི་བློ་འདི་ཡོན་ཏན་ཐམས་ཅད་ཀྱི་འབྱུང་
གནས་སུ་ངེས་པ་རྙེད་པ་ཞིག་བྱ། དེ་ནས་བདག་གཞན་མཉམ་པ་དང་བརྗེ་བའི་
བསམ་པ་ངེས་པར་བསྐྱེད་དགོས་པ་དང་། གོམས་ན་བསམ་པ་དེ་རྣམས་བསྐྱེད་
ནུས་ པ་དང༌། བསམས་ པ་དེ་རྣམས་བསྐྱེད་ པ་ལ་གེགས་ བྱེད་ པའི་ལོག་རྟོག་
རྣམས་བསལ་ཏེ་བདག་གཞན་མཉམ་བརྗེའི་བསམ་པ་བཅོས་མ་མིན་པ་ཞིག་
བསྐྱེད་པ་ལ་བློ་ནུས་ཅི་ཡོད་ཀྱིས་བསྒྲིམས་ཏེ་འབད། བསམ་པ་དེ་བཅོས་མ་མིན་
པ་ཞིག་སྐྱེས་པ་ན་མཁའ་ཁྱབ་ཀྱི་སེམས་ཅན་ཐམས་ཅད་ལ་ཉེ་རིང་མེད་པར་
གནས་སྐབས་དང་མཐར་ཐུག་གི་བདེ་བ་མཐའ་དག་བསྐྱེད་པ་དང༌། དམྱལ་བའི་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྡུག་བསྔལ་ནས་དགྲ་བཅོམ་པ་རྣམས་ལ་དབུ་བསྙུང་བ་ལྟ་བུའི་སྡུག་བསྔལ་ཕྲ་མོ་
ཡོད་པའི་བར་དང་། ས་བཅུ་པ་བའི་ཐུགས་རྒྱུད་ལ་གཉིས་སྣང་ཕྲ་མོ་ཡོད་པའི་
སྡུག་བསྔལ་རྒྱུ་བཅས་ཐམས་ཅད་གཏན་ནས་བྱང་བར་འདོད་པ་དང་བདེ་བ་
བསྒྲུབ་པ་དང་སྡུག་བསྔལ་སེལ་བ་དེ་ཐམས་ཅད་ཀྱང་སྨོན་པའི་ཡུལ་ཙམ་དུ་མ་
བཞག་པར་རང་ཉིད་ཀྱི་ཁུར་དུ་ཁྱེར་ཏེ་སྐད་ཅིག་ཀྱང་མ་ཡེངས་པར་དོན་དེ་དང་
དེ་དག་བསྒྲུབ་པ་ལ་བརྩོན་པ་ཤུགས་དྲག་ལ་བརྟན་པ་ཞིག་མ་སྐྱེས་ཀྱི་བར་དུ་
འབད། དེ་ལྟར་གཞན་དོན་དོན་གཉེར་གྱི་བསམ་པ་རྒྱལ་བའི་བཀའ་དང་ཤིང་རྟ་
ཆེན་པོའི་གཞུང་ནས་འབྱུང་བ་ལྟར་གྱི་མཚན་ཉིད་ཚང་བ་ལྡོག་ཏུ་མེད་པ་ཞིག་
སྐྱེས་པ་ན་གཞན་དོན་རླབས་ཆེན་པོ་དེ་བསྒྲུབ་པ་ལ་སངས་རྒྱས་ཀྱི་གོ་འཕང་ངེས་
པར་བསྒྲུབ་དགོས་པ་དང་། རང་ངོས་ནས་ཀྱང་སངས་རྒྱས་ཀྱི་གོ་འཕང་ཞིག་མ་
ཐོབ་ན་ཉེས་སྐྱོན་མཐའ་དག་ཟད་པ་དང་ཡོན་ཏན་མཐའ་དག་རྫོགས་པ་ཞིག་
འབྱུང་ས་མེད་པའི་ཚུལ་ལ་ངེས་པ་བརྟན་པོ་བསྐྱེད་ནས། རང་གཞན་གཉིས་ཀའི་
དོན་མཐར་ཕྱིན་པ་ཞིག་བྱེད་པ་ལ་ངེས་པར་སངས་རྒྱས་ཀྱི་གོ་འཕང་ཐོབ་དགོས་
པར་ངེས་ནས་ངེས་པར་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་དམ་བཅའ་
བརྟན་པོ་དང་བཅས་བྱང་ཆུབ་ཀྱི་སེམས་རིན་པོ་ཆེ་རྐྱེན་གང་གིས་ཀྱང་བཟློག་ཏུ་
མེད་པ་ཞིག་བསྐྱེད་པ་ལ་སེམས་ཅན་ཐམས་ཅད་ཀྱིས་བསམས་ཏེ་སྒོ་གསུམ་གྱི་
ནུས་པ་ཅི་ཡོད་ཀྱིས་འབད་དོ། །སྙིང་གི་ཐིག་ལེའི་མན་ངག་ཟབ་མོ་འདི་བསྒོམ་པ་
ལ་བྱ་བ་རབ་ཀྱི་སེམས་རིན་པོ་ཆེ་དེ་འདྲ་ཞིག་ངེས་པར་བསྐྱེད་དགོས་པ་ནི་བཀའ་
གདམས་གླེགས་བམ་གྱི་རྩ་ཚིག་ནོར་བུའི་ཕྲེང་བར། རྙེད་དང་བཀུར་སྟི་སྤང་བྱ་
ཞིང་། ཁེངས་གྲགས་རྟག་ཏུ་སྤང་བར་བྱ། །འདོད་པ་ཆུང་ཞིག་ཆོག་ཤེས་དང་། །
- 192 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
བྱས་ལ་དྲིན་དུ་གཟོ་བར་བྱ། །བྱམས་དང་ སྙིང་ རྗེ་བསྒོམ་བྱ་ཞིང་། །བྱང་ཆུབ་
སེམས་ནི་བརྟན་པར་བྱ། །ཞེས་གསུངས་སོ། །དེ་ལྟར་བྱམས་སྙིང་རྗེ་བྱང་ཆུབ་ཀྱི་
སེམས་ལ་ཡིད་འགྱུར་གྱི་མྱོང་བ་བརྟན་པོ་སྐྱེས་པ་ན་སྨོན་སེམས་དམ་བཅའ་ཅན་
ཆོ་གས་བླངས་ཏེ་དེའི་བསླབ་བྱ་རྣམས་ལ་བསླབས། དེ་ནས་རྒྱལ་སྲས་ཀྱི་སྤྱོད་པ་
སྤྱི་ལ་སློབ་འདོད་སྦྱོང་ཞིང་རྒྱལ་སྲས་ཀྱི་སྤྱོད་པ་མཐའ་དག་ལ་སློབ་པའི་ཁུར་
འཁྱེར་བར་ནུས་པ་ན་འཇུག་སྡོམ་བླངས་ལ་དེའི་བསླབ་བྱ་རྣམས་ལ་བསླབས།
ཁྱད་པར་རྒྱལ་སྲས་ཀྱི་སྤྱོད་པ་མཐའ་དག་བསྡུས་པའི་སྡོམ་ཆེན་པོ་ཕར་ཕྱིན་དྲུག་
གི་གྲངས་ངེས་གོ་ རིམ་ངོ་བོ་རྣམས་ལ་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་
བྱམས་མགོན་གྱི་གཞུང་རྒྱན་རྣམ་པ་གཉིས་སུ་ཇི་ལྟར་གཏན་ལ་ཕབ་པ་ལྟར་ངེས་
པ་གཏིང་ཚུགས་པ་ཞིག་རྙེད་པར་བྱས་ལ་རང་གི་རྒྱུད་ལ་སྦྱར་ཏེ་བསྒོམ་པ་ལ་
སྐྱེས་བུའི་རྩལ་ཅི་ཡོད་ཀྱིས་འབད་དོ། །དེ་ལྟར་བསྒོམ་པའི་ཚུལ་དེ་དག་ཀྱང་མན་
ངག་ཟབ་མོ་འདི་ལ་ཆིག་སྒྲིལ་དུ་བྱ་བར་འདོད་པའི་བློ་གྲོས་ཆེན་པོ་རྣམས་ཀྱིས་
ནི་འབྲོམ་རིན་པོ་ཆེ་སྔོན་བྲམ་ཟེའི་ཁྱེའུ་གསལ་བར་འཁྲུངས་པ་དང་། རྒྱལ་བུ་
དད་པ་བརྟན་པར་འཁྲུངས་པ་སོགས་འཁྲུངས་རབས་རྣམས་སུ་བཤེས་གཉེན་ལ་
དད་པ་སོགས་ས་ལམ་གྱི་ཡོན་ཏན་རྣམས་ཇི་ལྟར་སྐྱེས་པའི་ཚུལ་བསྟན་པ་དེ་
དང་། དེ་ དག་ གི་རྣམ་ཐར་ དང་ སྦྱར་ཏེ་བསམ་ པར་ བྱ་བ་ཡིན་ལ། དེ་ཙམ་མ་
ལྕོགས་ནའང་འབྲོམ་ རིན་པོ་ཆེས་ སྙིང་གི་ཐིག་ལེའི་གདམས་པ་ཟབ་མོ་འདི་
བསྒོམ་པའི་ཚེ། ཇི་ལྟར་ནམ་མཁའ་མཉམ་པར་འགྲོ་བ་དུ་མ་ཉམ་ཐག་པ། །
སྐྱབས་མེད་བཤེས་བྲལ་རང་གིས་རང་ཉིད་བསླུས་པ་དེ་དག་རྣམས། །སྐྱབས་ཀྱི་
དམ་པ་བླ་མ་རིན་པོ་ཆེ་ལ་སྐྱབས་སུ་མཆིའོ། །ཞེས་པ་ནས། རྟག་ཏུ་བསྡུ་བ་རྣམ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཞིས་ འགྲོ་ དོན་ བྱེད་ པའི་ བཀྲ་ཤིས་ཤོག །ཅེས་ པའི་ བར་ གྱིས་སྐྱབས་འགྲོ་
སེམས་བསྐྱེད་པ་ཡན་ལག་བདུན་པ་གདུང་ཤུགས་དྲག་པོའི་གསོལ་བ་འདེབས་
དང་བཅས་པ་དང༌། ཨོཾ་ཨཱཿཧཱུྃ་ཞི་ཁྲོ་རབ་འབྱམས་ཀུན་གྱི་སྔགས། །མི་ཁོ་བོའི་
ལུས་ངག་ཡིད་གསུམ་བྱིན་གྱིས་རློབས། །ཞེས་པ་ནས། དེ་ཁོ་ན་བཞིན་དུ་ངེས་
པར་འགྲུབ་པར་ཤོག །ཅེས་པའི་བར་གྱིས་རང་རྒྱུད་ལ་བསྐུལ་འདེབས་འདོན་
ཞིང་ལམ་གྱི་ལུས་ཡོངས་སུ་རྫོགས་པ་ལ་ཤར་བསྒོམ་གྱི་སྒོ་ནས་ཡིད་འགྱུར་གྱི་
མྱོང་བ་ཅི་ཐོན་བྱའོ། །དེ་ལྟར་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་སྤྱི་ལ་སློབ་
ཚུལ་དེ་དག་ཀྱང་བྱང་ཆུབ་ལམ་གྱི་སྒྲོན་མ་དང་བཀའ་གདམས་གླེགས་བམ་གྱི་རྩ་
ཚིག་བྱང་ཆུབ་སེམས་དཔའི་ནོར་བུའི་ཕྲེང་བ་གཉིས་ཀྱི་དགོངས་པའི་དོན་ལམ་
རིམ་ཆེ་ཆུང་གཉིས་སུ་གཏན་ལ་ཕབ་པ་ལྟར་ཤེས་པར་བྱའོ། །དེ་ལྟར་འགྲོ་ཀུན་
ཕ་མར་རྗེས་སུ་དྲན་པ་བསྒོམ་ཚུལ་དེ་ཡང་གོང་ནས་གོང་འཕེལ་དུ་བཏང་སྟེ་ཐིག་
ལེ་བཅུ་དྲུག་གི་དཀྱིལ་འཁོར་བསྒོམ་པའི་ཚེ་རྗེས་དྲན་དེ་ཉིད་གཞིར་བཞག་ནས་
རྗེས་དྲན་གོང་མ་རྣམས་བསྒོམ་པར་བྱེད་པ་ཡིན་ནོ། །སྙིང་གི་ཐིག་ལེའི་གདམས་
པ་ཟབ་མོ་འདི་བསྒོམ་པའི་ཚེ་སྔར་བཤད་པའི་བསྒོམ་ཚུལ་དེ་ལྟར་བྱ་དགོས་པར་
བཀའ་གདམས་གླེགས་བམ་ཉིད་ལས་གསུངས་ཏེ། གླེགས་བམ་ཕ་ཆོས་ནོར་བུའི་
ཕྲེང་བར་འབྲོམ་རིན་པོ་ཆེས་ཇོ་བོ་ལ། ད་ནི་གཏན་གྱི་མདུན་མ་རྣམས། །ཧྲིལ་ཏེ་
དྲིལ་པའི་ཉམས་ལེན་ཞུ། །གང་ལ་བལྟས་ཀྱང་དལ་གླགས་མེད། །ཅེས་སྙིང་གི་
ཐིག་ལེའི་གདམས་པ་ཟབ་མོ་འདི་ཇི་ལྟར་བསྒོམ་ཞེས་ཞུས་པའི་ཚེ་ཇོ་བོའི་ཞལ་
ནས། དེ་ལ་ང་ལ་ཐབས་ཆེན་པོ་ཡོད། ཚེ་འདིའི་མདུན་མ་ལིངས་ཏེ་ལག་ལེན་
ཐོབ་ལ་སྒྱུར། བཤད་པ་དང་ཁས་ལེན་མང་པོས་དོན་མི་འགྲུབ། །འདི་ལྟར་དབེན་
- 194 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
པའི་གནས་སུ་གོང་དུ་བཤད་པ་ལྟར་བླ་མ་དང་ཡི་དམ་ལ་གསོལ་བ་ཐོབ། སྡེ་
སྣོད་གསུམ་སྐྱེས་བུ་གསུམ་དུ་ཧྲིལ་ཏེ་སྒྲིལ། གཉིད་རྨུགས་དང་ལེ་ལོའི་བདུད་མ་
ཞུགས་པར་བརྩོན་འགྲུས་ཆེན་པོས་ལྷ་དང་བླ་མ་མདུན་གྱི་ནམ་མཁའ་ལ་བྱོན་པ་
ལ་སྒོ་གསུམ་གྱི་སྒོ་ནས་ཡན་ལག་བདུན་པ་རྒྱས་པར་ཕུལ། དད་གུས་དུངས་པ་
བགྱིས་ལ་བླ་མ་དང་ཡི་དམ་མདུན་དུ་འོ་སྐོལ་གཉིས་གསུང་གླེང་བྱེད་པ་བཞིན་
འབྲལ་བ་མེད་པར་བསྒོམས། ཨུ་པ་སི་ཀ་བླ་མ་ཡི་དམ་ལ་ཐུགས་རྗེ་ཡོད། ཆོས་
མཐུ་བཙན། ཁྱོད་ལ་དད་གུས་ཀྱི་ལུང་ཡོད། ཁྱོད་རང་ཟེར་བ་བཞིན་དུ་ཐེ་ཚོམ་
ཐམས་ཅད་སྤོངས། ད་ལུས་དུམ་བུ་བརྒྱར་སོང་ཡང་སྒྲུབ་པ་འདི་མདོར་བར་མི་
བྱའོ་སྙམ་དུ་སྒྲུབ་པ་ལ་ནན་ཏན་གཅེས་སྤྲས་སུ་བྱས་ནས་ཐིག་ལེ་བཅུ་དྲུག་གི་
དཀྱིལ་འཁོར་བསྒོམ་པ་ལ་འཇུག །ཅེས་གསུངས་པ་ལྟར་རོ། །དེ་ནས་ གནས་
ལུགས་སྟོང་པ་རྗེས་སུ་དྲན་པ་བསྒོམ་པ་ནི་ཞི་ལྷག་བསྒོམ་པ་སྟེ། དེ་ཡང་སྤྱོད་
འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་
འཇོམས་པར་ཤེས་བྱས་ལ། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་
རྟེན་ཆགས་པ་མེད་ལ་མངོན་དགས་འགྲུབ། །ཅེས་གསུངས་པ་ལྟར་སེམས་ཀྱི་
གནས་ལུགས་སྟོང་པར་ངེས་པའི་ལྷག་མཐོང་གི་རྟོགས་པ་སྐྱེ་བ་ལ་ཐོག་མར་དབུ་
མ་རིག་ཚོགས་ནས་གསུངས་པ་ལྟར་བདག་མེད་རྣམ་པ་གཉིས་རིགས་པས་གཏན་
ལ་ཕབ་སྟེ་ངེས་པ་གཏིང་ཚུགས་པ་ཞིག་རྙེད་པར་བྱས། དེ་ནས་སེམས་ཀྱི་གནས་
ལུགས་ཇི་ལྟར་ངེས་པ་དེ་དམིགས་ཡུལ་དུ་བྱས་ནས་དེའི་སྟེང་དུ་སེམས་འཇོག་པ་
དང༌། གླན་ཏེ་འཇོག་པ་སོགས་སེམས་གནས་དགུ་རིམ་གྱིས་བསྒྲུབས་ཏེ་གནས་
ལུགས་ལ་བྱིང་རྒོད་གང་གིས་ཀྱང་མི་གཡེང་བར་ཅི་འདོད་དུ་འཇོག་ནུས་པའི་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཏིང་ངེ་འཛིན་ཁྱད་པར་ཅན་ཞིག་འབད་པས་བསྒྲུབ། དེ་གྲུབ་པ་ན་སེམས་རྩེ་
གཅིག་ཏུ་གནས་བཞིན་པའི་ངང་ནས་སོ་སོར་རྟོག་པའི་ཤེས་རབ་ཀྱི་སེམས་ཀྱི་
གནས་ལུགས་ལ་དཔྱད་དེ་ངེས་པ་འདྲེན་པ་དང་། ངེས་པའི་དོན་ལ་རྩེ་གཅིག་ཏུ་
འཇོག་པ་དང་། རྗེས་ཐོབ་ཏུའང་གང་སྣང་ཐམས་ཅད་སྒྱུ་མ་དང་རྨི་ལམ་ལྟ་བུར་
བལྟ་ཞིང་སྣང་བ་རྟེན་འབྲེལ་དུ་འཆར་ཞིང་རྟེན་འབྲེལ་སྟོང་པར་འཆར་བ་དང་།
སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བ་བདེན་གཉིས་ཟུང་
འཇུག་གི་ཚུལ་ལ་ངེས་པ་ཕུ་ཐག་ཆོད་པ་ཞིག་རྙེད་པར་བྱའོ། །གནས་ལུགས་སྟོང་
པ་རྗེས་དྲན་བསྒོམ་པ་དེ་ཡང་གོང་ནས་གོང་འཕེལ་དུ་གཏང་དགོས་ཏེ། ཐིག་ལེ་
བཅུ་དྲུག་གི་དཀྱིལ་འཁོར་རེ་རེ་ནས་ཆོས་སྐུའི་ ལག་རྗེས་འཇོག་བྱེད་གནས་
ལུགས་བསྒོམ་པ་དང་། གཟུགས་སྐུའི་ལག་རྗེས་འཇོག་བྱེད་རྟེན་དང་བརྟེན་པར་
བཅས་པའི་ལྷའི་རྣལ་འབྱོར་བསྒོམ་པ་གཉིས་ཟུང་འབྲེལ་དུ་ངེས་པར་བྱེད་དགོས་
ཤིང་། དེ་ལ་ཟབ་གསལ་གཉིས་མེད་ཀྱི་ལྷའི་རྣལ་འབྱོར་ཞེས་སྔགས་ཀྱི་ཟབ་ཁྱད་
ཐུན་མོང་མིན་པར་གྲགས་སོ། །དེ་ནས་རང་ལུས་ལྷ་སྐུར་རྗེས་སུ་དྲན་པ་བསྒོམ་
པ་ནི་ཐིག་ལེ་བཅུ་དྲུག་གི་རྟེན་དང་བརྟེན་པར་བཅས་པའི་དཀྱིལ་འཁོར་བསྒོམ་
པ་སྟེ། དེ་ལ་ཐོག་མར་བླ་མ་རྗེས་དྲན་བསྒོམ་པ་ནི། དཔལ་ལྡན་རྩ་བའི་བླ་མ་
རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་
སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །འདྲེན་
པ་མཉམ་མེད་སྟོན་པ་བཅོམ་ལྡན་འདས། །གངས་རིའི་མགོན་པོ་རྗེ་བཙུན་སྤྱན་
རས་གཟིགས། །རྒྱལ་ཡུམ་སྒྲོལ་མ་བཅོམ་ལྡན་མི་གཡོ་མགོན། །བཀའ་གདམས་
ལྷ་མཆོག་བཞི་ལ་གསོལ་བ་འདེབས། །བྱམས་པ་ཐོགས་མེད་དབྱིག་གཉེན་རྣམ་
- 196 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
གྲོལ་སྡེ། །མཆོག་སྡེ་དུལ་བའི་ སྡེ་དང་ གྲགས་ པའི་ སྡེ། །སེང་བཟང་ཀུ་ས་ལི་
གཉིས་གསེར་གླིང་བ། །རྒྱ་ཆེན་སྤྱོད་པའི་རྒྱུད་ལ་གསོལ་བ་འདེབས། །འཇམ་
དབྱངས་ཡོད་མེད་ཕྱོགས་འཇིག་ཀླུ་སྒྲུབ་དང་། །ཟླ་བ་གྲགས་པ་རིག་པའི་ཁུ་བྱུག་
ཆེ། །སངས་རྒྱས་དགོངས་སྐྱོང་འཕགས་པ་ཡབ་སྲས་ཏེ། །ཟབ་མོ་ལྟ་བའི་བརྒྱུད་
ལ༴ ཐུགས་རྗེ་ཆེན་པོ་བདེ་གཤེགས་རྡོ་རྗེ་འཆང་། །མཆོག་གཟིགས་ཏེ་ལོ་པ་དང་
ནཱ་རོ་པ། །དཔལ་མཆོག་ཌོ་བྷི་པ་དང་ཨ་ཏི་ཤ །ཉམས་ལེན་བྱིན་རླབས་བརྒྱུད་
ལ༴ ལམ་བཟང་གསལ་མཛད་མགོན་པོ་ཨ་ཏི་ཤ །བཀའ་གདམས་བསྟན་པའི་
མེས་པོ་རྒྱལ་བ་འབྲོམ། །བཤེས་གཉེན་རྫོག་དང་དེ་སྲས་རྣལ་འབྱོར་པ། །ཇོ་བོ་
ཡབ་ སྲས་ རྣམས་ ལ༴ བསྟན་ པ་ རིན་ཆེན་ གསལ་ མཛད་ པོ་ཏོ་བ། །གྲུབ་པའི་
དབང་ཕྱུག་སྤྱན་སྔ་ཚུལ་ཁྲིམས་འབར། །སྙིང་གི་ཐིག་ལེའི་མཛོད་འཛིན་ཕུ་ཆུང་
བ། །རྒྱལ་སྲས་སྐུ་མཆེད་གསུམ་ལ༴ བྱིན་རླབས་བཀའ་བབས་གཞོན་ནུ་རྒྱལ་
མཚན་ རྗེ། །སྦས་པའི་རྣལ་ འབྱོར་ རིན་ཆེན་རྒྱལ་མཚན་ཞབས། །དར་མ་རྒྱལ་
མཚན་ བྱང་ཆུབ་བཟང་པོའི་དཔལ། །སྙན་བརྒྱུད་བླ་མ་བཞི་ལ༴ ལྷ་ཆོས་སྤེལ་
མཛད་ནམ་མཁའ་རིན་ཆེན་ཞབས། །གླེགས་བམ་ཐུགས་འཆང་གཞོན་ནུ་བློ་གྲོས་
དང་། །ནོར་བུའི་ཕྲེང་བ་སྤེལ་མཁས་སྣར་ཐང་བ། །གླེགས་བམ་གསལ་མཛད་
གསུམ་ལ༴ ལྷ་ཆོས་བདུན་ལྡན་བཀའ་གདམས་ནོར་བུའི་ཕྲེང་། །སྟོན་མཛད་
བཀའ་གདམས་བླ་མ་ ཐམས་ ཅད་དང་། ཁྱད་ པར་ཐམས་ཅད་མཁྱེན་པ་དགེ་
འདུན་གྲུབ། །ཡབ་ སྲས་ བརྒྱུད་ པར་ བཅས་ ལ= འབྲོམ་ ལས་ ཆོས་ འདི་དངོས་
གསན་འབྲོན་སྟོན་དངོས། །ཐམས་ཅད་མཁྱེན་པ་བློ་བཟང་རྒྱ་མཚོའི་སྡེ། །མན་
ངག་མཛོད་ འཛིན་ དགེ་ལེགས་རྒྱ་ མཚོའི་དཔལ། །ལམ་ བཟང་ གསལ་མཛད་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གཉིས་ ལ༴ རབ་ འབྱམས་ རྒྱལ་ བ་ རྒྱ་ མཚོའི་ ཐུགས་ རྗེའི་ གཟུགས། །ངག་ གི་
དབང་ཕྱུག་བྱམས་མགོན་བླ་མ་རྗེ། །བཀའ་དྲིན་མཚུངས་མེད་རྩ་བའི་བླ་མ་ལ། །
སྙིང་གི་ཁོང་ནས་གུས་པས་གསོལ་བ་འདེབས། །སྐྱེ་བ་ཀུན་ཏུ་ཡང་དག་བླ་མ་
དང༌། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང༌། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་བརྒྱུད་པ་
གསུམ་ལྡན་གྱི་བླ་མ་ཐམས་ཅད་དང་། ཁྱད་པར་སྙིང་གི་ཐིག་ལེའི་ཉེ་བརྒྱུད་ཐུན་
མོང་མིན་པའི་བླ་མ་རྣམས་ལ་གསོལ་བ་ཤུགས་དྲག་ཏུ་གདབ་བོ། །འདིའི་ཉེ་
བརྒྱུད་ཐུན་མོང་མིན་པ་ནི་ཡང་དག་པར་རྫོགས་པའི་སངས་རྒྱས། རྗེ་བཙུན་མ་
སྒྲོལ་མ། དེས་ཇོ་བོ་ཡབ་སྲས་ལ་དངོས་སུ་གནང་བ་སྟེ། བཀའ་གདམས་གླེགས་
བམ་དུ་འབྲོམ་ རིན་པོ་ཆེས་ཇོ་བོ་ལ། གནད་དོན་འདི་ཡི་བརྒྱུད་པ་གང་། ཞེས་
ཞུས་པ་ན་ཇོ་བོའི་ཞལ་ནས། རྒྱལ་དང་སྒྲོལ་མ་ང་ཉིད་ཡིན། །ཞེས་གསུངས་པ་
ལྟར་རོ། །དེ་ལྷར་བླ་མ་རྗེས་དྲན་སྔོན་དུ་བཏང་ནས་མཁའ་ཁྱབ་ཀྱི་འགྲོ་བ་རིགས་
དྲུག་གིས་བསྡུས་པའི་ཕ་མ་སེམས་ཅན་ཐམས་ཅད་ལ་བྱམས་སྙིང་རྗེ་ཤུགས་དྲག་
ཏུ་བསྐྱེད་ དེ་ སྤྱི་བོའི་ བླ་མ་རྣམས་ ཀྱི་མཐའ་ བསྐོར་ དུ་ སྐྱབས་ གནས་མ་ ལུས་
བཞུགས་པ་ལ་ཐུགས་རྗེ་དང་ཡོན་ཏན་དྲན་པའི་དད་གུས་ཤུགས་དྲག་པོ་དང་།
རང་དང་རང་འདྲའི་ཕ་མ་སེམས་ཅན་ཐམས་ཅད་སྡུག་བསྔལ་རྒྱུ་བཅས་ཀྱིས་ཉམ་
ཐག་ པ་ ལ་ འཇིགས་ཤིང་ སྐག་ པའི་ སྒོ་ནས། བདག་ དང་ འགྲོ་བ་སེམས་ཅན་
ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་
རྐང་གཉིས་རྣམས་ཀྱི་མཆོག་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་
མཆིའོ། །ཆོས་རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་ལ་སྐྱབས་
- 198 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
སུ་མཆིའོ། །ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་
ལྡོག་པའི་དགེ་འདུན་ཆེན་པོ་རྣམས་ལ་སྐྱབས་སུ་མཆིའོ། །ཞེས་ཐེག་ཆེན་ཐུན་
མོང་མིན་པའི་སྐྱབས་འགྲོ་ཤུགས་དྲག་ཏུ་བྱ། དེ་ནས་བྱམས་སྙིང་རྗེ་ཤུགས་དྲག་
ཏུ་བསྐྱེད་ལ། ཕྱོགས་བཅུ་ན་བཞུགས་ པའི་ སངས་ རྒྱས་དང་ བྱང་ ཆུབ་ སེམས་
དཔའ་ཐམས་ཅད་བདག་ལ་དགོངས་སུ་གསོལ། བདག་དང་མཁའ་མཉམ་གྱི་
སེམས་ཅན་མ་ལུས་པ་ཐམས་ཅད་ཀྱིས་སྐྱེ་བ་འདི་དང་སྐྱེ་བ་གཞན་དང་གཞན་
དག་ཏུ་སྦྱིན་པའི་རང་བཞིན་དང་ཚུལ་ཁྲིམས་ཀྱི་རང་བཞིན་དང་བསྒོམས་པའི་
རང་བཞིན་གྱིས་དགེ་བའི་རྩ་བ་ཅི་བགྱིས་པ་དང་བགྱིད་དུ་སྩལ་བ་དང་བགྱིས་པ་
ལ་རྗེས་སུ་ཡི་རང་བའི་དགེ་བའི་རྩ་བ་དེས་ཇི་ལྟར་སྔོན་གྱི་དེ་བཞིན་གཤེགས་པ་
དགྲ་བཅོམ་པ་ཡང་དག་པ་རྫོགས་པའི་སངས་རྒྱས་རྣམས་དང་། ས་ཆེན་པོ་ལ་
རབ་ཏུ་བཞུགས་པའི་བྱང་ཆུབ་སེམས་དཔའ་རྣམས་ཀྱིས་དང་པོ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ་བདག་
སོགས་སེམས་ཅན་ཐམས་ཅད་ཀྱིས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་
སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཆེན་
པོ་ལ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་
བགྱིའོ། །མ་ གྲོལ་ བ་ རྣམས་ དགྲོལ་ བར་ བགྱིའོ། །དབུགས་ མ་ ཕྱིན་ པ་རྣམས་
དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་
མྱ་ངན་ལས་འདའ་བར་བགྱིའོ། །ཞེས་ལན་མང་དུ་བརྗོད་ཅིང་ སེམས་བསྐྱེད་
བསྒོམ། འདི་ནི་འགྲོ་ཀུན་ཕ་མར་ རྗེས་སུ་དྲན་པ་བསྒོམ་པའོ། །དེ་ལྟར་ བླ་མ་
རྣམས་ལ་དད་གུས་དང་འགྲོ་ཀུན་ཕ་མར་དྲན་བཞིན་པའི་ངང་ནས་ལྷའི་རྣལ་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འབྱོར་བསྒོམ་པ་ནི་སྐྱབས་ཡུལ་ཐམས་ཅད་རྩ་བརྒྱུད་ཀྱི་བླ་མ་རྣམས་ལ་ཐིམ། བླ་
མ་རྣམས་ཀྱང་རིམ་གྱིས་རྩ་བའི་བླ་མ་ལ་བསྡུ། རྩ་བའི་བླ་མ་རང་ལ་ཐིམ་པས་
རྒྱུད་བྱིན་གྱིས་བརླབས་པར་བསམ། དེ་ནས་ཆོས་སྐུའི་ལག་རྗེས་འཇོག་བྱེད་སྟོང་
པའི་རྣལ་ འབྱོར་བསྒོམ་པ་ནི། ཨོཾ་སྭ་བྷཱ་ཝ་ཤུདྡྷ༔ སརྦ་དྷརྨཱ༔ སྭ་ བྷཱ་ ཝ་ཤུདྡྷོཉཧཾ།
སྟོང་པ་ཉིད་དུ་གྱུར། ཅེས་བརྗོད་ཅིང་སྔགས་དེའི་དོན་བསམས་ལ་ཆོས་ཐམས་
ཅད་ཀྱི་གནས་ལུགས་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པ་ཐུགས་
རྗེ་ཆེན་པོའི་ཐུགས་གཉིས་སུ་མེད་པའི་ཡེ་ཤེས་ཀྱི་ངོ་བོར་གྱུར་པར་མོས་ནས་དེའི་
ངང་དུ་གཉིས་སྣང་གི་སྤྲོས་པ་གཞན་གྱིས་བར་མ་ཆོད་པར་འཛིན་སྟངས་གསལ་
ཞིང་དམ་པར་མཉམ་པར་འཇོག་ཅི་ཐུབ་བྱ་ཞིང་། དེ་ལྟ་བུའི་གཉིས་སུ་མེད་པའི་
ཡེ་ཤེས་ཀྱི་བདག་ཉིད་དེ་ངའོ་སྙམ་དུ་ང་རྒྱལ་ཤུགས་ཅན་བསྐྱེད་དོ། །དེ་ནས་
གཟུགས་སྐུའི་ལག་རྗེས་འཇོག་བྱེད་ལྷའི་རྣལ་འབྱོར་བསྒོམ་པ་ནི། སྟོང་པའི་ངང་
ལས་རང་ཉིད་སྐད་ཅིག་གིས་ཐུགས་རྗེ་ཆེན་པོ་ངོ་བོ་ཐུབ་པ་དང་དབྱེར་མེད་པའི་
ལོངས་སྐུ། ཕྱག་གཡས་ནོར་བུའི་ཕྲེང་བ་དང་གཡོན་ཤེལ་གྱི་འཁར་བ་རྩེ་མོར་
སངས་རྒྱས་སྟོང་གིས་མཚན་པ་འཛིན་པ། ཞབས་གཉིས་མཉམ་པའི་སྟོབས་ཀྱིས་
བཞེངས་ པ་ཞིག་ཏུ་གྱུར་པ་ལ་ང་རྒྱལ་དང་གསལ་སྣང་ཅི་འཐོན་བྱ། དེ་ནས་
མཆོད་པ་བྱིན་གྱིས་བརླབས་པའི་ཚུལ་ནི་བཀའ་གདམས་གསལ་བྱེད་དུ་བཤད་པ་
ལྟར་བྱའོ། །དེ་ནས་ཐིག་ལེ་བཅུ་དྲུག་གི་ཐིག་ལེ་དང་པོའི་རྣལ་འབྱོར་ལ་འཇུག་པ་
ནི། སྔར་བཤད་པ་ལྟར་ རྗེས་དྲན་ལྔ་དང་ལྡན་པར་བྱ་སྟེ། བླ་མ་རྗེས་དྲན་དང་
འགྲོ་ཀུན་ཕ་མར་རྗེས་དྲན་བསྒོམས་ཏེ་དད་པ་དང་སྙིང་རྗེ་ཆེན་པོའི་ངང་ནས་སྐུ་
གཉིས་ཀྱི་ལག་རྗེས་འཇོག་བྱེད་ཐབས་ཤེས་ཟུང་འབྲེལ་དུ་སློབ་པ་ཡིན་ལ། དེ་ལ་
- 200 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
སྔགས་ཀྱི་སྐབས་འདིར་ཆོས་སྐུའི་ལག་རྗེས་འཇོག་བྱེད་སྟོང་པའི་རྣལ་འབྱོར་སྔོན་
དུ་བཏང་ནས་སྟོང་པའི་ངང་ལས་གཟུགས་སྐུའི་ལག་རྗེས་འཇོག་བྱེད་རྟེན་དང་
བརྟེན་པར་བཅས་པའི་དཀྱིལ་འཁོར་ལ་ང་རྒྱལ་དང་གསལ་སྣང་བསྒོམ་པར་བྱེད་
པ་ ཡིན་པས། ཨོཾ་ སྭ་ བྷཱ་ ཝ་ཤུདྡྷ༔ སརྦ་དྷརཿ སྭ་ བྷཱ་ ཝ་ཤུདྡྷོཉཧཾ། སྟོང་པ་ཉིད་དུ་
གྱུར། ཅེས་སྔར་ལྟར་སྟོང་པའི་རྣལ་འབྱོར་བསྒོམ། དེ་ནས་སྟོང་པའི་ངང་ལས་
རང་གི་སེམས་ཀྱི་ཆ་ཤས་ལས་གྲུབ་པའི་འཇའ་ཚོན་སྣ་ལྔའི་གུར་ཁྱིམ་གྱི་དབུས་
སུ་པད་དཀར་འདབ་མ་སྟོང་ལྡན་གྱི་ལྟེ་བར་གཞལ་ཡས་ཁང་གྲུ་བཞི་སྒོ་བཞི།
འདོད་སྣམ་ཕ་གུ་དྲྭ་བ་དྲྭ་ཕྱེད་མདའ་ཡབ་པུ་ཤུ་རྟ་བབས་སོགས་མཚན་ཉིད་
ཐམས་ཅད་ཡོངས་སུ་རྫོགས་པ། ནང་ གི་ སྟེང་དང་ཤར་དཀར། ལྷོ་སེར། ནུབ་
དམར། བྱང་ལྗང་། འོག་ སྔོན་ པོར་ གྱུར་ པའི་ ཁ་དོག་སོ་སོའི་ རང་མདོག་ ལྟར་
འཆར་བ་ལ་རྣམ་པ་ཡི་གེའི་གཟུགས་ཅན་གྱིས་བར་མཚམས་མེད་པར་ཁྱབ་པ།
ཁ་དོག་དང་དབྱིབས་རྣམས་མ་འདྲེས་པར་སོ་སོར་བཀྲ་བའི་སྟེང་གི་ཡི་གེ་ཐམས་
ཅད་ ཨོ། ཤར་མ། ལྷོ་ཎི། ནུབ་ པད། བྱང་མེ། འོག་ ཧཱུྃ་དུ་ སྣང་ བའི་ གཞལ་ཡས་
ཁང་གི་དབུས་སུ་བཾ་དཀར་པོ་ལས་ནམ་མཁས་གར་ཁྱབ་ཏུ་ཁྱབ་པའི་པདྨ་དཀར་
པོའི་སྟེང་དུ་ཨ་དཀར་པོ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་པདྨའི་ལྟེ་བ་
དང་མཉམ་པ། དེའི་སྙིང་དུ་ཧཱི༔ དཀར་པོ་ཡོངས་སུ་གྱུར་པ་ལས་ཐིག་ལེ་དཀར་
པོ་ནམ་མཁའ་ལྟར་མཐའ་དང་བྲལ་བའི་རང་བཞིན་ཅན་ཡོངས་སུ་གྱུར་པ་ལས་
བཀོད་པ་བསམ་གྱིས་མི་ཁྱབ་པའི་ཐུགས་རྗེ་ཆེན་པོ་རྒྱལ་བ་རྒྱ་མཚོ་ནམ་མཁས་
གར་ཁྱབ་ཏུ་སྐུས་ཁྱབ་པ། དབུ་བཅུ་གཅིག་ཕྱག་སྟོང་སྤྱན་སྟོང་དང་ལྡན་པ། རྩ་
ཞལ་དཀར་ གཡས་ དམར་ གཡོན་ལྗང་། དེའི་སྟེང་ གི་ ཞལ་དབུས་ ལྗང་ གཡས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དཀར་གཡོན་དམར། དེའི་སྟེང་གི་ཞལ་དབུས་དམར་གཡས་ལྗང་གཡོན་དཀར་
བ། དེའི་སྟེང་ན་ཁྲོ་ཞལ་ནག་པོ་མཆེ་བ་གཙིགས་པ། སྤྱན་གསུམ་པ། རལ་པ་
དམར་སེར་གྱེན་དུ་བརྫེས་པ། དེའི་སྤྱི་བོར་ཞི་བའི་ཞལ་དམར་པོ་གཙུག་ཏོར་
ཅན། རྩ་བའི་ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་གཉིས་པ་
ན་བགྲང་ཕྲེང་། གསུམ་པ་ན་མཆོག་སྦྱིན་གྱི་ཕྱག་རྒྱ་ལས་བདུད་རྩི་འབབ་པའི་
རྒྱུན་ གྱིས་ཡི་དྭགས་རྣམས་ཚིམ་པར་བྱེད་པ། བཞི་པ་ན་འཁོར་ལོ། གཡོན་གྱི་
གཉིས་པ་ན་པདྨ། གསུམ་པ་ན་རིལ་པ་སྤྱི་བླུགས། བཞི་པ་ན་མདའ་གཞུ་འཛིན་
པ། ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་པོ་ཐམས་ཅད་མཆོག་སྦྱིན་
མཛད་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། བ་སྤུའི་བུ་ག་རེ་རེ་ན་སངས་
རྒྱས་ཀྱི་ཞིང་གྲངས་མེད་པ། དེ་རྣམས་ན་སངས་རྒྱས་དང་བྱང་སེམས་མཐས་ཀླས་
པ་བཞུགས་པ། གནས་གསུམ་གྱི་ཡིག་འབྲུ་ལས་འོད་ཟེར་གྱི་ཚོགས་འཕྲོས་པས་
སེམས་ཅན་གྱི་དོན་དཔག་ཏུ་མེད་པ་མཛད་པ་ཞིག་ཏུ་གྱུར་པར་བསྒོམས་ལ་ང་
རྒྱལ་དང་གསལ་སྣང་ཅི་འཐོན་བྱའོ། །ཐིག་ལེ་དང་པོ་འདི་ནི་ཐིག་ལེ་ལྷག་མ་
ཐམས་ཅད་ཀྱི་གཞི་དང་རྟེན་ཐུགས་རྗེ་ཆེན་པོའི་དཀྱིལ་འཁོར་ཐུན་མོང་མིན་པ་
ཞིག་བཀོད་པ་བསམ་གྱིས་མི་ཁྱབ་པ་ཞེས་བྱ་བ་ཡིན་ལ། འདི་ནི་མདོ་སྡེ་ཟ་མ་
ཏོག་བཀོད་པར་ཡང་མཚོན་བྱེད་ཙམ་གསུངས་ཤིང་། ཐུགས་རྗེ་ཆེན་པོའི་དཀྱིལ་
འཁོར་འདི་ལྟ་བུ་ཞིག་ཡོད་པར་སྔོན་འབྲོམ་རིན་པོ་ཆེས་ཡེར་པ་ལྷ་རི་སྙིང་པོར་ཇོ་
བོ་རྗེ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་ཚད་མེད་པ་ཕུལ་ཏེ། སྡེ་སྣོད་
གསུམ་དང་རྒྱུད་སྡེ་བཞིས་བསྡུས་པའི་གསུང་རབ་དགོངས་འགྲེལ་དང་བཅས་པ་
ཐམས་ཅད་གང་ཟག་གཅིག་གི་ཉམས་ལེན་གྱི་རིམ་པར་ཧྲིལ་གྱིས་སྒྲིལ་བའི་མན་
- 202 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ངག་སྙིང་གི་ཐིག་ལེ་ཞིག་གནང་དགོས་པར་གསོལ་བ་བཏབ་པའི་ཚེ་བརྒྱུད་པ་
གསུམ་ལྡན་གྱི་བླ་མ་རྣམས་དང༌། སངས་རྒྱས་རབས་བདུན་གྱི་གཙོས་ཕྱོགས་
བཅུའི་རྒྱལ་བ་སྲས་བཅས་ཐམས་ཅད་གདན་འཛོམ་སྟེ་ཇོ་བོ་ཡབ་སྲས་ལ་ལུང་
བསྟན་ པ་དང་དབུགས་དབྱུང་བ་རྒྱ་ཆེར་མཛད་ཅིང་ གདམས་པ་དང་ རྗེས་སུ་
བསྟན་ པ་ མང་ དུ་ སྩལ་ བའི་ ཚེ་ བླ་ མ་ གསེར་ གླིང་བའི་ ཞལ་ ནས། སྤྱན་ རས་
གཟིགས་དབང་འཇིག་རྟེན་གསུམ་གྱི་མགོན། །གཞན་ལ་ཕན་ཕྱིར་བརྩོན་པའི་གོ་
ཆ་ བསྣམས། །ཐུགས་ རྗེ་ ཆེན་ པོ་དྲི་མེད་ དཀྱིལ་ འཁོར་ ཅན། །འགྲོ་ བའི་ སྡུག་
བསྔལ་སེལ་ལ་ཕྱག་འཚལ་ལོ། །ནམ་མཁའི་མཐས་ཁྱབ་འཇིག་རྟེན་མ་ལུས་པ།།
ཁྱོད་ཀྱི་སྐུ་ཡི་དཀྱིལ་འཁོར་ནང་དུ་འདུས། །སངས་རྒྱས་རྣམ་པར་སྣང་མཛད་ཆེན་
པོ་ཡང་། ཁྱོད་ཀྱི་བ་སྤུའི་བུ་ག་གཅིག་ན་བཞུགས། །འདས་དང་མ་འོངས་ད་ལྟར་
ཕྱོགས་བཅུ་ཡི། །འཇིག་རྟེན་སྒྲོན་མ་དག་ཀྱང་དེ་བཞིན་ནོ། །དུས་གསུམ་བདེ་
བར་ གཤེགས་ པ་ ཆོས་ ཀྱི་ སྐུ། །འགྲོ་ དྲུག་ སེམས་ ཅན་ རྣམས་ ལ་ སྤྱན་ རས་
གཟིགས། །ནམ་ མཁའ་ ལྟ་བུར་ཁྱབ་པའི་བཅུ་གཅིག་ ཞལ། །གཟི་བརྗིད་འོད་
དཔག་མེད་པ་མཐོང་བས་བདེ། །ཞེས་སོགས་སྤྱིར་བཀོད་པ་བསམ་གྱིས་མི་ཁྱབ་
པ་ཡོད་ཚུལ་དང༌། ལྷག་པར་ཡང་། དེ་འདྲའི་མེ་ཏོག་འདབ་རྒྱས་པདྨའི་དབུས། །
ཤིན་ཏུ་གཙང་བ་ཤེལ་དཀར་ལྟེ་བ་ལ། །སྐུ་མདོག་དཀར་པོ་འོད་སྟོང་འཕྲོ་བའི་
ལྷ། །བལྟ་བས་མི་ངོམས་མཚན་དཔེས་སྤྲས་པ་ཞིག །ཀུན་ཏུ་འཛུམ་པ་ཐལ་མོ་
རབ་སྦྱར་ནས། །འདབ་རྒྱས་གང་ལ་བཞུགས་ལ་འདུད་པར་བྱེད། །ཕྱག་གཡས་
ནོར་བུའི་ཕྲེང་བ་རབ་བཟུང་ནས། །རང་གི་རྣམ་ཐར་གཙང་བར་སྟོན་པར་བྱེད། །
ཕྱག་གཡོན་ཤེལ་དཀར་ འཁར་ བའི་ རྩེ་མོ་ན། །འདབ་མ་ སྟོང་ ལྡན་པདྨ་ རབ་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཛེས་པ། །ལྟེ་བར་རིན་ཆེན་ལྷུན་པོ་ཡུམ་གྱིས་བརྒྱན། །དེ་ཡང་ཕྱོགས་བཅུའི་
རྒྱལ་བ་ཀུན་གྱིས་བསྐོར། །དེ་ཡང་རང་གི་ཐུ་བོ་རྣམས་ཀྱིས་བསྐོར། །ཐམས་ཅད་
གཉིས་སུ་མེད་པར་ལྷང་ངེར་གྲག །ཀུན་གྱི་གནས་གསུམ་ཡིག་འབྲུ་གསུམ་གྱིས་
བརྒྱན། །འོད་དུ་འཕྲོ་བས་འགྲོ་བ་སྨིན་པ་མཐོང་། །མགོན་པོ་དེ་ཡི་སྙིང་གི་པད་
སྟེང་ན། །ཟླ་བ་ ཞུན་མ་ དཔག་ཚད་ལྔ་བཅུ་པ། །འོད་ ཀྱི་ གཞལ་ ཡས་ སྒོ་བཞི་
མཛེས་པ་ཞིག །ཡུམ་ཆེན་དྲུག་གི་རྣམ་པ་ཉིད་དུ་གདའ། །གཡས་གཡོན་དག་
ནས་ཡུམ་དང་སྲས་ཀྱིས་བརྟེན། །རིམ་གྱིས་ཤེར་ཕྱིན་ལྷ་བཞིའི་ལྷ་ཚོགས་དང་། །
རྒྱལ་བ་ཡབ་སྲས་བླ་མར་བཅས་རྣམས་དང༌། །བཀའ་སྡོད་རྣམས་དང་ལྷན་ཅིག་
འཁོད་པ་མཐོང་། །ཀུན་གྱི་གནས་གསུམ་ཡིག་འབྲུ་གསུམ་གྱིས་བརྒྱན། །རང་གི་
ཡིག་འབྲུ་ཕ་རོལ་ཕྱིན་པའི་སྒྲ། །ཐམས་ཅད་སྙིང་པོར་བཅས་པ་ལྷང་ངེར་གྲག །
ཟེའུ་འབྲུ་པད་འདབ་དབུས་ན་སྤྲུལ་པ་ཞིག །འགྲོ་དྲུག་རྣ་ལ་ཆོས་བཞིན་སྐོར་བ་
བྱེད། །ཕྱི་ནང་ཀུན་ནས་འོད་ཀྱིས་རབ་གསལ་ཏེ། །དེ་ ཡི་ སྒོ་གསུམ་བྱིན་གྱིས་
རློབ་པ་མཐོང་། །ཞེས་ཐིག་ལེ་དང་པོ་འདི་ནས་ཇི་ལྟར་བཤད་པ་ལྟར་གྱི་ཐུགས་
རྗེ་ཆེན་པོ་རྒྱལ་བ་རྒྱ་མཚོའི་སྐུའི་བཀོད་པ་འདི་ལྟར་དུ་ཡོད་པ་མངོན་སུམ་དུ་
མཐོང་ངོ་ཞེས་གསུངས། བཀའ་གདམས་གླེགས་བམ་ནོར་བུའི་ཕྲེང་བ་ཕ་ཆོས་སུ་
ཇོ་བོའི་ཞལ་ནས། ལུས་ཀྱི་བཀོད་པས་འཇིག་རྟེན་ཁེངས། །རྒྱལ་བ་མང་ཡང་
ཁྱོད་ མ་ འདས། །སྟུག་ པོ་ བཀོད་ པའི་ ཞིང་ ཁམས་ ཁྱོད། །ཅེས་ གསུངས། ཡང་
བཀའ་གདམས་གླེགས་བམ་ལས། །ཨེ་མ་དེ་ཡང་རྒྱལ་བ་དང་། །རྒྱལ་སྲས་མ་
ལུས་ཀུན་གྱི་ཡབ། །རྒྱལ་བ་སྲས་བཅས་མ་ལུས་པའི། །ཕོ་བྲང་ཉིད་ཀྱང་དེ་ཉིད་
ཡིན། །བུ་ག་གཅིག་ནའང་རྒྱལ་བ་ཡི། །ཞིང་རབ་དཔག་མེད་མཆོག་ཏུ་རྒྱས། །
- 204 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
གཅིག་གི་དེ་ཉིད་སུ་ཡིས་རྟོགས། །ལེགས་པར་དཔྱད་ན་འདི་ལྟ་སྟེ། །སྐུ་བཞིའི་
སངས་རྒྱས་མ་ལུས་དང༌། །ཞི་ཁྲོ་དཔའ་བོ་དཔའ་མོའི་ཚོགས། །ཀུན་གྱི་དཀྱིལ་
འཁོར་ གཅིག་པུ་ ཉིད། །གཅིག་ པུ་ ཉིད་ བསྟན་ ཀུན་ གྱིས་ སྐྱོབ། །ཅེས་ སོགས་
ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྐུའི་བཀོད་པ་འདི་ལྟར་དུ་ཡོད་པར་ཡང་དང་
ཡང་དུ་གསུངས་སོ། །ཐིག་ལེ་དང་པོ་འདི་ནས་བཟུང་ཐིག་ལེ་བཅུ་དྲུག་པའི་བར་
ལ་རིམ་པ་བཞིན་རེ་རེ་ལ་རྗེས་དྲན་ལྔ་ལྔར་ཚང་བར་བྱས་ཏེ་རྩ་བརྒྱུད་གྱི་བླ་མ་
རྣམས་ལ་གསོལ་བ་གདབ་པ་དང༌། སྟོང་པའི་རྣལ་འབྱོར་བསྒོམ་པ་དང༌། རྟེན་
དང་བརྟེན་པར་བཅས་པའི་ལྷའི་རྣལ་འབྱོར་བསྒོམ་པ་དང༌། རང་གི་སེམས་ཀྱི་ཆ་
ཤས་ཤིག་གིས་ རང་ཉིད་གྱིས་སྣ་དྲངས་ ཕ་མ་སེམས་ཅན་ཐམས་ཅད་དཀྱིལ་
འཁོར་གྱི་ནང་དུ་ཁྲིད་དེ་དཀྱིལ་འཁོར་གྱི་གཙོ་བོ་ལ་ཡན་ལག་བདུན་པ་ཕུལ་ཏེ་
ཕྱག་དང་སྐོར་བ་ལན་མང་དུ་བྱས་ནས་གཟུངས་ སྔགས་བཟླས་ཏེ་ སླར་ཡང་
ཐུགས་ཀའི་དཀྱིལ་འཁོར་ནང་མ་ནང་མ་ལ་འཇུག་པའི་ཚུལ་རྣམས་ཞིབ་པར་
བཀའ་གདམས་གསལ་བྱེད་དུ་བྲིས་ཟིན་པས་དེ་ལས་ཤེས་པར་བྱའོ། ། །
དེ་ནས་ཐིག་ལེ་གཉིས་པར་འཕོས་ནས་བསྒོམ་ཚུལ་ནི། རང་ཉིད་བཀོད་
པ་བསམ་གྱིས་མི་ཁྱབ་པའི་གཞས་ཡས་ཁང་གི་དབུས་ན་ཐུགས་རྗེ་ཆེན་པོ་རྒྱལ་
བ་རྒྱ་མཚོའི་བསྐུར་བཞེངས་པ། དེའི་ཐུགས་ཀར་སྟོང་གསུམ་མི་མཇེད་ཀྱི་བཀོད་
པ་སྔར་བཤད་པ་ལྟ་བུའི་གཞལ་ཡས་ཁང་གི་ནང་དུ་པད་ཟླའི་སྟེང་ན་ཨོ་སེར་པོ་
ལས། ཐུབ་པ་ཆེན་པོ་རྣམ་པར་སྣང་མཛད་གངས་ཆེན་མཚོ་སྤྲུལ་སྐུའི་ཆ་བྱད་ཅན།
ཕྱག་གཡས་སྐྱབས་སྦྱིན་གྱི་ཕྱག་རྒྱ་དང་གཡོན་མཉམ་བཞག་མཛད་པ། གཡས་
གཡོན་དུ་མཆོག་ཟུང་བཞེངས་ཏེ་བཞུགས་པ། བདེན་པ་བཞིའི་ཆོས་སྟོན་ཅིང་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གནས་དུ་མར་སྤྲུལ་པ་བཀྱེ་ནས་སེམས་ཅན་གྱི་དོན་མཛད་པ། སངས་རྒྱས་དང་
བྱང་ཆུབ་སེམས་དཔའ་དང་། འཕགས་པ་ཉན་རང་དུ་མས་ཕོ་བྲང་དེའི་མཐའི་
ངོས་ཁེངས་ཤིང༌། དེ་ཐམས་ཅད་ཀྱི་གནས་གསུམ་གྱི་ཡིག་འབྲུ་ལས་འོད་ཟེར་
འཕྲོས་པས་འགྲོ་དྲུག་ཐམས་ཅད་ཀྱི་སྒྲིབ་གཉིས་བག་ཆགས་དང་བཅས་པ་སྦྱོང་
བར་མཛད་པ་ཞིག་ཏུ་གྱུར་པར་མོས་ལ། ཕ་མ་རྗེས་དྲན་གྱི་ངང་ནས་གསོལ་བ་
གདབ་པ་དང༌། མཆོད་པ་ཕུལ་ནས་ཚོགས་གསོག་པ་དང་། གཟུངས་སྔགས་བཟླ་
བ་སོགས་ལ་འབད་པར་བྱ། །
དེ་ནས་ཐིག་ལེ་གསུམ་པར་འཕོ་བ་ནི། རང་ཉིད་ཐུབ་པ་ཆེན་པོ་རྣམ་
པར་སྣང་མཛད་གངས་ཆེན་མཚོའི་སྐུར་བཞེངས་པར་མོས་ལ། དེའི་ཐུགས་ཀར་
ཁ་བ་ཅན་གྱི་ཐིག་ལེ་གཞལ་ཡས་ཁང་གི་ནང་དུ་པད་ཟླའི་གདན་ལ་ཧྲི༔ཡོངས་སུ་
གྱུར་པ་ལས་སྤྱན་རས་གཟིགས་རྒྱལ་བ་རྒྱ་མཚོ་ཞལ་བཅུ་གཅིག་ཕྱག་སྟོང་སྤྱན་
སྟོང། བཀོད་པ་བསམ་གྱིས་མི་ཁྱབ་པ་ཇི་ལྟ་བ་བཞིན་དུ་བཞུགས་པར་མོས་ལ།
ལྷའི་རྣལ་འབྱོར་ལ་ང་རྒྱལ་དང་གསལ་སྣང་ཅི་ཐོན་བྱ། དེ་ནས་མཆོད་པ་དང་
སྔགས་བཟླ་བ་སོགས་སྔར་ལྟར་བྱའོ། །
དེ་ནས་ཐིག་ལེ་བཞི་པར་འཕོ་བ་ནི། རང་ཉིད་ཐུགས་རྗེ་ཆེན་པོར་གསལ་
བ་དེའི་ཐུགས་ཀར་གནས་ཁང་གི་ཐིག་ལེ་སྔར་ལྟ་བུའི་གཞལ་ཡས་ཁང་གི་ནང་དུ་
པད་ཟླའི་སྟེང་ན་ཧི༔ ལས་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པ་ཞལ་
འཛུམ་ཞིང་ཅུང་ཟད་འགྱིང་བ། སྐུ་ཤེལ་ལྟར་དྭངས་པ། དབུ་སྐྲ་མཐིང་ཀ་དཔུང་
པའི་ཐད་དུ་སླེབས་པ། ཕྱག་གཡས་ཤེལ་དཀར་གྱི་ཕྲེང་བ་དང་གཡོན་ཤེལ་གྱི་
འཁར་བ་རྩེ་མོར་པདྨ་དཀར་པོ་འདབ་མ་སྟོང་དང་ལྡན་པའི་ལྟེ་བར་ཟླ་གདན་ལ་
-206 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཡུམ་ཆེན་མོ། གཡས་སུ་བླ་མ་མར་མེ་མཛད། གཡོན་དུ་རྒྱལ་བ་ཤཱཀྱ་ཐུབ་པ།
འདབ་ མ་ སྟོང་ ལ་ སངས་ རྒྱས་ སྟོང་ བཞུགས་ པས་མཚན་པ་འཛིན་པ། ཞབས་
གཉིས་མཉམ་པའི་སྟབས་ཀྱིས་བཞེངས་ པ་ཞིག་ཏུ་གྱུར་ པར་མོས་ལ། ཕ་མ་
སེམས་ཅན་ཐམས་ཅད་དང་ལྷན་ཅིག་ཏུ་ཕྱག་མཆོད་སྐོར་བ་བྱས་ནས་གསོལ་བ་
གདབ་པ་དང་སྔགས་བཟླ་བ་སོགས་སྔར་ལྟར་བྱའོ། །ཐིག་ལེ་བཞི་པོ་དེ་ལ་ནི།
གཞི་རྟེན་གྱི་ཐིག་ལེ་ཞེས་བརྗོད་པར་གསུངས་ཏེ། གཙོ་བོར་སྣོད་ཀྱི་མ་དག་པ་
སྦྱངས་ནས་དག་པ་རབ་འབྱམས་སུ་བསྒྱུར་བར་བྱེད་པའི་རྣལ་འབྱོར་ཞིག་གོ །
དེ་ནས་ ཐིག་ལེ་ ལྔ་ པ་ ལ་ འཇུག་པ་ནི། རང་ཉིད་ཐུགས་རྗེ་ཆེན་པོར་
གསལ་བའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་ཟླའི་སྟེང་ན་
ཨ་སེར་པོ་ལས་ཡུམ་ཤེར་ཕྱིན་མ་སྐུ་མདོག་སེར་མོ་ཞལ་གཅིག་ཕྱག་བཞི་མ།
གཡས་དང་པོས་ཐུགས་ཀར་སྐྱབས་སྦྱིན་གྱི་ཕྱག་རྒྱ་དང་གཡོན་དང་པོས་མཉམ་
བཞག་མཛད་པ། གཡས་འོག་མས་རྡོ་རྗེ་དང་གཡོན་འོག་མས་གླེགས་བམ་འཛིན་
པ། ཕྱོགས་བཅུའི་རྒྱལ་བ་སྲས་བཅས་ཀྱིས་བསྐོར་བ། ཞལ་ནས་ཤེར་ཕྱིན་གྱི་སྒྲ་
འུར་འུར་བ་གསུང་ཞིང་སྤྲོས་བྲལ་དུ་ངེས་པ་ལྷང་ལྷང་བསྐྱེད་པར་མཛད་པ་ཞིག་ཏུ་
གྱུར་པར་མོས་ལ། རང་དང་ཕ་མ་སེམས་ཅན་ཐམས་ཅད་ཀྱིས་ཕྱག་མཆོད་སྐོར་
བ་ ལན་ མང་ དུ་ བྱས་ ཏེ་ ཚོགས་ གསོག་ པ་ དང་། གསོལ་ བ་ གདབ་ པ་ དང༌།
གཟུངས་སྔགས་བཟླ་བ་སོགས་རྗེས་དྲན་ལྔ་ཚང་བའི་ཉམས་ལེན་ལ་བརྩོན་པར་
བྱའོ། །འདི་ ནི་ ཐིག་ ལེའི་ རྣལ་ འབྱོར་ གོང་ མ་ གཞན་ ཐམས་ ཅད་ ཀྱི་ གཞིར་
བསྔགས་ཏེ། སྙིང་གི་ཐིག་ལེའི་གདམས་པ་འདི་ནི་ཤེར་ཕྱིན་གྱི་མདོ་སྡེ་རིན་པོ་
ཆེའི་དོན་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་ པ་ ཉམས་ ལེན་ གྱི་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཐིལ་དུ་བྱེད་པ་ཡིན་པར་བཀའ་གདམས་གླེགས་བམ་ལས་ཡང་དང་ཡང་དུ་
གསུངས་སོ། །
དེ་ནས་ཐིག་ལེ་དྲུག་པར་འཕོ་བ་ནི། རང་ཉིད་ཡུམ་ཆེན་མོར་གསལ་བའི་
ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་མུ་སེར་པོ་ལས་ཐུབ་པ་བདུད་
འདུལ་སྤྲུལ་སྐུའི་ཆ་ལུགས་ཅན། ཕྱག་གཡས་ས་གནོན་དང་གཡོན་མཉམ་བཞག་
མཛད་པ། འཁོར་ས་བཅུའི་བྱང་ཆུབ་སེམས་དཔའ་འབའ་ཞིག་གིས་བསྐོར་བ་
ཞིག་ཏུ་གྱུར་པར་བསྒོམས་ལ། འགྲོ་ཀུན་ཕ་མར་རྗེས་དྲན་གྱི་སྒོ་ནས་ཕ་མ་སེམས་
ཅན་ཐམས་ཅད་དཀྱིལ་འཁོར་གྱི་ནང་དུ་དྲངས་ཏེ་ཡན་ལག་བདུན་པའི་སྒོ་ནས་
ཚོགས་གསོག་པ་དང༌། སྒྲིབ་པ་སྦྱོང་བ་དང༌། ལྷག་པའི་ལྷའི་བྱིན་རླབས་གཞུག་
པ་དང་། ཐུགས་རྗེ་བསྐུལ་བའི་ཕྱིར་གཟུངས་སྔགས་བཟླ་བ་སོགས་སྔར་ལྟར་
བྱའོ། ། །
དེ་ནས་ཐིག་ལེ་བདུན་པར་འཕོ་བ་ནི། རང་ཉིད་ཐུབ་པའི་དབང་པོར་
གསལ་བའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་ཟླའི་སྟེང་ན་
ཧྲིདཀར་པོ་ལས་སྤྱན་རས་གཟིགས་ཞལ་གཅིག་ཕྱག་བཞི་པ། དང་པོ་གཉིས་
ཐུགས་ཀར་ཐལ་མོ་སྦྱར་བ། ལྷག་མ་གཉིས་ཤེལ་ཕྲེང་དང་པད་དཀར་འཛིན་པ།
ཞབས་སྐྱིལ་ཀྲུང་གིས་བཞུགས་པ། འཁོར་བྱང་ཆུབ་སེམས་དཔའི་ཚོགས་ཀྱིས་
བསྐོར་བ་ཞིག་ཏུ་གྱུར་པར་མོས་ལ། འགྲོ་ཀུན་ཕ་མར་རྗེས་དྲན་གྱི་སྒོ་ནས་ཕྱག་
མཆོད་དང་སྔགས་བཟླ་བ་སོགས་སྔར་ལྟར་བྱའོ། ། །
དེ་ནས་ ཐིག་ལེ་ བརྒྱད་ པར་ འཕོ་བ་ནི། རང་ཉིད་ཐུགས་ རྗེ་ཆེན་པོར་
གསལ་བའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་ཟླའི་སྟེང་ན་
- 208 -



GKA
བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཏྭ་ལྗང་ཁུ་ལས་སྒྲོལ་མ་ལྗང་ཁུ་ཞལ་གཅིག་ཕྱག་གཉིས་མ། གཡས་མཆོག་སྦྱིན་
གྱི་ཕྱག་རྒྱ་དང་གཡོན་ཨུཏྤལ་མཐེབ་སྲིན་གྱིས་ཐུགས་ཀར་འཛིན་པ། འཁོར་ཞི་
བའི་ལྷ་མོ་དཔག་ཏུ་མེད་པས་བསྐོར་བ་ཞིག་ཏུ་གྱུར་པར་མོས་ལ། ཕ་མ་སེམས་
ཅན་ཐམས་ཅད་དཀྱིལ་འཁོར་དུ་དྲངས་ཏེ་ཕྱག་མཆོད་བཟླ་བ་སོགས་སྔར་ལྟར་
བྱའོ། ། །
དེ་ནས་ཐིག་ལེ་དགུ་པར་འཕོ་བ་ནི། རང་ཉིད་རྗེ་བཙུན་སྒྲོལ་མར་གསལ་
བའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་ཉིའི་སྟེང་ན་ཧཱུྃ་ལྗང་
ནག་ལས་སྒྲོལ་མ་དྲག་མོ་ལྗང་ནག་ཞལ་གཅིག་ཕྱག་བཞི་མ། དག་པོ་གཉིས་གྲི་
ཐོད། འོག་མ་གཉིས་ཌ་མ་རུ་དང་ཁ་ཊཾ་ག་འཛིན་པ། མི་ལྤགས་ཀྱི་གཡང་གཞི་
དང་སྟག་ལྤགས་ཀྱི་ཤམ་ཐབས་དང་རུས་པའི་རྒྱན་དྲུག་གསོལ་ཞིང་གཡོན་བརྐྱང་
གིས་བཞུགས་པ། འཁོར་ལྷ་མོ་དྲག་མོའི་ཚོགས་དཔག་ཏུ་མེད་པས་བསྐོར་བ། །
ཐམས་ཅད་ཀྱང་ཧཱུཾ་དང་ཕཊ་ཀྱི་སྒྲ་སྒྲོག་པ། གར་སྟབས་ཀྱིས་ས་གཞི་གཡོ་ཞིང་
བསྐྱོད་པ་ ཞིག་ཏུ་གྱུར་ པར་མོས་ལ། ཕ ་མ་ སེམས་ཅན་ཐམས་ཅད་དྲངས་ཏེ་
དཀྱིལ་འཁོར་གྱི་ནང་དུ་བཅུག་ནས་ཕྱག་མཆོད་སྐོར་བ་བཟླས་བརྗོད་སོགས་
སྔར་ལྟར་བྱའོ། །
དེ་ནས་ཐིག་ལེ་བཅུ་པར་འཕོ་བ་ནི། རང་ཉིད་རྗེ་བཙུན་མ་སྒྲོལ་མ་དྲག་
མོར་གསལ་བའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་ཉིའི་
སྟེང་ན་ཧཱུྃ་མཐིང་ནག་ལས་མི་གཡོ་བ་སྔོན་པོ་ཞལ་གཅིག་ཕྱག་གཉིས་པ་ཁྲོ་ཞིང་
གཏུམ་པ། གཡས་རལ་གྲི་དང་གཡོན་ཞགས་པ་འཛིན་པ། སྦྲུལ་དང་རིན་པོ་ཆེས་
བརྒྱན་ཅིང་གླང་ལྤགས་དང་སྟག་ཤམ་གསོལ་བ། གཡས་བརྐྱང་གིས་ཚོགས་ཀྱི་
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བདག་ པོའི་ གདན་ ལ་ མེ་ དཔུང་ གི་ དབུས་ན་ ཁྲོ་ བོའི་ ཚོགས་ ཀྱིས་ བསྐོར་ ཏེ་
བཞུགས་པ་ཞིག་ཏུ་གྱུར་པར་བསྒོམས་ལ། ཕ་མ་སེམས་ཅན་ཐམས་ཅད་དྲངས་ཏེ་
གཞལ་ཡས་ཁང་གི་ནང་དུ་བཅུག་ནས་ཕྱག་མཆོད་སྐོར་བ་བཟླས་བརྗོད་སོགས་
སྔར་ལྟར་བྱའོ། །ཡུམ་ཤེར་ཕྱིན་མ་ནས་མི་གཡོ་བའི་བར་གྱི་ཐིག་ལེ་ལྔ་པོ་འདི་ལ་
རྟེན་པ་ཡི་དམ་ལྷའི་ཐིག་ལེ་ཞེས་བརྗོད་པར་གསུངས་ཤིང་། འདི་ནི་གཙོ་བོར་
རང་ལ་ཐ་མལ་གྱི་སྣང་ཞེན་སྦྱངས་ནས་ཡི་དམ་ལྷའི་སྐུར་བསྒོམ་པ་སྟེ་ཟབ་
གསལ་གཉིས་མེད་ཀྱི་ལྷའི་རྣལ་འབྱོར་ལ་གཙོ་བོར་འབད་པ་དང་། སྔོན་འབྲོམ་
ཆོས་ཀྱི་རྒྱལ་པོས་ཇོ་བོའི་སྤྱན་སྔར་སངས་རྒྱས་བྱང་སེམས་ཐམས་ཅད་བཞིར་
བསྡུས་ནས་འདམ་པ་ལྟར་བཀའ་གདམས་ལྷ་ཆོས་བདུན་ལྡན་གྱི་རྣམ་ཐར་སྐྱོང་
བར་འདོད་པ་རྣམས་ ཀྱིས་ སྡེ་སྣོད་གསུམ་གྱི་བརྗོད་བྱ་ཐམས་ཅད་བསླབ་པ་
གསུམ་དུ་བསྡུས། དེ་ཉམས་སུ་ལེན་པའི་ཚེ་ཤེར་ཕྱིན་གྱི་མདོ་སྡེ་རིན་པོ་ཆེའི་
དགོངས་དོན་བཤེས་གཉེན་བསྟེན་ཚུལ་ནས་ཞི་ལྷག་གི་བར་ལས་དང་པོ་པའི་
ཉམས་ལེན་གྱི་ལུས་རྫོགས་པ་དང་། ས་ལྟ་བུའི་སེམས་བསྐྱེད་ནས་ཆོས་ཀྱི་སྤྲིན་
ལྟ་བུའི་སེམས་སྐྱེད་ཀྱི་བར་རམ། ཐེག་པ་ཆེན་པོའི་ཚོགས་ལམ་ནས་ས་བཅུའི་ཐ་
མ་རྡོ་རྗེ་ལྟ་བུའི་ཏིང་ངེ་འཛིན་དང་། དེའི་རྗེས་ཐོགས་སུ་རྣམ་པ་ཐམས་ཅད་མཁྱེན་
པའི་ཡེ་ཤེས་ཐོབ་སྟེ་འཕྲིན་ལས་ཉི་ཤུ་རྩ་བདུན་གྱི་སྒོ་ནས་མཁའ་ཁྱབ་ཀྱི་སེམས་
ཅན་རྣམས་ཀྱི་དོན་མཛད་པའི་བར་ཐེག་པ་ཆེན་པོའི་ལམ་འབྲས་བུ་དང་བཅས་པ་
ཡོངས་ སུ་ རྫོགས་ པ་ཉམས་ལེན་གྱི་མཐིལ་དུ་ བྱེད་ པ་ དང་། སངས་ རྒྱས་ བྱང་
སེམས་ཐམས་ཅད་ལྷག་པའི་ལྷ་བཞིར་བསྡུས་ནས་གསོལ་བ་འདེབས་ཤིང་ཟབ་
གསལ་གཉིས་མེད་ཀྱི་ལྷའི་རྣལ་འབྱོར་ལ་བརྟེན་ནས་ལམ་མྱུར་དུ་བགྲོད་པར་
- 210 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
བྱེད་པ་ཞིག་མན་ངག་འདིའི་སྙིང་པོའི་དོན་ཡིན་ནོ། །འདི་ལྟ་བུའི་བཀའ་གདམས་
ལྷ་བཞིའི་རྟེན་དང་བརྟེན་པར་བཅས་པའི་དཀྱིལ་འཁོར་ལུས་ལ་བཀོད་ནས་
བསྒོམ་ཚུལ་འདི་ཡང་སྔོན་འབྲོམ་རིན་པོ་ཆེས་བཀའ་གདམས་ལྷ་བཞིའི་དཀྱིལ་
འཁོར་ འདི་ ལྟ་ བུ་ དག་ པའི་ འཁོར་ ལ་ དངོས་སུ་ སྟོན་ པར་ མཛད་དེ། བཀའ་
གདམས་གླེགས་བམ་ལས། འབྲོམ་ རྗེའི་ཐུགས་ཀ་རབ་ཕྱེ་བས། །རང་ གི་ཐུབ་
པའི་ངོ་བོ་ཉིད། །རིགས་ལྔས་ནམ་མཁའ་གང་ཚུལ་དུ། །ཐུགས་ཀྱི་ནམ་མཁའ་
རྒྱལ་སྲས་གང་། །རྒྱལ་བའི་དཀྱིལ་འཁོར་ཡིན་ནོ་གསུངས། །ཇོ་བོའི་ཞལ་ནས་
སྲས་ཀྱི་མཆོག །འདམ་ཀ་མ་ལོག་ སྲས་ཀྱི་མཆོག །རྒྱལ་བའི་ཞིང་ཁམས་འདི་
ལྟར་གདའ། །ལེགས་པར་གདམས་པའི་ཕན་ཡོན་ཡིན། །འགྲོ་བའི་དོན་དུ་ངེས་
འགྱུར་གསུངས། །དཀར་འཇམ་སྤྲིན་གྱི་གུར་གསེབ་ནས། །ཟླ་བ་ལྟ་བུར་སེམས་
དཔའ་རྣམས། །ཇི་ལྟར་རྒྱལ་སྲས་མང་གྱུར་ཀྱང་། །འདི་ལྟར་ཐུགས་རྗེ་ཆེན་པོ་
ལས། །གཡོ་བ་འགའ་ཡང་ཡོད་མ་མཆིས། །ཉིད་ཀྱི་ནང་གི་གཞལ་ཡས་ཁང་། །
མཚུངས་ པ་ མེད་ པར་ གསལ་ བར་ མཛོད། །དེ་ནས་ འབྲོམ་ རྗེས་ ལེགས་ ཞེས་
གསུངས། །ཞེས་དང་། ཐུགས་ ཀྱི་ པད་ སྒོ་ རབ་ ཕྱེ་ སྟེ། །སྒྲོལ་མའི་ ཞིང་ ཁམས་
དཔག་མེད་བསྟན། །མཐིང་འཇམ་སྤྲིན་གྱི་གུར་གསེབ་ནས། །མཐིང་མདོག་ཁྲོ་
བོ་དུ་མ་རྣམས། །བརྐྱང་བསྐུམ་ གར་ གྱིས་བདུད་ སྡེ་ སྐྲག །འཛུམ་ ཆགས་ གར་
གྱིས་འབྲོམ་རྗེ་བསྟོད། །སྲས་ཀྱི་ཐུ་བོ་འདི་ལ་གསོན། ཁྲོ་ཞིང་དཔའ་བོ་དཔག་
མེད་ ཀྱང༌། །མི་གཡོ་བརྟན་པ་ཉིད་ཡིན་ནོ། ཁྱོད་བསྟན་བསྲུང་ཞིང་བར་ཆད་
བསལ། །ཇི་ལྟར་ཁྱོད་ཀྱི་ཞིང་ཁམས་ཀྱི། །དཔག་མེད་ནང་དུ་གསལ་བ་བཞིན། །
ཞེས་སོགས་མན་ངག་འདིར་ཇི་ལྟར་གསུངས་པ་བཞིན་དངོས་སུ་སྟོན་པར་མཛད་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དོ། །དེ་ནས་ཐིག་ལེ་བཅུ་གཅིག་པར་འཕོ་བ་ནི། རང་ཉིད་ཁྲོ་བོའི་དབང་པོ་མི་
གཡོ་བར་གསལ་བའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་
ཟླའི་སྟེང་ན་ཧཱུྃ་དཀར་པོ་ལས་མགོན་པོ་ཨ་ཏི་ཤ་ངོ་བོ་ཐུབ་པའི་དབང་པོ། རྣམ་པ་
ལོངས་སྤྱོད་རྫོགས་སྐུའི་ཆ་ལུགས་ཅན། རྡོ་རྗེ་དང་དྲིལ་བུ་འཛིན་པ། སྐྱིལ་ཀྲུང་
གིས་བཞུགས་པ། དེའི་མདུན་དུ་ཐུབ་པ་ལོངས་སྤྱོད་རྫོགས་སྐུའི་ཆ་ལུགས་ཅན།
གཡས་སུ་སྤྱན་རས་གཟིགས། གཡོན་དུ་སྒྲོལ་མ། རྒྱབ་ཏུ་མི་གཡོ་བ། ཤར་ལྷོར་
ཇོ་བོ་པཎྜི་ཏའི་ཆ་བྱད་ཅན། ལྷོ་ནུབ་ཏུ་འབྲོམ་དགེ་བསྙེན་གྱི་ཆ་བྱད་ཅན། ནུབ་
བྱང་དུ་རྔོག་དང་བྱང་ཤར་དུ་ཁུ་སྟོན་གཉིས་བོད་སྟོན་རབ་བྱུང་གི་ཆ་བྱད་ཅན།
སྟེང་གི་ཆ་ལ་བརྒྱུད་པ་གསུམ་གྱི་བླ་མའི་ཚོགས་རྣམས་བཞུགས་པ་ཞིག་ཏུ་གྱུར་
པར་བསྒོམས་ལ། འགྲོ་ཀུན་ཕ་མར་ རྗེས་སུ་དྲན་པས་སེམས་ཅན་ཐམས་ཅད་
གཞལ་ཡས་ཁང་གི་ནང་དུ་དྲངས་ཏེ་ཕྱག་མཆོད་སྐོར་བ་བཟླས་བརྗོད་སོགས་
སྔར་ལྟར་བྱའོ། ། །
དེ་ནས་ཐིག་ལེ་བཅུ་གཉིས་པར་འཕོ་བ་ནི། རང་ཉིད་མགོན་པོ་ཨ་ཏི་ཤའི་
རྣལ་འབྱོར་དང་ལྡན་པའི་ཐུགས་ཀར་སྔར་ལྟ་བུའི་གཞལ་ཡས་ཁང་གི་ནང་དུ་པད་
ཟླའི་སྟེང་ན་ཧཱི༔དཀར་པོ་ལས་འབྲོམ་ཆོས་ཀྱི་རྒྱལ་པོ་ལོངས་སྐུའི་རྣམ་པ་ཅན་གར་
ཆས་སུ་བཞུགས་པ། སྐུ་ཤེལ་ལྟར་དྭངས་ཤིང་གསལ་བའི་ངོས་ལ་དཀོན་མཆོག་
གསུམ་གྱི་གཟུགས་བརྙན་ཇི་ལྟ་བ་བཞིན་དུ་འཆར་བ། དགུང་ལོ་བཅུ་དྲུག་ལོན་
པའི་ན་ཚོད་ཅན། ཕྱག་གཡས་པད་དཀར་གཡོན་དྲིལ་བུ་འཛིན་པ། ཞབས་སྐྱིལ་
ཀྲུང་གིས་བཞུགས་པའི་མདུན་དུ་ཕྱི་ལྟར་ན་རང་དང་ཆ་ལུགས་མཚུངས་པའི་ཁྱེའུ་
དཀར་པོ་བཞི། གཡས་སུ་སེར་པོ་བཞི། གཡོན་དུ་ལྗང་ཁུ་བཞི། རྒྱབ་ཏུ་དམར་པོ་
- 212 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
བཞི། ནང་ལྟར་ན་སྐུ་མཆེད་གསུམ་སོགས། གསང་བ་ལྟར་ན་རིགས་ལྔའི་ངོ་བོ།
སྟེང་གི་ཆ་ལ་བརྒྱུད་པ་གསུམ་གྱི་བླ་མ་རྣམས་དང༌། གསང་བ་ཡེ་ཤེས་སོགས་
མཁའ་འགྲོའི་ཚོགས་དུ་མ་རྣམས་ཨོ་རྒྱན་གྱི་ཡུལ་དུ་མཛད་པ་མཛད་པ་ཇི་ལྟ་བ་
བཞིན་གར་སྟབས་སྣ་ཚོགས་སུ་བསྒྱུར་བ་ཞིག་ཏུ་གྱུར་པར་བསྒོམས་ལ། ཕ་མ་
སེམས་ཅན་ཐམས་ཅད་གཞལ་ཡས་ཁང་གི་ནང་དུ་དྲངས་ཏེ་ཕྱག་མཆོད་སྐོར་བ་
བཟླས་བརྗོད་སོགས་སྔར་ལྟར་བྱའོ། ། །
དེ་ནས་ཐིག་ལེ་བཅུ་གསུམ་པར་འཕོ་བ་ནི། རང་ཉིད་ཐུགས་རྗེ་ཆེན་པོ་
རྒྱལ་བ་འབྲོམ་གྱི་རྣལ་འབྱོར་དང་ལྡན་པའི་ཐུགས་ཀར་སྔར་ལྟ་བུའི་གཞལ་ཡས་
ཁང་གི་ནང་དུ་པད་ཟླའི་སྟེང་ན་མེ་སེར་པོ་ལས་རྒྱལ་བ་བྱམས་པ་དགེ་སློང་གི་
རྣམ་པ་ཅན། སྐུ་ལ་ཆོས་གོས་གསུམ་གསོལ་བ། མཚན་དཔེ་དང་ལྡན་པ། ཆོས་
འཆད་ཀྱི་ཕྱག་རྒྱ་མཛད་པ། གཡས་གཡོན་ན་ནམ་མཁའ་དྲི་མ་མེད་པ་དང་བཙུན་
པ་སྤྱན་རས་གཟིགས་གཉིས་དགེ་སློང་གི་ཆ་བྱད་ཅན་བཞེངས་ཏེ་བཞུགས་པ།
སྟེང་གི་ཆ་ལ་འཕགས་པ་ཐོགས་མེད་སོགས་རྒྱ་ཆེན་སྤྱོད་བརྒྱུད་ཀྱི་བླ་མའི་ཚོགས་
རྣམས་བཞུགས་པ། ཞལ་ནས་ཤེར་ཕྱིན་གྱི་བཀའ་ཟབ་མོ་རྣམས་སྒྲོག་ཅིང་། དེའི་
དོན་ལ་གཡེལ་བ་མེད་བཞིན་དུ་ལྷའི་གནས་ལ་སོགས་པར་སྤྲུལ་པ་དཔག་ཏུ་མེད་
པ་འགྱེད་ཅིང་གདུལ་བྱ་རྣམས་ས་ལམ་ཕྱིན་ཅི་མ་ལོག་པ་ལ་འགོད་པར་མཛད་པ་
ཞིག་ཏུ་གྱུར་པར་བསྒོམས་ལ། རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ལ་མོས་གུས་
ཤུགས་དྲག་པོས་གསོལ་བ་འདེབས་པ་བླ་མ་རྗེས་དྲན་དང་། ཟབ་གསལ་གཉིས་
མེད་ཀྱི་ལྷའི་རྣལ་འབྱོར་བསྒོམ་པ་སྟོང་པ་དང་ལྷ་ རྗེས་དྲན་དང་། སེམས་ཅན་
ཐམས་ཅད་ཕ་མ་དྲིན་ཅན་དུ་བལྟས་ཏེ་སྙིང་རྗེ་ཆེན་པོས་སེམས་ཅན་ཐམས་ཅད་
ཟ
213-



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེས་པོའི་ཤུལ་བཞག་ལས།
གཞལ་ཡས་ཁང་གི་ནང་དུ་དྲངས་ཏེ་ཕྱག་མཆོད་སྐོར་བ་བཟླས་བརྗོད་སོགས་
སྔར་ལྟར་བྱའོ། །
དེ་ནས་ཐིག་ལེ་བཅུ་བཞི་པར་འཕོ་བ་ནི། རང་ཉིད་རྗེ་བཙུན་བྱམས་པ་
མགོན་པོའི་རྣལ་འབྱོར་དང་ལྡན་པའི་ཐུགས་ཀར་སྔར་ལྟ་བུའི་གཞལ་ཡས་ཁང་
གི་ནང་དུ་པད་ཟླའི་སྟེང་ན་དྷིཡིག་གསེར་བཙོ་མ་ལྟ་བུ་ལས་རྗེ་བཙུན་འཇམ་
དབྱངས་སུ་བསྐྱེད་པའམ་ཡང་ན་མགོན་པོ་ཀླུ་སྒྲུབ་སེར་པོ་རབ་བྱུང་སྤྲུལ་སྐུའི་ཆ་
ལུགས་ གཙུག་ཏོར་ ཅན། སྦྲུལ་ མགོ་ བདུན་ གྱི་ གདེངས་ ཀས་ མཛེས་ པ། ཕྱག་
གཉིས་ཆོས་འཁོར་གྱི་ཕྱག་རྒྱ་ཅན། ཞབས་སྐྱིལ་ཀྲུང་གིས་བཞུགས་པ། གཡས་
གཡོན་དུ་ཇོ་བོ་དང་སྤྱན་རས་གཟིགས་ གཉིས་རབ་བྱུང་གི་རྣམ་པ་ཅན། སྟེང་
གི་ཆ་ལ་འཇམ་ད པལ་དབྱངས་དང་ཟླ་བ་གྲགས་པ་ལ་སོགས་པ་ཟབ་མོ་ལྟ་
བརྒྱུད་ཀྱི་བླ་མའི་ཚོགས་རྣམས་སྤྲུལ་པ་དུ་མ་འགྱེད་པ། སླར་ཡང་མི་རྟོག་པའི་
དབྱིངས་སུ་ཡལ་ཞིང་རང་རང་གི་སྐུའི་རྣམ་པར་ལམ་ལམ་འཆར་བས་བརྗོད་པ་
དང་བཅས་པ་དང་བརྗོད་པ་མེད་པའི་ཆོས་སྣ་ཚོགས་སྟོན་པ་ཞིག་ཏུ་གྱུར་པར་
བསྒོམས་ལ། རྗེས་དྲན་ལྔའི་ཉམས་ལེན་སྔར་ལྟར་བྱའོ། །
དེ་ནས་ཐིག་ལེ་བཅོ་ལྔ་པར་འཕོ་བ་ནི། རང་ཉིད་ཟབ་མོ་ལྟ་བརྒྱུད་ཀྱི་
གཙོ་བོ་རྗེ་བཙུན་འཇམ་དཔལ་དབྱངས་ཀྱི་རྣལ་འབྱོར་དང་ལྡན་པའི་ཐུགས་ཀར་
སྔར་ལྟ་བུའི་གཞལ་ཡས་ཁང་གི་ནང་དུ་སེང་གེས་བཏེག་པའི་རིན་པོ་ཆེའི་ཁྲིའི་
སྟེང་དུ་པདྨ་ཉི་མ་ཟླ་བའི་གདན་ལ་ཧཱུྃ་མཐིང་ནག་ལས་རྒྱལ་བ་རྡོ་རྗེ་འཆང་ལོངས་
སྤྱོད་རྫོགས་སྐུའི་ཆ་ལུགས་ཅན་སྐུ་མདོག་སྔོན་པོ་རྡོ་རྗེ་དང་དྲིལ་བུ་ཐུགས་ཀར་
བསྣོལ་ཏེ་འཛིན་པ། ཞབས་རྡོ་ རྗེ་ སྐྱིལ་ཀྲུང་གིས་བཞུགས་པ། གཡས་གཡོན་དུ་
- 214 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
མཆོག་ཟུང་ལོངས་སྐུའི་ ཆ་ལུགས་ཅན་བཞེངས་པ། སྟེང་གི་ཆ་ལ་ཉམས་ལེན་
བྱིན་རླབས་བརྒྱུད་པའི་བླ་མ་ཏེ་ལོ་ནཱ་རོ་སོགས་དང་། ཡང་སྒོས་ནོར་བུའི་ཕྲེང་
བའི་བརྒྱུད་པ་རྣམས་ཀྱིས་བསྐོར་ནས་བཞུགས་པ་ཞིག་ཏུ་གྱུར་པར་བསྒོམས་ལ།
རྗེས་དྲན་ལྔའི་ཉམས་ལེན་སྔར་བཤད་པ་ལྟར་བྱའོ། །ཇོ་བོ་ཡབ་སྲས་གཉིས་དང་
བརྒྱུད་པ་གསུམ་ལྡན་གྱི་བླ་མའི་རྣལ་འབྱོར་ལྔ་པོ་འདི་ལ་རྩ་བརྒྱུད་བླ་མའི་ཐིག་
ལེ་ཞེས་བརྗོད་པར་གསུངས་ཤིང་། གསང་སྔགས་བླ་མེད་ཀྱི་ལམ་གྱི་ལུས་ཡོངས་
སུ་རྫོགས་པ་མྱུར་བ་མྱུར་བར་བརྒྱུད་ལ་བསྐྱེད་ཕྱིར་བླ་མའི་རྣལ་འབྱོར་ལ་རྩལ་དུ་
འདོན་པར་མཛད་པ་ཡིན་ལ། ལམ་ཐུན་མོང་བ་ལ་མྱོང་བ་ཕུལ་ཕྱིན་རྙེད་ནས་
སྔགས་ལམ་ལ་ཆིག་སྒྲིལ་དུ་གཞོལ་བར་ནུས་པ་རྣམས་ཀྱིས་ནི་སྔར་བཤད་པའི་
ཐིག་ལེ་དེ་དག་རེ་རེའི་ནང་དུའང་རྒྱུད་སྡེ་བཞི་ནས་གསུངས་པའི་ལྷའི་རྣལ་འབྱོར་
མཐའ་ཡས་པ་ཞིག་བསྒོམ་པར་བྱ་བ་དང༌། རྒྱུད་སྡེ་འོག་མ་གསུམ་ནས་བཤད་
པའི་མཚན་བཅས་དང་མཚན་མེད་ཀྱི་རྣལ་འབྱོར་མཐའ་ཡས་པ་ཞིག་ལ་སློབ་པ་
དང༌། ཐིག་ལེ་བཅོ་ལྔ་པའི་སྐབས་འདིར་གསང་བདེ་འཇིགས་གསུམ་སོགས་བླ་
མེད་ནས་གསུངས་པའི་ལྷའི་རྣལ་འབྱོར་མཐའ་ཡས་པ་ཞིག་ལ་སློབ་པ་དང་། བླ་
མེད་ཀྱི་ནང་ནས་ཀྱང་གཙོ་བོར་དཔལ་གསང་བ་འདུས་པའི་ལྷའི་རྣལ་འབྱོར་ལ་
བསླབ་པར་བྱ་བ་ཡིན་ལ། གསང་བ་འདུས་པ་ལ་ཡང་འཕགས་ལུགས་དང་ཡེ་
ཤེས་ཞབས་ལུགས་གཉིས་ལས། གདམས་ངག་འདི་ནི་ཇོ་བོ་རྗེས་ཡེ་ཤེས་ཞབས་
ལུགས་དང་མཐུན་པར་མཛད་པ་ཡིན་པས། དེ་ནས་བཤད་པ་ལྟར་གྱི་ལྷའི་རྣལ་
འབྱོར་ ཕྲ་རགས་ལ་རྩལ་དུ་བཏོན་ནས་བསླབ་པར་བྱའོ། །བཀའ་གདམས་ལྷ་
ཆོས་བདུན་ལྡན་གྱི་མན་ངག་ཟབ་མོ་འདི་ལ་ཆིག་སྒྲིལ་དུ་བྱས་ནས་སྐྱོང་བར་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འདོད་པ་རྣམས་ཀྱིས་ནི་ཐིག་ལེ་བཅོ་ལྔ་པའི་སྐབས་འདིར་དབང་བཞི་རྒྱས་པར་
བླངས་ཏེ་དམ་ཚིག་དང་སྡོམ་པ་གསོ་ཞིང་། དེ་ནས་སྐུ་གསུམ་ལམ་ཁྱེར་གྱི་གནད་
ཚང་བའི་རིམ་པ་དང་པོའི་རྣལ་འབྱོར་ལ་བསླབས་ཏེ་རྫོགས་རིམ་ཡོངས་རྫོགས་
རྒྱུད་ལ་སྐྱེ་བའི་དགེ་རྩ་ཡོངས་སུ་སྨིན་པ་ཞིག་བྱ། དེ་ནས་རྫོགས་རིམ་བསྒོམ་ཚུལ་
ནི་ཐིག་ལེ་བཅུ་དྲུག་པའི་སྐབས་སུ་འཆད་དོ། །དེ་ལྟར་ཐིག་ལེ་དང་པོ་གཞི་བཀོད་
པ་བསམ་གྱིས་མི་ཁྱབ་པའི་ཐིག་ལེ་ནས་ཐིག་ལེ་བཅོ་ལྔ་པ་ཉམས་ལེན་བྱིན་
རླབས་བརྒྱུད་ཀྱི་རྣལ་འབྱོར་རམ། རྡོ་རྗེ་འཆང་ཆེན་པོའི་རྣལ་འབྱོར་གྱི་བར་རྟེན་
དང་བརྟེན་པར་བཅས་པའི་དཀྱིལ་འཁོར་རྗེས་དྲན་ལྔའི་སྒོ་ནས་བསྒོམ་པ་ཟབ་
གསལ་གཉིས་མེད་ཀྱི་ལྷའི་རྣལ་འབྱོར་རམ། རིམ་པ་དང་པོ་བསྐྱེད་པའི་རིམ་པ་
ལ་བསླབས་ནས་རིམ་པ་གཉིས་པ་རྫོགས་པའི་རིམ་པ་ལ་སློབ་པ་ཐིག་ལེ་བཅུ་
དྲུག་པ་ལ་འཇུག་པ་ནི། རང་ཉིད་ཁྱབ་བདག་རྡོ་རྗེ་འཆང་གི་སྐུར་གསལ་བའི་
ཐུགས་ཀར་སྔར་ལྟ་བུའི་གཞལ་ཡས་ཁང་མཛེས་ཤིང་ཡིད་དུ་འོང་བ། སྟོབས་དང་
མི་འཇིགས་པ་སོགས་ཀྱི་རང་བཞིན་ཅན་གྱི་དབུས་སུ་པད་ཟླའི་གདན་ལ་ཧཱུྃ་ཡིག་
སེར་པོ་ཡོངས་སུ་གྱུར་པ་ལས་བདག་ཉིད་སངས་རྒྱས་ཆོས་ཀྱི་སྐུ་ཟག་པ་མེད་
པའི་ཡེ་ཤེས་ཅན། རྣམ་ པ་ ལོངས་ སྤྱོད་ རྫོགས་ པའི་ སྐུ་ སྐྱིལ་ཀྲུང་དང་ མཉམ་
བཞག་གིས་བཞུགས་ པ་སེར་པོ། ཆོས་ ཀྱི་དབྱིངས་ལས་མི་གཡོ་བཞིན་དུ་ སྐུ་
གསུང་ཐུགས་ཀྱི་མཛད་པ་མཐའ་དག་རྩོལ་མེད་ལྷུན་གྲུབ་ཏུ་འབྱུང་བའི་ངང་ནས་
སྤྲུལ་སྐུ་དུ་མ་སྤྲུལ་ནས་གཞལ་ཡས་ཁང་དེར་གནས་པ། རང་ཉིད་གཙོ་བོའི་སྙིང་
གི་དཀྱིལ་དུ་བྱང་ཆུབ་ཀྱི་ཐིག་ལེ་དྭངས་ཤིང་གསལ་བ་ཡུངས་འབྲུ་ཙམ་པ། དེ་རྒྱ་
ཇེ་ཆེར་སོང་ནས་ནོར་བུ་རིན་པོ་ཆེའི་སྣོད་རྒྱ་ཆེ་ཞིང་དཔངས་མཐོ་བ་དྭངས་ཤིང་
- 216 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ། །
འོད་འཚེར་བ། དེའི་ནང་དུ་རང་གི་སེམས་ཐིག་ལེ་སེར་པོ་སྲན་མ་ཙམ་དྭངས་
ཤིང་འོད་འཚེར་བ་མེར་མེར་གཡོ་ཞིང་འཇུ་བ་ལྟ་བུ་དེ་རྒྱ་ཇེ་ཆེར་སོང་བས་ཐིག་
ལེའི་རྒྱ་མཚོ་གསེར་བཙོ་མའི་མདོག་ལྟར་དྭངས་ཤིང་ཁོད་སྙོམས་པ། གཞི་བརྟན་
པ། རྒྱ་ཆེ་བ། ཁྱབ་ཆེ་བ། གཟུགས་བརྙན་ཐམས་ཅད་འཆར་བ་ཞིག་ཏུ་གསལ་
བཏབ་ལ་རྩེ་གཅིག་ཏུ་བསྒོམ་མོ། །དེ་ནས་འགྲོ་ཀུན་ཕ་མར་རྗེས་སུ་དྲན་པས་
སེམས་ཅན་ཐམས་ཅད་དཀྱིལ་འཁོར་གྱི་ནང་དུ་དྲངས་ཏེ་གླེགས་བམ་ལས་འབྱུང་
པའི་ཡན་ལག་བདུན་པའི་སྒོ་ནས་ཚོགས་གསོག་སྒྲིབ་སྦྱོང་དང་། དབང་བསྐུར་ཏེ་
རྒྱུད་ སྨིན་ཅིང་གྲོལ་ བར་ བྱས་ནས་ དག་ པ་ རབ་ འབྱམས་ སུ་ བསྒྱུར་ བ་ དང་།
ཐམས་ཅད་བྱང་ཆུབ་ཀྱི་ཐིག་ལེའི་ངང་དུ་རོ་གཅིག་ཏུ་གྱུར་པར་དམིགས་ཏེ་སྙིང་
རྗེ་དང་སྟོང་པ་ཟུང་འཇུག་དང་ཐབས་ཤེས་དབྱེར་མེད་ཀྱི་ངང་དུ་རྩེ་གཅིག་ཏུ་
མཉམ་པར་འཇོག་ཅི་ཐུབ་དང་
། མཉམ་བཞག་དེ་ལས་ལྡང་བ་ན་སྣང་སྟོང་ཟུང་
འཇུག་ལྷའི་སྐུར་ལྡང་བ་དང་། དཀའ་གདམས་གླེགས་བམ་ལས་ཇི་ལྟར་གསུངས་
པ་ལྟར་གྱི་སྤྲོ་བསྡུའི་དམིགས་པ་སྐྱོང་ངོ་། །ཡན་ལག་བདུན་པ་དང་ཉེར་སྤྱོད་རོལ་
མོ་འདོད་ཡོན་ལྔ་རྒྱལ་སྲིད་སྣ་བདུན་དང་བཅས་པའི་མཆོད་པ་འབུལ་བ་དང་ཐིག་
ལེའི་ལྷ་ཚོགས་ལ་བསྟོད་པ་ཇི་ལྟར་བྱ་བའི་ཚུལ་ནི་བཀའ་གདམས་གསལ་བྱེད་དུ་
ཞིབ་ཏུ་བྲིས་ཟིན་པས་དེ་ལས་ཤེས་པར་བྱའོ། །་་་་་་
དེ་ནས་རྗེས་དྲན་ལྔ་པ་རང་གི་ངག་སྔགས་སུ་རྗེས་སུ་དྲན་པ་བསྒོམས་པ་
ལ་གཉིས་ཏེ། རིམ་པ་དང་པོའི་ལྷའི་རྣལ་འབྱོར་དང་ལྡན་པའི་སྒོ་ནས་ཐིག་ལེ་
བཅུ་དྲུག་གི་ལྷ་ཚོགས་རྣམས་ཀྱི་ཐུགས་བསྐུལ་བའི་བཟླས་བརྗོད་ཇི་ལྟར་བྱ་བ་
དང༌། རིམ་པ་གཉིས་པའི་རྣལ་འབྱོར་དང་ལྡན་པས་རླུང་སྔགས་དབྱེར་མེད་དུ་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བྱས་ཏེ་རྡོ་རྗེ་བཟླས་པ་ལ་སློབ་ཚུལ་གཉིས་ལས། དང་པོ་ནི་བཀའ་གདམས་
གསལ་བྱེད་དུ་ཞིབ་ཏུ་བྲིས་ཟིན་པ་ལྟར་ཤེས་པར་བྱའོ། །གཉིས་པ་ནི་དཔལ་
གསང་བ་འདུས་པའི་རིམ་ལྔའི་རིམ་པ་དང་པོ་ནས་ཇི་ལྟར་འབྱུང་བ་ལྟར་བསྒོམ་
པའོ། །བཀའ་གདམས་ལྷ་ཆོས་བདུན་ལྡན་གྱི་མན་ངག་གསང་བ་ལས་ཀྱང་ཆེས་
གསང་བ་ཐིག་ལེ་བཅུ་དྲུག་གི་བསྒོམ་ཚུལ་སྔར་བཤད་པ་དེ་ལྟར་བྱ་བར་བཀའ་
གདམས་གླེགས་བམ་ཉིད་ལས་ཀྱང་ས་བོན་ཙམ་ཞིག་གསུངས་ཏེ། བཤེས་གཉེན་
བསྟེན་ཚུལ་ནས་སྤྱོད་པ་སྤྱི་བསླབ་ཀྱི་བར་ལ་ཡིད་འགྱུར་གྱི་མྱོང་བ་འདོན་ཚུལ་
སྔར་བཤད་པ་ལྟར་བྱས་ནས་ཐིག་ལེ་བཅུ་དྲུག་གི་ཉམས་ལེན་དངོས་གཞི་ལ་
འཇུག་པ་ནི་གླེགས་བམ་ཕ་ཆོས་ནོར་བུའི་ཕྲེང་བར། སྐྱེས་བུ་གསུམ་གྱི་ལམ་རིམ་
ལ་ནན་ཏན་གཅེས་སྤྲས་སུ་བྱས་ནས་དངོས་གཞི་ལ་འཇུག་པ་ནི། སྟན་བདེ་བ་ལ་
ལུས་གནད་ལེགས་པར་བཅས། སེམས་ཅན་དམིགས་ཡུལ་དུ་བྱས་ནས་སྐྱབས་
འགྲོ་ཕུན་སུམ་ཚོགས་པ་བྱས། གཞན་དོན་དུ་བྱང་ཆུབ་མཆོག་ཏུ་སེམས་བསྐྱེད་དེ།
དེ་ནས་སེམས་གཟུང་བ་སྟེ། རང་གི་སྙིང་གི་དཀྱིལ་དུ་བཻ་དཀར་པོ་ཞུ་བའི་པདྨའི་
ལྟེ་བ་ལ་ཨ་ཐིག་ལེ་འབྲིང་པོ་ཙམ་བསྐྱེད། དེ་ཞུ་བ་ལས་ཟླ་བའི་དཀྱིལ་འཁོར་
ཡང་དེ་ཙམ་བསྐྱེད། དེ་ནས་དེའི་སྟེང་དུ་ཧཱུྃདང་ཨོ་དཀར་སེར་གང་ཡང་རུང་། ངོ་
བོ་བླ་མ་དང་ཡི་དམ་དབྱེར་མེད་པར་བསྐྱེད་ལ་སེམས་རྩེ་གཅིག་ཏུ་དེ་ཉིད་ལ་
བཟུང་སྟེ་མིག་གི་དབང་པོའི་སྒོ་བསྡམས་ཏེ་ཕྱི་རོལ་གྱི་གཟུགས་ལ་མི་སྤྲོ། རྣ་བའི་
དབང་པོའི་སྒོ་བསྡམས་ཏེ་ཕྱི་རོལ་གྱི་སྒྲ་ལ་མི་སྤྲོ། དེ་བཞིན་དུ་སྣ་ལྕེ་ལུས་ཡིད་
རྣམས་དྲི་རོ་རེག་བྱ་རྣམ་པར་རྟོག་པ་ལ་མ་འཁྱམས་པར་བྱས་ཏེ་བླ་མ་དྲན་པས་
མི་བརྗེད་པར་བྱས། ཤེས་བཞིན་གྱི་བརྟན་པར་བྱ། བག་ཡོད་པས་དད་གུས་ཕུན་
- 218 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
སུམ་ཚོགས་པར་བྱ་སྟེ། བླ་མའི་སྐུ་ནས་གང་ཙམ་གསལ་ལ་དག་པ་དྲི་མ་མེད་
པའི་འོད་ཁ་དོག་ལྔའམ་དྲུག་ཕྱོགས་བཅུར་འཕྲོ་བ་དེ་ལྟ་བུ་ཞིག་ལ་སེམས་ལེགས་
པར་བཟུང་སྟེ་ཡིད་ཀྱིས་ཕྱག་དང་མཆོད་པ་བྱ། གསོལ་བ་འདི་ལྟར་གདབ་སྟེ། ཚེ་
འཁོར་བ་ཐོག་མ་མེད་པ་ནས་ད་ལྟ་ཡན་ཆོད་ཀྱི་ཉེས་པ་ཕྲ་ཞིང་ཕྲ་བ་རྣམས་བྱང་
བར་མཛད་དུ་གསོལ། ཕྱོགས་བཅུའི་རྒྱལ་བ་མ་ལུས་པ་རྣམས་གདུལ་བྱའི་དོན་
ལས་སྐད་ཅིག་ཀྱང་མ་གཡོས་པར་མཁྱེན་བརྩེའི་ལམ་དུ་ཞུགས་པ་རྣམས་དང་
རང་ཉིད་ཀྱང་འགྲོགས་ལ་དེ་དག་ལ་ཆགས་སྡང་གཅིག་ཀྱང་མི་མངའ་བར་དག་
པའི་སྣང་བ་འབའ་ཞིག་གིས་རྗེས་སུ་ཡི་རང་ཕུན་སུམ་ཚོགས་པ་འབྱུང་བར་བྱིན་
གྱིས་བརླབ་ཏུ་གསོལ། དེ་དག་ལ་ཆོས་ཀྱི་འཁོར་ལོ་བླ་ན་མེད་པ་བསྐོར་བར་
གསོལ་ཞིང་བདག་གིས་བསྐུལ་མ་ཐག་ཏུ་དུས་གསུམ་དུ་དགེ་བ་ལ་སོགས་པ་རྩྭ་
དང་ཤིང་གེལ་པ་ལ་སོགས་པའི་བེམ་པོ་ཡན་ཆོད་ཀྱིས་ཆོས་སྟོན་ཅིང་བསྐོར་བར་
བྱིན་གྱིས་བརླབ་ཏུ་གསོལ། བདག་གི་རྒྱལ་བ་སྲས་བཅས་མ་ལུས་པ་དེ་དག་ལ་
མྱ་ངན་ལས་མི་འདའ་བར་གསོལ་བ་བཏབ་པ་ཙམ་གྱིས་འཁོར་བ་མ་སྟོངས་ཀྱི་
བར་ དུ་ སེམས་ ཅན་ རེ་ རེའི་ མདུན་ དུ་ ཡང་ རྒྱལ་ བ་ སྲས་ བཅས་ ཆ་ཚང་ བར་
བཞུགས་ནས་དེ་དག་དང་མཐུན་པའི་ཆོས་སྟོན་ཅིང་། དེ་དག་རིམ་གྱིས་འདྲེན་
ཅིང་བཞུགས་པར་བྱིན་གྱིས་བརླབ་ཏུ་གསོལ། གཞན་ཡང་བདག་གིས་དགེ་བའི་
རྩ་བ་གང་བསྔོས་པ་ཐམས་ཅད་འཛད་པའི་རྐྱེན་དང་བྲལ་ནས་ས་བཅུ་རིམ་གྱིས་
བགྲོད་ཅིང་མཐར་སེམས་ཅན་གྱི་དོན་དུ་བར་དུ་གཅོད་པ་གང་གིས་ཀྱང་ཐོགས་
པ་མེད་པར་འཚང་རྒྱ་བར་བྱིན་གྱིས་བརླབ་ཏུ་གསོལ། གཞན་ཡང་བདག་གིས་
གནས་སྐབས་སུ་སེམས་ཅན་གང་ལ་གང་འདོད་པ་རྣམས་སྨོན་ལམ་བཏབ་པ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཙམ་གྱིས་འབྱུང་བར་བྱིན་གྱིས་བརླབ་ཏུ་གསོལ། དེ་དག་མི་འབྱུང་བའི་གེགས་
བདག་ཏུ་འཛིན་པའི་འཆིང་བ་གྲོལ་བར་བྱིན་གྱིས་བརླབ་ཏུ་གསོལ། དངོས་པོ་
དག་མཚན་མར་འཛིན་པའི་ཁོང་སྐྲུན་ཞི་ནས་རབ་ཏུ་མི་གནས་པར་དབུ་མ་ཆེན་
པོའི་ཐུགས་ཀར་དབུ་མ་ཆེན་པོར་གྱུར་པས་སྤྲོས་པ་དང་ བྲལ་བའི་སྐུ་དཀོན་
མཆོག་གསུམ་གྱི་ངོ་བོ་ཉིད་རྡོ་རྗེ་འཛིན་པ་ཆེན་པོ་འདི་བཞིན་དུ་གནས་པར་བྱིན་
གྱིས་བརླབ་ཏུ་གསོལ། ཞེས་གསོལ་བ་ཡང་ཡང་བཏབ། དེ་བཞིན་དུ་གྱུར་ཅིག་
ཅེས་སྨོན་ལམ་ཡང་གདབ། དེ་བཞིན་དུ་ཡང་དང་ཡང་དུ་དྲན་པས་བསྐུལ། ཤེས་
བཞིན་གྱིས་ཟིན་པར་བྱས། བག་ཡོད་པའི་སྒོ་ནས་དེ་བཞིན་དུ་བྱའོ། །དེ་ཉིན་
མོར་མ་ཟད་མཚན་མོར་མ་ཟད་དེ་ཉིན་གསུམ་མཚན་གསུམ་དུ་ཨུ་པ་སི་ཀ་བློ་
ཧྲིལ་ཏེ་སྒྲིལ་སྐབས་འདིར་ཟབ་ཟབ་མོ་མང་པོ་མི་འཚལ། ཐབས་ཤེས་རབ་ཀྱི་
ཚེམ་བུའི་སྐབས་འདིར་ཁབ་རྩེ་གཉིས་པ་མི་འཚལ། སྟན་ཐོག་གཅིག་ཏུ་ཟབ་མོ་
མང་པོ་ཧྲིལ་ཏེ་སྒྲིལ་ནས་ཉམས་སུ་ལེན་པའི་སྐབས་འདིར་བློ་ཐེ་ཚོམ་རྩེ་གཉིས་
མི་འཚལ། སྒྲུབ་པ་ལ་ནན་ཏན་གཅེས་སུ་མཛོད། གཉིད་རྨུགས་དང་ལེ་ལོ་རབ་ཏུ་
སྤང་ཞིང་བརྩོན་འགྲུས་ཆེན་པོས་དྲན་པ་ཤེས་བཞིན་བག་ཡོད་ཕུན་སུམ་ཚོགས་
པའི་སྒོ་ནས་དུས་དྲུག་ཏུ་དེ་ལྟར་སེམས་གཟུང་བར་བྱ་སྟེ། རང་གི་སེམས་ཀྱི་རྒྱུད་
ལའང་བརྟགས་ནས་བླ་མ་ཡི་དམ་ལ་སྐྱབས་འགྲོ་ཆད་མ་ཆད་ལྟ། ཐེ་ཚོམ་གྱིས་
སྒྲུབ་པ་བོར་མ་བོར་ལྟ། གཉིད་རྨུགས་ལ་སོགས་པའི་བར་ཆད་ཀྱིས་ཁྱེར་མ་ཁྱེར་
ལྟ། རང་འདོད་ཀྱི་འཁྲི་བ་ཆོད་མ་ཆོད་ལྟ། གཞན་འདོད་ཕྱོགས་རེ་བར་སོང་མ་
སོང་ལྟ། དེ་ལྟར་དཔྱོད་པའི་བློ་ཐམས་ཅད་འདས་པའི་ཆ་དངོས་མེད། མ་འོངས་
པའི་ཆ་ཡང་དངོས་མེད། ད་ལྟའང་དངོས་མེད། དངོས་མེད་རང་སྟོང་། རང་སྟོང་
- 220 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ། །
དབུ་མ། དེ་ལྟར་གནས་པ་དེ་ལ་ཤེས་རབ་ཟེར། སེམས་བླ་མ་ལ་འཛིན་པ་ལ་
སོགས་པ་ལ་ཐབས་ཟེར། བླ་མའི་སྐུ་ཆུང་ངུ་ཆུང་ངུ་བསྐྱེད་པའི་དགོས་པ་ཅི་ཡིན་
ན། སེམས་གསལ་ལ་ཟིན་པའི་དགོས་པ་ཡོད། རྣམ་རྟོག་མི་འཕྲོ་བ་ཡིན། ཡང་
ཆོས་དབྱིངས་ལ་སོགས་པའམ་ཡིག་འབྲུ་ལ་བསྟིམ་ནའང་སླ་བ་ཡིན། ཨུ་པ་སི་ཀ་
དེ་ཐིག་ལེ་དང་པོ་ཡིན། ཞེས་སོགས་དང༌། ཡང་བླ་མའི་སྐུ་ནས་རྡོག་ཙམ་དེའི་
ཐུགས་ཀྱི་དཀྱིལ་དུ་ཡང་པཾ་སེར་པོ་ལས་པདྨ་སེར་པོ། དེའི་ལྟེ་བར་ཨ་དཀར་པོ་
ཐིག་ལེ་འབྲིང་པོ་ཙམ། དེ་ཡང་ཟླ་བ་དེ་ཙམ། དེའི་སྟེང་དུ་ཨོ་སེར་པོ་དེ་ཡང་ཐུབ་
པ་སྔར་གྱི་བླ་མ་ཙམ། དེ་ལ་ཡང་སྔར་གྱི་བླ་མ་ལ་ཇི་སྐད་སྨྲས་པ་བཞིན་ནོ། །དེ་
ནི་ཐིག་ལེ་གཉིས་པའོ། །ཡང་ཐུབ་པ་ནས་རྡོག་ཙམ་དེའི་ཐུགས་ཀར་པཾ་སྔོ་ལྗང་
ལས་པདྨ་སྔོ་ལྗང་། དེའི་ལྟེ་བ་ཨ་དཀར་པོ་ཐིག་ལེ་འབྲིང་པོ་ཙམ། དེ་ཡང་ཟླ་བ་
དེ་ཙམ། དེའི་སྟེང་དུ་ཏཱཾ་སྔོ་ལྗང༌། དེ་ཡང་སྒྲོལ་མ་སྔར་གྱི་ཐུབ་པ་དེ་ཙམ་མོ། །དེ་
ལ་ཡང་སྔར་གྱི་བླ་མའི་སྐབས་སུ་ཇི་སྐད་བཤད་པ་དེ་བཞིན་དུ་བྱའོ། །སྒྲོལ་མ་
དེའི་ཐུགས་ཀར་ཡང་པོ་དཀར་པོ་ལས་པདྨ་དཀར་པོ། དེའི་ལྟེ་བ་ལ་ཨ་དཀར་པོ་
ཐིག་ལེ་འབྲིང་པོ་ཙམ། དེ་ཡང་ཟླ་བ་དེ་ཙམ། དེའི་སྟེང་དུ་ཧྲིདཀར་པོ་དེ་ཡང་
སྤྱན་རས་གཟིགས་སྔར་གྱི་སྒྲོལ་མ་དེ་ཙམ་མོ། །དེ་ལ་ཡང་སྔར་གྱི་བླ་མའི་སྐབས་
སུ་ཇི་སྐད་སྨྲས་པ་དེ་བཞིན་དུ་བྱའོ། །ཡང་སྤྱན་རས་གཟིགས་ཀྱི་ཐུགས་ཀ་དེར་
ཡང་པཾ་ལས་པདྨ། ཨ་ལས་ཟླ་བ་དེའི་སྟེང་དུ་ཧཱུྃ་མཐིང་ནག །དེ་ཡང་མི་གཡོ་བ་ཆེ་
ཆུང་ནས་ཙམ་དེ་ལ་དམིགས་ཏེ་སེམས་བཟུང་། ཇི་སྲིད་འཁོར་བ་མ་སྟོངས་ཀྱི་
བར་དུ་གོང་བཞིན་དུ་དང་། བསྟན་པ་ཡུན་རིང་སྐྱོང་བ་དང་། གདུག་པའི་ཚོགས་
ཀྱི་བར་གཅོད་མི་འབྱུང་བ་དང་། གསོལ་བ་གང་མོས་སུ་གདབ་པར་བྱའོ། །ཞེས་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཐིག་ལེ་བཅུ་དྲུག་གི་རྣལ་འབྱོར་བསྒོམ་ཚུལ་ས་བོན་ཙམ་ཞིག་གསུངས། བཀའ་
གདམས་གླེགས་བམ་གྱི་ལེ་ལག་ལས་ཀྱང་ཐིག་ལེ་བཅུ་དྲུག་གི་དཀྱིལ་འཁོར་
སྔར་བཤད་པ་ལྟར་གསལ་བཏབ་ནས་ཐིག་ལེ་བཅུ་དྲུག་གི་སྐབས་སུ་བྱང་ཆུབ་ཀྱི་
ཐིག་ལེ་རྒྱ་ཆེ་བ་ནམ་མཁའ་དང་མཉམ་པར་ཁྱབ་པ། ཁྱབ་ཆེ་བ་སྐྱེ་འཕགས་
ཡོངས་ ལ་ ཁྱབ་ པ། མེ་ལོང་དྭངས་ པའི་ ངོས་ ལྟར་ གཟུགས་བརྙན་ཐམས་ཅད་
འཆར་བ་ཞིག་བསྒོམ་མོ། །དེ་ལ་ཡུན་རིང་དུ་མཉམ་པར་བཞག་ནས་དེའི་ངང་
ལས་སླར་ཕྱིའི་ཐིག་ལེ་བཅུ་དྲུག་པོའི་གཞལ་མེད་ཁང་གི་ལྷ་དེ་རྣམས་རང་རང་གི་
ཁ་དོག་གི་ཐིག་ལེར་གྱུར་ནས་རིམ་གྱིས་ཕྱི་མ་ཕྱི་མ་ནང་མ་ནང་མ་ལ་ཐིམ་སྟེ་
མཐར་རྡོ་རྗེ་འཆང་གི་བར་རྣམས་སྤོས་པ་དང་བྲལ་བའི་ཐིག་ལེ་གཅིག་ཏུ་འདྲེས་
ནས་སྲན་མ་ཙམ་ཞིག་ཏུ་གྱུར་ཏེ། དེ་ཉིད་རང་གི་སྤྱི་བོའི་ཨོ་ལ་ཐིམ། ཨོ་དེ་ཉིད་
མགྲིན་པའི་ཨཱལ་ཐིམ། ཨཱཡང་ཐུགས་ཀའི་ཧཱུྃ་ལ་ཐིམ། དེ་ཡང་བྱང་ཆུབ་ཀྱི་ཐིག་
ལེ་ལ་ཐིམ་ནས་སྟོང་པ་དང་སྙིང་རྗེ་དབྱེར་མེད་པའི་ཐིག་ལེ་གསལ་ལ་རྟོག་པ་
མེད་པའི་ངང་ལ་ཇི་སྲིད་མི་སྐྱོ་བའི་བར་དུ་མཉམ་པར་བཞག་གོ །དེ་ལ་སྐྱོ་ན་སླར་
ཡང་བྱང་ཆུབ་ཀྱི་ཐིག་ལེ་སེར་པོ་ཡུངས་འབྲུ་ཙམ་ལས་སྣོད་དང་། སྲན་མ་ཙམ་
ལས་བཅུད་ཀྱི་རྒྱ་མཚོ་བསྐྱེད་པ་གོང་ལྟར་གསལ་བཏབ་ལ་སྟོང་པ་དང་སྙིང་རྗེ་
དབྱེར་མེད་ཀྱི་ངང་དེ་ལས་ཐིག་ལེ་དཀར་པོ་ཞིག་བྱུང་ནས། དེ་གྱུར་པ་ལས་སྤྱན་
རས་གཟིགས་སུ་གྱུར་ཏེ་བྱང་ཆུབ་ཀྱི་ཐིག་ལེའི་རྒྱ་མཚོ་གསེར་བཙོ་མའི་མཎྜལ་
ཕྱིས་པ་ལྟར་དྭངས་པ་དེའི་སྟེང་དུ་རྒྱན་བཀོད་པ་ལྟར་བཞུགས་ནས། རྒྱན་དང་
རྒྱན་ཅན་གཅིག་གི་གཟུགས་བརྙན་གཅིག་ལ་འཆར་བའི་དྭངས་པ་འཆར་བ་
བསྒོམ། དེ་བཞིན་དུ་ཐིག་ལེ་སེར་པོ་གཅིག་ལས་མི་མཇེད་ཀྱི་བཀོད་པའི་ཐུབ་པ་
- 222 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
དང༌། གཞན་ཡང་རང་རང་གི་བཀོད་པའི་ཐིག་ལེ་རྣམས་ཀྱི་ཁ་དོག་དང་མཐུན་
པའི་ཐིག་ལེ་ལས་ལྷ་དེ་དང་དེར་གྱུར་ནས་སྔ་མ་ལྟར་བཞུགས་པར་བསམ་མོ། །
གཞན་ཡང་ཕྱོགས་བཅུའི་ཞིང་གི་དཀོན་མཆོག་གསུམ་པོ་ཐམས་ཅད་ཀྱང་རང་
རང་གི་ཁ་དོག་དང་མཐུན་པའི་ཐིག་ལེར་བྱས་པ་རང་གི་སྤྱི་གཙུག་ནས་སྤྱན་
དྲངས་ཏེ་ནང་གི་ཐིག་ལེའི་རྒྱ་མཚོའི་སྟེང་དུ་རང་གི་སྐུར་གྱུར་ནས་བཞུགས་པར་
བསྒོམ། དེ་བཞིན་དུ་སེམས་ཅན་ཐམས་ཅད་ཀྱང་འཕྲིན་ལས་ཀྱི་ཐིག་ལེ་དཀར་
པོར་བྱིན་གྱིས་བརླབས་ལ་ནང་དུ་བླངས་ཏེ་ཐིག་ལེའི་རྒྱ་མཚོའི་སྟེང་དུ་སྤྱན་རས་
གཟིགས་ཀྱི་སྐུར་གྱུར་ནས་འཁོད་པར་བསམ་མོ། །དེ་ཐམས་ཅད་རྣམ་པ་ལྷར་
སྣང་ཡང་སྟོང་པ་དང་སྙིང་རྗེ་རོ་གཅིག་པ་བདེ་གསལ་གྱི་ངོ་བོར་དབྱེར་མེད་པའི་
ཐིག་ལེ་དེ་ལས་བྱུང་བ། དེ་ལ་བརྟེན་པ། དེའི་རང་བཞིན་ཅན་དུ་ཇི་སྲིད་གནས་
ཀྱི་བར་དུ་མཉམ་པར་བཞག་གོ །སླར་ཡང་ལྷ་དེ་རྣམས་ཀྱི་རང་རང་གི་ཁ་དོག་
ཐིག་ལེར་གྱུར་ཏེ་གཞི་བྱང་ཆུབ་ཀྱི་ཐིག་ལེ་དེ་ཉིད་ལ་དབྱེར་མེད་དུ་ཐིམ་ནས་
སྤྲོས་བྲལ་ལ་མཉམ་པར་བཞག་གོ །དེ་ལ་སྐྱོ་ན། ཡང་སྔ་མ་ལྟར་རང་རང་གི་ཁ་
དོག་གི་ཐིག་ལེར་གཞིའི་ཐིག་ལེ་དེ་ལས་བྱུང་སྟེ་ལྷར་བསྒོམས་ནས་སྣང་སྟོང་
འཇའ་ཚོན་ལྟ་བུའི་ངང་ལ་བཞག་སྟེ་དེ་ལྟ་བུའི་ཚུལ་རེས་འཇོག་ཏུ་བསྒོམ་པར་
བྱའོ། །དེ་ལྟ་བུའི་བྱང་ཆུབ་ཀྱི་ཐིག་ལེའི་རྒྱ་མཚོ་ལ་ནི་གཤེགས་སུ་གསོལ་བའི་
སྐབས་མེད་ལ། སྤྲུལ་པ་དང་འཕྲིན་ལས་ཀྱི་ཐིག་ལེ་རྣམས་སྤྲོ་བསྡུའི་རང་བཞིན་
ཡིན་ནོ། །ཇི་ཙམ་ཕྱིན་ཀྱང་གནས་དེ་ལས་མ་འདས་པ་ཡིན་ཏེ། དེ་རྣམས་ཐིག་ལེ་
བཅུ་ དྲུག་པ་དངོས་ཡིན་ནོ། །ཞེས་ གསུངས། ཡང་དེ་ཉིད་ལས། སྟོང་པའི་ངང་
ལས་པད་ཟླ་བསྐྱེད་པའི་སྟེང་དུ་རང་གི་སེམས་ཐིག་ལེ་དཀར་པོར་གྱུར་པ་ལས་ཕྱི་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཀོད་པའི་སྤྱན་རས་གཟིགས་སུ་བསམ། དེའི་ཐུགས་ཀར་པད་ཟླའི་གདན་ལ་
རངཉིད་ངོ་བོ་ཆོས་སྐུ། རྣམ་པ་ལོངས་སྐུ་མཉམ་བཞག་སྐྱིལ་ཀྲུང་ཅན་དང་། སྣོད་
བཅུད་ཀྱི་ཐིག་ལེ་བསྐྱེད་ཚུལ་སྔ་མ་བཞིན་བྱ། ལྷར་གསལ་བཏབ་པའི་དུས་སུ་
ཕྱག་མཆོད་སྐོར་བ་དང༌། སྙིང་པོ་ཟློ་བ་ལ་སོགས་པ་རྣམས་ཀྱང་བྱ། ལྷའི་གནས་
རྣམས་ཀྱང་གཙུག་ལག་ཁང་གཞི་གཅིག་ལ་སོགས་པ་རྣམས་གློ་འབུར་གྱི་ཁང་པ་
དུ་མ་ནང་དུ་སྒོ་བཏོད་པ་ལྟར་བསམས་ཀྱང་རུང་གསུངས། གཙོ་བོར་སྟོང་པ་དང་
སྙིང་རྗེ་དབྱེར་མེད་པའི་ངང་དུ་མཉམ་པར་བཞག་པར་བྱའོ། །དེ་ལས་སྤྲོ་བར་
འདོད་ནའང་ཐིག་ལེ་བཅུ་དྲུག་པོ་ཚང་བའི་ལྷའི་ཁ་དོག་དང་མཐུན་པའི་ཐིག་ལེ་
ནང་ནས་རིམ་གྱིས་ཕྱིར་འཕྲོས་ཏེ་རྒྱས་པར་སྔར་བཞིན་བསམ། ནང་དུ་སྡུད་པར་
སྤྲོ་ནའང་ཕྱི་ནས་རིམ་གྱིས་ནང་མ་ལ་ཐིམ་པའི་ཚུལ་གོང་དུ་བཤད་པ་བཞིན་
བསམས་ཏེ། འདི་ཡང་རེས་འཇོག་ཏུ་བྱའོ། །ཐིག་ལེ་ཐམས་ཅད་གཅིག་ཏུ་སྒྲིལ་
བའི་སྐབས་འདིར་བླ་མའི་རྣལ་འབྱོར་བསྒོམ་པར་འདོད་ན་ཡང་བརྒྱུད་པ་གསུམ་
ལྡན་གྱི་བླ་མ་རྣམས་སམ། སྒོས་ཀྱིས་ཀྱང་ནོར་བུའི་ཕྲེང་བའི་བརྒྱུད་པ་རྣམས་
རང་གི་སྤྱི་བོའི་གཙུག་གམ། སྙིང་དཀྱིལ་ཐིག་ལེའི་རྒྱ་མཚོའི་སྟེང་དུ་རྩ་བའི་བླ་མ་
བསམས་ལ། དེའི་སྟེང་ན་ཡར་བླ་མ་རྣམས་རིམ་པ་བཞིན་དུ་བཞུགས་པ་ལ་ཕྱག་
མཆོད་སོགས་བྱས་ལ་སླར་གོང་མ་གོང་མ་རྣམས་འོག་མ་འོག་མ་ལ་ཐིམ་ནས།
མཐར་རྩ་བའི་བླ་མའང་བྱང་ཆུབ་ཀྱི་ཐིག་ལེ་ལ་ཐིམ་སྟེ་སྟོང་པ་དང་སྙིང་རྗེ་ཟུང་
འཇུག་གི་ངང་ལ་མཉམ་པར་བཞག་གོ །ཞེས་ཐིག་ལེ་བཅུ་དྲུག་པ་འདི་རྫོགས་
རིམ་གྱི་རྣལ་འབྱོར་ཡིན་པ་དང་། རྫོགས་རིམ་གྱི་ནང་ནས་ཀྱང་རིམ་པ་ལྔ་པ་ཟུང་
འཇུག་གི་རྣལ་འབྱོར་རྩལ་དུ་བཏོན་ནས་བསྒོམ་པ་ཡིན་པར་གསུངས་སོ། །ཐིག་
- 224 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ལེ་བཅུ་དྲུག་གི་རྣལ་འབྱོར་འདི་ རིམ་གཉིས་ཀྱི་རྣལ་འབྱོར་ཡིན་ པར་བཀའ་
གདམས་གླེགས་བམ་གྱི་བསྔོ་བའི་སྐབས་ལས་ཀྱང་གསུངས་ཏེ། དེ་ཉིད་ལས།
སྣོད་རྣམས་ལྷ་ཡི་གཞལ་ཡས་ཏེ། །བཅུད་རྣམས་ལྷ་དང་ལྷ་མོ་ལས། །མ་དག་
སྣང་བ་ཡོད་མ་གྱུར། །ཐབས་ཤེས་གཉིས་ཀྱིས་འདའ་བར་ཤོག །དེ་དག་ཐམས་
ཅད་བསྐྱེད་རིམ་ཡིན། །རྫོགས་རིམ་དམིགས་མེད་དབྱིངས་སུ་བཞུགས། །དེ་ནི་
མཆོག་གི་བསྔོ་བ་ཡིན། །ཞེས་གསུངས། སྔོན་ཇོ་བོ་ཡབ་སྲས་ཞིང་གཤེགས་ནས་
བཀའ་གདམས་སྐུ་མཆེད་གསུམ་པོ་དབེན་པའི་གནས་སུ་སྒྲུབ་པ་རྩེ་གཅིག་ཏུ་
མཛད་པའི་ཚེ་དགེ་བཤེས་སྤྱན་སྔ་བས་ཕུ་ཆུང་བའི་དྲུང་དུ་བྱོན་ཏེ། ཁྱེད་ལ་སྙིང་
གི་ཐིག་ལེའི་གདམས་པ་ཟབ་མོ་ཞིག་ཡོད་པར་འདུག་པས་ཁོ་བོའང་ཐིག་ལེས་
ཚིམ་པར་མཛོད་ཅེས་ཞུས་པ་ན། དགེ་བཤེས་ཕུ་ཆུང་བའི་ཞལ་ནས། ཐུགས་ཀའི་
པདྨའི་གཞལ་ཡས་ན། །རང་ཉིད་གང་མོས་བླ་མ་ལྷ། །དཀོན་མཆོག་གང་དང་
གང་གིས་བསྐོར། །རྗེས་དྲན་ ལྔ་ ལ་ སྤྱོད་ པ་ཡོད། །དེར་སོང་ དེ་ དག་ རྗེས་སུ་
ཞུགས། །དེ་ནས་ཐིག་ལེའི་ཡི་གེ་མེད། །དབུ་མའི་ནང་དུ་ལྷན་ནེ་བཞུགས། །རང་
གི་སྙིང་གི་པདྨོ་ལ། །བྱང་ཆུབ་ཐིག་ལེ་རྒྱ་མཚོར་བསྐྱིལ། །བླ་མ་ལྷར་བཅས་མ་
ལུས་ པ། །ཐིག་ ལེ་ ཉིད་ དུ་ སྤྱི་ གཙུག་ ནས། །མགྲིན་ པ་ ནས་ བརྒྱུད་ སྙིང་ གི་
དཀྱིལ། །ཐིག་ལེའི་དབྱིངས་སུ་བཞུགས་ སུ་ གསོལ། །དེ་བཞིན་བསྐྱེད་རྫོགས་
ཡུན་དུ་བསྟེན། །དེང་སང་དྲན་པ་གསལ་བའི་དུས། ཁ་ཆེམས་དམ་པ་འདི་བཞག་
པས། །གྲོགས་པོ་དམ་པ་ཚིམ་པར་ཤོག །ཅེས་སྙིང་གི་ཐིག་ལེའི་གདམས་པ་ཟབ་
མོ་འདི་གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོ་བསྡུས་ཏེ་
ཐིག་ལེ་བཅུ་དྲུག་གི་ཐིག་ལེ་རེ་རེའང་རྗེས་དྲན་ལྔ་ལྔར་བྱེད་པ་དང་། ཐིག་ལེ་བཅུ་
- 225 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དྲུག་པ་འདི་བསྐྱེད་རྫོགས་གཉིས་ཀྱི་ཉམས་ལེན་ཡིན་པར་གསུངས་སོ། །ཐིག་ལེ་
དང་པོ་ནས་བཅོ་ལྔའི་བར་རྟེན་དང་བརྟེན་པར་བཅས་པའི་དཀྱིལ་འཁོར་བསྒོམ་
པ་དངོས་སུ་གསལ་བས་ཟབ་གསལ་གཉིས་མེད་ཀྱི་ལྷའི་རྣལ་འབྱོར་བསྒོམ་ཚུལ་
ཡིན་པར་ཤིན་ཏུ་གསལ་ཞིང་། དེ་ཡང་རྒྱུད་སྡེ་འོག་མ་གསུམ་ལྟར་ན་མཚན་
བཅས་ཀྱི་རྣལ་འབྱོར་དང་། བླ་མེད་ལྟར་ན་རིམ་པ་དང་པོའི་རྣལ་འབྱོར་དུ་འདུ་
བར་ཅུང་ཟད་གོ་སླ་ཡང་། ཐིག་ལེ་བཅུ་དྲུག་པ་འདི་རྫོགས་རིམ་བསྒོམ་ཚུལ་ཡིན་
པ་ཤིན་ཏུ་གོ་དཀའ་བས་འདི་རྫོགས་རིམ་དུ་ཇི་ལྟར་འགྲོ་ཚུལ་དང༌། བླ་མེད་ཀྱི་
རྒྱུད་གང་ནས་བཤད་པ་དང་། གྲུབ་ཆེན་གང་གི་མན་ངག་ཡིན་སྙམ་ན། ཤིན་ཏུ་
གསང་བའི་གནས་འདི་ནི་བདག་ཅག་ལྟ་བུའི་བློ་དམན་གྱིས་གསལ་བར་དབྱེ་མི་
ནུས་ཀྱང་། བཀའ་གདམས་བསྟན་པའི་སྲོག་ཤིང་བྱམས་མགོན་བླ་མ་རིན་པོ་ཆེ་
དེ་ཉིད་ཀྱིས་ཐིག་ལེ་བཅུ་དྲུག་འདི་ནི་ཡེ་ཤེས་ཞབས་ལུགས་ཀྱི་རྫོགས་རིམ་གྱི་
ཉམས་ལེན་མཐར་ཐུག་པ་ཞིག་ཡིན་ཞེས་གསུངས་པས། དེ་ལྟར་ན་འདི་ནི་ཕ་
རྒྱུད་གསང་བ་འདུས་པ་ནས་གསུངས་པ་ཡིན་ཞིང་། འདུས་པའི་རྒྱུད་འགྲེལ་པའི་
གྲུབ་ཆེན་གྱི་ལུགས་གཉིས་ལས་ཡེ་ཤེས་ཞབས་ལུགས་ཀྱི་མན་ངག་ཡིན་ནོ། །
གྲུབ་ཆེན་གྱི་གཞུང་གང་ནས་བསྟན་སྙམ་ན། འདུས་པ་ཡེ་ཤེས་ཞབས་ལུགས་ཀྱི་
མན་ངག་གི་རྩ་བ་འཇམ་དཔལ་ཞལ་ལུང་དང་། དེའི་དགོངས་པ་འགྲེལ་པའི་མན་
ངག་ སྒྲུབ་ ཐབས་ ཀུན་ བཟང་ དང་། གྲོལ་ བའི་ ཐིག་ལེ་ རྩ་འགྲེལ་རྣམས་ ལས་
འདིའི་མན་ངག་རྣམས་བཤད་དོ། །དེ་ཡང་འཇམ་དཔལ་ཞལ་ལུང་ལས། དེ་ནས་
བླ་མ་ དེ་མཉེས་ནས། །དེ་དང་སྙོམས་པར་ཞུགས་པ་ཡིས། །བདེ་གཤེགས་ཞུ་
གྱུར་བཅུ་དྲུག་ཆར། །གྱུར་ པ་ སློབ་མའི་ ཁ་ རུ་ལྟུང་། །ལྟུང་བས་སྙིང་གི་པདྨར་
- 226 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཞུགས། །དེ་ཡིས་ཞིང་ནི་དག་བྱས་ཏེ། །ཆོས་ཀུན་སྒྱུ་མ་ལ་སོགས་པའི། །བཅུ་
གཉིས་དོན་དུ་རྟོགས་པར་འགྱུར། །ཞེས་རྫོགས་རིམ་ཟབ་མོའི་སྣོད་རུང་དུ་སྒྲུབ་
པའི་སྨིན་བྱེད་གསང་དབང་སྐུར་ཚུལ་དང་། དེ་ནས་རྫོགས་རིམ་བསྒོམ་པའི་ཚེ། །
དེ་ བས་ ལུས་ངག་ཡིད་གསུམ་གྱི། །སྡོམ་པ་མཆོག་ ལ་ གནས་ བྱས་ནས། །ངའོ་
སྙམ་པའི་གཟི་བསྐྱེད་ལ། །རིམ་པ་གཉིས་པ་དེ་ཉིད་བསྒྲུབ། །དགོན་པའམ་ཡང་
ན་ གྲོང་གི་མཐར། །གང་རུང་ཅི་རུང་དེ་ལྟ་བུར། །བྱ་བར་འོས་པའི་ལས་ཀུན་
ཡང་། །བྱས་ ནས་ བདེ་ བའི་ སྟན་ ལ་ འདུག །དེ་ ནས་ སེམས་ ཅན་ ཐམས་ ཅད་
ཀུན། །ཚངས་སྤྱོད་ཆེན་པོ་བཞིས་དམིགས་ཏེ། །དེ་ལ་སོགས་པ་རང་རྒྱུད་ཀྱི། །
ལས་ཀྱི་སྒྲིབ་པའམ་དག་བྱས་ནས། །སེམས་ཙམ་ལ་ནི་བལྟ་བྱས་ཏེ། །ཕྱི་རོལ་
རང་བཞིན་སྟོང་པར་བྱ། །སེམས་ཙམ་དེ་ཡང་སྟོང་བྱས་ནས། །རང་རིག་ཙམ་དུ་
གནས་ པར་ བྱ། །རང་ རིག་ དེ་ ཡང་ ཟླ་ བ་ སོགས། །གདན་དུ་བརྟགས་ནས་ཡི་
གེའོ། །སྨྱུ་གུས་བསྣུན་བྱས་མཚན་མར་གྱུར། །དེ་ལས་རང་ཉིད་ལྷར་བསྐྱེད་ལ། །
ལྷ་ཡི་ང་རྒྱ་དང་ལྡན་པར། །ཕྱག་རྒྱ་བཞིས་ནི་རྒྱས་བཏབ་སྟེ། །དཀྱིལ་འཁོར་
འཁོར་ལོ་སྤྲུལ་པར་བྱ། །དེ་མཉེས་དེ་ལ་གོམས་བསླབས་པས། །ཕྱི་རོལ་ལུས་ནི་
ལོག་བྱེད་དེ། །སངས་རྒྱས་རྣམས་ཀྱི་སྤྱོད་ཡུལ་མཆོག །མཐའ་ཡི་དེ་ཉིད་བསྒོམ་
པར་ བྱ། །ཞེས་ དང་། བྱང་ ཆུབ་ སེམས་ གཟུགས་ བཅུ་ དྲུག་ པོ། །ཞེས་ གསུངས་
དང༌། བཅུ་དྲུག་དུས་སུ་རྫོགས་འགྱུར་བ། །གང་གི་འོད་ཀྱིས་རྣམ་བཀུག་སྟེ། །
ཐིག་ལེ་རུ་ནི་གཞུག་པར་བྱ། །དེ་རུ་སེམས་ནི་ཅུང་ཟད་ཙམ། །བཟུང་བས་ལྷ་ཡི་
འཁོར་ལོ་ཆེ། །རྟེན་དང་བཅས་པ་མོས་པས་བསྒོམ། དེ་དབུས་བདག་པོའི་ཐུགས་
ཀ་རུ། །གོང་མའི་རིམ་པས་མི་ཤིགས་པའི། །ཐིག་ལེ་ཆེན་པོ་བསྒོམ་བྱས་ནས། །
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཡུངས་ཀར་ཚད་ཙམ་དེ་ལས་སྤྲོ། །རང་གི་གནས་དང་ཕྱག་རྒྱ་ཡི། །ནང་གསལ་
དཀྱིལ་འཁོར་གསལ་བྱས་ནས། །དེ་ཡིན་གནས་དང་བདག་པོ་ཡི། །ནང་གསལ་
ཕྱི་ལུས་གསལ་བྱས་ནས། །དཀྱིལ་འཁོར་རྟེན་བཅས་གསལ་བར་བྱ། །དེ་ནས་
བཅུ་དྲུག་གནས་པ་ཡི། །འོད་ཟེར་བཞག་པ་ཕྱུང་བྱས་ཏེ། །ཕྱི་ཡི་ལུས་ནི་གསལ་
བར་བྱ། །དེ་ཡི་དཀྱིལ་འཁོར་འཁོར་ལོ་དང༌། །རྟེན་དང་བཅས་པ་གསལ་བྱས་
ནས། །ཕྱོགས་བཅུའི་ འཇིག་རྟེན་བཞུགས་པ་ཡི། །བདེ་ གཤེགས་ ཀུན་ གྱི་ སྤྱན་
སྔར་གཤེགས། །བདུད་རྩི་ཞུ་ནས་ཞལ་ཞུགས་ཏེ། །ཐིག་ལེར་བདུད་ རྩི་ བླངས་
བྱས་ནས། །རྡོ་རྗེའི་ལམ་ནས་བྱུང་ནས་སུ། །འོ་མའི་རྒྱུན་ལྟར་སྔོན་བྱས་ནས། །
ཐབས་ཀྱི་ཡེ་ཤེས་གཡས་ཞུགས་ཏེ། །དེ་བཞིན་གཞན་ནི་གཡོན་དུ་ཞུགས། །དེ་
ནས་ཡེ་ཤེས་ཐིག་ལེ་ལ། །སྣང་བའི་ཐིགས་པས་ཐིམ་པར་གྱུར། །དེ་ནི་འཛག་
པའི་ངང་ཚུལ་ཅན། །འོད་ཟེར་ལྔ་འབར་དཀར་འཚེར་བ། །ཅུང་ཟད་དམར་བའི་
ནང་དུ་སེམས། །མི་གཡོ་ཞིང་ནི་གཟུང་བར་བྱ། །དེ་ལ་གོང་མའི་རིམ་པ་ལྟར། །
སྤྲོ་བ་དང་ནི་བསྡུ་བ་དང་། །གཟུང་བ་ཡང་དག་བྱས་འགྱུར་བས། །འགོག་པའི་རྡོ་
རྗེ་སེམས་ཉིད་དུ། །ནམ་ཞིག་དེ་ལ་རེག་གྱུར་པ། །སངས་རྒྱས་ཀུན་གྱི་མཆོག་
འཛིན་པ། །ཡིད་ སྦྱིན་དཔལ་དང་འདྲ་བ་ཡི། །རྟགས་རྣམས་ཡང་དག་སྐྱེ་བར་
འགྱུར། །ཞེས་རྡོ་ རྗེ་ ལུས་ ལ་ གནད་དུ་བསྣུན་ ཚུལ་ དང༌། གནད་དུ་བསྣུན་ ས་
མཐར་ཐུག་སྙིང་ག་ཡིན་པ་དང༌། སྙིང་གའི་བྱང་ཆུབ་ཀྱི་ཐིག་ལེ་ལ་དམིགས་པ་
ལས་རྫོགས་རིམ་ གྱི་རྟོགས་ པ་མཆོག་རྣམས་ སྐྱེ་ བར་ གསུངས་ པ་དང་། སྒྲུབ་
ཐབས་ཀུན་བཟང་ལས་ཀྱང་། བཅུ་དྲུག་ཆ་དང་ཚོགས་ལས་བྱུང་བ་ཡི། །ཟླ་བའི་
དཀྱིལ་འཁོར་དག་ནི་དབུས་ཉིད་དུ། །འོད་ཟེར་དཔག་ཏུ་མེད་པའི་ཚོགས་ལྡན་
- 228 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
པ། །དབུས་མའི་གདན་ལ་ཆོ་ག་བཞིན་དུ་བསམ། །དཔལ་མཆོག་དག་པོའི་སྙིང་
པོ་ལས་བྱུང་བའི། །རྡོ་རྗེ་བཟང་འདིར་ནོར་བུ་དམར་འདྲ་ལ། །དཔག་མེད་ཐུབ་
པའི་འོད་ཚོགས་རྣམ་འཕྲོ་བ། །ཕྱོགས་སྒོ་མཐའ་ཡས་ཁྱབ་པར་རབ་བསྒྲུབ་པ། །
དང་པོའི་སྙིང་པོ་མགོན་བཅས་བསྒོམ་ནས་ནི། །ང་རྒྱལ་དོན་ལྡན་མཐའ་ཡས་
སྤྲུལ་ པ་ ཡིས། །འགྲོ་བའི་ མཆོག་ གི་དོན་རྣམས་ བྱས་གྱུར་ཅིང་། །ཞེས་ སོགས་
དང་། དེ་ ལྟར་བརྟགས་ནས་ རབ་སྙིང་དྲི་མེད་ལ། །ཟླ་ བ་ ལ་གནས་མཚན་མ་
བསྒོམ་པར་བྱ། །གསང་སྔགས་དམ་པ་ཐིག་ལེའི་གཟུགས་སུ་ནི། །རང་ཡིད་འོད་
དང་ལྡན་པར་ཡོངས་སུ་བསྒོམ། །སེམས་དེའི་འོད་ཟེར་དྲི་མེད་པས་སད་པའི། །
གསུང་སྐུ་རྡོ་རྗེའི་ལུས་ནི་མཆོག་གྱུར་པ། །སླར་ཡང་དེ་ཉིད་དུ་ནི་ངེས་ཞུགས་
ཤིང་། །ཡེ་ཤེས་བདུད་རྩི་དབབ་པ་བསམ་པར་བྱ། །ནང་གི་ལུས་དང་དེ་བཞིན་
ཐམས་ཅད་ཀྱང་། །དེ་ཡིས་ཀུན་ཏུ་མཐར་ནི་སྣང་བྱས་ནས། །བ་སྤུ་རེ་རེའི་ཁོང་
ལས་བྱུང་བ་ཡི། །ཚོགས་ཀྱིས་སྣ་ཚོགས་ཀུན་ཏུ་གང་བར་བྱ། །ཞེས་སོགས་ཐུན་
དངོས་གཞི་དང་། ཐུན་བསྡུ་བའི་ཚེ་ནའང་སྙིང་གའི་པདྨར་གནས་པའི་ཐིག་ལེ་ལ་
བསྡུས་པ་ལས་མཆོག་གི་དངོས་གྲུབ་འགྲུབ་པར་གསུངས་པ་དང་། ཐུན་མཚམས་
སུ་ཡང་དེ་བཞིན་མཆོད་ལ་སོགས། །སྔོན་དུ་འགྲོ་བའི་བཟླས་བརྗོད་བྱས་ནས་
ནི། །སྙིང་གའི་ནང་དུ་འཁོར་ལོ་ཆུད་བྱས་ལ། །སྙིང་རྗེ་དང་ནི་ཤེས་རབ་ལྡན་པར་
ཉལ། །ཞེས་ སོགས་ ཐུན་ མཚམས་ སུ་ ཡང་ ཐིག་ལེ་བཅུ་ དྲུག་ པ་ ནས་ ཇི་ ལྟར་
གསུངས་པ་ལྟར་གྱི་སྙིང་གའི་ཐིག་ལེ་ལ་དམིགས་པ་གཏད་ནས་ཉལ་བའི་རྣལ་
འབྱོར་སོགས་ཐུན་མཚམས་ཀྱི་རྣལ་འབྱོར་རྣམས་བྱ་བར་གསུངས་པ་དང༌། གྲོལ་
བའི་ཐིག་ལེ་ལས་ཀྱང་། དེ་ཡི་སྙིང་དབུས་གཞོམ་དུ་མེད་པ་ཡི། །དངོས་ཀུན་རོ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གཅིག་མི་ཤིགས་ཐིག་ལེའི་ གཟུགས། །མི་གསལ་གསལ་བའི་བདག་ ཉིད་དུ་
གནས་པ། །བརྒྱུད་རིམ་ལས་བྱུང་དེ་ཉིད་ལ་འདུད་བྱ། །དེ་འདྲ་སྟོན་བྱེད་བླ་མ་
གསུམ་རབ་མཆོག །འཇིག་རྟེན་གསུམ་ཁོང་ན་གནས་དྲི་མ་སེལ། །དེ་ལ་མེ་ཏོག་
སྙིམ་བཀང་མགྲིན་དམའ་བས། །མཐའ་མེད་འཁོར་བ་ཡན་ཆད་བར་དུ་འདུད། །
དཔལ་ལྡན་གསང་བ་འདུས་པ་དམ་པའི་གཞུང་། །བླ་མས་གསོལ་བཏབ་ཡིད་
ཆེས་བྲོད་ལྡན་པས། །དངོས་པོ་ཀུན་གྲོལ་མི་ཤིགས་ཐིག་ལེའི་དོན། །རྣལ་འབྱོར་
འགའ་ཞིག་དོན་དུ་བཤད་པར་བྱ། །ཞེས་གསང་སྔགས་བླ་མེད་ཀྱི་རྒྱུད་རྣམས་
ལས་རྡོ་རྗེའི་ལུས་ལ་གནད་དུ་བསྣུན་ཚུལ་མང་དུ་གསུངས་པ་ལས་སྙིང་གར་
གནད་དུ་བསྣུན་ པ་ འདི་ མཆོག་ ཡིན་ པ་ དང་། སྙིང་ གའི་ ཐིག་ལེ་ ལ་ གནད་དུ་
བསྣུན་པ་ལས་མཆོག་གི་དངོས་གྲུབ་མྱུར་དུ་སྟེར་བས་མགོན་པོ་འཇམ་དཔལ་
དབྱངས་ཀྱི་མན་ངག་ལྟར་གཞུང་འདིར་སྙིང་གའི་ཐིག་ལེ་ལ་དམིགས་པ་ལས་
སྒྲིབ་གཉིས་ལས་མྱུར་དུ་གྲོལ་ཏེ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ཚུལ་
སྟོན་པར་ གསུངས་པ་སོགས་ཐིག་ལེ་བཅུ་དྲུག་པའི་ ཉམས་ ལེན་དང་ཤིན་ཏུ་
མཐུན་པར་བཤད་དོ། །དེ་ཡང་བྱམས་མགོན་བླ་མ་རིན་པོ་ཆེས་ཐིག་ལེ་བཅུ་དྲུག་
པ་འདི་ཡེ་ཤེས་ཞབས་ལུགས་ཀྱི་རྫོགས་རིམ་དང་སྦྱར་ནས་བསྒོམ་པར་གསུངས་
པ་ལྟར་འདུས་པ་ཡེ་ཤེས་ཞབས་ལུགས་ཀྱི་རྫོགས་རིམ་གྱི་གནད་རྣམས་ཤེས་ན་
ཐིག་ལེ་བཅུ་དྲུག་པ་འདི་ལ་ངེས་པ་ཕུལ་ཕྱིན་སྟེར་བས་དེའི་ཚུལ་ཅུང་ཟད་བརྗོད་
ན། འདུས་པ་ཡེ་ཤེས་ཞབས་ལུགས་ཀྱི་རྫོགས་རིམ་གྱི་གཞུང་གྲོལ་བའི་ཐིག་ལེ་
ལས། དེ་ནས་ཟབ་གསལ་བྱང་ཆུབ་ནི། །གཉིས་མེད་རྟོགས་པས་དེ་གྲོལ་ལོ། །
ཞེས་དང་། དེ་བས་གཉིས་མེད་རང་བཞིན་དུ། །རྟོགས་པས་ཚེ་འདིར་འབྲས་ཐོབ་
- 230 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ངེས། །ཞེས་གསུངས་པ་ལྟར་སྒྱུ་མ་ལྟ་བུའི་ལྷ་སྐུ་ཕྱག་རྒྱ་ཆེན་པོའི་ལུས་དང་། དེ་
ཁོ་ན་ཉིད་ལ་ཞུགས་པའི་ཐུགས་གཉིས་ངོ་བོ་དབྱེར་མེད་དུ་སྦྱོར་བའི་ཟབ་གསལ་
གཉིས་མེད་དམ། བདེན་གཉིས་དབྱེར་མེད་ཀྱི་རྫོགས་རིམ་ནི་གསང་སྔགས་བླ་
མེད་ཀྱི་རྒྱུད་སྡེའི་སྙིང་པོའི་བཅུད་ཕྱུང་བའི་ལམ་མཐར་ཐུག་པ་འབྲས་བུ་རྫོགས་
པའི་སངས་རྒྱས་ཀྱི་ཉེ་རྒྱུ་ཐུན་མོང་མིན་པ་གྲུབ་ཆེན་ཐམས་ཅད་ཀྱི་མན་ངག་གི་
གནད་མཐར་ཐུག་པ་ཡིན་ལ། དེ་ལྟ་བུའི་རྫོགས་རིམ་ཟབ་མོ་དེ་དགའ་བ་བཞིའི་
སྒོ་ནས་དོན་ཚན་བཞིར་བསྡུས་ཏེ་ཉམས་སུ་ལེན་པར་བྱེད་པ་ཡིན་ལ། དེ་ཡང་
དགའ་བའི་ཡེ་ཤེས་ཀྱི་དབང་དུ་བྱས་ནས་སྙིང་གའི་ཐིག་ལེ་བསྒོམ་ཚུལ་དང་།
མཆོག་དགའི་ཡེ་ཤེས་ཀྱི་དབང་དུ་བྱས་ནས་གསང་བའི་ཐིག་ལེ་བསྒོམ་ཚུལ་དང་།
དགའ་བྲལ་གྱི་ཡེ་ཤེས་ཀྱི་དབང་དུ་བྱས་ནས་སྤྲུལ་བའི་ཐིག་ལེ་བསྒོམ་ཚུལ་དང་།
ལྷན་སྐྱེས་ཀྱི་དགའ་བའི་ཡེ་ཤེས་ཀྱི་དབང་དུ་བྱས་ནས་སྙིང་གའི་མི་ཤིགས་པའི་
ཐིག་ལེ་བསྒོམ་ཚུལ་བཞིར་བྱས་ཏེ། ཐིག་ལེ་དང་པོ་ལ་དཀྱིལ་འཁོར་གྱི་གཙོ་བོའི་
ཐུགས་ཀར་ཡེ་ཤེས་སེམས་དཔའ་དང་། དེའི་ཐུགས་ཀར་རལ་གྲིའི་འཆང་གཟུང་
གི་དབུས་སུ་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་རྫོགས་དང༌།
དེའི་གཙོ་བོའི་ཐུགས་ཀར་ཕྱག་མཚན་ལ་ས་བོན་གྱིས་མཚན་པ་བསྒོམ་པ་དང་།
གཙོ་བོའི་ཐུགས་ཀའི་ཐིག་ལེ་ལས་འོད་ཟེར་གྱི་སྤྲོ་བསྡུ་དང་། ལྷག་པར་ཐིག་ལེ་
དཀར་པོ་བྱང་ཆུབ་ཀྱི་སེམས་གཟུགས་སུ་གྲགས་པ་བཅུ་དྲུག་གསལ་བཏབ་ལ་
འོད་ཟེར་གྱིས་ཚུར་བསྡུ་བ་དང་། ཕར་སྣང་བར་བྱེད་པའི་སྤྲོ་བསྡུ་མང་པོ་ལ་སློབ་
པ་དང་། གསང་བའི་ཐིག་ལེ་བསྒོམ་པའི་སྐབས་སུ་ཡང་ཐིག་ལེའི་སྤྲོ་བསྡུ་མང་པོ་
དང༌། ལྷག་ པར་ གཟུང་ བའི་ ཡན་ལག་དང༌། འཛིན་པའི་ཡན་ལག་དང༌། རྗེས་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དྲན་གྱི་ཡན་ལག་གསུམ་བསྒོམ་ཚུལ་དང་། རྗེས་དྲན་གྱི་སྐབས་སུ་སངས་རྒྱས་
རྗེས་སུ་དྲན་པ་སོགས་འདུས་པའི་རྩ་རྒྱུད་ལེའུ་བདུན་པ་ནས་གསུངས་པ་ལྟར་
རྗེས་དྲན་བཅུ་དྲུག་བསྒོམ་ཚུལ་དང་ཐིག་ལེའི་སྤྲོ་བསྡུ་མང་པོ་གསུངས་ཤིང་།
ཐིག་ལེ་གསུམ་པ་དགའ་བྲལ་གྱི་ཡེ་ཤེས་ཀྱི་དབང་དུ་བྱས་ནས་སྤྲུལ་པའི་ཐིག་ལེ་
བསྒོམ་པའི་ཚེ་རྡོར་བཟླས་ལ་སློབ་ཚུལ་དང་། ཐིག་ལེའི་སྤྲོ་བསྡུ་མང་པོ་ལ་སློབ་
པ་དང༌། ཐིག་ལེ་བཅུ་དྲུག་པ་ནས་ཇི་ལྟར་གསུངས་པ་དང་མཐུན་པར་ཕྱོགས་
བཅུའི་ སངས་ རྒྱས་ དང༌ བྱང་ ཆུབ་ སེམས་ དཔའ་ ཐམས་ ཅད་ ཀྱི་ བྱིན་རླབས་
འབེབས་པའི་སྤྲོ་བསྡུ་མང་པོ་སློབ་པ་དང༌། ཐིག་ལེ་བཞི་པ་ལྷན་སྐྱེས་ཀྱི་དགའ་
བའི་ཡེ་ཤེས་ཀྱི་དབང་དུ་བྱས་ནས་སྙིང་གའི་མི་ཤིགས་པའི་ཐིག་ལེ་བསྒོམ་པའི་
ཚེ་རང་དཀྱིལ་འཁོར་གྱི་གཙོ་བོར་གསལ་བའི་སྙིང་གའི་ཡེ་ཤེས་སེམས་དཔའི་
མཚན་མའི་དབུས་སུ་དཀྱིལ་འཁོར་ཡོངས་རྫོགས་བསྒོམ་པ་དང༌། དེའི་དཀྱིལ་
འཁོར་གྱི་གཙོ་བོའི་ཐུགས་ཀའི་མི་ཤིགས་པའི་ཐིག་ལེའི་འོད་ཟེར་གྱི་སྣོད་བཅུད་
ཐམས་ཅད་དང་། སྔར་བསྒོམས་པའི་དཀྱིལ་འཁོར་ཕྱི་ནང་ཐམས་ཅད་རིམ་གྱིས་
བསྡུས་ཏེ་སྙིང་གའི་མི་ཤིགས་པའི་ཐིག་ལེ་ལ་བསྟིམས་ནས་ཐིག་ལེ་དེ་ཉིད་ལ་
སེམས་གཡོ་མེད་དུ་འཛིན་པ་དང༌། ཏིང་ངེ་འཛིན་དེ་ལས་ལྡང་བ་ན་སྔར་ཇི་ལྟར་
བསྡུས་པའི་རིམ་པ་བཞིན་དུ་སླར་ཡང་རྟེན་དང་བརྟེན་པར་བཅས་པའི་དཀྱིལ་
འཁོར་དེ་དག་གསལ་བཏབ་ནས་བསྒོམས་པར་བྱེད་པར་གསུངས་ཏེ། འདུས་པ་
ཡེ་ཤེས་ཞབས་ལུགས་ནས་གསུངས་པའི་ཐིག་ལེ་བཞི་པོ་འདིའི་བསྒོམ་ཚུལ་འདི་
དག་བཀའ་གདམས་གླེགས་བམ་ལས་གསུངས་པའི་ཐིག་ལེ་བཅུ་དྲུག་གི་སྤྲོ་བསྡུ་
དང་ཤིན་ཏུ་མཐུན་ཞིང་། བྱང་ཆུབ་ཀྱི་སེམས་གཟུགས་བཅུ་དྲུག་དང་ རྗེས་དྲན་
- 232 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
བཅུ་དྲུག་སོགས་བཅུ་དྲུག་གི་གྲངས་ཀྱང་མཐུན་པ་མང་དུ་འབྱུང་ལ། འདི་དག་གི་
བསྒོམ་ཚུལ་ཇི་མ་ཇི་བཞིན་མཐུན་པ་མ་བྱུང་ཡང་དགོས་པའི་གཙོ་བོ་མཐར་ཟབ་
གསལ་གཉིས་མེད་ཀྱི་ཟུང་འཇུག་བསྒྲུབ་པ་ལ་དགོངས་པ་མཐུན་ཞིང་། ལམ་
ཐམས་ཅད་མཐར་ སྙིང་གར་ གཞོལ་བ་ལ་ཡང་མཐུན་ལ། ལྷག་ པར་ཡེ་ཤེས་
ཞབས་ལུགས་ཀྱི་རྫོགས་རིམ་གྱི་མཐར་ཐུག་ལྷན་སྐྱེས་ཀྱི་དགའ་བའི་དབང་དུ་
བྱས་ཏེ་སྙིང་གའི་མི་ཤིགས་པའི་ཐིག་ལེ་བསྒོམ་ཚུལ་འདི་ཐིག་ལེ་བཅུ་དྲུག་པའི་
བསྒོམ་ཚུལ་དང་ཤིན་ཏུ་མཐུན་པ་ཞིག་སྟེ། ཐིག་ལེ་བཅུ་དྲུག་པར་བྱང་ཆུབ་ཀྱི་
ཐིག་ལེ་ཞེས་གསུངས། ཡེ་ཤེས་ཞབས་ལུགས་སུ་མི་ཤིགས་པའི་ཐིག་ལེ་ཞེས་
ཐིག་ལེའི་མིང་ཅུང་ཟད་མི་འདྲ་ཙམ་ལས་བསྒོམ་པའི་གནད་དང་འོད་ཟེར་གྱི་སྤྲོ་
བསྡུ་དང་བསྒོམས་པའི་ལག་རྗེས་ལ་ཤིན་ཏུ་ཕྲ་བའི་རླུང་སེམས་ལས་ཟུང་འཇུག་
གི་སྐུ་འགྲུབ་པར་གསུངས་པ་འདྲ་བས་མན་ངག་གི་གནད་མཐར་ཐུག་པ་རྣམས་
ཤིན་ཏུ་མཐུན་ནོ། །འདི་དག་གི་རྒྱུ་མཚན་སོ་སོའི་ཁུངས་རྣམས་ཞིབ་ཏུ་བཀོད་ན་
ཡི་གེ་ཧ་ཅང་མང་པོ་དགོས་པས་བྲི་མ་ནུས་ཀྱི། བློ་གྲོས་ཅན་རྣམས་ཀྱིས་ཞིབ་ཏུ་
ཤེས་པར་འདོད་ན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་རྡོ་རྗེ་འཆང་ཆེན་པོའི་ལམ་
གྱི་རིམ་པར་འདུས་པ་ཡེ་ཤེས་ཞབས་ལུགས་ཀྱི་རྫོགས་རིམ་གསུངས་པ་རྣམས་
དང༌། བདག་གི་བླ་མ་བྱམས་མགོན་ཐུགས་རྗེ་ཅན་དེ་ཉིད་ཀྱིས་ཡེ་ཤེས་ཞབས་
ལུགས་ཀྱི་རྫོགས་རིམ་རིན་ཆེན་ཕྲེང་བར་བསྒོམ་ཚུལ་ཞིབ་ཏུ་ གསུངས་ པས་
ལེགས་བཤད་དེ་དག་བལྟས་ནས་ཤེས་པར་བྱའོ། །
བཞི་པ་ཉམས་སུ་བླངས་པ་ལས་འབྲས་བུ་ཇི་ལྟར་འགྲུབ་ཚུལ་ནི། ཐོག་
མར་བརྒྱུད་པ་གསུམ་ལྡན་གྱི་བླ་མ་རྣམས་ལ་མོས་གུས་བཅོས་མ་མིན་པ་བསྐྱེད་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ནས་དེ་དག་གི་རྗེས་སུ་ཞུགས་ཏེ་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་
རྒྱལ་བའི་བཀའ་རྣམས་དང་། དེ་དག་གི་དགོངས་པ་འགྲེལ་པའི་ཤིང་རྟ་ཆེན་པོའི་
གཞུང་རྣམས་གདམས་པའི་མཆོག་ཏུ་ངེས་པ་རྙེད་པར་བྱས། དེ་ནས་བཀའ་དང་
དགོངས་འགྲེལ་རྣམས་ཀྱི་བརྗོད་བྱའི་དོན་ཐམས་ཅད་གང་ཟག་གཅིག་གི་ཉམས་
ལེན་གྱི་རིམ་པར་སྒྲིལ་བ་བརྒྱུད་པའི་ཆུ་བོ་གསུམ་འདྲེས་ཀྱི་གདམས་ངག་སྐྱེས་བུ་
གསུམ་གྱི་ལམ་གྱི་རིམ་པ་ལ་ཚུལ་བཞིན་དུ་བསླབས་ཏེ་སྐྱེས་བུ་ཆུང་ངུའི་ལམ་ལ་
སྦྱངས་པའི་ལག་རྗེས་ལ་ཚེ་འདིའི་བྱ་བ་ཐམས་ཅད་བྱིས་པའི་སྤྱོད་ཚུལ་དང་སྨྱོན་
པའི་ཟློས་གར་ལྟ་བུར་མཐོང་ནས་ཚེ་འདི་ལ་མ་ཆགས་པར་ཉིན་མཚན་ཀུན་ཏུ་
འཇིག་རྟེན་ཕྱི་མའི་དོན་སྒྲུབ་པར་འདོད་པའི་བསམ་པ་བརྟན་པོ་སྐྱེས་པ་ཞིག་
བྱུང་། དེ་ནས་སྐྱེས་བུ་འབྲིང་གི་ལམ་ལ་སྦྱངས་པའི་ལག་རྗེས་ལ་སྲིད་རྩེ་ནས་
མནར་མེད་ཀྱི་བར་ཁམས་གསུམ་འཁོར་བའི་གནས་འདི་ཐམས་ཅད་བཙོན་ར་
དང་མེ་འབར་བའི་རླབས་ལྟར་མཐོང་ནས་སྲིད་པ་མཐའ་དག་ལ་ཞེན་པ་གཏིང་
ནས་ལོག་སྟེ་ཉིན་མཚན་ཀུན་ཏུ་ཐར་པ་དོན་གཉེར་གྱི་བསམ་པ་བརྟན་པོ་སྐྱེས་
ནས་ཐར་པ་ཐོབ་པའི་ཐབས་དམ་པ་ལམ་བསླབ་པ་རིན་པོ་ཆེ་གསུམ་ལ་ལྡོག་ཏུ་
མེད་པའི་ངེས་ཤེས་དང་བརྩོན་འགྲུས་རྩོམ་ནུས་པ་ཞིག་འབྱུང་། དེ་ནས་སྐྱེས་བུ་
ཆེན་པོའི་ལམ་ལ་སྦྱངས་པའི་ལག་རྗེས་ལ་སེམས་ཅན་ཐམས་ཅད་ཕ་མ་དྲིན་ཅན་
དུ་མཐོང་ནས་ཉིན་མཚན་ཀུན་ཏུ་བྱམས་སྙིང་རྗེ་ངམ་ངམ་ཤུགས་ཀྱིས་སྐྱེ་ཞིང་རང་
དོན་ཡིད་བྱེད་ཀྱི་བསམ་པ་ལོག་སྟེ་ཅི་བྱེད་སེམས་ཅན་གྱི་དོན་ཁོ་ནར་སྤྱོད་པ་
དང༌། བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་ལྡོག་ཏུ་མེད་
པ་ཞིག་སྐྱེས་ནས་དེས་ཀུན་ནས་བསླངས་ཏེ་སྒོ་གསུམ་གྱི་གཡོ་བ་ཐམས་ཅད་ཕར་
- 234 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཕྱིན་དྲུག་ལ་མི་འདའ་བ་ཞིག་འབྱུང་། དེ་ནས་འགྲོ་བ་སྒྲོལ་བའི་སྙིང་སྟོབས་ཆེར་
འཕེལ་བ་ན་གསང་སྔགས་ཀྱི་སྒོར་ཞུགས་ནས་དམ་ཚིག་དང་སྡོམ་པ་སྲོག་ལས་
ཀྱང་གཅེས་པར་བསྲུང་བ་གཞིར་བཞག་ནས་རིམ་པ་དང་པོའི་ལྷའི་རྣལ་འབྱོར་ལ་
བསླབས་པས་ཡིད་ངོར་ཐ་མལ་གྱི་སྣང་ཞེན་འགོག་ཐུབ་པ་ཞིག་དང་། གང་ཤར་
ཐམས་ཅད་དག་པ་རབ་འབྱམས་ཀྱི་མཆོད་རྫས་སུ་བསམས་ཏེ་སྐད་ཅིག་རེ་རེ་
ལའང་ཚོགས་རླབས་ཆེན་རྫོགས་པ་དང་ལས་ཀྱི་སྒྲིབ་པ་རྣམས་མྱུར་དུ་བྱང་བ་
དང་། འགྲོ་ཀུན་ཕ་མར་དྲན་ཏེ་མཁའ་ཁྱབ་ཀྱི་སེམས་ཅན་རྣམས་མྱུར་དུ་སྒྲོལ་
བའི་ཕྱིར་དུ་སྔགས་ཀྱི་ཐབས་མཁས་ལ་བརྟེན་ནས་རྫོགས་སྨིན་སྦྱངས་གསུམ་གྱི་
སྤྱོད་པ་མྱུར་དུ་རྫོགས་པ་དང༌། ལྷག་པར་རྫོགས་རིམ་ཡོངས་རྫོགས་མྱུར་དུ་རྒྱུད་
ལ་སྐྱེ་བའི་དགེ་རྩ་སྨིན་པ་ཞིག་འབྱུང་། དེ་ནས་སྟོང་པའི་རྣལ་འབྱོར་དང་འགྲོ་
ཀུན་ཕ་མར་དྲན་པ་དང་དག་པ་རབ་འབྱམས་ཀྱི་ལྷའི་རྣལ་འབྱོར་གྱི་ངང་ནས་
རིམ་པ་གཉིས་པའི་རྣལ་འབྱོར་བསྒོམ་པ་རྡོ་རྗེའི་ལུས་ལ་གནད་དུ་བསྣུན་པས་
ལས་རླུང་གི་རྒྱུ་བ་དྷཱ་ཏཱིར་འགགས་ཏེ་འོད་གསལ་གྱི་ཡེ་ཤེས་འཆར་བ་དང་། ལྷག་
པར་ཕྱི་ནང་གི་བཟླས་བརྗོད་དང་སྙིང་གི་པདྨར་གནས་པའི་བྱང་ཆུབ་ཀྱི་ཐིག་ལེ་
རྩེ་ གཅིག་ཏུ་ བསྒོམ་པ་དང༌ རྗེས་ གཞིག་ གི་ སྡུད་ རིམ་དང༌། སྣང་ ཕྱོགས་ ལྷའི་
འཁོར་ལོ་རིམ་བཞིན་སྤྲོ་བའི་སྤྲོ་བསྡུའི་དམིགས་པ་ལ་རྩལ་སྤྱངས་པ་ལས་རླུང་གི་
རྒྱུ་བ་དྷ་ཏཱིར་འགགས་ཏེ་དགའ་བ་བཞི་རིམ་གྱིས་མངོན་དུ་གྱུར་ནས་འོད་གསལ་
ལྷན་ཅིག་སྐྱེས་པའི་ཡེ་ཤེས་མཚན་ཉིད་ཚང་བ་ཞིག་ཐོབ་ལ། འོད་གསལ་དེ་ལས་
ལྡང་བ་ན་མཚན་དཔེས་སྤྲས་པའི་སྐུ་རྟེན་དང་བརྟེན་པར་བཅས་པའི་དཀྱིལ་
འཁོར་དངོས་གནས་ལ་གྲུབ་སྟེ་བདེན་གཉིས་དབྱེར་མེད་དམ། སྟོང་ཉིད་སྙིང་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རྗེའི་ སྙིང་པོ་ཅན་ནམ། ཟབ་གསལ་ གཉིས་མེད་ཀྱི་ཡེ་ཤེས་ཟུང་འཇུག་གི་སྐུ་
འགྲུབ་བོ། །དེ་ལྟ་བུའི་ཟུང་འཇུག་གི་སྐུ་དེ་ནི་སྔགས་ལམ་གྱི་བསྒྲུབ་བྱ་མཐར་
ཐུག་ཡིན་ཞིང་། སྐུ་དེའི་རིགས་འདྲའི་རྒྱུན་ལ་སྐུ་གསུམ་ཡེ་ཤེས་ལྔ་ལྡན་གྱི་གོ་
འཕང་འགྲུབ་སྟེ། གོ་འཕང་མཆོག་དེ་ཐོབ་ནས་འཕྲིན་ལས་ཉི་ཤུ་རྩ་བདུན་གྱི་སྒོ་
ནས་མཁའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་མོས་ངོ་དང་འཚམ་
པའི་སྤྲུལ་པ་བསྟན་ཏེ་ནམ་མཁའ་མ་ཟད་གྱི་བར་དུ་སྤྲུལ་པ་དང་འཕྲིན་ལས་རྒྱུན་
མི་ཆད་པ་འབྱུང་ངོ༌། །དེ་ལྟར་བཤེས་གཉེན་བསྟེན་ཚུལ་ནས་བཟུང་འབྲས་བུ་
ཟུང་འཇུག་གི་བར་གྱི་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་
སྟན་ཐོག་གཅིག་ཏུ་ཉམས་སུ་ལེན་པའི་ཚུལ་འདི་ནི་མགོན་པོ་ཨ་ཏི་ཤ་དང་ཆོས་
ཀྱི་རྒྱལ་པོ་ཙོང་ཁ་པ་ཆེན་པོ་གཉིས་ཀྱི་ཐུགས་ཀྱི་བཅུད་ཕྱུང་བའི་མན་ངག་སངས་
རྒྱས་དངོས་སུ་མཇལ་ཡང་དེ་ཕན་ཆད་དུ་འདའ་ས་མེད་པའི་གདམས་ངག་གི་
མཐར་ཐུག་རྒྱལ་སྲས་དཔའ་བོ་ཐམས་ཅད་ཀྱི་སྙིང་གི་ཐིག་ལེ་ཡིན་ཏེ། བཀའ་
གདམས་གླེགས་བམ་གྱི་ཆ་ལག་སྙིང་གི་ཐིག་ལེའི་བླ་བརྒྱུད་རྣམ་ཐར་དུ། འབྲོམ་
རིན་པོ་ཆེའི་ཞལ་ནས། ཇོ་བོའི་ཆོས་ལུགས་བརྒྱུད་པ་ཆུ་བོའི་རྒྱུན་ལྟ་བུར་གསུམ་
དུ་བསྡུས་ནས་ནར་ཏེ་དྲངས་ཏེ་གཙུག་ལག་ཁང་དུ་གཞུང་མན་ངག་གི་རྒྱ་མཚོ་
བསྐྱིལ་ནས། ཀྱེ་ སྲས་ གསུམ། སྤྱིར་ བཀའ་ རྒྱ་ ཆེ། ལུང་ གྲངས་མང་། ཐེག་པའི་
འཇུག་སྒོ་བསམ་གྱིས་མི་ཁྱབ་ནའང་། ངས་དབེན་པའི་གནས་སུ་མགོན་པོ་དྲི་མ་
མེད་པའི་དྲུང་དུ་བཀའ་ཐམས་ཅད་སྡེ་སྣོད་གསུམ་དུ་བརྗོད་བྱ་དང་བཅས་པར་
སྒྲིལ་ནས་འདམ། ལྷ་ཐམས་ཅད་སངས་རྒྱས་དང་བྱང་ཆུབ་སེམས་དཔའ་བཞིར་
བསྡུས་ནས་འདམ། དེ་ཐམས་ཅད་ཉི་མ་ཉིན་གཅིག་གི་ཕྱག་ལེན་དུ་སྟན་ཐོག་
- 236 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
གཅིག་ཏུ་ཧྲིལ་ཏེ་སྒྲིལ་ནས་ཉམས་སུ་ལེན་པར་འདམ་སྟེ། བླ་མ་ལ་བཅུད་ཡོད།
ཁོ་བོ་ལ་སྣོད་ཡོད། དེ་དག་ཐམས་ཅད་ཀྱིས་ཁོ་བོའི་སྣོད་མ་ཁེངས་པའང་མེད།
ལྷག་པའང་མེད་པར་ཁོ་བོ་ལ་གནང་ནས་འདི་སྐད་གསུང་སྟེ། ངས་བླ་མ་བརྒྱ་
དང་ལྔ་བཅུ་རྩ་ལྔའི་ཡོན་ཏན་མ་ལུས་པ་གནས་དུ་མར་དཀའ་སྤྱད་དུ་མ་སྤྱད་ཅིང་
ལེན་དུ་ཕྱིན་ནས་དེང་སང་མ་ཚང་བ་མེད་པར་ཁྱོད་ཀྱི་སྔས་ཁར་སྐྱེལ་དུ་འོངས།
གངས་རིའི་མགོན་པོ་དགེས་པར་མཛོད་ཅིག ཁྱོད་ནི་ལྷ་ཆོས་ཕུན་སུམ་ཚོགས།
ཕྱི་ནང་དང་ཕྱོགས་རིས་ཐམས་ཅད་རྗེས་སུ་དྲན་པ་ལྔ་ལས་མ་གཡོས་པ་ལགས་
སོ་གསུངས། ཡང་འབྲོམ་རིན་པོ་ཆེའི་ཞལ་ནས། ལར་དབུ་མའི་ནང་དུ་སྣ་ཚོགས་
སྣང་། །ཆོས་ ཐམས་ ཅད་ རྫུན་ པའི་ སྣང་ བ་ ཡང་། །གཟུགས་མེད་ ན་ གཟུགས་
བརྙན་ག་ལ་འབྱུང་། །དེས་རྒྱུ་སོང་རྫུན་ཡང་འབྲས་འབྱུང་བས། །ལས་ཁྱད་དུ་མི་
གསོད་ཉམས་ལེན་པའི། །ང་ལྟ་བའི་བརྒྱུད་པའི་བཀའ་གདམས་ཡིན། །ང་ཐིག་
ལེ་གཅིག་ཏུ་དཔག་མེད་པའི། །ལྷ་གཞལ་ཡས་བསྐྱེད་དེ་མཆོད་བྱེད་ཀྱང་། །ལས་
ཕྲ་ཞིབ་སྟོན་པའི་ཆོས་རྣམས་ལ། །ང་སྒྲོ་སྐུར་མི་འདེབས་ཉམས་ལེན་པ། །ང་བྱིན་
རླབས་བརྒྱུད་ པའི་བཀའ་གདམས་ཡིན། །ཆོས་ སྣང་སྟོང་སྒྱུ་མའི་གཞལ་ཡས་
སུ། །ཡར་ས་ལམ་རིམ་གྱིས་བགྲོད་གྱུར་ཏེ། །རྒྱུ་ཚོགས་གཉིས་མཐར་ཕྱིན་སངས་
རྒྱས་པ། །ང་སྤྱོད་པའི་བརྒྱུད་པའི་བཀའ་གདམས་ཡིན། །ཞེས་དང་། ང་བཙུན་པོ་
རྨོངས་ པར་མ་ཤོར་བ། །ཆོས་རྒྱལ་ བའི་ འབྱུང་ གནས་ བསྐྱངས་ པའི་ དྲིན། །ང་
མཁས་པས་བཙུན་ཚུགས་མ་བཅོམ་པ། །ལས་རྒྱུ་འབྲས་ཟབ་མོ་བསྒོམས་པའི་
དྲིན། །ང་བསྒོམས་པས་ཁ་ཏོན་མི་འཇོམས་པ། །བཀའ་རྡོ་རྗེ་ཟབ་མོ་བལྟས་པའི་
དྲིན། །ང་ཀློག་པས་བསམ་གཏན་མི་འཇོམས་པ། །རྗེ་བླ་མའི་མན་ངག་འཆུན་
237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པའི་དྲིན། །ཆོས་ཐམས་ཅད་གཅིག་ཏུ་རབ་བསྡུས་ནས། །གནས་སྟན་ཐོག་གཅིག་
ཏུ་བསྒོམ་ཤེས་པ། །ཀྱེ་དཀའ་སྤྱད་ཆོས་ལ་བྱས་པའི་དྲིན། །རྗེ་སངས་རྒྱས་བྱ་བ་
ཀུན་མཁྱེན་ཡིན། །དེ་སྤངས་རྟོགས་ཚོགས་གཉིས་མཐར་ཕྱིན་ཡིན། །ང་ཕ་མའི་
དོན་དུ་དེ་འདོད་པས། །དུས་དང་པོར་ཐོས་པས་སྒྲོ་འདོགས་བཅད། །དུས་གཉིས་
པར་ བསམས་ པས་ སྒོ་ འདོགས་ བཅད། །དུས་ གསུམ་ པར་ བསྒོམས་ པས་ སྒོ་
འདོགས་བཅད། །ཀྱེ་དེ་ཡང་གཅིག་ཉིད་མ་ཡིན་ཏེ། །ང་ཐོས་དུས་ཚེ་ན་བསམ་
བསྒོམ་བདོ། །ང་བསམས་དུས་ཚེ་ན་ཐོས་བསྒོམ་བདོ། །ང་བསྒོམ་དུས་ཚེ་ན་ཐོས་
བསམ་བདོ། །ང་གཅིག་ཏུ་མ་ལུས་བསྡོམས་བྱས་ནས། །ཆོས་ལམ་དུ་ཁྱེར་ནས་
འགྲོ་ཤེས་པ། །ང་བཀའ་གདམས་ཕྱོགས་ཆར་མ་ལྷུང་བས། །དོན་རྒྱ་འབག་མིག་
བཞིན་ འཁྲུལ་ཤེས་ པའི། །ལེགས་ཀུན་ཏུ་གཏོགས་ཏེ་ བཀའ་ གདམས་ཡིན། །
ཞེས་གསུངས་ཤིང༌། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་
བླ་ མའི་ བཀའ་བ རྒྱུད་ མིན་ པ་ ལ་ མེད་ ཅེས་གསུངས། རྗེ་ རིན་ པོ་ ཆེའི་ ཉམས་
མགུར་ལས་ཀྱང་། དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་མཆོག་གཉིས་
ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་
གྱི། །མགོན་ལ་བརྟེན་ནས་རྒྱུད་སྡེ་རྒྱ་མཚོ་ཆེར། །ཞུགས་ནས་ཡོངས་རྫོགས་མན་
ངག་བསྟེན་པ་དེས། །དལ་འབྱོར་ཐོབ་པ་དོན་དང་ལྡན་པར་བྱས། །རྣལ་འབྱོར་
ངས་ ཀྱང་ ཉམས་ ལེན་དེ་ལྟར་བགྱིས། །ཐར་ འདོད་ ཁྱེད་ ཀྱང་ དེ་བཞིན་བསྐྱང་
འཚལ་ལོ། །ཞེས་གསུངས་སོ། །དེ་ལྟར་བཤད་པ་ལ་འདི་སྙམ་དུ་བཀའ་གདམས་
ལྷ་ཆོས་བདུན་ལྡན་གྱི་མན་ངག་སྙིང་གི་ཐིག་ལེ་འདི་ཉམས་སུ་བླངས་པས་ཚེ་འདི་
ལས་བློ་ལོག་པ་ནས་བཟུང་མཐར་འབྲས་བུ་ཟུང་འཇུག་ཐོབ་པའི་བར་གྱི་ཕན་
- 238 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
ཡོན་བཤད་པ་དེ་དག་གདམས་ངག་གི་ཁ་ཟིན་ཆེ་བརྗོད་བྱས་པ་ཙམ་མིན་པར་
དངོས་གནས་ལ་ཕན་ཡོན་དེ་ལྟ་བུ་འབྱུང་ན། སྔོན་གདམས་ངག་འདི་བསྒོམ་པར་
བྱེད་པ་དག་ལ་ཕན་ཡོན་དེ་དག་ཐོབ་པ་ཅི་འདྲ་ཡོད་སྙམ་ན་བཤད་པར་བྱ་སྟེ།
མགོན་པོ་ཨ་ཏི་ཤས་ཐུགས་རྗེ་ཆེན་པོ་དང་རྗེ་བཙུན་སྒྲོལ་མ་གཉིས་ལྷག་པའི་
ལྷར་བཟུང་ནས་ཆོས་འདི་ཐུགས་དམ་དུ་མཛད་པས་རྒྱ་བོད་ཐམས་ཅད་དུ་བྱང་
ཆུབ་ཀྱི་སེམས་ཀྱི་བདག་པོར་གྲགས་ཤིང་། ལྷག་པའི་ལྷས་རྒྱུན་དུ་རྗེས་སུ་བཟུང་
ནས་གདམས་པ་དང་རྗེས་སུ་བསྟན་པ་བརྒྱུད་མར་སྩལ་ཞིང་སྒོ་གསུམ་གྱི་བྱ་བ་ཅི་
མཛད་ཐམས་ཅད་ལྷག་པའི་ལྷ་ཉིད་ལ་དངོས་སུ་ཞུས་ནས་མཛད་ཆོག་པ་དང་།
རང་དང་གཞན་གྱི་ཚེ་རབས་བརྒྱ་སྟོང་དུ་མ་མཁྱེན་པའི་མངོན་པར་ཤེས་པ་མངའ་
བ་དང་། མཐོང་ཐོས་དྲན་རེག་ཐམས་ཅད་རྗེས་སུ་འཛིན་པར་ནུས་པའི་མཛད་པ་
འཕྲིན་ལས་རྒྱལ་བ་ཉིད་དང་མཚུངས་པར་ཡོངས་སུ་གྲགས་པར་ལྟར་དང་། རྒྱ་
བོད་ཐམས་ཅད་དུ་བསྟན་པའི་བྱ་བ་རྒྱ་ཆེན་པོ་མཛད་ནས་མཐར་ཤིང་ཕོ་རྟའི་ལོ་
ཐིག་ ལེ་ བཅུ་ དྲུག་ གི །རིམ་ པས་ ཐུགས་ འོད་ གསལ་ ཆོས་ ཀྱི་ སྐུར་ བསྡུས་ ཏེ།
དབྱུག་པ་ཟླ་བའི་ཚེས་བཅོ་བརྒྱད་ཀྱི་ཉིན་ཐིག་ལེ་བཅུ་དྲུག་པ་བྱང་ཆུབ་ཀྱི་ཐིག་
ལེའི་ངང་དུ་བཞུགས་ཏེ་འོད་གསལ་ཆོས་སྐུ་མངོན་དུ་མཛད། འོད་གསལ་དེ་ལས་
མཚན་དཔེའི་སྐུར་བཞེངས་ཏེ་ནམ་མཁས་གར་ཁྱབ་ཏུ་སྤྲུལ་བས་ཁྱབ་ཅིང་། ལྷག་
པར་དགའ་ལྡན་དུ་ནམ་མཁའ་དྲི་མ་མེད་པ་ཞེས་བྱ་བར་སྤྲུལ་པའི་སྐུ་བཟུང་སྟེ་
འགྲོ་བའི་དོན་མཛད་བཞིན་པར་བཞུགས་པ་ཡོངས་སུ་གྲགས་པ་ལྟར་རོ། །ཇོ་བོ་
རྗེས་འབྲོམ་རིན་པོ་ཆེ་ལ་གདམས་པ་འདི་བུམ་པ་གང་བྱོའི་ཚུལ་དུ་གནང་ཞིང་།
འབྲོམ་རིན་པོ་ཆེ་ནི་ཁ་བ་ཅན་གྱི་མགོན་པོ་རྗེ་བཙུན་སྤྱན་རས་གཟིགས་ཉིད་ཡིན་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽ །
པར་ཡོངས་སུ་གྲགས་ཤིང་། ཡེར་པ་ལྷ་རི་སྙིང་པོར་སང་ཕུ་བ་ཆེན་པོས་གསོལ་
བ་བཏབ་པ་ལྟར་ཐུགས་རྗེ་ཆེན་པོ་རྒྱལ་བ་རྒྱ་མཚོའི་རྟེན་དང་བརྟེན་པའི་དཀྱིལ་
འཁོར་དུ་དངོས་སུ་བཞེངས་པ་དག་པའི་འཁོར་རྣམས་ཀྱིས་མངོན་སུམ་དུ་མཐོང་
བར་བཀའ་གདམས་གླེགས་བམ་ལས་གསུངས་པ་ ལྟར་ རོ། །ཇོ་བོ་ཡབ་སྲས་
གཉིས་ཀྱིས་གསང་ཕུ་བ་ཆེན་པོ་རྔོག་ལེགས་པའི་ཤེས་རབ་ལ་གདམས་ངག་འདི་
ཡོངས་སུ་རྫོགས་པར་གནང་སྟེ། གསང་ཕུ་བ་ཆེན་པོ་ནི་ཇོ་བོ་ཡབ་སྲས་ཀྱི་གསང་
བའི་མཛོད་འཛིན་ཕྱིར་རྗེ་བཙུན་འཇམ་དཔལ་དབྱངས་བསམས་བཞིན་དུ་མིའི་
སྲིད་པ་བཟུང་བ་ཡིན་པར་ཡོངས་སུ་གྲགས་ཤིང༌། གདམས་ངག་འདི་དང་བཀའ་
གདམས་སྤྲུལ་པའི་གླེགས་བམ་ཆེན་མོ་བཅས་གསང་ཕུ་བ་ཆེན་པོའི་ཕྱག་ཏུ་
བཞུགས། གསང་ཕུ་བ་ཆེན་པོས་བྱང་ཆུབ་སེམས་དཔའ་ཤེས་རབ་རྒྱལ་མཚན་ལ་
སྙིང་གི་ཐིག་ལེའི་གདམས་པ་འདི་ཡོངས་སུ་རྫོགས་པ་བཀའ་གདམས་སྤྲུལ་པའི་
གླེགས་བམ་དང་བཅས་པ་གནང་། སེམས་དཔའ་ཆེན་པོ་ཤེས་རབ་རྒྱལ་མཚན་
གྱིས་དབེན་པའི་གནས་སུ་སྒྲུབ་པ་རྩེ་གཅིག་ཏུ་མཛད་པས་ཆོས་འདིའི་ནུས་པ་
མངོན་དུ་གྱུར་ཏེ་ཟུང་འཇུག་བརྙེས་པ་ན་ཕུ་ཆུང་བ་ཆེན་པོའི་སར་བྱོན་ཏེ། དགེ་
བའི་བཤེས་གཉེན་ཕུ་ཆུང་བ་རྗེས་སུ་བཟུང་ནས་གདམས་ངག་འདི་གནང་བའི་ཚེ་
དཔོན་སློབ་གཉིས་ཀ་བྱ་བྲལ་ཀུན་སྤངས་ཡིན་ཡང་ཕུ་ཆུང་པ་ཆེན་པོས་རྣམ་ཐོས་
སྲས་ སྦྱིན་བདག་ཏུ་བསྐུལ་ཏེ་རྣམ་ སྲས་ ཀྱིས་མཁོ་དགུའི་ཡོ་བྱད་ཐམས་ཅད་
བསྒྲུབས་ནས་ཕུ་ཆུང་དུ་ཐིག་ལེའི་དཀྱིལ་འཁོར་བཞེངས། གནས་བརྟན་བཅུ་
དྲུག་གིས་སྒྲུབ་གྲོགས་མཛད་དེ་དཀྱིལ་འཁོར་གྱི་ཕྱོགས་བཞིར་གནས་བརྟན་བཞི་
བཞི་བཞུགས། སེམས་དཔའ་ཆེན་པོ་ཤེས་རབ་རྒྱལ་མཚན་གྱིས་གནས་བརྟན་
-240 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
བཅུ་དྲུག་དང་ལྷན་ཅིག་ཏུ་ཐིག་ལེའི་དཀྱིལ་འཁོར་བསྒྲུབས་ཏེ་ཞག་བཞི་བཅུ་ཞེ་
ལྔའི་རིང་ལ་ཐིག་ལེ་བཅུ་དྲུག་གི་དཀྱིལ་འཁོར་དུ་དབང་བསྐུར་བ་ཡོངས་སུ་
རྫོགས་པ་ཚར་བར་མཛད། དེ་ནས་ལོ་གཅིག་ལྷག་ཙམ་གྱི་རིང་ལ་མན་ངག་
ཡོངས་སུ་རྫོགས་པ་བཤད་ནས་བཀའ་གདམས་སྤྲུལ་པའི་གླེགས་བམ་ཕུ་ཆུང་
བའི་ཕྱག་ཏུ་གཏད་དེ་ཐིག་ལེ་བཅུ་དྲུག་པ་བྱང་ཆུབ་ཀྱི་ཐིག་ལེའི་ངང་དུ་བཞུགས་
ནས་གདུང་རིང་བསྲེལ་གང་ཡང་མེད་པར་འཇའ་ལུས་སུ་གཤེགས་སོ། །དེ་ནས་
ཕུ་ཆུང་བ་ཆེན་པོས་འབྲོམ་རིན་པོ་ཆེའི་འཁྲུངས་ཡུལ་བྱང་རྩྭ་སྒྱེ་མོའི་ཕུག་རིང་དུ་
ཕེབས་ནས་འཚོ་བ་དཀའ་ཐུབ་ལ་བརྟེན་ཏེ་ཐིག་ལེའི་སྒྲུབ་པ་རྩེ་གཅིག་ཏུ་མཛད་
ཅིང་། ལྷག་པར་བླ་མའི་ཐིག་ལེ་ལ་རྩེ་གཅིག་ཏུ་བཞུགས་པའི་ཚེ་འབྲོམ་རིན་པོ་
ཆེས་ཞལ་དངོས་སུ་བསྟན་ནས་གདམས་པ་དང་རྗེས་སུ་བསྟན་པ་མང་དུ་སྩལ་
ཞིང་ལུང་བསྟན་དང་དབུགས་དབྱུང་བར་མཛད། དེ་ནས་ཡིད་དམ་ལྷའི་ཐིག་ལེ་
ལ་རྩེ་གཅིག་ཏུ་བཞུགས་པའི་ཚེ་ཐུགས་རྗེ་ཆེན་པོ་དང་རྗེ་བཙུན་སྒྲོལ་མས་ཞལ་
དངོས་སུ་བསྟན་ཏེ། གདམས་པ་དང་རྗེས་སུ་བསྟན་པ་མང་དུ་སྩལ་ཞིང་དབུགས་
དབྱུང་བར་མཛད། དེ་ནས་བརྒྱུད་ པ་ གསུམ་ལྡན་གྱི་ཐིག་ལེ་ལ་རྩེ་གཅིག་ཏུ་
བཞུགས་པའི་ཚེ་ཟུང་འཇུག་གི་གོ་འཕང་མྱུར་དུ་ཐོབ་པའི་སྔ་ལྟས་སུ་བླ་མ་དང་
ལྷག་པའི་ལྷས་བརྡ་ཆོས་མང་དུ་བསྟན་ཅིང་། ལྷག་པར་ཤ་བ་རྨས་མ་ཞིག་སྒོ་དྲུང་
དུ་བྱུང་བ་ལ་ཁྱེའུ་དཀར་པོ་ཞིག་གིས་མདའ་འཕངས་ཏེ་གསོད་པར་བརྩམ་པའི་
བརྡ་ ཆོས་བསྟན་ཏེ། མ་ནི་གཏི་མུག་ བྱོལ་སོང་ལུས་བླངས་ནས། །བདག་ལྟའི་
སྙིང་འདི་གཟུང་འཛིན་དམ་པོས་བསྡམས། །གྲོལ་བར་མ་གྱུར་རང་གིས་བཅིངས་
པ་མཐོང་། །སྐྱིད་འདོད་ཆོས་པས་གདོན་ངན་སྙིང་ལ་ཟུག །ཀྱེ་ཧོ་ཁོ་བོས་སྙིང་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རྗེའི་གཞུ་བདུངས་ནས། །རང་ངོ་ཤེས་པའི་ཡེ་ཤེས་མཐེབ་ལ་བསྐྱོན། །མཉམ་པ་
ཉིད་ ཀྱི་ མདའ་ གཅིག་ རབ་ གསོར་ ཏེ། །སོ་ སོར་ བརྟགས་ དེ་ མ་ དེའི་ སྙིང་ ལ་
བསྣུན། །མཚན་དུ་ན་བར་བསྒོམས་ཏེ་ཉི་ཤར་ཚེ། །མ་དེ་ཐིག་ལེར་ཡལ་ནས་མི་
གདའ་བ། ཁོ་བོར་རྫུ་ འཕྲུལ་མགྱོགས་པའི་ཤུགས་ཕྱུང་སྟེ། །མ་དེ་མཐའ་བྲལ་
དབྱིངས་ སུ་ འདེད་ པར་ འཚལ། །དགེ་སློང་མ་རྟོག་མ་རྟོག་རྟོག་པས་འཆིང་། །
བཅིངས་གྲོལ་མེད་པར་ཐིག་ལེའི་དབྱིངས་སུ་ཉོལ། །ཞེས་བརྡ་ཆོས་ཀྱིས་བསྐུལ་
ཏེ། ཤིན་ཏུ་སྤྲོས་མེད་ཀྱི་སྤྱོད་པས་འོད་གསལ་གྱི་ངང་དུ་རྩེ་གཅིག་ཏུ་བཞུགས།
དེ་ནས་ཕུ་ཆུང་བ་ཆེན་པོས་སེམས་དཔའ་ཆེན་པོ་རིན་ཆེན་རྒྱལ་མཚན་རྗེས་སུ་
བཟུང་སྟེ་གདམས་ངག་འདི་ཡོངས་སུ་རྫོགས་པ་སྤྲུལ་པའི་གླེགས་བམ་དང་བཅས་
པ་གནང་སྟེ། ད་ནི་ཁྱེའུ་དཀར་པོ་ཞིག །ཆུ་སེར་ལུས་འདི་དོར་མཛད་ལ། །མཚན་
དཔེའི་གཟུགས་སུ་པོ་ཏ་ལར། །དག་པའི་སྣང་བ་སྤྱོད་དུ་འདེང་། །མ་ཆགས་མ་
ཆགས་སྲས་ལ་བྱིན། །ཆགས་པ་མེད་པར་མཁའ་ལ་གཤེགས། །དེ་ལྟར་ང་ལ་
འབོད་མཁན་གདའ། །འཕྲེང་བར་མ་མཛད་འཆི་བ་མེད། །ང་ཡང་སྤྲུལ་པའི་དགེ་
སློང་ ཡིན། །ང་ ཡི་ ཆོས་ ལའང་ བདེན་ མ་ འཛིན། །ང་ ལའང་ འཆི་ བར་མ་ རྟོག་
པར། །ང་ ཡི་ གདམས་ པ་ ཉམས་ སུ་ ལོངས། །བླ་ མའི་ གསུང་ བཞིན་ ཉམས་ སུ་
བླངས། །མི་ཆོས་ལས་ཀྱི་འཆིང་ཐག་བཅད། །མཛའ་བའི་བཤེས་དང་སྡང་བའི་
དགྲ །ལས་ ངན་ ཆགས་ སྡང་ གཡུལ་ ལས་ བྲོས། །མི་ གྲལ་ནས་བུད་ རི་ དྭགས་
འདྲ། །འཕྲལ་ལ་ཟས་འཚོལ་བྱ་དང་འདྲ། །ཀོག་སྟེ་ལངས་ཏེ་གཞིས་རྫོགས་སོ། །
ཞེས་གདེང་ཐོབ་པའི་ཉམས་མགུར་གསུངས་ཤིང་། ས་ནི་སྙིང་རྗེ་ཆེན་པོ་སྟེ། །ཆུ་
ནི་ཡེ་ཤེས་སྒྲོལ་མ་ཡིན། །མེ་ནི་རང་བཞིན་མི་གཡོ་བ། །རླུང་ནི་ཐུབ་པ་ཆོས་ཀྱི་
- 242 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
སྐུ། །རང་བཞིན་ནམ་མཁའ་ལྟ་བུ་ལ། ཁོ་བོའི་ལུས་འདི་ཡལ་ཏེ་འགྲོ །དེ་ནས་
བདེ་བ་ཅན་དུ་འགྲོ །དེ་ནས་དྲི་མེད་ཞབས་དྲུང་དུ། །པདྨའི་སྦུབས་སུ་དགེ་སློང་
གཟུགས། །ཞུགས་ནས་རབ་ཏུ་བལྟམས་གྱུར་ཏེ། །འོད་ཀྱི་ལུས་ཅན་ཆོས་ཉན་
ཏོ། །ཞེས་གསུངས་ནས་སྤྲོས་བྲལ་བྱང་ཆུབ་ཀྱི་ཐིག་ལེའི་ངང་དུ་བཞུགས་ནས་
གདུང་རིང་བསྲེལ་ཙམ་ཡང་མེད་པར་སྐུའི་སྣང་བ་འོད་གསལ་དུ་བསྡུས་ཏེ། འོད་
གསལ་གྱི་ངང་ལས་འཇའ་ལུས་མཚན་དཔེའི་སྐུར་བཞེངས་ཏེ་བདེ་བ་ཅན་དང་
དགའ་ལྡན་དང་པོ་ཏ་ལ་སོགས་སུ་སྤྲུལ་པའི་བཀོད་པ་བསྟན་ཏེ་སེམས་ཅན་གྱི་
དོན་མཛད་ཅིང་བཞུགས་སོ། །དེ་ནས་སེམས་དཔའ་ཆེན་པོ་རིན་ཆེན་རྒྱལ་མཚན་
གྱིས་དབེན་གནས་དུ་མར་སྒྲུབ་པ་སྙིང་པོར་མཛད་ཅིང་ལྷ་ཆོས་བདུན་ལྡན་གྱི་
རྣམ་ཐར་མཐར་ཕྱིན་པར་མཛད་དེ་མྱ་ངན་ལས་འདའ་བར་བཞེད་པ་ན་སྟབ་ཀ་བ་
དར་མ་རྒྱལ་མཚན་རྗེས་སུ་བཟུང་སྟེ་རྭ་སྒྲེང་དུ་བྱོན་ནས་ཀ་གཉིས་མར་ཐིག་ལེའི་
དཀྱིལ་འཁོར་བཞེངས་ནས་སྒྲུབ་གྲོགས་ཇོ་བོ་ཡབ་སྲས་གཉིས་ཀྱིས་མཛད་དེ་
ཐིག་ལེ་རེ་ལ་ཞག་གཉིས་གཉིས་ཏེ་ཟླ་བ་གཅིག་དང་ཞག་གཉིས་ཀྱི་རིང་ལ་ཐིག་
ལེའི་དཀྱིལ་འཁོར་དུ་དབང་བསྐུར་བ་ཡོངས་སུ་རྫོགས་པར་མཛད་ཅིང་། མན་
ངག་ལག་ལེན་མཐར་ཕྱིན་པར་བསླབས་ནས་བཀའ་གདམས་སྤྲུལ་པའི་གླེགས་
བམ་ཡང་གནང་སྟེ་སེམས་དཔའ་ཆེན་པོ་ཉིད་བྱང་ཆུབ་ཀྱི་ཐིག་ལེའི་ངང་དུ་འོད་
གསལ་ལ་ཞུགས་ཏེ་སྐུའི་བཀོད་པ་བསྡུས། དེ་ལས་ཟུང་འཇུག་གི་སྐུར་བཞེངས་
ཏེ་མཁའ་ཁྱབ་ཀྱི་འགྲོ་བའི་དོན་མཛད་དོ། །དེ་ནས་ཞང་སྟོན་དར་མ་རྒྱལ་མཚན་
གྱིས་དབེན་པའི་ གནས་ སུ་སྒྲུབ་པ་རྩེ་གཅིག་ཏུ་མཛད་དེ་ཆོས་འདིའི་ནུས་པ་
མངོན་དུ་གྱུར་ནས་མཐར་སློབ་དཔོན་བྱང་ཆུབ་བཟང་པོ་ལ་མན་ངག་འདི་ཡོངས་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སུ་རྫོགས་པ་སྤྲུལ་པའི་གླེགས་བམ་དང་བཅས་པ་གནང་ནས་པོ་ཏ་ལར་གཤེགས་
སོ། །དེ་ལྟར་བདག་ཉིད་ཆེན་པོ་བཞི་པོ་དེ་ལ་ནི་བཀའ་གདམས་སྙིང་གི་ཐིག་
ལེའི་མན་ངག་ལ་བརྟེན་ནས་ཟུང་འཇུག་གི་སྐུ་བརྙེས་པའི་རྒྱལ་མཚན་རྣམ་པ་
བཞི་ཞེས་གྲགས་སོ། །གཞན་ཡང་བཀའ་གདམས་ཀྱི་སྐྱེས་བུ་དམ་པ་ལྷ་ཆོས་
བདུན་ལྡན་གྱི་རྣམ་ཐར་མཐར་ཕྱིན་པ་ཟུང་འཇུག་བརྙེས་པ་བགྲང་བ་ལས་འདས་
པ་ཞིག་བྱུང་མོད། མཐའ་དག་སུ་ཞིག་གིས་བགྲང་བར་ནུས། བཀའ་གདམས་ལྷ་
ཆོས་བདུན་ལྡན་གྱི་མན་ངག་འདི་ཉམས་སུ་བླངས་པ་ལས་འབྲས་བུ་དེ་ལྟ་བུ་ཞིག་
འགྲུབ་པ་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་ཞལ་ནས། ཐུགས་ཀར་ཤིན་
ཏུ་ཕྲ་བའི་རླུང་སེམས་ཀྱི། །ངོ་བོ་རྟེན་དང་བརྟེན་པའི་ཐིག་ལེའི་ཚུལ། །སྣོད་ཀྱི་
ཐིག་ལེ་དཀར་ སེར་ སྲན་མ་ནི། །ཕྱེད་ གཤགས་ ཙམ་ སྟེང་ བཅུད་ ཀྱི་ ཐིག་ལེ་
མཆོག །གསེར་མདོག་ཡུངས་ཀར་ སྦོམ་པོའི་འབྲུ་ཚད་ ཙམ། །ཐབས་ཤེས་སྟོང་
ཉིད་སྙིང་རྗེའི་སྙིང་པོ་ཆེ། །རིགས་བརྒྱའི་ཁྱབ་བདག་དྭངས་གསལ་འོད་འབར་
བ། །ཆེར་མཆེད་མཁའ་མཉམ་བརྟན་གཡོ་ཀུན་ལ་ཁྱབ། །ཅིར་ཡང་འཆར་ཞིང་
སྣང་བའི་སྒྱུ་འཕྲུལ་མཁན། །འོད་གསལ་བདེ་སྟོང་ངང་དུ་མཉམ་པར་བཞག །
ཅེས་དང་། །སླར་ཡང་ཆུ་ལས་ཆུ་ཝུར་ཇི་བཞིན་དུ། །བསམ་གྱིས་མི་ཁྱབ་ཐིག་
ལེའི་བར་དག་ཏུ། །སྤྲོ་ཞིང་བསྡུ་བའི་རིག་རྩལ་ཡང་ཡང་སྦྱོང་། །མདོར་ན་བྱང་
ཆུབ་ སེམས་ ཀྱིས་རྒྱུད་སྦྱངས་ནས། །ལྷ་བཞིས་ལུས་ དང་ སྡེ་སྣོད་གསུམ་གྱིས་
ངག །བསླབ་ པ་ གསུམ་ གྱིས་སེམས་ཉིད་མཛེས་བྱས་ཏེ། །ཟབ་ གསལ་དབྱེར་
མེད་སྣང་སྟོང་ཟུང་འབྲེལ་བའི། །ཐིག་ལེའི་རྣལ་འབྱོར་མཆོག་ལས་མི་གཡེལ་
བ། །བཀའ་གདམས་སྐྱེས་བུ་ཆེན་པོའི་རྣམ་ཐར་ཡིན། །ཞེས་གསུངས་པ་ལྟར་
- 244 -



བཀའ་གདམས་ལྷ་ཆོས་བདུན་ལྡན་གྱི་མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ།
རོ། །དེ་ལྟར་གདམས་ངག་འདིར་བཀོད་པ་དེ་དག་ནི་བཀའ་གདམས་ལྷ་ཆོས་
བདུན་ལྡན་གྱི་མན་ངག་གི་སྙིང་པོའི་ཡང་སྙིང་པོ་སྐྱེས་བུ་གསུམ་གྱི་ལམ་རིམ་གྱི་
སྟེང་དུ་ཐིག་ལེ་བཅུ་དྲུག་གི་ཉམས་ལེན་བསྣན་ཏེ་མདོ་སྔགས་ཀྱི་གནད་ཐམས་
ཅད་རྗེས་དྲན་ལྔར་བསྡུས་ནས་སྒྲུབ་པ་སྙིང་པོར་བྱ་འདོད་པ་རྣམས་ལ་སྙིང་གི་
ཐིག་ལེའི་མན་ངག་གི་ས་བོན་ཙམ་ཞིག་འདི་ལྟར་ཡོད་དོ་ཞེས་ཕྱོགས་ཙམ་ཞིག་
བརྗོད་པ་ཡིན་གྱི། ཞིབ་པར་ནི་བླ་མའི་ཞལ་ལས་ཤེས་པར་བྱ་ཞིང་། ཐིག་ལེ་བཅུ་
དྲུག་གི་སྦྱོར་དངོས་རྗེས་གསུམ་གྱི་ཉམས་ལེན་རྣམས་དང་། ཐུན་དངོས་གཞི་དང་
ཐུན་མཚམས་སུ་ཇི་ལྟར་བྱ་བ་དང༌། སྣོད་ལྡན་གྱི་སློབ་མ་གཞན་རྗེས་སུ་འཛིན་
པའི་ཚུལ་ལ་སོགས་པ་ཞིབ་པར་བཀའ་གདམས་གསལ་བྱེད་དུ་བྲིས་ཟིན་པས་དེ་
ལས་ཤེས་པར་བྱའོ། །བྱང་ཕྱོགས་བླུན་རྨོངས་འགྲོ་བའི་ཚོགས་རྣམས་ལ། །རྒྱལ་
བ་ཀུན་ལས་ལྷག་པའི་ཐུགས་རྗེ་ཅན། །ཨ་ཏི་ཤ་དང་འཇམ་མགོན་བླ་མ་ཡིས། །
ད་དུང་བྱང་ཆུབ་བར་དུ་བདག་སྐྱོངས་ཤིག །མེ་དཔུང་འབར་བའི་དབུས་ནས་
སྦྲང་རྩིའི་འབྱུང་གནས་རྙེད་པའམ། །ལོང་བས་ཕྱག་དར་ཁྲོད་ནས་ཡིད་བཞིན་
ནོར་བུ་རྙེད་པ་ལྟར། །སྙིགས་མའི་རྒུད་པ་ཆེས་ཆེར་རྒྱས་པའི་དུས་མཐའ་འདི་
འདྲ་བར། །སྔོན་བྱོན་དམ་པའི་གཞུང་ལམ་འདི་འདྲ་རྙེད་པོ་སྐལ་བ་བཟང་། །
སྙིགས་དུས་སྐྱེ་བོ་སྒྲུབ་ལ་ཤིན་ཏུ་གཡེལ། །དེ་ཕྱིར་གཞན་ལ་ཕན་པ་དཀའ་ན་
ཡང་། །མང་ཐོས་སྒྲུབ་ལ་བརྩོན་པའི་བཤེས་གཉེན་གྱིས། །ཡང་ཡང་བསྐུལ་ཕྱིར་
ཚུལ་འདི་ཡི་གེར་བཀོད། །མགོན་པོ་ཨ་ཏི་ཤ་ཡི་རྗེས་ཞུགས་ནས། །ཐེག་མཆོག་
ལམ་བཟང་མྱུར་དུ་བགྲོད་འདོད་ན། །བློ་གྲོས་ ལུས་སྟོབས་གསོ་བའི་སྨན་གྱི་
ཕུལ། །མན་ངག་བདུད་རྩིའི་སྙིང་པོ་འདི་འཐུངས་ཤིག །ཡིད་སྲུབས་བདག་པོ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དཔུང་དག་བཅས་པ་ཡིས། །ཕལ་ཆེར་ལོག་པའི་ལམ་ལ་ཁྲིད་དུས་འདིར། །སྔོན་
བྱོན་དམ་པའི་གཞུང་ལམ་བལྟ་འདོད་ན། །མན་ངག་རིན་ཆེན་སྒྲོན་མ་འདི་ཟུངས་
ཤིག །ཚུལ་འདིར་འབད་ལས་དུང་དང་ ཀུན་ད་ལྟར། །རབ་དཀར་དགེ་བ་གང་
ཞིག་ཐོབ་པ་དེས། །ལྷ་ཆོས་བདུན་ལྡན་རྣམ་ཐར་གཙང་མ་འདི། །ཕྱོགས་རྣམས་
ཀུན་ཏུ་འཕེལ་ཞིང་རྒྱས་གྱུར་ཅིག །ཅེས་བཀའ་གདམས་ལྷ་ཆོས་བདུན་ལྡན་གྱི་
མན་ངག་ཟབ་མོ་ཤིན་ཏུ་གསང་བ་གསལ་བྱེད་རིན་ཆེན་སྒྲོན་མ་ཞེས་བྱ་བ་འདི་ནི།
མང་ཐོས་བསྒྲུབ་ལ་བརྩོན་པའི་བཤེས་གཉེན་ཐོགས་མེད་ཀྱིས་ལོ་མང་པོའི་བར་
དུ་ཡང་དང་ཡང་དུ་ནན་ཆེར་བསྐུལ་བ་ལ་བརྟེན་ནས། ཐུབ་བསྟན་ཡོངས་རྫོགས་
ཀྱི་བདག་པོ་བཀའ་དྲིན་མཚུངས་མེད་བྱམས་མགོན་བླ་མ་རིན་པོ་ཆེའི་བཀའ་དྲིན་
ལས་བཀའ་གདམས་ཀྱི་མན་ངག་འཛིན་པ་དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་
པོ་ཆེ་སྒོ་ཀུན་ནས་འཕེལ་ཞིང་རྒྱས་པར་གྱུར་ཅིག། །། །
- 246 -



༄༅། །བཅོམ་ལྡན་འདས་འཕགས་མ་གདུགས་དཀར་མོའི་
མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་
རིམ་པ་དངོས་གྲུབ་ཀུན་འབྱུང་ཞེས་
བྱ་བ་བཞུགས་སོ། །
བླ་མ་དང་བཅོམ་ལྡན་འདས་འཕགས་མ་གདུགས་དཀར་དབྱེར་མ་མཆིས་
པ་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་
རྗེས་སུ་གཟུང་དུ་གསོལ། དེ་ལ་འདིར་བཅོམ་ལྡན་འདས་འཕགས་མ་གདུགས་
དཀར་མོ་ཅན་གྱི་དཀྱིལ་འཁོར་བསྒྲུབས་ཤིང་མཆོད་ནས་བདག་ཉིད་འཇུག་ཅིང་
དབང་བླང་བའི་ཚུལ་ནི། འདིའི་དཀྱིལ་འཁོར་ལ་རྡུལ་ཚོན་དང་རས་བྲིས་གཉིས་
ལས། རྡུལ་ཚོན་གྱི་དཀྱིལ་འཁོར་བྱེད་ན། ས་བརྟག་པ་དང་། ས་བསླང་བ་དང༌།
ས་སྦྱང་བ་ལ་སོགས་པའི་ཆོ་ག་རྒྱས་པར་བྱ་དགོས་ཤིང༌། རས་བྲིས་ཀྱི་དཀྱིལ་
འཁོར་ལ་བརྟེན་ན། ས་བརྟག་པ་སོགས་ས་ཆོག་རྒྱས་པ་བྱ་མི་དགོས་ཀྱང་། ས་
བཟུང་བ་དང་། བསྲུང་ཞིང་བྱིན་གྱིས་བརླབ་པ་སོགས་བྱ་བར་གསུངས་པས་དེ་
དག་གི་ཚུལ་ནི་ལོགས་སུ་ཤེས་པར་བྱའོ། །འདིར་རས་བྲིས་ཀྱི་དཀྱིལ་འཁོར་
བསྒྲུབས་ཤིང་མཆོད་ནས་ དབང་ བླང་ བའི་ ཚུལ་ནི། ལམ་ཐུན་མོང་བས་རྒྱུད་
སྦྱངས་ནས་འདིའི་དཀྱིལ་འཁོར་དུ་དབང་རྣམ་པར་དག་པ་ཐོབ། དམ་ཚིག་དང་
སྡོམ་པ་ཚུལ་བཞིན་དུ་བསྲུང་བའི་སྒྲུབ་པ་པོས་ལས་རུང་གི་བསྙེན་པ་སྔོན་དུ་སོང་
ནས་འདིའི་དཀྱིལ་འཁོར་བསྒྲུབས་ཤིང་དབང་བླང་བར་བྱ་བ་ཡིན་ལ། བསྙེན་པ་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མ་སོང་བར་དེ་ལྟར་བྱ་མི་རུང་བས་སྔོན་དུ་བསྙེན་པ་བྱ་བའི་ཚུལ་ནི་གཙང་ཞིང་
ཡིད་དང་མཐུན་པའི་གནས་ སུ་ ཕྱི་ནང་གི་ཁྲུས་ ཀྱིས་ དག་ པར་བྱས་ལ། གོས་
གཙང་མ་བགོས་ཏེ་ལྷག་པའི་ལྷ་མོ་འདིའི་རྣལ་འབྱོར་བསྒོམ་པ་ནི། དེ་བཞིན་
གཤེགས་ པའི་དམ་རྒྱ་བྱས་ལ། རྒྱལ་བ་ སྲས་ བཅས་ ལ་ རང་ ལུས་ འབུལ་ཞིང་
སྐྱབས་འགྲོ་སེམས་བསྐྱེད་སྔོན་དུ་བཏང་ནས་ཚོགས་ཞིང་མཆོད་པ་དང༌། དེ་ནས་
ལྷ་དྲུག་གི་རྣལ་འབྱོར་གྱི་སྒོ་ནས་འདིའི་གྲངས་བསྙེན་འགྲོ་བ་ཞིག་བྱ་སྟེ། དེ་དག་
གི་ཚུལ་ནི་ཡི་གེ་ལོགས་སུ་གསལ་བ་ལྟར་བྱའོ། །དེ་ནས་བུམ་བསྒྲུབ་ཇི་ལྟར་བྱ་
བ་ནི། བུམ་ པ་ གཉིས། བུམ་ རྫས། མགུལ་ཆིངས། མཆོད་ པ་ སོགས་ ཕྱག་ལེན་
ལྟར་ བཤམས་ ལ། ཨོ་ ཏྲི་ བནྡྷ་ སྭཱཧཱ། ཨོཾ་ སྭ་ བྷཱ་ ཝ་ ཤུདྡྷ༔ སརྦ་ དྷརཿ སྭ་ བྷཱ་ ཝ་
ཤུདྡྷོཉཧཾ། བུམ་པ་སྟོང་པ་ཉིད་དུ་གྱུར། སྟོང་པའི་ངང་ལས་ཐཾ་ཐཾ་ཞུ་བ་ལས་བྱུང་
བའི་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་
ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཱསྟེ་ཏཔེ་མཧཱ་ཏཱསྟེ་
སྭཱཧཱ། ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་
པའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བ་དང་། འདབ་མ་རྣམས་
ཀྱི་སྟེང་དང་། དེའི་ཕྱི་རོལ་གྱི་མཚམས་བཞིར་སྣ་ཚོགས་པདྨ་དང་ཟླ་བའི་གདན།
ཕྱིའི་ཕྱོགས་བཞིར་སྣ་ཚོགས་པདྨ་དང་ཉི་མའི་གདན། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་
ཏཱ་ཏ་པ་ཏྲེ་ཧཱུྃ་ཕཊ་སྭཱཧཱ། ཞེས་པའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་
གྲག་པར་གྱུར། ཟླ་བའི་སྟེང་དུ་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་
པ་དེ་ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་
པའི་རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས། གདུགས་དཀར་པོ་ཏོག་ལ་
-248 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་།
ཨོ་ཡིག་གིས་མཚན་པའི་མཐར་ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏ་ཏཱ་པ་ཏྲེ་ཧཱུཾ་ཕཊ་སྭཱཧཱ།
ཞེས་པས་མཚན་པར་གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་
སྣ་ཚོགས་བྱུང་བའི་རྩེ་མོ་ལ་གདུགས་དཀར་མོ་ཅན་གྱི་ལྷའི་གཟུགས་དཔག་ཏུ་
མེད་པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་
ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་
ཆེན་པོ་སྤྲུལ་པ་ལས་བདུད་རྩིའི་ཆར་རྒྱུན་བབས་པས་དམྱལ་བ་ལ་སོགས་པའི་
འགྲོ་བ་ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་
པར་བྱས་ནས། ལྷའི་སྐུ་དང་བཅས་པའི་འོད་ཟེར་སླར་ལོག་ཟླ་བའི་དཀྱིལ་འཁོར་
ཕྱག་མཚན་སྔགས་དང་བཅས་པ་ལ་ཞུགས་པ་ཡོངས་སུ་གྱུར་པ་ལས། དབུས་སུ་
བཅོམ་ལྡན་འདས་འཕགས་མ་གདུགས་དཀར་མོ་ཅན་རྡོ་རྗེ་གཙུག་ཏོར་ཕྱིར་ཟློག་
པ་ཆེན་མོ་སྤྲུལ་པའི་དབུ་སྟོང་མངའ་བ། ཕྱག་སྟོང་མངའ་བ། སྤྱན་བྱེ་བ་བརྒྱ་སྟོང་
མངའ་བ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་མོ། ས་
གསུམ་ གྱི་དཀྱིལ་འཁོར་ལ་མངའ་མཛད་མ་སྐུ་མདོག་དཀར་མོ། སྒེག་པ་དང་
དཔའ་བོའི་ཉམས་ཅན་གྱི་རྩ་ཞལ་ཉིས་བརྒྱ་དཀར་པོ། འཇིགས་སུ་རུང་བ་དང་
རྒོད་པའི་ཉམས་ཅན་གྱི་གཡས་ཞལ་ཉིས་བརྒྱ་སེར་པོ། གཤེ་བ་དང་རྔམས་པའི་
ཉམས་ཅན་གྱི་རྒྱབ་ཞལ་ཉིས་བརྒྱ་དམར་པོ། །སྙིང་རྗེ་བ་དང་ཞི་བའི་ཉམས་ཅན་
གྱི་གཡོན་ཞལ་ཉིས་བརྒྱ་ལྗང་གུ །ངོ་མཚར་བ་དང་དྲག་པོའི་ཉམས་ཅན་གྱི་སྟེང་
ཞལ་ཉིས་རྒྱ་སྔོན་པོ། ཞལ་རེ་རེ་ཡང་སྤྱན་གསུམ་གསུམ་དང་ལྡན་ཞིང་། དབུ་རེ་
རེ་ལ་ ཁྲོ་ བོའི་ རྡོ་ རྗེ་ འབར་བས་མཚན་པ། དབུའི་སྟེང་དུ་གདུང་བདུན། བདེ་
གཤེགས་བཅུ་སོགས་ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་གྱི་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཅོད་པཎ་འཆང་བ། ཕྱག་གཡས་གཡོན་གྱི་དང་པོས་འཁོར་ལོ་དང་བཅས་པའི་
སྐྱབས་སྦྱིན་དང༌། མདའ་དང་བཅས་པའི་གདུགས་དཀར་པོའི་ཡུ་བ་ཐུགས་ཀར་
འཛིན་ཅིང་། གཡས་གཡོན་གྱི་ལྷག་མ་དགུ་བཅུ་རྩ་དགུ་ན་འཁོར་ལོ་དང་མདའ།
གཡས་ ཀྱི་ ཕྱག་ ལྷག་ མ་ བཞི་ བརྒྱས་ རྡོ་ རྗེ། རིན་པོ་ཆེ། པདྨ། སྣ་ཚོགས་རྡོ་ རྗེ་
རྣམས་བརྒྱ་ཕྲག་རེ་རེ་ འཛིན་ཅིང་། གཡོན་གྱི་ ཕྱག་ལྷག་མ་བཞི་བརྒྱས་གཞུ།
རལ་གྲི །ཞགས་པ། ལྕགས་ཀྱུ་རྣམས་བརྒྱ་ཕྲག་རེ་རེ་འཛིན་པ། རིན་པོ་ཆེའི་རྒྱན་
སྣ་ཚོགས་ཀྱིས་བརྒྱན་ཅིང་དར་གྱི་སྟོད་གཡོགས་དང་སྨད་གཡོགས་མཛེས་པར་
གསོལ་བ། ཞབས་གཡས་ལྔ་བརྒྱ་བརྐྱངས་པས་རྒྱལ་པོའི་ཆད་པའི་འཇིགས་པ་
ལ་སོགས་པ་འཇིགས་པ་ཆེན་པོ་ཐམས་ཅད་གནོན་པར་མཛད་ཅིང་། གཡོན་ལྔ་
བརྒྱ་བསྐུམས་པས་མདངས་འཕྲོག་པ་ལ་སོགས་པའི་གདོན་ཐམས་ཅད་འཇོམས་
པར་མཛད་པ། སྐུའི་ཆ་ཐམས་ཅད་ལ་ཟུར་གྱིས་ལྟ་བ་དང་། ཆེར་བགྲད་པ་དང་།
གློག་ལྟར་འགྱུ་བ་དང༌། དྲག་ཏུ་གཟིར་བ་ལ་སོགས་པའི་སྤྱན་བྱེ་བ་བརྒྱ་སྟོང་
མངའ་བ། གར་གྱི་ཉམས་དགུ་དང་ལྡན་ཞིང་བ་སྤུའི་བུ་ག་ཐམས་ཅད་ནས་བསྐལ་
པའི་མེ་ལྟ་བུའི་རྡོ་རྗེའི་མེ་འོད་རབ་ཏུ་འབར་བས་ས་གསུམ་གྱི་དཀྱིལ་འཁོར་རྒྱས་
བདག་ཉིད་ཅན་དུ་གྱུར། ཤར་གྱི་པད་འདབ་ལ་གཏུམ་ཆེན་མ་དཀར་མོ་ཕྱག་
གཡས་རྡོ་རྗེ་འཛིན་པ། ལྷོའི་པད་འདབ་ལ་འབར་བ་ཆེན་མོ་སེར་མོ་ཕྱག་གཡས་
རིན་པོ་ཆེ་འཛིན་པ། ནུབ་ཀྱི་པད་འདབ་ལ་གོས་དཀར་མོ་དཀར་ལ་དམར་བའི་
མདངས་ཅན་ཕྱག་གཡས་པདྨ་འཛིན་པ། བྱང་གི་པད་འདབ་ལ་སྒྲོལ་མ་ལྗང་གུ་
ཕྱག་གཡས་སྣ་ཚོགས་རྡོ་རྗེ་འཛིན་པ། བྱང་ཤར་གྱི་འདབ་མར་རྒྱལ་བའི་རྡོ་རྗེ་མ་
- 250 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌།
སྔོན་མོ་ ཕྱག་གཡས་ དབྱུག་པ་ འཛིན་ པ། ཤར་ ལྷོའི་ འདབ་མར་ པདྨའི་ མངོན་
མཚན་ཅན་ སེར་མོ་ཕྱག་གཡས་ལྕགས་ ཀྱུ་འཛིན་ པ། ལྷོ་ནུབ་ ཀྱི་འདབ་མར་
གཞན་གྱིས་མི་ཐུབ་མ་དམར་པོ་ཕྱག་གཡས་རྡོ་རྗེ་ཕྲེང་བ་འཛིན་པ། ནུབ་བྱང་གི་
འདབ་མར་རྡོ་རྗེ་མཆུ་ཅན་མ་ལྗང་གུ་ཕྱག་གཡས་རལ་གྲི་འཛིན་པ། ཐམས་ཅད་
ཀྱང་ ཕྱག་གཡོན་སྡིགས་མཛུབ་མཛད་ཅིང་ཡིད་ཙམ་ཁྲོས་པ་པདྨ་དང་ཟླ་བའི་
གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པའོ། །བྱང་ཤར་གྱི་གྲྭར་ཞི་
བའི་ལྷ་མོ་དཀར་མོ་ཕྱག་གཡས་བདུག་སྤོས་ཀྱི་སྣོད་འཛིན་པ། ཤར་ལྷོའི་གྲྭར་
གསེར་འཕྲེང་ཅན་མ་སེར་མོ་ཕྱག་གཡས་མེ་ཏོག་གི་ཕྲེང་བ་འཛིན་པ། ལྷོ་ནུབ་ཀྱི་
གྲུར་དཀར་ཆེན་འབར་མ་དཀར་ལ་དམར་བའི་མདངས་ཅན་ཕྱག་གཡས་མར་
མེའི་སྡོང་བུ་འཛིན་པ། ནུབ་བྱང་གི་གྲྭར་འཕགས་མ་སྒྲོལ་མ་མརྒད་ཀྱི་མདོག་
ཅན་ཕྱག་གཡས་དྲིའི་དུང་ཕོར་འཛིན་པ། དེ་བཞི་གའང་གཡོན་སྡིགས་མཛུབ་
མཛད་པ་པད་ཟླའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ་ཞི་བའི་
ངང་ཚུལ་ཅན་ནོ། །ཕྱིའི་ཤར་དུ་རྡོ་རྗེ་ལུ་གུ་རྒྱུད་མ་སྔོན་མོ་ཕྱག་གཡས་ལྕགས་ཀྱུ་
འཛིན་པ། ལྷོར་རྡོ་རྗེ་གཞོན་ནུ་མ་སེར་མོ་ཕྱག་གཡས་ཞགས་པ་འཛིན་པ། ནུབ་
ཏུ་ལག་ན་རྡོ་རྗེ་མ་དམར་མོ་ཕྱག་གཡས་ལྕགས་སྒྲོག་འཛིན་པ། བྱང་དུ་རིན་ཆེན་
རྡོ་རྗེ་མ་ལྗང་གུ་ཕྱག་གཡས་དྲིལ་བུ་འཛིན་པ། བཞི་གའང་གཡོན་སྡིགས་མཛུབ་
མཛད་པ་པད་ཉིའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་ཤིང་ཅུང་
ཟད་ཁྲོ་བའི་ངང་ཚུལ་ཅན། འཁོར་གྱི་ལྷ་ཐམས་ཅད་ཀྱང་ཞལ་གཅིག་ཕྱག་གཉིས་
མ་རིན་པོ་ཆེའི་རྒྱན་གྱིས་བརྒྱན་པ་ལྷ་རྫས་ཀྱི་བསྟོད་གཡོགས་དང་སྨད་གཡོགས་
བཟང་པོ་བསྣམས་པའོ། །ལས་བུམ་གྱི་ནང་དུ་པདྨ་དང་ཉི་མའི་གདན་ལ་ཧཱུྃ་དང་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
རལ་གྲི་ལས་ཁྲོ་བོ་མི་གཡོ་བ་མཐིང་ནག་ཞལ་གཅིག་ཕྱག་གཉིས་པ། གཡས་
རལ་གྲི་འཕྱར་ཞིང་། གཡོན་ཞགས་པ་དང་བཅས་པའི་སྡིགས་མཛུབ་ཐུགས་ཀར་
མཛད་པ། དར་སྔོན་པོའི་སྟོད་གཡོགས་དང་སྟག་གི་པགས་པའི་ཤམ་ཐབས་ཅན།
ཁྲོ་ བོའི་ ཉམས་ ཐམས་ ཅན་ དང་ ལྡན་ པ། གཡས་ བསྐུམ་ གཡོན་ བརྐྱང་ གིས་
བཞུགས་པ། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་
བར་ཨོཾ་གྱིས་མཚན་པ། མགྲིན་པར་ཨཱལས་པདྨ་དམར་པོའི་ལྟེ་བར་ཨཱཿས་མཚན་
པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་མཚན་པ། ༀ་སརྦ་ཏ་ཐཱ་ག་
ཏ་ཨུཏྟཱ་ཝ་ཡེ་སྭཱཧཱ། ཞེས་གནས་ལྔར་དེ་བཞིན་གཤེགས་པའི་རིགས་ཀྱི་དམ་རྒྱ་
འཆའ། རང་གི་ཐུགས་ཀའི་ཧཱུྃ་ལས་འོད་འཕྲོས། འཕགས་མ་གདུགས་དཀར་ཅན་
གྱི་ལྷ་ཚོགས་ཐམས་ཅད་སྤྱན་དྲངས། ཨོཾ་སརྦ་ཏ་ཐཱ་ག་ཏོ་ཁཱི་ཥ་སི་ཏཱ་ཏ་པ་ཏྲེ་ས་པ་
རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཞེས་མཆོད་ཡོན་ཕུལ། ཛཧཱུྃ་བཾ་ཧོ༔དམ་ཚིག་པ་སོ་
སོ་དང་ གཉིས་སུ་མེད་པར་གྱུར། སླར་ཡང་ཐུགས་ཀའི་ཏིང་ ངེ་ འཛིན་སེམས་
དཔའ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། ཨོཾ་སརྦ་ཏ་ཐཱ་ག་ཏ་
ཨཧཱུྃ་སོགས་ཀྱིས་མཆོད། དེ་བཞིན་གཤེགས་པ་ཐམ་ཅད་ཀྱིས་མངོན་པར་དབང་
བསྐུར་དུ་གསོལ། །ཞེས་གསོལ་བ་བཏབ་པས། ཇི་ལྟར་བལྟམས་པ་ཙམ་གྱིས་
ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ།
ཞེས་དབང་སྐུར་བས་ལུས་ཐམས་ཅད་གང་། བདེ་བ་ཆེན་པོ་མྱོང་། དྲི་མ་ཐམས་
ཅད་དག །ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་མོ་ལ་
རྣམ་པར་སྣང་མཛད་དང་། འཁོར་རྣམས་ལ་གཙོ་མོས་དབུ་བརྒྱན་ཅིང་མི་གཡོ་བ་
- 252 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་།
ལ་མི་བསྐྱོད་པས་དབུ་བརྒྱན་པར་གྱུར། དེ་ནས་མཆོད་པ་བྱིན་གྱིས་བརླབས་ལ།
མཆོད་ཕྲེང་ཚིགས་བཅད་སྔགས་དང་བཅས་པའམ། བསྡུ་ན། ཨོཾ་སརྦ་ཏ་ཐཱ་ག་ཏ་
ཨགྷཾ་ ནས། ཤཔྟ་པྲ་ཏཱིཙྪ་ཧཱུྃ་སྭཱཧཱ། ཞེས་པའི་བར་གྱིས་མཆོད། རྒྱལ་བ་ཀུན་གྱི་
མཚན་མཆོག་གཙུག་ཏོར་ནས། །ལེགས་པར་འཁྲུངས་པའི་རྨད་བྱུང་ལྷ་མོ་ནི། །
གཞན་གྱིས་མི་ཐུབ་གཙུག་ཏོར་གདུགས་དཀར་ཞེས། །ཡོངས་སུ་གྲགས་པ་དེ་ལ་
ཕྱག་འཚལ་ལོ། །གཏུམ་ཆེན་མ་སོགས་བཅུ་དྲུག་ཕྱག་རྒྱའི་འཁོར། །གདུགས་པ་
འདུལ་བའི་ལས་ལ་ཐོགས་མེད་པས། །ནག་པོའི་སྡེ་རྣམས་རྡུལ་དུ་བརླག་མཛད་
པའི། །རིག་སྔགས་ལྷ་མོའི་ཚོགས་ལ་ཕྱག་འཚལ་ལོ། །སྐུ་མདོག་སྔོན་པོ་རལ་གྲི་
ཞགས་ པ་ འཛིན། །གཡས་ བསྐུམས་ གཡོན་ བརྐྱངས་ བདུད་ བཞི་ རབ་ ཏུ་
འཇོམས། །མ་གཡོ་མི་གཡོ་གཡོ་བ་མི་མངའ་བའི། །བཅོམ་ལྡན་མི་གཡོ་མགོན་
ལ་ཕྱག་འཚལ་ལོ། །ཞེས་བསྟོད། དུང་ཆོས་ཀྱི་ཆུ་ལ། ༀ་བཛྲ་ཨུ་དཱ་ཀ་ཧཱུྃ་དང་།
ཨོཾ་ཨཱཧཱུྃ་ལན་བདུན་བཟླས་ནས་དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་
རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་པར་བསམ། དེ་ནས་ཧཱུྃ་ཞེས་བརྗོད་ཅིང་
གཟུངས་ཐག་མེ་ཏོག་དང་བཅས་པ་ལག་པ་གཡོན་པའི་ཁུ་ཚུར་གྱིས་བཟུང་།
ལག་པ་གཡས་པས་ཕྲེང་བ་བཟུང་ལ་རང་གི་ཐུགས་ཀ་ནས་འོད་ཟེར་འཕྲོས་པ་
གཟུངས་ཐག་ལ་འཁྲིལ་ཏེ་སོང་བས། བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ།
བུམ་ནང་གི་ལྷའི་ཐུགས་ཀའི་ས་བོན་ལས་འོད་ཟེར་འཕྲོས། སྣོད་བཅུད་སྦྱོང་བ་
དང་སངས་རྒྱས་བྱང་སེམས་ཐམས་ཅད་མཆོད་པས་མཉེས་པར་བྱས་ནས། དེ་
རྣམས་ཀྱི་བྱིན་རླབས་ཐམས་ཅད་སྤྱན་དྲངས་བུམ་ཆུ་ལ་ཐིམ་ཞིང་། བུམ་ནང་གི་
ལྷའི་སྐུ་དང་སྔགས་ཕྲེང་ལས་ཀྱང་ཉེས་པ་དང་ སྡིག་སྒྲིབ་སེལ་བའི་བདུད་ རྩི་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བབས་པ་བུམ་ཆུ་དང་རོ་གཅིག་ཏུ་གྱུར་པར་བསམ་ལ། ཏདྱ་ཐཱ། ཨོཾ་ཨ་ན་ལེ་ཨ་
ན་ལེ། ཁ་ས་མེ་ཁ་ས་མེ། བཻ་རེ་བེ་རེ། སོ་མེ་སོ་མེ། སརྦ་བུདྡྷ་ཨ་དྷིཥྛ་ན་ཨ་དྷིཥྛ་ཏེ་
སྭཱཧཱ། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ཧཱུཾ་ཕཊ། ཧཱུཾ་མ་མ་ཧཱུཾ་ནི་སྭཱཧཱ། ཞེས་
གཟུངས་བཟླ། དེ་ནས་གཟུངས་རྡོར་ལས་བུམ་གྱི་ཁར་སྤོས་ལ། ༀ་ཙཎྜ་མཧཱ་རོ་
ཥ་ན་ ཧཱུཾ་ ཕཊ། ཅེས་བཟླ། ཐུན་མོང་དུ་ཡི་གེ་གསུམ་ཅི་འགྲུབ་དང་། ཡིག་བརྒྱ་
ལན་གསུམ་བཟླས་ལ་གཟུངས་ཐག་བསྡུ། སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ཧཱུྃ།
ཕཊ་ སྭཱཧཱ། ཞེས་དང་། ཧཱུྃ་བདུན་བརྗོད་ཅིང་བུམ་པ་གཉིས་སུ་མཆོད་ཡོན་ཕུལ།
ༀ་ཙཎྜ་མཧཱ་རོ་ཥ་ན་ཧཱུྃ་ཕཊ། ཀྱིས་བུམ་པ་གཉིས་སུ་མེ་ཏོག་དཀར་པོ་གསུམ་
གསུམ་ཕུལ། ཉེར་སྤྱོད་ ཀྱིས་མཆོད། ལས་སྔགས་ ཀྱིས་བུམ་པ་ལ་གཡས་སྐོར་
གྱིས་བསངས་ལ། ཇི་སྲིད་དཀྱིལ་འཁོར་ཆེན་པོའི་བྱ་བ་རྣམས་མཐར་མ་ཕྱིན་གྱི་
བར་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག །ཅེས་ལས་ཀྱི་ལྷ་
ལ་འཕྲིན་ལས་བཅོལ། དེ་ནས་མཆོད་བསྟོད་མདོར་བསྡུས་བྱས་ནས་བཟོད་པར་
གསོལ་ཏེ་བུམ་པའི་ལྷའི་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་
པ་ཞུ་བ་ལས་བུམ་པའི་ཆུའི་རྣམ་པར་གྱུར། ཅེས་བརྗོད། དེ་ནས་མདུན་བསྐྱེད་ཀྱི་
དཀྱིལ་ འཁོར་ བསྒྲུབ་ པ་ ནི། རབ་ གནས་ ཅན་ གྱི་ རས་ བྲིས་ ཀྱི་དཀྱིལ་འཁོར་
སྟེགས་བུ་བཟང་པོའི་སྟེང་དུ་དགྲམ། མཆོད་གཏོར་སོགས་དགོས་པའི་ཡོ་བྱད་
རྣམས་ལེགས་པར་བཤམས་ལ། ལས་བུམ་གྱི་ཁ་རྒྱན་གྱིས་བུམ་ཆུ་བླངས་ཏེ། ཨོ་
ཙཎྜ་ མཧཱ་རོ་ཥ་ན་ཧཱུཾ་ཕཊ་ཀྱིས་དཀྱིལ་འཁོར་བསངས། སྭ་བྷཱ་བས་སྦྱངས། སྟོང་
པའི་ངང་ལས་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་འོད་ཟེར་འོག་ཏུ་
འཕྲོས་པས་རྡོ་རྗེའི་ས་གཞི། ལོགས་སུ་འཕྲོས་པས་རྡོ་རྗེའི་རྭ་བ། སྟེང་དུ་འཕྲོས་
- 254 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
པས་རྡོ་རྗེའི་གུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་སྟེ་ཐམས་ཅད་ཀྱང་
བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་ཁ་དོག་སྣ་
ལྔ་པས་བསྐོར་བའི་ནང་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་བྱེ་མ་
བརྡལ་བར་གྱུར། ཨོ་ཙཱ་ལ་བཱི་ ཧཱུཾ་ སྭཱཧཱ། དེའི་སྟེང་དུ་འོ་མའི་རྒྱ་མཚོ་ཆེན་པོ་ཉ་
ལྕིབས་ལ་སོགས་པའི་སྐྱོན་དང་བྲལ་བ། པདྨ་དང་ཨུཏྤལ་ལ་སོགས་པའི་མེ་ཏོག་
གིས་བརྒྱན་པ། རིན་པོ་ཆེའི་བྱའི་ཚོགས་མང་པོ་ལྡིང་བར་གྱུར། ཨོཾ་བི་མ་ལ་དྷ་ཧ་
ཧཱུྃ། དེའི་དབུས་སུ་རི་རབ་གྲུ་བཞི་པ། ངོས་བཞི་ནས་གསེར་དང་དངུལ་དང་ཨིནྡྲ་
ནཱི་ལ་དང་སྦྱར་ལོང་ལས་བྱས་པའི་ཐེམ་སྐས་ཀྱི་ཕྲེང་བས་བརྒྱན་པ། མཐའ་ཐོག་
ཐག་དཔག་བསམ་གྱི་ཤིང་ལེགས་པར་འཁྲུངས་པ་ལ་རྣམ་པར་རྒྱལ་བའི་བ་དན་
སྟོང་འཕུར་བས་བརྒྱན་པ། དེའི་སྟེང་དུ་པདྨའི་སྡོང་བུ་རིན་པོ་ཆེ་དུ་མས་བརྒྱན་པ་
རིན་པོ་ཆེ་སྣ་ཚོགས་ཀྱི་འདབ་མ་ཅན་གསེར་གྱི་ཟེ་བ་དང་སྦྱར་ལོང་གི་ཟེའུ་འབྲུ་
དང་ལྡན་པ། སྙིང་པོའི་ཐོག་ལ་དངུལ་གྱི་རི་མོས་བསྐོར་བ་དཔག་ཚད་དུ་མའི་
ཁྱོན་ཅན་རི་རབ་ཀྱི་དབུས་བརྟོལ་ནས་བྱུང་བའི་ལྟེ་བར་ཧཱུྃ་ཡོངས་སུ་གྱུར་པ་ལས།
ཡེ་ཤེས་ཀྱི་གཞལ་ཡས་ཁང་གྲུ་བཞི་པ་ཕྱི་ནས་རིམ་པ་བཞིན་སྔོ་སེར་དམར་ལྗང་
དཀར་བའི་རྩིག་པ་རིམ་པ་ལྔ་དང་ལྡན་པའི་སྟེང་དུ་རིན་པོ་ཆེའི་ཕ་གུ་གཞི་དམར་
པོ་ལ་རིན་པོ་ཆེ་ཟུར་གསུམ་པ་དང་གྲུ་བཞི་པ་ལ་སོགས་པས་སྤྲས་པ། དེའི་སྟེང་
ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་
དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་
རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་
ཡབ་ལ་གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དན་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་
བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་
བཞུགས་ སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་
བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་རྩིག་པའི་ཕྱི་ནང་གི་ཟུར་བཞིར་
ཟླ་བ་ཕྱེད་པ་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ། སྒོ་
བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་
བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་
ཀྱི་འཁོར་ལོའི་གཡས་ གཡོན་དུ་ རི་དྭགས་ ཕོ་མོ་དང་བཅས་པ། རྟ་བབས་ཀྱི་
གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་
སྲིད་རིན་པོ་ཆེ་སྣ་བདུན་དང་། བར་བར་དུ་གྲུབ་པ་ཐོབ་པ་དང་སྤྲིན་གྱི་གསེབ་
ནས་བྱུང་བའི་ལྷ་མེ་ཏོག་གི་ཕྲེང་བ་རྣམས་ཀྱིས་ཀུན་ནས་མཛེས་པར་བྱས་པ།
ནང་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབས་པའི་རྩེ་
མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པའི་ནང་གི་ཤར་སྔོ། ལྷོ་སེར། ནུབ་
དམར། བྱང་ལྗང་། དབུས་དཀར་བའི་ནང་དུ་སྣ་ཚོགས་པདྨ་འདབ་མ་བརྒྱད་པའི་
ལྟེ་བ་དང་འདམ་མ་རྣམས་ཀྱི་སྟེང་དང་དེའི་ཕྱི་རོལ་གྱི་མཚམས་བཞིར་སྣ་ཚོགས་
པདྨ་དང་ཟླ་བའི་གདན། སྒོ་བཞིར་སྣ་ཚོགས་པདྨ་དང་ཉི་མའི་གདན། ན་མཿསརྦ་
ཏ་ཐཱ་ག་ཏཱ་ནཾ་སརྦ་ཐཱ་ཁཾ་ཨུངྒ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱཧཱ། སྟེང་དུ་བླ་བྲེ་ཡང་
སྐད་ཅིག་གིས་བྱུང་བར་གྱུར། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ཧཱུྃ་ཕཊ་སྭཱཧཱ།
ཞེས་པའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པར་གྱུར། ཟླ་བའི་
སྟེང་དུ་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པ་དེ་ཤིན་ཏུ་དག་པའི་
-256 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་རྣམ་པ་ཅན་དུ་འཁོད་
པ་ཡོངས་སུ་གྱུར་པ་ལས། གདུགས་དཀར་པོ་ཏོག་ལ་ ཨོ་ཡིག་གིས་མཚན་པའི་
མཐར། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་པ་ཏྲེ་ཧཱུྃ་ཕཊ་སྭཱཧཱ། ཞེས་པས་མཚན་པར་
གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་བྱུང་བའི་
རྩེ་མོ་ལ་གདུགས་དཀར་པོ་ཅན་གྱི་ལྷའི་གཟུགས་དཔག་ཏུ་མེད་པ་བྱུང་ནས་ནམ་
མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་ལ་མཆོད་པའི་
སྤྲིན་ཆེན་པོ་སྤྲུལ་བས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་
བདུད་རྩིའི་ཆར་རྒྱུན་བབས་པས་དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི་
སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་བྱས་ནས། ལྷའི་སྐུ་
དང་བཅས་པའི་འོད་ཟེར་སླར་ལོག་ཟླ་བའི་དཀྱིལ་འཁོར་ཕྱག་མཚན་སྔགས་དང་
བཅས་པ་ལ་ཞུགས་པ་ཡོངས་སུ་གྱུར་པ་ལས། དབུས་སུ་སེང་གེ་ཆེན་པོ་བརྒྱད་
ཀྱིས་བཏེག་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་
དྲིན་ཅན་རྩ་བའི་བླ་མ་དང་གཉིས་སུ་མེད་པའི་བཅོམ་ལྡན་འདས་མ་གདུགས་
དཀར་མོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ་སྤྲུལ་པའི་དབུ་སྟོང་མངའ་བ།
ཕྱག་སྟོང་མངའ་བ། སྤྱན་བྱེ་བ་བརྒྱ་སྟོང་མངའ་བ་མི་ཕྱེད་འབར་བའི་མཚན་
རྟགས་ཅན། རྡོ་རྗེ་ཡངས་པ་ཆེན་མོ་ས་གསུམ་གྱི་དཀྱིལ་འཁོར་ལ་མངའ་མཛད་
མ། སྐུ་མདོག་དཀར་མོ། སྒེག་པ་དང་དཔའ་བའི་ཉམས་ཅན་གྱི་རྩ་ཞལ་ཉིས་
བརྒྱ་དཀར་པོ། འཇིགས་སུ་རུང་བ་དང་རྒོད་པའི་ཉམས་ཅན་གྱི་གཡས་ཞལ་ཉིས་
བརྒྱ་སེར་པོ། གཤེ་བ་དང་རྔམས་པའི་ཉམས་ཅན་གྱི་རྒྱབ་ཞལ་ཉིས་བརྒྱ་དམར་
པོ། སྙིང་ རྗེ་ བ་ དང་ ཞི་ བའི་ ཉམས་ཅན་ གྱི་གཡོན་ཞལ་ ཉིས་བརྒྱ་ ལྗང་གུ །ངོ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཚར་བ་དང་དྲག་པོའི་ཉམས་ཅན་གྱི་སྟེང་ཞལ་ཉིས་བརྒྱ་སྔོན་པོ། ཞལ་རེ་རེ་
ཡང་སྤྱན་གསུམ་གསུམ་དང་ལྡན་ཞིང་དབུ་རེ་རེ་ལ་ཁྲོ་བོའི་རྡོ་རྗེ་འབར་བས་
མཚན་པ། དབུའི་སྟེང་དུ་གདུང་བདུན་བདེ་གཤེགས་བཅུ་སོགས་ཡང་དག་པར་
རྫོགས་པའི་སངས་རྒྱས་བྱེ་བ་ཕྲག་བདུན་གྱི་ཅོད་པཎ་འཆང་བ། ཕྱག་གཡས་
གཡོན་གྱི་དང་པོས་འཁོར་ལོ་དང་བཅས་པའི་སྐྱབས་སྦྱིན་དང་མདའ་དང་བཅས་
པའི་གདུགས་དཀར་པོའི་ཡུ་བ་ཐུགས་ཀར་འཛིན་པ། གཡས་གཡོན་གྱི་ཕྱག་ལྷག་
མ་དགུ་བཅུ་རྩ་དགུ་ན་འཁོར་ལོ་དང་མདའ། གཡས་ཀྱི་ལྷག་མ་བཞི་བརྒྱས་རྡོ་རྗེ།
རིན་པོ་ཆེ། པདྨ། སྣ་ཚོགས་རྡོ་རྗེ་རྣམས་བརྒྱ་ ཕྲག་ རེ་ རེ་འཛིན་ཅིང་གཡོན་གྱི་
ཕྱག་ལྷག་མ་བཞི་བརྒྱས་གཞུ། རལ་གྲི། ཞགས་པ། ལྕགས་ཀྱུ་རྣམས་བརྒྱ་ཕྲག་
རེ་རེ་འཛིན་པ། རིན་པོ་ཆེའི་རྒྱན་སྣ་ཚོགས་ཀྱི་བརྒྱན་ཅིང་དར་གྱི་སྟོད་གཡོགས་
དང་སྨད་གཡོགས་མཛེས་པར་གསོལ་བ། ཞབས་གཡས་ལྔ་བརྒྱ་བརྐྱངས་པས་
རྒྱལ་ པོའི་ ཆད་ པའི་ འཇིགས་ པ་ལ་ སོགས་པ་འཇིགས་པ་ཆེན་པོ་ཐམས་ཅད་
གནོན་ པར་ མཛད་ཅིང་། གཡོན་ལྔ་ བརྒྱ་བསྐུམས་ པས་ མདངས་ འཕྲོག་ པ་ ལ་
སོགས་པའི་གདོན་ཐམས་ཅད་འཇོམས་པར་མཛད་པ། སྐུའི་ཆ་ཐམས་ཅད་ལ་
ཟུར་ གྱིས་ ལྟ་ བ་ དང༌། ཆེར་ བགྲད་ པ་ དང་། གློག་ ལྟར་ འགྱུ་ བ་ དང་། དྲག་ ཏུ་
གཟིར་བ་ལ་སོགས་པའི་སྤྱན་བྱེ་བ་བརྒྱ་སྟོང་མངའ་བ། གར་གྱི་ཉམས་དགུ་དང་
ལྡན་ཞིང་བ་སྤུའི་བུ་ག་ཐམས་ཅད་ནས་བསྐལ་པའི་མེ་ལྟ་བུའི་རྡོ་རྗེའི་མེ་རབ་ཏུ་
འབར་ བས་ ས་ གསུམ་ གྱི་དཀྱིལ་ འཁོར་ རྒྱས་ པར་ འགེངས་ པས་ སེམས་ ཅན་
ཐམས་ཅད་འཇིགས་པ་མ་ལུས་པ་ལས་སྐྱོབ་པའི་བདག་ཉིད་ཅན་དུ་གྱུར། དེའི་
ཐུགས་ཀར་པད་ཉིའི་སྟེང་དུ་གཞན་གྱིས་མི་ཐུབ་མ་ནག་མོ་ཞལ་གཅིག་ཕྱག་



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
གཉིས་ཀྱི་གཡས་རྡོ་རྗེ་དང་། གཡོན་སྡིགས་མཛུབ་མཛད་པ། རིན་པོ་ཆེའི་རྒྱན་
གྱིས་བརྒྱན་གཡོན་བརྐྱང་གི་སྟབས་ཀྱིས་བཞུགས་པ། ཤར་གྱི་པད་འདབ་ལ་
གཏུམ་ཆེན་མ་དཀར་མོ་ཕྱག་གཡས་རྡོ་རྗེ་འཛིན་པ། ལྷོའི་པད་འདབ་ལ་འབར་བ་
ཆེན་མོ་སེར་མོ་ཕྱག་གཡས་རིན་པོ་ཆེ་འཛིན་པ། ནུབ་ཀྱི་པད་འདབ་ལ་གོས་
དཀར་ལ་དམར་བའི་མདངས་ཅན་ཕྱག་གཡས་པདྨ་འཛིན་པ། བྱང་གི་པད་འདབ་
ལ་སྒྲོལ་མ་ལྗང་གུ་ཕྱག་གཡས་སྣ་ཚོགས་རྡོ་རྗེ་འཛིན་པ། བྱང་ཤར་གྱི་འདབ་མར་
རྒྱལ་བའི་རྡོ་རྗེ་མ་སྔོན་མོ་ཕྱག་གཡས་དབྱུག་པ་འཛིན་པ། ཤར་ལྷོའི་འདབ་མར་
པདྨ་མངོན་མཚན་ཅན་སེར་མོ་ཕྱག་གཡས་ལྕགས་ཀྱུ་འཛིན་པ། ལྷོ་ནུབ་ཀྱི་འདབ་
མར་གཞན་གྱིས་མི་ཐུབ་མ་དམར་མོ་ཕྱག་གཡས་རྡོ་རྗེའི་ཕྲེང་བ་འཛིན་པ། ནུབ་
བྱང་གི་ འདབ་མར་རྡོ་རྗེ་མཆུ་ཅན་མ་ལྗང་གུ་ཕྱག་གཡས་རལ་གྲི་འཛིན་ པ།
ཐམས་ཅད་ཀྱང་ཕྱག་གཡོན་སྡིགས་མཛུབ་མཛད་ཅིང་ཡིད་ཙམ་ཁྲོས་པ་པདྨ་དང་
ཟླ་བའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པའོ། །བྱང་ཤར་གྱི་
གྲྭར་ཞི་བའི་ལྷ་མོ་དཀར་མོ་ཕྱག་གཡས་བདུག་སྤོས་ཀྱི་སྣོད་འཛིན་པ། ཤར་ལྷོའི་
ར་གསེར་ཕྲེང་ཅན་མ་སེར་མོ་ཕྱག་གཡས་མེ་ཏོག་གི་ཕྲེང་བ་འཛིན་པ། ལྷོ་ནུབ་
ཀྱི་གྲུར་དཀར་ཆེན་འབར་མ་དཀར་ལ་དམར་བའི་མདངས་ཅན་ཕྱག་གཡས་མར་
མེའི་སྡོང་བུ་འཛིན་པ། ནུབ་བྱང་གི་གྲྭར་འཕགས་མ་སྒྲོལ་མ་མརྒད་ཀྱི་མདོག་
ཅན་ ཕྱག་གཡས་དྲིའི་དུང་ཕོར་འཛིན་པ། དེ་བཞི་ཀའང་གཡོན་ སྡིགས་མཛུབ་
མཛད་ཅིང་པད་ཟླའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པ་ཞི་
བའི་ངང་ཚུལ་ཅན་ནོ། །ཤར་སྒོར་རྡོ་རྗེ་ལུ་གུ་རྒྱུད་མ་སྔོན་མོ་ཕྱག་གཡས་ལྕགས་
ཀྱུ་འཛིན་པ། ལྷོ་སྒོར་རྡོ་རྗེ་གཞོན་ནུ་མ་སེར་མོ་ཕྱག་གཡས་ཞགས་པ་འཛིན་པ།
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ནུབ་སྒོར་ལག་ན་རྡོ་རྗེ་མ་དམར་མོ་ཕྱག་གཡས་ལྕགས་སྒྲོག་འཛིན་མ། བྱང་སྒོར་
རིན་ཆེན་རྡོ་ རྗེ་ མ་ལྗང་གུ་ ཕྱག་ གཡས་དྲིལ་བུ་འཛིན་པ། བཞི་ ཀའང་ གཡོན་
སྡིགས་མཛུབ་མཛད་ཅིང་པད་ཉིའི་གདན་ལ་སེམས་དཔའི་སྐྱིལ་མོ་ཀྲུང་གིས་
བཞུགས་ཤིང་ཅུང་ཟད་ཁྲོ་བའི་ངང་ཚུལ་ཅན། འཁོར་གྱི་ལྷ་ཐམས་ཅད་ཀྱང་ཞལ་
གཅིག་ཕྱག་གཉིས་མ་རིན་པོ་ཆེའི་རྒྱན་གྱིས་བརྒྱན་ཅིང་ལྷ་རྫས་ཀྱི་སྟོད་གཡོགས་
དང་སྨད་གཡོགས་བཟང་པོ་བསྣམས་པའོ། །ཕྱིའི་ཁོར་ཡུག་ལ་འཇིག་རྟེན་སྐྱོང་
བ་བཅུ། རྒྱལ་པོ་ཆེན་པོ་བཞི། ལེགས་ལྡན་མཆེད་གསུམ། གཟའ་ཆེན་པོ་བརྒྱད།
རྒྱུ་སྐར་ཉི་ཤུ་རྩ་བརྒྱད། ལྷ་ཆེན་པོ་བརྒྱད། ཀླུ་ཆེན་པོ་བརྒྱད། འཇིགས་བྱེད་ཆེན་
པོ་དགུ་རྣམས་རང་རང་གི་རྒྱན་ཆ་ལུགས་དང༌། ཕྱག་མཚན་འཛིན་པ་སྟེ། རང་
རིགས་ཀྱི་འཁོར་དཔག་ཏུ་མེད་པས་བསྐོར་བ། ལྷ་ཐམས་ཅད་ཀྱི་སྤྱི་བོར་ཨོཾ་ལས་
འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱཿ ལས་པདྨ་དམར་
པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་
མཚན་ པ། ༀ་ སརྦ་ ཏ་ ཐཱ་ ག་ ཏཱ་ ཨུདྡྷཱ་ ཝ་ ཡེ་ སྭཱཧཱ། ཞེས་ གནས་ ལྔར་ དེ་ བཞིན་
གཤེགས་པའི་རིགས་ཀྱི་དམ་རྒྱ་འཆའ། རང་གི་ཐུགས་ཀའི་ཧཱུྃ་ལས་འོད་འཕྲོས།
འཕགས་མ་གདུགས་དཀར་ཅན་གྱི་ལྷ་ཚོགས་ཐམས་ཅད་སྤྱན་དྲངས། མ་ལུས་
སེམས་ཅན་ཀུན་གྱི་མགོན་གྱུར་ཅིང་། །ཞེས་པ་ནས། གནས་འདིར་གཤེགས་སུ་
གསོལ། །ཞེས་པའི་བར་ལན་གསུམ་བརྗོད་དེ་སྤྱན་དྲངས། ཨོཾ་སརྦ་ཏ་ཐ་ག་ཏོ་ཥི་
ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཞེས་པས་མཆོད་ཡོན་ཕུལ།
ཛཧཱུྃ་བཾ་ཧོ༔དམ་ཚིག་པ་སོ་སོ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་
ཏིང་ ངེ་ འཛིན་ སེམས་ དཔའ་ ལས་ འོད་ ཟེར་ འཕྲོས། དབང་ གི་ ལྷ་རྣམས་སྤྱན་
- 260 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
དྲངས། ཨོཾ་ སརྦ་ ཏ་ ཐཱ་ ག་ ཏ་ ཨནྡོ་ སོགས་ ཀྱིས་ མཆོད། དེ་ བཞིན་ གཤེགས་ པ་
ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས།
ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་
ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥ་
ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར་བས་ལུས་ཐམས་ཅད་གང་། བདེ་བ་
ཆེན་པོ་མྱོང་། དྲི་མ་ཐམས་ཅད་དག །ཆུའི་ལྷག་མ་སྤྱི་གཙུག་ཏུ་གནས་པ་ཡོངས་
སུ་གྱུར་པ་ལས་གཙོ་མོ་ལ་རྣམ་པར་སྣང་མཛད་དང་། འཁོར་རྣམས་ལ་གཙོ་མོས་
དབུ་བརྒྱན་པར་གྱུར། མཆོད་པ་རྣམས། ཙཎྜ མཧཱ་རོ་ཥས་བསངས། སྭ་བྷཱ་ཝས་
སྦྱངས། སྟོང་པའི་ངང་ལས་བྷོ་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་
དུ་ཨོཾ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་
བསིལ། མེ་ཏོག །བདུག་ སྤོས། མར་མེ། དྲི། ཞལ་ཟས། རོལ་ མོ་ ལ་ སོགས་ པ་
རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་མེད་པའི་
བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཧཱུྃ། དེ་བཞིན་སྦྱར་ཏེ། པུཤེགས།
དྷུཔེ། ཨཱ་ ལོ་ ཀེ །གནྡྷེ། ནེ་ ཝི་ བྱ། ཤཔྟ། རུ་ པ། ཤལྟ། གནྡྷེ། ར་ ས། སྤཎཱ་ ཨཱཧཱུྃ།
གིས་བྱིན་གྱིས་བརླབས། རང་གི་སྙིང་ག་ནས་མཆོད་པའི་ལྷ་མོ་དཔག་ཏུ་མེད་པ་
སྤྲོས་ཏེ་ མཆོད་ པར་ གྱུར་ པར་བསམས་ལ། ཡན་ ལག་ བརྒྱད་ ལྡན་ ལྷ་ ཡི་གངྒཱ་
སོགས། །ཕྱོགས་དུས་ཀུན་ན་མཆོད་ཡོན་ཅི་མཆིས་པ། །བཅོམ་ ལྡན་ གདུགས་
དཀར་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ཨོཾ་སརྦ་ཏ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱཧཱ།
ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞབས་བསིལ་ཅི་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཆིས་པ། །བཅོམ་ལྡན་གདུགས་དཀར་ལྷ་ཚོགས༴ བཞེས་ནས་བདག་ལ༴ ཨོ་
སརྦ༴ པཱཏྱཾ་པྲ་ཏཱིཙྪ་ཧཱུྃ་སྭཱཧཱ། འདབ་སྟོང་རབ་རྒྱས་པདྨ་དཀར་པོ་སོགས། །ཕྱོགས་
དུས་ཀུན་ན་མེ་ཏོག༔ བཅོམ་ལྡན་གདུགས་དཀར༔ བཞེས་ནས༴ ཨོཾ་སརྦ= པུཊྚེཝ
མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་བདུག་སྤོས༴ བཅོམ་
ལྡན༔ བཞེས་ནས ཨོ་སརྦ༴ དྷ་པེ༔ མུན་པ་ཀུན་སེལ་རྩི་བཅུད་སྒྲོན་མེ་སོགས། །
ཕྱོགས་དུས་ཀུན་ན་སྣང་གསལ༴ བཅོམ་ལྡན༔ བཞེས་ནས༴ ཨོཾ་སརྦ ཨཱ་ལོ་ཀེ
ཙན་དན་གུར་ཀུམ་དྲིས་བསྒོས་ སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ་
བཅོམ་ ལྡན༔ བཞེས་ནས༴ ཨོ་ སརྦ༴ གནྡྷེ། དཀར་ གསུམ་ མངར་ གསུམ་ བདུད་
རྩིའི་ཟས་ལ་སོགས། །ཕྱོགས་དུས་ཀུན་ན་ཞལ་ཟས༴ བཅོམ་ལྡན༴ བཞེས་ནས
ཨོ་ སརྦ༴ ནི་ ཝི་5 ཡན་ལག་དྲུག་ལྡན་ལྷ་ཡི་སིལ་སྙན་སོགས། །ཕྱོགས་དུས་
ཀུན་ ན་ རོལ་ མོ༔ བཅོམ་ ལྡན༔ བཞེས་ ནས༴ ཨོཾ་ སརྦ༤ ཤལྟ་ = གཟུགས་བརྙན་
ཀུན་ གསལ་ རིན་ ཆེན་ བེཟླུར་ སོགས། །ཕྱོགས་དུས་ ཀུན་ ན་ གཟུགས་ མཆོག་
བཅོམ་ལྡན༴ བཞེས་ནས༴ ཨོཾ་སརྦ རཱུ་ པ དཔག་བསམ་ལས་བྱུང་བརྗོད་ བྲལ་
དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན༴ བཅོམ་ལྡན༴ བཞེས་ནས༴ ཨོཾ་
སརྦ༴ ཤv= ཡིད་འོང་ཙན་དན་དཀར་པོའི་དྲི་ལ་སོགས། །ཕྱོགས་དུས་ཀུན་ན་དྲི་
མཆོགཟ བཅོམ་ ལྡན༔ བཞེས་ནས ཨོ་ སརྦ༴ གནེ༴ སྟོང་ གསུམ་ སྙིང་ པོ་ ཚངས་
གནས་བདུད་ རྩི་ སོགས། །ཕྱོགས་དུས་ཀུན་ན་རོ་མཆོགཟ བཅོམ་ ལྡན༴ བཞེས་
ནས= ཨོ་ སརྦ ར་ ས༴ སྲབ་འཇམ་ པཉྩ་ལི་ཀའི་ གོས་ ལ་ སོགས། །ཕྱོགས་དུས་
ཀུན་ ན་ རེག་ མཆོག༴ བཅོམ་ ལྡན༴ བཞེས་ ནས༴ ཨོ་ སརྦ༴ སྤརླ= འཇིག་ རྟེན་
འདི་ཡི་ཕུན་སུམ་ཚོགས་པའི་མཆོག །རིན་ཆེན་བདུན་གྱིས་ལྷ་ཡི་ལམ་བཀང་སྟེ། །
བ
- 262 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌།
བཅོམ་ ལྡན༴ བཞེས་ ནས༴ ཨོཾ་ སརྦ༴ མཧཱ༴ སལྟ་ རཏྣ༴ མི་ཤིས་ ཀུན་ སེལ་ ཕུན་
ཚོགས་མཆོག་སྟེར་བ། །བཀྲ་ཤིས་རྫས་ཀྱིས་ལྷ་ཡི་ལམ་བཀང་སྟེ། །བཅོམ་ལྡན་
གདུགས་དཀར་ལྷ་ཚོགས་མཉེས་ཕྱིར་འབུལ། །བཞེས་ནས་བདག་ལ་དངོས་གྲུབ་
སྩལ་དུ་གསོལ། །ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨཊྚ་མངྒ་ལ་
པྲ་ཏཱིཙྪ་ཧཱུྃ་སྭཱཧཱ། སྣ་ཚོགས་དབང་པོའི་གཞུ་ལྟར་རབ་བཀྲ་ཞིང་། །གང་ལ་རེག་ན་
བདེ་བའི་རྒྱུར་འགྱུར་བ། །གོས་བཟང་ རིན་ཆེན་བདག་ བློ་སྦྱང་ ཕྱིར་ འབུལ། །
བཟོད་པ་དམ་པའི་གོས་ཀྱིས་བརྒྱན་པར་ཤོག །ཨོཾ་བཛྲ་ཝཱསྡུ་ཡེ་ཨཱཿཧཱུཾ་སྭཱཧཱ། རྒྱལ་
བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་
འཚལ་ཡང་། །རིན་ཆེན་རྒྱན་མཆོག་ཕུལ་བས་འགྲོ་ཀུན་ གྱིས། །མཚན་དཔེས་
བརྒྱན་པའི་སྐུ་ལུས་ཐོབ་པར་ཤོག །ཨོཾ་བཛྲ་ཨ་ལངྐར་ཝ་པུ་ཥ་ནི་ཨཱཧཱུྃ་སྭཱཧཱ། བརྩེ་
བའི་ཁོར་ཡུག་སྙན་པའི་བ་དན་དང་། །ཏིང་འཛིན་བླ་རེ་སྤོབས་པའི་འོད་གསལ་
བ། །མཆོག་རྐྱེན་འོས་པའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་
ཐོབ་པར་ཤོག །ཨོཾ་བཛྲ་མཧཱ་པཱུ་ཛ་མེ་གྷ་ཨཱཿཧཱུྃ་སྭཱཧཱ། རིན་ཆེན་མཛེས་པའི་བཀྲ་
ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་
མོངས་དྲི་མ་ཀུན་དག་ནས། །བྱང་ཆུབ་སེམས་ཀྱི་རླན་གྱིས་བརླན་པར་ཤོག །ཨོཾ་
བཛྲ་ཀ་ལ་ཤ་ཨཱཧཱུྃ སྭཱཧཱ། དེ་ནས་བསྟོད་པ་བྱ་བ་ནི། རྒྱལ་བ་བྱེ་བ་བདུན་དང་
འཕགས་པའི་འཁོར། །ཞེས་པ་ནས། བདེ་མཆོག་གདུགས་དཀར་ཅན་ གྱི་བཀྲ་
ཤིས་ཤོག །ཅེས་པའི་བར་དང༌། མགོན་པོ་ཐུགས་རྗེ་ཆེ་ལྡན་པ། །ཐམས་ཅད་
མཁྱེན་ པ་ སྟོན་ པ་ པོ། །བསོད་ ནམས་ ཡོན་ ཏན་ རྒྱ་ མཚོའི་ ཞིང་། །དེ་ བཞིན་
གཤེགས་ལ་ཕྱག་འཚལ་ལོ། །དག་པ་འདོད་ཆགས་བྲལ་བའི་རྒྱུ། །དགེ་བས་ངན་
-263-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་
འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། ། བསླབ་པ་དག་ལ་རབ་ཏུ་
གུས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །
གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་
རྟེན་གསུམ་གྱི་མུན་སེལ་བ། །འཇམ་དཔལ་དབྱངས་ལ་ཕྱག་འཚལ་ལོ། །སངས་
རྒྱས་ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་
གཟིགས་ཞེས་མཚན་གསོལ་བའི། །རྟག་པར་བརྩེ་ལ་ཕྱག་འཚལ་ལོ། །སྟོབས་པོ་
ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་པོ་དག་
འདུལ་བ་བོ། །རྡོ་རྗེ་འཛིན་ལ་ཕྱག་འཚལ་ལོ། །རྒྱལ་བ་ཀུན་གྱི་མཚན་མཆོག་
གཙུག་ཏོར་ནས། །ལེགས་པར་འཁྲུངས་པའི་རྨད་བྱུང་ལྷ་མོ་ནི། །གཞན་གྱིས་མི་
ཐུབ་གཙུག་ཏོར་གདུགས་དཀར་ཞེས། །ཡོངས་སུ་གྲགས་པ་དེ་ལ་ཕྱག་འཚལ་ལོ། །
སྤྲུལ་པའི་དབུ་དང་ཕྱག་ནི་སྟོང་མངའ་ཞིང་། །བྱེ་བ་བརྒྱ་སྟོང་སྤྱན་ལྡན་དཔལ་མོ་
གང་། །ཕས་རྒོལ་འཇོམས་ ལ་ ཐོགས་མེད་མཐུ་ལྡན་པ། །མི་ཕྱེད་ འབར་ བའི་
རྟགས་ཅན་དེ་ལ་འདུད། །དུག་དང་མཚོན་དང་རྒྱལ་པོའི་གནོད་པ་སོགས། །འདི་
ཕྱིའི་གནོད་པ་ཐམས་ཅད་རབ་བསལ་ནས། །ཕུན་ཚོགས་གོ་འཕང་ཐམས་ཅད་
སྩོལ་མཛད་པ། །བཅོམ་ལྡན་འདས་མ་ཁྱོད་ལ་ཕྱག་འཚལ་ལོ། །གཞན་གྱིས་མི་
ཐུབ་དྲག་ཤུལ་ཆེ། །གཏུམ་ པ་ཆེན་མོ་སྟོབས་ཆེན་མོ། །འབར་བ་ཆེན་མོ་གཟི་
བརྗིད་ཆེ། །དཀར་ ཆེན་ འབར་ ཕྲེང་ གོས་ དཀར་མོ། །འཕགས་མ་སྒྲོལ་ མ་ ཁྲོ་
གཉེར་ཅན། །རྒྱལ་བའི་ རྡོ་ རྗེ་ ཕྲེང་ ཞེས་ གྲགས། །པདྨའི་མངོན་མཚན་ རྡོ་ རྗེའི་
མཚན། །གཞན་གྱིས་མི་ཐུབ་ཕྲེང་བ་ཅན། །རྡོ་རྗེ་མཆུ་ཅན་རྣམ་སྒེག་མོ། །ཞི་བ་
- 264 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
ལྷ་རྣམས་ཀྱིས་མཆོད་མ། །ཞི་བ་གསེར་གྱི་ཕྲེང་བ་ཅན། ། དཀར་ཆེན་འབར་བ་
གོས་དཀར་མོ། །འཕགས་མ་སྒྲོལ་མ་སྟོབས་མོ་ཆེ། །རྡོ་རྗེ་ལུ་གུ་རྒྱུད་གཞན་དང་། །
རྡོ་རྗེ་གཞོན་ནུའི་རིག་འཛིན་མ། །ལག་ན་རྡོ་རྗེ་རིག་གསེར་ཕྲེང་། །ལེ་བརྒན་རྩི་
དང༌ རིན་ཆེན་མ། །སྣང་མཛད་རྡོ་ རྗེ་ གཙུག་ཏོར་ གྲགས། །ཕྱག་རྒྱའི་ལྷ་ ཚོགས་
རྣམས་ལ་འདུད། །གཟི་བརྗིད་ལྡན་ཞིང་སྟོབས་དང་ལྡན། །སྟོབས་པོ་ཆེ་ལ་མཐུ་
ཆེ་ བ། །རང་ རང་ ཕྱོགས་ རྣམས་ ལེགས་ སྐྱོང་བའི། །ཕྱོགས་ སྐྱོང་ བཅུ་ ལ་ ཕྱག་
འཚལ་ལོ། །འཇིག་རྟེན་སྐྱོང་བའི་མཐུ་ཆེན་ལྡན། །དྲི་ཟ་གྲུལ་བུམ་ཀླུ་དབང་དང༌། །
གནོད་སྦྱིན་ཚོགས་ལ་མངའ་བསྒྱུར་བའི། །རྒྱལ་ཆེན་བཞི་ལ་ཕྱག་འཚལ་ལོ། །
ཞེས་བསྟོད། དེ་ནས་བཟླས་པ་བྱ་བ་ནི། ཁྱེར་སོ་གསུམ་གྱི་རྣལ་འབྱོར་དང་ལྡན་
པས། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་རེ་བེ་རེ། སོ་མེ་སོ་མེ།
སརྦ་བུདྡྷ་ཨ་དྷིཥྛ་ན་ཨདྷིཊྛི་ཏེ་སྭཱཧཱ། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ཧཱུྃ་ཕཊ།
ཧཱུཾ་མ་མ་ཧཱུཾ་ནི་སྭཱཧཱ། ཞེས་ཅི་ནུས་སུ་བཟླའོ། །དེ་ནས་ཡིག་བརྒྱ་བཟླས་ལ། ལྷག་
ཆད་ ཀྱི་ཉེས་ པ་ ཞི་བ་དང་། སྔགས་ ཀྱི་ བྱིན་རླབས་བརྟན་ པར་ བྱའོ། །དེ་ནས་
གཏོར་མ་འབུལ་བ་ནི། གཏོར་མ། ཙཎྜ་མཧཱ་རོ་ཥས་བསངས། སྭ་བྷ་ཝས་སྦྱངས།
སྟོང་པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
ཨོཾ་འོད་དུ་ཞུ་བ་ལས་བྱུང་བའི་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་
པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾཨཱཧཱུྃ། ལན་གསུམ་གྱིས་
བྱིན་བརླབས་ལ། ལྷ་རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་
དྲངས་ཏེ་གསོལ་བར་གྱུར། ཨོཾ་སརྦ་ཏ་ཏཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་བ་
ལཾ་ པྲ་ཏིཙྪ ཡེ་ སྭཱཧཱ། ཞེས་ལན་གསུམ་མམ་བདུན་ ལ་ སོགས་ པས་ ཕུལ། ཨརྒྱུ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སོགས་ ཀྱིས་ མཆོད། འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་
མཆོད་ གཏོར་ འདི། །བཅོམ་ ལྡན་ འཕགས་ མ་ གདུགས་ དཀར་ གྱི། །ལྷ་ ཚོགས་
འཁོར་དང་བཅས་ལ་འབུལ། །བཞེས་ནས་བདག་དང་འགྲོ་ཀུན་ལ། །མཆོག་དང་
ཐུན་མོང་དངོས་གྲུབ་སྩོལ། །དེ་ནས་མགོན་པོ་ལེགས་ལྡན་གྱི་གཏོར་མ་བསངས་
སྦངས། བྱིན་གྱིས་བརླབས་ལ། རང་གི་ཐུགས་ཀའི་ས་བོན་ལས་འོད་ཟེར་འཕྲོས།
ལེགས་ལྡན་མཆེད་གསུམ་འཁོར་དང་བཅས་པ་སྤྱན་དྲངས་པའི་ལྗགས་འོད་ཟེར་
གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཤྲཱི་མཧཱ་ཀཱ་ལ་ས་པ་
རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་གྱིས་གཏོར་མ་ཕུལ།
ཨོཾ་ཤྲཱི་མཧཱ་ཀཱ་ལ་ས་པ་རི་ཝཱ་ར་ཨབྷཾ་ནས། ཤཔྟའི་བར་གྱིས་མཆོད། སྲིན་པོའི་
གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་ཆེ། །གྲོང་ཁྱེར་
གསུམ་བརྩེགས་འཇིག་བྱེད་པའི། །ལེགས་ལྡན་འཁོར་དང་བཅས་ལ་བསྟོད། །
འདོད་ ཡོན་ ལྔ་ ལྡན་ ཟག་ མེད་ ཀྱི། །བདུད་ རྩི་ རྒྱ་ མཚོའི་ མཆོད་ གཏོར་ འདི། །
མགོན་པོ་ འཁོར་དང་བཅས་ ལ་འབུལ། །བཞེས་ནས་ ཞི་ རྒྱས་དབང་དྲག་གི །
འཕྲིན་ལས་མ་ལུས་བསྒྲུབ་ཏུ་གསོལ། །ཞེས་འཕྲིན་ལས་བཅོལ། །ཕྱོགས་སྐྱོང་
བཅུ་དང་རྒྱལ་ཆེན་བཞི་སོགས་ཆོས་སྲུང་སྤྱིའི་གཏོར་མ་རྣམས་བསངས་སྦྱངས།
བྱིན་ གྱིས་ བརླབས་ ལ། ཨ་ ཀ་ རོ། ཞེས་ སོགས་ ལན་ གསུམ་ གྱིས་ བསྔོས་ ལ།
འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་མཚོའི་གཏོར་མ་འདི། །ཕྱོགས་
སྐྱོང་རྒྱལ་ཆེན་ བཅས་ལ་འབུལ། །བཞེས་ནས་ཞི་རྒྱས་དབང་དྲག་ གི །འཕྲིན་
ལས་མ་ལུས་བསྒྲུབ་ཏུ་གསོལ། །ཞེས་འཕྲིན་ལས་བཅོལ། དེ་ནས་གཞི་བདག་
གཏོར་མ་བསངས་སྦྱངས་བྱིན་གྱིས་བརླབས་ལ། སཾ་ བྷ་རས་བསྔོས། དེ་བཞིན་
- 266 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩི་རྒྱ་
མཚོའི་གཏོར་མ་འདི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་
མ་མཛད་པར། །སྡོང་གྲོགས་གནས་པོ་བཟང་པོ་མཛོད། །ཅེས་བརྗོད་ལ། བདག་
གི་ བསམ་ པའི་ སྟོབས་ དང་ནི། ཞེས་ སོགས་ བདེན་ སྟོབས་བརྗོད། དེ་ནས་ ཆ་
གསུམ་གཏོར་མ་གཏོང་ངོ༌། །དེ་ནས་ཨོ་ཙཎྜ་མཧཱ་རོ་ཥ་ན་ཧཱུྃ་ཕཊ། ཅེས་མང་དུ་
བརྗོད་ཅིང་། རང་ཉིད་སྐད་ཅིག་གིས་ཧཱུྃ་མཛད་སྔོན་པོ་ཞལ་གཅིག་ཕྱག་གཉིས་
ཀྱིས་ཧཱུྃ་མཛད་ཀྱི་ཕྱག་རྒྱ་འཆིང་ཞིང་གཡོན་བརྐྱང་ གིས་བཞུགས་པ་རྡོ་ རྗེའི་
ཤུགས་ཀྱི་འཇུག་པས། དཀྱིལ་འཁོར་གྱི་ནང་དུ་ཐོགས་པ་མེད་པར་ཞུགས་པར་
གྱུར། དེ་ནས་ཧཱུྃ་བཞི་པ་འདོན་ཞིང་རྡོ་རྗེའི་འགྲོས་ཀྱིས་དཀྱིལ་འཁོར་ལ་སྐོར་བ་
ལན་གསུམ་བྱས་ལ་ཤར་སྒོར་འགྲེང་། ལག་ཏུ་མེ་ཏོག་ཐོགས་ཏེ། ཨོ་མཆོག་ཏུ་
བདེ་བའི་སེམས་ནི་རོལ་པར་ལྡན། །སྒེག་པའི་ཕྱག་གིས་བཅོམ་ལྡན་འདས་ལ་
འཁྲིལ། །ཛཧཱུྃ་བཾ་ཧོ༔ཧི་ཧི་ཧི་ཧི་ཧི། མགོན་པོ་སྙིམ་པའི་མེ་ཏོག་བཞེས་སུ་གསོལ།
ཞེས་ཤར་སྒོ་ནས་དཀྱིལ་འཁོར་གྱི་གཙོ་མོ་ལ་མེ་ཏོག་གི་ཕྲེང་བ་ཕུལ་བར་མོས་
ནས་མེ་ཏོག་གཏོར་ལ། གཡས་སྐོར་གྱི་ནུབ་ཏུ་སོང་སྟེ་ཁ་ཤར་དུ་ཕྱོགས་པའམ།
དེ་ལྟར་དུ་མོས་ནུས་ཧཱུྃ་མཛད་ཀྱི་ཕྱག་རྒྱ་བྱས་ལ། ཨོཾ་བཛོད་གྷ་ཊ་ས་མ་ཡ་པྲ་བེ་ཤཱ་
ཡ་ཧཱུྃ། ཞེས་བརྗོད་ཅིང་ ཕྱག་རྒྱ་བཀྲོལ་ལ་ཤར་སྒོ་ནང་ནས་ཕྱེ་བར་མོས། དེ་
བཞིན་དུ་བྱང་ནས་ལྷོ་སྒོ་དང་། ཤར་ནས་ནུབ་སྒོ་དང༌། ལྷོ་ནས་བྱང་སྒོ་རྣམས་
རིམ་པ་བཞིན་དུ་ཕྱེ་ལ་གཡས་སྐོར་གྱིས་སོང་སྟེ་ཤར་སྒོ་ནས། ཨོཾ་ས་མ་ཡ་པྲ་བེ་
ཤཱ་ ཡ་ མི། ཞེས་ གཙོ་ མོས་ གནང་བར་མོས་ནས། མེ་ཏོག་གི་ཕྲེང་བ་ མགོ་ ལ་
བཅིངས། ཨོ་ པྲ་ན་མ་མི་ སརྦ་ཏ་ཐཱ་ག་ཏཱ་ན། ཞེས་ ཕྱག་ བྱས་ལ། བདག་དང་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སེམས་ཅན་ཐམས་ཅད་ལ་དངོས་གྲུབ་དམ་པ་ཐམས་ཅད་ཀྱི་བཀའ་དྲིན་སྩོལ་ཅིག །
ཅེས་གསོལ་བ་བཏབ་བོ། །དེ་ནས་བུམ་ཆུས་ཁྲུས་བྱས་ནས་སྟན་ལ་འཁོད་དེ་ཆུ་
གཉིས་ཉེར་སྤྱོད་རོལ་མོ་དང་བཅས་པའི་མཆོད་པ་བྱིན་གྱིས་བརླབས། བླ་མའི་བྱ་
བ་རྣམས་གཙོ་མོས་མཛད་ཅིང་། སློབ་མའི་བྱ་བ་རྣམས་རང་གིས་བྱེད་པར་མོས་
ནས་སྒྲུབ་གྲོགས་དང་བཅས་པ་ཡིན་ན། བླ་མ་དང་དཀྱིལ་འཁོར་གྱི་གཙོ་མོ་ཐ་མི་
དད་པའི་ཞབས་དྲུང་དུ་དཀྱིལ་འཁོར་དུ་འཇུག་པར་ཞུ་བའི་ཡོན་དུ་མཎྜལ་འབུལ་
བར་ཞུ། ཞེས་བརྗོད་ནས་མཎྜལ་རྒྱས་པ་ཕུལ་ལ་ཐལ་མོ་སྦྱར་ཏེ། དགའ་ཆེན་
ཁྱོད་བདག་ སྟོན་པ་བས། །སློབ་དཔོན་ ཁྱོད་ནི་དགོངས་ སུ་ གསོལ། །བྱང་ཆུབ་
ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་
སྩལ་དུ་གསོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་
དགེ་འདུན་ཏེ། །སྐྱབས་གསུམ་དག་ནི་བདག་ལ་སྩོལ། །ཐར་པ་ཆེན་པོའི་གྲོང་
མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཞེས་ལན་གསུམ་གསོལ་བ་
བཏབ། ༀ་ཙཎྜ་མཧཱ་རོ་ཥ་ན་ཧཱུྃ་ཕཊ། ཨོཾ་ཙཀྟ་བནཾ་བ་ར་མ་ནཱ་ཡ་ཧཱུྃ། ཨཱ་ཁཾ་བཱི་ར་
ཧཱུྃ། ཨོཾ་སརྦ་ཏ་ཐཱ་ག་ཏ་ཨུདྡྷ་ཝ་ཡེ་སྭཱཧཱ། རང་ཉིད་གདུགས་དཀར་མོ་ཞལ་གཅིག་
ཕྱག་གཉིས་པར་གསལ་བའི་སྙིང་ཀར་རྡོ་རྗེ་ལ་གནས་པའི་ཧཱུཾ་སྔོན་པོ། མགྲིན་
པར་ པདྨ་ ལ་ གནས་ པའི་ ཨཱུ དམར་པོ། སྤྱི་བོར་ འཁོར་ ལོ་ ལ་ གནས་ པའི་ ཨོ་
དཀར་པོ། ཡི་གེ་གསུམ་ གྱི་འོད་ཟེར་ གྱིས་ལུས་འོད་གསལ་བར་ བྱས། དཀོན་
མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །
འགྲོ་བའི་དགེ་ལ་རྗེས་ཡི་རང་། །སངས་རྒྱས་བྱང་ཆུབ་ཡིད་ཀྱིས་བཟུང་། །སངས་
རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་
- 268 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌།
དོན་ ནི་ རབ་ བསྒྲུབ་ ཕྱིར། །བྱང་ ཆུབ་ སེམས་ ནི་ བསྐྱེད་ པར་ བགྱི། །བྱང་ ཆུབ་
མཆོག་ གི་སེམས་ནི་བསྐྱེད་བགྱིས་ནས། །སེམས་ཅན་ ཐམས་ཅད་ བདག་ གི་
མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ལན་གསུམ། སེམས་ཅན་ཐམས་ཅད་ཀྱི་དོན་
དུ་སངས་རྒྱས་ཐོབ་པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་སྙིང་
གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར། ཆོས་ཐམས་ཅད་
རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་
དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་
དུ་གྱུར། ཨོཾ་སརྦ་ཡོ་ག་ཙིཏྟཾ་ཨུ་པཱ་ཏ་ལ་མི། ༀ་སུ་ར་ཏེ་ས་མ་ཡ་ཧཱུཾ། ཧོ༔ སིདྡྷ་བཛྲ་
ཡ་ཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་གྱིས་བྱིན་གྱིས་རློབ་
པར་འགྱུར་གྱི། ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་
གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་
བྱ་ཞིང་། མ་དད་པ་རྣམས་ལའང་མ་ཡིན་ནོ། །ཨོཾ་སརྦ་ཏ་ཐཱ་ག་ཏ་ས་མ་ཡ་ཨ་དྷི་
ཏིཥྛ་ཧཱུྃ། མཧཱ་ ར་ཏ། སུ་དྲི་ཝཱུ། སུ་ཏོ་ཥ། སུ་སུ་། བཛྲ་སཏཱ་ཨཱདྨ་སིདྡྷཱ་མཾ། ལན་
གསུམ། ༀ་ན་མཏེ་ཧཱུཾ། ན་མཐམི་ཧཱུཾ། ན་མོ་ན་མཧཱུྃ་སྭཱཧཱ། དེ་བཞིན་གཤེགས་པ་
ཐམས་ཅད་ཀྱིས་བྱིན་གྱིས་རློབས་ཤིག །འཕགས་མ་གདུགས་དཀར་མོ་བདག་ལ་
དབབ་པར་མཛད་དུ་གསོལ། ཞེས་ལན་གསུམ། རང་ཉིད་འཕགས་མ་གདུགས་
དཀར་མོ་ཞལ་ཕྱག་ཡོངས་རྫོགས་སུ་གྱུར། བླ་མ་དང་གཙོ་མོ་ཐ་མི་དད་པའི་
ཐུགས་ཀའི་ས་བོན་ལས་འོད་ཟེར་ཕྱོགས་བཅུར་འཕྲོས། སངས་རྒྱས་བྱང་སེམས་
ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་པ་ས་བོན་གྱི་རྣམ་པར་སྤྱན་
- 269-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དྲངས། རང་གི་ལུས་ལ་ཐིམ། དཀྱིལ་འཁོར་པའི་ལྷ་ཚོགས་རྣམས་ཀྱི་སྐུ་ལས་
ཀྱང་སྐུ་ཆེ་ཆུང་དཔག་ཏུ་མེད་པ་ཁ་བ་བུ་ཡུག་འཚུབ་པ་ལྟར་བྱུང༌། རང་གི་ལུས་ལ་
ཆར་བབས་པ་བཞིན་དུ་ཐིམ་པར་གྱུར། ༀ་ཨ་སི་ཏ་ཨ་ན་ལཱརྐ་པྲ་བྷ་སྤུ་ཊ་བ་ཀི་
སི་ཏཱ་ཏ་པ་ཏྲེ། ༀ་ཛྭ་ལ་ཛྭ་ལ། ཁཱ་ད་ཁཱ་ད། ཧ་ན་ཧ་ན། ད་ཧ་ད་ཧ། དྷ་ར་དྷ་ར། བི་
དྷ་ར་བི་དྷ་ར། ཚིནྡྷ་ཚིནྡ། བྷིནྡྷ་བྷིནྡྷ། ཧཱུྃ་ཧཱུྃ་ཕཊ་ཕཊ་སྭཱཧཱ། ཨ་བེ་ཤ་ཡ། ཧཱུཾ་བྷ་ཡ།
ར་ ར། ར་ ར། ཙཱ་ལ་ཡ། ཙཱ་ལ་ཡ། ཨོཾ་ ཨཱཧཱུྃ། ཏིཥྛ་བཛྲ། ཡང་ དག་ པ་ ཡི་དཀྱིལ་
འཁོར་འདིར། །བདག་གིས་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་
པ་ནི། །བསོད་ནམས་ཇི་ལྟ་དེ་ལྟར་ཤོག །འདི་ཡི་དངོས་གྲུབ་ཇི་འདྲར་འགྱུར། །
རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ ཇི་འདྲ་བ། །དེ་འདྲ་
དཀྱིལ་འཁོར་དུ་གྱུར་ཅིག །རང་ཉིད་དཀྱིལ་འཁོར་གྱི་ནང་དུ་ཞུགས། གཙོ་མོ་
འཁོར་བཅས་ཀྱི་མདུན་ན་གནས་པར་གྱུར། ཨོཾ་སརྦ་ཏ་ཐཱ་ག་ཏ་ཀུ་ལ་བི་ཤོདྷ་ནེ་
སྭཱཧཱ། ཨོཾ་པྲ་ཏི་སྲྀཏྟཱ་སྟི། ཨི་མཾ་སཏྭ་མཧཱ་བཱ་ལ། ཨོ་རྡོ་རྗེ་སེམས་དཔའ་དེང་ཁྱོད་
ཀྱིས། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་
བ། །རྡོ་རྗེའི་མིག་ནི་བླ་ན་མེད། །ཧེ་བཛྲ་པ་བྱ། དེ་ཡང་ཕྱི་རོལ་ཏུ་རྡོ་རྗེའི་རྭ་བ་མེ་
རི་དང་བཅས་པའི་ནང་དུ་གཞལ་ཡས་ཁང་གྲུ་བཞི་སྒོ་བཞི་པ་རྒྱན་ཐམས་ཅད་
ཡོངས་སུ་རྫོགས་པའི་དབུས་སུ་བཅོམ་ལྡན་འདས་མ་གདུགས་དཀར་མོ་ཅན།
ཤར་གྱི་པད་འདབ་ལ་གཏུམ་ཆེན་མ། ལྷོའི་པད་འདབ་ལ་འབར་བ་ཆེན་མོ། ནུབ་
ཀྱི་པད་འདབ་ལ་གོས་དཀར་མོ། བྱང་གི་པད་འདབ་ལ་སྒྲོལ་མ། བྱང་ཤར་གྱི་
འདབ་མར་རྒྱལ་བའི་རྡོ་རྗེ་མ། ཤར་ལྷོའི་འདབ་མར་པདྨའི་མངོན་མཚན་ཅན།
ལྷོ་ནུབ་གྱི་འདབ་མར་གཞན་གྱིས་མི་ཐུབ་མ། ནུབ་བྱང་གི་འདབ་མར་རྡོ་རྗེ་མཆུ་
- 270 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་།
ཅན་མ། བྱང་ཤར་གྱི་གྲྭར་ཞི་བའི་ལྷ་མོ། ཤར་ལྷོའི་གྲྭར་གསེར་ཕྲེང་ཅན་མ། ལྷོ་
ནུབ་ཀྱི་གྲྭར་དཀར་ཆེན་འབར་མ། ནུབ་བྱང་གི་གྲྭར་འཕགས་མ་སྒྲོལ་མ། ཤར་
སྒོར་རྡོ་རྗེ་ལུ་གུ་རྒྱུད་མ། ལྷོ་སྒོར་རྡོ་རྗེ་གཞོན་ནུ་མ། ནུབ་སྒོར་ལག་ན་རྡོ་རྗེ་མ།
བྱང་སྒོར་རིན་ཆེན་རྡོ་རྗེ་མ། ཕྱིའི་ཁོར་ཡུག་ལ་རྒྱལ་ཆེན་བཞི་དང་ཕྱོགས་སྐྱོང་
བཅུ་སྟེ། དེ་ལྟར་རྟེན་དང་བརྟེན་པར་བཅས་པའི་དཀྱིལ་འཁོར་མངོན་སུམ་དུ་
མཐོང་བར་གྱུར། དེ་ནས་ཆུ་དབང་གི་དོན་དུ་མཎྜལ་ཕུལ་ལ། བླ་མ་གདུགས་
དཀར་ལྷ་ཚོགས་རྣམས། །སྐལ་ལྡན་བདག་ལ་དགོངས་སུ་གསོལ། །བདག་ནི་
འཁོར་བ་ལས་གྲོལ་ཕྱིར། །སྨིན་བྱེད་དབང་གི་རིམ་པ་རྣམས། །བླ་མ་ལྷ་ཡིས་
སྩལ་ནས་ནི། །རྗེས་སུ་གནང་བར་མཛད་དུ་གསོལ། །ཞེས་པ་ལན་གསུམ་གྱིས་
གསོལ་བ་བཏབ། །དཀྱིལ་ འཁོར་ གྱི་ཤར་དུ་དབང་ སྟེགས་ པདྨ་ དང༌ ཟླ་བའི་
གདན་ལ་རང་ཉིད་གདུགས་དཀར་མོ་ཞལ་ཕྱག་ཡོངས་རྫོགས་སུ་གྱུར། བུམ་ཆུ།
ཙཎྜ་མཧཱ་རོ་ཥས་བསངས། སྭ་བྷཱ་ཝས་སྦྱངས། བུམ་ཆུ་སྟོང་པ་ཉིད་དུ་གྱུར། སྟོང་
པའི་ངང་ལས། ཨོཾ་ཧཱུྃ་ཏྲ་ཧཱུྃཨཱརྣམས་ལས་བྱུང་བའི་ཡེ་ཤེས་ལྔའི་རང་བཞིན་གྱི་
བུམ་ཆུར་གྱུར། བླ་མ་དང་གཙོ་མོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་
གྱིས་དབང་ལྷ་སྤྱན་དྲངས་པ་རྣམས་ནམ་མཁར་བཞུགས། བསྒྲུབས་པའི་དཀྱིལ་
འཁོར་བ་རྣམས་ཀྱིས་དབང་བསྐུར་བའི་དགོངས་པ་མཛད། སེམས་དཔའ་སེམས་
མ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རང་གི་སྟེང་གི་ཕྱོགས་སུ་
འཛིན། མེ་ཏོག་དང་གུར་ཀུམ་ལ་སོགས་པའི་ཆར་འབེབས། ལྷ་མོ་རྣམས་ཀྱིས་
བདུད་རྩིའི་བུམ་པས་དབང་བསྐུར། ཁྲོ་བོ་རྣམས་ཀྱིས་བགེགས་བསྐྲད་པར་གྱུར།
ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པོ་དྲི་མ་གསུམ་སྤངས་པ། །སངས་རྒྱས་པདྨའི་འདབ་མ་རྒྱས་འདྲའི་སྤྱན་མངའ་
བ། །འདི་ནི་འཇིག་རྟེན་དགེ་བའི་བཀྲ་ཤིས་དང་པོའོ། །དེ་ཡིས་ཉེ་བར་བསྟན་
པའི་མཆོག་རབ་མི་གཡོ་བ། །འཇིག་རྟེན་གསུམ་ན་ གྲགས་ཤིང་ལྷ་དང་མིས་
མཆོད་ པ། །ཆོས་ ཀྱི་ དམ་ པ་ སྐྱེ་ དགུ་ ཀུན་ ལ་ ཞི་བྱེད་པ། །འདི་ནི་འཇིག་རྟེན་
དགེ་བའི་བཀྲ་ཤིས་གཉིས་པའོ། །དགེ་འདུན་དམ་པ་ཆོས་ལྡན་ཐོས་པའི་ནོར་
གྱིས་ཕྱུག །མི་དང་ལྷ་དང་ལྷ་མ་ཡིན་གྱི་མཆོད་པའི་གནས། །ཚོགས་ཀྱི་མཆོག་
རབ་ངོ་ཚ་ཤེས་དང་དཔལ་གྱི་གཞི། །འདི་ནི་འཇིག་རྟེན་དགེ་བའི་བཀྲ་ཤིས་
གསུམ་པའོ། །རིན་ཆེན་མཛེས་པའི་བཀྲ་ཤིས་བུམ་པའི་ཆུས། །སྐལ་ལྡན་སྐྱེས་བུ་
ཁྱོད་ལ་དབང་བསྐུར་བས། །ལས་དང་ཉོན་མོངས་སྒྲིབ་པ་དག་གྱུར་ཏེ། །བྱང་
ཆུབ་སེམས་ཀྱི་རླན་གྱིས་བརླན་པར་ཤོག །ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་
ས་པ་རི་ཝཱ་ར་དེ་བ་ཀ་ལ་ཤ་ཨ་བྷི་ཥིཉྩམི། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་
ས་པ་རི་ཝཱ་ར་པཱུ་ཛ་ཀ་ལ་ཤ་ཨ་བྷི་ཥིཉྩམི། ཇི་ལྟར་བལྟམས་པ་ཙམ་གྱིས་ནི། །ལྷ་
རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་
གིས་ཁྲུས་བགྱིའོ། །ཨོཾ་ཨཱབཛྲ་ཨུ་དཱ་ཀ་ཨ་བྷི་ཥིཉྩ་ཧཱུཾ་སུ་ར་ཏ་ཏྲེ་ཨ་ཧཾ། དེ་ལྟར་
དབང་བསྐུར་བས་ལུས་ཐམས་ཅད་གང་། བདེ་བ་ཆེན་པོ་མྱོང་། དྲི་མ་ཐམས་ཅད་
དག །ཆུ་ ལྷག་ མ་ སྤྱི་ གཙུག་ ཏུ་ གནས་ པ་ ཡོངས་ སུ་ གྱུར་ པ་ ལས། དེ་ བཞིན་
གཤེགས་པ་རིགས་ལྔས་དབུ་བརྒྱན་པར་གྱུར། བླ་མ་དང་གཙོ་མོ་ཐ་མི་དད་པའི་
ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། རང་གི་བ་
སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟའི་བར་གྱིས་མཆོད།
དེ་ལྟར་ཆུའི་དབང་ཐོབ། ཉོན་མོངས་པ་ལྔའི་དྲི་མ་སྦྱངས། རྣམ་པར་ཤེས་པ་ལྔ་
- 272 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་གི་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་།
གནས་བསྒྱུར། ལམ་མཚན་མ་མེད་པའི་རྣལ་འབྱོར་བསྒོམ་པ་ལ་དབང་བར་བྱས།
འབྲས་བུ་ཆོས་ཀྱི་སྐུ་མངོན་དུ་འགྱུར་བའི་ནུས་པ་ཁྱད་པར་ཅན་བཞག་གོ །དེ་
ནས་ཅོད་པཎ་ གྱི་དབང་ གི་དོན་དུ་མཎྜལ་ཕུལ་ལ། བླ་མ་གདུགས་དཀར་ལྷ་
ཚོགས་རྣམས། །སྐལ་ལྡན་བདག་ལ་དགོངས་སུ་གསོལ། །བདག་ནི་འཁོར་བ་
ལས་གྲོལ་ཕྱིར། །སྨིན་བྱེད་དབང་གི་རིམ་པ་རྣམས། །བླ་མ་ལྷ་ཡིས་སྩལ་ནས་ནི། །
རྗེས་སུ་གནང་བར་མཛད་དུ་གསོལ། །ལན་གསུམ། ཅོད་པན་བསངས་སྦྱངས།
སྟོང་པའི་ངང་ལས་ཨོཾ་ཧཱུྃ་ཏྲ་ཧཱུྃཨཱལས་དེ་བཞིན་གཤེགས་པ་རིགས་ལྔའི་རང་
བཞིན་གྱི་ཅོད་པན་དུ་གྱུར། བླ་མ་དང་ གཙོ་མོ་ ཐ་མི་དད་ པའི་ ཞེས་ པ་ནས།
བགེགས་བསྐྲད་པར་གྱུར། ཕུན་སུམ་ཚོགས་པ་མངའ་བ། ཞེས་པ་ནས། བཀྲ་
ཤིས་གསུམ་པའོ། །དེ་བཞིན་གཤེགས་ པའི་དབུ་རྒྱན་ཅོད་པན་འདིས། །སྐལ་
ལྡན་ སྐྱེས་བུ་ཁྱོད་ལ་དབང་བསྐུར་བས། །སྐུ་གསུང་ཐུགས་ ཀྱི་ཡོན་ཏན་རབ་
རྫོགས་ཏེ། །རིགས་ལྔའི་སངས་རྒྱས་མྱུར་དུ་ཐོབ་པར་ཤོག །ཨོ་རཏྣ་མུ་ཀུ་ཊ་བཛྲ་
པཧཱུྃ་ཨ་བྷི་ཥིཉྩམི། ཇི་ལྟར་བལྟམས་པ་ཙམ་གྱིས་ནི། །ཞེས་པ་ནས། ཁྲུས་བགྱིའོ། །
ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ། ཞེས་སོགས་ཀྱིས་དབང་བསྐུར། ལུས་ཐམས་
ཅད་བདུད་རྩིས་གང་། བདེ་བ་ཆེན་པོ་མྱོང་། དྲི་མ་དག །ཆུའི་ལྷག་མ་སྤྱི་བོར་
གནས་པ་ལས། རིགས་ལྔས་དབུ་བརྒྱན་པར་གྱུར། བླ་མ་དང་གཙོ་མོ་ཐ་མི་དད་
པའི། ཞེས་པ་ནས། བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཨནྣཾ།
ནས་ཤཔྟའི་བར་གྱིས་མཆོད། དེ་ལྟར་ཅོད་པཎ་གྱི་དབང་ཐོབ། དྲི་མ་ལྔ་སྦྱངས།
ཕུང་པོ་ལྔ་གནས་བསྒྱུར། ལམ་མཚན་མ་དང་བཅས་པའི་རྣལ་འབྱོར་བསྒོམ་པ་ལ་
དབང་བར་བྱས། འབྲས་བུ་གཟུགས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་
-273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཞག་ གོ །མཐའ་ རྟེན་ ནི། བྷཾ་ ལས་ བྱུང་ བའི་ འཁོར་ ལོ། ཨོ་ བཛྲ་ ཧི་ ཏུ་ མཾ།
དབྱངས་ཐ་མ་ཨཱཿལས་བྱུང་བའི་དུང་། ཨོཾ་བཛྲ་བྷ་ག་རཾ། དབྱངས་དང་པོ་ཨ་ལས་
བྱུང་བའི་བྱ་རྒྱུད་རིགས་གསུམ་ཀྱི་པོ་ཏི། དེང་ནས་བརྩམས་ཏེ་སེམས་བསྐྱེད་པ། །
ཙམ་གྱིས་ཆོས་དུང་ བླ་མེད་པ། །ཀུན་ནས་ཡོངས་སུ་བཀང་ནས་ནི། །ཆོས་ཀྱི་
འཁོར་ ལོ་བསྐོར་ བར་ བགྱི། །ད་ནི་ དཀྱིལ་ འཁོར་ སློབ་ དཔོན་ འགྱུར། །སྔགས་
དང་རྒྱུད་ཀྱང་འཛིན་པར་འགྱུར། །སངས་རྒྱས་བྱང་ཆུབ་སེམས་དཔའ་དང་། །ལྷ་
རྣམས་ ཀྱིས་ ཀྱང་མཐུན་པར་བསམ། །སེམས་ཅན་རྣམས་ལ་ སྙིང་ བརྩེའི་ ཕྱིར།
ཁྱོད་ཀྱིས་དཀྱིལ་འཁོར་ཆོ་ག་བཞིན། །ནན་ཏན་བསྐྱེད་དེ་བྲི་བར་བྱ། །སྒྲུབ་པ་པོ་
རྣམས་རྒྱུད་ལ་སྦྱོར། །བཅོམ་ལྡན་བདག་གིས་བཟུང་ལགས་ཀྱི། །བདག་ལ་ཉེ་
བར་མཛད་དུ་གསོལ། །ལན་གསུམ། བླ་མ་དང་གཙོ་མོ་ཐ་མི་དད་པའི་ཐུགས་
ཀར་ ཟླ་གདན་ལ་ ཨོ་ཡིག་གི་མཐར་སྔགས་ ཀྱིས་ བསྐོར་ བ་ ལས་ སྔགས་ ཕྲེང་
གཉིས་པ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་གྱིས་ཞལ་ནས་འཐོན།
རང་གི་ཁ་ནས་ཞུགས་སྙིང་གར་ས་བོན་གྱི་མཐར་གཡས་སྐོར་དུ་འཁོད་པའི་འོད་
ཟེར་གྱིས་སྡིག་སྒྲིབ་ཐམས་ཅད་བྱང་ཞིང་དག་པར་གྱུར། ཏདྱ་ཐཱ། ཨོཾ་ཨ་ན་ལེ་ཨ་
ན་ལེ། ཁ་ས་མེ་ཁ་ས་མེ། བཻ་རེ་བེ་རེ། སོ་མེ་སོ་མེ། སརྦ་བུདྡྷ་ཨ་དྷིཥྛ་ན་ཨ་དྷིཥྛ་
ཏེ་སྭཱཧཱ། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ཧཱུྃ་ཕཊ། ཧཱུཾ་མ་མ་ཧཱུཾ་ནི་སྭཱཧཱ། ཞེས་
ལན་ གསུམ་ བརྗོད། གཟུངས་ སྔགས་ འཛིན་ པའི་ བུ་ ཁྱོད་ནི། །རིག་ པའི་ སློབ་
དཔོན་ ང་ ལ་ ཉོན། །རིག་ པ་ གྲངས་ སུ་ འཛིན་ བྱེད་ པའི། །གྲངས་ འདྲེན་ པ་ ཡི་
བགྲང་ཕྲེང་འདི། །འགོམ་ཞིང་བརྙས་པར་མ་བྱེད་ཅིག །སྡིག་ལྡན་ལག་ཏུའང་མ་
གཏོད་ཅིག །གསུང་ གི་ རིག་ པ་ འདི་ གཏད་ དོ། །ཨོ་ ཝཀྐ་བིང་ ཨ་ བྷི་ཥིཉྩ་ མཾ།
-274 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌། །
བཅོམ་ལྡན་འདི་ལ་སྩལ་ལགས་ཀྱིས། །འདི་ལ་འགོ་བར་མཛད་དུ་གསོལ། །
གདུགས་ཀྱི་དབང་བསྐུར་བ་ལ་བརྟེན་ནས་འགྲོ་བ་རྣམས་ཕྱི་ནང་གི་ཉེར་འཚོའི་
ཚ་གདུང་ལས་སྐྱོབ་པའི་ནུས་པ་ཕུན་སུམ་ཚོགས་པའི་དབང་དང་ལྡན་པར་གྱུར་
ཅིག །བསླབ་གསུམ་ནོར་བུའི་ཏོག་གིས་རབ་མཛེས་པའི། །ཐུགས་རྗེ་བྱང་ཆུབ་
སེམས་ཀྱི་གདུགས་བྱིན་པས། །ཉོན་མོངས་ཚད་པས་གདུང་བའི་འགྲོ་བ་རྣམས། །
ཡོངས་སུ་སྐྱོབ་པའི་དབང་དང་ལྡན་གྱུར་ཅིག །ཨོ་ཚ་ཀྲྀ་ག་རཏྣ་ཨ་ བྷི་ཥིཉྩ་མཾ།
རྒྱལ་མཚན་དང་འཁོར་ལོའི་དབང་བསྐུར་བ་ལ་བརྟེན་ནས་ཁམས་གསུམ་ཆོས་ཀྱི་
རྒྱལ་སྲིད་ལ་དབང་བསྒྱུར་བ་དང༌། འཁོར་བའི་གཡུལ་ལས་རྒྱལ་བའི་མི་ནུབ་
པའི་ཆོས་ཀྱི་རྒྱལ་མཚན་འཛིན་པའི་དབང་དང་ལྡན་པ་གྱུར་ཅིག །རྒྱལ་བས་བྱིན་
བརླབས་གསེར་གྱི་འཁོར་ལོ་དང་། །ཆོས་ཀྱི་རྒྱལ་མཚན་དམ་པས་དབང་བསྐུར་
བས། །ཆོས་ཀྱི་འཁོར་ལོ་རབ་ཏུ་བསྐོར་བ་དང་། །བསྟན་པའི་རྒྱལ་མཚན་ལེགས་
པར་བཟུང་བར་ གྱིས། །ཨོ་ ཙཀྲ་རཏྟ་ཨ་བྷི་ཥིཉྩམཾ། ༀ་དྷཱཙྪ་ རཏྣ་ཨ་བྷི་ཥིཉྩ་མཾ།
སེངྒེའི་དབང་བསྐུར་བ་ལ་བརྟེན་ནས་མུ་སྟེགས་ཀྱི་རི་དྭགས་ངན་པ་མཐའ་དག་
སྐྲག་པར་བྱེད་པའི་ཆོས་ཀྱི་ང་རོ་དྲག་པོ་སྒྲོགས་པའི་སེང་གེའི་དབང་དང་ལྡན་
པར་གྱུར་ཅིག །སེང་གེའི་འཇིགས་པ་ཀུན་དང་བྲལ་བ་ལྟར། །རྒྱལ་བ་ལྷ་མོས་
བྱིན་བརླབས་འཇིགས་དང་བྲལ། །ནག་ཕྱོགས་རི་དྭགས་མཐའ་དག་ཟིལ་མནན་
ནས། །མི་ཡི་སེང་གེར་འགྱུར་བའི་དབང་ཐོབ་ཤོག །ཨོཾ་སདྷི་རཏྣ་ཨ་བྷི་ཥིཉྩམཾ།
མདའ་གཞུའི་དབང་བསྐུར་བ་ལ་བརྟེན་ནས། ཐབས་ཤེས་ཟུང་དུ་འབྲེལ་བའི་
མདའ་ཡིས་ཉོན་མོངས་པ་མ་ལུས་པ་འབིགས་པའི་དབང་དང་ལྡན་པར་གྱུར་ཅིག །
ཐབས་དང་ཤེས་རབ་འབྲེལ་བའི་མདའ་དང་གཞུ། །ལྷ་མོའི་ཕྱག་ན་གནས་པ་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འདི་བྱིན་པས། །ཆོས་དབྱིངས་ཤིན་ཏུ་ཕྲ་བའི་འབེན་ཕུགས་ནས། །སངས་རྒྱས་
ཀུན་གྱི་རྗེས་ཆགས་ཐོབ་པར་ཤོག །ཨོཾ་ཨུ་པ་པྲཛྙཱ་དྷ་ནུ་ཝ་ན་ཨ་བྷི་ཥིཉྩ་མཾ། རལ་
གྲིའི་དབང་བསྐུར་བ་ལ་བརྟེན་ནས་ཉོན་མོངས་པ་བདུད་སྡེའི་ནགས་ཚལ་རྩ་བ་
ནས་འབྱིན་པའི་དབང་དང་ལྡན་པར་གྱུར་ཅིག །སྲིད་པའི་འཆིང་བ་ཐམས་ཅད་
གཅོད་བྱེད་པའི། །ལས་ཀྱི་རལ་གྲི་དམ་པ་འདི་བྱིན་པས། ། ཉོན་མོངས་རྨོངས་
པའི་དྲི་མ་དྲུང་ཕྱུང་ནས། །བདུད་བཞིའི་གཡུལ་ལས་རྒྱལ་བའི་དབང་ཐོབ་ཤོག །
ཨོ་ཁཟླ་རཏྣ་ཨ་བྷི་ཥིཉྩམཾ། ཕུར་བུའི་དབང་བསྐུར་བ་ལ་བརྟེན་ནས་འཕྲིན་ལས་
བཞིའི་སྒོ་ནས་འགྲོ་བ་སེམས་ཅན་གྱི་དོན་འབད་མེད་དུ་བྱེད་པའི་དབང་དང་ལྡན་
པར་གྱུར་ཅིག །འཕྲིན་ལས་རྣམ་བཞིའི་ཕུར་བུ་འདི་བྱིན་པས། །བདག་ཅག་བདེ་
ལེགས་འཕྲོག་པའི་རིག་སྔགས་སོགས། །ཕ་རོལ་མཐུ་དང་རྫུ་འཕྲུལ་ཀུན་བཅོམ་
ནས། །ལས་བཞིའི་དངོས་གྲུབ་འགྲུབ་པའི་དབང་ཐོབ་ཤོག །ཨོཾ་ཀརྨ་ཀཱི་ལ་ཡ་ཨ་
བྷི་ཥིཉྩ་མཾ། རྒྱལ་ བ་ ཀུན་ གྱི་ གཙུག་ཏོར་ལས་བྱུང་བའི། །རྒྱལ་ཡུམ་གདུགས་
དཀར་ལྷ་མོའི་སྐུ་གཟུགས་འདི། །རྒྱལ་བ་ཀུན་གྱི་འཕྲིན་ལས་བསྒྲུབ་པའི་ཕྱིར། །
རྒྱལ་སྲས་ཁྱོད་ཀྱིས་རྟག་ཏུ་བཟུང་བར་གྱིས། །རིན་ཆེན་སྣ་བདུན་བསངས་སྦྱངས།
སྟོང་པའི་ངང་ༀ་ལས་བྱུང་བའི་རྒྱལ་སྲིད་རིན་པོ་ཆེ་སྣ་བདུན་དྭངས་ཤིང་ཐོགས་
པ་མེད་པ་ཡེ་ཤེས་ཀྱི་རང་བཞིན་དུ་གྱུར་ཏེ་སེམས་ཅན་ཐམས་ཅད་ཀྱི་ཚེ་དང་
བསོད་ནམས་དགེ་ལེགས་ཐམས་ཅད་རྒྱས་པར་བྱེད་པའི་མཐུ་དང་ལྡན་པར་གྱུར་
ཅིག །ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་ཨཱ་ཝརྟ་ཡ་ཨ་ཝརྟ་ཡ་ཧོ། བཛྲ་སྤར་ཎ་
ཁཾ། དུས་གསུམ་རྒྱལ་བ་ཀུན་གྱིས་བསྔགས་པ་ཡི། །ཐེག་མཆོག་ཆོས་ཀྱི་སྲིད་ལ་
མངའ་བསྒྱུར་བའི། །རྒྱལ་སྲིད་རིན་ཆེན་བདུན་ གྱི་དབང་བསྐུར་བས། །བདུད་
- 276 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་།
བཞིའི་གཡུལ་ལས་རྣམ་པར་རྒྱལ་གྱུར་ཅིག །ཨོཾ་སརྟ་རཏྣ་ཨ་བྷི་ཥིཉྫ་མཾ། དེ་ནས་
བཀྲ་ཤིས་རྫས་བརྒྱད་བསངས་སྦྱངས། སྟོང་པའི་ངང་ལས་མཾ་ལས་བྱུང་བའི་བཀྲ་
ཤིས་རྫས་བརྒྱད་མཐོང་བ་ཙམ་གྱིས་ཀྱང་མི་ཤིས་པ་མཐའ་དག་སེལ་བར་བྱེད་
པའི་ཡོན་ཏན་དང་ལྡན་པར་གྱུར་ཅིག །ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་ཨཱ་
ཝརྟ་ཡ་ཨཱ་ཝརྟ་ཡ་ཧོ། །བཛྲ་སྤར་ཎ་ཁཾ། གང་ཞིག་རེག་ཅིང་མཐོང་ཐོས་དྲན་པས་
ཀྱང་། །མི་ཤིས་ཀུན་སེལ་ཕུན་ཚོགས་མཆོག་སྩོལ་བར། །རྒྱལ་བས་བྱིན་གྱིས་
བརླབས་པའི་བཀྲ་ཤིས་རྫས། །དམ་པས་དབང་བསྐུར་དགེ་ལེགས་འབར་འགྱུར་
ཅིག །ཨོ་ཨཊྚ་ པ་ཏྲ་སེ་མངྒ་ལ་ཨ་བྷི་ཥིཉྩ་མཾ། དེ་ལྟར་རིགས་གསུམ་སྤྱི་དང་བྱེ་
བྲག་གི་ཆོས་སྟོན་པ་སོགས་ཀྱི་སློབ་དཔོན་དུ་བྱ་བའི་ཆེད་དུ་རྗེས་སུ་གནང་བ་
བྱིན་པས། རིགས་གསུམ་སྤྱི་དང་བྱེ་བྲག་གི་དཀྱིལ་འཁོར་བྲི་བསྒྲུབ་དབང་བསྐུར་
བ་སོགས་ལ་དབང་བར་བྱས། འཕྲིན་ལས་བཞིའི་སྒོ་ནས་འགྲོ་བའི་དོན་འགྲུབ་
པའི་ནུས་པ་བཞག །འབྲས་བུ་རིགས་གསུམ་གྱི་ཆོས་ཀྱི་འཁོར་ལོས་བསྒྱུར་བའི་
གོ་འཕང་མྱུར་དུ་ཐོབ་པའི་སྐལ་པ་ཅན་དུ་བྱས་སོ། །གཙོ་བོས་ཇི་ལྟར་བཀའ་སྩལ་
པ། །དེ་ དག་ ཐམས་ ཅད་ བདག་ གིས་ བགྱི། །ལན་ གསུམ་ བརྗོད་ དོ། །དེ་ནས་
མཎྜལ་ཕུལ་ལ། ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་
བརླབས་ཏེ། མཆོད་ཕྲེང་ཚིགས་བཅད་སྔགས་དང་བཅས་པས་མཆོད་ཅིང་། བསྡུ་
ན་སྔགས་ཙམ་གྱིས་མཆོད་ལ་སྔར་བཤད་པ་ལྟར་གྱི་གཙོ་འཁོར་ཐམས་ཅད་ཀྱི་
བསྟོད་པ་རྒྱས་པའམ། བསྡུ་ན། རྒྱལ་བ་ཀུན་གྱི་མཚན་མཆོག་གཙུག་ཏོར་ནས། །
ཞེས་སོགས་དང་། གཏུམ་ཆེན་མ་སོགས་བཅུ་དྲུག་ཕྱག་རྒྱའི་འཁོར་ཞེས་སོགས་
ཀྱིས་བསྟོད་དོ། །དེ་ནས་སྨོན་ལམ་གདབ་པ་ནི། འགྲོ་བའི་སྐྱབས་གཅིག་བཅོམ་
277-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལྡན་གདུགས་དཀར་ཅན། །ཐབས་མཁས་སྤྲུལ་པས་ལྷ་ཡི་ལམ་འགེངས་པ། །
མཆོག་གསུམ་ཀུན་འདུས་དཀྱིལ་འཁོར་ལྷ་ཚོགས་ཀྱིས། །བདག་གི་སྨོན་པའི་
དབང་པོ་མཛད་དུ་གསོལ། །དུས་གསུམ་དང་འབྲེལ་དགེ་བ་ཅི་ཡོད་དང༌། ཁྱད་
པར་ བཅོམ་ ལྡན་ གདུགས་ དཀར་ ལྷ་ ཚོགས་ ལ། །རྩེ་ གཅིག་ མོས་ པས་ མཆོད་
བསྟོད་བསྒོམ་བཟླས་ལ། །འབད་པའི་དགེ་བ་ཇི་སྙེད་མཆིས་པ་དེས། །དེང་ནས་
སྐྱེ་ཞིང་སྐྱེ་བ་ཐམས་ཅད་དུ། །ཐེག་མཆོག་ལམ་གྱི་རྩ་བ་དགེ་བའི་བཤེས། །
མཚན་ཉིད་ལྡན་པས་རྗེས་སུ་འཛིན་པ་དང་། །བཀའ་བཞིན་བསྒྲུབ་པས་མཉེས་
པ་ལྷུར་བྱེད་ཤོག །ལམ་བཟང་སྒྲུབ་ལ་བར་དུ་གཅོད་པའི་རྒྱུ། །ལོག་པའི་བཤེས་
དང་སྡིག་པའི་གྲོགས་རྣམས་ཀྱི། །དབང་དུ་སྐད་ཅིག་ཙམ་ཡང་མི་འགྲོ་ཞིང་། །
ཆོས་བཞིན་སྒྲུབ་པའི་མཐུན་རྐྱེན་ཀུན་ཚང་ཤོག །བཤེས་གཉེན་དམ་པའི་ཞལ་གྱི་
པདྨོ་ ལས། །ལེགས་ འོངས་ ཟབ་ དང༌ རྒྱ་ ཆེའི་ ཚུལ་ རྣམས་ ལ། །གཞན་དྲིང་ མི་
འཇོག་ངེས་པ་རྙེད་པ་དང༌། །དེ་དོན་རྩེ་གཅིག་སྒྲུབ་ལ་བརྩོན་པར་ཤོག །དལ་
འབྱོར་རྙེད་དཀའ་མྱུར་དུ་འཇིག་པ་དང་། །ཕྱི་མར་ངན་འགྲོའི་གཡང་ས་འཇིགས་
རུང་ ཚུལ། །བསམས་ནས་ སྐྱབས་འགྲོ་ལས་འབྲས་སྤང་བླང་ལ། །འབད་པས་
ཡང་དག་ལམ་གྱི་གཞི་ཟིན་ཤོག །ཡུལ་ལ་སྲེད་པའི་ཆུ་བོས་དབང་མེད་ཁྱེར། །
ལས་ཀྱི་རླུང་གིས་མཐོ་དམའ་ཀུན་ཏུ་འཁྱམས། །སྐྱེ་རྒ་ན་འཆིའི་ཆུ་སྲིན་བརྒྱས་
གཙེས་པ། །འཇིགས་རུང་སྲིད་པའི་མཚོ་ལས་ཐར་བར་ཤོག །བདེ་བ་འདོད་ནས་
ངལ་བ་ཅི་བྱས་ཀུན། །སླར་ཡང་མི་བཟད་སྡུག་བསྔལ་འབྱུང་བའི་རྒྱུ། །འཁོར་
བའི་མཚམས་སྦྱོར་ལས་ཉོན་འཁྲི་ཤིང་གི །རྩ་བ་མྱུར་དུ་འཐོན་པར་བྱིན་གྱིས་
རློབས། །ཐོག་མེད་ དུས་ ཀྱི་ དྲིན་ ཅན་ ཕ་མ་རྣམས། །རབ་ འབར་ སྡུག་ བསྔལ་
-278 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌།
གསུམ་ གྱི་མེ་འོབས་ ལས། །སྒྲོལ་ལ་སྐད་ཅིག་ ཙམ་ ཡང་མི་ཞུམ་ པའི། །ལྷག་
བསམ་སྙིང་སྟོབས་སྐྱེ་བར་བྱིན་གྱིས་རློབས། །འཕགས་མ་གདུགས་དཀར་ཅན་
གྱིས་སྔོན་གྱི་ཚེ། །ཕྱོགས་བཅུའི་རྒྱལ་བ་སྲས་བཅས་དཔང་བཞག་ནས། །དམ་
བཅས་སྨོན་ལམ་ཇི་ལྟར་མཛད་པ་བཞིན། །བདག་གི་སྨོན་པའང་དེ་བཞིན་འགྲུབ་
གྱུར་ཅིག །རྒྱལ་སྲས་སྤྱོད་ལ་སློབ་པའི་སྐབས་ཀུན་ཏུ། །སྒྱིད་ལུག་ཞུམ་པ་ནམ་
ཡང་མི་སྐྱེ་ཞིང་། །ཐབས་ཤེས་ཟུང་འབྲེལ་ལམ་བཟང་སྒྲུབ་པ་ལ། །རྨི་ལམ་དུ་
ཡང་གཡེལ་བར་མ་གྱུར་ཅིག །རིན་ཆེན་སེམས་མཆོག་ཆེས་ཆེར་སྟོབས་རྒྱས་ཏེ། །
ཐབས་མཁས་ཐེག་པའི་སྣོད་དུ་གྱུར་པ་ན། །རྡོ་རྗེ་སློབ་དཔོན་མཆོག་གི་བཀའ་
དྲིན་ལས། །རྣམ་དག་དབང་གིས་བདག་རྒྱུད་སྨིན་པར་ཤོག །དེ་ཚེ་ལྷ་དང་བླ་
མའི་སྤྱན་སྔ་རུ། །ཇི་ལྟར་ཁས་བླངས་དམ་ཚིག་སྡོམ་པ་རྣམས། སྲོག་གི་ཕྱིར་ཡང་
གཏོང་ བར་ མི་ བྱེད་ པར། །དངོས་གྲུབ་ རྩ་ བ་ ཚུགས་ པར་ བྱིན་གྱིས་རློབས། །
ཐབས་མཁས་ཐུགས་རྗེ་ལྡན་པའི་དེད་དཔོན་གྱི། །མཐུ་ལས་རྒྱུད་སྡེ་རྒྱ་མཚོའི་
འཇིང་བརྒལ་ཏེ། །རྒྱུད་དོན་སྙིང་པོ་དེ་ཉིད་རིན་ཆེན་བཅུ། །རྙེད་ནས་བསྒྲུབ་པའི་
རྒྱལ་མཚན་རྩེར་མཆོད་ཤོག །ཡིད་འོང་དབེན་པའི་ནགས་ཚལ་ཉམས་དགའ་
བར། །འདོད་ཆུང་ཆོག་ཤེས་མང་ཐོས་ཞི་དུལ་ཅན། །རྒྱལ་བས་བསྔགས་པའི་
གྲོགས་དང་ལྷན་ཅིག་ཏུ། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །བཅོམ་
ལྡན་གདུགས་དཀར་ཅན་གྱི་ལྷ་ཡི་ཚོགས། །འཆི་མེད་ལམ་ཀུན་ཡོངས་སུ་གང་བ་
ལ། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་ཡིས། །མཆོད་པས་རླབས་
ཆེན་བསོད་ནམས་ཚོགས་རྫོགས་ཤོག །ཕྱི་ནང་ཆོས་རྣམས་བྲག་ཅ་ཇི་བཞིན་དུ། །
རང་རང་རྐྱེན་ལ་བརྟེན་ནས་བཏགས་ཙམ་ལས། །ངོ་བོས་གྲུབ་པ་རྡུལ་ཙམ་མ་
-279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མཆིས་པའི། །དོན་དམ་སྟོང་པའི་གནས་ལུགས་རྟོགས་པར་ཤོག །རང་བཞིན་
རྣམ་དག་ངང་དུ་བདག་དང་ལྷ། །ངོ་བོ་དབྱེར་མེད་བརྗོད་བྲལ་ཚུལ་རིག་ནས། །
དོན་དམ་སྟོང་པའི་ལྷ་མཆོག་རྩེ་གཅིག་ཏུ། །བསྒོམས་པས་རྒྱལ་བའི་ཆོས་སྐུ་མྱུར་
འགྲུབ་ཤོག །རྣམ་ པར་ མི་རྟོག་ངང་ ལས་ གསལ་ རིག་ གི །གཟུང་ རྣམ་ གསང་
སྔགས་མཆོག་གི་སྒྲར་ཤར་བ། །སྒྲ་དང་ཡི་གེའི་ལྷ་ཉིད་བསྒོམས་པའི་མཐུས། །
རྒྱལ་ བའི་ གསུང་ དབྱངས་ མྱུར་དུ་ འགྲུབ་ པར་ ཤོག །རབ་འབྱམས་རྒྱལ་བའི་
འཁོར་ལོ་ཀུན་གྱི་དངོས། །མཚན་དཔེའི་གཟུགས་རྫོགས་ཕྱག་རྒྱ་མཚན་མའི་ལྷ། །
བསྒོམས་པས་མ་དག་དྲི་མ་ཀུན་སྦྱངས་ཏེ། །རྒྱལ་བའི་གཟུགས་སྐུ་མྱུར་དུ་འགྲུབ་
པར་ཤོག །དག་པ་གཉིས་ལྡན་ཡེ་ཤེས་ཆོས་སྐུ་ཉིད། །རབ་འབྱམས་རྟེན་དང་
བརྟེན་པར་ཡོངས་ཤར་བ། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །ཐ་
མལ་སྣང་ཞེན་དྲི་མ་དྲུང་འབྱིན་ཤོག །ཡན་ལག་རྣམ་བཞིའི་བཟླས་བརྗོད་དབྱར་
སྐྱེས་རྔས། །རྒྱལ་བའི་ཐུགས་རྗེའི་ཆུ་འཛིན་རབ་བསྐུལ་ཏེ། །ཐུན་མོང་མཆོག་གི་
དངོས་གྲུབ་གྲུ་ཆར་གྱིས། །བདག་གཞན་མ་ལུས་ཚིམ་པ་ཉིད་གྱུར་ཅིག །མེ་དང་
སྒྲ་ལ་གཞོལ་བའི་བསམ་གཏན་གྱིས། །གཡོ་མེད་རི་དབང་ལྟ་བུར་གནས་གྱུར་
ཅིང༌། །ཕུལ་བྱུང་བདེ་བས་བརྒྱན་པའི་ཏིང་འཛིན་རྩལ། །རྫོགས་ཏེ་མཚན་བཅས་
རྣལ་འབྱོར་མཐར་ཕྱིན་ཤོག །མཚན་འཛིན་དམིགས་གཏད་མ་ལུས་འཇིག་བྱེད་
པ། །སྒྲ་མཐར་ཐར་པ་སྟེར་བའི་རྣལ་འབྱོར་གྱིས། །ཉོན་མོངས་ཤེས་བྱའི་སྒྲིབ་པ་
ཀུན་ སྦྱངས་ཏེ། །སྐུ་གསུམ་མྱུར་དུ་འཐོབ་པར་བྱིན་གྱིས་རློབས། །ཐམས་ཅད་
གཟིགས་པའི་གོ་འཕང་ཐོབ་པ་ན། །འགྲོ་བའི་གྲངས་དང་མཚུངས་པའི་སྤྲུལ་པ་
ཡིས། །མཁའ་མཉམ་ཡིད་ཅན་མ་ལུས་སྒྲོལ་བ་ལ། །འཕགས་མ་གདུགས་དཀར་
- 280 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌། །
ཅན་དང་མཚུངས་པར་ཤོག །བདག་ཉིད་མཐོང་ཐོས་དྲན་རེག་མ་ལུས་དང༌། །
མིང་ཙམ་འཛིན་པར་བྱེད་པ་ཐམས་ཅད་ཀྱང་། །དེ་ཡི་མོད་ལ་མི་འདོད་ཀུན་ཞི་
ཞིང་། །བསམ་དོན་ཐམས་ཅད་འབད་མེད་འགྲུབ་པར་ཤོག །བདག་ལ་སྙིང་ནས་
དད་པར་བྱེད་པའམ། ཁྲོ་བའི་སེམས་ཀྱིས་མི་སྙན་བརྗོད་ཀྱང་རུང་། །བཟང་ངན་
འབྲེལ་བ་ཐོགས་པ་མ་ལུས་པ། །ཐམས་ཅད་བྱང་ཆུབ་ལམ་ལ་འགོད་པར་ཤོག །
ནམ་མཁའི་མཐས་གཏུགས་གྱུར་པའི་སེམས་ཅན་ཀུན། །སྲིད་དང་ཞི་བའི་མཐའ་
ལས་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་མི་མངའ་བ། །བཅོམ་ལྡན་
གདུགས་དཀར་ཅན་དང་མཚུངས་པར་ཤོག །རྨད་བྱུང་སྲས་བཅས་རྒྱལ་བའི་བྱིན་
རླབས་ དང༌། །རྟེན་ འབྲེལ་ བསླུ་ བ་ མེད་ པའི་ བདེན་ པ་དང་། །བདག་ གི་ལྷག་
བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་
ཤོག །དེ་ནས་ཡིག་བརྒྱ་ལན་གསུམ་བཟླས་ལ། མ་རྙེད་ཡོངས་སུ་མ་ཤེས་དང་། །
ཞེས་སོགས་དང་། གང་ཡང་བདག་བློ་རྨོངས་པ་ཡིས། །ཞེས་སོགས་བརྗོད་དེ་ཆོ་
ག་ལྷག་ཆད་དུ་གྱུར་པ་དང་། སྔགས་མ་དག་པ་དང༌། གཙང་སྦྲ་ཆུང་བ་དང་། ཏིང་
ངེ་འཛིན་མི་གསལ་བར་སེམས་གཞན་དུ་ཡེངས་པ་སོགས་ནོངས་པ་རྣམས་བཟོད་
གསོལ་བྱ་ཞིང་འདོད་དོན་ལ་གསོལ་བ་གདབ་བོ། །དེ་ནས། འདིར་ནི་གཟུགས་
དག་ ལྷན་ ཅིག་ ཏུ། །འགྲོ་ བའི་ དོན་ དུ་ བཞུགས་ནས་ཀྱང་། །ནད་ མེད་ ཚེ་ དང་
དབང་ཕྱུག་དང་། །མཆོག་རྣམས་ལེགས་པར་སྩལ་དུ་གསོལ། །བཅོན་ལྡན་འདས་
འཕགས་མ་གདུགས་དཀར་མོའི་རྟེན་དང་བརྟེན་པར་བཅས་པའི་དཀྱིལ་འཁོར་
རྣམས་འོད་དུ་ཞུ་ནས་རས་བྲིས་ཀྱི་རྣམ་པར་གྱུར། ཨོཾ་སུ་པྲ་ཏིཥྛ་བཛེ་སྭཱཧཱ། ཞེས་
མེ་ ཏོག་ གཏོར་ ཏེ་ བརྟན་ བཞུགས་ བྱའོ། །དེ་ནས་ཤིས་ བརྗོད་ བྱ་ བ་ནི། རབ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འབྱམས་ལྷ་ཡི་ལམ་ཀུན་ཡོངས་བཀང་བའི། །བཅོམ་ལྡན་འཕགས་མ་གདུགས་
དཀར་ལྷ་ཚོགས་རྣམས། །མེ་ཏོག་ཆར་འབེབས་བཀྲ་ཤིས་གདངས་སྙན་སྒྲོག །
མཐའ་དག་བགེགས་དཔུང་འཇོམས་པའི་འཕྲིན་ལས་ཀྱིས། ཁྱེད་ལ་འདོད་དགུའི་
མཆོག་སྩོལ་མཛད་པ་འདི། །ཤེས་པར་གྱིས་ལ་རབ་དགའ་སྐྱེད་ཅིག་དང་། །ཤིས་
བརྗོད་ཕྲེང་བ་བདག་གིས་བསྒྲག་པར་བྱ། །ཟླ་མེད་སྟོན་པ་ཤཱཀྱའི་རྒྱལ་པོ་ཡི། །
མཚན་བཟང་མཆོག་གྱུར་གཙུག་ཏོར་ལས་འཁྲུངས་ཏེ། །འཇིགས་པ་ཀུན་སྐྱོབ་
དངོས་གྲུབ་མཆོག་སྩོལ་བའི། །བཅོམ་ལྡན་འཕགས་མ་གདུགས་དཀར་ལ་ཕྱག་
འཚལ། །འཕགས་མས་ རྗེས་བཟུང་ ཙནྡྲ་གོ་མི་དང་། ། ལྔ་བརྒྱའི་གཙུག་རྒྱན་ཇོ་
བོ་ཨ་ཏི་ཤ །རྒྱལ་བ་གཉིས་པ་བློ་བཟང་གྲགས་པ་སོགས། །དངོས་དང་བརྒྱུད་
པའི་བླ་མ་མཆོག་རྣམས་ལ། །དགེ་མཚན་ཇི་སྙེད་མཆིས་པའི་བཀྲ་ཤིས་དེས།
ཁྱེད་ཀྱི་མི་ཤིས་མཚན་མ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་
གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །ས་གསུམ་དབང་
མཛད་འཕགས་མ་གདུགས་དཀར་ཅན། ཁྲོ་མོ་ཆེན་མོ་གཞན་གྱིས་མི་ཐུབ་མ། །
གཏུམ་ཆེན་ མ་ སོགས་ ཕྱག་ རྒྱའི་ ཚོགས་ རྣམས་ དང་
། །ལྷ་ ལམ་ འགེངས་ པའི་
དཀྱིལ་ འཁོར་ ལྷ་ ཚོགས་ ལ། །དགེ་ མཚན༴ ཁྱེད་ ཀྱི༴ བདེ་ ལེགས ཐུབ་ པའི་
ལེགས་ བཤད་ ཀུན་ གྱི་ རབ་ དང༌ ཕུལ། །དཔལ་ ལྡན་ དེ་ བཞིན་ གཤེགས་ པའི་
རིགས་ ཀྱི་གཙོ། །སྙིགས་དུས་བདུད་དཔུང་འཇོམས་ལ་ལེགས་ བསྔགས་པ། །
གདུགས་དཀར་མཆོག་ཏུ་གྲུབ་པའི་གཟུངས་མཆོག་ལ། །དགེ་མཚན༴ ཁྱེད་ཀྱི་
བདེ་ ལེགས༴ ཕུན་ཚོགས ཞིང་རྣམས་ཀུན་ཏུ་ཟབ་མོའི་ལམ་མཆོག་འདིར། །
ཐོས་བསམ་སྒོམ་པས་འཇུག་པ་ཐམས་ཅད་དང་། །དང་བའི་སེམས་ཀྱིས་བཅོམ་
- 282 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
ལྡན་གདུགས་དཀར་གྱི། །གཟུངས་སྔགས་མཚན་ཙམ་འཛིན་པ་ཐམས་ཅད་ལ། །
དགེ་མཚན༔ ཁྱེད་ཀྱི༴ བདེ་ལེགས ཕུན་ཚོགས༔ རིན་ཆེན་བརྒྱ་ལས་གྲུབ་པའི་
གཞལ་ཡས་ཁང་། །འཇའ་ཚོན་ལྟར་བཀྲ་འཆི་མེད་ལམ་ལྟར་ཡངས། །སྣ་ཚོགས་
རྒྱན་གྱིས་མཛེས་པའི་ཕོ་བྲང་ལ། །དགེ་མཚན༴ ཁྱེད་ཀྱི༴ བདེ་ལེགས= ཕུན་ཚོགས་
དཔལ་ལ་རོལ་བའི་བཀྲ་ཤིས་ཤོག །ཅེས་ཤིས་པ་བརྗོད་ཅིང་མེ་ཏོག་གི་ཆར་
དབབ་བོ།། །།
༈ འཕགས་མ་གདུགས་དཀར་ཅན་གྱི་དཀྱིལ་འཁོར་ལ་ལྷ་མང་དང་བཅུ་
བདུན་མ་གཉིས་སུ་གསུངས་པ་ལས། སྔར་བཤད་པ་དེ་ནི་བཅུ་བདུན་མའི་དབང་
དུ་བྱས་པ་ཡིན་ལ། ལྷ་མང་གི་དཀྱིལ་འཁོར་བསྒྲུབ་པར་འདོད་ན། བདག་བསྐྱེད་
མངོན་རྟོགས་སྔར་བཞིན་བྱས་ལ། །བུམ་བསྐྱེད་དང་མདུན་བསྐྱེད་ཀྱི་ལྷ་བསྐྱེད་
པའི་སྐབས་སུ་ཁྱད་པར་འདི་ལྟར། བུམ་བསྐྱེད་ལ། རྣམ་རྒྱལ་བུམ་པའི་དབུས་སུ་
སྣ་ཚོགས་པད་མ་འདབ་མ་བརྒྱད་པ། དེའི་ཕྱི་རོལ་ཏུ་འཁོར་ལོ་རྩིབས་བཅུ་དྲུག་
པ། དེའི་ཕྱི་རོལ་གྱི་སྟེང་འོག་དང་ཕྱི་ནང་གི་གྲུ་བཞི་དང་ཕྱོགས་བཞིར་སྣ་ཚོགས་
པདྨའི་གདན་ཞེས་པ་དང་། མདུན་བསྐྱེད་ལ། དབུས་དཀར་བའི་ནང་དུ་འཁོར་ལོ་
སེར་པོ་རྩིབས་བཅུ་དྲུག་པ་ལྟེ་བ་མུ་ཁྱུད་དང་བཅས་པའི་ལྟེ་བའི་ནང་དུ་སྣ་ཚོགས་
པདྨ་འདབ་མ་བརྒྱད་པའི་ལྟེ་བར་སེང་གེས་བཏེག་པའི་རིན་པོ་ཆེའི་ཁྲི། ཕྱོགས་
བཞིའི་ ཤར་ དུ་ གླང་ཆེན། ལྷོར་ རྟ་ མཆོག །ནུབ་ཏུ་ རྨ་ བྱ། བྱང་ དུ་ མཁའ་ ལྡིང་
རྣམས་ཀྱིས་བཏེག་པའི་རིན་པོ་ཆེའི་ཁྲི། འཁོར་ལོ་རྩིབས་བཅུ་དྲུག་དང་། སྟེང་
འོག་དང་ཕྱི་ནང་གི་གྲྭ་བཞི་དང་སྒོ་བཞིར་སྣ་ཚོགས་པདྨ་དང་ཟླ་ཉིའི་གདན། ན་
མཿ སརྦ་ཏ་ཐཱ་ག་ཏཱ་ནཾ་སཉྫ་ཐཱ་ཁ་ཨུངྒ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱཧཱ། སྟེང་དུ་བླ་
83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བྲེ་ཡང་སྐད་ཅིག་གི་བྱུང་བར་གྱུར། ཨོཾ་སརྦ་ཏ་ཐཱ་ག་ཏོ་ཥཱི་ཥ་སི་ཏཱ་ཏ་པ་ཏྲེ་ཧཱུྃ་ཕཊ་
སྭཱཧཱ། ཞེས་པའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲགས་པར་གྱུར།
ཅེས་པ་ནས། འཇིགས་ པ་མ་ལུས་ པ་ ལས་སྐྱོབ་པའི་བདག་ཉིད་ཅན་དུ་གྱུར།
ཅེས་ པའི་བར་བཅུ་བདུན་ མའི་ སྐབས་ སུ་བཤད་ པ་ ལྟར་ ཡིན་ཞིང་། དེ་ནས།
པདྨའི་འདབ་མ་ལ་ཤར་དུ་དྲག་ཤུལ་ཆེན་མོ་དཀར་མོ། ལྷོར་གཏུམ་པ་ཆེན་མོ་
སེར་མོ། ནུབ་ཏུ་འབར་བ་ཆེན་མོ་དམར་མོ། བྱང་དུ་སྟོབས་ཆེན་མ་ལྗང་གུ་རྣམས་
གཡས་རྡོ་རྗེ་དཀུར་བརྟེན་ཅིང་། གཡོན་རིང་པོ་ཆེའི་བུམ་པ་འཛིན་པ། མཚམས་
བཞིར་བདུད་རྩིས་གང་བའི་བུམ་པ་བཞི། འཁོར་ལོ་རྩིབས་བཅུ་དྲུག་པའི་ཤར་གྱི་
རྩིབས་ དང་ པོ་ ལ་ གོས་ དཀར་མོ། གཉིས་ པ་ ལ་ ཁྲོ་ གཉེར་ ཅན་ སྔོ་བསངས།
གསུམ་པ་ལ་རྒྱལ་བའི་རྡོ་རྗེ་ཕྲེང་བ་མ་ལྗང་གུ །བཞི་པ་ལ་པདྨའི་མངོན་མཚན་
ཅན་ དམར་ མོ་རྣམས་ གཡས་ བགྲང་ ཕྲེང་ དང་ གཡོན་ ཨུཏྤལ་ འཛིན་ པ། ལྷོའི་
རྩིབས་དང་པོ་ལ་གཞན་གྱིས་མི་ཐུབ་མ་དཀར་མོ། གཉིས་པ་ལ་རྡོ་རྗེ་མཆུ་ཅན་མ་
སེར་མོ། གསུམ་པ་ལ་ཞི་བ་ལྷ་རྣམས་ ཀྱི་མཆོད་མ་ནག་མོ། བཞི་པ་ལ་གཟི་
བརྗིད་ཆེན་མོ་ལྗང་གུ་རྣམས་གཡས་རིན་པོ་ཆེ་དང་གཡོན་དབྱུག་པ་ལ་བརྟེན་པ།
ནུབ་ཀྱི་རྩིབས་དང་པོ་ལ་སྟོབས་ཆེན་མ་དམར་མོ། གཉིས་པ་ལ་རྡོ་རྗེ་ལུ་གུ་རྒྱུད་
མ་སེར་མོ། གསུམ་པ་ལ་རྡོ་རྗེ་རིག་འཛིན་མ་དཀར་མོ། བཞི་པ་ལ་རྡོ་རྗེ་རིག་
གསེར་ཕྲེང་མ་ལྗང་གུ་རྣམས་གཡས་རྡོ་རྗེ་དང་གཡོན་བགྲང་ཕྲེང་འཛིན་པ། བྱང་
གི་རྩིབས་དང་པོ་ལ་རྡོ་རྗེ་རིན་ཆེན་མ་དམར་མོ། གཉིས་པ་ལ་རྡོ་རྗེ་གཙུག་ཏོར་
ཅན་དཀར་མོ། གསུམ་པ་ལ་རྣམ་པར་འགྱིང་བའི་རྡོ་རྗེ་མ་ལྗང་གུ །བཞི་པ་ལ་
གསེར་འོད་ལྟ་བུའི་སྤྱན་མངའ་མ་སེར་མོ་རྣམས་གཡས་རྡོ་རྗེ་དང་གཡོན་བགྲང་
- 284 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང་། །
ཕྲེང་འཛིན་པ། སྟེང་དུ་རྡོ་རྗེ་སྒྲོལ་མ་དང་འོག་ཏུ་པདྨའི་སྤྱན་གཉིས་དཀར་མོ་
གཡས་སྐྱབས་སྦྱིན་དང་གཡོན་མཉམ་བཞག་མཛད་པ། ནང་གི་ཤར་ལྷོར་སྒེག་མོ་
མ་དཀར་མོ་ཕྱག་གཉིས་རྡོ་རྗེ་དཀུར་བརྟེན་ནས་འགྱིང་བའི་ཚུལ་ཅན། ལྷོ་ནུབ་ཏུ་
ཕྲེང་བ་མ་སེར་མོ་ཕྱག་གཉིས་རིན་པོ་ཆེའི་ཕྲེང་བ་འཛིན་པ། ནུབ་བྱང་དུ་གླུ་མ་
དཀར་མོ་ཕྱག་གཉིས་པི་ཝང་འཛིན་པ། བྱང་ཤར་དུ་གར་མ་ལྗང་གུ་ཕྱག་གཉིས་
རྡོ་རྗེ་བསྣམས་ནས་གར་བྱེད་པ། ཕྱིའི་ཤར་ལྷོར་བདུག་སྤོས་མ་དཀར་མོ་སྤོས་
སྣོད་འཛིན་པ། ལྷོ་ནུབ་ཏུ་མེ་ཏོག་མ་སེར་མོ་མེ་ཏོག་གི་སྣོད་འཛིན་པ། ནུབ་བྱང་
དུ་མར་མེ་དམར་མོ་མར་མེ་འཛིན་པ། བྱང་ཤར་དུ་བྱུག་པ་མ་ལྗང་གུ་དྲིའི་དུང་།
ཆོས་འཛིན་པ། ཤར་སྒོར་ལྕགས་ཀྱུ་མ་དཀར་མོ་ལྕགས་ཀྱུ་འཛིན་པ། ལྷོ་སྒོར་
ཞགས་པ་ མ་སེར་མོ་ཞགས་པ་འཛིན་པ། ནུབ་སྒོར་ ལྕགས་སྒྲོག་མ་དམར་མོ་
ལྕགས་སྒྲོག་ འཛིན་ པ། བྱང་ སྒོར་དྲིལ་བུ་མ་ ལྗང་གུ་དྲིལ་བུ་ འཛིན་ པ། ལྷ་མོ་
ཐམས་ཅད་ཀྱང་རིན་པོ་ཆེའི་རྒྱན་གྱིས་བརྒྱན་ཅིང་དར་གྱི་སྟོད་གཡོགས་དང་སྨད་
གཡོགས་ཅན་རྡོ་རྗེའི་སྐྱིལ་ཀྲུང་གིས་བཞུགས་པ། ཕྱི་རོལ་གྱི་ཁོར་ཡུག་ལ་རྒྱལ་
པོ་ཆེན་པོ་བཞི་དང་། ཕྱོགས་སྐྱོང་བཅུ་འཁོར་དང་བཅས་པར་གྱུར། ལྷ་ཐམས་
ཅད་ཀྱི་སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། ཞེས་པ་
ནས། སྤྱན་ འདྲེན་དབང་ བསྐུར་ རྒྱས་གདབ་ མཆོད་ པ་རྣམས་བཅུ་བདུན་མའི་
སྐབས་ སུ་བཤད་ པ་ བཞིན་ ཡིན་ལ། བསྟོད་ པ་ ལ་ དཀོན་མཆོག་ གསུམ་ དང་།
རིགས་གསུམ་མགོན་པོ་དང་། གཙོ་མོ་ལ་བསྟོད་པ་དང་། འཁོར་གྱི་ལྷ་ལ་བསྟོད་
པ་མདོ་ཉིད་ལས་འབྱུང་བ་ལྟར། གཞན་གྱིས་མི་ཐུབ་དྲག་ཤུལ་ཆེ། ཞེས་པ་ནས།
སྣང་མཛད་རྡོ་རྗེ་གཙུག་ཏོར་གྲགས། ཞེས་པའི་བར་སྔར་བཅུ་བདུན་མའི་སྐབས་
- 285 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སུ་བཤད་པ་ལྟར་ལ། བཅུ་ཕྲག་གཉིས་དང་གཉིས་ལྷ་མོ། །ཕྱག་རྒྱའི་ཚོགས་ལ་
ཕྱག་ འཚལ་ ལོ། །ཕྱི་ ནང་ མཚམས་ བཞིར་ ལེགས་ གནས་ ཤིང་། །རབ་ མཛེས་
འཁྲིལ་བག་འགྱིང་དང་ལྡན། །རང་རང་མཆོད་རྫས་ཐོགས་པ་ཡི། །སྒེག་སོགས་
བརྒྱད་ལ་ཕྱག་འཚལ་ལོ། །སྒོ་བཞི་བསྲུང་བའི་ལྷ་མོ་ནི། །འཛུམ་ཞིང་ཡིད་ཙམ་
ཁྲོས་པའི་ཞལ། །ལྕགས་ཀྱུ་ཞགས་པ་ལྕགས་སྒྲོག་དྲིལ། །སྒོ་སྐྱོང་བཞི་ལ་ཕྱག་
འཚལ་ ལོ། །གཟི་བརྗིད་ལྡན་ཞིང་སྟོབས་དང་ལྡན། །སྟོབས་པོ་ཆེ་ལ་མཐུ་ཆེ་
བ། །རང་རང་ཕྱོགས་རྣམས་ལེགས་སྐྱོང་བའི། །ཕྱོགས་སྐྱོང་བཅུ་ལ་ཕྱག་འཚལ་
ལོ། །འཇིག་རྟེན་སྐྱོང་བའི་ མཐུ་ཆེན་ལྡན། །དྲི་ཟ་གྲུལ་བུམ་ཀླུ་དབང་དང་། །
གནོད་སྦྱིན་ཚོགས་ལ་མངའ་བསྒྱུར་བའི། །རྒྱལ་ཆེན་བཞི་ལ་ཕྱག་འཚལ་ལོ། །
ཞེས་ བསྟོད། གཞན་ མ་ བཟླས་ པ་ དང༌། གཏོར་ འབུལ་ དང༌ དཀྱིལ་ འཁོར་ དུ་
འཇུག་ཅིང་དབང་བླང་བ་མཐའ་རྟེན་གྱི་རྗེས་གནང་དང་བཅས་པ་དང༌། མཇུག་
གི་མཆོད་བསྟོད་སྨོན་ལམ་ཤིས་བརྗོད་དང་བཅས་པ་རྣམས་སྔར་བཅུ་བདུན་མའི་
ཆོ་ གར་ བཤད་ པ་ ལྟར་ བྱའོ། །གཞན་ ལ་ དབང་ བསྐུར་ བར་ འདོད་ན། བདག་
བསྐྱེད། བུམ་བསྒྲུབ། མདུན་བསྐྱེད། དབང་ཆོག་རྣམས་སྔར་ལྟར་ལ་སྔ་ཕྱི་བར་
གསུམ་དུ་ཇི་ལྟར་བྱ་བའི་རིམ་པ་རྣམས་སྐྱིད་ཤོད་སྤྲུལ་སྐུ་རིན་པོ་ཆེས་མཛད་པའི་
གདུགས་དཀར་གྱི་དཀྱིལ་ཆོག་ལས་ཤེས་པར་བྱ་ཞིང་། འདིར་ནི་རང་གི་སྒྲུབ་
གྲོགས་ ཆོ་ ག་ བ་རྣམས་ ངག་ འདོན་ བྱ་ སླ་ བའི་ ཕྱིར་ དང་། འཕགས་ མ་ འདིའི་
དཀྱིལ་ཆོག་བྱ་བར་འདོད་པ་གཞན་མང་པོར་ཡང་ཕན་དུ་རེ་བའི་བསམ་པའི་ལྷ་
དྲུག་གི་བསྐྱེད་ཆོག་སོགས་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་འབྱུང་བ་
ལྟར་བཀོད་དེ། དགེ་སློང་ཡེ་ཤེས་རྒྱལ་མཚན་ གྱིས་ཕོ་བྲང་ཆེན་པོ་པོ་ཏ་ལའི་
- 286 -



བཅོམ་ལྡན་འདས་འཕགས་མ་གདུགས་དཀར་མོའི་མངོན་དཀྱིལ་གྱི་ཆོ་ག་ངག་འདོན་དུ་བྱ་བའི་རིམ་པ་དངོས་གྲུབ་ཀུན་འབྱུང༌། །
གཟིམ་ཆུང་དགའ་ལྡན་ཡང་རྩེར་སྦར་བའོ། །འདིས་ཀྱང་རྒྱལ་བའི་བསྟན་པ་རིན་
པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག ། །།
- 287 -



༄༅། །བཅོམ་ལྡན་འདས་རྡོ་རྗེ་མི་འཁྲུགས་པའི་བླ་
བརྒྱུད་བདག་བསྐྱེད་དང་བཅས་པ་
བཞུགས་སོ། །
རིགས་ཀུན་ཁྱབ་བདག་རྒྱལ་བ་རྡོ་རྗེ་འཆང་། །གསང་བ་ཀུན་གྱི་མཛོད་
འཛིན་ གསང་ བའི་ བདག །གྲུབ་ པའི་ དབང་ ཕྱུག་ ཛེ་ ཏཱ་ རི་ པ་ ལ། །གསོལ་ བ་
འདེབས་སོ་བདག་རྒྱུད་བྱིན་གྱིས་རློབས། །མཁས་གྲུབ་རྡོ་རྗེ་གདན་པ་ཆེ་ཆུང་
དང༌། །རྒྱལ་བ་གཉིས་ པ་ ཇོ་བོ་ཨ་ཏི་ཤ །སྐད་གཉིས་སྨྲ་བ་བ་རི་ལོ་ ཙཱ་ལ། །
གསོལ་བ༴ སྔགས་འཆང་ས་ཆེན་ཀུན་དགའ་སྙིང་པོའི་ཞབས། །རིག་པ་འཛིན་པ་
བསོད་ནམས་རྩེ་མོ་དང་། །རྗེ་བཙུན་དམ་པ་གྲགས་པ་རྒྱལ་མཚན་ལ། །གསོལ་
བཟ གནས་ལྔ་མཁྱེན་པ་ས་སྐྱ་པཎྜི་ཏ། །འགྲོ་བའི་མགོན་པོ་ཆོས་རྒྱལ་འཕགས་
པ་དང༌། །མཁས་གྲུབ་སྣུར་བ་ཡེ་ཤེས་རྒྱལ་མཚན་ལ། །གསོལ་བ༴ མཁས་གྲུབ་
སྣུར་པ་ཆོས་ཀྱི་འཕགས་པ་རྗེ། །རྗེ་བཙུན་དམ་པ་སེངྒེ་རྒྱལ་མཚན་དང་། །བླ་མ་
དམ་པ་ཤེས་རབ་རྡོ་རྗེ་ལ། །གསོལ་བ༴ ཆོས་དཔལ་ཤེས་རབ་གྲགས་པ་རྡོ་རྗེ་
དང་། །བྱང་ཆུབ་རྡོ་རྗེ་རིན་ཆེན་རྒྱལ་མཚན་པ། །ཟླ་བློ་བ་དང་མཁན་ཆེན་ཉི་མ་
ལ། །གསོལ་བ༴ ཀུན་བློ་བ་དང་ངོ་མཚན་རྒྱ་མཚོའི་ཞབས། །མར་སྟོན་སེམས་
དཔའ་དགེ་འདུན་བཀྲ་ཤིས་དང་། །ཐམས་ཅད་མཁྱེན་པ་བསོད་ནམས་རྒྱ་མཚོ་
ལ། །གསོལ་བ༴ དྲག་དགོན་སྤྱན་སྔ་བ་དང་འཁོན་སྟོན་ རྗེ། །ཟུར་ཆེན་དཔལ་
འབྱོར་འཕྲིན་ལས་རབ་རྒྱས་དང་། །ཀུན་མཁྱེན་ངག་དབང་བློ་བཟང་རྒྱ་མཚོ་ལ། །
- 288 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ།
གསོལ་བ༴ འབྲུག་ལ་བ་དང་བློ་བཟང་རིན་ཆེན་ཞབས། །མཁས་ཤིང་གྲུབ་པ་
ངག་ དབང་ མཆོག་ ལྡན་ རྗེ། །རྗེ་ བཙུན་ བློ་ བཟང་ བསྐལ་ བཟང་ རྒྱ་ མཚོ་ལ། །
གསོལ་བ༴ རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །གངས་ཅན་མགོན་
པོ་འཇམ་དཔལ་རྒྱ་མཚོ་སྡེ། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་
བ བཤེས་གཉེན་དམ་པ་ཚུལ་བཞིན་བསྟེན་པ་དང༌། །ངེས་འབྱུང་བྱང་སེམས་
ཡང་དག་ལྟ་བ་དང་། །ཟབ་གསལ་ལྷ་ཡི་རྣལ་འབྱོར་ལ་གནས་ནས། །མཚན་
བཅས་མཚན་མེད་རྣལ་འབྱོར་མཐར་ཕྱིན་ཤོག །སྐྱེ་བ་ཀུན་ཏུ་ཡང་དག་བླ་མ་
དང་། །འབྲལ་མེད་ཆོས་ ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་བཅོམ་ལྡན་
འདས་མི་འཁྲུགས་པའི་བླ་བརྒྱུད་གསོལ་འདེབས་བྲག་གསེབ་རི་ཁྲོད་ཀྱི་ཚོགས་
འདོན་དུ་བཙུགས་ཆོག་པ་འདི་ལྟ་བུ་ཞིག་དགོས་ཞེས་བྲག་གསེབ་རི་ཁྲོད་ཀྱི་སློབ་
དཔོན་པ་སྐལ་བཟང་ཆོས་ གྲགས་ ཀྱིས་བསྐུལ་བ་ལ་བརྟེན་ནས་ཆོས་སྨྲ་བའི་
བཙུན་པ་ཡེ་ཤེས་རྒྱལ་མཚན་ གྱིས་ ལྷ་ ལྡན་རྨི་ རུའི་ གཙུག་ལག་ ཁང་དུ་སྦྱར་
བའོ།། །།
༈ བླ་མ་དང་བཅོམ་ ལྡན་ འདས་ མི་འཁྲུགས་ པ་ དབྱེར་མ་མཆིས་པའི་
ཞབས་ལ་ཕྱག་འཚལ་ལོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་
གསོལ། དེ་ལ་འདིར་བཅོམ་ལྡན་འདས་མི་འཁྲུགས་པའི་བསྒོམ་བཟླས་བྱ་ཚུལ་
ནི། འདིའི་དབང་ཐོབ་ཅིང་དམ་ཚིག་དང་སྡོམ་པ་ལ་གནས་པའི་སྒྲུབ་པ་པོས་ཁྲུས་
དང་གཙང་སྦྲ་ལ་གནས་པའི་སྒོ་ནས་ཡིད་མཐུན་གྱི་གནས་སུ་སྐུ་རྟེན་དང་མཆོད་
གཏོར་སོགས་ཡོ་བྱད་རྣམས་ཚོགས་པར་བྱས་ལ། སྟན་བདེ་བ་ལ་ལུས་གནད་
- 289 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དང་ལྡན་པར་འཁོད་དེ་ཀུན་སློང་བཅོས་ལ་དགེ་སེམས་ཁྱད་པར་ཅན་གྱི་ངང་ནས་
འདི་ལྟར་ཉམས་སུ་བླང་བར་བྱའོ། །ཨོཾ་བཛྲ་ཨུད་བྷཱ་ ཝ་ ཡེ་སྭཱཧཱ། ཞེས་རྡོ་ རྗེའི་
རིགས་ཀྱི་དམ་རྒྱ་འཆའ། ཨོཾ་སརྦ་ཏ་ཐཱ་ག་ཏ་བནྡ་ནཾ་ཀ་རོ་མི། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བྱང་ཆུབ་
སྙིང་པོ་ལ་མཆིས་ཀྱི་བར་དུ་བདག་ཉིད་དུས་ཐམས་ཅད་དུ་ཡོང་ཡེ་འབུལ་ན།
སངས་རྒྱས་དང་ བྱང་ ཆུབ་སེམས་དཔའ་ཆེན་པོ་རྣམས་ ཀྱིས་བདག་བཞེས་སུ་
གསོལ། བདག་ལ་དངོས་གྲུབ་བླ་ན་མེད་པ་སྩལ་དུ་གསོལ། །སངས་རྒྱས་ཆོས་
དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །བདག་དང་གཞན་དོན་
བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །ཕྱོགས་བཅུ་དག་ན་
བཞུགས་ པ་ ཡི། །སངས་ རྒྱས་ བྱང་ ཆུབ་ སེམས་ དཔའ་ གསོན། །བདག་ གིས་
རྫོགས་ པའི་ བྱང་ ཆུབ་ ཕྱིར། །དེང་ནས་བྱང་ཆུབ་སེམས་བསྐྱེད་དོ། །ཞེས་ལན་
གསུམ་གྱིས་སྐྱབས་འགྲོ་སེམས་བསྐྱེད་ནན་ཏན་དུ་བྱའོ། །དེ་ནས་ཚོགས་ཞིང་
མཆོད་པ་ནི། རང་གི་མདུན་དུ་རིན་པོ་ཆེ་དུ་མ་ལས་བྱས་པའི་ས་གཞི་གསེར་གྱི་
བྱེ་མ་བརྡལ་བར་གྱུར། ཨོ་ཙ་ལ་བཱི་ཧཱུྃ་སྭཱཧཱ། དེའི་སྟེང་དུ་འོ་མའི་རྒྱ་མཚོ་ཆེན་པོ་ཉ་
ལྕིབས་ལ་སོགས་པའི་སྐྱོན་དང་བྲལ་བ། པདྨ་དང་ཨུཏྤལ་ལ་སོགས་པའི་མེ་ཏོག་
གིས་བརྒྱན་པ་རིན་པོ་ཆེའི་བྱའི་ཚོགས་མང་པོ་ལྡང་བར་གྱུར། ཨོཾ་བི་མ་ལ་དྷ་ཧ་
ཧཱུྃ། དེའི་དབུས་སུ་རི་རབ་གྲུ་བཞི་པ། ངོས་བཞི་ནས་གསེར་དང་དངུལ་དང་།
ཨིནྡྲ་ནཱི་ལ་དང་ སྤུར་ ལོངས་ ལས་ བྱས་པའི་ཐེམ་སྐས་ཀྱི་ཕྲེང་བས་བརྒྱན་པ།
མཐའ་ཐོག་ཐག་དཔག་བསམ་གྱི་ཤིང་ལེགས་པར་འཁྲུངས་པ་ལ་རྣམ་པར་རྒྱལ་
བའི་བ་དན་སྟོང་འཕུར་བས་བརྒྱན་པ། དེའི་སྟེང་དུ་པདྨའི་སྡོང་བུ་རིན་པོ་ཆེ་དུ་
- 290 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ།
མས་བརྒྱན་པའི་རིན་པོ་ཆེ་སྣ་ཚོགས་པའི་འདབ་མ་ཅན་གསེར་གྱི་ཟེ་བ་དང་སྤུར་
ལོངས་ཀྱི་ཟེའུ་འབྲུ་དང་ལྡན་པ། སྙིང་པོའི་ཐོག་ལ་དངུལ་གྱི་རི་མོས་བསྐོར་བ་
དཔག་ཚད་དུ་མའི་ཁྱོན་ཅན་རི་རབ་ཀྱི་དབུས་བརྟོལ་ནས་བྱུང་བའི་པདྨའི་སྟེང་དུ་
སྣ་ཚོགས་རྡོ་རྗེའི་ལྟེ་བར་ཧཱུཾ་ལས་གཞལ་ཡས་ཁང་གྲུ་བཞི་སྒོ་བཞི་ལ་སོགས་པ་
མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སྣ་ཚོགས་པདྨ་འདབ་མ་
བརྒྱད་པའི་ལྟེ་བ་དང་འདབ་མ་བརྒྱད་དང་སྒོ་བཞིར་པདྨའི་གདན་རེ་རེ། གདན་
དེ་རྣམས་ཀྱི་སྟེང་དུ་ཨཱལས་ཟླ་བའི་དཀྱིལ་འཁོར། ན་མཿསརྦ་ཏ་ཐཱ་ག་ཏཱ་ནཾ་སརྦ་
ཐཱ་ཁ་ཨུངྒ་ཏེ་སྤ་ར་ཎ་ཧི་མཾ་ག་ག་ན་ཁཾ་སྭཱཧཱ། སྟེང་དུ་བླ་བྲེ་ཡང་སྐད་ཅིག་གིས་བྱུང་
བར་གྱུར། རང་ཉིད་སྐད་ཅིག་གིས་བཅོམ་ལྡན་འདས་མི་འཁྲུགས་པར་གསལ་
བའི་ཐུགས་ཀའི་ཧཱུྃ་གི་འོད་ཟེར་གྱིས་མངོན་པར་དགའ་བའི་ཞིང་ནས་བླ་མ་དང་
གཉིས་སུ་མེད་པའི་བཅོམ་ལྡན་འདས་མི་འཁྲུགས་པའི་ལྷ་ཚོགས་ལ་རིག་སྔགས་
དང༌། གསང་སྔགས་དང་། ཁྲོ་བོ་དང༌། མངག་གཞུག་པ་དང༌། མངའ་གཞུག་མ་
ལ་སོགས་པས་ནམ་མཁའི་དབྱིངས་ཁྱབ་ཅིང་
། ཁོར་ཡུག་ཏུ་བསྐོར་བ་སྤྱན་དྲངས།
གཞལ་ཡས་ཁང་གི་ནང་དུ་བཞུགས་པར་གྱུར། དེ་ནས་མཆོད་པ་བྱིན་གྱིས་བརླབ་
པ་ནི། ཨོཾ་ནི་ལཾ་ཝཱ་ར་དྷ་ར་བཛྲ་པཱ་ནི་ཧཱུཾ་ཕཊ། ཨོཾ་སྭ་བྷཱ་ཝས་སྟོང་པར་སྦྱངས། སྟོང་
པའི་ངང་ལས་ཧཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོ་
འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ།
མེ་ཏོག །བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་རྣམས་
དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པ་ཟག་པ་མེད་པའི་བདེ་བ་
ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཿཧཱུྃ། དེ་བཞིན་དུ་ཨགྷཾ་གྱི་གནས་སུ།
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
པཱ་ ། པུཥྛ། དྷུཔེ། ཨཱ་ ལོ་ ཀེ །གནྡྷེ། ནི་ ཝི་ བྱ། ཤཔྟ། རཱུ་ པ། ཤལྟ། གནྡྷེ། ར་ ས།
སྤར་ཨཱཧཱུཾ། ཞེས་ཆུ་གཉིས་ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་
བརླབ་བོ། །དེ་ནས་ཕྱག་འཚལ་བ་ནི། གང་གི་དྲིན་གྱི་བདེ་ཆེན་གནས། །སྐད་
ཅིག་ཉིད་ལ་འཆར་བ་གང་། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་
འདུད། །ཟླ་མེད་སྟོན་པ་ཐུབ་པའི་དབང་པོ་ནས། །བཀའ་དྲིན་མཚུངས་མེད་རྩ་
བའི་བླ་མའི་བར། །མ་ནོར་ལམ་བཟང་སྟོན་མཛད་ཐུགས་རྗེ་ཅན། །དངོས་བརྒྱུད་
བླ་མ་རྣམས་ལ་ཕྱག་འཚལ་ལོ། །མཚན་ཙམ་ཐོས་པས་ངན་འགྲོའི་འཇིགས་ལས་
སྐྱོབ། །གསོལ་བ་བཏབ་ན་དངོས་གྲུབ་ཀུན་སྩོལ་བའི། །སྐྱབས་མགོན་བཅོམ་
ལྡན་མི་འཁྲུགས་རྒྱལ་པོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །སྒྲུབ་
པ་པོ་ལ་བུ་ལྟར་བརྩེར་དགོངས་ནས། །གང་ལ་གང་འབུལ་ཐབས་མཁས་སྤྲུལ་པ་
ཡིས། །མཆོག་ དང་ ཐུན་ མོང་ དངོས་ གྲུབ་ རྩོལ་ མཛད་ པའི། །དཀྱིལ་ འཁོར་ ལྷ་
ཚོགས་རྣམས་ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་
མཁྱེན་ པའི་ སྟོན་ པ་པོ། །བསོད་ནམས་ ཡོན་ ཏན་ རྒྱ་ མཚོའི་ གཞི། །དེ་ བཞིན་
གཤེགས་ལཌ དག་པས་འདོད་ཆགས་བྲལ་བའི་རྒྱུ། །དགེ་པས་ངན་སོང་ལས་
གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ༴ གྲོལ་ནས་
གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་པ་ཡོན་
ཏན་ལྡན། །དགེ་འདུན་ལ་ཡང་༴ གཞོན་ནུའི་ཆ་ལུགས་འཆང་བ་པོ། །ཤེས་རབ་
སྒྲོན་མེས་རབ་ཏུ་བརྒྱན། །འཇིག་རྟེན་གསུམ་གྱི་མུན་སེལ་བའི། །འཇམ་དཔལ་
དབྱངས་ལ༔ སངས་ རྒྱས་ ཀུན་ གྱིས་ རབ་ཏུ་བསྔགས། །ཡོན་ཏན་དམ་པ་ ཀུན་
བསགས་པ། །སྤྱན་རས་གཟིགས་ཞེས་མཚན་གསོལ་བའི། །རྟག་པར་བརྩེ་ ལ
- 292 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ།
སྟོབས་པོ་ཆེ་ལ་དྲག་ཤུལ་ཆེ། །རིག་སྔགས་རྒྱལ་པོ་དགེ་བ་ཅན། །གདུལ་དཀའ་
པོ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །འཇམ་དབྱངས་ཕྱག་ན་རྡོ་
རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་
པོ་བྱམས་ པ་ ཀུན་ཏུ་བཟང་། །ཉེ་བའི་སྲས་ཆེན་བརྒྱད་ལ༔ ཕྱག་བྱར་འོས་པ་
ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་
ཏུ། །མཆོག་ཏུ་དད་ པས༴ ཇི་ སྙེད་ སུ་དག་ཅེས་པ་ནས། རྒྱལ་བ་ཀུན་ལ་ཕྱག་
འཚལ་མཆོད་པར་བགྱི། །ཡན་ལག་བརྒྱད་ལྡན་ལྷ་ཡི་གངྒཱ་སོགས། །ཕྱོགས་དུས་
ཀུན་ན་མཆོད་ཡོན་ཅི་མཆིས་པ། །བཅོམ་ལྡན་མི་འཁྲུགས་ལྷ་ཚོགས་མཉེས་ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏཱ་
ཨཀྵ་ བྷུས་པ་རི་ཝཱ་ར་ཨགྷཾ་པྲ་ཏཱིཙྪ་ཧཱུྃ་སྭཱཧཱ། ཤིན་ཏུ་རྣམ་དག་དྲི་མེད་ཡིད་འོང་
བའི། །ཕྱོགས་དུས་ཀུན་ན་ཞབས་བསིལ་ཅི་མཆིས་པ། །བཅོམ་ལྡན་མི་འཁྲུགས་
ལྷ་ཚོགས་མཉེས༴ བཞེས་ནས་བདག་ལ་དངོས༴ ཨོཾ་སརྦ་ཏ་ཐཱ་ག་ཏཱ་ཨཀྟ་བྷུས་
པ་རི་ཝ་ར་པཱ་ཏྱཾ་པྲ་ཏཱིཙྪ་ཧཱུྃ་སྭཱཧཱ། འདབ་སྟོང་རབ་རྒྱས་པདྨ་དཀར་པོ་སོགས། །
ཕྱོགས་དུས་ཀུན་ན་མེ་ཏོག་ཅི་མཆིས་པ། །བཅོམ་ལྡན་མི བཞེས་ནས་བདག་ལ
ཨོཾ་སརྦ་ཏ་ཐཱ༔ པུཎྜ མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་
བདུག་སྤོས་ཅི་མཆིས་པ། །བཅོམ་ལྡན་མི བཞེས་ནས་བདག་ལ= ཨོཾ་སརྦ་ཏ་ཐཱ་
ག་ཏཱ་ཨཀྵ་བྷུ༴ དྷུ་པེ༔ མུན་པ་ཀུན་སེལ་རྩི་བཅུད་སྒྲོན་མེ་སོགས། །ཕྱོགས་དུས་
ཀུན་ན་ སྣང་ གསལ་ཅི་མཆིས་པ། །བཅོམ་ ལྡན་ མི་འཁྲུགས བཞེས་ནས༴ ཨོ་
སརྦ༴ ཨཱ་ལོ་ཀེ ཙན་དན་གུར་ཀུམ་དྲིས་བསྒོས་སྤོས་ཆུ་སོགས། །ཕྱོགས་ཀུན་ན་
དྲི་ཆབ་ཅི་མཆིས་པ། །བཅོམ་ལྡན་མི༴ བཞེས་ནས་བདག༔ ཨོཾ་སརྦ་ཏ་ཐཱ་ག་ཏཱ་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཨཀྟ་ བྷུ= གནྡྷེ༔ དཀར་ གསུམ་ མངར་ གསུམ་ བདུད་ རྩིའི་ ཟས་ ལ་ སོགས། །
ཕྱོགས་དུས་ཀུན་ན་ཞལ་ཟས་ཅི་མཆིས་པ། །བཅོམ་ལྡན་མི བཞེས་ནས་བདག་
ལ་ དངོས༴ ཨོ་ སརྦ༴ ནི་ ཝི་5 ཡན་ ལག་ དྲུག་ ལྡན་ ལྷ་ཡི་སིལ་སྙན་སོགས། །
ཕྱོགས་དུས་ཀུན་ན་རོལ་མོ་ཅི་མཆིས་པ། །བཅོམ་ལྡན་མི་འཁྲུགས་ལྷཟ བཞེས་
ནས་བདག་ལ༴ ཨོཾ་སརྦ༴ ཤཔྟ་པྲ་ཏཱི་ཙྪ་ཧཱུྃ་སྭཱཧཱ། གཟུགས་བརྙན་ཀུན་གསལ་རིན་
ཆེན་བིར་སོགས། །ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །བཅོམ་
ལྡན་ མི་ འཁྲུགས་ ལྷ༴ བཞེས་ ནས་ བདག་ ལ༴ ཨོ་ སརྦ༔ རཱུ་ པ དཔག་ བསམ་
ལས་བྱུང་བརྗོད་བྲལ་དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན་ཅི་མཆིས་
པ། །བཅོམ་ ལྡན་ མི= བཞེས་ ནས༴ ཨོ་ སརྦ༴ ཤY ཡིད་ འོང་ ཙན་དན་ དཀར་
པོའི་དྲི་ལ་སོགས། །ཕྱོགས་དུས་ཀུན་ན་དྲི་མཆོག་ཅི་མཆིས་པ། །བཅོམ་ལྡན་མི
བཞེས་ནས་བདག་ལ་དངོས༴ ཨོཾ་སརྦ༴ གནྡྷེ༔ སྟོང་གསུམ་སྙིང་པོ་ཚངས་གནས་
བདུད་རྩི་སོགས། །ཕྱོགས་དུས་ཀུན་ན་རོ་མཆོག་ཅི་མཆིས་པ། །བཅོམ་ལྡན་མི=
བཞེས་ནས་བདག་ལ་དངོས༴ ཨོཾ་སརྦ་ཏ་ཐཱ་ག་ཏཱ་ཨཀྟ་བྷུས་པ་རི་ཝཱ་ར་ར་ས་པྲ་
ཏཱིཙྪ་ཧཱུྃ་སྭཱཧཱ། སྲབ་འཇམ་པཉྩ་ལི་ཀའི་གོས་ལ་སོགས། །ཕྱོགས་དུས་ཀུན་ན་རེག་
མཆོག་ཅི་མཆིས་པ། །བཅོམ་ལྡན་མི= བཞེས་ནས་བདག་ ལ་ དངོས༴ ཨོཾ་ སརྦ༴
སྤནྣ༴ འཇིག་རྟེན་འདི་ཡི་ཕུན་སུམ་ཚོགས་པའི་མཆོག །རིན་ཆེན་བདུན་གྱིས་ལྷ་
ཡི་ལམ་བཀང་སྟེ། །བཅོམ་ལྡན་མི༴ བཞེས་ནས༴ ཨོཾ་སརྦ༴ ས་པ་རི་ཝཱ་ར་མཧཱ་
སབྟ་རཏྣ་པྲ་ཏཱིཙྪ་ཧཱུྃ་སྭཱཧཱ། ཞེས་སོ་སོའི་ཕྱག་རྒྱ་བྱ་རྒྱུད་ནས་གསུངས་པ་ལྟར་བྱས་
ཏེ་ ཕུལ་ ལོ། །དེ་ ནས་ མནྡལ་ ཕུལ་ ལ། ལྟུང་ བཤགས་ དང་། གཙོ་ རྒྱལ་ མ། སྤྱི་
བཤགས་རྣམས་འདོན། དེ་ནས། འདོད་ཆགས་ཞེ་སྡང་ཞེས་པ་ནས། ཕྱིར་བསྔོའི་
- 294 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ། །
བར་བརྗོད། དེ་ནས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་
པར་གྱུར་ཅིག །སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་
བྲལ་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་
འབྲལ་བར་གྱུར་ཅིག །སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་
བཏང་སྙོམས་ཚད་མེད་པ་ལ་གནས་པར་གྱུར་ཅིག །ཅེས་བརྗོད་ཅིང་བྱམས་སྙིང་
རྗེ་བྱང་ཆུབ་ཀྱི་སེམས་ཤུགས་དྲག་ཏུ་སྒོམ་ལ། ཚོགས་ཞིང་རྣམས་རང་གནས་སུ་
གཤེགས་པར་གྱུར། ཅེས་བརྗོད་དོ། །དེ་ནས་བཅོམ་ལྡན་འདས་མི་འཁྲུག་པའི་
རྣལ་འབྱོར་བསྒོམ་ཚུལ་ནི། ཨོཾ་ སྭ་ བྷཱ་ཝ་ཤུདྡྷསརྦ་དྷརྨཱ༔ སྭ་ བྷཱ་ ཝ་ཤུདྡྷོཉཧཾ། དེ་
ལྟར་བདག་གིས་དེ་ཁོ་ན་ཉིད་དོན་དམ་པར་སྤྲོས་པ་ཐམས་ཅད་དང་བྲལ་བ་ཇི་
ལྟར་ཡིན་པ་དེ་བཞིན་དུ། ལྷའི་དེ་ཁོ་ན་ཉིད་ཀྱང་དེ་ལྟར་ཡིན་པས་དེ་གཉིས་ཆུ་
དང་འོ་མ་འདྲེས་པ་བཞིན་དུ་རྣམ་པར་མི་རྟོག་པའི་སྣང་བའི་སྒོ་དེ་ཉིད་དུ་བདག་
དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས། ན་མོ་རཏྣ་ཏྲ་
ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི།
ཏཱ་ཏི་ཧ་ན་ཏྲ་ཏི་ཧ་ན། སཎྜ་ཀརྨ་པ་རཾ་པ་རཱ་ཎི་ཡེ་སརྦ་སཏྭཱ་ནཾ་སྭཱཧཱ། ཞེས་པའི་
སྔགས་ཀྱི་གདངས་ཀྱི་རྣམ་པ་ནམ་མཁའ་ལ་གྲག་པར་གྱུར། བདག་དང་ལྷའི་དེ་
ཁོ་ན་ཉིད་དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་
དུ་གྱུར་པའི་སྟེང་དུ་སྔགས་ཀྱི་གདངས་ཀྱི་རྣམ་པར་ནམ་མཁའ་ལ་གྲག་པ་དེ་ཉིད་
ཤིན་ཏུ་དག་པའི་དངུལ་ཆུ་གསེར་གྱི་བྱེ་མ་ལ་ཞེན་པ་ལྟར་ཡིག་འབྲུ་བྲིས་པའི་
རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས་རྡོ་རྗེ་སྔོན་པོ་རྩེ་ལྔ་པའི་ལྟེ་བ་ལ།
ན་མོ་རཏྣ་ཏྲ་ཡཱ་ཡ། ཞེས་པ་ནས། སརྦ་སཏྭཱ་ནཾ་སྭཱཧཱ། ཞེས་པས་མཚན་པར་གྱུར།
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཟླ་བ་དང་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་བྱུང་བའི་རྩེ་
མོ་ལས། བཅོམ་ལྡན་འདས་རྡོ་རྗེ་མི་འཁྲུགས་པའི་ལྷའི་གཟུགས་དཔག་ཏུ་མེད་
པ་བྱུང་ནས་ནམ་མཁའི་དབྱིངས་ཐམས་ཅད་ཁྱབ་པར་བྱས། རྒྱལ་བ་ཐམས་ཅད་
ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་
སྤྲུལ་པ་ལས་བདུད་རྩིའི་ཆར་རྒྱུན་འབབ་པས། དམྱལ་བ་ལ་སོགས་པའི་འགྲོ་བ་
ཐམས་ཅད་ཀྱི་སྡུག་བསྔལ་གྱི་མེ་རྣམས་ཞི་ཞིང་དེ་རྣམས་བདེ་བས་ཚིམ་པར་བྱས་
ནས་ལྷའི་སྐུ་དང་བཅས་པའི་འོད་ཟེར་སླར་ལོག་རང་གི་སེམས་ཟླ་བའི་དཀྱིལ་
འཁོར་ཕྱག་མཚན་སྔགས་དང་བཅས་པ་ལ་ཞུགས་པ་ཡོངས་སུ་གྱུར་པ་ལས། གོ་
ལས་གླང་པོ་ཆེས་བཏེག་པའི་རིན་པོ་ཆེའི་ཁྲིའི་སྟེང་དུ་པཾ་ལས་སྣ་ཚོགས་པདྨའི་ལྟེ་
བར། ཨ་ལས་ཟླ་བའི་དཀྱིལ་འཁོར་གྱི་དབུས་སུ། རང་ཉིད་བཅོམ་ལྡན་འདས་རྡོ་
རྗེ་མི་འཁྲུགས་པ་སྐུ་མདོག་སྔོན་པོ་བཻཌཱུརྱ་ལྟར་དག་པ། ཞི་བའི་གཟིགས་སྟངས་
མཛད་ཅིང་སྒེག་པའི་ ཉམས་ཅན་འཛུམ་བག་དང་ལྡན་པའི་ ཞལ་གཅིག་ཕྱག་
གཉིས་པ། གཡས་ས་གནོན་དང་། གཡོན་མཉམ་བཞག་གི་ཕྱག་རྒྱའི་སྟེང་ན་རྡོ་
རྗེ་སྔོན་པོ་རྩེ་ལྔ་པ་བསྣམས་པ། རིན་པོ་ཆེ་སྣ་ཚོགས་ལས་གྲུབ་པའི་དབུ་བརྒྱན་
གསོལ་བ། རིན་ པོ་ ཆེའི་ སྙན་ རྒྱན་ དང༌། མགུལ་རྒྱན་ དང་། ཕྱག་ གདུབ་ དང་།
ཞབས་གདུབ་ལ་སོགས་པ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་སྣ་
ཚོགས་པའི་ན་བཟས་ཀླུབས་ཤིང་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་
བཟང་པོ་བརྒྱད་ཅུས་མཛེས་པ། འཁོར་ལོས་བསྒྱུར་བའི་རྒྱལ་པོའི་ཆ་བྱད་ཅན་ཉི་
མའི་འོད་ཀྱི་རྒྱབ་ཡོལ་མངའ་བ། འོད་ཀྱི་དྲྭ་བས་ཡོངས་སུ་བསྐོར་བའི་དབུས་ན་
ཞབས་གཉིས་རྡོ་ རྗེའི་སྐྱིལ་མོ་ཀྲུང་གིས་བཞུགས་པ། རང་གི་སྤྱི་བོར་ཨོཾ་ལས་
- 296 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ།
འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། མགྲིན་པར་ཨཱལས་པདྨ་དམར་
པོའི་ལྟེ་བར་ཨཱས་མཚན་པ། ཐུགས་ཀར་ཧཱུྃ་ལས་རྡོ་རྗེ་སྔོན་པོའི་ལྟེ་བར་ཧཱུྃ་གིས་
མཚན་ པར་ གྱུར། རྡོ་ རྗེའི་ རིགས་ ཀྱི་ དམ་ རྒྱས་ སྙིང་ ག །མཛོད་ སྤུ། མགྲིན་ པ།
དཔུང་མགོ་གཉིས་སུ་རེག་སྟེ། ཨོཾ་བཛྲ་ཨུད་བྷ་ཝ་ཡེ་སྭཱཧཱ། ཞེས་ལན་ལྔ་བརྗོད།
རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས། ཤར་ཕྱོགས་མངོན་པར་དགའ་བ་ལ་
སོགས་པ་རང་བཞིན་གྱི་གནས་རྣམས་ནས་སྒོམ་པ་དང་འདྲ་བའི་ཡེ་ཤེས་པ་སྤྱན་
དྲངས། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་
བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །
བཅོམ་ ལྡན་ འཁོར་ བཅས་ གནས་ འདིར་ གཤེགས་ སུ་ གསོལ། །བཛྲ་ ས་ མ་ ཛ
ཛཧཱུྃ་བཾ་ཧོ༔གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་
འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་
བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་
སརྦ་ཏ་ཐཱ་ག་ཏཱ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ། ཞེས་གསུང་ཞིང་བདུད་རྩིའི་
ཆུས་ དབང་ བསྐུར། ལུས་གང་། དྲི་མ་དག །ཆུ་ལྷག་མ་ སྤྱི་ གཙུག་ཏུ་གནས་པ་
ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང་དབང་གི་ལྷ་རྣམས་ཀྱང་
རང་ལ་ཐིམ་པར་གྱུར། བདག་བསྐྱེད་ཀྱི་མཆོད་པ་བྱིན་རླབས་སྔར་ལྟར་བྱ། སྙིང་
ག་ནས་སྤྲོས་པའི་མཆོད་པའི་ལྷ་མོ་མཆོད་རྫས་ཐོགས་པ་རྣམས་ཀྱིས་མཆོད་པར་
གྱུར། ཨོཾ་སརྦ་ཏ་ཐཱ་ག་ཏཱ་ཨཀྟ་ས་པ་རི་ཝཱ་ར་ཨགྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ།
པཱ་ཏྱཾ། ནས་ཤཔྟའི་བར་གྱིས་མཆོད། མཚན་ཙམ་ཐོས་པས་ངན་འགྲོའི་འཇིགས་
ལས་ སྐྱོབ། །གསོལ་ བ་ བཏབ་ན་དངོས་གྲུབ་ ཀུན་ སྩོལ་བའི། །སྐྱབས་ མགོན་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཅོམ་ལྡན་མི་འཁྲུགས་རྒྱལ་པོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་
ལོ། །ཞེས་པས་བསྟོད་དོ། །དེ་ནས་མཚན་བཅས་མཚན་མེད་ཀྱི་རྣལ་འབྱོར་མན་
ངག་བཞིན་དུ་སྒོམ་ལ་མཆོག་གི་དངོས་གྲུབ་སྒྲུབ་པ་ལ་འབད། སྒོམས་པས་སྐྱོ་ན་
བཟླས་པ་བྱ་བ་ནི། རང་གི་ཐུགས་ཀར་ཟླ་བའི་དཀྱིལ་འཁོར་གྱི་དབུས་སུ་ཧཱུཾ་ཡིག་
མཐིང་ཁ་འོད་ཟེར་འབར་བའི་མཐར་གཟུངས་ཀྱིས་བསྐོར་བ་ལས་འོད་ཟེར་
འཕྲོས། རྒྱལ་བ་སྲས་བཅས་མཆོད་པས་མཉེས་པར་བྱས། དེ་རྣམས་ཀྱི་ཐུགས་
རྗེའི་ནུས་མཐུ་བྱིན་རླབས་ཐམས་ཅད་བདུད་རྩི་འོད་ཟེར་དང་བཅས་པའི་རྣམ་
པར་སྤྱན་དྲངས། རང་གི་སྙིང་གའི་སྔགས་འཕྲེང་ལ་ཐིམ་པ་ལས་བདུད་རྩིའི་རྒྱུན་
བབས། ལུས་ ཐམས་ ཅད་ གང་། ཐོག་མེད་ནས་བསགས་ པའི་ སྡིག་ སྒྲིབ་ ནད་
གདོན་ཐམས་ཅད་སྦྱངས། འོད་ཟེར་བ་སྤུའི་སྒོ་ནས་ཕྱིར་འཐོན། གཞན་དོན་བྱ་
བའི་ཡུལ་དང་། ངན་སོང་གསུམ་སོགས་འགྲོ་བ་རིགས་དྲུག་གནས་དང་བཅས་
པའི་སྡུག་བསྔལ་དང་སྡིག་སྒྲིབ་སོགས་མདོར་ན་མ་དག་པའི་སྣང་ཞེན་ཐམས་
ཅད་སྦྱོང་བ་སོགས་སྤྲོ་བ་དང་བསྡུ་བའི་བདག་ཉིད་ཅན་དུ་གྱུར། ཁྱེར་སོ་གསུམ་
གྱི་རྣལ་འབྱོར་དང་ལྡན་པའི་ངང་ནས། ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི།
རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སཎྜ་
ཀརྨ་པཱ་རཾ་པ་རཱ་ཎི་མེ་སརྦ་སཏྭཱ་ནཾ་སྭཱཧཱ། ཞེས་བརྒྱ་སྟོང་སོགས་ཅི་ནུས་བཟླ་ཞིང་།
མཇུག་ཏུ་ཡིག་བརྒྱ་བཟླས་ལ་ལྷག་ཆད་བསྐང་བ་དང༌ སྔགས་ཀྱི་བྱིན་རླབས་
བརྟན་པར་བྱའོ། །དེ་ལྟར་བྱ་རྒྱུད་ཀྱི་ལམ་གྱི་སྙིང་པོ་ལྷ་དྲུག་གི་སྒོ་ནས་མཚན་
བཅས་དང་མཚན་མེད་ཀྱི་རྣལ་འབྱོར་བསྒོམ་པ་ལ་འབད་པས་རྫོགས་པའི་བྱང་
ཆུབ་མྱུར་དུ་འགྲུབ་པར་སྨོན་ལམ་གདབ་པ་ནི། བསླུ་མེད་བདེན་གསུང་རྒྱལ་བ་
- 298 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ། །
སྲས་བཅས་དང་། ཁྱད་པར་བཅོམ་ལྡན་མི་འཁྲུགས་ལྷ་ཚོགས་ཀྱི། །བྱིན་རླབས་
ནུས་མཐུ་བསམ་གྱིས་མི་ཁྱབ་པས། །བདག་གི་སྨོན་པའི་གནས་འདི་འགྲུབ་གྱུར་
ཅིག །དུས་ གསུམ་ དང་ འབྲེལ་ དགེ་བ་ཅི་ཡོད་ དང༌། ཁྱད་ པར་ བཅོམ་ལྡན་མི་
འཁྲུགས་ལྷ་ཚོགས་ལ། །རྩེ་ གཅིག་མོས་པས་མཆོད་བསྟོད་བསྒོམ་བཟླས་ལ། །
འབད་པའི་དགེ་བ་ཇི་སྙེད་མཆིས་པ་དེས། །དེང་ནས་སྐྱེ་ཞིང་སྐྱེ་བ་ཐམས་ཅད་
དུ། །ཐེག་མཆོག་ལམ་གྱི་རྩ་བ་དགེ་བའི་བཤེས། །མཚན་ཉིད་ལྡན་པས་རྗེས་སུ་
འཛིན་པ་དང༌། །བཀའ་བཞིན་སྒྲུབ་པས་མཉེས་པ་ལྷུར་བྱེད་ཤོག །ལམ་བཟང་
སྒྲུབ་ལ་བར་དུ་གཅོད་པའི་རྒྱུ། །ལོག་པའི་བཤེས་དང་སྡིག་པའི་གྲོགས་རྣམས་
ཀྱི། །དབང་དུ་སྐད་ཅིག་ཙམ་ཡང་མི་འགྲོ་ཞིང་། །ཆོས་བཞིན་སྒྲུབ་ པའི་མཐུན་
རྐྱེན་ཀུན་ཚང་ཤོག །བཤེས་གཉེས་དམ་པའི་ཞལ་གྱི་པདྨོ་ལས། །ལེགས་འོངས་
ཟབ་དང་རྒྱ་ཆེའི་ཚུལ་རྣམས་ལ། །གཞན་དྲིང་མི་འཇོག་ངེས་པ་རྙེད་པ་དང་། །དེ་
དོན་རྩེ་གཅིག་སྒྲུབ་ལ་བརྩོན་པར་ཤོག །དལ་འབྱོར་རྙེད་དཀའ་མྱུར་དུ་འཇིགས་
པ་ དང༌། །ཕྱི་ མར་ ངན་ འགྲོའི་ གཡང་ ས་ འཇིགས་ རུང་ ཚུལ། །བསམས་ ནས་
སྐྱབས་འགྲོ་ལས་འབྲས་སྤང་བླངས་ལ། །འབད་པས་ཡང་དག་ལམ་གྱི་གཞི་ཟིན་
ཤོག །ཡུལ་ལ་སྲེད་པའི་ཆུ་བོས་དབང་མེད་ཁྱེར། །ལས་ཀྱི་རླུང་གིས་མཐོ་དམན་
ཀུན་ཏུ་འཁྱམས། །སྐྱེ་རྒ་ན་འཆིའི་ཆུ་སྲིན་བརྒྱས་གཙེས་པ། །འཇིགས་རུང་སྲིད་
པའི་མཚོ་ལས་ཐར་བར་ཤོག །བདེ་བ་འདོད་ནས་ངལ་བ་ཅི་བྱས་ཀུན། །སླར་
ཡང་མི་བཟད་སྡུག་བསྔལ་འབྱུང་བའི་རྒྱུ། །འཁོར་བའི་མཚམས་སྦྱོར་ལས་ཉོན་
འཁྲི་ཤིང་གི །རྩ་བ་མྱུར་དུ་འཐོན་པར་བྱིན་གྱིས་རློབས། །ཐོག་མེད་དུས་ཀྱི་དྲིན་
ཅན་ཕ་མ་རྣམས། །རབ་འབར་སྡུག་བསྔལ་གསུམ་གྱི་མེ་འོབས་ལས། །སྒྲོལ་ལ་
- 299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྐད་ཅིག་ཙམ་ཡང་མི་ཞུམ་ པའི། །ལྷག་བསམ་ སྙིང་སྟོབས་སྐྱེ་བར་བྱིན་གྱིས་
རློབས། །བཅོམ་ལྡན་མི་འཁྲུགས་རྒྱལ་པོས་ སྔོན་གྱི་ཚེ། །རྒྱལ་བ་སྲས་བཅས་
ཀུན་གྱི་སྤྱན་སྔ་རུ། །དམ་བཅས་སྨོན་ལམ་ཇི་ལྟར་མཛད་པ་བཞིན། །བདག་གི་
སྨོན་པའང་དེ་བཞིན་འགྲུབ་གྱུར་ཅིག །རྒྱལ་སྲས་སྤྱོད་ལ་སློབ་པའི་སྐབས་ཀུན་
ཏུ། །སྒྱིད་ལུག་ཞུམ་པ་ནམ་ཡང་མི་སྐྱེ་ཞིང་། །ཐབས་ཤེས་ཟུང་འབྲེལ་ལམ་བཟང་
སྒྲུབ་པ་ལ། །རྨི་ལམ་དུ་ཡང་གཡེལ་བར་མ་གྱུར་ཅིག །རིན་ཆེན་སེམས་མཆོག་
ཆེས་ཆེར་སྟོབས་རྒྱས་ཏེ། །ཐབས་མཁས་ཐེག་པའི་སྣོད་དུ་གྱུར་པ་ན། །རྡོ་ རྗེ་
སློབ་དཔོན་མཆོག་གི་བཀའ་དྲིན་ལས། །རྣམ་དག་དབང་གིས་བདག་རྒྱུད་སྨིན་
པར་ཤོག །དེ་ཚེ་ལྷ་དང་བླ་མའི་སྤྱན་སྔ་རུ། །ཇི་ལྟར་ཁས་བླངས་དམ་ཚིག་སྡོམ་
པ་རྣམས། །སྲོག་གི་ཕྱིར་ཡང་གཏོང་བར་མི་བྱེད་པར། །དངོས་གྲུབ་རྩ་བ་ཚུགས་
པར་བྱིན་གྱིས་རློབས། །ཐབས་མཁས་ཐུགས་རྗེ་ལྡན་པའི་དེད་དཔོན་གྱི། །མཐུ་
ལས་རྒྱུད་ སྡེ་ རྒྱ་མཚོའི་འཇིང་བརྒལ་ཏེ། །རྒྱུད་ དོན་ སྙིང་ པོ་དེ་ ཉིད་ རིན་ཆེན་
བཅུ། །རྙེད་ནས་སྒྲུབ་པའི་རྒྱལ་མཚན་རྩེར་མཆོད་ཤོག །ཡིད་འོང་དབེན་པའི་
ནགས་ཚལ་ཉམས་དགའ་བར། །འདོད་ཆུང་ཆོག་ཤེས་མང་ཐོས་ཞི་དུལ་ཅན། །
རྒྱལ་བས་བསྔགས་པའི་གྲོགས་དང་ལྷན་ཅིག་ཏུ། །རྩེ་གཅིག་སྒྲུབ་པ་སྙིང་པོ་བྱེད་
པར་ཤོག །བཅོམ་ལྡན་མི་འཁྲུགས་མགོན་པོའི་ལྷ་ཡི་ཚོགས། །འཆི་མེད་ལམ་
ཀུན་ཡོངས་སུ་གང་བ་ལ། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་ཡིས། །
མཆོད་པས་རླབས་ཆེན་བསོད་ནམས་ཚོགས་རྫོགས་ཤོག །ཕྱི་ནང་ཆོས་རྣམས་
བྲག་ཅ་ཇི་བཞིན་དུ། །རང་རང་རྐྱེན་ལ་བརྟེན་ནས་བཏགས་ཙམ་ལས། །ངོ་བོས་
གྲུབ་པ་རྡུལ་ཙམ་མ་མཆིས་པའི། །དོན་དམ་སྟོང་པའི་གནས་ལུགས་རྟོགས་པར་
- 300 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ།
ཤོག །རང་བཞིན་རྣམ་དག་ངང་དུ་བདག་དང་ལྷ། །ངོ་བོ་དབྱེར་མེད་བརྗོད་བྲལ་
ཚུལ་རིག་ནས། །དོན་དམ་སྟོང་པའི་ལྷ་མཆོག་རྩེ་གཅིག་ཏུ། །བསྒོམས་པས་རྒྱལ་
བའི་ཆོས་སྐུ་མྱུར་འགྲུབ་ཤོག །རྣམ་པར་མི་རྟོག་ངང་ལས་གསལ་རིག་གི །གཟུང་
རྣམ་གསང་སྔགས་མཆོག་གི་སྒྲར་ཤར་བ། །སྒྲ་དང་ཡི་གེའི་ལྷ་ཉིད་བསྒོམས་པའི་
མཐུས། །རྒྱལ་བའི་གསུང་དབྱངས་མྱུར་དུ་འགྲུབ་པར་ཤོག །རབ་འབྱམས་རྒྱལ་
བའི་འཁོར་ལོ་ཀུན་གྱི་དངོས། །མཚན་དཔེའི་གཟུགས་ རྫོགས་ཕྱག་རྒྱ་མཚན་
མའི་ལྷ། །བསྒོམས་པས་མ་དག་དྲི་མ་ཀུན་སྦྱངས་ཏེ། །རྒྱལ་བའི་གཟུགས་སྐུ་མྱུར་
དུ་འགྲུབ་པར་ཤོག །དག་པ་གཉིས་ལྡན་ཡེ་ཤེས་ཆོས་སྐུ་ཉིད། །རབ་འབྱམས་
རྟེན་དང་བརྟེན་པར་ཡོངས་ཤར་བ། །ཟབ་གསལ་གཉིས་མེད་ལྷ་ཡི་རྣལ་འབྱོར་
གྱིས། །ཐ་མལ་སྣང་ཞེན་དྲི་མ་དྲུང་འབྱིན་ཤོག །ཡན་ལག་རྣམ་བཞིའི་བཟླས་
བརྗོད་དབྱར་སྐྱེས་རྔས། །རྒྱལ་བའི་ཐུགས་རྗེའི་ཆུ་འཛིན་རབ་བསྐུལ་ཏེ། །ཐུན་
མོང་མཆོག་གི་དངོས་གྲུབ་གྲུ་ཆར་གྱིས། །བདག་གཞན་མ་ལུས་ཚིམས་པ་ཉིད་
གྱུར་ཅིག །མེ་དང་སྒྲ་ལ་བཞོལ་བའི་བསམ་གཏན་གྱིས། །གཡོ་མེད་རི་དབང་ལྟ་
བུར་ གནས་ གྱུར་ ཅིང་། །ཕུལ་ བྱུང་ བདེ་ བས་ བརྒྱན་ པའི་ ཏིང་ འཛིན་ རྩལ། །
རྫོགས་ཏེ་ མཚན་བཅས་རྣལ་ འབྱོར་ མཐར་ ཕྱིན་ཤོག །མཚན་ འཛིན་དམིགས་
གཏད་མ་ལུས་འཇིག་བྱེད་པ། །སྒྲ་མཐར་ཐར་པ་སྟེར་བའི་རྣལ་འབྱོར་གྱིས། །
ཉོན་མོངས་ཤེས་བྱའི་སྒྲིབ་པ་ཀུན་སྦྱངས་ཏེ། །སྐུ་གསུམ་མྱུར་དུ་ཐོབ་པར་བྱིན་
གྱིས་རློབས། །ཐམས་ཅད་གཟིགས་པའི་གོ་འཕང་ཐོབ་པ་ན། །འགྲོ་བའི་གྲངས་
དང་མཚུངས་པའི་སྤྲུལ་པ་ཡིས། །མཁའ་མཉམ་ཡིད་ཅན་མ་ལུས་སྒྲོལ་བ་ལ། །
བཅོམ་ལྡན་མི་འཁྲུགས་མགོན་དང་མཚུངས་པར་ཤོག །བདག་ཉིད་མཐོང་ཐོས་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དྲན་རེག་མ་ལུས་དང་། །མིང་ཙམ་འཛིན་པར་བྱེད་པ་ཐམས་ཅད་ཀྱང་། །དེ་ཡི་
མོད་ལ་མི་འདོད་ཀུན་ཞི་ཞིང་། །བསམ་དོན་ཐམས་ཅད་འབད་མེད་འགྲུབ་པར་
ཤོག །བདག་ལ་སྙིང་ནས་ དད་ པར་ བྱེད་ པའམ། ཁྲོ་ བའི་ སེམས་ ཀྱིས་ མི་ སྙན་
བརྗོད་ཀྱང་རུང་། །བཟང་ངན་འབྲེལ་པ་ཐོགས་པ་མ་ལུས་པ། །ཐམས་ཅད་བྱང་
ཆུབ་ལམ་ལ་འགོད་པར་ཤོག །ནམ་མཁའི་མཐས་གཏུགས་གྱུར་པའི་སེམས་ཅན་
ཀུན། །སྲིད་དང་ཞི་བའི་མཐའ་ལས་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་
མི་མངའ་བ། །རིགས་གསུམ་མགོན་པོ་ཉིད་དང་མཚུངས་པར་ཤོག །རྨད་བྱུང་
སྲས་བཅས་རྒྱལ་བའི་བྱིན་རླབས་དང་། །རྟེན་འབྲེལ་བསླུ་བ་མེད་པའི་བདེན་པ་
དང༌། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་
གནས་འདི་འགྲུབ་པར་ཤོག །ཅེས་སྨོན་ལམ་བཏབ་བོ། །དེ་ནས་ཐུན་མཚམས་
སུའང་ཁྱེར་སོ་གསུམ་དང་རོལ་པ་གསུམ་གྱི་རྣལ་འབྱོར་ལ་གནས་པར་བྱས་ཏེ།
དལ་བ་ཐོབ་པ་དོན་དང་ལྡན་པར་བྱ་ཞིང་། གཞན་ཡང་། བཅོམ་ལྡན་འདས་མི་
འཁྲུགས་ པའི་ སྒོ་ནས་གཞན་དོན་ བྱ་ བའི་ ཕྱིར། བུམ་ པ་ སྒྲུབ་ པ་དང༌། དཀྱིལ་
འཁོར་བསྒྲུབ་མཆོད་དང་། གཏོར་མའི་ཆོ་ག་ལ་སོགས་པ་རྣམས་བྱ་བར་སྤྲོ་ན་
པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའི་ཆོ་ག་རྡོ་རྗེ་འཆང་ཆེན་
པོའི་ལམ་གྱི་རིམ་པ་དང་མཐུན་པའི་ལེགས་བཤད་རྨད་དུ་བྱུང་བ་ཞིག་བཞུགས་
པས་དེ་ལས་ཤེས་པར་བྱའོ། །ཚུལ་འདིར་འབད་ལས་དུང་དང་ཀུནྡ་ལྟར། །རབ་
དཀར་དགེ་བ་གང་ཞིག་ཐོབ་པ་དེས། །ཉམ་ཐག་མ་རྒན་འགྲོ་བ་མ་ལུས་པ། །
མངོན་དགའི་ཞིང་དུ་སྐྱེས་ནས་གྲོལ་གྱུར་ཅིག །ཅེས་བཅོམ་ལྡན་འདས་རྡོ་རྗེ་མི་
འཁྲུགས་པའི་སྒྲུབ་ཐབས་དངོས་གྲུབ་ཀུན་འབྱུང་ཞེས་བྱ་བ་འདི་ནི། ཨུར་དུ་སུའི་
- 302 -



བཅོམ་ལྡན་འདས་རྡོ་རྗེ་མི་འཁྲུགས་པའི་བླ་བརྒྱུད་བདག་བསྐྱེད་དང་བཅས་པ། །
དགོན་གནས་བཀྲ་ཤིས་དཔལ་འབར་གླིང་གི་ཚོགས་འདོན་དུ་བཙུགས་ཆོག་པ་
གོ་སླ་འཁྱེར་བདེ་བ་འདི་ལྟ་བུ་ཞིག་དགོས་ཞེས་དེམ་ཆི་མཛོད་པ་བློ་བཟང་མཁས་
མཆོག་གིས་ནན་ཆེན་པོས་བསྐུལ་བ་ལ་བརྟེན་ནས་འཇམ་མགོན་སྙན་བརྒྱུད་
འཛིན་པ་དགེ་སློང་ཡེ་ཤེས་རྒྱལ་མཚན་གྱིས་བྱ་བའི་རྒྱུད་ཀྱི་ལྷའི་རྣལ་འབྱོར་
བསྒོམ་ཚུལ་རྡོ་རྗེ་འཆང་ཆེན་པོའི་ལམ་གྱི་རིམ་པའི་དགོངས་པ་ལྟར་ལྷ་དྲུག་གི་
བསྒོམ་བཟླས་མཚན་བཅས་མཚན་མེད་ཀྱི་རྣལ་འབྱོར་མཐར་ཕྱིན་པར་འགྱུར་
བའི་སྨོན་ལམ་དང་བཅས་པ་ཤིན་ཏུ་གོ་སླ་བར་བྱས་ཏེ་ཕོ་བྲང་ཆེན་པོ་པོ་ཏ་ལའི་
གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་
ཕྱོགས་ཀུན་ཏུ་དར་ཞིང་རྒྱས་པར་གྱུར་ཅིག །རྩ་རྒྱུད་བླ་མ་ཡི་དམ་ལྷ་ཚོགས་དང་། །
སངས་རྒྱས་བྱང་སེམས་ཉན་རང་ཆོས་བསྲུང་བཅས། །བསླུ་མེད་མཆོག་གསུམ་
དམ་པའི་ཐུགས་རྗེ་ཡིས། །བདག་གི་སྨོན་པའི་གནས་འདི་འགྲུབ་གྱུར་ཅིག །ཚེ་
འདིའི་སྣང་བ་འགག་པར་ཕྱོགས་པ་ན། །འཁོར་བའི་གནས་དང་ལུས་དང་ལོངས་
སྤྱོད་སོགས། །གང་ལའང་མ་ཆགས་བྱང་ཆུབ་སེམས་བསྒོམས་ཏེ། །མངོན་པར་
དགའ་བའི་ཞིང་དུ་སྐྱེ་བར་ཤོག །དག་པའི་ཞིང་ དེར་བརྫུས་ཏེ་སྐྱེས་མ་ཐག །
བཅོམ་ལྡན་མི་འཁྲུགས་པ་ཡི་ཞལ་མཐོང་སྟེ། །གསུང་གི་བདུད་ རྩི་ ཐོབ་ནས་
བསྒོམས་པའི་མཐུས། །ངེས་ པར་ བྱང་ཆུབ་ལུང་བསྟན་ཐོབ་གྱུར་ཅིག །ཅེས་པ་
འདི་དད་ལྡན་དགེ་སློང་བློ་བཟང་ཡར་འཕེལ་གྱིས་བསྐུལ་བ་ལ་བརྟེན་ནས་ཆོས་
སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་པོ་ཏ་ལར་སྦྱར་བའོ།། །། །
- 303 -



༄༅། །བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་
སྦྱང་ཆོག་བྱ་བའི་ཚུལ་ཐར་པའི་ལམ་སྟོན་
ཞེས་བྱ་བ་བཞུགས་སོ། །
ན་མོ་གུ་རུ་རཏྣ་ཏྲ་ཡཱ་ཡ། བླ་མ་དང་བཅོམ་ལྡན་འདས་རྡོ་རྗེ་མི་འཁྲུགས་
པ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །འདིར་བཅོམ་ལྡན་འདས་རྡོ་
རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་ཚུལ་ནི། འདིའི་དབང་རྣམ་པར་དག་པ་
ཐོབ་ཅིང་དམ་ཚིག་དང་སྡོམ་པ་ཚུལ་བཞིན་དུ་བསྲུང་བའི་སྒྲུབ་པ་པོས་བསྙེན་པ་
སྔོན་དུ་བཏང་སྟེ་འདིའི་དཀྱིལ་འཁོར་བསྒྲུབས་ཤིང་མཆོད་དེ་བདག་ཉིད་འཇུག་
ཅིང་དབང་བླང་བ་སྔོན་དུ་བཏང་ནས་སྦྱང་ཆོག་བྱེད་པ་ཡིན་ན་རྣམ་རྒྱལ་བུམ་པ་
དང་ལས་བུམ་གཉིས་བསྒྲུབས་ཟིན་པས་ཁྲུས་བུམ་གསར་དུ་བསྒྲུབ་མི་དགོས་ལ།
དེ་ལྟ་མིན་པར་སྦྱང་ཆོག་བྱེད་ན་བདག་བསྐྱེད་སྔོན་དུ་བཏང་ནས་ཁྲུས་བུམ་བསྒྲུབ་
དགོས་པས། དེའི་ཚུལ་ནི་མདུན་དུ་ཁྲུས་བུམ་ཕྱག་ལེན་ལྟར་བཤམས་ལ། ཨོཾ་ནི་
ལྭ་ཝཱ་ར་དྷ་ར་བཛྲ་པཱ་ཎི་ཧཱུྃ་ཕཊ། ཅེས་ལས་སྔགས་ཀྱིས་བསངས། སྭ་བྷ་ཝས་
སྦྱངས། སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་
ཆེ་བ་མགྲིན་པ་རིང་བ་མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་དང་
ལྡན་པའི་ནང་དུ་ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར་པའི་
སྟེང་དུ་ཟླ་བའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་མཐར་སྡིག་སྒྲིབ་རྣམ་པར་
འཇོམས་པའི་སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། ཕྱོགས་བཅུའི་
- 304 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན། །
ཞིང་རབ་འབྱམས་ན་བཞུགས་པའི་རྒྱལ་བ་སྲས་བཅས་ཐམས་ཅད་ཀྱི་གསུང་
ཐུགས་ཀྱི་བྱིན་རླབས་དང་ནུས་མཐུ་ཐམས་ཅད་བདུད་རྩི་འོད་ཟེར་དཀར་པོའི་
རྣམ་པར་སྤྱན་དྲངས། ཧཱུཾ་ཡིག་སྔགས་འཕྲེང་དང་བཅས་པ་ལ་ཐིམ། དེ་ལས་ཡེ་
ཤེས་ཀྱི་བདུད་རྩིའི་རྒྱུན་བབས་པས་བུམ་པ་གང་བར་གྱུར་པར་བསམས་ལ། ཨོཾ་
ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་
པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་མེ་སརྦ་སཏྭཱ་ནཾ་སྭཱཧཱ། ཞེས་མི་འཁྲུགས་པའི་
གཟུངས་ཉུང་ཐའང་ཉེར་གཅིག་སོགས་ཅི་ནུས་བཟླས་པའི་མཐར། ཟླ་བ་སྔགས་
འཕྲེང་ཧཱུཾ་ཡིག་རྣམས་འོད་དུ་ཞུ་སྟེ་བུམ་པའི་ཆུ་དང་དབྱེར་མེད་དུ་གྱུར་པར་བསམ་
མོ། །དེ་ནས་ལས་བུམ་གཞུང་བཞིན་བསྒྲུབས་ན་ལེགས་ཤིང་། དེ་ཡང་མ་ལྕོགས་
ན་བསང་ཆུ་ཞིག་ངེས་པར་དགོས་པས། དེའི་བསྒྲུབ་ཚུལ་ནི་བུམ་པ་ཕྱག་ལེན་
ལྟར་བཤམས་ལ། བུམ་ཆུའི་སྟེང་དུ་ཉི་མའི་དཀྱིལ་འཁོར་གྱི་དབུས་སུ་ཧཱུཾ་ཡིག་གི་
མཐར་ ལས་ སྔགས་ ཀྱིས་ བསྐོར་ བ་ ལས་འོད་ཟེར་ ཕྱོགས་ བཅུར་ འཕྲོས་ པས།
རྒྱལ་བ་སྲས་བཅས་རྣམས་ཀྱི་ནུས་མཐུ་ཐམས་ཅད་ལས་སྔགས་འོད་ཟེར་འབར་
བ་དང་བཅས་པའི་རྣམ་པར་སྤྱན་དྲངས་ཏེ་ཧཱུཾ་ཡིག་སྔགས་ཕྲེང་དང་བཅས་པ་ལ་
ཐིམ་ཞིང་། དེ་ལས་བདུད་རྩིའི་རྒྱུན་བབས་པས་བུམ་ཆུ་བྱིན་གྱིས་བརླབས་པར་
བསམས་ལ། ཨོཾ་ནི་ལཾ་ཝཱ་ར་དྷ་ར་བཛྲ་པཱ་ཎི་ཧཱུྃ་ཕཊ། ཅེས་པ་ཅི་འགྲུབ་བཟླས་
པའི་མཐར། ཉི་མའི་དཀྱིལ་འཁོར་ཧཱུཾ་ཡིག་སྔགས་ཕྲེང་དང་བཅས་པ་བུམ་ཆུ་ལ་
ཐིམ་པས་ནུས་ལྡན་དུ་བྱིན་གྱིས་བརླབས་པར་གྱུར་པར་བསམ་མོ། །དེ་ནས་ཡོ་
བྱད་རྣམས་ཚོགས་པར་བྱས་ལ་རྟེན་བསྐྱེད་པ་ནི། ཨོཾ་ནི་ལཾ་ཝཱ་ར་དྷ་ར་བཛྲ་པཱ་ཎི་ཧཱུྃ་
ཕཊ། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། རྟེན་སྣང་བ་མི་དམིགས་པའི་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྟོང་པ་ཉིད་དུ་གྱུར། སྟོང་པའི་ངང་ལས་ཚེ་ལས་འདས་པའི་མིང་ཡིག་དང་པོ་ཐིག་
ལེས་བརྒྱན་པའམ། ཎི་ཡོངས་སུ་གྱུར་པ་ལས། ཚེ་ལས་འདས་པ་ཐ་མལ་བའི་ཆ་
བྱད་ཅན་ཕུང་པོ་དང་ཁམས་དང་སྐྱེ་མཆེད་ཐམས་ཅད་གསལ་ཞིང་ཡོངས་སུ་
རྫོགས་པ་གསོན་པོའི་རྣམ་པ་ཇི་ལྟ་བ་ཐལ་མོ་སྦྱར་ཞིང་མེ་ཏོག་འཛིན་པར་གྱུར།
ཨོཾ་བཛྲ་སཏྭ་ཧཱུྃ་ཛ༔ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་
དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི་བདེན་པ་དང་། ཆོས་ཀྱི་
བདེན་པ་དང་། དགེ་འདུན་གྱི་བདེན་པ་དང་། དེ་བཞིན་གཤེགས་པ་དང་། རྡོ་རྗེ་
དང་། རིན་པོ་ཆེ་དང༌། པདྨ་དང༌། ལས་ཀྱི་རིགས་སུ་ཞུགས་པ་ཐམས་ཅད་དང་།
སྙིང་པོ་དང༌། ཕྱག་རྒྱ་དང་། གསང་སྔགས་དང་། རིག་སྔགས་ཀྱི་ལྷའི་ཁྱད་པར་
ཐམས་ཅད་དང་། བཅོམ་ལྡན་འདས་རྡོ་རྗེ་མི་འཁྲུགས་པའི་དཀྱིལ་འཁོར་གྱི་ལྷ་
ཚོགས་རྣམས་ཀྱི་བདེན་པ་དང༌། བདེན་པའི་བྱིན་གྱིས་བརླབས་ཀྱིས། ཚེ་ལས་
འདས་པ་ཆེ་གེ་མོ་ཞེས་བགྱི་བ་འདི་ཉིད་ཀྱི་རྣམ་པར་ཤེས་པ་སྲིད་པ་བར་དོ་
ཁམས་གསུམ་འགྲོ་བ་རིགས་དྲུག་སྐྱེ་གནས་བཞིས་བསྡུས་པའི་འཇིག་རྟེན་གང་
ན་གནས་ཀྱང་སྐད་ཅིག་ཐང་ཅིག་ཡུད་ཙམ་ལ་འདིར་མཆིས་པར་གྱུར་ཅིག །
ཅེས་ལན་གསུམ་བརྗོད་ཅིང་། རང་གི་སྙིང་གའི་ས་བོན་ལས་འོད་ཟེར་ལྕགས་ཀྱུ་
ལྟ་བུ་འཕྲོས་པས། ཚེ་འདས་ཀྱི་རྣམ་ཤེས་ཁ་དོག་དམར་ཞིང་གསལ་བ་ཨ་ཐུང་གི་
གཟུགས་ཅན་བཀུག་པ་སྤྱི་གཙུག་ནས་ཞུགས་ཏེ་སྙིང་གར་ཐིམ་པར་གྱུར། ཛཧཱུྃ་
ཐཾ་ཧོ༔ ཨོཾ་ཤོ་དྷ་ནེ་ཤོ་དྷ་ནེ། སརྦ་པཱ་པཾ་ཨཱ་ན་ཡ་ཧཱུྃ། ཚེ་ལས་འདས་པའི་སྡིག་སྒྲིབ་
ཐམས་ཅད་བཀུག་ནས་སེམས་ཅན་ཐམས་ཅད་ཀྱི་སྡིག་སྒྲིབ་དང་ལྷན་ཅིག་ཏུ་ཚེ་
འདས་ཀྱི་སྙིང་གའི་སྡིག་པའི་ས་བོན་པཾ་ཡིག་ལ་ཐིམ་པར་གྱུར། ཨོཾ་སརྦ་ཨ་པཱ་ཡ་
- 306 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན། །
ཨཱ་ཀར་ཎ་བི་ཤོ་དྷ་ན་བཛྲ་ས་མ་ཡ་ཧཱུྃ་ཕཊ། ངན་འགྲོ་ཐམས་ཅད་དཀྱིལ་འཁོར་
གྱི་ཕྱི་རོལ་ཏུ་བཀུག་པར་གྱུར། དེ་རྣམས་ཀྱིས་བཅོམ་ལྡན་འདས་བདག་ཅག་
སྡུག་བསྔལ་གྱིས་གཟིར་བ་འདི་ལས་བསྐྱབ་ཏུ་གསོལ། བདག་ཅག་སངས་རྒྱས་
དང་ཆོས་དང་དགེ་འདུན་དང་ཁྱོད་ལ་ཡང་སྐྱབས་སུ་མཆིའོ། །ཞེས་སྐྱབས་སུ་སོང་
བར་གྱུར། ཨོཾ་བཛྲ་པཱ་ཎི་བི་སྤོ་ཊ་ཡ་སརྦ་ཨ་པཱ་ཡ་བནྡྷ་ནཱ་ནི་པྲ་མོཀྵ་ཡ་སརྦ་ཨ་པཱ་
ཡ་ག་ཏེ་སརྦ་སཏཱན་སརྦ་ཏ་ཐཱ་ཏ་བཛྲ་ས་མ་ཡ་ཏྲཊ། ཅེས་ལན་གསུམ་དང་།
ཨོཾ་སརྦ་བིད་ཏྲཊ་ཌི་ཊ་ཧཱུྃ། ཨོཾ་སརྦ་བིད་སརྦ་ཨ་པཱ་ཡ་བི་ཤོ་དྷ་ན་ཧཱུྃ་ཕཊ་སྭཱཧཱ།
བཛྲ་བནྡྷ་ཏྲཊ། ཚེ་འདས་ཀྱི་སྤྱི་བོར་ཨོཾ། མགྲིན་པར་ཨཱཿ སྙིང་གར་ཧཱུྃ་གིས་མཚན་
པར་གྱུར། ཨོཾ་བཛྲ་ ཨ་དྷི་ཏིཥྛ་ ཛྙཱ་ ན་ ས་མ་ཡེ་ཧཱུྃ། ཞེས་བརྗོད་ཅིང་གནས་ཉེར་
གཉིས་བྱིན་གྱིས་བརླབས། བསྡུ་ན་ངན་འགྲོ་དགུག་བྲལ་གྱི་སྐོར་རྣམས་བཞག །
མཚམས་འདིར་བར་དོ་ངོ་སྤྲོད་བྱ་བར་སྤྲོ་ན་བྱ་ཞིང་མ་བྱས་ཀྱང་ཆོ་ག་ཆད་པའི་
སྐྱོན་མེད་དོ། །དེ་ནས་སྦྱང་ཆོག་དངོས་གཞི་བྱ་བ་ལ་ཐོག་མར་བགེགས་སྦྱང་བ་
ནི། ཁྲོ་བོའི་མཆོད་པ་བསངས་སྦྱངས་བྱིན་གྱིས་བརླབས་ལ། རང་གི་ཐུགས་ཀའི་
ཧཱུྃ་ལས་འོད་ཟེར་འཕྲོས། ཁྲོ་བོའི་ཚོགས་ཐམས་ཅད་མདུན་གྱི་ནམ་མཁར་སྤྱན་
དྲངས། ཧཱུྃ༔ ཡེ་ཤེས་བསྐལ་པ་མེ་ལྟར་འབར་བའི་འོད། །མ་རིག་འདོད་པའི་མུན་
ཁམས་ ཐམས་ ཅད་ བསྲེག །ཞེ་ སྡང་ གཤིན་ རྗེའི་ འཇིགས་ པ་ ཐམས་ ཅད་
འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་
པོའི་མཐའ་གནོན་དགྲ་འདུལ་བ། །རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །
ལོག་ འདྲེན་ འདུལ་ བའི་ སླད་ དུ་ སྤྱན་འདྲེན་ན། །འགྲོ་ བའི་ དོན་ དུ་ མཆོད་ ཀྱི་
གཤེགས་སུ་གསོལ། །ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་ར་ཨེ་ཧེ་ཧི། པྲ་ཝ་ར་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སད་ཀཱ་རཾ་ཨགྷཾ་པྲ་ཏཱིཙྪ་སྭཱཧཱ། ཀ་མ་ལ་ཡེ་ཧཱུཾ། ཨོཾ་བཛྲ་མཧཱ་ཀྲོ་དྷ་རཱ་ཛཱ་ས་པ་རི་ཝཱ་
ར་པྲ་ཝ་ར་ སད་ ཀཱ་རཾ་ཨཧཱུྃ། ནས། ཤཔྟ་པྲ་ཏིཙྪ ཨཱཧཱུྃ་གི་བར་ གྱིས་མཆོད། ཧཱུྃ།
ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་
སྤོང་ཞིང་། །ཐབས་ལ་མཁས་པས་འཇིགས་བྱེད་ སྐུར་སྟོན་པ། ཁྲོ་ཆེན་འབར་
བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང་། །སྐུ་
ཡི་ཆ་ལུགས་ཟ་བྱེད་རྔམས་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་
སྒྲས། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པ་སྟོན་
མཛད་ཅིང་། །བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། །ཉོན་མོངས་
དུག་ཆེན་རྩད་ནས་འཇོམས་མཛད་པ། །སྦྲུལ་གདུག་རྒྱན་གྱིས་བརྒྱན་ལ་ཕྱག་
འཚལ་ལོ། །བསྐལ་པའི་མེ་ལྟར་འབར་བའི་ཀློང་དཀྱིལ་ན། །དཔའ་བོའི་སྟང་
སྟབས་བརྐྱང་བསྐུམས་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་
གིས། །བགེགས་དཔུང་བསྲེག་པར་མཛད་ལ་ཕྱག་འཚལ་ལོ། །གཏུམ་ཆེན་དུས་
མཐའི་ མེ་ ལྟར་ གཟི་བརྗིད་ འབར། །གློག་ སྟོང་ འགྱུ་འདྲའི་ ཁྲོ་ གཉེར་ མཆེ་ བ་
གཙིགས། །རྔམ་ པའི་ ང་ རོ་ འབྲུག་ སྒྲ་ སྟོང་ བཞིན་ སྒྲོགས། ཁྲོ་ རྒྱལ་ བགེགས་
ཚོགས་འདུལ་ལ་ཕྱག་འཚལ་བསྟོད། །ཧཱུྃ། འཇིགས་པའི་ཧཱུཾ་སྒྲ་ངེས་སྒྲོག་ཅིང་། །
བགེགས་རྣམས་མ་ལུས་འཇོམས་མཛད་པ། །དངོས་གྲུབ་མ་ལུས་སྩོལ་བའི་ལྷ། །
བགེགས་ ཀྱི་ དགྲ་ ལ་ ཕྱག་ འཚལ་ བསྟོད། །དེ་ ནས་ བགེགས་ གཏོར་ བསངས་
སྦྱངས་བྱིན་གྱིས་བརླབས། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། ཚེ་
ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་ཀྱི་སྡིག་སྒྲིབ་སྦྱོང་བ་དང༌། གནས་
སྤོར་བ་ལ་བར་དུ་གཅོད་པར་རྩོམ་པའི་བགེགས་ཀྱི་ཚོགས་རྣམས་བཀུག་པར་
- 308 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
གྱུར། ཨོཾ་སརྦ་བིགྷཾ་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷསརྦ་ཏཏྟཾ་ཨུངྒ་ཏེ་སྤ་ར་
ཎ་ཨི་མཾ་ག་ག་ན་ཁཾ། གཾ༔་དཾ་བ་ལིཾ་ཏ་ཡེ་སྭཱཧཱ། ལན་གསུམ། ཨོཾ་སུམྦྷ་ནི་སུམྦྷ་ཧཱུྃ།
གྲིཉྩ་གྲིཉྩ་ཧཱུཾ། གཾཏྟ་པ་ཡ་གྲིཏྟ་པ་ཡ་ཧཱུྃ། ཨ་ན་ཡ་ཧོ་བྷ་ག་ཝཱན་བཛྲ་ཧཱུྃ་ཕཊ། ལན་
གསུམ། ཧཱུྃ། དཀྱིལ་འཁོར་ཆེན་པོའི་ས་གཞི་ལ་གནས་པའི། །ལྷ་ལ་སོགས་པའི་
བགེགས་ཚོགས་ཀུན་ཉོན་ཅིག །ང་ནི་གནས་འདིར་སྡིག་སྦྱོང་ཆོ་ག་བྱེད། ཁྱེད་
རྣམས་འདི་ནས་གཞན་དུ་འགྲོ་བར་གྱིས། །གལ་ཏེ་ང་ཡི་བཀའ་ལས་འདའ་བྱེད་
ན། །ཡེ་ཤེས་ཅན་གྱི་རྡོ་ རྗེ་འབར་བ་ཡིས། །མགོ་བོ་ཚལ་པ་བརྒྱར་ནི་འགས་
འགྱུར་ཞིང་། །བགེགས་རྣམས་བརླག་པར་འགྱུར་བ་གདོན་མི་ཟ། །རྗེ་བཙུན་རྩ་
བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་
དང༌ ཟ བདེན་པ་ཆེན་པོའི་བྱིན་གྱིས་བརླབས་ཀྱིས། ཚེ་ལས་འདས་པ་ཆེ་གེ་མོ་
ཞེས་བགྱི་བ་འདི་ཉིད་གསོན་པའི་དུས་ན་ཚེ་སྲོག་ལ་བར་དུ་གཅོད་ཅིང་། གཤིན་
གྱི་དུས་ན་སྡིག་པ་སྦྱོང་བ་དང༌། དབང་བསྐུར་བ་དང་གང་དུ་སྐྱེས་ཤིང་གནས་
པའི་ལུས་སྲོག་དང་མཐོ་རིས་དང་ཐར་པ་དང་ཐམས་ཅད་མཁྱེན་པ་ཐོབ་པ་ལ་
བར་དུ་གཅོད་པའི་གདོན་བགེགས་ཀྱི་ཚོགས་ཐམས་ཅད་དང༌། ཚེ་འདས་ཀྱི་ཆ་
བྱད་བཟུང་ནས། ཚེ་ལས་འདས་པའི་ཉེ་འབྲེལ་རྣམས་དང་འཇིག་རྟེན་པ་རྣམས་
བསླ་ཞིང་གནོད་པར་བྱེད་པའི་གནོད་སྦྱིན་དང་ཤ་ཟ་དང་འབྱུང་པོ་ལ་སོགས་པ་
ཐམས་ཅད་གཏོར་མ་འདིས་ཚིམ་པར་གྱིས་ལ་སེམས་ཅན་རྣམས་ལ་གནོད་པ་
དང་འཚེ་བའི་བསམ་པ་ངན་པ་ཐམས་ཅད་སྤོངས་ལ། ཕན་པ་དང་བྱང་ཆུབ་ཀྱི་
སེམས་དང་ལྡན་པས་རང་རང་སོ་སོའི་གནས་སུ་སོངས་ཤིག །གལ་ཏེ་དེ་ལྟར་མི་
བྱེད་ན་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བ་རྣམས་ཀྱིས་སྲེག་ཅིང་རྣམ་པར་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འཇོམས་ པར་ གདོན་མི་ཟའོ། །སུམྦྷ་ནི་དང་། ལས་སྔགས་སོགས་དྲག་སྔགས་
བརྗོད་དོ། །སྡིག་སྒྲིབ་སྦྱོང་བ་ལ་སྦྱིན་སྲེག་གི་སྒོ་ནས་སྦྱང་བ་ནི། མེ་བསངས་
སྦྱངས། སྟོང་པའི་ངང་ལས་ཞི་བའི་ཐབ་ཁུང་དཀར་པོ་རྒྱར་ཁྲུ་གང་བ། ཟབས་སུ་
ཁྲུ་ཕྱེད་པ་ཟླུམ་པོ། མཆུ་ཁ་ཁྱེར་དང་བཅས་པ་མཚན་ཉིད་ཐམས་ཅད་ཡོངས་སུ་
རྫོགས་པ། དེའི་ནང་དུ་རཾ་ལས་ཡེ་ཤེས་ཀྱི་མེ་འབར་བའི་དབུས་སུ་པཾ་ལས་པདྨ་
དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་དང་རྡོ་རྗེ་ལས་ཁྲོ་བོ་རྡོ་རྗེ་མཁའ་
འགྲོ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཐུགས་ཀར་ཧཱུྃ་མཛད་ཀྱི་ཕྱག་རྒྱས་
རྡོ་རྗེ་དང་དྲིལ་བུ་འཛིན་པ། ཞལ་རབ་ཏུ་གདངས་ཤིང་། ཞབས་གཡོན་བརྐྱང་གི་
སྟབས་ཀྱིས་བཞུགས་པའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། དེ་ལས་
འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་
དྲངས། ཛཧཱུྃ་བཾ་ཧོ༔གཉིས་སུ་མེད་པར་གྱུར། དབང་གི་ལྷ་རྣམས་ཀྱིས། ཨོཾ་བཛྲ་
བྷ་ཝ་ཨ་བྷི་ཥིཉྩ་ཧཱུཾ། ཞེས་གསུང་ཞིང་དབང་བསྐུར་བས། སྐུ་གང་། དྲི་མ་དག །ཆུ་
ལྷག་མ་ཡར་ལུད་པ་སྤྱི་བོར་འཁྱིལ་བ་ལས་མི་བསྐྱོད་པས་དབུ་བརྒྱན་པར་གྱུར།
མཆོད་ པ་ བྱིན་ གྱིས་ བརླབས་ལ། ཨོཾ་ བཛྲ་ཌཱ་ག་ ཨཧཱུྃ་ སོགས་ ཀྱིས་ མཆོད། མི་
བསྐྱོད་རྡོ་ རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་
དཀྱིལ་འཁོར་གསུམ། །རྡོ་རྗེ་མཁའ་འགྲོ་ཕྱག་འཚལ་བསྟོད། །ཚེ་འདས་ཀྱི་རྐང་
བ་གཉིས་ཀྱི་འོག་ཏུ་རླུང་གི་དཀྱིལ་འཁོར་གཞུའི་དབྱིབས་ཅན། ལྟེ་བར་ཡེ་ཤེས་
ཀྱི་མེ་འབར་བ། སྙིང་གར་སྡིག་པའི་ས་བོན་པོ་ནག་པོ་ལ་ལུས་ངག་ཡིད་གསུམ་
གྱི་སྡིག་སྒྲིབ་ཐམས་ཅད་འདུས་པར་གྱུར། རྐང་པའི་འོག་གི་རླུང་གཡོས་པས་ལྟེ་
བའི་ཡེ་ཤེས་ཀྱི་མེ་འབར་བའི་འོད་ཟེར་གྱིས་སྙིང་གའི་པཾ་དེད་ནས་སྣ་སྒོ་ནས་
- 310 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
འཐོན། སྡིག་པ་རྭ་ཅན་གྱི་རྣམ་པར་གྱུར་ནས་ཏིལ་གྱི་ཕུང་པོར་ཐིམ་པར་གྱུར།
ཨོཾ་བཛྲ་ཊཱ་ཀ་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ན་བྷ་སྨི་ཀུ་རུ་སྭཱཧཱ། ཚེ་ལས་འདས་
པ་མིང་འདི་ཞེས་བགྱི་བའི་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་སྭཱཧཱ། ཞེས་བཟླ་ཞིང་
ཏིལ་ནག་གི་སྦྱིན་སྲེག་བྱ། ཨོཾ་བཛྲ་ཌཱ་ཀ་ཨནྡྷཾ་སོགས་ཀྱིས་མཆོད། མི་བསྐྱོད་རྡོ་
རྗེ་སོགས་ཀྱིས་བསྟོད། ཨོ་བཛྲ་མུཡེ་ཤེས་པ་རང་བཞིན་གྱི་གནས་སུ་གཤེགས།
དམ་ཚིག་ པ་མེ་འབར་ བའི་རྣམ་ པར་ གྱུར་ པར་བསམ་མོ། །ཕྱིར་བཟློག་ བྲབ་
སྔགས་ཀྱི་སྒོ་ནས་སྡིག་སྒྲིབ་སྦྱང་བ་ནི། ཨོཾ་ན་མོ་བྷ་ག་ཝ་ཏེ། སརྦ་དུརྒ་ཏི་པ་རི་
ཤོ་དྷ་ན་རཱ་ཛཱ་ཡ། ཏ་ཐཱ་ག་ཏཱ་ཡ། ཨདྷ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་ཤོ་དྷ་ནེ་ཤོ་
དྷ་ནེ། སརྦ་པཱ་པཾ་བི་ཤོ་དྷ་ནེ་ཤུདྡྷེ་བི་ཤུདྡྷེ། སརྦ་ཀརྨ་ཨཱ་ཝ་ར་ཎ་བི་ཤྭ་དྷ་ནེ་སྭཱཧཱ།
ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་
ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎཱི་མེ་སརྦ་སཏྭཱ་ནཾ་སྭཱཧཱ། ཨོཾ་ཧཱུཾ་སྭཱཧཱ། ཨོཾ་ཨ་མྲྀ་
ཏ་ཨཱ་ཡུརྡ་དེ་སྭཱཧཱ། ཨོཾ་ན་མ་སྦེ་ཡ་དྷཱིཀཱ་ནཱཾ། སརྦ་ཏ་ཐཱ་ག་ཏ་ཧྲི་ད་ཡ་གཉྷེ། ཛཱ་ལ་ཛཱ་
ལ། དྷརྨཱ་དྷ་ཏུ་གནྡྷེ། སམྦྷ་ར་མ་མ་ཨཱ་ཡུ༔ སཾ་ཤོ་དྷ་ཡ། མ་མ་སརྦ་པཱ་པཾ། སརྦ་ཏ་
ཐཱ་ ག་ ཏ། ས་མནྟོ་ཥཱི་ཥབི་མ་ལེ་ བི་ཤུདྡྷེ། ཧཱུཾ་ཧཱུཾ་ཧཱུཾ། ཧཱུྃ། ཨོཾ་ བི་ སཾ་ ཛི སྭཱཧཱ། ཨོཾ་
པདྨོ་ཊཱི་ཥ་བི་མ་ལེ་ཧཱུཾ་ཕཊ། ཉེར་གཅིག་རེ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི།
ཁྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་
མེ་སརྦ་སཏྭཱ་ནཾ་སྭཱཧཱ། ཚེ་ལས་འདས་པ་ཆེ་གེ་མོ་འདི་ཉིད་ཀྱི་སྡིག་སྒྲིབ་ཐམས་ཅད་
དང༌། ཁྱད་པར་ངན་སོང་གསུམ་དུ་སྐྱེ་བའི་རྒྱུ་ལས་ངན་སྡིག་སྒྲིབ་ཐམས་ཅད་བྱང་
ཞིང་དག་སྟེ་རྟེན་ཁྱད་པར་ཅན་ཐོབ་ནས་མྱུར་དུ་མངོན་པར་རྫོགས་པར་འཚང་རྒྱ་
བར་གྱུར་ཅིག །ཅེས་སྤེལ་ཚིག་དང་བཅས་མང་དུ་བཟླ། ཨོཾ་སརྦ་པཱ་པཾ་ད་ཧ་ན་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཛྲ་ཧཱུྃ་ཕཊ། ཨོཾ་སརྦ་པཱ་པཾ་བི་ཤོ་དྷ་ན་བཛྲ་ཧཱུཾ་ཕཊ། ཨོཾ་སརྦ་ཀརྨ་ཨཱ་ཝ་ར་ཎཱ་ནི་
བྷསྨིཾ་ཀུ་རུ་ཧཱུྃ་ཕཊ། ཨོཾ་ཧཱུཾ་བི་ནཱ་ཤ་ཡ་ཨཱ་ཝ་ར་ཎཱ་ནི་བཛྲ་ཧཱུྃ་ཕཊ། ཨོཾ་ཧཱུྃ་བི་ཤོ་དྷ་ཡ་
ཨཱ་ཝ་ར་ཎཱ་ནི་ཧཱུྃ་ཕཊ། ༀ་ཛྭ་ལ་ཛྭ་ལ། དྷ་ཀ་དྷ་ཀ །ཧ་ན་ཧ་ན། ཨཱ་ཝ་ར་ཎཱ་ནི་
ཕཊ། ཨོཾ་སུཾ་ས་ར་ས་ར་པྲ་ས་ར་པྲ་ས་ར་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཧཱུཾ་ཧ་ར་ཧ་ར་
སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཧཱུྃ་ཕཊ་སརྦ་ཨཱ་ཝ་ར་ཎཱ་ནི་སྤོ་ཊ་ཡ་ཧཱུྃ་ཕཊ། ཨོ་བྲི་
ཏ་བྲི་ཏ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ཏྲ་ཊ་ཏྲ་ཊ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་
ཙྪིནྡ་ཙྪིནྡ་སརྦ་ཨཱ་ཝ་ར་ཎཱ་ནི་ཧཱུཾ་ཕཊ། ཨོཾ་ད་ཧ་ད་ཧ་སརྦ་ན་ར་ཀ་ག་ཏི་ཧེ་ཏུཾ་ཧཱུྃ་ཕཊ།
ཨོཾ་པ་ཙ་པ་ཙ་སརྦ་པྲ་ཏ་ཀ་ག་ཏི་ཧེ་ཏུཾ་ཧཱུྃ་ཕཊ། ཨོཾ་མ་ཐ་མ་ཐ་སརྦ་ཏིར་ཀ་ག་ཏི་ཧེ་
ཏུཾ་ཧཱུྃ་ཕཊ། ཚེ་ལས་འདས་པ་ཆེ་གེ་མོ་ཞེས་བགྱི་བ་འདི་ཉིད་སྡིག་སྒྲིབ་ཐམས་ཅད་
དང་ངན་སོང་གསུམ་གྱི་སྡུག་བསྔལ་ཐམས་ཅད་ལས་གྲོལ་ཏེ་མྱུར་དུ་བཅོམ་ལྡན་
འདས་རྡོ་རྗེ་མི་འཁྲུགས་པའི་གོ་འཕང་ཐོབ་པར་གྱུར་ཅིག །ཅེས་བརྗོད་ཅིང་བྲབ་
བོ། །དེ་ནས་ཁྲུས་ཀྱི་སྒོ་ནས་སྡིག་སྒྲིབ་སྦྱང་བ་ལ་ཐོག་མར་དཀྱིལ་འཁོར་ལ་ཁྲུས་
གསོལ་བ་ནི། ཇི་ལྟར་བལྟམས་པ་ཙམ་གྱིས་ནི། །ཞེས་སོགས། ཨོཾ་སརྦ་ཏ་ཐཱ་ག་
ཏཱ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། འདི་ནི་ཁྲུས་མཆོག་དཔལ་དང་ལྡན། །ཞེས་
སོགས། ཨོཾ་སརྦ་ཏ་ཐཱ་ག་ཏཱ། ཞེས་སོགས། རྒྱལ་བའི་སྐུ་ལ་འགྱུར་བ་མི་མངའ་
ཡང་། །ཚེ་འདས་ལུས་ཀྱི་སྒྲིབ་པ་སྦྱང་སླད་དུ། །རྒྱལ་བའི་སྐུ་ལ་ཁྲུས་ཆབ་འདི་
གསོལ་བས། །ཚེ་འདས་ལུས་ཀྱི་སྒྲིབ་པ་དག་གྱུར་ཅིག །ཨོཾ་སརྦ། ནས། ཤྲཱི་ཡེ་ཧཱུཾ།
དེ་བཞིན་དུ། རྒྱལ་བའི་གསུང་ལ། ཞེས་དང༌། རྒྱལ་བའི་ཐུགས་ལ། ཞེས་དང་།
ཚེ་འདས་ངག་གི་དང་། ཚེ་འདས་ཡིད་ཀྱི། ཞེས་འདོན་པ་སྤོ། དེ་བཞིན་གཤེགས་
དང༌ དེ་ ཡི་སྲས་རྣམས་ལ། །ཞེས་སོགས། དེ་དག་སྐུ་ལ་མཚུངས་པ་མེད་པའི་
- 312 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
གོས། །ཞེས་སོགས། ཨོ་ཧཱུྃ་ཞེས་སོགས། སྟོང་གསུམ་ཀུན་ཏུ་དྲི་དང་ལྡང་བ་ཡི། །
ཞེས་སོགས། ཨོཾ་བཛྲ་གནྡྷེ་ཨཱཧཱུྃ། སྲབ་འཇམ་ཡང་བ་ལྷ་ཡི་གོས། །ཞེས་པ་ནས།
ཚེ་འདས་རྡོ་རྗེའི་སྐུ་ཐོབ་ཤོག །ཨོཾ་བཛྲ་ཝ་ས་མྱ་ཨཱཧཱུཾ། དེ་ནས་ཕུང་པོའམ། མིང་
བྱང་ངམ། གཟུགས་བརྙན་ལ་ཁྲུས་བྱ་བ་ནི། འདི་ནི་སྦྱིན་པའི་ རང་བཞིན་ཆུ། །
སེར་ སྣའི་ དྲི་མ་ སྦྱོང་ མཛད་ཅིང་། །གཏོང་བ་དྲི་ ཡིས་ ལེགས་ བསྒོས་ཆུ། ཁྲུས་
ལེགས་མཛད་ཀྱིས་ཁྲུས་བྱའོ། །ཨོཾ་ཀཾ་ཀ་ནི་ཀཾ་ཀ་ནི༔ འཇིག་རྟེན་འདི་ནས་ཕ་
རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་ཉིད་ཀྱིས་ཚེ་འཁོར་བ་
ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་དུ་ཉོན་མོངས་
པ་སེར་སྣའི་དྲི་མ་ཐམས་ཅད་བྱང་ཞིང་དག་ནས་སྦྱིན་པའི་ཕ་རོལ་ཏུ་ཕྱིན་པ་
ཡོངས་སུ་རྫོགས་ཏེ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག །དེ་
བཞིན་དུ་ སྦྱིན་ པའི་ གནས་ སུ། ཚུལ་ ཁྲིམས། བཟོད་པ། བརྩོན་ འགྲུས། བསམ་
གཏན། ཤེས་ རབ། སེར་ སྣའི་ གནས་ སུ། ཚུལ་ འཆལ། ཁོང་ ཁྲོ། ལེ་ ལོ། རྣམ་
གཡེང་། ཤེས་འཆལ་རྣམས་བཅུག་ལ་གོང་བཞིན་བྱ། ཆུ་བོ་དྲུག་གིས་ཁྲུས་བྱས་
པས། །བག་ཆགས་རྣམ་དྲུག་ སྦྱངས་ནས་ནི། །གང་ལ་ཉེས་པ་མི་མངའ་ཞིང་།
ཁྲུས་ལེགས་མཛད་ལ་ཕྱག་འཚལ་འདུད། །ཨོཾ་ཀཾ་ཀ་ནི་ཀཾ་ཀ་ནི༔ སྭཧཱ། འཇིག་
རྟེན་འདི་ནས་ཕ་རོལ༴ ཁྱད་པར་དུ་ཡང་ཕར་ཕྱིན་དྲུག་གི་མི་མཐུན་ཕྱོགས་ཐམས་
ཅད་བྱང་ཞིང་དག་ནས་ཕ་རོལ་དུ་ཕྱིན་པ་དྲུག་ཡོངས་སུ་རྫོགས་ཏེ་མྱུར་དུ་ཞེས་
སོགས་བརྗོད་དོ། །དེ་ནས་དུག་དབྱུང་བྱ་བ་ནི། འདོད་ཆགས་ཞེ་སྡང་གཏི་མུག་
གསུམ། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་
མངའ། །སངས་ རྒྱས་ གཟི་ཡིས་དུག་ བཅོམ་མོ། །ཨོ་ ཀཾ་ ཀ་ནི་ཀཾ་ཀ་ནི སྭཱཧཱ།
-313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འཇིག་རྟེན་འདི་ནས་ཕ་རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་
ཉིད་ཀྱིས༔ ཁྱད་པར་དུ་ཡང་ཉོན་མོངས་པ་དང་དེའི་དབང་གིས་བྱུང་བའི་དུག་
ཐམས་ཅད་བྱང་ཞིང་དག་ནས་མྱུར་དུ། ཞེས་སོགས། དེ་བཞིན་དུ། བཅོམ་ལྡན།
སངས་རྒྱས། ཞེས་པའི་གནས་སུ། དམ་ཆོས་དཀོན་མཆོག །དམ་ཆོས་གཟི་ཡིས།
དགེ་ འདུན་ དཀོན་ མཆོག །དགེ་ འདུན་ གཟི་ ཡིས། ཞེས་ འདོན་པ་བསྒྱུར་ ལ་
བྱའོ། །ས་ནི་དུག་གི་མ་ཡིན་ཏེ། །ས་ནི་དུག་གི་ཕ་ཡང་ཡིན། །བདེན་པའི་བདེན་
ཚིག་ དེ་ དག་ གིས། །ཚེ་ འདས་ དུག་ནི་དུག་མེད་ཤོག །དུག་ནི་ ས་ ཡི་ནང་དུ་
སོང་། །གང་ བའི་ ནང་ དུ་ དུག་ སོངས་ཤིག་ སྭཱཧཱ། ཨོཾ་ཀཾ་ཀ་ནི་ཀཾ་ ཀ་ནི༴ སྭཱཧཱ།
འཇིག་རྟེན་འདི་ནས་ཕ་རོལ་ཏུ་སོང་ཞིང་ཚེ་ལས་འདས་པ་ཆེ་གེ་མོ་ཞེས་བྱ་བ་འདི་
ཉིད་ཀྱིས༔ ཁྱད་པར་དུ་ཡང་འབྱུང་བ་དང་འབྱུང་བ་ལས་གྱུར་པའི་དུག་ཐམས་
ཅད་ཤཱནྟིཾ་ཀུ་རུ་སྭཱཧཱ། དེ་བཞིན་དུ། སའི་གནས་སུ་ཆུ་མེ་རླུང་རྣམས་བཅུག་ལ། ཆུ་
ལ་གཤེར་བའི་ནང་དུ་དུག་སོངས་ཤིག །མེ་ལ། འབར་བའི་ནང་དུ་དུག་སོངས་
ཤིག །རླུང་ ལ། གཡོ་ བའི་ ནང་ དུ་དུག་སོངས་ཤིག །ཨོཾ་ ཀཾ་ ཀ་ནི་ ཀཾ་ ཀ༴ སྭཧཱ།
སོགས་སྤེལ་ཚིག་དང་བཅས་པ་སྔར་བཞིན་ནོ། །དེ་ནས་མི་ཤིས་པ་སྦྱང་བ་ནི།
གང་ལ་སེར་སྣ་རྣམ་ཆགས་པ། །རྣམ་འཇོམས་དྲི་མ་མེད་མཛད་ཅིང་། །ཐུགས་ཞི་
གནོད་པ་མི་མངའ་དེས། ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་
ཞིག་འགྲོ་བ་རྣམས། །ཐར་པའི་ལམ་དུ་འཛུད་མཛད་ཅིང་། །ཆོས་རྣམས་ཐམས་
ཅད་ སྟོན་ པ་ དེས། ཁྱེད་ ལ་ བདེ་ ལེགས་ མཛད་ པར་ འགྱུར། །སྟོན་ པ་ འགྲོ་བ་
རྣམས་ཀྱི་རྟེན། །སེམས་ཅན་ཀུན་གྱི་དོན་ གྱི་ ཕྱིར། །གང་ཞིག་བདེ་བར་མངའ་
མཛད་དེས། ཁྱེད་ལ་བདེ་ལེགས་མཛད་པར་འགྱུར། །སྐྱོབ་པ་གང་ཞིག་བྱམས་པ་
- 314 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
ཡི། །ཐུགས་ ཀྱིས་ འགྲོ་བ་འདི་དག་ཀུན། །བུ་གཅིག་བཞིན་དུ་རྟག་སྐྱོང་དེས།
ཁྱེད་ ལ་ བདེ་ ལེགས་མཛད་ པར་ འགྱུར། །གང་ ཞིག་ འཁོར་ བར་ འགྲོ་ བ་ ཡི། །
སེམས་ཅན་ཀུན་གྱི་རྟེན་གྱུར་ཅིང་། །གླིང་དང་དཔུང་གཉེན་གྱུར་པ་དེས། ཁྱེད་ལ་
བདེ་ལེགས་མཛད་པར་འགྱུར། །གང་ཞིག་ཆོས་རྣམས་མངོན་སུམ་གྱུར། །གཙང་
ཞིང་བསླུ་བ་མི་མངའ་བས། །གསུང་གཙང་གཙང་མར་མཛད་པ་དེས། ཁྱེད་ལ་
བདེ་ལེགས་མཛད་པར་ འགྱུར། །དཔའ་བོ་ཆེན་པོ་གར་སྐྱེས་པས། །ཕུན་སུམ་
ཚོགས་དོན་འབྱོར་གྱུར་ཅིང་། །དོན་འགྲུབ་ཆོས་ཀྱང་གྲུབ་པ་དེས། ཁྱེད་ལ་བདེ་
ལེགས་ མཛད་ པར་ འགྱུར། །གང་ ཞིག་ སྐྱེས་ པས་ ས་རྣམས་ནི། །ནགས་ ཚལ་
བཅས་པར་རབ་གཡོས་ཤིང་། །སེམས་ཅན་ཐམས་ཅད་རབ་དགའ་དེས། ཁྱེད་ལ་
བདེ་ལེགས་མཛད་པར་འགྱུར། །བྱང་ཆུབ་སྙིང་པོར་གཤེགས་པ་ན། །ས་དག་
རྣམ་དྲུག་ གཡོས་གྱུར་ཅིང་། །བདུད་ ཡིད་མི་བདེར་གྱུར་པ་དེས། ཁྱེད་ལ་བདེ་
ལེགས་ མཛད་ པར་ འགྱུར། །ཆོས་ ཀྱི་ འཁོར་ ལོ་ བསྐོར་ བ་ ན། །འཕགས་ པའི་
བདེན་པ་རྣམས་གསུངས་ཤིང་། །ཐུབ་པའི་སྙན་པ་གང་བྱུང་དེས། ཁྱེད་ལ་བདེ་
ལེགས་མཛད་པར་འགྱུར། །ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་
ཆོས་ ཀྱི་ ཕ མ་ མཛད་ དེ། །ཚོགས་ ཀུན་ དབང་ དུ་མཛད་ པ་ དེས། ཁྱེད་ ལ་ བདེ་
ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་
ཚངས་པའི་ལྷ་རྣམས་དང༌། །འབྱུང་པོ་ཀུན་གྱི་བདེ་ལེགས་ནི། ཁྱེད་ལ་རྟག་ཏུ་
སྦྱིན་གྱུར་ཅིག །སངས་ རྒྱས་ བསོད་ནམས་མཐུ་དག་དང༌། །ལྷ་རྣམས་ ཀུན་ གྱི་
བསམ་པ་ཡིས། ཁྱེད་ཀྱི་འདོད་དོན་གང་ཡིན་པ། །དོན་དེ་དེ་རིང་གྲུབ་གྱུར་ཅིག །
རྐང་གཉིས་ཁྱེད་ཅག་བདེ་ལེགས་གྱུར། །རྐང་བཞི་ཁྱེད་ཅག་བདེ་ལེགས་གྱུར།
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཁྱེད་ཅག་ལམ་བགྲོད་བདེ་གྱུར་ཅིག །ཕྱིར་འོང་དག་ཀྱང་བདེ་ལེགས་ཤོག །ཉིན་
མོ་བདེ་ལེགས་མཚན་བདེ་ལེགས། །ཉི་མའི་གུང་ལའང་བདེ་ལེགས་ཤོག ཁྱེད་
ཅག་ཀུན་ཏུ་བདེ་ལེགས་གྱུར། ཁྱེད་ཅག་སྡིག་པར་མ་གྱུར་ཅིག །ཅེས་བརྗོད། ཚེ་
ལས་འདས་པ་ཆེ་གེ་མོ་ཞེས་བྱ་བ་འདི་ཉིད་བདུད་དང་མི་མཐུན་པའི་ ཕྱོགས་
ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །ཅེས་བརྗོད། བཀྲ་
ཤིས་ཀྱི་ཚིགས་བཅད་མདོར་བསྡུས་བྱ་བར་འདོད་ན། སྟོན་མཆོག་དམ་པ་ལྷ་
མིས་ མཆོད་ འོས་པ། །སངས་ རྒྱས་ ཕྱག་འཚལ་དེང་ འདིར་ བདེ་ ལེགས་ཤོག །
སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་
ལེགས་ཤོག །ཞི་བ་ཆགས་བྲལ་ལྷ་མིས་མཆོད་འོས་པ། །ཆོས་ལ་ཕྱག་འཚལ་
དེང་ འདིར་ བདེ་ ལེགས་ཤོག །སེམས་ཅན་གང་དག་ འགྲོ་དང་མི་འགྲོ་བ། །དེ་
དག་ཐམས་ཅད་དེང་འདིར་བདེ་ལེགས་ཤོག །ཚོགས་ཀྱི་དམ་པ་ལྷ་མིས་མཆོད་
འོས་པ། །དགེ་འདུན་ཕྱག་འཚལ་དེང་འདིར༴ སེམས་ཅན་གང་དག་འགྲོ་དང་མི་
འགྲོ་བ། །དེ་དག་ཐམས་ཅད་དེང་འདིར༔ འབྱུང་པོ་གང་དག་འདིར་ནི་ལྷགས་
གྱུར་ཏེ། །སའམ་འོན་ཏེ་བར་སྣང་འཁོད་ཀྱང་རུང་། །སྐྱེ་ དགུ་ ཀུན་ ལ་རྟག་ཏུ་
བྱམས་བྱེད་ཅིང་། །ཉིན་དང་མཚན་དུ་ཆོས་ལ་སྤྱོད་གྱུར་ཅིག །འདིར་ནི་རྒྱལ་བ་
སྲས་བཅས་བདེན་གང་གིས། །ཤིན་ཏུ་བདེན་པ་གསུང་ཞིང་རྫུན་མེད་པ། །བདེན་
པ་དེ་ཡིས་དེང་འདིར་བདེ་ལེགས་ཤོག །དེང་ཀུན་འཇིགས་པ་ཆེ་ལས་ཐར་གྱུར་
ཅིག །སྭཱཧཱ། ཚེ་ལས་འདས་པ་ཆེ་གེ་མོ་ཞེས་བྱ་བ་འདི་ཉིད་བདུད་དང་མི་མཐུན་
པའི་ཕྱོགས་ཐམས་ཅད་ལས་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག །ཅེས་
བརྗོད། དེ་ནས་ཚེ་འདས་ལ་སྐྱབས་འགྲོའི་བརྡ་སྤྲོད་བྱ་བར་སྤྲོ་ན་བྱ་ཞིང་། མ་
- 316 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
བྱས་ཀྱང་ཆོ་ག་ཆད་པའི་སྐྱོན་མེད་པས་གང་མོས་བྱའོ། །དེ་ནས་ཚེ་འདས་ཀྱི་ཉེ་
འབྲེལ་སོགས་ཀྱིས་བྱང་བུ་བཟུང་སྟེ་ཕྱག་འཚལ་དུ་གཞུག་ཅིང་། གང་གི་དྲིན་
གྱིས་བདེ་ཆེན་ཉིད། །ཅེས་སོགས་དང༌། སངས་རྒྱས་ཀུན་གྱི་རང་བཞིན་སྐུ། །
སློབ་དཔོན་ལ་ཡང་ཕྱག་བྱའོ། །དང་པོར་མེ་ཏོག་ཕོག་པ་ཡི། །དཀྱིལ་འཁོར་ལྷ་
ཚོགས་རྣམས་ལ་འདུད། །མཚན་ཙམ་ཐོས་པས་ངན་འགྲོའི་འཇིགས་ལས་སྐྱོབ། །
གསོལ་བ་བཏབ་ན་དངོས་གྲུབ་མཆོག་སྩོལ་བའི། །སྐྱབས་མགོན་བཅོམ་ལྡན་མི་
འཁྲུགས་ རྒྱལ་ པོ་ ལ། །སྒོ་ གསུམ་ གུས་ པ་ ཆེན་ པོས་ ཕྱག་ འཚལ་ ལོ། །རྫོགས་
སངས་མངོན་པར་སངས་རྒྱས་ཚེ། །བཀྲ་ཤིས་རྟགས་སུ་སྐུ་སྤྲུལ་ནས། །ལྷ་མོ་
བརྒྱད་ ཀྱིས་འགྲོ་དོན་མཛད། །དཔའ་བེའུ་པདྨ་གདུགས་དང་དུང་། །འཁོར་ལོ་
རྒྱལ་མཚན་བུམ་པ་ཉ། །བཀྲ་ཤིས་ལྷ་མོ་བརྒྱད་པོ་དང་། །ལྕགས་ཀྱུ་ཞགས་པ་
ལྕགས་སྒྲོལ་དྲིལ། །དཀྱིལ་འཁོར་ལྷ་ཚོགས་ཕྱག་འཚལ་བསྟོད། །གཙོ་བོ་རྒྱལ་བ་
འགྲོ་བའི་མགོན། །འགྲོ་བ་སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་
ཀུན་སེལ་ལ། །དེ་ རིང་ཉིད་ནས་ སྐྱབས་སུ་མཆི། །དེ་ཡི་ཐུགས་ སུ་ ཆུད་ པའི་
ཆོས། །འཁོར་བའི་འཇིགས་པ་སེལ་བ་དང་། །བྱང་ཆུབ་སེམས་དཔའི་ཚོགས་ལ་
ཡང་། །དེ་བཞིན་ཡང་དག་སྐྱབས་སུ་མཆི། །བདག་ནི་འཇིགས་པས་རྣམ་སྐྲག་
པས། །ཀུན་ཏུ་བཟང་ལ་བདག་ཉིད་དབུལ། །འཇམ་དཔལ་དབྱངས་ལ་བདག་
ཉིད་ཀྱིས། །བདག་གི་ལུས་འདི་དབུལ་བར་བགྱི། །ཐུགས་རྗེའི་སྤྱོད་པ་མ་འཁྲུལ་
བའི། །སྤྱན་རས་གཟིགས་མགོན་དེ་ལ་ཡང་། །ཉམ་ཐག་ང་རོས་འོ་དོད་འབོད། །
སྡིག་ལྡན་བདག་ལ་བསྐྱབ་ཏུ་གསོལ། །འཕགས་པ་ནམ་མཁའི་སྙིང་པོ་དང་། །ས་
ཡི་སྙིང་པོ་དག་དང་ནི། །ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་
-317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ནས་འོ་དོད་འབོད། །གང་ཞིག་མཐོང་ན་གཤིན་རྗེ་ཡི། །ཕོ་ཉ་ལ་སོགས་སྡང་བ་
རྣམས། །སྐྲག་ནས་ཕྱོགས་བཞིར་འབྱེད་བྱེད་པ། །རྡོ་རྗེ་ཅན་ལ་སྐྱབས་སུ་མཆི། །
སྔོན་ཆད་ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེ་མཐོང་ནས། ཁྱེད་ལ་
སྐྱབས་སུ་མཆི་ལགས་ ཀྱི། །འཇིགས་པ་མྱུར་དུ་བསལ་དུ་གསོལ། །བསྡུ་ན་དེ་
ཙམ་དང༌། ཡང་བར་དོ་ལ་ཆེད་དམིགས་ཀྱི་གསོལ་འདེབས་ཤུགས་དྲག་བྱ་བར་
འདོད་ན། དགེ་ བས་ འཕངས་ པའི་ ཚེ་ དང་ བསོད་ནམས་ ཟད། །འཇིགས་རུང་
བདུད་དང་གཤིན་རྗེས་ཕ་རོལ་འཁྲིད། །མགོན་མེད་ཉམ་ཐག་བར་དོའི་འགྲོ་བ་
ལ། །ཐུགས་རྗེས་གཟིགས་ཤིག་བླ་མ་ཡི་དམ་ལྷ། །བཟློག་མེད་ལས་རླུང་དྲག་
པོས་རྒྱབ་ནས་བདས། །ཉོན་མོངས་ཞགས་པ་ནག་པོས་སྐེ་ནས་བཅིངས། །ཅི་བྱ་
གཏོལ་མེད་བར་དོའི་འགྲོ་ཀུན་གྱི། །སྐྱབས་མགོན་མཛོད་ཅིག་ བླ་མ་ཡི་དམ་
ལྷ། །ཆ་མེད་ཡུལ་དུ་གྲོགས་མེད་གཅིག་པུར་འཁྱམས། །འཇིག་སྐྲག་འཁྲུལ་པའི་
སྣང་བ་ཆུ་ ལྟར་འཁྲུག །གར་སྐྱེའི་གདེང་མེད་བར་དོའི་འགྲོ་ཀུན་གྱི། །སྐྱབས་
མགོན་མཛོད་ཅིག་བླ་མ་ཡི་དམ་ལྷ། །ལས་ལས་གྲུབ་པའི་དམྱལ་བའི་ཕོ་ཉའི་
ཚོགས། །བརྩེ་མེད་ གད་མོ་དགོད་པའི་བསུ་མས་བསྐོར། །སྐྱབས་ འཚོལ་ རིག་
རིག་བལྟ་བ་འདི་དག་ལ། །ཐུགས་རྗེས་གཟིགས་ཤིག་བླ་མ་ཡི་དམ་ལྷ། །མངོན་
ཤེས་ཕྲ་མོས་རང་གི་སྔ་ཕྱིའི་རྒྱུས། །ཅུང་ཟད་ཤེས་པར་རང་ལ་ཡིད་ཆད་ཅིང་། །
འགྱོད་པ་མཚོན་གྱིས་རང་སྲོག་བཅད་བཞིན་བརྒྱལ། །འདི་འདྲའི་འཇིགས་ལས་
སྐྱོབས་ཤིག་ཐུགས་རྗེ་ཅན། །ཞེས་པ་རྣམས་བརྗོད་ཅིང་གསོལ་བ་བཏབ་བོ། །དེ་
ནས་སྨིན་བྱེད་དབང་གི་སྒོ་ནས་སྡིག་སྒྲིབ་སྦྱང་བ་ནི། །ཚེ་འདས་དེ་ཉིད་སྔོན་མི་
འཁྲུགས་པའི་དབང་ཐོབ་པ་ཞིག་ཡིན་ན་སློབ་མ་རྣམས་ལ་ཇི་ལྟར་བྱ་བ་བཞིན་དུ་
- 318 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
དབང་བསྐུར། སྔོན་དབང་ཐོབ་པ་མིན་ན་སྡོམ་བཟུང་དང་དམ་གཞག་གི་བསྐོར་
རྣམ་གཞག་ནས་དཀྱིལ་འཁོར་དུ་བཅུག་སྟེ་ལྷ་ངོ་སྟོན་པ་ཙམ་བྱས་ན་ཕན་ཡོན་ཆེ་
བར་གསུངས། དེ་ལྟར་མ་བྱས་ཀྱང་ཆོ་ག་ཆད་པའི་སྐྱོན་མེད་པས་སྐབས་དང་
བསྟུན་ནས་གང་འོས་བྱའོ། །དེ་ནས་རྟེན་ལྷར་བསྐྱེད་པ་ནི། སྭ་བྷ་ཝས་སྦྱངས།
སྟོང་བའི་ངང་ལས་ཚེ་འདས་ཀྱི་རྣམ་ཤེས་ཨ་ཐུང་གི་གཟུགས་ཅན་ཡོངས་སུ་གྱུར་
པ་ལས་བཅོམ་ལྡན་འདས་རྡོ་རྗེ་མི་འཁྲུགས་པའི་སྐུར་བཞེངས་པར་གྱུར། མཆོད་
པ་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏཱ་ཨཀྟ་ས་པ་རི་ཝཱ་ར་ཨབྷཾ་ནས།
ཤལྟའི་བར་གྱིས་མཆོད། མཚན་ཙམ་ཐོས་པས་ངན་འགྲོའི་འཇིགས་ལས་སྐྱོབ། །
གསོལ་བ་བཏབ་ན་དངོས་གྲུབ་ཀུན་སྩོལ་བའི། །སྐྱབས་མགོན་བཅོམ་ལྡན་མི་
འཁྲུགས་རྒྱལ་པོ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཞེས་པས་
བསྟོད་དོ། །དེ་ནས་སྦྱིན་བདག་སོགས་ཀྱི་བསམ་པའི་ཁྱད་པར་གྱིས་ཟས་གཏད་
ཅིས་ཀྱང་བྱེད་དགོས་པ་བྱུང་ན། ཟས་གཏད་ཀྱི་རྫས་དང་ཡོ་བྱད་རྣམས་བྱིན་གྱིས་
བརླབས་ལ། ཆུ་གཉིས་ཉེར་སྤྱོད་རོལ་མོ་འདོད་ཡོན་རྣམས་མཆོད་ཕྲེང་སྔགས་
དང་ཕྱག་རྒྱ་དང་བཅས་པས་དབུལ་ཞིང་། ཚེ་འདས་ལྷར་བསྐྱེད་པ་དེས་དཀྱིལ་
འཁོར་ ལྷ་ ཚོགས་ ལ་ མཆོད་ པ་ ཕུལ་ བས་ ཚེ་ འདས་ དེའི་ ཚོགས་ རྫོགས་ པར་
བསམས་ན་ཕན་ཡོན་ཆེ་བར་གསུང་ངོ༌། །གྲོལ་བྱེད་སྤོར་ཆོག་གི་སྒོ་ནས་སྡིག་
སྒྲིབ་སྦྱང་བ་ནི། ཚེ་འདས་དེ་ལ་མངོན་དགའི་ཞིང་གི་བཀོད་པ་དང་ཡོན་ཏན་
རྣམས་བརྗོད་ནས་མོས་གུས་དང་འདུན་པ་ཤུགས་དྲག་བསྐྱེད་ཅིང་། དེ་ལྟར་མ་
བྱས་ཀྱང་ཆོ་ག་ཆད་པའི་སྐྱོན་མེད་པས་སྐབས་དང་བསྟུན་ནས་གང་མོས་བྱའོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སངས་རྒྱས་རྡོ་རྗེ་མི་འཁྲུགས་པ་ལ་ཕྱག་འཚལ་ལོ་མཆོད་དོ་སྐྱབས་སུ་མཆིའོ། །
ཚེ་འདས་ཆེ་གེ་མོ་ཞེས་བགྱི་བ་འདི་ཉིད་མངོན་དགའི་ཞིང་དུ་ད་ལྟ་ཉིད་དུ་དྲང་དུ་
གསོལ། ཞེས་ལན་མང་དུ་བརྗོད་ཅིང་གསོལ་བ་བཏབ། དཀོན་མཆོག་རིན་ཆེན་
དཔལ་ཞིང་དུ། །དཀོན་མཆོག་རིན་ཆེན་ལས་བྱུང་བ། །དཀོན་མཆོག་རིན་ཆེན་
འོད་ཟེར་གྱིས། །རིན་ཆེན་ཕྲེང་བ་རྣམ་དག་པ། །ཚོགས་ཀྱི་ལམ་དང་སྦྱོར་བའི་
ལམ། །མཐོང་བའི་ལམ་དང་སྒོམ་པའི་ལམ། །བླ་ན་མེད་པའི་ཁྱད་པར་ལམ། །
བྱང་ཆུབ་བར་ཆད་མེད་པའི་ལམ། །རྣམ་པར་གྲོལ་བའི་ལམ་དག་ལ། །བརྟེན་
ནས་ སྡིག་པ་ ཀུན་སྦྱངས་ནས། །འཕགས་པའི་ལམ་དེར་བགྲོད་པར་ཤོག །ཨོ་
རཏྟེ་ རཏྟེ། མཧཱ རཏྟེ། རཏྣ་སམྦྷ་ཝེ། རཏྣ་ཀི་ རཏྟེ། རཏྣ་མཱ་ ལ་བི་ཤུདྡྷེ། ཤོ་དྷ་ཡ།
སརྦ་པཱ་པཾ ་ཧཱུྃ་ཕཊ། ཅེས་ལམ་བསྟན་ནོ། །དེ་ནས་ལམ་སྦྱང་བ་ནི། པདྨ་འདམ་
གྱིས་མ་གོས་ལྟར། །སྲིད་གསུམ་དྲི་མས་མ་གོས་པའི། །སྲིད་པའི་པདྨོ་ལས་བྱུང་
བ། །མངོན་དགའི་ཞིང་དུ་སྐྱེ་བར་ཤོག །ཨོཾ་པདྨེ་པདྨེ་པདྨ་སཾ་བྷ་ཝེ། མཧཱ་སུ་ཁ་པ་
ཏི་གཙྪནྟ་སྭཱཧཱ། དེ་ནས་གནས་སྤོར་དངོས་གཞི་ནི། ཚེ་འདས་ཀྱི་རྣམ་ཤེས་ལྷར་
བསྐྱེད་པ་དེ་ཉིད། བཅོམ་ལྡན་འདས་རྡོ་རྗེ་མི་འཁྲུགས་པའི་ཐུགས་ཀ་ནས་བྱུང་
བའི་འོད་ཟེར་གྱི་ལྕགས་ཀྱུས་དྲངས་ཏེ་སྤྱི་གཙུག་ནས་འཐོན། མངོན་དགའི་ཞིང་
དུ་ཐོགས་པ་མེད་པར་གཤེགས། བཅོམ་ལྡན་འདས་མི་འཁྲུགས་པའི་ཞབས་དྲུང་
དུ་པདྨ་ལས་རྫུས་ཏེ་སྐྱེས། དེར་གནས་པའི་བྱང་སེམས་རྙིང་པ་རྣམས་ཀྱིས་དེ་ལ་
མཆོད་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱའི་བར་གྱིས་
མཆོད། ཚེ་འདས་མངོན་དགའི་ཞིང་དུ་སྐྱེས་པའི་བྱང་སེམས་དེས་ཀྱང་བཅོན་ལྡན་
འདས་མི་འཁྲུགས་པའི་ཞལ་མཐོང་ནས་གུས་པ་ཆེན་པོས། ཨོཾ་སརྦ་ཏ་ཐཱ་ག་ཏ་
- 320 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
ཨགྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱའི་བར་གྱིས་མཆོད། བཅོམ་ལྡན་འདས་མི་འཁྲུགས་
པ་ལས་གདམས་པ་དང་རྗེས་སུ་བསྟན་པ་ཐོབ་པར་གྱུར། དེའི་ཚེ་ལྷ་རྣམས་ཀྱིས་
བྱང་སེམས་མངོན་དགའི་ཞིང་དུ་སྐྱེས་ཤིང་སངས་རྒྱས་ལས་གདམས་པ་ཐོབ་པ་
སོགས་ཆོ་ག་བྱེད་པ་པོ་བདག་ཉིད་ཀྱི་མཐུར་ཤེས་ནས་བདག་ཉིད་ལ་མཆོད་པར་
གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱ། སངས་རྒྱས་འདྲ་བའི་
སྟོན་པ་མེད། །ཆོས་དང་འདྲ་བའི་དགེ་བ་མེད། །དགེ་འདུན་འདྲ་བའི་སྣོད་མེད་
དེ། །སྔགས་དང་འདྲ་བའི་འདྲེན་པ་མེད། །ཅེས་ཆེད་དུ་བརྗོད་པར་གྱུར། བྱང་
སེམས་དེས་ཀྱང་རང་ཉིད་མངོན་དགའི་ཞིང་དུ་སྐྱེ་བའི་རྒྱུ་བརྟགས་པས། བདག་
གིས་ཆོ་ག་བྱས་པའི་མཐུར་ཤེས་ནས་སྐད་ཅིག་གིས་བདག་ཉིད་ཀྱི་མདུན་དུ་
འོངས་ནས། ཨེ་མའོ་སངས་རྒྱས་ཨེ་སངས་རྒྱས། །ཨེ་མའོ་སངས་རྒྱས་མཛད་པ་
ལེགས། །གང་ ཕྱིར་ ངན་ སོང་ བདག་ ཅག་ སྦྱངས། །བྱང་ ཆུབ་ སྤྱོད་ པ་ ཉིད་ ལ་
བཞག །ཨེ་མའོ་ཤཱཀྱ་མགོན་པོ་ཡིས། །སངས་རྒྱས་མཛད་པ་ཡ་མཚན་ཆེ། །གང་
ཕྱིར་ ངན་སོང་ལྷུང་བ་ ཡི། །སེམས་ ཅན་གློག་བཞིན་མྱུར་དུ་སྒྲོལ། །དེ་བཞིན་
གཤེགས་པའི་ཆོས་ནི་བསམ་མི་ཁྱབ། །སྔགས་ཀྱི་ཡོན་ཏན་སྣ་ཚོགས་བསམ་མི་
ཁྱབ། །བྱང་ཆུབ་བརྟེན་པ་རྣམས་ཀྱང་བསམ་མི་ཁྱབ། །ཚངས་སྤྱོད་ཚུལ་ཁྲིམས་
དྲི་མེད་ཀྱེ་བསམ་ཡས། །ཨེ་མ་སངས་རྒྱས་རྣམས་ཀྱི་ནི། །སྔགས་ཀྱི་བྱིན་རླབས་
ཡ་མཚན་ཆེ། །གང་ཕྱིར་མཚམས་མེད་ལྟུང་བ་ཡི། །སེམས་ཅན་ལྷ་གནས་མྱུར་དུ་
སྐྱེས། །ཞེས་ཆེད་དུ་བརྗོད་པ་ཆེད་དུ་བརྗོད་ནས་བདག་དང་དཀྱིལ་འཁོར་བའི་
ལྷ་ལ་མཆོད་པར་གྱུར། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤཔྟ་པྲ་ཏཱིཙྪ་ཧཱུྃ་སྭཱཧཱ། དེ་ལྟར་
མཆོད་ནས་སླར་ཡང་མངོན་དགའི་ཞིང་དུ་སོང་བར་གྱུར། ཨོཾ་སརྦ་བུདྡྷ་ཀྵེ་ཏྲ་
-321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ག་ཙྪནྟ་སྭཱཧཱ། དེ་ནས་བྱང་བུ་མེར་བསྲེགས་ཏེ་སྦྱང་བ་ནི། མར་མེ་ལས་སྔགས་
ཀྱིས་བསངས། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། མར་མེ་སྣང་བ་མི་
དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་སངས་རྒྱས་ཐམས་ཅད་ཀྱི་
ཐུགས་གཉིས་སུ་མེད་པའི་ཡེ་ཤེས་རཾ་ལས་མེར་ཤར་བའི་ཡེ་ཤེས་ཀྱི་མེས་ལྷ་དང་
རྣམ་ཤེས་གཤེགས་པའི་ཕུང་པོ་ལྷག་མ་རོ་ལྟ་བུའམ། བྱང་བུ་དང་སྡིག་སྒྲིབ་ལྷན་
ཅིག་ཏུ་ བསྲེགས་ པར་ གྱུར། གསོན་ཅིག་དགོངས་ཤིག་ རིགས་ ཀྱི་བུ། །གསོན་
ཅིག་ཚེ་འདས་རིགས་ཀྱི་བུ། །ཕུང་པོ་ལྔ་ཡི་བུད་ཤིང་ལ། །རྒྱལ་བ་རིགས་ལྔའི་མེ་
སྤར་རོ། །འབྱུང་བ་བཞི་ཡི་བུད་ཤིང་ལ། །ལྷ་མོ་བཞི་ཡི་མེ་སྤར་རོ། །དབང་པོ་
དྲུག་གི་བུད་ཤིང་ལ། །བྱང་ཆུབ་སེམས་དཔའི་མེ་སྤར་རོ། །ཡུལ་རྣམ་དྲུག་གི་བུད་
ཤིང་ལ། །ལྷ་མོ་དྲུག་གི་མེ་སྤར་རོ། །ལུས་ངག་ཡིད་གསུམ་བུད་ཤིང་ལ། །རྒྱལ་
བའི་ སྐུ་ གསུམ་མེ་སྤར་རོ། །སྐུ་གསུམ་ཡེ་ཤེས་ལྔ་ལྡན་དུ། །འགྲོ་བའི་དོན་དུ་
འགྱུར་བར་ཤོག །ཨོཾསྐནྡྷ་དྷཱ་ཏུ་ཨ་ཡ་ཏ་ནཾ་ནི། སྭ་བྷཱ་ཝ་ཛྭ་ལ་ཀུ་རུ་ཀུ་རུ་སྭཱཧཱ། ཨོཾ་
ཛཱ་ལ་ཛཱ་ལ་ཧཱུྃ། ཞེས་བརྗོད་ཅིང་བསྲེག་གོ །ཕུང་ཁམས་སྐྱེ་མཆེད་ཐམས་ཅད་སྣང་
ལ་རང་བཞིན་མེད་པ་སྒྱུ་མ་ལྟ་བུ་ཡིན་པ་ལ། དེ་ལྟར་ཡིན་པར་མ་ཤེས་པར་
བདེན་གྲུབ་ཏུ་ཞེན་པས་སེམས་ཅན་རྣམས་སྡུག་བསྔལ་དུ་བཅུག་པ་ཡིན་པས། ཚེ་
འདས་ཀྱི་ཕུང་ཁམས་སྐྱེ་མཆེད་ཀྱི་གཉིས་སྣང་འཁྲུལ་པ་ཐམས་ཅད་ཡེ་ཤེས་ཀྱི་
མེས་བསྲེགས་པས། གཉིས་སྣང་འཁྲུལ་པའི་བག་ཆགས་མ་ལུས་པ་དག་ནས།
འགྲོ་བའི་དོན་དུ་ སྐུ་ གསུམ་ཡེ་ཤེས་ལྔ་ལྡན་རྒྱལ་བ་མི་འཁྲུགས་པའི་ངོ་བོར་
མངོན་པར་རྫོགས་པར་འཚང་རྒྱ་བར་གྱུར་ཅིག །སྟོང་པ་ཉིད་ལ་གཟུགས་མེད།
ཚོར་བ་མེད་ཅེས་པ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
- 322 -



བཅོམ་ལྡན་འདས་རྡོ་རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་ཚུལ་ཐར་པའི་ལམ་སྟོན།
མངོན་ པར་ རྫོགས་ པར་ སངས་ རྒྱས་ སོ། །ཞེས་ བརྗོད་ ཅིང་ འཁོར་ གསུམ་ མི་
དམིགས་པའི་རྒྱས་བཏབ་ལ་ལྟ་བའི་ངང་དུ་མཉམ་པར་འཇོག་གོ །དེ་ལས་ལངས་
ནས་ བསྔོ་བ་ དང༌ སྨོན་ ལམ་ བྱ་ ཞིང་། མཆོད་ པ་ བྱིན་གྱིས་ བརླབས་ ལ་མཆོད་
བསྟོད་བྱ། ཡིག་བརྒྱས་ལྷག་ཆད་ཁ་བསྐང་ཞིང་ནོངས་པ་བཟོད་པར་གསོལ།
རས་བྲིས་ཀྱི་དཀྱིལ་འཁོར་བཤམས་ཡོད་ཚེ་བརྟན་བཞུགས་བྱ་བ་སོགས་མཇུག་
ཆོག་སྤྱི་ལྟར་དང་དངོས་སུ་བཤམས་པ་མེད་ཚེ་སྨོན་ལམ་དང་ཤིས་བརྗོད་བྱ་ཞིང་།
ལས་ ཀྱི་ རྗེས་མི་ མངོན་ པར་ བྱའོ། །སྦྱང་ཆོག་གི་ ཚུལ་ འདི་ རྒྱུད་ནས་ ཇི་ ལྟར་
གསུངས་ཚུལ་དང༌། ལག་ལེན་ཇི་ལྟར་བྱ་བ་དང་། དམིགས་རིམ་ཇི་ལྟར་བྱ་བ་
དང་། ངོ་བོ་ཇི་ལྟར་བྱ་བའི་ཚུལ་ལ་སོགས་པ་ཆེས་ཞིབ་པར་ཁོ་བོས་སྔར་བའི་
སྦྱང་ཆོག་གི་ལག་ལེན་དང་ཁུངས་གསལ་བར་བཀོད་པ་རྒྱུད་དོན་གསལ་བའི་
རྒྱན་ཅེས་བྱ་བ་ཞིག་ཡོད་པས་དེ་ལས་ཤེས་པར་བྱའོ། །ཚུལ་འདིར་འབད་ལས་
ཐོབ་པའི་དགེ་བ་དེས། །ཐོག་མེད་དུས་ནས་ཡང་ཡང་ཕན་བཏགས་པའི། །ཉམ་
ཐག་ མ་ རྒན་ འགྲོ་བ་མ་ལུས་པ། །མངོན་དགའི་ཞིང་དུ་ སྐྱེས་ནས་ གྲོལ་གྱུར་
ཅིག །ཅེས་བཅོམ་ལྡན་འདས་རྡོ་ རྗེ་མི་འཁྲུགས་པའི་སྒོ་ནས་སྦྱང་ཆོག་བྱ་བའི་
ཚུལ་ཐར་པའི་ལམ་སྟོན་ཅེས་བྱ་བ་འདི་ནི་དད་པའི་སྟོབས་ལྡན་དེམ་ཆི་མཛོད་པ་
བློ་བཟང་མཁས་མཆོག་གིས་ནན་ཆེན་པོས་བསྐུལ་བ་ལ་བརྟེན་ནས། ཆོས་སྨྲ་
བའི་བཙུན་པ་ཡེ་ཤེས་རྒྱལ་མཚན་གྱིས་ལྷ་ལྡན་རྨི་རུ་ཕུན་ཚོགས་ནོར་བུའི་གླིང་གི་
གཙུག་ལག་ཁང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་
ཀུན་ཏུ་རྒྱས་པར་གྱུར་ཅིག། །། །
- 323 -



༄༅། །ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་
བྱེད་ཚུལ་མ་གཅིག་མཁའ་འགྲོའི་ཞལ་ལུང་
ཞེས་བྱ་བ་བཞུགས་སོ། །
ན་མོ་གུ་རུ་དེ་ཝ་ཌཱ་ཀི་ནཱ་ཡ། བླ་མ་དང་ཡུམ་ཆེན་མོ་དབྱེར་མ་མཆིས་པའི་
ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་
དུ་རྗེས་སུ་གཟུང་དུ་གསོལ། དེ་ལ་འདིར་ལམ་ཐུན་མོང་བས་རྒྱུད་སྦྱངས། བླ་མེད་
ཀྱི་དཀྱིལ་འཁོར་ཚད་ལྡན་གང་ཡང་རུང་བ་ཞིག་ཏུ་དབང་བཞི་རྣམ་པར་དག་པ་
ཐོབ། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་
ཞིང་ནམ་མཁའ་སྒོ་འབྱེད་ཀྱི་དབང་ལེགས་པར་ཐོབ་པའི་སྒྲུབ་པ་པོས་ཡུམ་ཆེན་
མོ་དང་མཁའ་འགྲོ་སྡེ་ལྔའི་བསྙེན་པ་ཇི་ལྟར་བྱ་བའི་ཚུལ་ནི། ཡིད་མཐུན་གྱི་
དབེན་པའི་གནས་སུ་མཆོད་གཏོར་རྣམས་ཕྱག་ལེན་ལྟར་བཤམས། སྟན་བདེ་བ་
ལ་ལུས་གནད་དང་ལྡན་པར་འཁོད་དེ་དགེ་སེམས་ཁྱད་པར་ཅན་གྱི་ངང་ནས་
སྐྱབས་འགྲོ་སེམས་བསྐྱེད་བྱ་བ་ནི། སངས་རྒྱས་ཆོས་དང་ཚོགས་མཆོག་ལ། །
བྱང་ཆུབ་བར་དུ་སྐྱབས་སུ་མཆི། །བདག་དང་གཞན་དོན་བསྒྲུབ་སླད་དུ། །བདག་
གིས་ བྱང་ཆུབ་སེམས་བསྐྱེད་དོ། །ཕྱོགས་བཅུ་དག་ན་བཞུགས་པ་ ཡི། །སངས་
རྒྱས་བྱང་ཆུབ་སེམས་དཔའ་གསོན། །བདག་གིས་རྫོགས་པའི་བྱང་ཆུབ་ཕྱིར། །
དེང་ནས་བྱང་ཆུབ་སེམས་བསྐྱེད་དོ། །ཞེས་ལན་གསུམ་བརྗོད་ཅིང་སྐྱབས་འགྲོ་
སེམས་བསྐྱེད་རྒྱུད་དང་འདྲེས་ངེས་བྱ། དེ་ནས་ཚོགས་ཞིང་མཆོད་པ་ནི། རང་ཉིད་
324 -



ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་འགྲོའི་ཞལ་ལུང༌།
སྐད་ཅིག་གིས་ཡུམ་ཆེན་མོས་གསལ་བའི་ཐུགས་ཀའི་ས་བོན་ལས་འོད་ཟེར་
འཕྲོས། འོག་མིན་ནས་བླ་མ་དང་གཉིས་སུ་མེད་པའི་ཡུམ་ཆེན་མོ་མ་གཅིག་
མཁའ་འགྲོ་སྡེ་ལྔ་དང་བཅས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་
ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་ཁར་ཐིམ།
གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་
ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སྨྲ་བསམ་བརྗོད་མེད་ཤེས་རབ་
ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོར་རང་རིག་ཡེ་
ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཆོས་སྐུ་ནམ་
མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་
གསལ། །ཐབས་དང་ཤེས་རབ་མཆོག་ལ་མངའ་བརྙེས་པ། །རིགས་ལྔ་མཁའ་
འགྲོའི་ཚོགས་ལ་ཕྱག་འཚལ་ལོ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་
མཁྱེན་ པ་ སྟོན་ པ་ པོ། །བསོད་ ནམས་ ཡོན་ ཏན་ རྒྱ་ མཚོའི་ ཞིང་། །དེ་ བཞིན་
གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བར་གྱུར། །དགེ་བས་
ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་
ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་
གནས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །
གཞོན་ནུའི་ཆ་ལུགས་འཆང་བ་པོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་
རྟེན་གསུམ་གྱི་མུན་སེལ་བ། །འཇམ་དཔལ་དབྱངས་ལ་ཕྱག་འཚལ་ལོ། །སྐྱོན་གྱི་
མ་གོས་སྐུ་མདོག་དཀར། །རྫོགས་སངས་རྒྱས་ཀྱི་དབུ་ལ་བརྒྱན། །ཐུགས་རྗེའི་
སྤྱན་གྱི་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །ལྕང་ལོ་ཅན་
325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །
ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པའི། །བཅོམ་ལྡན་རྡོ་རྗེ་
འཛིན་ལ་ཕྱག་འཚལ་ལོ། །དུས་གསུམ་ཕྱོགས་བཅུར་བཞུགས་པའི་བླ་མ་དང༌། །
རིན་ཆེན་མཆོག་གསུམ་ཕྱག་འོས་ཐམས་ཅད་ལ། །དད་ཅིང་མོས་པས་བསྟོད་
དབྱངས་རྒྱ་མཚོར་བཅས། །ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་ལོ། །ཇི་
སྙེད་སུ་དག་ཅེས་པ་ནས། མཆོད་པར་བགྱི། རབ་འབྱམས་ཞིང་ན་མཆོད་ཡོན་ཅི་
མཆིས་ དང༌། །བདག་ གིས་ གུས་པས་བཤམས་པ་འདི་ དག་རྣམས། །ཡུམ་ཆེན་
མཁའ་འགྲོའི་ཚོགས་རྣམས་མཉེས་ཕྱིར་འབུལ། །བཞེས་ནས་བདག་ལ་དངོས་
གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ་མཆོད་
ཡོན་ གྱི་ གནས་ སུ། ཞབས་ བསིལ། མེ་ ཏོག །བདུག་ སྤོས། མར་མེ། དྲི། ཞལ་
ཟས། རོལ་ མོ། གཟུགས་ མཆོག །སྒྲ་ སྙན། དྲི་ མཆོག །རོ་ མཆོག །རེག་ མཆོག་
རྣམས་དང་། ཨཧཱུྃ་ གྱི་ གནས་སུ། པཱ་ཏྱཾ། པུཝེ། དྷུ་པེ། ཨཱ་ ལོ་ཀེ །གནྡྷེ། ནེ་ ཝི་བྱ།
ཤཔ། རཱུ་པ། ཤཔ། གནྡྷེ། ར་ས། སྨན་རྣམས་བཅུག་ལ་ཚིགས་བཅད་སྔགས་དང་
བཅས་པས་མཆོད། དེ་ནས་སྤྱི་བཤགས་སོགས་བཤགས་པ་ཅི་འགྲུབ་བྱས་ལ།
འདོད་ཆགས་ཞེ་སྡང་ཞེས་པ་ནས་ཕྱིར་བསྔོའི་བར་བརྗོད་དེ་ཡན་ལག་བདུན་པ་
ཕུལ་ལ། བཤེས་གཉེན་དམ་པ་ཚུལ་བཞིན་བསྟེན་པ་དང༌། །དལ་འབྱོར་དོན་ཆེ་
རྙེད་པར་དཀའ་བ་དང་། །མྱུར་དུ་འཇིག་པར་སླ་བའི་ཚུལ་རྟོགས་ནས། །ཚེ་འདི་
བློ་ཡིས་ཐོངས་པར་བྱིན་གྱིས་རློབས། །འཁོར་བའི་ངང་ཚུལ་མེ་འོབས་ལྟར་མཐོང་
ནས། །བདག་གཞན་བརྗེ་བའི་བྱང་ཆུབ་སེམས་མཆོག་གི །སྒྱུ་མའི་ཕུང་པོ་ཟན་
དུ་བསྐྱུར་བ་དང་། །གཉན་ས་རི་ཁྲོད་ཟིན་པར་བྱིན་གྱིས་རློབས། །བདག་མེད་
- 326 -



ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་འགྲོའི་ཞལ་ལུང་།
གནས་ལུགས་རྟོགས་པའི་ཡེ་ཤེས་ཀྱིས། །ཉེས་བརྒྱའི་རྩ་བ་དྲུང་ནས་འབྱིན་པ་
དང་། །ཐབས་ཤེས་ གཅོད་ ཀྱི་ཉམས་ ལེན་མཐར་ ཕྱིན་ནས། །བདུད་བཞི་ རང་
སར་ཞི་བར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་གདབ་བོ། །དེ་
ནས། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་
བཤགས། །འགྲོ་བའི་ དགེ་ ལ་ རྗེས་ ཡི་ རང་། །སངས་ རྒྱས་ བྱང་ ཆུབ་ཡིད་ ཀྱིས་
གཟུང་། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་
མཆི། །རང་ བཞིན་ དོན་ནི་ རབ་ བསྒྲུབ་ཕྱིར། །བྱང་ ཆུབ་ སེམས་ནི་བསྐྱེད་ པར་
བགྱི། །བྱང་ ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ ཐམས་
ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི།
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་བྱང་སྡོམ་བཟུང་། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་
ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །
སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ཚད་མེད་
པ་ལ་སེམས་གནས་པར་གྱུར་ཅིག །ཅེས་བརྗོད་ཅིང་ཚད་མེད་བཞི་དང་བྱང་ཆུབ་
ཀྱི་སེམས་རྒྱུད་དང་འདྲེས་ངེས་བསྒོམས་ལ་ཚོགས་ཞིང་རྣམས་རང་ལ་ཐིམ་པས་
རྒྱུད་ བྱིན་ གྱིས་ བརླབས་ པར་ བསམ་མོ། །དེ་ ནས་ ཡུམ་ ཆེན་མོའི་རྣལ་ འབྱོར་
བསྒོམ་པ་ནི། ཨོཾ་ སྭ་བྷཱ་ཝ་ཤུདྡྷ༔ སརྦ་དྷརཿ སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་
གྱུར། སྟོངཔའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་
སྟེང་དུ་ རང་གི་སེམས་ ཨ་ཡིག་ སེར་པོ། དེ་ལས་འོད་འཕྲོས་དོན་གཉིས་བྱས།
- 327 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཚུར་འདུས་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་མ་ཡུམ་ཆེན་མོ་སྐུ་
མདོག་གསེར་བཙོ་མ་ལྟ་བུ། ཞལ་གཅིག་ཕྱག་བཞིའི་ཕྱག་གཡས་ཀྱི་དང་པོ་ན་
གསེར་གྱི་རྡོ་རྗེ་རྩེ་དགུ་པ། གཡོན་གྱི་དང་པོ་ནི་ཡུམ་གྱི་པུ་ཏི་བསྣམས་པ། ཕྱག་
འོག་མ་གཉིས་མཉམ་བཞག་མཛད་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་
པའི་ སྤྱི་ བོར་ ཨོ་ དཀར་ པོ། མགྲིན་ པ་ ཨཱདམར་ པོ། ཐུགས་ ཀར་ ཧཱུྃ། སྔོན་པོས་
མཚན་པ། ཐུགས་ཀའི་ས་བོན་ལས་འོད་ཟེར་འཕྲོས། འོག་མིན་ནས་བླ་མ་དང་
གཉིས་ སུ་ མེད་ པའི་ཡུམ་ཆེན་མོ་ལ་སངས་རྒྱས་དང་ བྱང་ཆུབ་སེམས་དཔའི་
ཚོགས་ ཀྱིས་ བསྐོར་ བ་ སྤྱན་དྲངས། མ་ ལུས་ སེམས་ ཅན་ ཀུན་ གྱི་མགོན་གྱུར་
ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་
ལུས་ ཡང་ དག་ མཁྱེན་ གྱུར་ པའི། །བཅོམ་ ལྡན་ འཁོར་ བཅས་ གནས་ འདིར་
གཤེགས་ སུ་ གསོལ། །ཛཧཱུྃ་ བི་ ཧོ༔གཉིས་ སུ་ མེད་ པར་ གྱུར། སླར་ཡང་ཐུགས་
ཀའི་ས་བོན་ལས་འོད་ཟེར་འཕྲོས། རིགས་ལྔ་འཁོར་དང་བཅས་པ་མདུན་གྱི་ནམ་
མཁར་ སྤྱན་དྲངས། ཁྱེད་རྣམས་ཀྱིས་མངོན་པར་དབང་བསྐུར་དུ་གསོལ་ཞེས་
གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་
དབང་བསྐུར། ལུས་གང་། དྲི་མ་དག །ཆུ་ལྷག་མ་ཡར་ལུད་པ་ལས་ཐུགས་ཀྱི་ས་
བོན་ཨ་ཡིག་གིས་དབུ་བརྒྱན་པར་གྱུར། མཆོད་པ་རྣམས་བྱིན་གྱིས་བརླབས་ལ།
རང་གི་ཐུགས་ཀའི་ས་བོན་ལས་སྤྲོས་པའི་མཆོད་པའི་ལྷ་མོ་རྣམས་ཀྱིས་མཆོད་པ་
འབུལ་བར་བསམས་ལ། ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏིཙྪ་ཧཱུྃ་སྭཱཧཱ། དེ་བཞིན་དུ།
པཱ་ ཧུཾ། པུཝེ། དྷུ་ པེ། ཨཱ་ ལོ་ ཀེ །གནྡྷེ། ནི་ ཝེ་ བྱ། ཤཔྟ། པྲ་ ཏིཙྪ ཧཱུྃ སྭཱཧཱ། ཞེས་
མཆོད། སྨྲ་བསམ་བརྗོད་མེད་ཅེས་སོགས་ཀྱིས་བསྟོད། དེ་ནས་རང་ཡུམ་ཆེན་
- 328 -



༼
ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་འགྲོའི་ཞལ་ལུང་།
མོར་གསལ་བའི་ཐུགས་ཀར་ཧཱུཾ་སྔོན་པོ་ཨ་ཡིག་སེར་པོས་མཚན་པའི་མཐའ་སྐོར་
དུ་སྔགས་ཕྲེང་གིས་བསྐོར་བ་ལས་འོད་འཕྲོས། སེམས་ཅན་རྣམས་ཀྱི་སྡིག་སྒྲིབ་
སྦྱོང་བ་དང་རྒྱལ་བ་སྲས་བཅས་ཀྱི་བྱིན་རླབས་འབེབས་པ་སོགས་འོད་ཟེར་གྱི་སྤྲོ་
བསྡུའི་དམིགས་པ་དང་བཅས། ཏདྱ་ཐཱ། ཨོཾ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་
ཡེ་སྭཱཧཱ། ཞེས་པའི་སྔགས་ཅི་ནུས་སུ་བཟླའོ། །མཇུག་ཏུ་ལྷག་ཆད་ཀྱི་ཉེས་པ་ཞི་
བ་དང༌། སྔགས་ཀྱི་བྱིན་རླབས་བརྟན་པར་བྱ་བའི་ཕྱིར་ཡིག་བརྒྱ་ཅི་མང་བཟླ་
ཞིང་། དགེ་བ་འདི་ཡིས་མྱུར་དུ་བདག །ཡུལ་ཆེན་ཤེར་ཕྱིར་འགྲུབ་གྱུར་ནས། །
འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་བརྗོད་དོ། །
དེ་ནས་མཁའ་འགྲོ་སྡེ་ལྔའི་མངོན་རྟོགས་སྒོམ་པ་ནི། རང་གི་མདུན་གྱི་ཐད་དྲང་
གི་ནམ་མཁའི་གནས་སུ་པདྨའི་སྡོང་པོ་ཡངས་ཤིང་རྒྱ་ཆེ་བ། ལྟེ་བ་པད་འདབ་
བཞི་དང་བཅས་པའི་དབུས་སུ་ཟླ་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་
དང་དབྱེར་མ་མཆིས་པའི་ཡུམ་ཆེན་མོ་ཡིན་པ་ལ། རྣམ་པ་སངས་རྒྱས་རིགས་ཀྱི་
མཁའ་འགྲོ་མ་མ་ཅིག་ལབ་ཀྱི་སྒྲོན་མ་སྐུ་མདོག་དཀར་མོ། ཕྱག་གཡས་སེང་ལྡེང་
གི་ཌཱ་མ་རུ་འཁྲོལ་ཞིང་། གཡོན་དངུལ་དཀར་གྱི་དྲིལ་བུ་གསིལ་བ། ཤར་གྱི་པད་
འདབ་ལ་རྡོ་རྗེའི་རིགས་ཀྱི་མཁའ་འགྲོ་མ་སྐུ་མདོག་སྔོན་མོ། ཕྱག་གཡས་རྡོ་རྗེ་
འཛིན་ཅིང་གཡོན་དྲིལ་བུ་གསིལ་བ། ལྷོའི་པད་འདབ་ལ་རིན་ཆེན་རིགས་ཀྱི་
མཁའ་འགྲོ་མ་སྐུ་མདོག་སེར་མོ། ཕྱག་གཡས་རིན་པོ་ཆེ་འཛིན་ཅིང་། གཡོན་
དྲིལ་བུ་གསིལ་བ། ནུབ་ཀྱི་པད་འདབ་ལ་པདྨའི་ རིགས་ཀྱི་མཁའ་འགྲོ་མ་སྐུ་
མདོག་དམར་མོ། ཕྱག་གཡས་པདྨ་འཛིན་ཅིང་། གཡོན་དྲིལ་བུ་གསིལ་བ། བྱང་
གི་པད་འདབ་ལ་ ལས་ ཀྱི་ རིགས་ཀྱི་མཁའ་འགྲོ་མ་སྐུ་མདོག་ལྗང་གུ །ཕྱག་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གཡས་རལ་གྲི་འཛིན་ཅིང་། གཡོན་དྲིལ་བུ་གསིལ་བ། མཁའ་འགྲོ་མ་ལྔ་གའང་
ཞལ་གཅིག་ཕྱག་གཉིས་སྤྱན་གསུམ་མ། ལང་ཚོ་བཅུ་དྲུག་ལོན་པའི་ཉམས་ཅན།
དབུ་ སྐྲ་རལ་པའི་ཐོར་ཅོག་བཅིངས་ཤིང་རུས་ པའི་ རྒྱན་ དྲུག་ གིས་བརྒྱན་པ།
ཞབས་གཡས་བརྐྱངས་ཤིང་གཡོན་བསྐུམས་པའི་གར་སྟབས་ཀྱིས་བཞུགས་པ།
སྟེང་དུ་རྩ་བརྒྱུད་ཀྱི་བླ་མ་རྣམས་དང་། མཐའ་བསྐོར་དུ་ཡི་དམ་སངས་རྒྱས་བྱང་
སེམས་དཔའ་བོ་དཔའ་མོ་མཁའ་འགྲོ་ཆོས་སྐྱོང་དང་ བཅས་པས་བསྐོར་ནས་
བཞུགས་ པ། ཐམས་ ཅད་ ཀྱི་ སྤྱི་ བོར་ ཨོ་ དཀར་ པོ། མགྲིན་ པར་ ཨཱདམར་ པོ།
ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་འཕྲོས་པས་འོག་མིན་ནས་བླ་མ་
དང་གཉིས་སུ་མེད་པའི་མ་ཅིག་མཁའ་འགྲོ་སྡེ་ལྔ་ལ་སངས་རྒྱས་དང་བྱང་ཆུབ་
སེམས་དཔའི་ཚོགས་ ཀྱིས་ བསྐོར་བ་སྤྱན་དྲངས། མ་ ལུས་སེམས་ཅན་ཞེས་པ་
ནས། གཤེགས་ སུ་ གསོལ། ཛཧཱུྃ་ ཐཾ་ ཧོ༔ གཉིས་ སུ་ མེད་ པར་ གྱུར། སླར་ ཡང་
རིགས་ལྔ་འཁོར་དང་བཅས་པ་སྤྱན་དྲངས། ཁྱེད་རྣམས་ཀྱིས་འདི་ལ་མངོན་པར་
དབང་བསྐུར་དུ་གསོལ་ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥ་
ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། ལུས་གང་། དྲི་མ་དག །ཆུ་ལྷག་མ་
ཡར་ལུད་པ་ལས་རང་རང་གི་རིགས་བདག་གིས་དབུ་བརྒྱན་པར་གྱུར། དེ་ནས་
ནང་མཆོད་བྱིན་གྱིས་བརླབས་པ་ནི་འཁོར་ལོ་སྡོམ་པའི་དབང་ཐོབ་པ་ཞིག་ཡིན་
ན་དེའི་སྒོ་ནས་ནང་མཆོད་བྱིན་རླབས་མངོན་རྟོགས་སུ་གསལ་བ་ལྟར་བྱ་ཞིང་།
དེ་ ལྟ་ མིན་ན། ཨ་ མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཡཾ་
ལས་རླུང་གི་དཀྱིལ་འཁོར་སྔོན་པོ་ཞེས་སོགས་རྡོ་རྗེ་འཇིགས་བྱེད་ཀྱི་སྒྲུབ་ཐབས་
ལས་འབྱུང་བ་ལྟར་བྱིན་གྱིས་བརླབས། མཆོད་པ་རྣམས་ཨ་མྲྀ་ཏས་བསངས། སྭ་
- 330 -



ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་འགྲོའི་ཞལ་ལུང་། །
བྷཱ་ཝས་སྦྱངས། སྟོང་པའི་ངང་ལས་ཨཱ༔ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག །
བདུག་སྤོས། མར་མེ། དྲི། ཞལ་ཟས། རོལ་མོ་རྣམས་རང་བཞིན་བདེ་སྟོང་རྣམ་
པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་
ཁྱད་པར་ཅན་བསྐྱེད་པར་གྱུར། ཨོཾ་ཨགྷཾ་ཨཱཿཧཱུྃ་ནས་སྤར་ཨཱཿཧཱུྃ་གི་བར་ཆུ་གཉིས་
ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབས་ལ། སྟོང་གསུམ་
འདི་ དང༌ སྟོང་ གསུམ་ གཞན་ དག་ ན། །ལྷ་ རྫས་ མཆོད་ ཡོན་ ཇི་ སྙེད་ ཡོད་ པ་
རྣམས། །མ་ ཅིག་ མཁའ་ འགྲོའི་ ལྷ་ ཚོགས་ མཉེས་ ཕྱིར་ འབུལ། །བཞེས་ ནས་
བདག་ལ་དངོས་གྲུབ་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་གུ་རུ་བུདྡྷ་ཌཱ་ཀཱི་ནཱི།
བཛྲ་ཌཱ་ཀི་ནཱི། རཏྣ་ཊཱ་ཀི་ནཱི། པདྨ་ཊཱ་ཀི་ནཱི། ཀརྨ་ཊཱ་ཀི་ནཱི། ཤྲཱི་དྷརྨ་པཱ་ལ་ས་པ་རི་
ཝཱ་ར་ཨབྷཾ་པྲ་ཏཱིཙྪ་ཧཱུྃ་སྭཱཧཱ། དེ་བཞིན་དུ་ཞབས་བསིལ་ནས་རེག་མཆོག་གི་བར་
ཚིགས་བཅད་སྔགས་དང་བཅས་པས་མཆོད། གོང་གི་སྔགས་གཤམ་དུ་ཨོཾ་ཨཱཿཧཱུྃ་
བཏགས་ལ་ནང་མཆོད་དབུལ། ཆོས་སྐུ་ནམ་མཁའི་བཞིན་དུ་ཞེས་སོགས་ཀྱིས་
བསྟོད། དེ་ནས་འོད་ཟེར་སྤྲོ་བསྡུའི་དམིགས་པ་དང་བཅས་བཟླས་པ་བྱ་བ་ནི། ཨོཾ་
གུ་རུ་བུདྡྷ་ཌཱ་ཀི་ནཱི་ཧཱུྃ་ཧཱུྃ་ཕཊ་སྭཱཧཱ། ཨོཾ་བཛྲ་ཌཱ་ཀི་ནཱི་ཧཱུྃ་ཧཱུྃ་ཕཊ་སྭཱཧཱ། ཨོཾ་རཏྣ་ཊཱ་ཀི་
ནཱི་ཧཱུྃ་ཧཱུྃ་ཕཊ་སྭཱཧཱ། ཨོཾ་པདྨ་ཊཱ་ཀི་ནཱི་ཧཱུཾ་ཧཱུཾ་ཕཊ་སྭཱཧཱ། ཨོཾ་ཀརྨ་ཊཱ་ནི་ཧཱུཾ་ཧཱུཾ་ཕཊ་སྭཧཱ།
ཨོ་ཨཱ་ཧཱུྃ་གུ་རུ་བི་ཧ་རི་ནི་སིདྡྷི་ཛཿ ཞེས་པ་རྣམས་བཟླའོ། །མཇུག་ཏུ་ལྷག་ཆད་ཀྱི་
ཉེས་པ་ཞི་བ་དང་། སྔགས་ཀྱི་བྱིན་རླབས་བརྟན་པར་བྱ་བའི་ཕྱིར་ཡིག་བརྒྱ་ཅི་
མང་བཟླའོ། །བཟླས་པའི་གྲངས་ནི། གཞན་ལ་ནམ་མཁའ་སྒོ་འབྱེད་ཀྱི་དབང་
བསྐུར་བར་བྱེད་ པ་ལ་ཡུམ་ཆེན་མོའི་སྔགས། ཏདྱ་ ཐཱ་ག་ཏེ་ཞེས་ སོགས་ རབ་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འབུམ་ཚོ་གསུམ། འབྲིང་འབུམ་ཚོ་གཅིག །མ་ཐའང་ཁྲི་ཚོ་གཅིག་ངེས་པར་བཟླ་
དགོས་པར་གསུངས་ཤིང་། མཁའ་འགྲོ་སྡེ་ལྔའི་སྔགས་རྣམས་ཁྲི་ཚོ་རེ་དང་། ཨོ་
ཨཱཿཧཱུྃ་གུ་རུ་བཻ་ཞེས་སོགས་རབ་འབུམ་ཚོ་གཅིག་། ཐ་མའང་ཁྲི་ཚོ་གཅིག་བཟླ་
དགོས་པར་བླ་མ་རྣམས་གསུངས་སོ། །དེ་ནས་གཏོར་མ་འབུལ་བ་ནི། གཏོར་མ་
དང་པོ་ནང་མཆོད་ལྟར་བྱིན་གྱིས་བརླབས་ལ། ཨོཾ་གུ་རུ་བུདྡྷ་ཌཱ་ཀི་ནི། བཛྲ་ཌཱ་ཀི་
ནཱི། རཏྣ་ཊཱ་ཀི་ནཱི། པདྨ་ཊཱ་ཀི་ནཱི། ཀརྨ་ཊཱ་ཀི་ནཱི་ས་པ་རི་ཝཱ་ར་ཨི་དཾ་བ་ལིཾ་ཁ་ཁཱ་ཧི་
ཁ་ཁཱ་ཧི། ཞེས་པ་གསུམ་མམ་བདུན་གྱིས་བླ་མ་ཡི་དམ་མཁའ་འགྲོའི་ཚོགས་ལ་
གཏོར་མ་དབུལ། ཨརྒྱུ་སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་མཆོད་
གཏོར་འདི། །བླ་མ་ཡི་དམ་མཁའ་འགྲོའི་ཚོགས་ལ་འབུལ། །བཞེས་ནས་བདག་
དང༌ མཁའ་ མཉམ་ འགྲོ་ ཀུན་ ལ། །མཆོག་ དང་ ཐུན་ མོང་ དངོས་ གྲུབ་ སྩལ་དུ་
གསོལ། །གཏོར་མ་གཉིས་པ་ཡང་ནང་མཆོད་ལྟར་བྱིན་གྱིས་བརླབས་ལ། ཨཱ་ཀཱ་
རོས་དམ་ཅན་ཆོས་སྐྱོང་རྣམས་ལ་དབུལ། ཨརྒྱོ་སོགས་ཀྱིས་མཆོད། འདོད་ཡོན་
ལྔ་ལྡན་ཟག་མེད་མཆོད་གཏོར་འདི། །དམ་ཅན་ཆོས་སྐྱོང་སྲུང་མའི་ཚོགས་ལ་
འབུལ། །བཞེས་ནས་སངས་རྒྱས་བསྟན་པ་བསྲུང་བའི་ཕྱིར། །ཞི་རྒྱས་དབང་དྲག་
ལས་ཀུན་མཛད་དུ་གསོལ། །གཏོར་མ་གསུམ་པ་བྱ་རྒྱུད་ལྟར་བྱིན་གྱིས་བརླབས་
ལ། །སམྦྷ་ར་གསུམ་མམ། བདུན་གྱིས་རིགས་དྲུག་སེམས་ཅན་རྣམས་ལ་བསྔོ།
དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་གཏོར་
མ་འདི། །ཕ་མ་རིགས་དྲུག་སེམས་ཅན་ཀུན་ལ་བསྔོ། །མཆོད་སྦྱིན་གཏོར་མས་
ལེགས་ པར་ ཚིམ་གྱུར་ནས། །རང་ རང་ སྡུག་ བསྔལ་ རྒྱུ་ བཅས་ ཞི་ གྱུར་ ཅིག །
གཏོར་མ་བཞི་པ་ཡང་བྱ་རྒྱུད་ལྟར་བྱིན་གྱིས་བརླབས་ལ། སམྦྷ་རས་ཡུལ་ལྷ་གཞི་
- 332 -



ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་འགྲོའི་ཞལ་ལུང་།
བདག་རྣམས་ལ་བསྔོས་ལ། དེ་བཞིན་གཤེགས་པ་བཞིའི་མཚན་བརྗོད། འདོད་
ཡོན་ལྔ་ལྡན་ཟག་མེད་གཏོར་མ་འདི། །ཡུལ་ལྷ་གཞི་བདག་གནས་པོའི་ཚོགས་ལ་
བསྔོ། །བཞེས་ནས་རུ་ང་ཕྲག་དོག་མ་མཛད་པར། །དམ་ཆོས་བསྒྲུབ་པའི་མཐུན་
རྐྱེན་ སྡོང་ གྲོགས་མཛོད། །བདག་ གི་ བསམ་ པའི་ སྟོབས་ དང་ནི། །དེ་ བཞིན་
གཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་
རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་
མེད་པར་འབྱུང་གྱུར་ཅིག །ཅེས་བདེན་སྟོབས་བརྗོད། དེ་ནས་ལྷག་ཆད་ཀྱི་ཉེས་
པ་ཞི་བའི་ཕྱིར་ཡིག་བརྒྱ་མང་དུ་བཟླས་ལ་ནོངས་པ་བཟོད་པར་གསོལ་ཞིང་།
འདོད་བྱའི་དོན་ལ་སྨོན་ལམ་གདབ་བོ། །བསྙེན་པ་སོང་ནས་རྟེན་ཡོད་ན་བརྟན་
བཞུགས་དང༌། མེད་ན་ གཤེགས་ གསོལ་དང་ཤིས་བརྗོད་ བྱའོ། །དེ་ ལྟར་ ཡུམ་
ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་པའི་ཚེ་ཐུན་དངོས་གཞི་ལ་བཟའ་
བཏུང་དང་གཏམ་སོགས་ཀྱིས་བར་མ་ཆད་པར་ལྷའི་རྣལ་འབྱོར་དང་ལྡན་པའི་སྒོ་
ནས་གང་བཟླས་པ་རྣམས་བསྙེན་ པའི་ གྲངས་ སུ་གཞུག་གི །ཐུན་མཚམས་སུ་
བཟླས་པ་རྣམས་གྲངས་སུ་མི་གཞུག་ཀྱང་གཙོ་བོར་ག་ཏེའི་སྔགས་བཟླ་ཞིང་།
ཤེར་ཕྱིན་གྱི་མདོ་ཀློག་པ་དང་། ཐུན་དངོས་གཞི་དང་ཐུན་མཚམས་ཐམས་ཅད་དུ་
དགེ་སྦྱོར་ཅི་བྱེད་ཐམས་ཅད་བྱང་ཆུབ་ལམ་གྱི་རིམ་པའི་ཉམས་ལེན་ཉིད་དུ་ཁྱེར་
ཏེ་སྔར་རྒྱུད་ལ་མ་སྐྱེས་པ་རྣམས་བསྐྱེད་པ་དང་། སྐྱེས་པ་རྣམས་འཕེལ་བར་བྱ་
བའི་ཕྱིར་སྒོ་ཀུན་ནས་འབད་དེ་དལ་བ་ཐོབ་པ་དོན་དང་ལྡན་པར་བྱའོ། །བསྙེན་
པ་སོང་ནས་གཞན་ལ་གཅོད་དབང་བྱེད་པར་འདོད་ན་རྗེ་བཙུན་བློ་བཟང་ཆོས་ཀྱི་
རྒྱལ་མཚན་གྱིས་མཛད་པའི་ནམ་མཁའ་སྒོ་འབྱེད་ཀྱི་དབང་ཆོག་ལྟར་བྱ་ཞིང་།
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བླ་མ་དམ་པ་གོང་མ་གཅིག་ནས་གཅིག་ཏུ་བརྒྱུད་པའི་ཕྱག་ལེན་མཐོང་བ་རྒྱུད་པ་
མ་ཉམས་པར་བྱའོ། །
སྨྲས་ པ། ཉམས་ ཐག་ འགྲོ་ ཀུན་ སྒྲོལ་ བར་ ཆེས་ རིངས་ནས། །བདག་
འཛིན་འགོང་པོ་མྱུར་དུ་འདུལ་བའི་ཕྱིར། །ཕུང་པོ་ཟན་དུ་བསྐྱུར་བར་བྱེད་པ་
ལ། །གཅོད་ ཡུལ་ བ་ཞེས་དམ་པ་རྣམས་ ཀྱིས་ བསྔགས། །འཆི་བ་དྲན་པས་ཚེ་
འདིའི་ འཁྲི་ བ་ གཅོད། །བྱམས་ དང་ སྙིང༌ རྗེས་ གཅེས་འཛིན་འཁྲི་བ་གཅོད། །
གནས་ལུགས་རྟོགས་པས་མཚན་འཛིན་འཆིང་བ་གཅོད། །ཉམས་ལེན་དེ་ལ་
གཅོད་ཅེས་མཁས་ལ་གྲགས། །ཐེག་པ་མཆོག་གི་ལམ་གྱི་ལུས་རྫོགས་པ། །མ་
ནོར་ མ་ ཆད་ གོ་ རིམ་ མ་ འཁྲུགས་ པར། །ཉམས་ སུ་ ལེན་ པ་ ག་ ཏེའི་ དོན་ དུ་
གསུངས། །དེ་ ཕྱིར་ ཤེར་ སྙིང་ སྔགས་ དོན་ བསམ་ པར་ བྱ། །ཐ་ མལ་ སྣང་ ཞེན་
འཁྲུལ་པ་གཅོད་བྱེད་ཅིང་། །རྣམ་དག་ཡེ་ཤེས་ཆོས་སྐུ་བསྒྲུབ་པའི་ཕྱིར། །རྒྱལ་
བའི་ཐུགས་དང་རང་སེམས་དབྱེར་མེད་དུ། །བསྲེ་བར་བྱེད་པ་བསྙེན་པ་ཡིན་པར་
གསུངས། །འདི་ནང་ཆོས་བརྒྱད་འཆིང་བ་ཀུན་བཅད་ནས། །རྒྱལ་བས་བསྔགས་
པའི་དབེན་པའི་ནགས་ཚལ་དུ། །ཆ་ཚང་ལམ་གྱིས་རང་རྒྱུད་འདུལ་བྱེད་པ། །
རྒྱལ་བའི་གདུང་འཚོབ་རྣམས་ལ་སྙིང་ནས་གུས། །མང་དུ་ཐོས་ཀྱང་ཉམས་ལེན་
ནོར་གྱིས་དབུལ། །དབེན་པར་གནས་ཀྱང་རྣམ་རྟོག་རླུང་གིས་གཡེངས། །ལང་ཚོ་
རྒས་ཀྱང་ཉོན་མོངས་དར་ལ་བབ། །སྙིང་རུལ་བདག་ལ་བླ་མས་ཐུགས་ རྗེས་
གཟིགས། །ཐུབ་བསྟན་ཉིད་བྱེད་ནུབ་རིར་ཕྱོགས་གྱུར་ནས། །རྨོངས་ པའི་མུན་
ཚོགས་འཐིབས་པའི་དུས་མཐའ་འདིར། །སྙན་བརྒྱུད་ལམ་བཟང་གསལ་མཛད་
འོད་དཀར་ཅན། །གྲུབ་མཆོག་བླ་མ་དེ་ལ་སྙིང་ནས་འདུད། །ཚུལ་འདི་སྦྱར་ལས་
- 334 -



ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་གཅིག་མཁའ་འགྲོའི་ཞལ་ལུང་།
དགེ་བ་ཅི་ཐོབ་པ། །དེ་ཡིས་བདག་དང་མཁའ་མཉམ་འགྲོ་བ་ཀུན། །དམ་པའི་
མགོན་གྱིས་རྟག་ཏུ་རྗེས་བཟུང་ནས། །བདག་འཛིན་བདུད་བཞིའི་གཡུལ་ལས་
རྒྱལ་གྱུར་ཅིག། །།
ཅེས་ཡུམ་ཆེན་མོ་དང་མཁའ་འགྲོ་སྡེ་ལྔའི་བསྙེན་པ་བྱེད་ཚུལ་མ་ཅིག་
མཁའ་འགྲོའི་ཞལ་ལུང་ཞེས་བྱ་བ་འདི་ནི། དཔལ་ལྡན་སྟོད་རྒྱུད་གྲྭ་ཚང་གི་གྲྭ་
རིགས་དགེ་སློང་བློ་བཟང་དྲི་མེད་ཀྱིས་ཡང་དང་ཡང་དུ་བསྐུལ་ཞིང་། གངས་རི་
ཆེན་པོ་ཏི་སེའི་སྒྲུབ་གནས་བོན་ རིའི་བླ་མ་བློ་བཟང་བསྟན་འཛིན་གྱིས་ཀྱང་
བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་མ་ཅིག་ལབ་ཀྱི་
སྒྲོལ་མའི་གསུང་དང་། འདུལ་འཛིན་བློ་གྲོས་སྦས་པས་མཛད་པའི་གཅོད་གཞུང་
ཕུལ་བྱུང་ གསེར་ཕྲེང་དང༌། རྗེ་ སྨོན་ལམ་ མཐའ་ ཡས་ པས་མཛད་པའི་ གཅོད་
གཞུང་རྣམས་ལ་ཞིབ་ཏུ་བརྟགས་ཤིང་དཔལ་དབེན་ས་སྙན་བརྒྱུད་ཀྱི་མན་ངག་
གིས་བརྒྱན་ཏེ་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་
བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག། །། །
-335 -



༄༅། །རྗེ་བླ་མ་ལ་བརྟེན་པའི་བླ་མའི་རྣལ་འབྱོར་གྱི་སྒོ་ནས་
བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་
དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ་
བཅས་བཞུགས་སོ། །
ན་མོ་གུ་རུ་མཉྫ གྷོ་ཥཱ་ཡ། རྒྱལ་བ་ཀུན་གྱི་མཁྱེན་བརྩེ་ནུས་པ་རྣམས། །
གཅིག་བསྡུས་བྱང་ཕྱོགས་མགོན་དུ་ལེགས་ཤར་བ། །འཇམ་མགོན་བླ་མ་ཐུགས་
རྗེའི་གཏེར་ཆེན་ལ། །གསོལ་བ་འདེབས་སོ་བྱིན་རླབས་དངོས་གྲུབ་སྩོལ། །དེ་ལ་
འདིར་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་
བྱ་ཚུལ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། རིལ་བུའི་རྒྱུ་ལ།
སངས་རྒྱས་ཀྱི་འཕེལ་གདུང་། མཁས་གྲུབ་ཀྱི་བླ་མ་མཚན་ཉིད་དང་ལྡན་པ་དམ་
པ་གོང་མ་རྣམས་ཀྱི་གདུང་རུས། བླ་མ་དང་དགེ་འདུན་གྱི་སྡེ་ཁྱད་པར་ཅན་གྱིས་
བསྒྲུབས་པའི་མ་ཎི་རིལ་བུ། ཚེ་གཟུངས་རིལ་བུ། འཇམ་དབྱངས་རིལ་བུ་སོགས་
བྱིན་རྟེན་ རིལ་བུ་ ཁུངས་བཙུན་གང་འབྱོར་དང༌། དམ་པ་གོང་མའི་དབུ་སྐྲ་ན་
བཟའ་ལྟ་བུ་ཁུངས་ལྡན་བསྲེགས་པའི་ཕྱེ་མ་རྣམས་ཞིབ་མོར་བདར་བ་དྲི་བཟང་
གི་ཆུ་གཙང་ལ་སྦྱངས་ཏེ། དེ་བསྲེས་པའི་དྲི་བཟང་གི་ཆུས་ཞིབ་ཆེན་ལྟ་བུའི་རྩམ་
པ་སྦྲུས་ལ། རིལ་བུ་ཆེ་ཆུང་འཚམ་པ་ལེགས་པར་བསྒྲིལ། མཚལ་གྱི་ན་བཟའ་
གསོལ་ཏེ། རིལ་ཆགས་ལེགས་པར་བྱས་པ་སྐམ་ཐག་ཆོད་ངེས་བུམ་པ་བཟང་པོ་
གས་ཆག་སོགས་ཀྱི་སྐྱོན་མེད་པ་ཤིན་ཏུ་གཙང་བ། བསངས་བདུག་ལེགས་པར་
-336 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
བྱས་པའི་ནང་དུ་སུམ་གཉིས་ཙམ་གང་བ་བླུགས། ཁ་གོས་དར་སྣ་ལྔའམ་དམར་
སེར་གྱིས་བཏུམས་ནས་དར་སྐུད་ཀྱིས་བསྡམས་ཏེ་རྒྱ་གདབ། བུམ་པ་བཞུགས་
པའི་སྟེགས་མཐོན་པོའི་སྟེང་དུ་བུམ་པ་གཡོ་འགུལ་མི་ཡོང་བ་དང་། མཐར་ཆུ་
གཉིས་ཉེར་སྤྱོད་སོགས་ཀྱི་མཆོད་པ་གང་མང་བཀོད་པ་མཛེས་པར་བཤམས།
བུམ་པའི་སྟེང་ཕྱོགས་སམ། རྒྱབ་ངོས་སུ་རྗེ་བླ་མའི་བྲིས་འབུར་གྱི་སྐུ་གང་འོས་
རབ་གནས་ཅན་བཞུགས་སུ་གསོལ། སྒྲུབ་པ་བོ་དབང་ཐོབ་དམ་ཚིག་དང་སྡོམ་པ་
ལ་གནས་ཤིང་། རྗེ་བླ་མ་ལ་དད་གུས་རྩེ་གཅིག་པ་རྣམས་འཚོགས། མཚམས་ཀྱི་
རིང་ལ་དགོས་པའི་ཡོ་བྱད་རྣམས་ཚགས་སུ་ཚུད་པར་བྱ། །
གཉིས་ལ་དངོས་གཞི་ནི། སྒྲུབ་པ་པོ་རྣམས་ཁྲུས་བྱས། གོས་གཙང་མ་
བགོས་ཏེ་གཙང་སྦྲ་དང་ལྡན་པའི་སྒོ་ནས་སྟན་ལ་འཁོད་ནས། བདག་དང་འགྲོ་བ་
ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། །
སངས་ རྒྱས་ ལ་ སྐྱབས་ སུ་ མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་
སྐྱབས་སུ་མཆིའོ། །ཞེས་པ་མཐའ་ལན་གསུམ་གྱིས་སྐྱབས་འགྲོ་རྒྱུད་འཁུལ་ངེས་
བྱ། སངས་རྒྱས་ཆོས་དང་ཚོགས་མཆོག་ལ། བྱང་ཆུབ་བར་དུ་སྐྱབས་སུ་མཆི། །
བདག་དང་གཞན་དོན་བསྒྲུབ་སླད་དུ། །བདག་གིས་བྱང་ཆུབ་སེམས་བསྐྱེད་དོ། །
ཕྱོགས་ བཅུ་ དག་ ན་ བཞུགས་ པ་ ཡི། །སངས་ རྒྱས་ བྱང་ ཆུབ་ སེམས་ དཔའ་
གསོན། །བདག་ གིས་ རྫོགས་ པའི་ བྱང་ ཆུབ་ ཕྱིར། །དེང་ནས་ བྱང་ ཆུབ་ སེམས་
བསྐྱེད་དོ། །ཞེས་པ་ལན་གསུམ་གྱིས་སེམས་བསྐྱེད་ནན་ཏན་དུ་བསྒོམ། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །
སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་
པར་གྱུར་ཅིག །མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ།
དེའི་ཕྱིར་དུ་བླ་མ་ལྷའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་ལ་འཇུག་པར་
བགྱིའོ། །ལན་གསུམ་ བྱའོ། །དེ་ནས་བདག་བསྐྱེད་ནི། ཨོཾ་ སྭ་ བྷཱ་ཝ་ཤུདྡྷ༔ སརྦ་
དྷརཿ སྭ་བྷཱ་ཝ་ཤུདྡྷོཉཧཾ། རང་དང་སྣང་བ་ཐམས་ཅད་མི་དམིགས་པའི་སྟོང་པ་
ཉིད་དུ་གྱུར། སྟོང་པའི་ངང་ལས་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ་རང་
ཉིད་རྗེ་བླ་མ་ཆོས་ཀྱི་རྒྱལ་པོ་ཙོང་ཁ་བ་ཆེན་པོ་སྐུ་མདོག་དཀར་ལ་དམར་བའི་
མདངས་ཆགས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་མཛེས་པར་
གསོལ་བ། ཕྱག་གཉིས་ཆོས་འཁོར་གྱི་ཕྱག་རྒྱ་མཛད་པས་ཨུཏྤ་ལའི་ཡུ་བ་ནས་
བཟུང་བའི་འདབ་མའི་སྟེང་ན་ཤེས་རབ་ཀྱི་རལ་གྲི་དང་། སྟོང་ཕྲག་བརྒྱད་པའི་
གླེགས་བམ་གྱིས་མཚན་པ། དབུ་ལ་པཎ་ཞྭ་ གསེར་ གྱི་མདོག་ཅན་གསོལ་བ།
ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། སྐུ་ལས་སྐྱེས་པའི་འོད་ཟེར་
སྣ་ལྔའི་འཇའ་ཚོན་གྱི་གུར་ཁྱིམ་འཁྲིགས་པའི་དབུས་ན་བཞུགས་པའི་སྤྱི་བོར་
པད་ཟླའི་གདན་ལ་འཇམ་དབྱངས་དམར་སེར་གཡས་ཤེས་རབ་ཀྱི་རལ་གྲི་དང༌།
གཡོན་ སྟོང་ ཕྲག་བརྒྱད་ པའི་གླེགས་བམ་བསྣམས་ པ། མགྲིན་ པར་ པད་ ཟླའི་
གདན་ལ་སྤྱན་རས་གཟིགས་དབང་ཕྱུག་སྐུ་མདོག་དཀར་པོ་ཤེལ་ལྟར་དྭངས་ཤིང་
དྲི་མ་མེད་པ། ཞལ་གཅིག་ཕྱག་བཞི་པ་ཕྱག་དང་པོ་གཉིས་ཐུགས་ཀར་ཐལ་མོ་
སྦྱར་བ། གཡས་འོག་མས་ཤེལ་འཕྲེང་དང་། གཡོན་འོག་མས་པདྨ་དཀར་པོ་
- 338 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
འདབ་མ་བརྒྱད་པ་འཛིན་པ། ཐུགས་ཀར་པད་ཉིའི་གདན་ལ་ཕྱག་ན་རྡོ་རྗེ་གཡས་
རྡོ་རྗེ་ཕྲག་གོང་དུ་འཕྱར་ཞིང་། གཡོན་ཐུགས་ཀར་སྡིགས་མཛུབ་མཛད་པ། སྦྲུལ་
བརྒྱད་དང་ཁྲོ་བོའི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན།
ཞབས་གཉིས་བརྐྱང་བསྐུམ་གྱི་སྟབས་ཀྱིས་བཞུགས་པར་གྱུར། རྗེ་བླ་མའི་སྤྱི་
བོར་ཨོཾ་དཀར་པོ། མགྲིན་པར་ཨདམར་པོ། ཐུགས་ཀར་ཧཱུཾ་སྔོན་པོས་མཚན་པ།
ཐུགས་ཀའི་ཧཱུྃ་ལས་འོད་ཟེར་ཕྱོགས་བཅུར་འཕྲོས། རྒྱལ་བ་སྲས་བཅས་ཐམས་
ཅད་རྗེ་བླ་མའི་རྣམ་པར་སྤྱན་དྲངས། རང་ལ་ཐིམ་པས་རང་ཉིད་སྐྱབས་གསུམ་མ་
ལུས་འདུས་པའི་བདག་ཉིད་རྗེ་བླ་མར་དངོས་སུ་གྱུར་པར་བསྒོམས་ལ། མཆོད་པ་
རྣམས་ཨ་མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཧཱུཾ་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་
བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་
སྤོས། མར་མེ། དྲི་ཆབ། ཞལ་ཟས། རོལ་ མོ་ ལ་ སོགས་ པ་ རྣམས་ དྭངས་ཤིང་
ཐོགས་པ་མེད་པ་ནམ་མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་
ཅན་ བསྐྱེད་ པར་ གྱུར། ཨོ་ ཨགྷཾ་ ཨཱཧཱུྃ། ཨོཾ་པཱ་ ཧུཾ་ ཨཱཧཱུཾ། ༀ་ པུབྦེ་ ཨཱཧཱུཾ། ཨོཾ་དྷུ་པེ་
ཨཱཧཱུཾ། ༀ་ཨཱ་ལོ་ཀེ་ཨཱཧཱུཾ། ཨོཾ་གནྡྷེ་ཨཱཧཱུཾ། ཨོ་ན་ཝི་དྱ་ཨཱཧཱུཾ། ཨོཾ་ཤཔྟ་ཨཱཧཱུཾ། གིས་
བྱིན་གྱིས་བརླབས་ཏེ། ཨོཾ་གུ་རུ་སུ་མ་ཏི་ཀཱིརྟི་ས་པཱ་རི་ཝཱ་ར་ཨབྷཾ་ནས་ཤཔྟའི་བར་
གྱིས་མཆོད། རྒྱལ་བ་ཐམས་ཅད་གཅིག་བསྡུས་རྡོ་རྗེ་འཆང་། །གདུལ་བྱའི་དོན་
དུ་བཤེས་གཉེན་ཚུལ་འཛིན་པ། །བློ་བཟང་གྲགས་པའི་དཔལ་ཞེས་ས་གསུམ་
གྱི། །སྐྱེ་དགུའི་འདྲེན་པ་མཆོག་ ལ་ ཕྱག་ འཚལ་ ལོ། །ཞེས་བསྟོད། དེ་ནས། ཨོཾ་
ཨཱགུ་རུ་སུ་མ་ཏི་ཀཱིརྟི་སིདྡྷི་ཧཱུཾ་ཧཱུཾ། ཞེས་མཚན་སྔགས་དང་། དམིགས་བརྩེ་མ་ཅི་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འགྲུབ་བཟླའོ། །དེ་ནས་རང་ རྗེ་བླ་མར་བསྒོམས་པའི་ང་རྒྱལ་དང་གསལ་སྣང་
བརྟན་པོའི་ངང་ནས་མདུན་བསྐྱེད་རིལ་སྒྲུབ་དངོས་ནི། ཨོཾ་བཛྲ་ཨ་མྲྀ་ཏ་ཀུན་ལི་
ཧ་ན་ཧ་ན་ཧཱུཾ་ ཕཊ། ཨོཾ་སྭ་བྷ་ཝ་ཤུདྡྷསརྦ་དྷརཿ སྭ་བྷ་ཝ་ཤུདྡྷོཉཧཾ། བུམ་པ་དང་
རིལ་བུ་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་པད་ཟླའི་སྟེང་དུ་པཾ་ལས་
བྱུང་བའི་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། མཆུ་
འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པ་ཕྱི་བུམ་པའི་དབྱིབས་
ཅན་ལ་ནང་གཞལ་ཡས་ཁང་གི་རྣམ་པ་ཅན་གྱི་དབུས་སུ་རིལ་བུ་རྣམས་རེ་རེ་ནས་
པད་ཟླའི་སྟེང་དུ་སངས་རྒྱས་ཐམས་ཅད་ཀྱི་མཁྱེན་བརྩེ་ནུས་གསུམ་གཅིག་ཏུ་
བསྡུས་པའི་ངོ་བོ་རྗེ་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་སྐུ་མདོག་དཀར་ལ་
དམར་བའི་མདངས་ཆགས་པ། སྐུ་ལ་ཆོས་གོས་ངུར་སྨྲིག་གི་མདོག་ཅན་གསུམ་
མཛེས་པར་གསོལ་བ། ཕྱག་གཉིས་ཆོས་འཁོར་གྱི་ཕྱག་རྒྱ་མཛད་པས་ཨུཏྤ་ལའི་
ཡུ་བ་ནས་བཟུང་བའི་འདབ་མའི་སྟེང་ན་ཤེས་རབ་ཀྱི་རལ་གྲི་དང་། སྟོང་ཕྲག་
བརྒྱད་པའི་གླེགས་བམ་གྱིས་མཚན་པ། དབུ་ལ་པཎ་ཞྭ་གསེར་ གྱི་མདོག་ཅན་
གསོལ་བ། ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། སྐུ་ལས་སྐྱེས་
པའི་འོད་ཟེར་སྣ་ལྔའི་འཇའ་ཚོན་གྱི་གུར་ཁྱིམ་འཁྲིག་པའི་དབུས་ན་བཞུགས་པའི་
སྤྱི་བོར་པད་ཟླའི་གདན་ལ་འཇམ་དབྱངས་དམར་སེར་གཡས་ཤེས་རབ་ཀྱི་རལ་
གྲི་དང་གཡོན་སྟོང་ཕྲག་བརྒྱད་པའི་གླེགས་བམ་བསྣམས་པ། མགྲིན་པར་པད་
ཟླའི་གདན་ལ་སྤྱན་རས་གཟིགས་དབང་ཕྱུག་སྐུ་མདོག་དཀར་པོ་ཤེལ་ལྟར་དྭངས་
ཤིང་དྲི་མ་མེད་པ། ཞལ་གཅིག་ཕྱག་བཞི་པ་ཕྱག་དང་པོ་གཉིས་ཐུགས་ཀར་ཐལ་
མོ་སྦྱར་བ། གཡས་འོག་མས་ཤེལ་ཕྲེང་དང་། གཡོན་འོག་མས་པདྨ་དཀར་པོ་
- 340 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
འདབ་མ་བརྒྱད་པ་འཛིན་པ། ཐུགས་ཀར་པད་ཉིའི་གདན་ལ་ཕྱག་ན་རྡོ་རྗེ་གཡས་
རྡོ་རྗེ་ཕྲག་གོང་ན་འཕྱར་ཞིང་། གཡོན་ཐུགས་ཀར་སྡིགས་མཛུབ་མཛད་པ། སྦྲུལ་
བརྒྱད་དང་ཁྲོ་བོའི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན།
ཞབས་གཉིས་བརྐྱང་བསྐུམ་གྱི་སྟབས་ཀྱིས་བཞུགས་པར་གྱུར། རྗེ་བླ་མའི་ སྤྱི་
བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་ཀར་ཧཱུཾ་སྔོན་པོས་མཚན་པ།
ཐུགས་ཀའི་ཧཱུྃ་ལས་འོད་ཟེར་ཕྱོགས་བཅུར་འཕྲོས། རྒྱལ་བ་སྲས་བཅས་ཐམས་
ཅད་རྗེ་བླ་མའི་རྣམ་པར་སྤྱན་དྲངས། མ་ལུས་སེམས་ཅན་ཀུན་གྱི་མགོན་གྱུར་
ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་
ལུས་ ཡང་ དག་ མཁྱེན་ གྱུར་ པའི། །བཅོམ་ ལྡན་ འཁོར་ བཅས་ གནས་ འདིར་
གཤེགས་སུ་གསོལ། །ཛཧཱུྃ་བཾ་ཧོ༔ གཉིས་སུ་མེད་པར་གྱུར། མཆོད་པ་རྣམས་ཨ་
མྲྀ་ཏས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཧཱུཾ་ལས་རིན་པོ་
ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་འོད་དུ་ཞུ་བ་ལས་བྱུང་བའི་ལྷ་
རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག །བདུག་སྤོས། མར་མེ།
དྲི་ཆབ། ཞལ་ཟས། རོལ་མོ་ལ་སོགས་པ་རྣམས་དྲངས་ཤིང་ཐོགས་པ་མེད་པ་
ནམ་མཁའ་དང་མཉམ་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར།
ཨོ་ ཨགྷཾ་ཨཱཧཱུཾ། ཨོཾ་པཱ་དྱ་ཨཱཧཱུཾ། ཨོཾ་པུཎྜེ་ཨཱཧཱུཾ། ཨོཾ་དྷུ་པེ་ཨཱཿཧཱུཾ། ༀ་ཨཱ་ལོ་ཀེ་ཨཱ༔ ཧཱུྃ།
ཨོཾ་གནྡྷེ་ཨཱཧཱུཾ། ཨོཾ་ནེ་ ཝི་དྱ་ཨཱཧཱུཾ། ཨོཾ་ཤཔྟ་ཨཱཧཱུཾ། ཨོ་རཱུ་པ་ཨཱཙྪཱཧཱུཾ། ཨོཾ་ཤཔྟ་ ཨཱཧཱུྃ།
ཨོཾ་གནྡྷེ་ཨཱཧཱུཾ། ཨོཾ་ར་ས་ཨཱཧཱུཾ། ཨོ་སྤརྨ་ཨཱཧཱུཾ། གིས་ཆུ་གཉིས་ཉེར་སྤྱོད་རོལ་མོ་
འདོད་ཡོན་དང་བཅས་པ་བྱིན་གྱིས་བརླབས། ཡན་ལག་བརྒྱད་ལྡན་ལྷ་ཡི་གང་གཱ་
སོགས། །ཕྱོགས་དུས་ ཀུན་ ན་ མཆོད་ ཡོན་ཅི་མཆིས་པ། །འཇམ་མགོན་ བླ་ མ་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འཁོར་བཅས་མཉེས་ ཕྱིར་འབུལ། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །ༀ་གུ་རུ་སུ་མ་ཏི་ཀཱིརྟི་ས་པཱ་རི་ཝཱ་ར་ཨགྷཾ་པྲ་ཏིཙྪ་ཧཱུྃ་སྭཱཧཱ། ཤིན་ཏུ་རྣམ་
དག་དྲི་མེད་ཡིད་འོང་བའི། །ཕྱོགས་དུས་ཀུན་ན་ཞབས་བསིལ༴ འཇམ་མགོན་
བཞེས་ནས༴ ཨོ་གུ་རུ་སུ༴ པཱཧཱུྃ༴ འདབ་སྟོང་རབ་རྒྱས་པདྨ་དཀར་པོ་སོགས། །
ཕྱོགས་དུས་ཀུན་ན་མེ་ཏོག འཇམ་མགོན༔ བཞེས་ནས༴ ཨོ་གུ་རུ༔ པུཊྚེ༴ མ་ལ་
ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན་བདུག་སྤོས འཇམ་མགོན་
བཞེས་ནས༴ ཨོ་ གུ་ རུ༔ དྷ་ པེ= མུན་པ་ཀུན་སེལ་ རྩི་ བཅུད་སྒྲོན་མེ་སོགས། །
ཕྱོགས་དུས་ཀུན་ན་སྣང་གསལ༴ འཇམ་མགོན༔ བཞེས་ནས ཨོ་གུ་རུ༔ ཨཱ་ལོ་
ཀེ ཙན་དན་གུར་གུམ་དྲིས་བསྒོས་སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ་
འཇམ་ མགོན༴ བཞེས་ ནས༴ ཨོ་ གུ་ རུ༔ གནྡྷེ༔ དཀར་ གསུམ་ དམར་ གསུམ་
བདུད་ རྩིའི་ ཟས་ ལ་ སོགས། །ཕྱོགས་ དུས་ ཀུན་ ན་ ཞལ་ ཟས༴ འཇམ་མགོན་
བཞེས་ནས༴ ཨོ་གུ་རུ༔ ནེ་ཝི་དྱ༤ ཡན་ལག་དྲུག་ལྡན་ལྷ་ཡི་སིལ་སྙན་སོགས། །
ཕྱོགས་ དུས་ ཀུན་ ན་ རོལ་ མོཟ འཇམ་ མགོན༴ བཞེས་ ནས༴ ཨོ་ གུ་ རུ༴ ཤཔྟ
གཟུགས་ བརྙན་ ཀུན་ གསལ་ རིན་ ཆེན་ བེཟླུར་ སོགས། །ཕྱོགས་ དུས་ ཀུན་ ན་
གཟུགས་མཆོག འཇམ་མགོན༔ བཞེས་ནས༴ ཨོ་གུ་རུ། རཱུ་པཌ དཔག་བསམ་
ལས་བྱུང་བརྗོད་བྲལ་དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན༴ འཇམ་
མགོན༔ བཞེས་ནས ཤཔྟ༤ ཡི་འོང་ཙན་དན་དཀར་པོའི་དྲི་ལ་སོགས། །ཕྱོགས་
དུས་ ཀུན་ ན་ དྲི་ མཆོག འཇམ་ མགོན༴ བཞེས་ ནས༴ ཨོ་ གུ་ རུ༔ གནྡྷེ༴ སྟོང་
གསུམ་སྙིང་པོ་ཚངས་གནས་བདུད་རྩི་སོགས། །ཕྱོགས་དུས་ཀུན་ན་རོ་མཆོག་
འཇམ་མགོན༔ བཞེས་ནས༴ ཨོ་གུ་རུ༔ ར་ས༴ སྲབ་འཇམ་པཉྩ་ལི་ཀའི་གོས་ལ་
- 342 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
སོགས། །ཕྱོགས་དུས་ ཀུན་ན་ རེག་མཆོག འཇམ་མགོན༔ བཞེས་ནས ཨོ་ གུ་
རུ༔ སྤནྣ༴ འཇིག་རྟེན་འདི་ ཡི་ ཕུན་ སུམ་ ཚོགས་ པའི་མཆོག །རིན་ཆེན་བདུན་
གྱིས་ ལྷ་ ཡི་ ལམ་ བཀང་ སྟེ། །འཇམ་ མགོན་ བླ་ མ་ འཁོར་ བཅས་ མཉེས་ ཕྱིར་
འབུལ། །བཞེས་ནས་བདག་ལ་དངོས་གྲུབ་སྩལ་དུ་གསོལ། །ཨོཾ་གུ་རུ་སུ་མ་ཏི་
ཀཱིརྟི་ས་པཱ་རི་ཝཱ་ར་ཨོ་མཧཱ་སལྟ་རཏྣ་པྲ་ཏཱིཙྪ་ཧཱུྃ་སྭཱཧཱ། ཞེས་མཆོད་ལ་གསོལ་བ་
གདབ་ པ་ནི། དཔལ་ལྡན་ས་གསུམ་འགྲོ་བའི་མིག་གཅིག་པུ། །ཞེས་པ་ནས།
མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་དད་གུས་
ཆེན་ པོས་ བརྗོད་ ཅིང་ གསོལ་བ་བཏབ་ ལ། གཟུངས་ ཐག་ བྲིམས་ ཏེ་ ལག་ པ་
གཡོན་ པས་ སྙིང་ གར་ གཟུངས་ ཐག་བཟུང་། གཡས་ པས་ ཕྲེང་བ་ དབབ་ཅིང་།
དམིགས་མེད་བརྩེ་བའི་ གཏེར་ཆེན་ སྤྱན་ རས་ གཟིགས། །དྲི་མེད་མཁྱེན་ པའི་
དབང་པོ་འཇམ་དཔལ་དབྱངས། །བདུད་དཔུང་མ་ལུས་འཇོམས་མཛད་གསང་
བའི་བདག །གངས་ཅན་མཁས་པའི་གཙུག་རྒྱན་ཙོང་ཁ་བ། །བློ་གཟང་གྲགས་
པའི་ཞབས་ལ་གསོལ་བ་འདེབས། །ཞེས་ཁྱེར་སོ་གསུམ་གྱི་རྣལ་འབྱོར་དང་ལྡན་
པས་ བཟླ་ཞིང་། དེའི་ ཚེ་ དམིགས་ པ་ནི། རང་ དང་ མདུན་ བསྐྱེད་ ཀྱི་ རྗེ་ བླ་ མ་
གཉིས་ཀའི་ཐུགས་ཀ་ནས་འོད་ཟེར་འཕྲོས། ཕྱོགས་བཅུའི་རྒྱལ་བ་སྲས་བཅས་
ཐམས་ཅད་ཀྱི་ཐུགས་རྒྱུད་བསྐུལ་ཏེ་དེ་དག་གི་བྱིན་རླབས་ནུས་མཐུ་ཐམས་ཅད་
རྗེ་བླ་མའི་སྐུའི་རྣམ་པ་དང༌། བདུད་རྩི་འོད་ཟེར་གྱི་རྣམ་པར་སྟེང་འོག་ཕྱོགས་
མཚམས་ཀུན་ནས་ཚུར་བསྡུས་རིལ་བུ་རྗེ་བླ་མར་གསལ་བ་རྣམས་ལ་ཐིམ་པས་ཆུ་
ལ་ཆུ་བཞག་པ་བཞིན་རོ་གཅིག་ཏུ་གྱུར། ཅེས་བརྗོད་ཅིང་དེ་ལྟར་དུ་དམིགས་པ་
བརྟན་པོ་བྱ། སླར་ཡང་མདུན་གྱི་རྗེ་བླ་མའི་ཐུགས་ཀ་ནས་འོད་ཟེར་ཕྱོགས་བཅུར་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འཕྲོས། སངས་རྒྱས་བྱང་སེམས་ཉན་རང་དཔའ་བོ་དཔའ་མོ་ཆོས་སྐྱོང་སྲུང་མ་
ཐམས་ཅད་ཀྱི་ཐུགས་ཀར་ཕོག །དེ་དག་གི་བྱིན་རླབས་ནུས་མཐུ་ཐམས་ཅད་དང་
དྲང་སྲོང་གྲུབ་པ་རྣམས་ཀྱི་བདེན་མཐུ་དང་འབྱུང་བ་བཞིའི་བཅུད་རྣམས་ཀྱང་ཚུར་
བསྡུས་རིལ་བུ་རྗེ་བླ་མར་གསལ་བ་ལ་ཐིམ་ནས་དབྱེར་མེད་རོ་གཅིག་ཏུ་གྱུར་
པར་མོས་ལ་དམིགས་བརྩེ་མ་བཟླ། མཇུག་ཏུ་སངས་རྒྱས་ཐམས་ཅད་ཀྱི་སྙིང་པོ་
ཨོཾ་ཨཱཿཧཱུྃ་གང་འགྲུབ་བཟླའོ། །སྒྲུབ་ཞག་ཇི་ཙམ་བྱེད་ཀྱི་རིང་ལ་སྔགས་རྒྱུན་མ་
ཆད་པ་དགོས་པས་ཇ་ཐུག་བཞེས་པ་དང་ཁམས་སེང་སོགས་ཀྱི་ཚེ་ཚོགས་པ་ཚན་
པ་གཉིས་ སུ་ བྱས་ པའི་ ཚན་ པ་ གཅིག་ གིས་ དམིགས་བརྩེ་མ་བར་མ་ཆད་དུ་
བགྲང་། ཚན་པ་གཅིག་གིས་ཐུན་མཚམས་བྱེད། ཐུན་ལས་ལངས་ཁར་ཡིག་བརྒྱ་
རེ་བཟླས་ལ་ཕྲེང་བ་རང་རང་གི་འདུག་གནས་སུ་འཇོག །ཚུར་འདུ་བ་དང་མཉམ་
དུ་སྟན་ལ་འཁོད་ནས་ཡིད་ཀྱིས་མཆོད་བསྟོད་ བྱས་ལ་དམིགས་བརྩེ་མ་བཟླ།
ཞོགས་པར་ཁ་ཤས་ཀྱིས་བཟླས་པ་བྱ་བཞིན་དུ་ཚོགས་པ་བྱིངས་ཀྱིས་མངོན་
རྟོགས་བསྐྱེད་ཆོག་དང་སྐབས་སྐབས་སུ་ཁྲུས་གསོལ། དགོངས་ཐུན་ལ་གཏོར་
འབུལ་མ་ཆག་པ་བྱེད། ཡང་རྗེ་བླ་མ་ལ་ཐུགས་རྗེ་བསྐུལ་བའི་གསོལ་འདེབས་
ཤུགས་དྲག་བྱ་བར་འདོད་ན། སྟོབས་བཅུ་མངའ་བ་ཀུན་གྱི་ཐུགས་རྗེ་དང་། །
མཁྱེན་རབ་ནུས་མཐུ་ཐམས་ཅད་གཅིག་བསྡུས་པ། །རྒྱལ་ཀུན་ངོ་བོ་བློ་བཟང་
གྲགས་ པ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །དངོས་བཤམས་
ཡིད་སྤྲུལ་མཆོད་པ་མ་ལུས་འབུལ། །ཐོགས་མེད་ནས་བསགས་སྡིག་ལྟུང་ཐམས་
ཅད་བཤགས། །འཇམ་མགོན་བླ་མའི་རྣམ་པར་ཐར་པ་ལ། །སྙིང་ནས་གུས་ཤིང་
རྗེས་སུ་ཡི་རང་ངོ༌། །སྲིད་པ་ཉམ་ངར་མུན་ཐོམས་བདག་ཅག་ལ། །ཟབ་རྒྱས་
- 344 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ། །
ཆོས་ཀྱི་འཁོར་ལོ་བསྐོར་བའི་ཕྱིར། །ཇི་སྲིད་ནམ་མཁའ་གནས་པ་དེ་སྲིད་དུ། །
མཚན་དཔེའི་སྐུ་ཡི་སྣང་བ་རྟག་བརྟན་གསོལ། །འདས་དང་མ་འོངས་ད་ལྟ་དུས་
གསུམ་ དུ། །བསགས་ དང་ གསོག་ འགྱུར་ དགེ་ བ་ ཅི་ མཆིས་ པ། །ཐུབ་ དབང་
གཉིས་ པ་ བློ་བཟང་ གྲགས་ པ་ ཡི། །མདོ་ སྔགས་ བསྟན་ པ་ རྒྱས་ པའི་ ཕྱིར་ དུ་
བསྔོ། །སྲིད་དང་ཞི་བའི་རྣམ་དཀར་ལས་གྲུབ་པའི། །རབ་འབྱམས་ཞིང་ན་མཆོད་
རྫས་ཅི་ཡོད་དང་། ཁྱད་པར་བདག་ལུས་བྲན་དུ་འབུལ་ལགས་ན། །ནམ་མཁའ་
ཇི་སྲིད་འབངས་སུ་གཟུང་དུ་གསོལ། །མགོན་མེད་ལྔ་བརྒྱ་ཐ་མའི་འགྲོ་རྣམས་
ལ། །རྒྱལ་བའི་མཛད་པ་སྒྲུབ་མཛད་ཐུགས་རྗེ་ཅན། །རྗེ་བཙུན་བླ་མ་བློ་བཟང་
གྲགས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མ་རིག་
མུན་འཐོམས་སྙིགས་དུས་འགྲོ་རྣམས་ལ། །ཕན་བདེའི་སྣང་བ་སྟེར་མཛད་ཐུགས་
རྗེ་ཅན། །རྒྱལ་བའི་ཉི་མ་འཇམ་མགོན་བླ་མ་ལ། །གསོལ་བ་འདེབས་སོ་བདག་
རྒྱུད་ བྱིན་ གྱིས་རློབས། །གཏིང་ མཐའ་ མི་ མངོན་ སྲིད་མཚོར་བྱིང་བ་རྣམས། །
ཐབས་མཁས་ཐུགས་རྗེའི་ལྕགས་ཀྱུས་འདྲེན་མཛད་པ། །རྗེ་བཙུན་བླ་མ་ཐུགས་
རྗེའི་གཏེར་ཆེན་ལ། །གསོལ་བ་འདེབས་གསོལ་བདགཌ འཁོར་བའི་གཙོན་རར་
བཅིངས་པའི་ ཉམ་ཐག་རྣམས། །ཐར་ པའི་ ཁང་བཟང་ དམ་ པར་ འཁྲིད་མཛད་
པ། །འཇམ་མགོན་བློ་བཟང་རྒྱལ་བའི་དབང་པོ་ལ། །གསོལ་བ་འདེབས༔ དུག་
གསུམ་གཅོང་ནད་དྲག་པོས་ཟིན་རྣམས་ཀྱི། །སྡུག་བསྔལ་ཟུག་རྔུ་འབྱིན་པའི་སྨན་
པ་མཆོག །འཇམ་མགོན་བློ་བཟང་རྒྱལ་བའི་དབང་པོ་ལ། །གསོལ་བ་འདེབས༔
གང་ལ་གང་འདུལ་ཐབས་མཁས་སྤྲུལ་པ་ཡིས། །དམ་ཆོས་བདུད་རྩིའི་བཀའ་
དྲིན་སྩོལ་ མཛད་ པ། །བླ་ མ་ ཀུན་ འདུས་ བློ་ བཟང་ གྲགས་ པ་ལ། །གསོལ་བ་
༥
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འདེབས༴ གསོལ་བ་བཏབ་ན་མཆོག་དང་ཐུན་མོང་གི །དངོས་གྲུབ་ཐམས་ཅད་
ཡིད་བཞིན་སྩོལ་མཛད་པ། །ཡི་དམ་ཀུན་འདུས་བློ་བཟང་གྲགས་པ་ལ། །གསོལ་
བ་འདེབས༔ ཕྱོགས་བཅུའི་ཞིང་བཞུགས་རྒལ་བ་མ་ལུས་པའི། །མཁྱེན་རྩེ་ནུས་
པ་ཐམས་ཅད་གཅིག་བསྡུས་པ། །སངས་རྒྱས་ཀུན་འདུས་བློ་བཟང་གྲགས་པ་
ལ། །གསོལ་ བ་ འདེབས= ཆོས་ ཀྱི་ ཕུང་ པོ་ བརྒྱད་ ཁྲི་ བཞི་ སྟོང་ གི །སྙིང་ པོའི་
གནད་རྣམས་བསྡུས་ནས་འདོམས་མཛད་པ། །དམ་ཆོས་ཀུན་འདུས་བློ་བཟང་
གྲགས་ པ་ ལ། །གསོལ་ བ་ འདེབས༴ གདུལ་ བྱའི་ ཁམས་ དང་ བསམ་ པ་ ལ་
གཟིགས་ནས། །ཐ་མལ་ཚུལ་གྱིས་ འགྲོ་བ་འདྲེན་མཛད་པ། །དགེ་འདུན་ཀུན་
འདུས་བློ་བཟང་གྲགས་པ་ལ། །གསོལ་བ་འདེབས༔ དམུ་རྒོད་གདུལ་དཀའ་མ་
རུང་གདུག་ཅན་རྣམས། །འཕྲིན་ལས་དྲག་པོའི་སྟོབས་ཀྱིས་འདུལ་མཛད་པ། །
ཆོས་སྐྱོང་ཀུན་འདུས་བློ་བཟང་གྲགས་པ་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །མདོར་ན་དེང་ནས་བྱང་ཆུབ་སྙིང་པོའི་བར། །སྐྱབས་གསུམ་
ཀུན་འདུས་བློ་བཟང་གྲགས་པ་ལས། །ལྷག་པའི་རེ་གནས་གཞན་དུ་མི་འཚོལ་
བས། །ནམ་ཡང་འབྲལ་མེད་ཐུགས་རྗེས་གཟུང་དུ་གསོལ། །མ་ནོར་ལམ་བཟང་
སྟོན་པའི་དགེ་བའི་བཤེས། །སངས་རྒྱས་ཀུན་འདུས་ཉིད་དུ་ཡིད་ཆེས་ནས། །
བཅོས་མིན་མོས་གུས་རྟག་ཏུ་སྐྱེ་བ་དང་། །ཅི་གསུང་བཀའ་བཞིན་སྒྲུབ་པར་བྱིན་
གྱིས་རློབས། །དལ་འབྱོར་རྙེད་དཀའ་ནམ་འཆི་ཆ་མེད་དང་། །ལས་འབྲས་བསླུ་
བ་མེད་པའི་ཚུལ་བསམས་ནས། །དཀོན་མཆོག་གསུམ་ལ་སྙིང་ནས་སྐྱབས་འགྲོ་
ཞིང་། །སྡིག་སྤོང་དགེ་བ་སྒྲུབ་པར་ བྱིན་གྱིས་རློབས། །འཁོར་བའི་བཙོན་རར་
ལས་དང་ཉོན་མོངས་ཀྱི། །ཞགས་པས་བཅིངས་ཤིང་སྡུག་བསྔལ་བརྒྱས་གཟིར་
- 346 -



༤
བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
བའི། །ངང་ཚུལ་བསམས་ནས་ངེས་འབྱུང་སྐྱོ་ཤས་ཀྱིས། །ཐར་པའི་ལམ་བཟང་
བགྲོད་ པར་ བྱིན་གྱིས་རློབས། །རང་ ཉིད་ ཇི་ བཞིན་མཁའ་མཉམ་སེམས་ཅན་
ཀུན། །སྲིད་མཚོ་ཉམ་ངར་ སྡུག་བསྔལ་བརྒྱས་གཟིར་ཞིང་། །ཀུན་ ཀྱང་ རང་གི་
དྲིན་ཅན་མར་མཐོང་ནས། །བྱམས་དང་སྙིང་རྗེ་འབྱོངས་པར་བྱིན་གྱིས་རློབས། །
བདག་པས་གཞན་གཅེས་བྱང་ཆུབ་སེམས་བསྐྱེད་ནས། །རླབས་ཆེན་རྒྱལ་སྲས་
སྤྱོད་ལ་སློབ་པ་ལ། །རྒྱལ་བའི་སྲས་པོ་གཞོན་ནུ་ནོར་བཟང་ལྟར། །ཞུམ་མེད་
སྙིང་སྟོབས་སྐྱེ་བར་བྱིན་གྱིས་རློབས། །འཇམ་མགོན་བླ་མས་གྲངས་མེད་བསྐལ་
པ་རུ། །ཉིད་ཀྱི་སྐུ་དང་སྲོག་ལའང་མ་གཟིགས་པར། །དཀའ་བས་བསྒྲུབས་པའི་
གསུང་རབ་སྙིང་པོའི་དོན། །ཟབ་མོ་དབུ་མའི་ལྟ་བ་རྙེད་པ་དང༌། །བླ་མེད་རྡོ་རྗེ་
ཐེག་པའི་སྒོར་ཞུགས་ནས། །དམ་ཚིག་སྡོམ་པ་རྣམ་པར་དག་བྱེད་ཅིང་། །ཟབ་
ལམ་ རིམ་པ་གཉིས་ཀྱི་རྣལ་འབྱོར་རྣམས། །མྱུར་དུ་རྒྱུད་ལ་སྐྱེ་བར་བྱིན་གྱིས་
རློབས། །ཚེ་འདིའི་སྣང་བ་འགག་པར་ཕྱོགས་པའི་ཚེ། །དགའ་ལྡན་ཆོས་ཀྱི་ཕོ་
བྲང་དུ་སྐྱེས་ནས། །མི་ཕམ་འཇམ་དཔལ་སྙིང་པོའི་ཞལ་མཐོང་སྟེ། །གསུང་གི་
བདུད་ རྩི་ངོམས་མེད་འཐུང་བར་ཤོག །དེ་ནས་ལུས་ ཀྱི་བཀོད་པ་བགྲང་ཡས་
ཀྱིས། །ཞིང་ཁམས་རྒྱ་མཚོར་རྒྱལ་བ་རྒྱ་མཚོ་ལ། །མཆོད་སྤྲིན་རྒྱ་མཚོས་མཆོད་
ཅིང་ཆོས་མཉན་ཏེ། །ཐོས་པ་རྒྱ་མཚོའི་ཕ་རོལ་ཕྱིན་གྱུར་ཅིག །རྒྱལ་སྲས་སྤྱོད་ལ་
སློབ་པའི་སྐབས་ཀུན་ཏུ། །སྒྱིད་ལུག་ཞུམ་པ་ནམ་ཡང་མི་སྐྱེ་ཞིང་། །མཁའ་ལྡིང་
དབང་པོས་ལྷ་ཡི་ལམ་ལ་བཞིན། །སྙིང་སྟོབས་ཆེན་པོས་ ས་ལམ་མྱུར་འགྲོད་
ཤོག །ནམ་ཞིག་བྱམས་མགོན་ཞིང་འདིར་བྱོན་པའི་ཚེ། །བདག་ཀྱང་འཁོར་གྱི་
ཐོག་མ་ཉིད་གྱུར་ཏེ། །ཕྱག་གཡས་མགོ་བོའི་སྟེང་དུ་ལེགས་བཞག་ནས། །བྱང་
- 347 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཆུབ་ལུང་བསྟན་ངེས་པར་ཐོབ་གྱུར་ཅིག །ཅེས་རྗེ་བླ་མའི་རྣལ་ཐར་ལ་མི་ཕྱེད་
པའི་དད་པ་བརྟན་པོས་གསོལ་འདེབས་དང་། ལམ་ཡོངས་རྫོགས་རྒྱུད་ལ་སྐྱེ་
བའི་སྨོན་ལམ་ཤུགས་དྲག་ཏུ་གདབ་བོ། །
གསུམ་པ་མཇུག་གི་ཆོ་ག་ནི། དེ་ལྟ་བུའི་ཚུལ་གྱིས་ལྷའི་རྣལ་འབྱོར་དང་
མ་བྲལ་བའི་ངང་ནས་རིལ་བུ་ལེགས་པར་བསྒྲུབས་ནས་གྲོལ་བའི་ཉིན་གཏང་
རག་གི་མཆོད་པ་ལེགས་པར་བཤམས་ལ་སྔ་ཐུན་བདག་མདུན་གྱི་ཆོ་ག་བཟླས་
པ་དང་བཅས་པ་ཚར་གཅིག་བཏང་ནས་དམིགས་བརྩེ་མ་ཅི་འགྲུབ་དང་འབྲུ་
གསུམ་བཟླས་པའི་མཐར་མཆོད་བསྟོད་རྒྱས་པར་བྱས་པའི་མཇུག་ཏུ། དེང་ནས་
བརྩམས་ཏེ་ཚེ་རབས་ཀུན་ཏུ་བདག །ཅེས་སོགས་སྨོན་ལམ་ཤུགས་དྲག་ཏུ་བཏབ་
ལ་ཡིག་བརྒྱ་གང་མང་བཟླས་ཏེ་ལག་ཏུ་མེ་ཏོག་ཐོགས་ནས། མ་རྙེད་ཡོངས་སུ་མ་
ཤེས་དང༌། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །
དེ་ ཀུན་ ཁྱེད་ ཀྱིས་ བཟོད་ མཛད་ རིགས། །ཞེས་ནོངས་ པ་ བཟོད་ པར་ གསོལ།
བདག་ ལ་ དངོས་གྲུབ་ མཆོག་ སྩོལ་ལ། །ཏིང་འཛིན་ཀུན་ གྱི་འབྲས་བུ་སྩལ། །
སེམས་ཅན་ཀུན་ལ་ཅི་འདོད་པའི། །དངོས་གྲུབ་བླ་ན་མེད་པ་སྩལ། །ཞེས་བརྗོད་
ལ་རིལ་བུ་རྗེ་བླ་མར་གསལ་བ་རྣམས་དགྱེས་བཞིན་དུ་འོད་དུ་ཞུ་ནས་བྱིན་རླབས་
རིལ་བུའི་རྣམ་པར་གྱུར་ཅེས་བརྗོད་ལ་ཤིས་པ་བརྗོད་ཅིང་མེ་ཏོག་གི་ཆར་དབབ་
བོ། ། །
ཞེས་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་གྱི་སྒོ་ནས་བྱིན་རླབས་
རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི་འབའ་ཆོས་སྡེ་དགའ་
ལྡན་ཕན་བདེ་གླིང་གི་གྲྭ་རིགས་རབ་འབྱམས་པ་དགེ་ལེགས་རིན་ཆེན་གྱིས་མདོ་
- 348 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
སྨད་ཕྱོགས་སུ་རྗེ་བླ་མ་ལ་བརྟེན་པའི་བྱིན་རླབས་རིལ་སྒྲུབ་འདི་བཞིན་དར་ཆ་ཆེ་
ཡང་ཆོས་ཁུངས་བཙུན་ཞིག་མི་འདུག་སྟབས་སྦྱོར་དངོས་རྗེས་གསུམ་ཚང་བའི་ཆོ་
ག་ཁུངས་བཙུན་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས་རྗེ་
བླ་མའི་གསང་སྒྲུབ་ཀྱི་ལས་ཚོགས་དབེན་ས་སྙན་བརྒྱུད་དང་སྲད་རྒྱུད་གཉིས་ཀ་
ནས་འབྱུང་བ་ལྟར་འཇམ་མགོན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་
ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་
བའོ། །འདིས་ཀྱང་འཇམ་མགོན་བླ་མའི་བསྟན་པ་ཕྱོགས་ཀུན་ཏུ་འཕེལ་ཞིང་རྒྱས་
པར་གྱུར་ཅིག ། །
༈ རྣམ་འཇོམས་ཀྱི་ཁྲུས་རིལ་སྒྲུབ་ཚུལ་ནི། རིལ་བུའི་རྒྱུ་ལ། གཙོ་བོར་བྱ་
རྒྱུད་ནས་བཤད་པའི་བུམ་རྫས་ཉེར་ལྔ་ཁུངས་མ་དང༌། དཔལ་སྣར་ཐང་དང་ཞྭ་
ལུའི་བུམ་ཆུ་སོགས་བླ་མ་གོང་མ་ལྟ་གྲུབ་གཙང་ཞིང་དམ་ཚིག་ལ་སེལ་མེད་པ་
དག་གིས་བསྒྲུབ་པར་མཛད་པའི་ཁྲུས་ཆུའི་རྟ་གང་འཛོམ། གནས་ཆེན་རྣམས་ཀྱི་
ཆུ་སྣ། ཀུན་བཟང་མེ་ཏོག་དང་རྟག་ཏུ་རིགས་གསུམ་གྱིས་གཙོས་མེ་ཏོག་གི་སྙིང་
པོ་བཅུད་ལེན་གྱི་རྫས་གང་འཛོམ། བཟང་དྲུག་གིས་གཙོས་པའི་དུག་རིགས་མིན་
པའི་སྨན་སྣ་དང་། རྡོ་རྗེ་ཕ་ལམ་དང་རང་བྱུང་གི་ཤེལ་སོགས་རིན་པོ་ཆེའི་རིགས་
རྣམས་ཕྱེ་མར་བདར་བ་བསྒྲུབས་ཟིན་པའི་ཁྲུས་ཆུ་ལ་སྦྱངས་ཏེ་རྩམ་ཞིབ་ཆེན་
དང་སྦྲུས་ནས་ལས་བྱེད་པ་རྣམས་ཀྱི་རྣམ་འཇོམས་ཀྱི་གཟུངས་རྒྱས་བསྡུས་ཅི་
རིགས་བཟླ་བཞིན་དུ་རིལ་བུ་ཆེ་ཆུང་འཚམ་པར་བསྒྲིལ། ཁ་ཆེ་གུར་ཀུམ་བུམ་ཆུ་
དང་སྦྱར་བའི་ཆུས་ཁ་དོག་སེར་པོར་བསྒྱུར། དེ་ཉིད་དངུལ་སོགས་ལས་གྲུབ་པའི་
བུམ་པ་བཟང་པོ་སྐྱོན་མེད་པའི་ནང་དུ་སུམ་གཉིས་ཙམ་གང་བ་བླུགས། ཁ་གོས་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དར་གྱིས་བཏུམས་པ་སྟེགས་བུའི་སྟེང་དུ་བཞུགས་སུ་གསོལ་ཏེ་མཐའ་མཆོད་
པས་བསྐོར། སྒྲུབ་པ་པོ་རྡོ་རྗེ་རྣམ་འཇོམས་གྱི་བསྙེན་སོང་དམ་ལྡན་བརྒྱད་ཡན་
ཆད་ཀྱིས་རྫས་དང་ཁྲུས་ཆུ་དང་རིལ་བུ་རྣམས་ལྷ་དྲུག་གི་རྣལ་འབྱོར་ལ་གནས་
ནས་རྒྱུན་རིང་སྒྲུབ་དགོས་ཤིང་། དེ་ཡང་རིལ་སྒྲུབ་ཀྱི་སྐབས་སྒྲུབ་ཞག་ཇི་ཙམ་
བྱེད་ ཀྱི་ རིང་ ལ་ སྔགས་ རྒྱུན་མ་ཆད་པར་བཟླ་དགོས་ པས། དེའི་ ཕྱག་ལེན་ནི་
དམིགས་བརྩེ་མའི་རིལ་སྒྲུབ་ཏུ་ཇི་ལྟར་གསལ་བ་ལྟར་བྱ་ཞིང་། སྒྲུབ་མཆོག་ནི་
བདག་བསྐྱེད་བཟླས་པ་དང་བཅས་པ་པཎ་ཆེན་བློ་བཟང་ཆོས་ཀྱི་རྒྱལ་མཚན་
གྱིས་མཛད་པའི་རྣམ་འཇོམས་ཀྱི་ཆོ་ག་ཕན་བདེའི་འབྱུང་གནས་སུ་གསལ་བ་
ལྟར་སྔོན་དུ་བཏང་ལ། བཤམས་པའི་བུམ་པ་ཨ་ མྲྀ་ཏས་བསངས། སྭ་བྷ་ཝས་
བུམ་པ་དང་རིལ་བུ་རྣམས་སྟོང་པར་སྦྱངས། སྟོང་པའི་ངག་ལས་པཾ་ལས་ཞེས་པ་
ནས་མཚན་ཉིད་ཐམས་ཅད་དང་ལྡན་པར་གྱུར། ཅེས་པའི་བར་གཞུང་དུ་གསལ་
བ་ལྟར་བསྐྱེད། བུམ་པའི་ནང་དུ་རིལ་བུ་རྣམས་སྣ་ཚོགས་པདྨ་དང་ཉི་མའི་དཀྱིལ་
འཁོར་ གྱི་སྟེང་དུ། ན་མ་ཤྩཎྜ་ ཞེས་པ་ནས། བུམ་པའི་ལྷའི་ཐུགས་ཀར་ ཕོག །
ཐུགས་བརྒྱུད་བསྐུལ། བདུད་རྩིའི་རྒྱུན་བབས་པས་བུམ་པ་གང་། སླར་ཡང་རང་
གི་ཐུགས་ཀའི་ཧཱུྃ་དང་། ཞེས་པ་ནས། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ནུས་མཐུ་ཐམས་ཅད་སྤྱན་དྲངས་ཏེ་
བུམ་ནང་གི་རིལ་བུ་ལྷར་གསལ་བ་རྣམས་ལ་ཐིམ་པས་རིལ་བུ་རྣམས་ནད་གདོན་
སྡིག་ སྒྲིབ་ ཐམས་ ཅད་ སེལ་བར་ནུས་ པའི་ ཡེ་ཤེས་ ཀྱི་ བདུད་ རྩིར་ བྱིན་གྱིས་
བརླབས་པར་གྱུར་པར་བསམ་ལ་བཟླས་པ་བྱ། མཇུག་ཏུ་ཡིག་བརྒྱ་བཟླས་ལ་
གཏོར་མ་དང་མཆོད་བསྟོད་གཞུང་བཞིན་བྱ། དེ་ནས་ཆ་གསུམ་གཏོང་། སྡིག་པ་
སྒོ
- 350 -



བླ་མའི་རྣལ་འབྱོར་གྱི་སྒོ་ནས་བྱིན་རླབས་རིལ་སྒྲུབ་བྱ་ཚུལ་དངོས་གྲུབ་ཀུན་འབྱུང་དང་རྣམ་འཇོམས་ཀྱི་ཁྲུས་རིལ་སྒྲུབ་ཚུལ།
ཐམས་ཅད་བྱང་བྱས་ནས། ཞེས་པ་ནས། ཁྲུས་གྱིས་ཤིག །བུམ་པའི་ལྷ་ཡེ་ཤེས་
པ་རང་བཞིན་གྱི་གནས་སུ་གཤེགས། དམ་ཚིག་པ་རིལ་བུ་རྣམས་དང་རོ་གཅིག་
ཏུ་གྱུར་ཏེ་རིལ་བུ་རྣམས་སྡིག་སྒྲིབ་ནད་གདོན་ཕྱི་ནང་གི་ཉེར་འཚེ་ཐམས་ཅད་
སེལ་བར་བྱེད་པའི་ནུས་ལྡན་དུ་གྱུར། ཅེས་བརྗོད་ལ་འདོད་དོན་ལ་སྨོན་ལམ་
གདབ་ཅིང་བཀྲ་ཤིས་བྱའོ།། །།
- 351 -



༄༅། །རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་འཇམ་མགོན་
ཐུགས་རྗེའི་ཆར་རྒྱུན་བསྐུལ་བྱེད་སྤྲིན་གྱི་སྒྲ་དབྱངས་
ཞེས་བྱ་བ་སོགས་བླ་མའི་རྣལ་འབྱོར་གྱི་
རིམ་པ་དངོས་གྲུབ་ཀུན་འབྱུང་
བཞུགས་སོ། །
ན་མོ་གུ་རུ་མཉྫ གྷོ་ཥཱ་ཡ། བློ་ཆེན་རྒྱལ་དང་རྒྱལ་སྲས་ཀུན་གྱི་ཐུགས་
བསྐྱེད་བཟང་པོ་མ་ལུས་གཅིག་ཏུ་བསྡུས་ལ་སྤྱན་རས་གཟིགས་ཞེས་སྙན་པར་
གྲགས་པ་རྗེ་བཙུན་ཐུགས་རྗེའི་གཏེར། །རྒྱལ་ཀུན་མཁྱེན་རབ་བློ་གྲོས་བཟང་པོ་
མ་ལུས་གཅིག་ཏུ་བསྡུས་ལ་འཇམ་དཔལ་དབྱངས་ཞེས་ཕྱོགས་བཅུ་ཀུན་ཏུ་སྙན་
པར་གྲགས་པ་རྗེ་བཙུན་མཁྱེན་པའི་གཏེར། །བློ་ཆེན་རྒྱལ་དང་རྒྱལ་སྲས་བཟང་
པོ་ཀུན་གྱི་ཐུགས་རྗེ་ནུས་པ་གཅིག་ཏུ་བསྡུས་ལ་གསང་བའི་བདག་ཅེས་རབ་ཏུ་
གྲགས་པ་མཐུ་སྟོབས་ནུས་པའི་གཏེར། །རྒྱལ་བ་ཀུན་གྱི་མཁྱེན་བརྩེ་ནུས་གསུམ་
གཅིག་ཏུ་བསྡུས་པའི་གཟུགས་ལ་བློ་བཟང་གྲགས་པའི་དཔལ་དུ་མཚན་གསོལ་
འཇམ་མགོན་བླ་མ་ཐུགས་རྗེ་ཅན་ལ་འདུད། །
འདིར་རིགས་གསུམ་གཅིག་ཏུ་བསྡུས་པའི་ངོ་བོ་འཇམ་མགོན་བླ་མ་ཙོང་
ཁ་པ་ཆེན་པོ་དང་རྩ་བའི་བླ་མ་དབྱེར་མེད་དུ་བྱས་ཏེ་བསྒོམ་པའི་བླ་མའི་རྣལ་
འབྱོར་ རིགས་གསུམ་སྤྱི་སྒྲུབ་ཏུ་གྲགས་པ་ བྱིན་རླབས་ཀྱི་གཏེར་ཆེན་ པོ་འདི་
ཉམས་ སུ་ བླང་ བ་ ལ་ གཉིས། ཐུན་ དངོས་ གཞི་ ལ་ ཇི་ ལྟར་ བྱ་ བ་ དང༌། ཐུན་
- 352 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས།
དང་པོ་སྦྱོར་བ་ནི། རང་གང་དུ་སྒྲུབ་པ་བྱ་བའི་གནས་ཁང་དེར་ཆག་ཆག་དང་ཕྱག་
བདར་ལེགས་པར་བྱས་ལ། རྗེ་བླ་མ་ཙོང་ཁ་པ་ཆེན་པོའི་སྐུ་རྟེན་གྱི་གཙོས་སྐུ་
གསུང་ཐུགས་རྟེན་ལེགས་པར་དགྲམ། ཅི་འབྱོར་བའི་མཆོད་པ་དད་གུས་ཆེན་
པོས་བཀོད་པ་མཛེས་པར་བཤམས། རང་ཉིད་སྟན་བདེ་བ་ལ་ལུས་གནད་དང་
ལྡན་པར་འཁོད་དེ་དྲན་པ་ནང་དུ་བཞག་ནས་རང་རྒྱུད་ལ་ལེགས་པར་བརྟགས་ཏེ་
སེམས་ཉོན་མོངས་པའི་དབང་དུ་མ་སོང་བར་བྱས་ལ། དལ་བ་དོན་ཆེ་ཞིང་རྙེད་
དཀའ་བ་དང་། ལན་ཅིག་རྙེད་པ་འདི་ཡང་རིང་དུ་མི་གནས་པར་མྱུར་དུ་འཇིག་
ཅིང་ཤི་བའི་འོག་ཏུ་གར་སྐྱེ་ལ་རང་དབང་མེད་པ་དང༌། ངན་འགྲོར་སྐྱེས་ན་དེའི་
སྡུག་བསྔལ་བཟོད་དཀའ་བའི་ཚུལ་རྣམས་རྒྱུད་འཁུལ་ངེས་བསམས་ལ་ཚེ་འདི་
ལ་མ་ཆགས་པར་འཇིག་རྟེན་ཕྱི་མའི་དོན་སྒྲུབ་པའི་བསམ་པ་ཤུགས་ཅན་བསྐྱེད།
དེ་ནས་འཁོར་བ་སྤྱིའི་ སྡུག་བསྔལ་བསམས་ལ་ཡིད་འབྱུང་ཤུགས་དྲག་པོས་
འཁོར་བ་ལས་ཐར་འདོད་ཀྱི་བསམ་པ་ཤུགས་དྲག་བསྐྱེད། དེ་ནས་རང་ཉམས་ལ་
དཔགས་ཏེ་མཁའ་ཁྱབ་ཀྱི་སེམས་ཅན་རྣམས་འཁོར་བའི་གནས་ན་ཉམ་ཐག་པའི་
ཚུལ་དང༌། འཁོར་བར་ཉམ་ཐག་པའི་སེམས་ཅན་དེ་རྣམས་རང་གི་མ་དྲིན་ཅན་ཤ་
སྟག་ཡིན་ཚུལ་བསམ་ནས་བྱམས་སྙིང་རྗེ་ཤུགས་དྲག་བསྐྱེད་ལ་མ་དྲིན་ཅན་འདི་
རྣམས་འཁོར་བའི་རྒྱ་མཚོ་ཆེན་པོ་ནས་སྒྲོལ་ཕྱིར་བདག་གིས་མྱུ་བ་མྱུར་བར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
བྱང་ཆུབ་ཀྱི་སེམས་ཤུགས་དྲག་ཏུ་བསྒོམ། དགེ་སེམས་ཁྱད་པར་ཅན་དེའི་ངང་
ནས་མདུན་གྱི་ནམ་མཁར་རྒྱལ་བ་ཀུན་དངོས་ རྗེ་བཙུན་ཙོང་ཁ་པ་ཆེན་པོས་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གཙོས་སྐྱབས་ཡུལ་རྣམས་སྐད་ཅིག་གིས་གསལ་བཏབ་ལ། དེ་དག་གི་སྐུ་གསུང་
ཐུགས་མཛད་པ་འཕྲིན་ལས་དང་བཅས་པའི་ཡོན་ཏན་རྣམས་བསམས་ལ། རང་
ངོས་ནས་བློ་འགེལ་ནུས་ན་སྐྱབས་གནས་དམ་པ་འདི་དག་གིས་བདག་འཁོར་བ་
དང་ངན་སོང་གི་སྡུག་བསྔལ་ལས་ངེས་པར་སྐྱོབ་ནུས་སོ་སྙམ་དུ་ཡིད་ཆེས་བརྟན་
པོ་དང་། རང་དང་ཕ་མ་སེམས་ཅན་ཐམས་ཅད་འཁོར་བར་རང་དབང་མེད་པར་
འཁྱམས་ཚུལ་བསམས་པས་འཇིགས་ཤིང་སྐྲག་པའི་སྒོ་ནས། བླ་མ་ལ་སྐྱབས་སུ་
མཆིའོ། །སངས་ རྒྱས་ ལ་ སྐྱབས་ སུ་ མཆིའོ། །ཆོས་ ལ་ སྐྱབས་ སུ་ མཆིའོ། །དགེ་
འདུན་ལ་སྐྱབས་སུ་མཆིའོ། །ཞེས་རྒྱལ་པོའི་ཁྲིམས་རར་བཟུང་བའི་བཙོན་པ་
རྣམས་འོ་དོད་འབོད་པ་ལྟར་རང་དང་སེམས་ཅན་ཐམས་ཅད་ཀྱིས་མགྲིན་གཅིག་
ཏུ་བརྗོད་པར་བསམས་ནས་སྐྱབས་འགྲོ་ཤུགས་དྲག་བྱ། དེ་ནས། སངས་རྒྱས་
ཆོས་དང་ ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་
མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ཅེས་ལན་མང་དུ་བརྗོད་ཅིང་སེམས་བསྐྱེད་
ཤུགས་དྲག་ཏུ་བསྒོམ། སེམས་ཅན་ ཐམས་ཅད་ བདེ་ བ་ དང་ ལྡན་ པར་ འགྱུར་
ཅིག །སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག །སེམས་ཅན་
ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །སེམས་
ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་
པར་ གྱུར་ཅིག །ཅེས་ཚད་མེད་བཞི་རྒྱུད་དང་འདྲེས་ངེས་བསྒོམ། ཁྱད་པར་མ་
སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་
སངས་རྒྱལ་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་
- 354 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་ལན་མང་དུ་
བརྗོད་དེ་ཁྱད་པར་གྱི་སེམས་བསྐྱེད་བསྒོམ། དེ་ནས་སྐྱབས་ཡུལ་རྣམས་འོད་དུ་ཞུ་
ནས་རང་ལ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བྱའོ། ། །
གཉིས་པ་བླ་མའི་རྣལ་འབྱོར་དངོས་གཞི་སྒོམ་ཚུལ་ནི། རང་གི་མདུན་གྱི་
ཐད་དྲང་གི་ནམ་མཁའི་གནས་སུ་འཇའ་ཚོན་སྣ་ལྔའི་གུར་ཁྱིམ་གྱི་དབུས་སུ་སེང་
གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲིའི་སྟེང་དུ་ཁམས་གསུམ་ཆོས་ཀྱི་
རྒྱལ་པོ་ཙོང་ཁ་བ་ཆེན་པོ་སྐུ་མདོག་དཀར་གསལ་ཞལ་འཛུམ་དགྱེས་པའི་ཉམས་
ཅན། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་ཅིང་ཨུཏྤ་ལའི་ཡུ་བ་
བཟུང་བའི་འདབ་མ་སྙན་གྱི་ཐད་དུ་ཁ་བྱེ་བའི་གཡས་ཀྱི་འདབ་སྟེང་དུ་སངས་
རྒྱས་ཐམས་ཅད་ཀྱི་མཁྱེན་རབ་རལ་གྲིའི་རྣམ་པར་ཤར་བ། འོད་ཀྱིས་འཇིག་རྟེན་
ཐམས་ཅད་འགེངས་པར་བྱེད་པ། དྲན་པ་ཙམ་གྱིས་མི་ཤེས་པའི་རྨོངས་པ་ཐམས་
ཅད་སེལ་བར་ནུས་པ། སྐུ་དཔུང་གཡོན་གྱི་ཐད་དུ་རྒྱལ་བ་ཀུན་གྱི་ཡུམ་གཅིག་པུ་
ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱད་པའི་གླེགས་བམ་སེམས་བསྐྱེད་
ནས་མཛད་པ་འཕྲིན་ལས་ཀྱི་བར་ས་ལམ་འབྲས་བུ་དང་བཅས་པ་ཐམས་ཅད་ཡི་
གེའི་གཟུགས་སུ་ཤར་ནས་ཆོས་ཀྱི་སྒྲ་དབྱངས་ལྷང་ལྷང་སྒྲོག་བཞིན་པ། ཡིད་ལ་
དྲན་པ་ཙམ་གྱིས་ཐེག་པ་ཆེན་པོའི་ལམ་ལ་བག་ཆགས་འཇོག་ནུས་པ། སྐུ་ལ་ཆོས་
གོས་རྣམ་ པ་ གསུམ་ དང་ དབུ་ ལ་ པཎ་ ཞུ་ གསེར་ གྱི་མདོག་ཅན་ གསོལ་ཞིང་།
ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། རྗེ་བླ་མའི་དབུའི་ནང་ན་པད་
ཟླའི་གདན་ལ་རྗེ་བཙུན་འཇམ་དཔལ་དབྱངས་གུར་གུམ་གྱི་མདོག་ཅན་གླེགས་
བམ་དང་རལ་གྲི་བསྣམས་པ་ཞིག་བཞུགས་པ། མགྲིན་པར་པད་ཟླའི་གདན་ལ་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
མགོན་ པོ་ སྤྱན་ རས་ གཟིགས་སྐུ་མདོག་དཀར་པོ་ཕྱག་བཞི་པ། ཕྱག་དང༌ པོ་
གཉིས་ཐུགས་ཀར་ཐལ་མོ་སྦྱར་བ། གཡས་གཉིས་པས་ཤེལ་དཀར་པོའི་ཕྲེང་བ་
དང་། གཡོན་གཉིས་པས་པད་དཀར་བསྣམས་པ་ཞིག་བཞུགས་པ། ཐུགས་ཀར་
པད་ཉིའི་སྟེང་དུ་རྗེ་བཙུན་གསང་བའི་བདག་པོ་སྐུ་མདོག་མཐིང་ནག་ཕྱག་གཡས་
ན་གསེར་གྱི་རྡོ་རྗེ་རྩེ་ལྔ་པ་འཕྱར་ཞིང་། ཕྱག་གཡོན་ཐུགས་ཀར་སྡིགས་མཛུབ་
མཛད་ པ། ཞབས་ གཡས་ བསྐུམས་ ཞིང་ གཡོན་ བརྐྱངས་ པ་ ཞིག་ བཞུགས་པ།
མགོན་པོ་འཇམ་དཔལ་དབྱངས་ཀྱི་ཐུགས་ཀར་ཨོཾ་དཀར་པོ། རྗེ་བཙུན་སྤྱན་རས་
གཟིགས་ཀྱི་ཐུགས་ཀར་ཨཱཿདམར་པོ། གསང་བའི་བདག་པོའི་ཐུགས་ཀར་ཧཱུཾ་སྔོན་
པོ་ གསལ་བཏབ། ཐུགས་ཀའི་ཧཱུྃ་ལས་འོད་ཟེར་ཕྱོགས་བཅུར་འཕྲོས། ཕྱོགས་
བཅུའི་ཞིང་རབ་འབྱམས་ན་བཞུགས་པའི་རྒྱལ་བ་སྲས་བཅས་ཐམས་ཅད་རིགས་
གསུམ་མགོན་པོའི་རྣམ་པར་སྤྱན་དྲངས། རྗེ་བླ་མ་ལ་ཐིམ་པས་རྗེ་བཙུན་བླ་མ་
ཙོང་ཁ་པ་ཆེན་པོ་སྐྱབས་གསུམ་མ་ལུས་འདུས་པའི་བདག་ཉིད་དུ་མོས་པ་བརྟན་
པོ་བྱ། དེ་ནས་ཡན་ལག་བདུན་པ་མཎྜལ་དང་བཅས་པས་མཆོད་པ་ནི། བསག་
སྦྱང་གཙོ་བོར་བྱ་ཕྱིར་རྒྱས་པར་བྱེད་ན་དྲིན་ཅན་རྩ་བའི་བླ་མ་ཐུབ་དབང་བརྒྱུད་
པ་གསུམ་ལྡན་གྱི་བླ་མ་རྣམས་དང་བཅས་པ་ལ་ཕྱག་འཚལ་ཞིང་། ཇི་སྙེད་སུ་དག་
ཅེས་ པ་ནས། རྒྱལ་ བ་ ཀུན་ ལ་ ཕྱག་ འཚལ་ མཆོད་ པར་ བགྱི། །ཞེས་ པའི་ བར་
བརྗོད་ཅིང་ལུས་ངག་ཡིད་གསུམ་གྱིས་ཕྱག་འཚལ་པའི་དམིགས་པ་རྒྱུད་འཁུལ་
ངེས་བྱ། དེ་ནས་མཆོད་པ་འབུལ་བ་ནི། ཤིན་ཏུ་རྣམ་དག་དྲི་མེད་ཡིད་འོང་བའི། །
དག་བྱེད་བདུད་རྩིའི་མཆོད་ཡོན་ཚོགས་འདི་དག །འཇམ་མགོན་ཐུགས་ རྗེའི་
གཏེར་ལ་དབུལ་བར་བགྱི། །བཞེས་ནས་བདག་ལ་དངོས་གྲུབ་སྩལ་དུ་གསོལ། །
- 356 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང༌།
ཤིན་ཏུ་རྣམ་དགཌ དག་བྱེད་བདུད་རྩིའི་ཞབས་བསིལ་ཚོགས་འདི་དག །འཇམ་
མགོན༔ བཞེས་ནས རབ་ འབྱམས་ཞིང་ན་མེ་ཏོག་ཅི་ མཆིས་དང་། །དངོས་ སུ་
བཤམས་ པའི་ མེ་ ཏོག་ཚོགས་ འདི་ དག །འཇམ་ མགོན༴ བཞེས་ ནས༔ རབ་
འབྱམས་ཞིང་ན་བདུག་སྤོས་ཅི་མཆིས་དང་། །དངོས་སུ་བཤམས་པའི་བདུག་སྤོས་
ཚོགས་ འདི་ དག །འཇམ་ མགོན༴ བཞེས་ ནས རབ་ འབྱམས་ ཞིང་ ན་ སྣང་
གསལ༴ དངོས་ སུ་བཤམས་པའི་སྣང་གསལ་ཚོགས་ འདི་དག །འཇམ་མགོན༔
བཞེས་ ནས༔ རབ་ འབྱམས་ ཞིང་ན་དྲི་ ཆབ༔ དངོས་ སུ་ བཤམས་ པའི་ དྲི་ ཆབ་
ཚོགས་འདི་དག །འཇམ་མགོན༴ བཞེས་ནསཟ རབ་འབྱམས་ཞིང་ན་ཞལ་ཟས
དངོས་སུ་བཤམས་པའི་ཞལ་ཟས་ཚོགས་འདི་དག །འཇམ་མགོན༴ བཞེས་ནས
རབ་འབྱམས་ཞིང་ན་རོལ་མོ= དངོས་སུ་བཤམས་ པའི་ རོལ་མོའི་ཚོགས་ འདི་
དག །འཇམ་ མགོན༴ བཞེས་ ནས འཇིག་ རྟེན་ འདི་ ཡི་ ཕུན་ སུམ་ ཚོགས་ པའི་
མཆོག །རིན་ཆེན་བདུན་གྱིས་ལྷ་ལམ་ཡོངས་བཀང་སྟེ། །འཇམ་མགོན་ཐུགས་
རྗེའི་ གཏེར་ ལ་ དབུལ་བར་བགྱི། །བཞེས་ནས་བདག་ལ་དངོས་གྲུབ་སྩལ་དུ་
གསོལ། །དེ་ནས་སྡོམ་གསུམ་སོ་སོའི་བཤགས་པ་དང་། ལྟུང་བཤགས་བརྒྱ་ཕྱག་
དང་བཅས་པ་ལ་འབད། །དེ་ནས། འདོད་ཆགས་ཞེ་སྡང་གཏི་མུག་དབང་གིས་
ནི། །ཞེས་ པ་ནས། ཐམས་ ཅད་ རྫོགས་ པའི་ བྱང་ ཆུབ་ ཕྱིར་བསྔོའོ། །ཞེས་ པའི་
བར་བརྗོད་ཅིང་སོ་སོའི་དམིགས་རྣམ་རྒྱུད་འཁུལ་ངེས་བྱ། དེ་ནས་མཎྜལ་ཕུལ་
ལ། བཤེས་ གཉེན་ལ་མ་གུས་པ་ནས་བཟུང་ སྟེ་བདག་གཉིས་ སུ་ མཚན་མར་
འཛིན་པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་འགགས་པ་དང་། བཤེས་
གཉེན་ལ་གུས་པ་སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་
- 357 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དང༌། རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་
གསོལ། ཞེས་དོན་ཆེན་པོ་གསུམ་གྱིས་གསོལ་འདེབས་ལན་གསུམ་བྱ། དེ་ནས།
དཔལ་ལྡན་ས་གསུམ་འགྲོ་བའི་མིག་གཅིག་པུ། །ཞེས་པ་ནས། མཆོག་གི་དངོས་
གྲུབ་བརྙེས་ལ་གསོལ་བ་འདེབས། །ཞེས་པའི་བར་རྣམ་ཐར་ གསོལ་འདེབས་
དལ་བུས་འདོན་ཞིང་ཚིག་རིས་དང་བསྟུན་ནས་རྗེ་བླ་མའི་རྣམ་ཐར་ལ་དད་གུས་
ཤུགས་དྲག་ཏུ་བསྒོམ། དེ་ནས་རྗེ་བླ་མའི་ཐུགས་ཀའི་ཕྱག་རྡོར་གྱི་ཐུགས་ཀར་ཉི་
མའི་སྟེང་དུ་ཧཱུཾ་ཡིག་གི་མཐར་དམིགས་བརྩེ་མའི་ཡི་གེ་གསེར་བཙོ་མ་ལྟར་འབར་
ཞིང་འོད་ཟེར་ཕྱོགས་བཅུར་འཕྲོ་བ། དེ་ལས་བདུད་རྩིའི་རྒྱུན་བབས་ནས་རང་གི་
ལུས་ཀྱི་ནང་ཐམས་ཅད་གང་། ཐོག་མེད་ནས་བསགས་པའི་ནད་གདོན་སྡིག་སྒྲིབ་
ཐམས་ཅད་སངས་ཀྱི་དག་ནས་ལུས་དྭངས་གསལ་འོད་ཀྱི་རང་བཞིན་དུ་གྱུར་པར་
བསྒོམ། དེ་ནས་ཐུགས་ཀའི་ཧཱུཾ་དང་དམིགས་བརྩེ་མའི་ཡི་གེ་རྣམས་ལས་འོད་ཟེར་
ཕྱོགས་བཅུར་འཕྲོས་པས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱི་ཐུགས་
རྒྱུད་བསྐུལ། བྱིན་རླབས་ནུས་མཐུ་ཐམས་ཅད་བདུད་རྩི་འོད་ཟེར་སེར་པོའི་རྣམ་
པར་བཀུག་ནས་རང་གི་ལུས་སེམས་ལ་ཐིམ་པས་མི་ཤེས་པའི་རྨོངས་པ་བག་
ཆགས་དང་བཅས་པ་ཐམས་ཅད་སངས་ཀྱིས་དག །ཤེས་རབ་ཆེ་བ་གསལ་བ་
མྱུར་བ་ཟབ་པ་འཆད་རྩོད་རྩོམ་གསུམ་གྱི་སྤོབས་པ་ཁྱད་པར་ཅན་རྣམས་རིམ་
གྱིས་ ཐོབ་ པར་ བསམས་ ལ། དམིགས་ མེད་ བརྩེ་ བའི་ གཏེར་ ཆེན་ སྤྱན་ རས་
གཟིགས། །དྲི་མེད་མཁྱེན་པའི་དབང་པོ་འཇམ་དཔལ་དབྱངས། །བདུད་དཔུང་
མ་ལུས་འཇོམས་མཛད་གསང་བའི་བདག །གངས་ཅན་མཁས་པའི་གཙུག་རྒྱན་
ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས། །ཞེས་བརྒྱ་སྟོང་
- 358 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། ༧
ཁྲི་འབུམ་སོགས་བཟླའོ། །ཤེས་རབ་བློ་འཕེལ་གྱི་མན་ངག་ཁྱད་པར་ཅན་འཇམ་
དབྱངས་ཆོས་སྐོར་ནས་འབྱུང་བ་སྐུའི་སྒོ་ནས་ཤེས་རབ་ཆེ་བ་བསྒྲུབ་པ་སོགས་
ཀྱང་འདིར་བླངས་ནས་བསྐྱངས་ཆོག་ཅིང་། གཞན་ཡང་འདི་ལ་མན་ངག་མང་དུ་
སྣང་ སྟེ། ཐོག་ མར་ རང་ ཉིད་ རྗེ་ བཙུན་ འཇམ་དཔལ་ དབྱངས་ སུ་ བསྐྱེད་ནས་
བཟླས་པ་བྱ་བ་དང་། དེ་ནས་མདུན་དུ་འབྱུང་བ་བཞིའི་དཀྱིལ་འཁོར་གཞལ་ཡས་
ཁང་དང་བཅས་པ་གསལ་བཏབ་ནས་གཞལ་ཡས་ཁང་གི་དབུས་སུ་རྗེ་བླ་མ་
རིགས་གསུམ་གྱི་བདག་ཉིད་ཅན་དུ་གསལ་འདེབས་པ་དང༌། དེ་ལ་མཆོད་པ་
ཕུལ་ཏེ་གསོལ་བ་བཏབ་ནས་ཏིང་ངེ་འཛིན་གྱི་དབང་བཞི་བླང་བ་དང་། གཞན་
ཡང་རྫོགས་རིམ་གྱི་རྟོགས་པ་ཁྱད་པར་ཅན་མྱུར་དུ་སྐྱེ་བའི་སྨིན་བྱེད་དུ་གནས་
གསུམ་དུ་རྩ་འཁོར་གསལ་བཏབ་ནས་ཡི་གེ་ལས་འོད་ཟེར་གྱི་སྤྲོ་བསྡུ་བྱ་བ་དང༌།
ཞི་རྒྱས་དབང་དྲག་གི་ལས་སྒྲུབ་ཚུལ་སོགས་མན་ངག་མང་དུ་སྣང་བ་རྣམས་ཤེས་
པར་འདོད་ན་བླ་མ་དམ་པའི་ཞལ་ལས་ཤེས་པར་བྱ་ཞིང་། མགོན་པོ་འཇམ་
དཔལ་དབྱངས་སྒྲུབ་པར་འདོད་ན་རྗེ་བླ་མའི་སྤྱི་བོའི་རྗེ་བཙུན་འཇམ་དཔལ་
དབྱངས་ཀྱི་ཐུགས་ཀར་དྷིཡིག་གི་མཐའ་སྐོར་དུ་ཨ་ར་ཙ་པ་ནའི་སྔགས་བཀོད་
ནས། ཨོཾ་ཨ་ར་པ་ཙ་ན་དྷཱིཝཞེས་གཟུངས་སྔགས་བཟླ་ཞིང་ཤེས་རབ་བློ་འཕེལ་གྱི་
དམིགས་པ་རྣམས་བསྐྱངས། བྱམས་སྙིང་རྗེ་བྱང་ཆུབ་ཀྱི་སེམས་རྒྱུད་ལ་བསྐྱེད་
ཕྱིར་མགོན་པོ་སྤྱན་རས་གཟིགས་ཀྱི་བསྒོམ་བཟླས་བྱ་བར་འདོད་ན། རྗེ་བླ་མའི་
མགྲིན་པའི་སྤྱན་རས་གཟིགས་ཀྱི་ཐུགས་ཀར་དྷི ཡིག་གི་མཐའ་སྐོར་དུ་ཡི་གེ་
དྲུག་པའི་སྔགས་ཕྲེང་བཀོད་ལ། ཨོཾ་མ་ཎི་པདྨེ་ཧཱུྃ། ཞེས་གཟུངས་སྔགས་བཟླ་ཞིང་
འོད་ཟེར་ གྱི་སྤྲོ་བསྡུས་ བྱམས་ སྙིང་ རྗེ་ བྱང་ ཆུབ་སེམས་ཆེས་ཆེར་འཕེལ་བའི་
- 359 -



༤ མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
དམིགས་ པ་ བྱ། གདོན་བགེགས་ ཀྱི་འཚེ་བ་ཞི་བ་ སོགས་ ཀྱི་ ཕྱིར་ གསང་བའི་
བདག་པོའི་བསྒོམ་བཟླས་བྱ་བར་འདོད་ན་རྗེ་བླ་མའི་ཐུགས་ཀའི་གསང་བདག་
གི་ཐུགས་ཀར་ཧཱུཾ་ཡིག་གི་མཐར་བཛྲ་པ་ཎིའི་སྔགས་ཕྲེང་བཀོད་ལ། ཨོཾ་བཛྲ་པཱ་ཎི་
ཧཱུྃ་ཞེས་བཟླ་ཞིང་འོད་ཟེར་གྱི་སྤྲོ་བསྡུས་གདོན་བགེགས་ཀྱི་འཚེ་བ་ཞི་བ་དང་།
རྒྱུད་སྡེ་བཞི་ནས་གསུངས་པའི་གཟུངས་སྔགས་ཀྱི་ནུས་མཐུ་ཁྱད་པར་ཅན་རྣམས་
མྱུར་དུ་འགྲུབ་པའི་དམིགས་པ་བྱའོ། །དེ་ལྟར་ཐུན་དངོས་གཞི་ལ་དམིགས་བརྩེ་
མའི་གསོལ་འདེབས་དང་། རིགས་གསུམ་མགོན་པོའི་གཟུངས་བཟླ་བ་ལ་འབད་
ནས། སླར་ཡང་རྗེ་བླ་མའི་ཐུགས་རྗེ་ཆེས་ཆེར་བསྐུལ་ཏེ་ལམ་ཡོངས་རྫོགས་མྱུར་
དུ་རྒྱུད་ལ་སྐྱེ་བའི་སྨོན་ལམ་གདབ་པ་ནི། སྟོབས་བཅུ་མངའ་བ་ཀུན་གྱི་ཐུགས་རྗེ་
དང༌། །མཁྱེན་རབ་ནུས་མཐུ་ཐམས་ཅད་གཅིག་བསྡུས་པ། །རྒྱལ་ཀུན་ངོ་བོ་བློ་
བཟང་ གྲགས་ པ་ ལ། །སྒོ་ གསུམ་ གུས་ པ་ ཆེན་ པོས་ ཕྱག་ འཚལ་ ལོ། །དངོས་
བཤམས་ཡིད་སྤྲུལ་མཆོད་པ་མ་ལུས་དབུལ། །ཐོག་མེད་ནས་བསགས་སྡིག་ལྟུང་
ཐམས་ཅད་བཤགས། །འཇམ་མགོན་བླ་མའི་རྣམ་ པར་ཐར་པ་ལ། །སྙིང་ནས་
གུས་ཤིང་རྗེས་སུ་ཡི་རང་ངོ༌། །སྲིད་པ་ཉམ་ངར་མུན་འཐོམས་བདག་ཅག་ལ། །
ཟབ་རྒྱས་ཆོས་ཀྱི་འཁོར་ལོ་བསྐོར་བའི་ཕྱིར། །ཇི་སྲིད་ནམ་མཁའ་གནས་པ་དེ་
སྲིད་དུ། །མཚན་དཔེའི་སྐུ་ཡི་སྣང་བ་རྟག་བརྟན་གསོལ། །འདས་དང་མ་འོངས་
ད་ལྟ་དུས་གསུམ་དུ། །བསགས་དང་གསོག་འགྱུར་དགེ་བ་ཅི་མཆིས་པ། །ཐུབ་
དབང་གཉིས་པ་བློ་བཟང་གྲགས་པ་ཡི། །མདོ་སྔགས་བསྟན་པ་རྒྱས་པའི་ཕྱིར་དུ་
བསྔོ། །སྲིད་ དང༌ ཞི་ བའི་ རྣམ་ དཀར་ ལས་ གྲུབ་ པའི། །རབ་ འབྱམས་ ཞིང་ གི་
མཆོད་རྫས་ཅི་ཡོད་དང་། ཁྱད་པར་བདག་ལུས་བྲན་དུ་འབུལ་ལགས་ན། །ནམ་
- 360 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། །
མཁའ་ཇི་སྲིད་འབངས་སུ་གཟུང་དུ་གསོལ། །མགོན་མེད་ལྔ་བརྒྱ་ཐ་མའི་འགྲོ་
རྣམས་ལ། །རྒྱལ་བའི་མཛད་པ་སྒྲུབ་མཛད་ཐུགས་རྗེ་ཅན། །རྗེ་བཙུན་བླ་མ་བློ་
བཟང་གྲགས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མ་
རིག་མུན་འཐོམས་སྙིགས་དུས་འགྲོ་རྣམས་ལ། །ཕན་བདེའི་སྣང་བ་སྟེར་མཛད་
ཐུགས་ རྗེ་ ཅན། །རྒྱལ་བའི་ ཉི་ མ་འཇམ་མགོན་ བླ་ མ་ལ། །གསོལ་བ༴ གཏིང་
མཐའ་མི་མངོན་སྲིད་མཚོར་བྱིང་བ་རྣམས། །ཐབས་མཁས་ཐུགས་རྗེའི་ལྕགས་
ཀྱུས་འདྲེན་མཛད་པ། །རྗེ་བཙུན་བླ་མ་ཐུགས་རྗེའི་གཏེར་ཆེན་ལ། །གསོལ་བཟ
འཁོར་བའི་བཙོན་རར་བཅིངས་པའི་ཉམ་ཐག་རྣམས། །ཐར་པའི་ཁང་བཟང་དམ་
པར་འཁྲིད་མཛད་པ། །འཇམ་མགོན་བློ་བཟང་རྒྱལ་བའི་དབང་པོ་ལ། །གསོལ་
བཟ དུག་ གསུམ་ གཅོང་ནད་དྲག་པོས་ཟིན་རྣམས་ཀྱང་། །སྡུག་བསྔལ་ཟུག་རྡུ་
འབྱིན་ པའི་ སྨན་ པ་མཆོག །འཇམ་མགོན་བློ་བཟང་རྒྱལ་བའི་དབང་པོ་ལ། །
གསོལ་བ༴ གང་ལ་གང་འདུལ་ཐབས་མཁས་སྤྲུལ་པ་ཡིས། །དམ་ཆོས་བདུད་
རྩིའི་བཀའ་དྲིན་སྩོལ་མཛད་པ། །བླ་མ་ཀུན་འདུས་བློ་བཟང་གྲགས་པ་ལ། །
གསོལ་བ༴ གསོལ་བ་བཏབ་ན་མཆོག་དང་ཐུན་མོང་གི །དངོས་གྲུབ་ཐམས་ཅད་
ཡིད་བཞིན་སྩོལ་མཛད་པ། །ཡི་དམ་ཀུན་འདུས་བློ་བཟང་གྲགས་པ་ལ། །གསོལ་
བ༴ ཕྱོགས་ བཅུའི་ ཞིང་ བཞུགས་ རྒྱལ་ བ་ མ་ ལུས་ པའི། །མཁྱེན་ བརྩེ་ ནུས་ པ་
ཐམས་ཅད་གཅིག་བསྡུས་པ། །སངས་རྒྱས་ཀུན་འདུས གསོལ་བ༴ ཆོས་ཀྱི་ཕུང་
པོ་བརྒྱད་ཁྲི་བཞི་སྟོང་གི །སྙིང་པོའི་གནད་རྣམས་བསྡུས་ནས་འདོམས་མཛད་
པ། །དམ་ཆོས་ཀུན་འདུས གསོལ་བཟ གདུལ་ བྱའི་ ཁམས་དང་བསམ་པ་ལ་
གཟིགས་ནས། །ཐ་མལ་ཚུལ་གྱིས་འགྲོ་བ་འདྲེན་མཛད་པ། །དགེ་འདུན་ཀུན་
- 361-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
འདུས གསོལ་བ༴ དམུ་རྒོད་གདུལ་དཀའ་མ་རུང་གདུག་ཅན་རྣམས། །འཕྲིན་
ལས་དྲག་པོའི་སྟོབས་ཀྱིས་འདུལ་མཛད་པ། །ཆོས་སྐྱོང་ཀུན་འདུས གསོལ་བ
མདོར་ན་དེང་ནས་བྱང་ཆུབ་སྙིང་པོའི་བར། །སྐྱབས་གསུམ་ཀུན་འདུས་བློ་བཟང་
གྲགས་པ་ལས། །ལྷག་པའི་རེ་གནས་གཞན་དུ་མི་འཚོལ་བས། །ནམ་ཡང་འབྲལ་
མེད་ ཐུགས་ རྗེས་ གཟུང་ དུ་ གསོལ། །མ་ནོར་ ལས་ བཟང་ སྟོན་ པའི་ དགེ་བའི་
བཤེས། །སངས་རྒྱས་ཀུན་འདུས་ཉིད་དུ་ཡིད་ཆེས་ནས། །བཅོས་མིན་མོས་གུས་
རྟག་ཏུ་སྐྱེ་བ་དང་། །ཅི་གསུང་བཀའ་བཞིན་སྒྲུབ་པར་བྱིན་གྱིས་རློབས། །དལ་
འབྱོར་རྙེད་དཀའ་ནམ་འཆི་ཆ་མེད་དང༌། །ལས་འབྲས་བསླུ་བ་མེད་པའི་ཚུལ་
བསམས་ནས། །དཀོན་མཆོག་གསུམ་ལ་སྙིང་ནས་སྐྱབས་འགྲོ་ཞིང་། །སྡིག་སྤོང་
དགེ་བ་སྒྲུབ་པར་བྱིན འཁོར་བའི་བཙོན་རར་ལས་དང་ཉོན་མོངས་ཀྱི། །ཞགས་
པས་བཅིངས་ཤིང་སྡུག་བསྔལ་བརྒྱས་གཟིར་བའི། །ངང་ཚུལ་བསམས་ནས་ངེས་
འབྱུང་སྐྱོ་ཤས་ཀྱིས། །ཐར་པའི་ལམ་བཟང་བགྲོད་པར་བྱིན༔ རང་ཉིད་ཇི་བཞིན་
མཁའ་མཉམ་སེམས་ཅན་ཀུན། །སྲིད་མཚོ་ཉམ་ངར་ སྡུག་བསྔལ་རྒྱས་གཟིར་
ཅིང་། །ཀུན་ཀྱང་རང་གི་དྲིན་ཅན་མར་མཐོང་ནས། །བྱམས་དང་སྙིང་རྗེ་འབྱོངས་
པར་བྱིན༴ བདག་པས་གཞན་གཅེས་བྱང་ཆུབ་སེམས་བསྐྱེད་ནས། །རླབས་ཆེན་
རྒྱལ་སྲས་སྤྱོད་ལ་སློབ་པ་ལ། །རྒྱལ་བའི་སྲས་པོ་གཞོན་ནུ་ནོར་བཟང་ལྟར། །
ཞུམ་མེད་སྙིང་སྟོབས་སྐྱེ་བར༴ འཇམ་མགོན་བླ་མས་གྲངས་མེད་བསྐལ་པ་རུ། །
ཉིད་ཀྱི་སྐུ་དང་སྲོག་ལའང་མ་གཟིགས་པར། །དཀའ་བས་བསྒྲུབས་པའི་གསུང་
རབ་སྙིང་པོའི་དོན། །ཟབ་མོ་དབུ་མའི་ལྟ་བ་རྙེད་པ་དང་། །བླ་མེད་རྡོ་རྗེ་ཐེག་
པའི་སྒོར་ཞུགས་ནས། །དམ་ཚིག་སྡོམ་པ་རྣམ་པར་དག་བྱེད་ཅིང་། །ཟབ་ལམ་
- 362 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
རིམ་པ་གཉིས་ཀྱི་རྣལ་འབྱོར་རྣམས། །མྱུར་དུ་རྒྱུད་ལ་སྐྱེ་བར་བྱིན༴ ཚེ་འདིའི་
སྣང་བ་འགགས་པར་ཕྱོགས་པའི་ཚེ། །དགའ་ལྡན་ཆོས་ཀྱི་ཕོ་བྲང་དུ་སྐྱེས་ནས། །
མི་ཕམ་འཇམ་དཔལ་སྙིང་པོའི་ཞལ་མཐོང་སྟེ། །གསུང་གི་བདུད་རྩི་ངོམས་མེད་
འཐུང་བར་ཤོག །དེ་ནས་ལུས་ཀྱི་བཀོད་པ་བགྲང་ཡས་ཀྱིས། །ཞིང་ཁམས་རྒྱ་
མཚོར་རྒྱལ་བ་རྒྱ་མཚོ་ལ། །མཆོད་སྤྲིན་རྒྱ་མཚོས་མཆོད་ཅིང་ཆོས་མཉན་ཏེ། །
ཐོས་པ་རྒྱ་མཚོའི་ཕ་རོལ་ཕྱིན་གྱུར་ཅིག །རྒྱལ་སྲས་སྤྱོད་ལ་སློབ་པའི་སྐབས་ཀུན་
ཏུ། །སྒྱིད་ལུག་ཞུམ་པ་ནམ་ཡང་མི་སྐྱེ་ཞིང་། །མཁའ་ལྡིང་དབང་པོས་ལྷ་ཡི་ལམ་
ལ་བཞིན། །སྙིང་སྟོབས་ཆེན་པོས་ ས་ལམ་མྱུར་བགྲོད་ཤོག །ནམ་ཞིག་བྱམས་
མགོན་ཞིང་འདིར་བྱོན་པའི་ཚེ། །བདག་ཀྱང་འཁོར་གྱི་ཐོག་མ་ཉིད་གྱུར་ཏེ། །
ཕྱག་གཡས་མགོ་བོའི་སྟེང་དུ་ལེགས་བཞག་ནས། །བྱང་ཆུབ་ལུང་བསྟན་ངེས་
པར་ཐོབ་གྱུར་ཅིག །ཅེས་སྨོན་ལམ་གདབ་བོ། །ཡང་དེ་ཙམ་གྱིས་རྒྱས་པ་བྱ་བའི་
ལོང་མེད་པར་མདོར་བསྡུས་བྱ་བར་འདོད་ན། དགེ་སེམས་ཁྱད་པར་ཅན་གྱི་ངང་
ནས་ སྐྱབས་ འགྲོ་ སེམས་ བསྐྱེད་ བྱས་ ལ་ ཚོགས་ ཞིང་ གསལ་ བཏབ། །སྐྱབས་
གནས་མ་ལུས་འདུས་པའི་བདག་ཉིད་དུ་མོས་པ་བརྟན་པོས། དམིགས་མེད་བརྩེ་
བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་དཔལ་
དབྱངས། །བདུད་དཔུང་མ་ལུས་འཇོམས་མཛད་གསང་བའི་བདག །གངས་ཅན་
མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་ཕྱག་འཚལ་
ལོ། །དངོས་བཤམས་ཡིད་སྤྲུལ་མཆོད་ཚོགས་མ་ལུས་དབུལ། །ཐོག་མེད་ནས་
བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་
རངས། །འཁོར་བ་མ་སྟོང་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ལོ་བསྐོར་དུ་གསོལ། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །ས་
གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་
འདི། །སངས་རྒྱས་ཞིང་དུ་དམིགས་ཏེ་དབུལ་བ་ཡིས། །འགྲོ་ཀུན་རྣམ་དག་ཞིང་
ལ་ སྤྱོད་ པར་ ཤོག །དཔལ་ ལྡན་ ས་ གསུམ་ འགྲོ་བའི་མིག་གཅིག་པུ། །ཞེས་པ་
ནས། མཆོག་གི་དངོས་གྲུབ་བརྙེས་ལ་གསོལ་བ་འདེབས། །ཞེས་པའི་བར་བཏོན་
ནས། དམིགས་བརྩེ་མའི་གསོལ་འདེབས་གང་འགྲུབ་བྱས་ལ། སྡིག་སྒྲིབ་སྦྱོང་བ་
དང་ཤེས་རབ་བློ་འཕེལ་གྱི་དམིགས་པ་གོང་ལྟར་བསྐྱང་ངོ་། །
གསུམ་པ་མཇུག་ཏུ་ཇི་ལྟར་བྱ་བ་ནི། ཐུན་བསྡུ་བའི་ཚེ་ རྗེ་བླ་མ་རིགས་
གསུམ་མགོན་པོ་དང་བཅས་པ་དགྱེས་བཞིན་དུ་རང་གི་སྤྱི་བོར་བྱོན། དཔལ་ལྡན་
རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་སྟེང་བཞུགས་ལ། །བཀའ་
དྲིན་ཆེན་པོའི་སྒོ་ནས་རྗེས་གཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་
གསོལ། །ཞེས་འདུན་པ་དྲག་པོས་གསོལ་བ་བཏབ་པས་རྗེ་བླ་མ་རང་ལ་ཐིམ་
ནས་རང་གི་སྒོ་གསུམ་དང་རྗེ་བླ་མའི་སྐུ་གསུང་ཐུགས་དབྱེར་མེད་གཅིག་ཏུ་གྱུར་
པའི་མོས་པ་བརྟན་པོ་བྱས་ལ། དེང་ནས་བརྩམས་ཏེ་ཚེ་རབས་ཀུན་ཏུ་བདག་
ཁྱོད་ཞབས་པདྨོ་གུས་པས་མཆོད་པ་དང་། ཁྱོད་གསུང་ཉན་ཅིང་སྒོ་གསུམ་བྱ་བ་
ཀུན། ཁྱོད་མཉེས་འབའ་ཞིག་སྒྲུབ་པར་བྱིན་གྱིས་རློབས། །ཞེས་སོགས་འདོན་
ཞིང་ཚེ་རབས་ཐམས་ཅད་དུ་རྗེ་བླ་མས་རྗེས་སུ་འཛིན་པ་དང་། རྗེ་བླ་མས་གངས་
རིའི་ཁྲོད་འདིར་སྔོན་མེད་པའི་ཤིང་རྟའི་ལམ་སྲོལ་ཕྱེ་པའི་མདོ་སྔགས་ཀྱི་ལམ་གྱི་
ལུས་ཡོངས་སུ་རྫོགས་པ་ལ་ཡིད་ཆེས་ཀྱི་དད་པ་བརྟན་པོས་ཐོས་བསམ་བསྒོམ་
གསུམ་གྱི་ཉམས་ལེན་མཐར་ཕྱིན་པའི་སྨོན་ལམ་གདབ་བོ། ། །
- 364 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། དབང་པོའི་སྒོ་སྡོམ་པ་
སོགས་བྱང་ཆུབ་ལམ་རིམ་ལས་ཇི་ལྟར་འབྱུང་བ་ལྟར་བྱ་ཞིང་། ཁྱད་པར་གང་
སྣང་ཐམས་ཅད་རྗེ་བླ་མའི་གསང་བ་གསུམ་གྱི་རྣམ་རོལ་ཏུ་འཆར་བ་ལ་བསླབ་
ཅིང་སྒོ་གསུམ་གྱི་བྱ་བ་ཅི་བྱེད་རྗེ་བླ་མ་དཔང་པོར་བཞག་ནས་དྲན་ཤེས་བདག་
ཡོད་བརྟན་པོས་སྡོམ་པ་གསུམ་གྱི་བཅས་མཚམས་ལས་ནམ་ཡང་མི་འདའ་ཞིང་
བརྒྱ་ལ་ཅུང་ཟད་འདས་ནའང་ཇི་མི་སྙམ་པར་མི་འཇོག་པར་འཕྲལ་འཕྲལ་དུ་ཕྱིར་
བཅོས་ ཀྱིས་དག་པར་བྱས་རྗེས་ འཇམ་མགོན་ བླ་ མས་ ཇི་ ལྟར་ གསུངས་ པའི་
ཉམས་ལེན་ལ་འབད་པ་ལྷུར་བྱའོ། །གཞན་ཡང་བླ་བའི་རྣལ་འབྱོར་འདིའི་སྒོ་
ནས་ཟས་ཀྱི་རྣལ་འབྱོར་དང་། ཉལ་བའི་རྣལ་འབྱོར་དང་། འཆི་བ་ལ་མངོན་དུ་
ཕྱོགས་པའི་ཚེ་འཕོ་བའི་རྣལ་འབྱོར་སོགས་མན་ངག་མང་དུ་ཡོད་པ་རྣམས་བརྒྱུད་
ལྡན་བླ་མ་དམ་པའི་ཞལ་ལས་ཤེས་པར་བྱའོ། །སྨྲས་པ། དུས་གསུམ་གཤེགས་
པའི་རྒྱལ་བ་ཐམས་ཅད་ཀྱང་། །རྗེ་བཙུན་འཇམ་དབྱངས་ཡོངས་འཛིན་དུ་བསྟེན་
ནས། །ས་ལམ་བགྲོད་པར་མཛད་པ་ཉིད་ཡིན་པས། །རྒྱལ་བ་ཀུན་གྱི་ཡབ་ཅེས་
སྙན་ པར་ གྲགས། །རྒྱལ་ ཀུན་ ཡབ་ གཅིག་ རྗེ་ བཙུན་ འཇམ་དཔལ་དབྱངས། །
རྒྱལ་ བས་ ལུང་ བསྟན་ གངས་རིའི་ལྗོངས་འདི་རུ། །རྒྱལ་བསྟན་ཡོངས་རྫོགས་
ཆེས་ཆེར་སྤེལ་བའི་ཕྱིར། །རྒྱལ་བ་ཙོང་ཁ་བ་རུ་སྐུ་སྤྲུལ་ལོ། །རབ་འབྱམས་ཞིང་
དུ་ འབད་ པས་ བཙལ་ བཙལ་ ཀྱང་། །མགོན་ པོ་ ཁྱོད་ ལས་ ལྷག་ པ་ མ་ མཆིས་
པས། །འཇམ་མགོན་བླ་མ་ཐུགས་རྗེའི་གཏེར་ཆེན་ལ། །བྱང་ཆུབ་སྙིང་པོའི་བར་
དུ་སྐྱབས་སུ་མཆི། །འཇམ་མགོན་བླ་མའི་ཐུགས་རྗེ་བསྐུལ་བྱེད་པའི། །གསོལ་
འདེབས་འདི་ཉིད་སྦྱར་བའི་དགེ་བའི་མཐུས། །འཇམ་མགོན་བླ་མའི་ལུགས་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བཟང་དྲི་མེད་འདི། །ས་འདི་གནས་པ་དེ་སྲིད་གནས་གྱུར་ཅིག། །། །
ཅེས་རིགས་གསུམ་སྤྱི་སྒྲུབ་ཀྱི་བླ་མའི་རྣལ་འབྱོར་འཇམ་མགོན་ཐུགས་
རྗེའི་ཆར་རྒྱུན་སྐུལ་བྱེད་སྤྲིན་གྱི་སྒྲ་དབྱངས་ཞེས་བྱ་བ་འདི་ནི་ཆ་ཧར་ཁུ་བོ་ཁུ་
ཁོའི་ཕྱོགས་འབྲས་སྒོ་མང་གྲྭ་རིགས་དགེ་སློང་བློ་བཟང་རྒྱ་མཚོ་དང་
། དགེ་སློང་
དབང་ཕྱུག་རིན་ཆེན་གཉིས་ཀྱིས་ནན་ཆེན་པོས་བསྐུལ་བ་ལ་བརྟེན་ནས། འཇམ་
མགོན་སྙན་བརྒྱུད་འཛིན་པའི་སྤོང་བ་བ་དགེ་སློང་ཡེ་ཤེས་རྒྱལ་མཚན་གྱིས་ཕོ་
བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །འདིས་ཀྱང་རྒྱལ་
བའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག །
༈ ན་མོ་གུ་རུ་མཉྫགྷོ་ཥཱ་ཡ། དེ་ལ་འདིར་ལམ་མ་ནོར་བར་སྟོན་པའི་བླ་མ་
དང་ཆོས་ཀྱི་རྒྱལ་པོ་ཙོང་ཁ་བ་ཆེན་པོ་དབྱེར་མེད་པའི་བླ་མའི་རྣལ་འབྱོར་བསྒོམ་
པར་འདོད་པས་ཡིད་མཐུན་གྱི་གནས་སུ་སྟན་བདེ་བ་ལ་ལུས་གནད་བདུན་དང་
ལྡན་པར་འཁོད་ནས། རང་རྒྱུད་ལ་ལེགས་པར་བརྟགས་ཏེ་དགེ་སེམས་ཁྱད་པར་
ཅན་གྱི་ངང་ནས་སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་བྱ། དེ་ནས་བླ་
མའི་རྣལ་འབྱོར་དངོས་གཞི་བསྒོམ་ཚུལ་ནི་ཚིགས་སུ་བཅད་པའི་སྒོ་ནས་བརྗོད་ན་
འཇུག་པ་བདེ་བས་འདི་ལྟར། མདུན་གྱི་ནམ་མཁར་འོད་འབར་ནོར་བུའི་ཁྲི། །སྣ་
ཚོགས་པད་ཉི་ཟླ་བའི་དཀྱིལ་འཁོར་སྟེང་། །རྒྱལ་ཀུན་ཡབ་གཅིག་ རྗེ་བཙུན་
འཇམ་དཔལ་དབྱངས། །ངུར་སྨྲིག་གར་མཛད་རྒྱལ་བ་ཙོང་ ཁ་པ། །སྐུ་མདོག་
དཀར་དམར་དགྱེས་པའི་འཛུམ་ཞལ་ཅན། །ཞལ་གཅིག་ཕྱག་གཉིས་ཆོས་འཁོར་
ཕྱག་རྒྱ་ཡིས། །ཨུཏྤལ་ཡུ་བ་བཟུང་བའི་མེ་ཏོག་སྟེང་། །གླེགས་བམ་རལ་གྲིས་སྐུ་
དཔུང་གཡས་གཡོན་མཛེས། །སྐུ་ལ་ཆོས་གོས་ངུར་སྨྲིག་རྣམ་གསུམ་དང་། །དབུ་
GKG
66 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། །
ལ་པཎ་ཞྭ་ གསེར་ གྱི་མདོག་ཅན་གསོལ། །སྐུ་ལས་སྐྱེས་པའི་འོད་ཀྱི་ཕུང་པོ་
དང༌། །རབ་མཛེས་འཇའ་ཚོན་སྣ་ལྔའི་གུར་ཁྱིམ་དབུས། །རྡོ་རྗེ་སྐྱིལ་ཀྲུང་ཚུལ་
གྱིས་བཞུགས་པ་ཡི། །གནས་གསུམ་རྡོ་ རྗེ་གསུམ་གྱི་ཡི་གེར་མཚན། །ཐུགས་
ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས། །རབ་འབྱམས་ཞིང་གི་རྒྱལ་བ་སྲས་
བཅས་ཀུན། །སྤྱན་དྲངས་ཐིམ་པས་དབྱེར་མེད་གཅིག་ཏུ་འདྲེས། །སྐྱབས་གསུམ་
མ་ལུས་འདུས་པའི་ངོ་བོར་གྱུར། །གང་ལ་བརྟེན་ཅིང་གསོལ་བ་ལེགས་བཏབ་
པས། །མཆོག་ཐུན་དངོས་གྲུབ་བདེ་བླག་སྩོལ་མཛད་པ། །འཇམ་མགོན་བླ་མ་
ཡིད་བཞིན་ནོར་བུ་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །དངོས་
བཤམས་ཡིད་སྤྲུལ་མཆོད་ཚོགས་མ་ལུས་འབུལ། །ཐོག་མེད་ནས་བསགས་སྡིག་
ལྟུང་ཐམས་ཅད་བཤགས། །སྐྱེ་འཕགས་དགེ་བ་ཀུན་ལ་རྗེས་ཡི་རང་
། །འཁོར་བ་
མ་ སྟོང་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་
དང༌། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །རིན་ཆེན་མཎྜལ་ཀུན་
བཟང་མཆོད་སྤྲིན་ཚོགས། །ནམ་མཁའི་ཁམས་ཀུན་ཡོངས་སུ་གང་བ་དང་། ཁྱད་
པར་བདག་ལུས་བྲན་དུ་འབུལ་ལགས་ན། །འཇམ་མགོན་ཐུགས་རྗེ་ཅན་གྱིས་
བཞེས་ སུ་ གསོལ། །མཐོང་ན་མི་མཐུན་མེད་པ་མཚན་དཔེའི་སྐུ། །ལམ་བཟང་
འདོམས་ལ་ཐོགས་པ་མེད་ པའི་ གསུང༌། །བདེན་གཉིས་གནས་ལུགས་མངོན་
སུམ་ གཟིགས་ པའི་ ཐུགས། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས། །རྒྱལ་བའི་ཉིན་བྱེད་འོད་ཀྱིས་མ་བརྫིས་པའི། །བྱང་ཕྱོགས་མུན་ཁུང་
འཁྱམས་པའི་འགྲོ་རྣམས་ལ། །ཐུབ་བསྟན་སྒྲོན་མེ་གསལ་བར་སྟོན་མཛད་པ། །
འཇམ་མགོན་ཐུགས་རྗེ་ཅན་ལ་གསོལ་བ་འདེབས། །སངས་རྒྱས་དངོས་སུ་མཐོང་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བའི་སྐལ་མེད་རྣམས། །རྗེས་སུ་བཟུང་ཕྱིར་ཐ་མལ་སྐུར་བསྟན་ནས། །རྒྱལ་བའི་
མཛད་པ་ཇི་བཞིན་སྒྲུབ་མཛད་པ། །འཇམ་མགོན་ཐམས་ཅད་མཁྱེན་པར་གསོལ་
བ་འདེབས། །ཀཱ་རི་ཀཱ་ནས་དཔལ་ལྡན་འདུས་པའི་བར། །གང་ཟག་གཅིག་གི་
ཉམས་ལེན་རིམ་པ་རུ། །དྲིལ་ནས་མ་ཚང་མེད་པར་འདོམས་མཛད་པ། །འཇམ་
མགོན་བསྟན་པའི་བདག་པོར་གསོལ་བ་འདེབས། །རབ་འབྱམས་རྒྱལ་བ་སྲས་
བཅས་མ་ལུས་པའི། །ཐུགས་རྗེ་ གཅིག་བསྡུས་བཤེས་གཉེན་སྐུར་བསྟན་པ། །
སྐྱབས་གསུམ་ཀུན་འདུས་འཇམ་མགོན་བླ་མ་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །ཚིགས་བཅད་འདི་ལན་མང་དུ་བརྗོད་ཅིང་རང་ལ་ལམ་
མ་ནོར་བར་སྟོན་པའི་བླ་མ་དང་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་
གཉིས་ངོ་བོ་དབྱེར་མེད་དུ་བལྟས་ཏེ་མོས་གུས་ཤུགས་དྲག་པོས་གསོལ་བ་བཏབ་
པས་འཇམ་མགོན་བླ་མའི་སྐུའི་གནས་གསུམ་གྱི་ཡི་གེ་ལས་བདུད་རྩི་དཀར་
དམར་མཐིང་གསུམ་རིམ་དང་ཅིག་ཅར་དུ་བྱུང་། རང་གི་ལུས་ངག་ཡིད་གསུམ་ལ་
རིམ་དང་ཅིག་ཅར་དུ་ཐིམ་པས་སྒོ་གསུམ་གྱི་སྡིག་སྒྲིབ་ཐམས་ཅད་སྦྱངས། དབང་
བཞི་རིམ་གྱིས་ཐོབ་སྟེ་སྐུ་བཞི་ཐོབ་པའི་མོས་པ་དང༌། འཇམ་མགོན་བླ་མའི་སྐུ་
ལས་རང་འདྲ་གཉིས་པ་ཞིག་ཆད་ནས་རང་ལ་ཐིམ་པས་རྒྱུད་བྱིན་གྱིས་བརླབས་
པའི་མོས་པ་བརྟན་པོ་བྱའོ། །དེ་ནས་མདོ་སྔགས་གཉིས་ཀའི་ལམ་གྱི་ལུས་ཡོངས་
སུ་རྫོགས་པ་ལ་བག་ཆགས་འཇོག་ཕྱིར་སྨོན་ལམ་དུ་བྱ་བ་ནི། ལེགས་ཚོགས་
ཀུན་གྱི་རྩ་བ་ཟླ་མེད་པ། །མ་ནོར་ལམ་སྟོན་བཤེས་གཉེན་དམ་པ་ནི། །སངས་
རྒྱས་ཀུན་གྱི་ངོ་བོར་ཡིད་ཆེས་ནས། །རྩེ་གཅིག་མོས་པས་བཀའ་བཞིན་སྒྲུབ་པར་
ཤོག །དལ་འབྱོར་རྙེད་དཀའ་མྱུར་དུ་འཇིག་པ་དང་། ཕྱི་མར་ངན་འགྲོའི་གཡང་
- 368 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། །
ས་ འཇིགས་ རུང་ ཚུལ། །བསམས་ ནས་ དཀོན་ མཆོག་ གསུམ་ ལ་ སྐྱབས་འགྲོ་
ཞིང་། །སྡིག་སྤོང་དགེ་བ་ཚུལ་བཞིན་སྒྲུབ་པར་ཤོག །འཁོར་བ་མཐའ་དག་སྡུག་
བསྔལ་རང་བཞིན་དུ། །ངེས་ནས་ཞེན་ལོག་སྐྱོ་ཤས་དྲག་པོ་ཡིས། །རྣམ་དག་ལམ་
བཟང་ ཚུལ་བཞིན་སྒྲུབ་པ་ལ། །ཉིན་མཚན་ཀུན་ཏུ་བརྩོན་པ་ལྷུར་ ལེན་ཤོག
ཁམས་གསུམ་འཁོར་བར་འཁྱམས་པའི་སེམས་ཅན་རྣམས། །རང་གི་མ་རྒན་ཉིད་
དུ་ངེས་རྙེད་ནས། །བྱམས་དང་སྙིང་རྗེ་བྱང་ཆུབ་སེམས་བསྐྱེད་དེ། །རྒྱལ་སྲས་
སྤྱོད་པ་རྒྱ་མཚོར་སློབ་པར་ཤོག །རིན་ཆེན་སེམས་མཆོག་ཆེས་ཆེར་སྟོབས་རྒྱས་
ཏེ། །བླ་མེད་རྡོ་རྗེ་ཐེག་པའི་སྒོར་ཞུགས་ནས། །དམ་ཚིག་སྡོམ་པ་རྣམ་པར་དག་
བྱེད་ཅིང་། །ཟབ་ལམ་རིམ་གཉིས་ཉམས་ལེན་མཐར་ཕྱིན་ཤོག །སྐྱེ་བ་ཀུན་ཏུ་
ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་
ལམ་ གྱི་ ཡོན་ ཏན་ རབ་ རྫོགས་ ནས། །རྡོ་ རྗེ་ འཆང་ གི་ གོ་ འཕང་ མྱུར་ ཐོབ་
ཤོག །དེ་ལྟར་གསོལ་བ་བཏབ་པས་ཚོགས་ཞིང་རྣམས། །མཐའ་ནས་འོད་དུ་ཞུ་
བའི་བླ་མར་ཐིམ། །རྩ་བའི་བླ་མ་དགྱེས་བཞིན་སྤྱི་བོར་བྱོན། །རང་ལ་ཐིམ་པས་
བྱིན་གྱིས་རླབས་པར་གྱུར། །དེ་ལྟར་ལམ་གྱི་ལུས་ཡོངས་སུ་རྫོགས་པ་ལ་བག་
ཆགས་ཅི་ཐེབས་བྱས་ཏེ་དལ་བ་དོན་ལྡན་དུ་བྱ་ཞིང་། དེ་ལྟར་འབད་ཀྱང་བཙན་
ས་མ་ཟིན་པར། ལས་ཉོན་གྱི་དབང་གིས་རང་དབང་མེད་པར་འཆི་བར་ཕྱོགས་པ་
ན་འཕོ་བའི་ཉམས་ལེན་བྱ་ཚུལ་ནི། དགའ་ལྡན་གྱི་ཞིང་གསལ་བཏབ་ལ་ རྗེ་
བཙུན་བྱམས་པ་མགོན་པོ་དང་རྗེ་འཇམ་དཔལ་སྙིང་པོ་སོགས་སངས་རྒྱས་དང་
བྱང་ཆུབ་སེམས་དཔའ་བགྲང་བ་ལས་འདས་པ་ཐེག་པ་ཆེན་པོའི་ཆོས་ཀྱི་སྒྲ་
དབྱངས་རྒྱུན་མི་ཆད་དུ་སྒྲོག་པའི་ས་དེར་སླེབ་ན་ཅི་མ་རུང་སྙམ་དུ་འདུན་པ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཤུགས་ དྲག་ བསྐྱེད་ ལ། ཡོ་ བྱེད་ ཅི་ ཡོད་ དགེ་ ཕྱོགས་ སུ་ བཏང་ནས་ ཡིད་ ལ་
གཅགས་ པ་མེད་ པ་ཞིག་ དང་། གཞན་ ཡང་ གཉེན་འཁོར་གཡོག་གནས་མལ་
སོགས་གང་ལའང་ཆགས་ཞེན་མེད་པར་བྱས་ལ། ངེས་འབྱུང་དང་བྱང་ཆུབ་ཀྱི་
སེམས་དང་ཟབ་མོ་དབུ་མའི་ལྟ་བ་དང་རིམ་གཉིས་ཀྱི་ཉམས་ལེན་སྔར་འདྲིས་པ་
རྣམས་ཡང་ཡང་གསལ་བཏབ་ལ་འཕོ་བའི་དམིགས་པ་དངོས་གཞི་ནི་འདི་ལྟར།
རང་ལུས་དབུས་ཀྱི་དྲང་པོར་རྩ་དབུ་མ། །མར་སྣ་ལྟེ་བ་ཡར་སྣ་ཚངས་བུག་ཏུ། །
ཟུག་ཅིང་ཡར་སྣ་ཁ་བྱེ་མར་སྣ་ཟུམ། །རང་སེམས་སྙིང་དབུས་ཐིག་ལེ་རྒྱ་སྲན་
ཙམ། །དེ་ཡིས་དབུ་མའི་ནང་ནས་ཡར་བལྟས་པས། །དགའ་ལྡན་ཆོས་ཀྱི་ཕོ་བྲང་
ཉམས་དགའ་བར། །མི་ཕམ་འཇམ་དཔལ་སྙིང་པོ་བཞུགས་པ་མཐོང་། །གུས་པ་
ཆེན་པོས་གསོལ་འདེབས་འདི་ལྟར་བྱ། །རབ་འབྱམས་རྒྱལ་བ་སྲས་བཅས་མ་
ལུས་ པའི། །ཐུགས་རྗེ་ནུས་པ་མ་ལུས་གཅིག་བསྡུས་པ། །སྐྱབས་གསུམ་ཀུན་
འདུས་འཇམ་མགོན་བླ་མ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །གནད་གཅོད་བདུད་དང་གཤིན་རྗེའི་འཇིགས་ལས་སྐྱོབས། །འཇིགས་
རུང་བར་དོའི་འཕྲང་ལས་བསྒྲལ་དུ་གསོལ། །འཁོར་བ་ངན་སོང་གནས་ལས་
བསྐྱབ་ཏུ་གསོལ། །དགའ་ལྡན་གཞལ་མེད་ཁང་དུ་དྲང་དུ་གསོལ། །རེ་ས་གཞན་
ན་མེད་དོ་ཐུགས་རྗེ་དྲོངས། །དེ་ལྟར་ཤུགས་དྲག་གསོལ་བ་བཏབ་པའི་མཐུས། །
འཇམ་མགོན་ཐུགས་ཀ་ནས་བྱུང་འོད་ཟེར་གྱི། །ལྕགས་ཀྱུ་དབུ་མའི་ནང་ནས་
མར་ཞུགས་ཏེ། །རང་སེམས་ཐིག་ལེར་གསལ་བ་ལ་བཏབ་ནས། །གྱེན་དུ་དྲངས་
ཤིང་འདུ་ཤེས་གསུམ་ལྡན་གྱིས། །ཐོགས་པ་མེད་པར་འཇམ་མགོན་ཐུགས་ཀར་
ཐིམ། །དེ་ནས་རང་སེམས་པདྨའི་ཟེའུ་འབྲུ་ལ། །ལྷ་བུ་གཞོན་ནུར་རྫུས་ཏེ་སྐྱེ་བ་
- 370 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
བླངས། །མི་ཕམ་འཇམ་དཔལ་སྙིང་པོ་འཁོར་བཅས་ཀྱི། །ཞལ་མཐོང་གསུང་གི་
བདུད་རྩི་རབ་མྱངས་ཏེ། །རྒྱལ་སྲས་སྤྱོད་པ་རྒྱ་མཚོར་བསླབ་པར་བྱ། །དེ་ལྟ་བུའི་
དམིགས་པ་རྣམས་ད་ལྟ་ཉིན་རེ་བཞིན་འདུན་པ་སྦྱངས་ནས་འདྲིས་པར་བྱས་ལ།
མཐར་མི་བཟློག་པའི་འཆི་ལྟས་ཤར་ཏེ་ངེས་པར་འཆི་བར་ཕྱོགས་པ་ན་མཚན་
ཟིན་པར་བྱས་ཏེ་ལས་ལ་སྦྱར་བར་བྱའོ། །གཞན་ཡང་དགའ་ལྡན་གྱི་ཞིང་དུ་ངེས་
པར་སྐྱེ་བར་འདོད་པ་རྣམས་ཀྱིས་ཤེར་ཕྱིན་ཀྱི་མདོ་སྡེ་རིན་པོ་ཆེ་བྲི་བ་དང༌།
བཟུང་བ་དང་། བཅང་བ་དང་། བཀླགས་ པ་དང་། ཁ་ཏོན་དུ་བྱ་ཞིང་། བྱམས་
པས་ དམ་བཅས་པའི་གཟུངས་དང་ དམིགས་བརྩེ་ མ་ ཡང་ རྒྱུན་དུ་ཁ་ཏོན་དུ་
བྱའོ།། །། །
ཞེས་པ་འདི་ནི་དཔལ་ལྡན་སྨད་རྒྱུད་གྲྭ་ཚང་གི་གྲྭ་རིགས་སྔགས་རམ་པ་
ངག་དབང་བསམ་གཏན་གྱིས་བླ་མ་དང་རྗེ་བཙུན་ཙོང་ཁ་པ་དབྱེར་མེད་པའི་བླ་
མའི་རྣལ་འབྱོར་འཕོ་བའི་ཉམས་ལེན་དང་བཅས་པ་འདི་ལྟ་བུ་ཞིག་དགོས་ཞེས་
ནན་ཆེན་པོས་བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་
བོའི་རྒྱན་དུ་བསྟེན་ཅིང་དགའ་ལྡན་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་
ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་
འཇམ་མགོན་བསྟན་པའི་སྙིང་པོ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །
༈ བླ་མ་དང་ཧེ་རུ་ཀ་དབྱེར་མ་མཆིས་པའི་ཞབས་ལ་ཕྱག་འཚལ་ཞིང་
སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ།
རྒྱལ་བའི་གསུང་རབ་དགོངས་འགྲེལ་དང་བཅས་པ་ཐམས་ཅད་ཀྱི་སྙིང་པོའི་དོན་
སྔོན་བྱོན་དམ་པ་ཐམས་ཅད་ཀྱི་ཐུགས་དམ་གྱི་མཐིལ་ས་ལམ་མྱུར་དུ་བགྲོད་པའི་
- 371-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཐབས་དམ་པ། མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པའི་ཟབ་
ལམ་བླ་མ་ལྷའི་རྣལ་འབྱོར་ལ་རྒྱུད་སྡེ་བཞི་ནས་གསུངས་པའི་ལྷ་ལ་བརྟེན་པའི་
བླ་མའི་རྣལ་འབྱོར་མཐའ་ཡས་པ་ཞིག་ཡོད་པ་ལས། འདིར་བླ་མ་དང་དཔལ་ཧེ་
རུ་ཀ་དབྱེར་མེད་པའི་བླ་མའི་རྣལ་འབྱོར་བསྒོམ་ཚུལ་ནི། སྟན་བདེ་བ་ལ་ལུས་
རྣམ་སྣང་གི་ཆོས་བདུན་ལྡན་དུ་འཁོད་དེ་རང་རྒྱུད་ལ་བརྟགས་ནས་ཀུན་སློང་
བཅོས་ཏེ་དགེ་སེམས་ཁྱད་པར་ཅན་གྱི་ངང་ནས་ཐོག་མར་སྐྱབས་འགྲོ་སེམས་
བསྐྱེད་བྱ་བ་ནི། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་
སུ་མཆི། །ཐེག་པ་གསུམ་པོ་ཐམས་ཅད་དང་། །རྣལ་འབྱོར་གསང་སྔགས་མཁའ་
འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་
ཆེ། ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་འགྱི། །སེམས་
ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་
ཅད་ ཧེ་ རུ་ ཀའི། །གོ་ འཕང་ མཆོག་ ལ་ འགོད་ པར་ བགྱི། །ཞེས་ ལན་ གསུམ།
སེམས་ཅན་ཐམས་ཅད་སྡུག་བསྔལ་ཐམས་ཅད་དང་བྲལ་བར་གྱུར་ཅིག །སེམས་
ཅན་ཐམས་ཅད་བདེ་བ་ཐམས་ཅད་དང་ལྡན་པར་གྱུར་ཅིག །སེམས་ཅན་ཐམས་
ཅད་ཐོབ་ཟིན་པའི་བདེ་བ་བརྟན་པར་གྱུར་ཅིག །སེམས་ཅན་ཐམས་ཅད་ཡིད་དེ་
བཞིན་ཉིད་ལ་རོ་གཅིག་ཏུ་གནས་པར་གྱུར་ཅིག །མ་སེམས་ཅན་ཐམས་ཅད་ཀྱི་
དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་
པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་
ཉམས་སུ་བླང་བར་བགྱིའོ། །ཞེས་ལན་གསུམ་བརྗོད་ཅིང་སོ་སོའི་དམིགས་རྣམ་
རྒྱུད་ འཁུལ་ ངེས་ སུ་ བསྒོམ། དེ་ནས། ཨོཾ་ སྭ་ བྷཱ་ ཝ་ཤུདྡྷ༔ སརྦ་དྷརྨཱ སྭ་ བྷཱ་ ཝ་
-372 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་། །
ཤུདྡྷོཉཧཾ། རང་དང་སྣང་བ་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་པ་
ཉིད་དུ་གྱུར། སྟོང་པའི་ངང་ལས། སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་
གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། གཡས་བརྐྱང་གིས་བཞུགས་
པ་ལ་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཐོད་པ་
འཛིན་པས་འཁྱུད་པར་གྱུར་པའི་སྐུ་ལས་འོད་ཟེར་འཕྲོས། སྣོད་བཅུད་ཐམས་
ཅད་ཀྱི་མ་དག་པ་སྦྱངས། སྣོད་ཐམས་ཅད་གཞལ་ཡས་ཁང་དང་བཅུད་ཐམས་
ཅད་ལྷ་དང་ལྷ་མོའི་རང་བཞིན་གྱི་དག་པ་རབ་འབྱམས་འབའ་ཞིག་ཏུ་གྱུར། ཨོཾ་
ཨཱཧཱུྃ། ལན་གསུམ། ངོ་བོ་ཡེ་ཤེས་ལ་རྣམ་པ་ནང་མཆོད་དང་མཆོད་རྫས་སོ་སོའི་
རྣམ་པ་བྱེད་ལས་དབང་པོ་དྲུག་གི་སྤྱོད་ཡུལ་དུ་བདེ་སྟོང་གི་ཡེ་ཤེས་ཁྱད་པར་ཅན་
བསྐྱེད་པས་ས་དང་བར་སྣང་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པའི་ཕྱི་
ནང་གསང་བའི་མཆོད་སྤྲིན་དམ་རྫས་སྤྱན་གཟིགས་བསམ་གྱིས་མི་ཁྱབ་པས་
གང་བར་གྱུར། ཅེས་བརྗོད་ཅིང་སོ་སོའི་དམིགས་རྣམ་ནན་ཏན་དུ་བྱ། དེ་ནས་བླ་
མའི་རྣལ་ འབྱོར་ དངོས་ གཞི་ནི། འདི་ ལྟར། འོད་ གསལ་ ལྷ་ ལམ་ ཡངས་ པར་
དཔག་བསམ་ཤིང་། །ལོ་མ་མེ་ཏོག་འབྲས་བུ་དུད་པའི་རྩེར། །སྣ་ཚོགས་རི་ཆེན་
གྱིས་སྤྲས་སེང་ཁྲིའི་ཁར། །ཆུ་སྐྱེས་ཉི་ཟླའི་དཀྱིལ་འཁོར་རྒྱས་པའི་སྟེང་། །སངས་
རྒྱས་ཀུན་འདུས་རྩ་བའི་བླ་མ་ནི། །སྐུ་མདོག་དཀར་གསལ་དགྱེས་པའི་འཛུམ་
ཞལ་ཅན། །ཞལ་གཅིག་ཕྱག་གཉིས་ཕྱག་གཡས་ཆོས་འཆད་དང་། །ཕྱག་གཡོན་
མཉམ་བཞག་སྟེང་ན་ལྷུང་བཟེད་བསྣམས། །ཆོས་གོས་རྣམ་གསུམ་གསེར་མདོག་
པཎ་ཞྭ་གསོལ། །རྡོ་རྗེའི་སྐྱིལ་ཀྲུང་ཚུལ་གྱིས་ལེགས་བཞུགས་པའི། །ཐུགས་ཀའི་
དབུས་སུ་སྣ་ཚོགས་པད་ཉིའི་སྟེང་། །རིགས་བརྒྱའི་ཁྱབ་བདག་བཅོམ་ལྡན་ཧེ་རུ་
-373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཀ །ཡུམ་མཆོག་རྡོ་རྗེ་རྣལ་འབྱོར་མ་དང་བཅས། །ལྷན་སྐྱེས་བདེ་སྟོང་རོལ་པའི་
ངང་ དུ་ བཞུགས། །བླ་ མ་ ལྷ་ ཡི་ ཕུང་ ཁམས་ སྐྱེ་མཆེད་རྣམས། །བདེ་ གཤེགས་
རིགས་ལྔ་སེམས་དཔའ་སེམས་མ་དང་། །ཡན་ལག་རྣམས་ཀྱང་ཁྲོ་བོའི་དབང་པོ་
དངོས། །བ་ སྤུའི་ ཁུང་ བུའང་ རྒྱལ་ བའི་ ཞིང་ ཁམས་ ཉིད། །མཐའ་ སྐོར་ དངོས་
བརྒྱུད་ བླ་ མ་ ཡི་ དམ་ དང་། །སངས་རྒྱས་བྱང་ སེམས་ བསྟན་སྲུང་རྣམས་ ཀྱིས་
བསྐོར། །འོད་ ཕུང་དབུས་ན་ལྷམ་མེར་བཞུགས་ པ་ ཡི། །གནས་ གསུམ་ རྡོ་ རྗེ་
གསུམ་གྱིས་ལེགས་མཚན་པའི། །ཐུགས་ཀའི་ཧཱུྃ་གི་འོད་ཟེར་ལྕགས་ཀྱུ་ཡིས། །
ཆོས་སྐུ་བདེ་བ་ཆེན་པོའི་ཕོ་བྲང་ནས། །ཡེ་ཤེས་པ་རྣམས་སྤྱན་དྲངས་བརྟན་པར་
བཞུགས། །རབ་འབྱམས་རྒྱལ་བ་མ་ལུས་འདུས་པའི་སྐུ། །བརྒྱད་ཁྲི་བཞི་སྟོང་
ཆོས་ཕུང་འབྱུང་བའི་གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །བླ་
མ་རིན་པོ་ཆེ་ལ་ཕྱག་འཚལ་ལོ། །རིགས་བརྒྱའི་ཁྱབ་བདག་བཅོམ་ལྡན་ཧེ་རུ་ཀ །
རྒྱལ་བ་ཀུན་གྱི་ཡུམ་གཅིག་རྣལ་འབྱོར་མ། །གནས་གསུམ་དཔའ་བོ་དཔའ་མོའི་
ཚོགས་བཅས་ལ། །རྣམ་པ་ཀུན་ཏུ་གུས་པས་ཕྱག་འཚལ་ལོ། །བླ་མ་ཧེ་རུ་ཀ་ཡི་
སྤྲུལ་པའི་གར། །ཕྱོགས་བཅུར་བཞུགས་པའི་བླ་མ་ཡི་དམ་དང༌། །མཆོག་གསུམ་
ཕྱག་བྱར་འོས་པ་ཐམས་ཅད་ལ། །རང་ལུས་གྲངས་མེད་སྤྲུལ་ནས་ཕྱག་འཚལ་
ལོ། །དག་བྱེད་ཆུ་བཞི་མེ་ཏོག་བདུག་སྤོས་དང་། །སྣང་གསལ་དྲི་ཆབ་ཞལ་ཟས་
རོལ་མོ་དང༌། །ཕྱི་དང་ནང་གི་འདོད་ཡོན་མ་ལུས་པ། །སྐྱབས་མགོན་ཐུགས་རྗེ་
ཅན་ལ་དབུལ་བར་བགྱི། །དད་དང་ཚུལ་ཁྲིམས་ཐོས་དང་གཏོང་བ་སོགས། །
རང་གི་རྒྱུད་ ལ་ དགེ་བ་ཅི་ཡོད་དང་། ཁྱད་པར་སྡོམ་གསུམ་བཅས་མཚམས་
བསྲུངས་པ་རྣམས། །བླ་མ་ལྷ་ལ་སྒྲུབ་པའི་མཆོད་པར་འབུལ། །བླ་མེད་ཐེག་པའི་
-374 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
དམ་ རྫས་ མཆོག་ རྣམས་ དང་། ཁྱད་ པར་ ཞིང་ སྐྱེས་ སྔགས་ སྐྱེས་ ལྷན་ སྐྱེས་
མཐུས། །ཤིན་ཏུ་ རྣམ་ དག་ འོད་ གསལ་ མཆོད་ པའི་ མཆོག །སྐྱབས་ མགོན་ རྗེ་
བཙུན་བླ་མ་མཉེས་ཕྱིར་འབུལ། །གླིང་བཞི་རི་རབ་རིན་ཆེན་བདུན་ལ་སོགས། །
འཇིག་རྟེན་ཁམས་ན་མཆོད་རྫས་ཅི་ཡོད་དང༌། ཁྱད་པར་བདག་ཉིད་བྲན་དུ་
འབུལ་ལགས་ན། །ནམ་མཁའ་ཇི་སྲིད་འབངས་སུ་གཟུང་དུ་གསོལ། །ཞེས་སོ་
སོའི་དམིགས་རྣམ་གསལ་བཏབ་ལ། དད་གུས་དྲག་པོས་ཕྱག་དང་མཆོད་པ་ཕུལ་
ཏེ། དཀོན་མཆོག་གསུམ་ལ་བདག་སྐྱབས་མཆི། །ཞེས་སོགས་བྱང་སྡོམ་དང་།
སངས་ རྒྱས་ བྱང་ ཆུབ་ སེམས་ དཔའ་ ཀུན། །བདག་ ལ་ དགོངས་ པར་ མཛད་དུ་
གསོལ། །ཞེས་སོགས་རིགས་ལྔའི་སྡོམ་བཟུང་ལན་གསུམ་བྱ་སྟེ། སྡོམ་པ་བཟུང་
ནས་བསླབ་བྱ་ཚུལ་བཞིན་དུ་བསྲུང་བ་ནི་རྒྱལ་བ་སྲས་བཅས་མཉེས་པའི་སྒྲུབ་
པའི་ མཆོད་ པ་ བླ་ མེད་ དུ་ འགྱུར་ རོ། །མཚམས་ འདིར་ སྡོམ་ གསུམ་ སོ་ སོའི་
བཤགས་པ་དང་ལྟུང་བཤགས་བརྒྱ་ཕྱག་དང་བཅས་པ་ལ་འབད་དོ། །དེ་ནས་
ཡན་ལག་ལྷག་མ་ནི་འདི་ལྟར། ནོངས་པ་ཀུན་བཤགས་དགེ་ལ་རྗེས་ཡི་རང་། །
བདག་སོགས་འགྲོ་ལ་ཆོས་འཁོར་བསྐོར་བའི་ཕྱིར། །དཔལ་ལྡན་བླ་མ་བསྐལ་
བརྒྱར་བཞུགས་སུ་གསོལ། །དགེ་ཚོགས་བླ་མེད་བྱང་ཆུབ་ཆེན་པོར་བསྔོ། །དེ་
ལྟར་ཡན་ལག་བདུན་པ་ཕུལ་ནས་མཎྜལ་རྒྱས་པ་ཕུལ་ཏེ་གསོལ་འདེབས་བསྟོད་
ཚོགས་གང་ཤེས་བྱ་ཞིང་། ཁྱད་པར། དངོས་གྲུབ་ཀུན་འབྱུང་ཐུབ་དབང་རྡོ་རྗེ་
འཆང་། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་
པའི་དབང་པོ་འཇམ་དཔལ་དབྱངས། །བདུད་དཔུང་མ་ལུས་འཇོམས་མཛད་
གསང་ བའི་ བདག །གངས་ ཅན་ མཁས་ པའི་ གཙུག་ རྒྱན་ བློ་ བཟང་ གྲགས། །
- 375-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
སྐྱབས་གསུམ་ཀུན་འདུས་བླ་མ་སངས་རྒྱས་ལ། །སྒོ་གསུམ་གུས་པའི་སྒོ་ནས་
གསོལ་བ་འདེབས། །རང་གཞན་སྨིན་ཅིང་གྲོལ་བར་བྱིན་གྱིས་རླབས། །མཆོག་
དང་ཐུན་མོང་དངོས་གྲུབ་སྩལ་དུ་གསོལ། །ཞེས་པ་བརྒྱ་སྟོང་སོགས་ཅི་ནུས་སུ་
བྱའོ། །དེ་ནས། རྣམ་དག་སྡོམ་པ་གསུམ་གྱིས་ཐུགས་རྒྱུད་གཏམས། །མདོ་རྒྱུད་
མན་ངག་རྒྱ་མཚོར་དབང་འབྱོར་ཞིང་། །གཅིག་ཏུ་འགྲོ་ལ་བརྩེ་བའི་དབང་གྱུར་
པ། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །རྒྱལ་བ་ཀུན་གྱིས་མ་
ཐུལ་དམུ་རྒོད་བདག །གང་འདུལ་ཐབས་མཁས་སྤྲུལ་པས་རྗེས་བཟུང་སྟེ། །རྒྱལ་
བ་དགྱེས་པའི་ལམ་ལ་འཁྲིད་མཛད་པ། །སྐྱབས་མགོན་ཐུགས་རྗེ་ཅན༔ རྒྱལ་བ་
སྲས་ བཅས་ མ་ལུས་ གང་ གི་སྐུར། །ཞུགས་ནས་ སྐལ་ ལྡན་ སློབ་ མ་ བྱིན་རློབ་
ཅིང་། །རྣམ་དག་འོད་གསལ་དབྱིངས་ལས་གཡོ་མེད་པ། །སྐྱབས་མགོན་ཐུགས་
རྗེ་ཅན༴ དེ་ལྟར་ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་རྣམས་དྲན་པའི་སྒོ་
ནས་གསོལ་བ་བཏབ་ཅིང་། སླར་ཡང་ཕུར་ཚུགས་སུ་གསོལ་བ་འདེབས་པ་ནི།
ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །དེང་ནས་བཟུང་སྟེ་
བྱང་ཆུབ་བར་དུ་ཁྱོད་མིན་སྐྱབས་གཞན་མི་འཚོལ་བས། །འདི་དང་བར་དོ་ཕྱི་
མའི་མཐར་ཡང་ཐུགས་རྗེའི་ལྕགས་ཀྱུས་གཟུང་མཛོད་ལ། །སྲིད་ཞིའི་འཇིགས་
སྒྲོལ་དངོས་གྲུབ་ཀུན་སྩོལ་གཏན་གྱི་གྲོགས་མཛོད་བར་གཅོད་སྲུངས། །དེ་ལྟར་
ལན་གསུམ་གསོལ་བ་བཏབ་བའི་མཐུས། །བླ་མའི་སྐུ་གསུང་ཐུགས་ཀྱི་གནས་
རྣམས་ལས། །བདུད་རྩི་འོད་ཟེར་དཀར་དམར་མཐིང་ཁ་གསུམ། །རིམ་དང་ཅིག་
ཅར་བྱུང་ནས་བདག་ཉིད་ཀྱི། །གནས་གསུམ་རིམ་དང་ཅིག་ཅར་ཐིམ་པ་ལས། །
སྒྲིབ་བཞི་དག་ཅིང་རྣམ་དག་དབང་བཞི་ཐོབ། །སྐུ་བཞི་ཐོབ་ཅིང་བླ་མ་གཉིས་པ་
- 376 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།
ཞིག །དགྱེས་བཞིན་ཐིམ་པས་བྱིན་གྱིས་བརླབས་པར་གྱུར། །ཅེས་བརྗོད་ཅིང་
ལ་ཤར་བསྒོམ་བྱ་བ་ནི། དེང་ནས་བཟུང་སྟེ་ཚེ་རབས་ཐམས་ཅད་དུ། །ལེགས་
ཚོགས་ཀུན་གྱི་རྩ་བ་ཟླ་མེད་པ། །བཤེས་གཉེན་དམ་པས་འབྲལ་མེད་རྗེས་འཛིན་
ཅིང་། །བཀའ་བཞིན་སྒྲུབ་པ་ནུས་པ་བྱིན་གྱིས་རློབས། །དལ་འབྱོར་རྙེད་དཀའ་
མྱུར་དུ་འཇིགས་པ་དང༌། །ཕྱི་མར་ངན་འགྲོའི་གཡང་ས་རབ་བསམས་ནས། །
སྐྱབས་གསུམ་སྲོག་གི་ཕྱིར་ཡང་མི་གཏོང་ཞིང་། །སྡིག་སྤོང་དགེ་སྒྲུབ་ནུས་པར
འཁོར་བའི་གནས་ལ་ཞེན་ལོག་ངེས་འབྱུང་དང་། །མར་གྱུར་འགྲོ་ལ་བྱམས་དང་
སྙིང་ རྗེ་ ཡིས། །འགྲོ་ ཀུན་ སྒྲོལ་ ལ་ ནམ་ ཡང་ མི་ ཞུམ་ པའི། །ལྷག་ བསམ་ སྙིང་
སྟོབས་སྐྱེ་བར༴ རྒྱལ་སྲས་དམ་པ་རྣམས་གྱི་ཐུགས་དམ་མཐིལ། །མགོན་པོ་ཨ་ཏི་
ཤ་ཡི་ཐུགས་ཀྱི་བཅུད། །བདག་གཞན་མཉམ་བརྗེའི་སེམས་མཆོག་རིན་པོ་ཆེ། །
མྱུར་དུ་རྒྱུད་ལ་སྐྱེ་བར༔ སངས་རྒྱས་སྒྲུབ་ལ་མ་ཚང་མེད་པའི་རྒྱུ། །རྒྱལ་བ་སྲས་
བཅས་ཀུན་གྱི་བགྲོད་གཅིག་ལམ། །སྦྱིན་སོགས་ཕར་ཕྱིན་དྲུག་དང་བསྡུ་བཞིའི་
དངོས། །མྱུར་དུ་རྒྱུད་ལ་སྐྱེ་བར༴ ཁྱད་པར་གསུང་རབ་ངེས་དོན་མཐར་ཐུག་པ། །
ཀླུ་སྒྲུབ་ཞབས་དང་འཇམ་མགོན་བླ་མ་ཡི། །དགོངས་དོན་མཐའ་བྲལ་དབུ་མའི་
ལྟ་བ་ལ། །འཁྲུལ་མེད་ངེས་ཤེས་སྐྱེ་བར༔ བཟང་ངན་འཁྲུལ་པའི་སྣང་བ་ཅི་ཤར་
ཡང་། །བདེ་སྟོང་དབྱིངས་སུ་འཇོག་ཅིང་ཕཊསྔགས་ཀྱིས། །བདག་འཛིན་འགོང་
པོ་ཐལ་བར་རློག་བྱེད་པའི། །གཅོད་ཡུལ་མཐར་ ཕྱིན་ནུས་པར༴ མདོ་ སྔགས་
གསུང་རབ་ཀུན་གྱི་སྙིང་པོའི་དོན། །བློ་བཟང་རྒྱལ་བ་གཉིས་པའི་སྙན་བརྒྱུད་
ཀྱི། །མན་ངག་སྙིང་པོ་ཟུང་འཇུག་ཕྱག་རྒྱ་ཆེ། །བསྒོམ་པས་བཙན་ས་ཟིན་པར་
- 377-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
བྱིན་ གྱིས་རློབས། །གསུམ་ལྡན་རྡོ་ རྗེ་ འཛིན་ པའི་བཀའ་དྲིན་ལས། །རྒྱུད་དོན་
སྙིང་པོ་དེ་ཉིད་ལེགས་རྟོགས་ནས། །ཐུན་བཞིའི་སྦྱོར་བས་རིམ་གཉིས་ཟབ་མོའི་
ལམ། །བསྒོམས་པས་ཟུང་འཇུག་འགྲུབ་པར༴ དེ་ལྟར་གསོལ་བ་བཏབ་པས་བླ་
མ་མཆོག །བྱིན་གྱིས་རློབ་ཕྱིར་དགྱེས་བཞིན་སྤྱི་བོར་བྱོན། །སླར་ཡང་སྙིང་ཀའི་
པདྨོའི་ཟེའུ་འབྲུ་ལ། །ཞབས་སེན་འོད་ཆགས་བརྟན་པར་བཞུགས་སུ་གསོལ། །
དེ་ནས་རོང་ཧེ་རུ་ཀར་གསལ་བ་ལ་ང་རྒྱལ་དང་གསལ་སྣང་ཅི་ནུས་སུ་བསྒོམས་
ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛྭ་ལ་ཤཾ་བ་རཾ་སྭཱཧཱ། ཞེས་པ་བརྒྱ་
སྟོང་སོགས་ཅི་ནུས་སུ་བཟླས་ལ་མཇུག་ཏུ་ཧེ་རུ་ཀའི་ཡིག་བརྒྱ་གང་མང་བཟླས་
ནས། དགེ་བ་འདི་ཡིས་མྱུར་དུ་བདག །ཧེ་རུ་ཀ་དཔལ་འགྲུབ་གྱུར་ནས། །འགྲོ་
བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཨོཾ་བཅོམ་ལྡན་དཔའ་
བོའི་དབང་ཕྱུག་ལ་ཕྱག་འཚལ་ཧཱུྃ་ཧཱུྃ་ཕཊ། ༀ་བསྐལ་པ་ཆེན་པོའི་མེ་དང་མཉམ་
པའི་འོད་ཧཱུྃ་ཧཱུྃ་ཕཊ། ཨོཾ་རལ་པའི་ཅོད་པན་མི་བཟད་པ་དང་ལྡན་ཧཱུྃ་ཧཱུྃ་ཕཊ། ཨོ་
མཆེ་བ་རྣམ་པར་གཙིགས་པ་འཇིགས་པའི་ཞལ་ཧཱུྃ་ཧཱུྃ་ཕཊ། ཨོ་སྟོང་ཕྲག་ཕྱག་ནི་
འབར་བའི་འོད་ཟེར་ཅན་ཧཱུྃ་ཧཱུྃ་ཕཊ། ཨོ་དགྲ་སྟ་ཞགས་གདེངས་མདུང་དང་ཁ་ཊཾ་
འཛིན་ཧཱུྃ་ཧཱུྃ་ཕཊ། ཨོ་སྟག་གི་པགས་པའི་ན་བཟའ་འཛིན་པ་ཅན་ཧཱུྃ་ཧཱུྃ་ཕཊ། ཨོ་སྐུ་
ཆེན་དུད་ཁ་བགེགས་མཐར་མཛད་ལ་འདུད་ཧཱུྃ་ཧཱུྃ་ཕཊ། ཨོཾ་བཅོམ་ལྡན་འདས་མ་
རྡོ་ རྗེ་ ཕག་མོ་ལ་ཕྱག་འཚལ་ ཧཱུཾ་ཧཱུཾ་ ཕཊ། ཨོ་འཕགས་མ་རིག་མའི་དབང་ཕྱུག་
ཁམས་གསུམ་གྱིས་མི་ཐུབ་ཧཱུྃ་ཧཱུྃ་ཕཊ། ཨོ་འབྱུང་པོའི་འཇིགས་པ་ཐམས་ཅད་རྡོ་རྗེ་
ཆེན་པོས་འཇོམས་ཧཱུཾ་ཧཱུཾ་ཕཊ། ཨོཾ་རྡོ་རྗེ་གདན་བཞུགས་གཞན་གྱིས་མི་ཐུབ་དབང་
བྱེད་ཅན་ཧཱུྃ་ཧཱུྃ་ཕཊ། ཨོ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམས་པ་དང་
-378 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང༌།
ཧཱུྃ་ཧཱུྃ་ཕཊ། ཨོཾ་བདུད་རྣམས་སྐྲག་ཅིང་སྐྱེམས་པས་གཞན་གྱི་ཕྱོགས་ལས་རྒྱལ་ཧཱུྃ་
ཧཱུྃ་ཕཊ། ཨོ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུྃ་ཧཱུྃ་ཕཊ།
ཨོ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ། སྲིད་པ་གསུམ་
འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་
སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་པར་ལྡན། །ཧེ་རུ་ཀ་
དཔལ་དེ་དང་ལྷན་ཅིག་གར་བྱེད་ཤོག །ལྷ་མོ་ཚད་མ་དམ་ཚིག་ཚད་མ་དང་། །དེ་
བརྗོད་ གསུང་ ཡང་ མཆོག་ཏུ་ ཚད་ མ་ སྟེ། །བདེན་ པ་ འདི་ དག་གིས་ནི་ ལྷ་ མོ་
རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག །སེམས་ཅན་ཀུན་གྱི་དོན་
གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་
འཕང་ མཆོག་ ལ་ འགོད་ པར་ ཤོག །ཅེས་ སྨོན་ ལམ་ གདབ་ཅིང་། ཚུལ་ འདིར་
འབད་ལས་ཐོབ་པའི་དགེ་བ་ཡང་། །ནམ་མཁའི་མཐས་ གཏུགས་སེམས་ཅན་
ཐམས་ཅད་ལ། །གནས་སྐབས་མཐར་ཐུག་ཕན་བདེ་འབྱུང་བའི་གཞི། །རྒྱལ་བའི་
བསྟན་པ་རྒྱས་པའི་རྒྱུ་རུ་བསྔོ། །བདག་ཀྱང་དེང་ནས་ཚེ་རབས་ཐམས་ཅད་དུ། །
ཐེག་མཆོག་བཤེས་ གཉེན་དམ་ པས་ རྗེས་བཟུང་ནས། །མདོ་ སྔགས་ ལམ་ གྱི་
བགྲོད་པ་མཐར་ཕྱིན་ཏེ། །ཟུང་འཇུག་གོ་འཕང་མྱུར་དུ་ཐོབ་གྱུར་ཅིག །བློ་བཟང་
རྡོ་ རྗེ་ འཆང་ཆེན་ཙོང་ཁ་པའི། །སྙན་བརྒྱུད་མན་ངག་སྙིང་པོ་མཐར་ཐུག་པ། །
ཟབ་ལམ་བླ་མ་ལྷ་ཡི་རྣལ་འབྱོར་གྱིས། །དོན་གཉིས་ལྷུན་གྱིས་གྲུབ་པའི་བཀྲ་
ཤིས་ཤོག །དེ་ལྟར་ཐུན་དངོས་གཞི་ལ་བླ་མ་ལྷའི་རྣལ་འབྱོར་ལ་འབད་ནས།
ཐུན་མཚམས་སུ་ཡང་སེམས་ཉོན་མོངས་པ་དང་གཡེང་བའི་དབང་དུ་མ་སོང་བར་
དྲན་ཤེས་བག་ཡོད་བརྟན་པོས་ སྡོམ་ པ་ གསུམ་ གྱི་བཅས་མཚམས་བསྲུང་བ་
-379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
གཞིར་བཞག་ནས་སྒོ་གསུམ་དགེ་བའི་ལས་ལ་བསྐུལ་ཞིང་ཁྱད་པར་གང་སྣང་
ཐམས་ཅད་བླ་མ་ལྷའི་རྣམ་རོལ་ཏུ་བལྟས་ལ་བླ་མ་ལྷའི་རྣལ་འབྱོར་གོང་འཕེལ་དུ་
བྱས་ཏེ་དལ་བ་ཐོབ་པ་དོན་དང་ལྡན་པར་བྱའོ།། །། །
ཞེས་པ་འདི་ནི་དལ་བའི་རྟེན་ལ་སྙིང་པོ་ལེན་པར་འདོད་པ་སྡེ་པ་སྔགས་
རམ་པ་དགེ་སློང་ངག་དབང་དར་རྒྱས་ཀྱིས་མདོ་སྔགས་ཀྱི་ལམ་གྱི་ལུས་ཡོངས་སུ་
རྫོགས་པ་ལ་བག་ཆགས་འཇོག་པའི་ཐབས་ཚིག་ཉུང་ལ་དོན་རྒྱས་པ་ཚེ་མཇུག་
ཉམས་ལེན་སྙིང་པོར་བྱས་ཆོག་པ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་
ནས་དགེ་སློང་ཡེ་ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་
བ་ཅན་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་
འཕེལ་ཞིང་རྒྱས་པར་གྱུར་ཅིག ། །། །
༈ ན་མོ་གུ་རུ་རཏྣ་ཏྲ་ཡཱ་ཡ། དེ་ལ་འདིར་དལ་བའི་རྟེན་ལ་སྙིང་པོ་བླང་
བའི་ཕྱིར་དམ་པའི་ཆོས་ལ་བག་ཆགས་འཇོག་པར་འདོད་ཀྱང་ཁྱིམ་གྱི་བྱ་བས་
གཡེངས་ཏེ་རྒྱ་ཆེན་པོ་མི་ནུས་པ་རྣམས་ལ་བླ་མའི་རྣལ་འབྱོར་གྱི་སྒོ་ནས་ལམ་ལ་
བག་ཆགས་འཇོག་ཚུལ་སྙིང་པོར་དྲིལ་བ་ཞིག་བརྗོད་པ་ནི། སྐྱབས་གསུམ་མ་
ལུས་ གཅིག་ཏུ་ འདུས་ པའི་ སྐུ། །བླ་མ་རིན་པོ་ཆེ་ལ་སྐྱབས་སུ་མཆི། །མཁའ་
མཉམ་འགྲོ་བ་མ་ལུས་སྒྲོལ་བའི་ཕྱིར། །བདག་གིས་བྱང་ཆུབ་མཆོག་ཏུ་སེམས་
བསྐྱེད་དོ། །དེང་ནས་བཟུང་སྟེ་བྱང་ཆུབ་སྙིང་པོའི་བར། །མདོ་སྔགས་གསུང་རབ་
ཀུན་གྱི་སྙིང་པོའི་དོན། །ཟབ་ལམ་བླ་མ་ལྷ་ཡི་རྣལ་འབྱོར་ལ། །དུས་སྐབས་ཀུན་
ཏུ་ཉམས་ལེན་སྙིང་པོར་བྱ། །ཞེས་སྐྱབས་འགྲོ་སེམས་བསྐྱེད་ནན་ཏན་དུ་བྱས་ལ་
བླ་མའི་རྣལ་འབྱོར་དངོས་གཞི་བསྒོམ་ཚུལ་ནི། མདུན་གྱི་ནམ་མཁར་སེང་ཁྲི་པད་
- 380 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང་།།
ཟླའི་ སྟེང་། །སངས་ རྒྱས་ ཐམས་ ཅད་ གཅིག་ ཏུ་ འདུས་ པའི་ སྐུ། །བཀའ་ དྲིན་
གསུམ་ལྡན་རྩ་བའི་བླ་མ་ནི། །སྐུ་མདོག་དཀར་གསལ་དགྱེས་པའི་འཛུམ་ཞལ་
ཅན། །ཕྱག་གཡས་ཆོས་འཆད་གཡོན་པ་མཉམ་བཞག་སྟེང་། །འཆི་མེད་བདུད་
རྩིས་གང་བའི་ལྷུང་བཟེད་བསྣམས། །ཆོས་གོས་རྣམ་གསུམ་གསེར་མདོག་པཎ་
ཞུས་མཛེས། །འཇའ་ཚོན་སྣ་ལྔས་བསྐོར་བའི་གུར་ཁྱིམ་དབུས། །ཞབས་གཉིས་
རྡོ་རྗེའི་སྐྱིལ་ཀྲུང་གིས་བཞུགས་པའི། །སྐུ་ཡི་ནང་ནི་རྒྱལ་བ་རིགས་ལྔ་སོགས །
ཞི་ཁྲོ་རབ་འབྱམས་ལྷ་ཚོགས་རྣམས་ཀྱིས་གང་། །བ་སྤུའི་བུ་ག་རེར་ཡང་སངས་
རྒྱས་ཞིང་། །རྒྱལ་དང་རྒྱས་སྲས་བགྲང་ཡས་ཚོགས་ཀྱིས་གང་། །སྐུ་ལས་སྐྱེས་
པའི་འོད་ཟེར་ཚོགས་རྣམས་ཀྱིས། །མཁའ་ཁྱབ་ཞིང་ཀུན་ཡོངས་སུ་གསལ་བར་
མཛད། །གནས་ གསུམ་རྡོ་ རྗེ་གསུམ་ གྱིས་ལེགས་མཚན་པའི། །ཐུགས་ཀའི་ཧཱུྃ་
ལས་འཕྲོས་པའི་འོད་ཟེར་གྱིས། །རབ་འབྱམས་ཞིང་ གི་ རྒྱལ་ བ་ སྲས་ བཅས་
ཀུན། །སྤྱན་དྲངས་ ཐིམ་ནས་དབྱེར་མེད་གཅིག་གྱུར་ པས། །སྐྱབས་ གསུམ་མ་
ལུས་འདུས་པའི་ངོ་བོར་བཞུགས། །དེ་ལྟར་བླ་མ་ཡི་དམ་སངས་རྒྱས་བྱང་སེམས་
དཔའ་བོ་མཁའ་འགྲོ་ཆོས་སྐྱོང་སྲུང་མ་ཐམས་ཅད་གཅིག་ཏུ་བསྡུས་ཏེ་བླ་མའི་
སྐུའི་རྣམ་པར་ཤར་བ་ཡིན་སྙམ་དུ་མོས་པ་བརྟན་པོ་བསྐྱེད་ལ། ཡན་ལག་བདུན་
པ་མཎྜལ་དང་བཅས་པ་འབུལ་བ་ནི། སྐུ་ནི་སངས་རྒྱས་ཐམས་ཅད་འདུས་པའི་
གནས། །གསུང་ནི་བརྒྱད་ཁྲི་བཞི་སྟོང་ཆོས་སྒྲ་སྒྲོག །ཐུགས་ནི་འགྲོ་ལ་བརྩེ་བའི་
རང་ བཞིན་ ཅན། །མཆོག་ གསུམ་ ཀུན་ འདུས་ བླ་ མར་ ཕྱག་ འཚལ་ ལོ། །རབ་
འབྱམས་ཞིང་ན་མཆོད་རྫས་ཅི་ཡོད་དང་། །དངོས་བཤམས་ཡིད་ཀྱིས་སྤྲུལ་པའི་
མཆོད་པའི་ཚོགས། །བླ་མ་མཆོག་ལ་གུས་པས་འབུལ་ལགས་ན། །ཐུགས་བརྩེར་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དགོངས་ནས་དགྱེས་བཞིན་བཞེས་སུ་གསོལ། །མཚམས་འདིར་མཆོད་ཕྲེང་རྒྱས་
པར་བྱ་འདོད་ན་ཆུ་གཉིས་ཉེར་སྤྱོད་རོལ་མོ་འདོད་ཡོན་རྒྱལ་སྲིད་སྣ་བདུན་རྣམས་
ཚིགས་བཅད་དང་བཅས་པས་དབུལ་ཞིང་། ལྟུང་བཤགས་སོགས་བཤགས་པའི་
རིགས་གང་འགྲུབ་བྱའོ། །ཐོགས་མེད་ནས་བསགས་སྡིག་ལྟུང་ཅི་མཆིས་དང་།
ཁྱད་པར་ཚེ་འདིར་ཉོན་མོངས་དབང་གྱུར་པའི། །སྒོ་གསུམ་སྒོ་ནས་སྡིག་པ་ཅི་
བསགས་པ། །ཐམས་ཅད་བསམ་པ་ཐག་པས་མཐོལ་ལོ་བཤགས། །དཔལ་ལྡན་
བླ་མའི་མཛད་པ་རྣམ་ཐར་ལ། །བསམ་པ་ཐག་པས་རྗེས་སུ་ཡི་རང་ཞིང་། །འགྲོ་
ལ་ཆོས་འཁོར་བསྐོར་ཕྱིར་བསྐལ་བརྒྱར་བཞུགས། །དགེ་ཚོགས་ཅི་མཆིས་བྱང་
ཆུབ་ཆེན་པོར་བསྔོ། །དེ་ནས་ལོང་ཡོད་ཚེ་མཎྜལ་རྒྱས་པ་འབུལ་ཞིང་། མདོར་
བསྡུས་ བྱ་ཚུལ་ནི། ཞིང་འདི་རིན་ཆེན་བདུད་གྱིས་ཡོངས་བཀང་ཞིང་། །གཞན་
ཡང་མཆོད་པའི་ཁྱད་པར་མཐའ་ཡས་དང༌། ཁྱད་པར་བདག་ལུས་བྲན་དུ་འབུལ་
ལགས་ ན། །སྐྱབས་ མགོན་ ཐུགས་ རྗེ་ ཅན་ གྱིས་ བཞེས་ སུ་ གསོལ། །མཚམས་
འདིར་བསྟོད་ཚོགས་གསོལ་འདེབས་ ཀྱི་རིགས་གང་ཤེས་འདོན་ཞིང་། མདོར་
བསྡུས་བྱ་ཚུལ་ནི། མཐོ་རིས་ཐར་པའི་ལམ་བཟང་སྟོན་མཛད་པ། །བླ་མ་ཀུན་
འདུས་བླ་མ་རིན་པོ་ཆེ། །སྙིང་གི་ཁོང་ནས་གསོལ་བ་འདེབས་ལགས་ན། །འདི་
ཕྱི་བར་དོ་གསུམ་དུ་ཐུགས་རྗེས་ཟུངས། །རྒྱལ་བ་ཀུན་གྱི་མཛད་པ་སྒྲུབ་མཛད་
པ། །སངས་རྒྱས་ཀུན་འདུས་བླ་མ་རིན་པོ་ཆེ། །སྙིང་གི་ཁོང་ནས༴ འདི་ཕྱི་བར་
དོ༴ སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི། །དམ་ཆོས་ཀུན་འདུས༔ སྙིང་
གི= འདི་ཕྱི= མ་ལུས་འགྲོ་བའི་བསོད་ནམས་ཞིང་གི་མཆོག །དགེ་འདུན༴ སྙིང་
གི འདི་ཕྱི༔ རབ་འབྱམས་ཞིང་དང་ཁྲོ་བོ་མཐའ་ཡས་པའི། །ཡི་དམ= སྙིང་གི༴
- 382 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང༌།
འདི་ཕྱི= མ་ལྟར་བརྩེ་བས་རྟག་ཏུ་སྐྱོང་མཛད་པ། །མཁའ་འགྲོ༴ སྙིང་གི༴ འདི་
ཕྱི= གང་བསམ་ལས་བཞིའི་འཕྲིན་ལས་སྒྲུབ་མཛད་པ། །ཆོས་སྐྱོང་༔ སྙིང་གི༴
འདི་ ཕྱི= ངེས་ དོན་ གསང་ བའི་ གནད་ འདི་ མ་རྟོགས་བར། །སྔོན་ཆད་མཆོག་
གསུམ་སོ་སོ་སོ་སོར་བཟུང་། །ད་ནི་བླ་མ་སྐྱབས་གསུམ་ཀུན་འདུས་སུ། །གཏིང་
ནས་ཡིད་ཆེས་རྙེད་པར་བྱིན་གྱིས་རློབས། །དེང་ནས་བཟུང་སྟེ་བྱང་ཆུབ་སྙིང་པོའི་
བར། །སྐྱབས་གསུམ་ཀུན་འདུས་དྲིན་ཅན་བླ་མ་ལས། །ལྷག་པའི་རེ་ས་གཞན་ན་
མ་མཆིས་པས། །དུས་སྐབས་ཀུན་ཏུ་ཐུགས་རྗེས་གཟིགས་སུ་གསོལ། །ཅི་མཛད་
ཡོན་ཏན་ཉིད་དུ་མཐོང་བ་དང་། །ཅི་གསུང་བཀའ་བཞིན་སྒྲུབ་པའི་མོས་གུས་
ཀྱིས། །ཅི་བྱེད་མཉེས་པའི་མཆོད་པར་འབུལ་ལགས་ན། །ཅི་མྱུར་ཐུགས་ཡིད་
འདྲེས་པར་བྱིན་གྱིས་རློབས། །དལ་འབྱོར་རྙེད་དཀའ་ཚེ་ལ་ལོང་མེད་ཅིང་། །
ལས་འབྲས་མི་བསླུ་འཁོར་བའི་སྡུག་བསྔལ་རྣམས། །ཡང་ཡང་བསམས་པས་
ངེས་འབྱུང་ཤུགས་དྲག་གིས། །རྣམ་དག་ལམ་ལ་སློབ་པར་བྱིན་གྱིས་རློབས། །
དགྲ་གཉེན་བར་མར་སྣང་བའི་འགྲོ་འདི་དག །ཐོག་མེད་དུས་ཀྱི་དྲིན་ཅན་ཕ་མ་
རུ། །ངེས་པ་རྙེད་ནས་བྱམས་དང་སྙིང་རྗེ་ཡིས། །དྲངས་པའི་སེམས་མཆོག་བསྐྱེད་
པར༔ དུས་གསུམ་རྒྱལ་བ་མ་ལུས་གཤེགས་པའི་ཤུལ། །རྒྱས་སྲས་དམ་པ་ཀུན་
གྱི་ཐུགས་དམ་མཐིལ། །བདག་པས་གཞན་གཅེས་སེམས་མཆོག་རིན་པོ་ཆེ། །
མྱུར་དུ་རྒྱུད་ལ་སྐྱེ་བར= བྱམས་དང་སྙིང་རྗེ་བྱང་ཆུབ་སེམས་མཆོག་གིས། །རྒྱལ་
སྲས་སྤྱོད་པ་རྒྱ་མཚོར་སློབ་པ་ལ། །ཚེ་རབས་ཀུན་ཏུ་ཞུམ་པ་མི་སྐྱེ་བའི། །རླབས་
ཆེན་སྙིང་སྟོབས་སྐྱེ་བར༴ སངས་རྒྱས་ལས་ཀྱང་དཀོན་པའི་དམ་པའི་ཆོས། །བླ་
མེད་རྡོ་རྗེ་ཐེག་པའི་སྒོར་ཞུགས་ནས། །ཟབ་ལམ་རིམ་གཉིས་རྣལ་འབྱོར་མཐར་
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༩༽
ཕྱིན་ཏེ། །ཟུང་འཇུག་མྱུར་དུ་ཐོབ་པར༔ མདོར་ན་དེང་ནས་ཚེ་རབས་ཐམས་ཅད་
དུ། །སྐྱིད་སྡུག་མཐོ་དམའ་གནས་སྐབས་ཅིར་གྱུར་ཀྱང་། །མཆོག་གསུམ་ཀུན་
འདུས་བླ་མར་གསོལ་འདེབས་ཀྱིས། །ནམ་ཡང་འབྲལ་མེད་རྗེས་སུ་གཟུང་དུ་
གསོལ། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་
གོ་འཕང་མྱུར་ཐོབ་ཤོག །ཅེས་གདུང་ཤུགས་དྲག་པོས་གསོལ་བ་འདེབས་ཤིང་
ལོང་ཡོད་ཚེ་ལམ་རིམ་བློ་སྦྱོང་གི་རིགས་གང་ཤེས་དང་། བཟང་སྤྱོད་སོགས་སྨོན་
ལམ་གང་ཤེས་འདོན། ཐུན་བསྡུ་བའི་ཚེ་བླ་མ་རང་གི་སྤྱི་བོར་སྤྱན་དྲངས་ཏེ་ཕུར་
ཚུགས་གསོལ་འདེབས་ཤུགས་དྲག་ཏུ་བྱས་ལ་སྤྱི་བོའི་བླ་མ་ལས་རང་འདྲ་གཉིས་
པ་ཞིག་ཆད་ནས་རང་ལ་ཐིམ་པས་བླ་མའི་ཐུགས་དང་རང་སེམས་དབྱེར་མེད་དུ་
འདྲེས་པའི་མོས་པ་བརྟན་པོ་བྱེད་དུས་སྐབས་ཐམས་ཅད་བླ་མ་སྤྱི་བོར་བསྒོམ་
བཞིན་པའི་མུ་ནས་རང་གི་སྒོ་གསུམ་གྱི་བྱ་བ་ཅི་བྱེད་ཐམས་ཅད་དུ་བླ་མའི་བཀའ་
བཞིན་སྒྲུབ་པ་དང་། བླ་མ་མཉེས་པའི་ཐབས་སུ་ཅི་འགྱུར་བྱ། ཡང་ཕྱག་མཆོད་
བྱེད་པའི་ཚེ་བླ་མ་སྔར་ལྟར་མདུན་དུ་གསལ་བཏབ་ནས་ཕྱག་མཆོད་དང་གསོལ་
འདེབས་སྔར་ལྟར་བྱ། ཉལ་བའི་ཚེ་སྔར་ལྟར་བླ་མ་རང་ལ་བསྟིམ་བླ་མའི་ཐུགས་
དང་རང་སེམས་དབྱེར་མེད་དུ་བསྲེས་པའི་ངང་དུ་སེམས་རྩེ་གཅིག་ཏུ་བཟུང་ལ་
གཉིད་ ཀྱི་རྣལ་ འབྱོར་ བསྐྱངས། འཆི་ བ་ ལ་ ཕྱོགས་ པའི་ ཚེ་ སྔར་ ལྟར་ གསོལ་
འདེབས་ཤུགས་དྲག་ཏུ་བྱས་ལ་བླ་མ་རང་ལ་བསྟིམ་ནས་བླ་མའི་ཐུགས་དང་རང་
སེམས་དབྱེར་མེད་དུ་བསྲེས་པའི་ངང་དུ་བཞག་ནས་གཞན་གང་དུ་ཡང་མ་ཡེངས་
པར་འཆི་ཐུབ་པ་ཞིག་བྱ། དེ་ལྟར་བྱས་ནས་བར་དོར་དེ་ཁའི་རྒྱུན་ངེས་པར་དྲན་
- 384 -



བླ་མའི་རྣལ་འབྱོར་རིགས་གསུམ་སྤྱི་སྒྲུབ་སོགས་བླ་མའི་རྣལ་འབྱོར་གྱི་རིམ་པ་དངོས་གྲུབ་ཀུན་འབྱུང༌།
འོང་བས་དྲན་མ་ཐག་ཏུ་བླ་མའི་ཐུགས་དང་རང་སེམས་དབྱེར་མེད་དུ་བསྲེས་པས་
དེ་ཉིད་དགའ་ལྡན་མཁའ་སྤྱོད་སོགས་སུ་ངེས་པར་འགྲོ་བའི་འདུན་པ་བཏང་ན་
དྲན་པ་ཙམ་གྱིས་སླེབས་འོང་བ་རྟེན་འབྲེལ་གྱི་ཆོས་ཉིད་ཡིན་པས་ཚུལ་འདི་ལྟར་
དུ་ཉམས་སུ་བླངས་ན་མདོ་སྔགས་གསུང་རབ་ཐམས་ཅད་ཀྱི་སྙིང་པོའི་གནད་དམ་
པ་རྙེད་པར་འགྱུར་རོ། །མན་ངག་འདི་སྙིང་གི་དཀྱིལ་དུ་འཆང་བ་ལས་གཞན་ལ་
གསང་བར་ བྱའོ། །ཞེས་ལམ་མ་ནོར་བར་སྟོན་པའི་བླ་མ་མཆོག་གསུམ་ཀུན་
འདུས་སུ་བལྟས་ཏེ་ཆིག་བསྒྲིལ་དུ་གསོལ་བ་བཏབ་ཆོག་པའི་གསོལ་འདེབས་
འདི་ལྟ་བུ་ཞིག་དགོས་ཞེས་མི་ཕྱེད་པའི་དད་པ་ཅན་མེར་མོ་འབའ་རོ་བའི་ཨེམ་ཆི་
མགོན་པོ་གསུམ་དར་གྱིས་བསྐུལ་བ་ལ་བརྟེན་ནས། རྒྱལ་ཁམས་པ་དགེ་སློང་ཡེ་
ཤེས་རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་
བའོ། །འདིས་ཀྱང་འགྲོ་ཀུན་ཐེག་མཆོག་བཤེས་གཉེན་དམ་པས་དགྱེས་བཞིན་
རྗེས་སུ་འཛིན་པའི་རྒྱུར་གྱུར་ཅིག ། །།
- 385-



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
@
#
ར
*#
% ！ ཚ︽རི༔ མ
# % @ # ཆ་ +
# ནྟི ཉི ༔ # རྒྱུ f@ #
# %
ཙྪཱ % $ ཚུ ༔ ༈



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེ ས་པོ འི ་ མཱུ ལ ་ བ ན ག།
དེབ་བརྒྱ་དང་གྱ་གཉིས་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༡༩/༣༢）
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ། །
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡—༡༧༠༠
ISBN 978 - 7—80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ - ༣ ༢ ཡོད་)སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编.- - 北京:
中国藏学出版社,2011.12 (先哲遗书丛书)
ISBN 978-7-80253 - 436-0
1.0雍… 1.0雍… 2百…0喇嘛教
- 文集 - 藏语 V.DB946.6-53
中国版本图书馆CIP数据核字(2011) 第260029号
先哲遗书
(第182卷)
雍增·益西坚赞文集
第19/32卷
雍增·益西坚赞著
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253 - 436 -0/B.123
本文集总定价(1-32册):1050.00元



ISBN 978-7-80253-436-0
9787802534360ll
本文集总定价(1-32 卷): 1050.00 元
