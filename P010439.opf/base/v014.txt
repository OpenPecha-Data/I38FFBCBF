༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
N:
14PD2647
9787802534360
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༧༧
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས་སོ། །
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༤/༣༢)
(༡༤/༣༢)
177
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



@
FSer
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༡༤/༣༢)
ཅེགས།
PACZEKS
༨
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ས་ན་ཡ༢
འཛ ན་
ཀྲུང་གོའི་བོད་རིག་པ་དཔེ་སྐྲུན་ཁང་།
#e
#a
of



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
22
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས།
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།



༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Alo
bios



དཀར་ཆག་
ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། … (1)
ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་
མཆོད་ཅིང་གསོལ་བ་གདབ་པའི་ཚུལ། ……………(392)
ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་
གསོལ་འདེབས་མདོར་བསྡུས་སྙིང་པོར་དྲིལ་བ། … … 486)
ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་
བ་བཏབ་པའི་ཕན་ཡོན། …
•，，，，，
，，，......，，
，，，，， (519)



༄༅། །ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་
བཅས་པའི་རྟོགས་པ་བརྗོད་པ་རྒྱལ་བསྟན་རིན་པོ་ཆེའི་
མཛེས་རྒྱན་ཕུལ་བྱུང་གསེར་གྱི་ཕྲེང་བ་
ཞེས་བྱ་བ་བཞུགས་སོ། །
མུ་ནེ་རིན་རྨ་སྦ་བིར་ཌོ་ཌ་ཤཱ་ནཱཉྩ་ས་སྭཱ་བ་དཱ་ནཾ་ཛ་ཡ་ཤཱ་ས་ན་རཏྭ་སྱ་རུཙུ་
ལངྐར་ཨ་ཏི་ཤ་ཡ་སུ་ཝརྞ་སྱ་མཱ་ལ་ནཱ་མ༔ དེ་ཤི་ཀ་བྷ་ག་ཝཱནྟ་ཐཱ་ག་ཏཨཱཛྙཱ་ཏྟ་སཾ་
མྱ་ཀྲ་སཾ་བུདྡྷ་ཡ་བི་དྷུ་ཙ་ར་ཎ་སཾ་པན་སུ་ག་ཏཿ ལོ་ཀ་བིཏྲ་པུ་རུ་ཥ་ད་མ་ཀཱ་ནུཏྟར་
སཱ་ར་གི་དེ་བ་ཙ་ན་རཱ་ཎཱ་དེ་ཤི་ཀཿ ན་མོ་བུདྡྷ་ཤཱཀྱ་མུ་ན་ཡེ་པཱུ་ཛ་ཤཱར་ཎཾ་ག་ཙྪ་མི།
ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པའི་
རྟོགས་པ་བརྗོད་པ་རྒྱལ་བསྟན་རིན་པོ་ཆེའི་མཛེས་རྒྱན་ཕུལ་བྱུང་གསེར་གྱི་ཕྲེང་
བ་ཞེས་བྱ་བ། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་
གཤེགས་པ། འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་
པ་ལྷ་དང་མི་རྣམས་ཀྱི་སྟོན་པ། སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །སྟོང་གསུམ་མི་མཇེད་ཞིང་འདིའི་འགྲོ་རྣམས་ལ། །
རྒྱལ་བ་གཞན་ལས་ཐུགས་རྗེ་ཆེས་ལྷག་པ། །སྟོན་པ་མཉམ་མེད་ཤཱཀྱའི་རྒྱལ་པོ་
ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཟླ་མེད་སྟོན་པ་ཐུགས་རྗེ་ཅན་
དེ་ཡིས། །སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །འགྲོ་བློའི་མུན་སེལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བསྟན་པའི་སྒྲོན་མེ་ནི། །ལོ་གྲངས་ལྔ་སྟོང་གནས་པར་བྱིན་གྱིས་བརླབས། །ཐུབ་
པ་མཆོག་དེས་བསྟན་པའི་སྒྲོན་མེ་ནི། །གང་ལ་གཏད་ནས་སྐྱོང་བར་ཞལ་བཞེས་
པ། །སངས་རྒྱས་སྤྲུལ་པ་གནས་བརྟན་བཅུ་དྲུག་ལ། །སྒོ་གསུམ་གུས་པ་ཆེན་པོས་
ཕྱག་འཚལ་ལོ། །ནམ་ཞིག་བྱམས་མགོན་སྤྲུལ་པ་འདིར་བྱོན་ནས། །ཚེ་ལོ་ཡར་
འཕེལ་ མཛད་ པ་དེ་ སྲིད་དུ། །ཐུབ་ པའི་ བསྟན་ པ་ གནས་ དང་ འཕེལ་ བ་ནི། །
གནས་བརྟན་ཆེན་པོ་རྣམས་ལ་ལྟོས་པར་གསུངས། །དེ་ཕྱིར་ཐུབ་བསྟན་འཛིན་
པར་འདོད་རྣམས་ཀྱིས། །འཕགས་པའི་གནས་བརྟན་ཆེན་པོ་འདི་དག་ལ། །དད་
ཅིང་གུས་པའི་མཆོད་ཅིང་གསོལ་བཏབ་ན། །འདོད་དོན་ཐམས་ཅད་འགྲུབ་པར་
རྒྱལ་བས་གསུངས། །ཚུལ་དེ་མཐོང་ནས་གནས་བརྟན་བཅུ་དྲུག་གི །རྟོགས་པ་
བརྗོད་ལ་བདག་བློ་སྤྲོ་བ་སྐྱེས། །མཁྱེན་བརྩེ་ནུས་མཐུ་ཐོགས་པ་མི་མངའ་བ། །
གནས་བརྟན་རྣམས་ཀྱི་བྱིན་གྱིས་བརླབ་ཏུ་གསོལ། །བསྐལ་བཟང་རྒྱལ་བ་སྟོང་
གི་ བསྟན་ པའི་ ཁུར། །གང་ ལ་ གཏད་ ནས་ བསྲུང་ བར་ ཞལ་ བཞེས་ པ། །མཐུ་
སྟོབས་དབང་ཕྱུག་གསང་བའི་བདག་པོ་དང༌། །བཀའ་སྡོད་རྣམས་ཀྱིས་བདག་གི་
གྲོགས་མཛོད་ཅིག ། །
དེ་ལ་འདིར་སྟོན་པ་ཐུབ་པའི་དབང་པོ་དང་། ཐུབ་པའི་དབང་པོས་བཀའ་
བསྒོས་ནས་རྒྱལ་བའི་བསྟན་པ་ཕྱོགས་ཀུན་ཏུ་སྤེལ་ཞིང་རྒྱས་པར་མཛད་པའི་
གནས་བརྟན་ཆེན་པོ་བཅུ་དྲུག་གི་རྟོགས་པ་བརྗོད་པ་ལ་བཞི། སྟོན་པ་ཐུབ་པའི་
དབང་པོ་ཞིང་འདིར་བྱོན་ནས་ཆོས་ཀྱི་འཁོར་ལོ་བསྐོར་ཚུལ། སྟོན་པ་མྱ་ངན་ལས་
འདས་པའི་ཚུལ་བསྟན་པའི་རྗེས་སུ་གནས་བརྟན་ཆེན་པོ་བཅུ་དྲུག་གིས་བསྟན་པ་
འཛིན་ཅིང་སྤེལ་བར་ལུང་བསྟན་ཚུལ། གནས་བརྟན་བཅུ་དྲུག་པོ་སོ་སོའི་རྟོགས་
-
2-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བརྗོད་རྒྱས་པར་བཤད་པ། ཐུབ་པའི་དབང་པོ་འཕགས་པ་གནས་བརྟན་བཅུ་
དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་ལོ། ། །
དང་པོ་ནི། བདག་ཅག་གི་སྟོན་པ་ཤཱཀྱའི་རྒྱལ་པོ་ཐུགས་རྗེ་ཅན་དེ་ཉིད་
ཀྱིས་ཐོག་མར་ཇི་ལྟར་ཐུགས་བསྐྱེད་པའི་ཚུལ་ནི། མདོ་སྡེ་སྐལ་བཟང་ལས། ང་
ནི་སྔོན་ཚེ་དམན་པར་གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ། །
འཇམ་གང་ཞིག་ནི་དབུལ་བ་བྱས་ནས་ཀྱང་། །དང་པོར་བྱང་ཆུབ་ཏུ་ནི་སེམས་
བསྐྱེད་དོ། །ཞེས་གསུངས་པ་ལྟར། སྟོན་པ་ཐུགས་རྗེ་ཅན་འདི་སྔོན་རྫ་མཁན་གྱི་
བུ་ཁྱེའུ་སྣང་བྱེད་དུ་སྐུ་འཁྲུངས་པའི་ཚེ་དེ་བཞིན་གཤེགས་པ་ཤཱཀྱ་ཐུབ་ཆེན་ཞེས་
བྱ་བ་འཇིག་རྟེན་དུ་བྱོན་པ་དང་མཇལ་ཏེ་རྫའི་བུམ་པ་འཇམ་གྱིས་བཀང་བ་མེ་
ལོང་ གིས་ ཁ་ བརྒྱན་པ་སོགས་མཆོད་ པའི་ ཡོ་བྱད་ཅི་ཡོད་ཕུལ་ཏེ། དེ་བཞིན་
གཤེགས་པ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེ་ཚད་དང་ཞིང་ཁམས་དང་།
ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་ཀྱང་འགྱུར་བར་
ཤོག །ཅེས་བརྗོད་ནས་བྱང་ཆུབ་མཆོག་ཏུ་ཐུགས་བསྐྱེད། །གཞན་ཡང་སྟོན་པ་
ཐུགས་ རྗེ་ཅན་འདི་ཉིད་ ཀྱིས་ རང་ཅག་ ཁམས་གསུམ་ གྱི་འགྲོ་བ་འཁོར་བའི་
གནས་ན་ལས་དང་ཉོན་མོངས་པས་བཅིངས་ཤིང་སྡུག་བསྔལ་བརྒྱ་ཕྲག་དུ་མས་
མནར་བ་རྣམས་ཐུགས་ཀྱིས་མ་བཟོད་ནས་དེ་བཞིན་གཤེགས་པ་བགྲང་བ་ལས་
འདས་པ་དག་གི་སྤྱན་སྔར་ཐུགས་བསྐྱེད་ཅིང་སྨོན་ལམ་འདེབས་པར་མཛད།
ལྷག་པར་སྟོན་པ་ཐུགས་རྗེ་ཅན་འདི་ཉིད་ཀྱིས་བདག་ཅག་སྙིགས་མ་ལྔ་བདོའི་
སེམས་ཅན་སངས་རྒྱས་དང་བྱང་ཆུབ་སེམས་དཔའ་གཞན་ཐམས་ཅད་ཀྱིས་ཡལ་
བར་བོར་བའི་མགོན་མེད་རྣམས་ཀྱི་དོན་དུ་མི་མཇེད་འཇིག་རྟེན་གྱི་ཞིང་འདི་ཇི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལྟར་བཟུང་བའི་ཚུལ་ནི། སྟོན་པ་ཐུགས་རྗེ་ཅན་འདི་ཉིད་སྔོན་བསྐལ་པ་ཆེན་པོ་
འཛིན་པ་ཞེས་བྱ་བའི་དུས་སུ་བྲམ་ཟེ་རྒྱ་མཚོའི་རྡུལ་དུ་འཁྲུངས་པའི་ཚེ་རང་གི་
སྲས་བྲམ་ཟེ་རྒྱ་མཚོའི་སྙིང་པོ་ཞེས་བྱ་བ་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་
མངོན་པར་རྫོགས་པར་སངས་རྒྱས་ཏེ་དེ་བཞིན་གཤེགས་པ་རིན་ཆེན་སྙིང་པོ་
ཞེས་བྱ་བར་གྱུར་པ་དེའི་སྤྱན་སྔར་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་
ཁྱུད་དང༌། རང་ གི་སློབ་མ་བྲམ་ཟེ་རིག་བྱེད་ཀློག་པ་སྟོང་ལ་སོགས་པ་ སྲོག་
ཆགས་བྱེ་བ་ཕྲག་མང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སེམས་བསྐྱེད་དུ་བཅུག་ཅིང་དེ་དག་ཕལ་ཆེར་གྱིས་རང་རང་གིས་སངས་རྒྱས་ཀྱི་
ཞིང་བཟུང་བ་ན། འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མུ་ཁྱུད་ཀྱིས་བདེ་བ་
ཅན་གྱི་ཞིང་གི་བཀོད་པ་བློ་ལ་བཟུང་ནས་དག་པའི་ཞིང་དེ་འགྲུབ་པའི་ཕྱིར་དུ་
ཐུགས་བསྐྱེད་ཅིང་དམ་བཅས། ཁྱབ་འཇུག་རླུང་ཞེས་བྱ་བ་བདག་ཉིད་ཆེན་ པོ་
ཞིག་གིས་མ་དག་པའི་འཇིག་རྟེན་དུ་སེམས་ཅན་གྱི་དོན་བྱེད་པར་ཐུགས་བསྐྱེད་
ཅིང་མ་དག་པའི་ཞིང་བཟུང་། དེ་མ་གཏོགས་པ་རྒྱལ་སྲས་བདག་ཉིད་ཆེན་པོ་དེ་
དག་ཐམས་ཅད་ཀྱིས་གདུལ་བྱ་གདུལ་སླ་བ་དང་ཞིང་དག་པ་འབའ་ཞིག་བཟུང་
ནས་རྩོད་ལྡན་ཚེ་ལོ་བརྒྱ་པའི་དུས་འདི་ཐམས་ཅད་ཀྱིས་སྤངས་ཤིང་ཡལ་བར་
བོར་བ་ན། བྲམ་ཟེ་རྒྱ་མཚོའི་རྡུལ་ གྱིས་ སྙིང་ རྗེ་ཆེན་པོ་བསྐྱེད་ནས་དེ་བཞིན་
གཤེགས་པ་རིན་ཆེན་སྙིང་པོའི་སྤྱན་སྔར་བླ་གོས་ཕྲག་པ་གཅིག་ཏུ་གཟར་ནས་
པུས་མོ་གཡས་པའི་ལྷ་ང་ས་ལ་བཙུགས་ཏེ་ཡོན་ཏན་དུ་མས་བསྟོད་ཅིང་མཆོད་
ནས། བདག་ཅག་སྙིགས་མའི་འགྲོ་བ་རྣམས་ཀྱི་མགོན་སྐྱབས་སུ་འབྱོན་པའི་
ཐུགས་བསྐྱེད་དང་དམ་བཅའ་འདི་ལྟར་མཛད་དེ། བཅོམ་ལྡན་འདས། བདག་
=
4-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གིས་སྲོག་ཆགས་བྱེ་བ་ཕྲག་མང་པོ་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཡང་དག་པར་འཛིན་དུ་སྩལ་ཏེ། དེ་དག་གིས་ཀྱང་རང་རང་གི་སངས་
རྒྱས་ཀྱི་ཞིང་རྒྱ་ཆེ་དགུ་དག་ཡོངས་སུ་བཟུང་ཞིང་འདུལ་བའི་སེམས་ཅན་ཡང་
བསམ་པ་ཡོངས་སུ་དག་པ་དང་། དགེ་བའི་རྩ་བ་བསྐྲུན་པ་དང་། གདུལ་སླ་བ་
དག་ཡོངས་སུ་བཟུང་ལགས་སོ། །གང་དག་སྐར་མ་སྐྱོང་ལ་སོགས་པ་བྲམ་ཟེའི་
ཁྱེའུ་རིག་བྱེད་ཀློག་པ་སྟོང་རྩ་བཞི་པོ་འདི་དག་ནི་དེ་བཞིན་གཤེགས་པས་བསྐལ་
པ་བཟང་པོར་ལུང་བསྟན་ཏེ། སྐྱེས་བུ་དམ་པ་དེ་དག་གིས་ཀྱང་འདོད་ཆགས་
དང༌། ཞེ་སྡང་དང་། ང་རྒྱལ་ལ་སྤྱོད་པ་དག་ཐེག་པ་གསུམ་པོ་དག་གིས་འདུལ་
བར་བགྱིད་ལགས་མོད་ཀྱི། འོན་ཀྱང་དེ་དག་གིས་ཉོན་མོངས་པའི་སྒྲིབ་པ་ཤས་
ཆེ་བ་དང་། རྩོད་པའི་དུས་ཀྱི་སྙིགས་མ་དག་ ཡོངས་སུ་སྤངས་པས། བཙུན་པ་
བཅོམ་ལྡན་འདས། དེ་དག་གིས་ཀྱང་མཚམས་མ་མཆིས་པ་བགྱེད་པ་རྣམས་དང༌།
དམ་པའི་ཆོས་སྤོང་བ་རྣམས་དང་། འཕགས་པ་ལ་སྐུར་པ་འདེབས་པ་རྣམས་
དང་། ལོག་པར་ལྟ་བ་རྣམས་དང་། འཕགས་པའི་ནོར་བདུན་དང་བྲལ་བ་རྣམས་
དང༌། ཕར་མི་འཛིན་པ་རྣམས་དང་། མར་མི་འཛིན་པ་རྣམས་དང༌། དགེ་སྦྱོང་དུ་
མི་འཛིན་པ་རྣམས་དང་། བྲམ་ཟེར་མི་འཛིན་པ་རྣམས་དང༌། བགྱི་བ་མ་ལགས་
པ་བགྱིད་ པ་ རྣམས་ དང༌། བསོད་ནམས་ མ་ ལགས་ པ་ བགྱིད་ པ་ རྣམས་ དང་།
འཇིག་རྟེན་ཕ་རོལ་ལ་འཇིགས་པར་མི་ལྟ་བ་རྣམས་དང་། ལེགས་པར་སྤྱོད་པ་
གསུམ་པོ་དག་དོན་དུ་མི་གཉེར་བ་རྣམས་དང་། དེ་བཞིན་དུ་ལྷ་དང་མི་རྣམས་ཀྱི་
དཔལ་དང་འབྱོར་པ་དག་ལ་བརྩོན་པ་རྣམས་དང༌། ཉེས་པར་སྤྱོད་པ་གསུམ་པོ་
དག་ལ་ཡང་དག་པར་ཞུགས་པ་རྣམས་དང་། དགེ་བ་བཅུའི་ལས་ཀྱི་ལམ་དང་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བྲལ་བ་རྣམས་དང༌། དགེ་བའི་བཤེས་གཉེན་ཐམས་ཅད་ཀྱིས་སྤངས་པ་རྣམས་
དང༌། མཁས་པ་ཐམས་ཅད་ཀྱིས་བོར་བ་རྣམས་དང་། སྲིད་པའི་བཙོན་རར་ཆུད་
པ་རྣམས་དང་། རྒྱུན་ཕྱོགས་སུ་བདས་པ་རྣམས་དང་། འགྱུར་བྱེད་ཀྱི་ཆུ་ཀླུང་དུ་
ནུབ་པ་རྣམས་དང༌། འཁོར་བའི་འདམ་དུ་བྱིང་བ་རྣམས་དང་། གཏི་མུག་གི་མུན་
པ་དང་མ་ བྲལ་བ་རྣམས་དང་། མི་དགེ་བའི་བགྱི་བ་ཐམས་ཅད་མ་བཏང་བ་
རྣམས་དང་། སངས་རྒྱས་ཀྱི་ཞིང་སྟོང་པ་ཐམས་ཅད་དུ་བོར་བ་རྣམས་དང་། མི་
དགེ་བའི་རྩ་བ་ཐམས་ཅད་དང་འགྲོགས་པར་གྱུར་པ་རྣམས་དང་། ལམ་ངན་པས་
བཅོས་པར་གྱུར་པ་རྣམས་དང༌། ཉམ་ང་བ་ཆེན་པོ་ཐོབ་པར་གྱུར་པ་རྣམས་སྤངས་
ལགས་ཏེ། དེའི་ཚེ་ན་བསྐལ་པ་བཟང་པོ་ལ་སངས་རྒྱས་ཀྱི་ཞིང་མི་མཇེད་ན་མིའི་
ཚེ་ལོ་བརྒྱད་ཅུ་ཐུབ་པར་འགྱུར་བ་ཐམས་ཅད་སྐྱེས་བུ་དམ་པ་མཁས་པ་འདི་དག་
གིས་སྤངས་ཤིང་བོར་བས་དེའི་ཚེ་སྲིད་པའི་རྦ་ཀློང་དང་འཁོར་བའི་འཁྲུལ་འཁོར་
ན་སྐྱོབ་པ་མ་མཆིས་པ་དང་། སྐྱབས་མ་མཆིས་པ་དང་། དཔུང་གཉེན་མ་མཆིས་
པ་དང་། སྡུག་བསྔལ་གྱི་སྣོད་དུ་གྱུར་པའི་སེམས་ཅན་དེ་དག་སྤངས་ནས་རང་
རང་གི་སངས་རྒྱས་ཀྱི་ཞིང་བཟང་དགུ་ཡོངས་སུ་བཟུང་ཞིང་ཤིན་ཏུ་དུལ་བ་དང་།
བསམ་པ་ཡོངས་སུ་དག་པ་དང་། དགེ་བའི་རྩ་བ་བསྐྲུན་པ་དང་། བརྩོན་འགྲུས་
བརྩམས་པ་དང་། སངས་རྒྱས་མང་པོ་ལ་ལྷག་པར་བགྱི་བ་བགྱིས་པའི་འདུལ་བ་
རྣམས་ཡོངས་སུ་བཟུང་བ་དེ་ལྟ་བུ་མ་ལགས་སམ། དེ་བཞིན་གཤེགས་པ་རིན་པོ་
ཆེའི་སྙིང་པོས་བཀའ་སྩལ་པ། བྲམ་ཟེ། དེ་བཞིན་ཏེ། སེམས་ཅན་བསམ་པ་ཇི་ལྟ་
བ་བཞིན་དུ་སྨོན་ལམ་འདེབས་པར་བྱེད་ཅིང་། སངས་རྒྱས་ཀྱི་ཞིང་གི་ཡོན་ཏན་
བཀོད་པ་ཡང་ཡོངས་སུ་བཟུང་བ་རྣམས་ངས་ཀྱང་དེ་ཉིད་དུ་ལུང་བསྟན་ཏོ། །བྲམ་
-
6-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཟེ་རྒྱ་མཚོའི་རྡུལ་གྱིས་གསོལ་པ། བཙུན་པ་བཅོམ་ལྡན་འདས། བདག་ནི་དཔེར་
བགྱི་ན་ཤིང་ཀེང་ཤུ་ཀའི་འདབ་མ་བཞིན་དུ་སྙིང་འདར་ཞིང་བདག་གི་ཡིད་ནི་
ཤིན་དུ་སྐྱོ་ལ། བདག་གི་ལུས་ཐམས་ཅད་ནི་ཤ་ཐང་བར་གྱུར་ཅིང་མཆིས་ན།
བཙུན་པ་བཅོམ་ལྡན་འདས། གལ་ཏེ་དེའི་ཚེ་བྱང་ཆུབ་སེམས་དཔའ་རྣམས་ཀྱིས་
སྤངས་ཤིང་རྩོད་པ་ཆེན་པོའི་དུས་ཀྱི་མུན་པར་འཕངས་ཏེ་ཐམས་ཅད་ཀྱིས་ཡོངས་
སུ་སྤངས་པའི་སེམས་ཅན་རྣམས་བདག་གི་སྙིང་རྗེའི་གནས་སུ་འགྱུར་བ་ལྟ་ན།
བཙུན་པ་བཅོམ་ལྡན་འདས། བདག་མ་འོངས་པའི་དུས་བསྐལ་པ་གྲངས་མེད་པ་
གངྒཱའི་ཀླུང་གཅིག་གི་བྱེ་མ་སྙེད་འདས་ནས་བསྐལ་པ་གྲངས་མ་མཆིས་པ་གངྒཱའི་
ཀླུང་གི་བྱེ་མ་སྙེད་གཉིས་པ་ལ་བབ་པ་ན། བསྐལ་པ་བཟང་པོ་དེ་ལ་སྐྱེ་དགུའི་ཚེ་
ལོ་སྟོང་ཐུབ་པ་ན་སྡོད་ཅིང་
། བདག་ཡུན་རིང་པོ་དེ་སྲིད་དུ་བྱང་ཆུབ་ཀྱི་སྤྱད་པ་
སྤྱོད་པ་ན་འཁོར་བས་ཡོངས་སུ་མི་སྐྱོ་བར་གྱུར་ཅིག །ཅེས་སོགས་དང༌། གང་
དག་བསྐལ་པ་བྱེ་བ་ཁྲག་ཁྲིག་དཔག་ཏུ་མ་མཆིས་གྲངས་མ་མཆིས་པ་དག་ཏུ་སྤོ་
བ་བརྟན་པའི་སྟོབས་ཀྱི་ཤུགས་ཀྱིས་སྤྱོད་པ་ལ་ཇི་ལྟར་སྔོན་ཆད་བྱང་ཆུབ་སེམས་
དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སླད་དུ་སྤྱད་པ་སྤྱོད་པ་
འགས་ཀྱང་དེ་ལྟར་སྤྲོ་བ་བརྟན་པའི་སྟོབས་ཀྱི་ཤུགས་ཀྱིས་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་མ་སྤྱད་ཅིང། སླད་ཀྱི་བྱང་ཆུབ་སེམས་པ་གང་དག་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཀྱི་སླད་དུ་སྤྱད་པ་སྤྱོད་པར་འགྱུར་བ་དག་ཀྱང་དེ་
ལྟར་སྤྲོ་བ་བརྟན་པོའི་སྟོབས་ཀྱི་ཤུགས་ ཀྱིས་ཤེས་རབ་ཀྱི་ཕ་རོལ་དུ་ཕྱིན་པ་
ལ་སྤྱོད་པར་མི་འགྱུར་བ་དེ་ལྟ་བུའི་བདག་སྤྱོད་པར་གྱུར་ཅིག །སླད་མའི་བྱང་
ཆུབ་སེམས་དཔའ་སྙིང་རྗེ་ཆེན་པོ་དང་ལྡན་པ་གང་ལགས་པ་རྣམས་ཀྱང་ཚུལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཁྲིམས་ཀྱི་ཡོན་ཏན་ལ་འགོད་པར་གྱུར་ཅིག །བདག་གིས་སེམས་དང་པོ་བསྐྱེད་
པས་ཀྱང་སླད་མའི་བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་འགྲུབ་པར་
གྱུར་ཅིག །ཅེས་སོགས་སྨོན་ལམ་ཆེན་པོ་ལྔ་བརྒྱ་བཏབ་ནས་མི་མཇེད་འཇིག་
རྟེན་གྱི་ཞིང་འདི་བཟུང་ཞིང་། སྙིགས་མའི་འགྲོ་བ་རྣམས་ཀྱི་མགོན་སྐྱབས་དང་
དཔུང་གཉེན་དུ་འབྱོན་པར་ཐུགས་དམ་བཅས་པ་ན། དེ་བཞིན་གཤེགས་པ་རིན་
ཆེན་སྙིང་པོ་ལ་སོགས་པའི་ཕྱོགས་བཅུའི་རྒྱལ་བ་སྲས་བཅས་ཐམས་ཅད་ཀྱིས་
ལེགས་སོ་ཞེས་རྒྱ་ཆེར་བསྔགས་ཤིང་། ལྷག་པར་དེ་བཞིན་གཤེགས་པ་རིན་ཆེན་
སྙིང་པོས་འགྲན་ཟླ་ཐམས་ཅད་དང་བྲལ་བའི་མེ་ཏོག་པདྨ་དཀར་པོ་ལྟ་བུར་
བསྔགས་ཏེ། ཇི་ལྟར་བསྔགས་པ་ནི། དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རིན་པོ་ཆེ་སྙིང་པོས་བྲམ་ཟེ་རྒྱ་མཚོའི་རྡུལ་ལ་
ལེགས་སོ་ཞེས་བྱ་བ་བྱིན་ཏེ། བྲམ་ཟེ་ཆེན་པོ་སྙིང་རྗེ་ཆེན་པོ་དང་ལྡན་པ་ཁྱོད་
སེམས་ཅན་བགྲང་བ་ལས་ཡང་དག་པར་འདས་པ་རྣམས་ལ་ཕན་པར་བྱེད་པ་
དང༌། འཇིག་རྟེན་ལ་སྣང་བར་བྱེད་པར་གྱུར་པ་ནི་སྙིང་རྗེ་དང་ལྡན་པ་ཡིན་ཏེ།
ལེགས་སོ་ལེགས་སོ། །བྲམ་ཟེ། འདི་ལྟ་སྟེ། དཔེར་ན་མེ་ཏོག་གི་ཞིང་ཕུན་སུམ་
ཚོགས་པ་ཞིག་ལ། ཁ་དོག་སྣ་ཚོགས་དང་། དྲི་སྣ་ཚོགས་དང་། རེག་པ་སྣ་ཚོགས་
དང་། འདབ་མ་སྣ་ཚོགས་དང་། སྡོང་བུ་སྣ་ཚོགས་དང་། རྩ་བ་སྣ་ཚོགས་དང་།
སྨན་གྱི་ཡོ་བྱད་ཀྱི་གནས་སྣ་ཚོགས་ཡོད་དོ། །དེ་ལ་མེ་ཏོག་ཁ་ཅིག་གི ཁ་དོག་
དང་དྲི་ནི་དཔག་ཚད་བརྒྱར། ཁ་ཅིག་གིས་ནི་དཔག་ཚད་ཉིས་བརྒྱར། ཁ་ཅིག་
གིས་ནི་དཔག་ཚད་སུམ་བརྒྱར་ལྷང་ངེ་ལྷན་ནེར་བྱེད་ཅིང་། མེ་ཏོག་ཁ་ཅིག་གི་ཁ་
དོག་དང་དྲིས་ནི་གླིང་བཞི་པའི་འཇིག་རྟེན་གྱི་ཁམས་ཐམས་ཅད་དུ་ལྷང་ངེ་ལྷན་



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ནེར་བྱེད་ལ། སེམས་ཅན་གང་དག་མིག་མེད་པ་དེ་དག་གིས་མེ་ཏོག་དེའི་དྲི་
བསམས་ན་ནི་མིག་དག་ཐོབ་པར་འགྱུར། འོན་པ་རྣམས་ཀྱིས་ནི་རྣ་བ་དག་ཐོབ་
པར་འགྱུར། ཡན་ལག་ཐམས་ཅད་ཀྱི་བར་དག་ཉམས་པ་རྣམས་ཀྱིས་ནི་ཡན་
ལག་ཐམས་ཅད་ཐོབ་པར་འགྱུར་བ་དང་། སེམས་ཅན་གང་དག་ནད་བཞི་བརྒྱ་རྩ་
བཞི་པོ་དག་གིས་གཙེས་པར་གྱུར་པ་དེ་དག་གིས་དྲི་དེ་བསྣམས་ན་ནི་ནད་ཐམས་
ཅད་ལས་ཡོངས་སུ་ཐར་པར་འགྱུར་བ་དང་། སེམས་ཅན་གང་དག་མྱོས་པ་དང་།
བརྒྱལ་བ་དང་། མྱོས་ པ་ དང་། རེངས་ པ་ དང་། སེམས་རྨུགས་པ་དང་། སེམས་
རྣམ་པར་གཡེངས་པ་དང་། དྲན་པ་རབ་ཏུ་ཉམས་པ་རྣམས་ཀྱིས་མེ་ཏོག་དེ་དག་
གི་དྲི་བསྣམས་ན་ནི་དྲན་པ་ཐམས་ཅད་ཐོབ་པར་འགྱུར་བ་ཞིག་ཡོད་ལ། མེ་ཏོག་
གི་ཞིང་དེའི་ནང་ནས་པདྨ་དཀར་པོ་མཁྲང་བ། སྲ་བ། རྡོ་རྗེ་ལས་གྲུབ་པ། འཇམ་
པ། སྡོང་བུ་ནི་བཻཌཱུརྱ། འདབ་མ་ནི་གསེར། ཟེ་འབྲུ་ནི་རྡོའི་སྙིང་པོ། ཟེ་བ་ནི་མུ་
ཏིག་དམར་པོ། འཕང་དུ་ནི་དཔག་ཚད་བརྒྱད་ཁྲི་བཞི་སྟོང་། རྒྱར་ནི་དཔག་ཚད་
འབུམ་ཡོད་པ་གཅིག་ཅིག་སྐྱེས་པར་གྱུར་ལ་པདྨ་དཀར་པོ་དེའི་ཁ་དོག་དང་དྲིས་
ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་
སྙེད་དག་ཏུ་ཁྱབ་ཅིང་ལྷང་ངེ་ལྷན་ནེར་གྱུར་ལ། བྲམ་ཟེ། ཕྱོགས་བཅུའི་འཇིག་
རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་རྡུལ་སྙེད་པོ་དེ་དག་ན་
སེམས་ཅན་གྱི་ཁམས་གང་དག་ལུས་མི་མཐུན་པ་དང༌། ནད་ཀྱིས་ཉེན་པ་དང་།
ཡན་ལག་ཉམས་པ་དང་། མྱོས་པ་དང་། བརྒྱལ་བ་དང་། སྨྱོས་པ་དང་། གཉིད་
ལོག་པ་དང༌། དྲན་པ་རབ་ཏུ་ཉམས་པ་དང་། སེམས་རྣམས་པར་གཡེངས་བའི་
སེམས་ཅན་དེ་དག་གིས་པདྨ་དཀར་པོ་དེའི་འོད་མཐོང་ཞིང་དྲི་བསྣམས་ན་ནད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཐམས་ཅད་རབ་ཏུ་ཞི་བར་འགྱུར་ཞིང་དྲན་པ་ཡང་འཐོབ་པར་འགྱུར་བ་དང་།
སངས་རྒྱས་ཀྱི་ཞིང་དེ་དག་ན་སེམས་ཅན་གང་དག་ཤི་ནས་ཡུན་རིང་པོ་མ་ལོན་
ཞིང་། ལུས་མ་ཞིག་པ་དེ་དག་གི་རོ་ལ་པདྨ་དཀར་པོ་དེའི་འོད་ཟེར་དག་གིས་ཕོག་
གམ། དྲིས་རེག་ན་རོ་དེ་དག་ཀྱང་སྲོག་གི་དབང་པོ་འཐོབ་པར་འགྱུར་ཞིང་ཡང་
ཕྱིས་ལངས་ཏེ་མཛའ་བཤེས་དང་སྣག་གི་གཉེན་མཚམས་དག་མཐོང་ནས་དེ་དག་
ཐམས་ཅད་སྐྱེད་མོས་ཚལ་དུ་ཞུགས་ཏེ་འདོད་པའི་ཡོན་ཏན་ལྔ་པོ་དག་འབྱོར་ཞིང་
ལྡན་པར་འགྱུར་ལ་གནས་པར་འགྱུར་བ་དང་། གང་དག་ཡང་དེ་ནས་ཤི་འཕོས་
པར་འགྱུར་པ་དེ་དག་ཀྱང་ཚངས་པའི་གནས་དག་པར་སྐྱེ་བར་འགྱུར་ལ། དེ་དག་
དེར་ཚེ་དཔག་ཏུ་མེད་པར་འགྱུར་ཞིང་ཡུན་རིང་པོར་གནས་པར་འགྱུར་བ་དང༌།
དེ་ནས་ཤི་འཕོས་ནས་ཀྱང་གཞན་དུ་སྐྱེ་བར་མི་འགྱུར་བ་ཞིག་ཡོད་ན། བྲམ་ཟེ། །
མེ་ཏོག་གི་ཞིང་དེ་ཇི་ལྟར་བར་ཐེག་པ་ཆེན་པོའི་འདུས་པ་འདི་ཡང་དེ་བཞིན་དུ་
བལྟ་བར་བྱའོ། །ཇི་ལྟར་ཉི་མ་འཆར་བར་ཉེ་བར་གནས་པའི་དུས་ན་མེ་ཏོག་དེ་
དག་ཁ་བྱེ་ཞིང་རབ་ཏུ་རྒྱས་པར་གྱུར་ནས་ལྷང་ངེ་ལྷན་ནེར་འགྱུར་ཅིང་། ཁ་ཅིག་
གི་འཕང་དུ་ནི་དཔག་ཚད་བརྒྱ། ཁ་ཅིག་གི་འཕང་དུ་ནི་དཔག་ཚད་སྟོང་གི་བར་དུ་
གྱུར་ནས་སེམས་ཅན་མང་པོ་དེ་དག་གི་ནད་སྣ་ཚོགས་རབ་ཏུ་ཞི་བར་བྱེད་པ་དེ་
ལྟར་ནི་འཇིག་རྟེན་དུ་སངས་རྒྱས་ཉི་མ་དེ་བཞིན་གཤེགས་པ་སྐྱེས་བུ་དམ་པ་བྱུང་
བ་ཡིན་ནོ། །ཇི་ལྟར་ཉི་མ་ཤར་བའི་འོད་ཟེར་དག་གིས་མེ་ཏོག་དེ་དག་ཁ་བྱེ་ཞིང་
ལྷམ་མེ་ལྷང་ངེ་ལྷན་ནེར་གྱུར་ནས། ནད་སྣ་ཚོགས་ཀྱིས་ཉེན་པའི་སེམས་ཅན་
རྣམས་ཀྱི་ནད་ཉེ་བར་ཞི་བར་འགྱུར་བ་དེ་ལྟར་ནི་སྐྱེས་བུ་དམ་པ་ང་འཇིག་རྟེན་དུ་
བྱུང་སྟེ་ཐུགས་རྗེ་ཆེན་པོའི་འོད་ཟེར་དག་གིས་སེམས་ཅན་རྣམས་ལ་ཁྱབ་པར་
- 10 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མཛད་ཅིང་ཁ་ཕྱེ་ནས་ཡང་དང་ཡང་དུ་སེམས་ཅན་རྣམས་བསོད་ནམས་བྱ་བའི་
དངོས་པོ་གསུམ་པོ་དག་ལ་མངོན་པར་སྦྱོར་བར་མཛད་པ་དང་། ཁྱོད་ཀྱིས་ཀྱང་
སེམས་ཅན་ཚད་མེད་གྲངས་མེད་པ་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཡང་དག་པར་འཛིན་དུ་བཅུག་ཅིང་། བཙུད་དེ་རབ་ཏུ་བཀོད་ནས་ང་ལ་
ཕུལ་བ་དེ་དག་ཐམས་ཅད་ཀྱིས་ངའི་དྲུང་དུ་སངས་རྒྱས་ཀྱི་ཞིང་དག་ཡོངས་སུ་
བཟུང་སྟེ། ཁ་ཅིག་གིས་ནི་སངས་རྒྱས་ཀྱི་ཞིང་ཡོངས་སུ་དག་པ་དག་ཡོངས་སུ་
བཟུང་། ཁ་ཅིག་གིས་ནི་ཡོངས་སུ་མ་དག་པ་དག་ཡོངས་སུ་བཟུང་ཞིང་རང་རང་
གིས་སྨོན་ལམ་ཇི་ལྟར་བཏབ་པ་དེ་ལྟར་ངས་ཀྱང་ལུང་བསྟན་པ་ཡིན་ནོ། །ཞེས་
སོགས་ཀྱིས་རྒྱ་ཆེར་བསྔགས་ཤིང་། བསྔགས་པ་དེའི་མཇུག་བསྡུ་བ་ན་འདི་ལྟར་
གསུངས་ཏེ། བྲམ་ཟེ། འདི་ ལྟར་ སྟེ། དཔེར་ན། ཁྱོད་ནི་ ད་ ལྟར་ སྨོན་ ལམ་ གྱི་
དབང་གིས་དེ་བཞིན་གཤེགས་པའི་སྤྱན་སྔར་བྱང་ཆུབ་སེམས་དཔའ་དཔག་ཏུ་
མེད་གྲངས་མེད་པ་རྣམས་ཀྱི་ནང་དུ། དགེ་བ་ལུང་བསྟན་པའི་ཞིང་དུ་སྙིང་རྗེ་པདྨ་
དཀར་པོ་ལྟ་བུར་སྐྱེས་པ་ཡིན་ནོ། །གང་གི་ཚེ་ཁྱེད་ཀྱིས་སྙིང་རྗེ་ཆེན་པོ་བརྗོད་
པས་མཚམས་མེད་པ་བྱེད་པ་དང༌། མི་དགེ་བའི་རྩ་བ་དང་ལྡན་པར་གྱུར་པའི་
བར་གྱིས་འདུལ་བ་རྣམས་ཡོངས་སུ་བཟུང་ཞིང་སྙིགས་མ་ལྔ་བདོ་བའི་སངས་
རྒྱས་ ཀྱི་ ཞིང་ ཡོངས་སུ་བཟུང་བའི་ཚེ། ཕྱོགས་བཅུའི་སངས་རྒྱས་བཅོམ་ ལྡན་
འདས་སངས་རྒྱས་ཀྱིས་ཞིང་གི་རྡུལ་ཕྲ་རབ་ཀྱི་རྡུལ་སྙེད་དག་གིས་ཀྱང་སྐྱེས་བུ་
དམ་པ་ཁྱོད་ལ་ལེགས་སོ་ཞེས་བྱ་བ་བྱིན་ཏེ། ཕོ་ཉ་དག་ཀྱང་བཏང་ནས་ཁྱོད་ཀྱི་
མིང་ སྙིང་ རྗེ་ཆེན་པོ་ དང༌ ལྡན་ པ་ཞེས་བྱ་བར་བཏགས་སོ། །འཁོར་འདི་དག་
ཐམས་ཅད་ཀྱང་ཁྱོད་ལ་མཆོད་པའི་ལས་བྱ་བའི་ཕྱིར་བརྩོན་པར་གྱུར་ཏོ། །སྙིང་
- 11 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྗེ་ཆེན་པོ་དང་ལྡན་པ་ཁྱོད་ནི་མ་འོངས་པའི་དུས་ན་བསྐལ་པ་གྲངས་མེད་པ་
གངྒཱའི་ཀླུང་གི་བྱེ་མ་སྙེད་གཅིག་འདས་ནས། ལྷག་མ་བསྐལ་པ་གྲངས་མེད་པ་
གངྒཱའི་ཀླུང་གི་བྱེ་མ་སྙེད་དག་ལ་བབ་པ་ན་བསྐལ་པ་བཟང་པོ་ལ་འཇིག་རྟེན་གྱི་
ཁམས་མི་མཇེད་དེར་སྐྱེ་དགུའི་ཚེ་ལོ་བརྒྱ་ཉི་ཤུ་ཐུབ་ཅིང་། རྒ་བ་དང་འཆི་བ་མང་
བའི་སངས་རྒྱས་ཀྱི་ཞིང་ན་འཇིག་རྟེན་ལྡོངས་པ། འདྲེན་པ་མེད་པ། མི་དགེ་བའི་
རྩ་བ་དང་ལྡན་པར་གྱུར་ཅིང་། སེམས་ཅན་ལམ་ངན་པས་བཅོམ་པ། ཉམ་ང་བ་
ཆེན་པོ་ཐོབ་པ། མཚམས་མེད་པ་བྱེད་པ། འཕགས་པ་ལ་སྐུར་བ་འདེབས་པ།
དམ་པའི་ཆོས་སྤོང་བ། ལྟུང་བའི་རྩ་བ་འབྱུང་བ་ནས། ཇི་སྐད་སྔར་སྨོས་པའི་བར་
དག་ལྟ་བུས་གང་བའི་འཇིག་རྟེན་དུ་དེ་བཞིན་གཤེགས་པ་དགྲ་བཅོམ་པ་ཡང་
དག་ པར་ རྫོགས་ པའི་ སངས་ རྒྱས་ རིག་ པ་ དང་ ཞབས་ སུ་ ལྡན་ པ་ བདེ་བར་
གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བ་ཁ་ལོ་བསྒྱུར་བ་བླ་ན་མེད་པ་
ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སུ་འགྱུར་ཏེ། འགྲོ་
བའི་འཁོར་ལོ་ནི་བཟློག །ཆོས་ཀྱི་འཁོར་ལོ་ནི་བསྐོར། དབང་བསྒྱུར་བའི་བདུད་
དང༌ ཉོན་མོངས་ པའི་བདུད་ནི་བཅིལ་ཏེ། ཕྱོགས་ བཅུའི་ སངས་ རྒྱས་ ཀྱི་ ཞིང་
མཐའ་ཡས་མུ་མེད་པ་དག་ཏུ་སྒྲས་ཁྱབ་པར་བྱས་ནས་ཁྱོད་ཀྱི་ཉན་ཐོས་འདུས་པ་
ཆེན་པོ་དག་འབྱུང་བར་འགྱུར་པ་འདི་ལྟ་སྟེ། དགེ་སློང་སྟོང་ཉིས་བརྒྱ་ལྔ་བཅུ་དང་
ལྷན་ཅིག་སྨོན་ལམ་ཇི་ལྟར་བཏབ་པ་དེ་བཞིན་དུ་ལོ་བཞི་བཅུ་རྩ་ལྔར་རིམ་གྱིས་
སངས་རྒྱས་ཀྱི་མཛད་པ་དེ་ལྟ་བུ་མཐའ་དག་ཡོངས་སུ་རྫོགས་པར་བྱེད་པར་
འགྱུར་རོ། །དེའི་ཚེ་ཇི་ལྟར་རྒྱལ་པོ་ཆེན་པོ་བདུད་རྩི་དག་པ་འདི་འོད་དཔག་མེད་
ཅེས་བྱ་བར་འགྱུར་ཞིང་། བསྐལ་པ་ཚད་མེད་པ་དག་གིས་སངས་རྒྱས་ཀྱི་མཛད་
-12 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་མཐའ་དག་བྱེད་པར་འགྱུར་བ་དེ་བཞིན་དུ། སྙིང་རྗེ་ཆེན་པོ་དང་ལྡན་པ་ཁྱོད་
ཀྱང་བསྐལ་པ་ཆེན་པོ་བཟང་པོ་ལ་འཇིག་རྟེན་གྱི་ཁམས་མི་མཇེད་དེར་སྐྱེ་དགུའི་
ཚེ་ལོ་བརྒྱ་ཉི་ཤུ་ཐུབ་པ་ན་དེ་བཞིན་གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་
ཏེ། ལོ་བཞི་བཅུ་རྩ་ལྔར་སངས་རྒྱས་ཀྱི་མཛད་པ་དེ་ལྟ་བུ་མང་པོ་དག་བྱེད་པར་
འགྱུར་རོ། །སྐྱེས་བུ་དམ་པ་ཁྱོད་བླ་ན་མེད་པའི་མྱ་ངན་ལས་འདའ་བས་ཡོངས་སུ་
མྱ་ངན་ལས་འདས་ནས་ཀྱང་དམ་པའི་ཆོས་ལོ་སྟོང་ལྷག་པར་གནས་པར་འགྱུར་
རོ། །སྐྱེས་བུ་དམ་པ་ཁྱོད་ཀྱི་དམ་པའི་ཆོས་ནུབ་ནས་ཀྱང་ལུས་ལས་སྐྱེས་པའི་སྐུ་
གདུང་རྣམས་ཀྱང་རང་གིས་སྨོན་ལམ་ཇི་ལྟར་བཏབ་པར་དེ་ལྟར་སངས་རྒྱས་ཀྱི་
མཛད་པ་མང་པོ་དག་བྱེད་པར་འགྱུར་ཏེ། སྔར་ཇི་སྐད་སྨོས་པ་དེ་བཞིན་དུ་ཡུན་
རིང་པོར་སེམས་ཅན་རྣམས་འདུལ་བར་འགྱུར་རོ། །ཞེས་རྒྱ་ཆེར་བསྔགས་ཤིང་
ལུང་བསྟན་པ་དང་དབུགས་དབྱུངས་བ་མཛད་པ་ལྟར་རོ། །དེ་ལྟར་སྟོན་པ་ཐུགས་
རྗེ་ཅན་འདི་ཉིད་ ཀྱིས་ རང་ཅག་སྙིགས་མའི་འགྲོ་བ་རྣམས་ ཀྱི་དོན་དུ་ཐུགས་
བསྐྱེད་ནས། ཇི་ལྟར་སྨོན་ལམ་བཏབ་པ་དེ་ལྟར་ངེས་པར་འགྲུབ་པའི་ཕྱིར་ཚོགས་
བསགས་ཚུལ་ནི། མཛོད་ལས། རྣམ་གཟིགས་མར་མེ་རིན་ཆེན་གཙུག །གྲངས་
མེད་གསུམ་གྱི་ཐ་མར་བྱུང་། །དང་པོ་ཤཱཀྱ་ཐུབ་པ་ཡིན། །ཞེས་གསུངས་པ་ལྟར།
དེ་བཞིན་གཤེགས་པ་ཤཱཀྱ་ཐུབ་ཆེན་ནས་བཟུང་དེ་བཞིན་གཤེགས་པ་གཙུག་ཏོར་
ཅན་འཇིག་རྟེན་དུ་བྱོན་པའི་བར་ལ་གྲངས་མེད་དང་པོ་དང་། དེ་ནས་དེ་བཞིན་
གཤེགས་པ་མར་མེ་མཛད་འཇིག་རྟེན་དུ་བྱོན་པའི་བར་ལ་གྲངས་མེད་གཉིས་པ་
དང༌། དེ་ནས་དེ་བཞིན་གཤེགས་པ་རྣམ་གཟིགས་འཇིག་རྟེན་དུ་བྱོན་པའི་བར་ལ་
གྲངས་མེད་གསུམ་པ་སྟེ། བསྐལ་ཆེན་གྲངས་མེད་གསུམ་དུ་ཚོགས་བསགས། དེ་
- 13-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཡང་འདུལ་བ་ལུང་ལས། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་
སྐྱོང་གི་བར། །བདུན་ཁྲི་ལྔ་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་
དོ། །སངས་རྒྱས་ལེགས་མཛད་ནས་བཟུང་སྟེ། །དབང་པོ་རྒྱལ་མཚན་ཐུབ་པའི་
བར། །བདུན་ ཁྲི་དྲུག་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །
སངས་རྒྱས་མར་མེ་མཛད་ནས་ནི། །སངས་རྒྱས་འོད་སྲུང་བར་དག་ཏུ། །བདུན་
ཁྲི་བདུན་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །ཞེས་འབྱུང་བ་
ལྟར། གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་ནས་བཟུང་དེ་
བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་ལྔ་སྟོང་དང་།
གྲངས་མེད་གཉིས་པ་ ལ་ དེ་བཞིན་ གཤེགས་ པ་ ལེགས་མཛད་ནས་ བཟུང་ དེ་
བཞིན་གཤེགས་པ་དབང་པོ་རྒྱལ་མཚན་གྱི་བར་སངས་རྒྱས་བདུན་ཁྲི་དྲུག་སྟོང་
དང་། གྲངས་མེད་གསུམ་པ་ལ་དེ་བཞིན་གཤེགས་པ་མར་མེ་མཛད་ནས་བཟུང་
དེ་བཞིན་གཤེགས་པ་འོད་སྲུང་གི་བར་སངས་རྒྱས་བདུན་ཁྲི་བདུན་སྟོང་ལ་བསྙེན་
བཀུར་ ཞིང་ མཆོད་ པས་ མཉེས་ པར་ མཛད་དེ་ ཚོགས་ གཉིས་ བར་ མ་ ཆད་ དུ་
བསགས་སོ། །དེ་ཡང་ཟླ་བ་སྒྲོན་མའི་མདོ་ལས། སངས་རྒྱས་དག་ནི་བྱེ་བ་ཁྲག་
ཁྲིག་དང་། །དེ་ལས་ལྷག་པ་གངྒའི་བྱེ་མ་སྙེད། །ཀུན་ཀྱང་བྱ་རྒོད་ཕུང་པོ་འདིར་
བཞུགས་ཏེ། །མི་དབང་དེ་ཀུན་ང་ཡིས་བཀུར་བསྟི་བྱས། །ཞེས་སོགས་རྒྱ་ཆེར་
གསུངས་པ་ལྟར། སྟོན་པས་སྔོན་སློབ་པ་ལམ་གྱི་གནས་སྐབས་སུ་སངས་རྒྱས་
གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་དག་ལ་བསྙེན་བཀུར་ཞིང་
མཆོད་པར་མཛད་ནས་རྫོགས་སྨིན་སྦྱང་གསུམ་གྱི་སྤྱོད་པ་མཐར་ཕྱིན་པར་མཛད་
དེ་གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བའི་འོག་མིན་གྱི་ཞིང་དུ་ངེས་པ་
- 14 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལྔ་ལྡན་ལོངས་སྤྱོད་རྫོགས་སྐུ་མངོན་དུ་མཛད་དེ། སྐུ་དེ་ལས་ནམ་ཡང་གཡོ་བ་
མེད་བཞིན་དུ་མཁའ་ཁྱབ་ཀྱི་ཞིང་ཐམས་ཅད་དུ་གདུལ་བྱ་རང་རང་གི་དབང་པོ་
དང་འཚམ་པའི་སྤྲུལ་པ་བསྟན་ནས་སེམས་ཅན་གྱི་དོན་མཛད་པ་ལས། སྔོན་གྱི་
ཐུགས་བསྐྱེད་དང་སྨོན་ལམ་དུས་སུ་སྨིན་ཏེ་མི་མཇེད་འཇིག་རྟེན་གྱི་ཞིང་འདིར་
མཆོག་གི་སྤྲུལ་སྐུའི་མཛད་པ་སྟོན་དུ་ཉེ་བར། དགའ་ལྡན་དུ་ལྷའི་བུ་དམ་པ་ཏོག་
དཀར་པོ་ཞེས་བྱ་བ་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའི་ཚུལ་བཟུང་སྟེ་
དགའ་ལྡན་གྱི་ལྷ་རྣམས་ལ་ཆོས་སྟོན་ཅིང་བཞུགས་པ་ལས་ཞིང་འདིར་འབྱོན་པར་
ཉེ་བའི་ཚེ་ཕྱོགས་བཅུའི་སངས་རྒྱས་རྣམས་ཀྱི་མཐུས་སིལ་སྙན་དང་གླུ་དབྱངས་
དང་དཔག་བསམ་གྱི་ཤིང་རླུང་གིས་བསྐྱོད་པའི་སྒྲ་དག་ལས། བསོད་ནམས་རྒྱ་
ཆེན་ཚོགས་མངའ་དྲན་རྟོགས་དང་། །བློ་གྲོས་མཐའ་ཡས་ཤེས་རབ་འོད་མཛད་
པ། །མཚུངས་མེད་སྟོབས་མངའ་སྒྱུ་ རྩལ་ རྒྱ་ཆེ་བ། །མར་མེ་མཛད་ ཀྱིས་ ལུང་
བསྟན་དགོངས་པར་མཛོད། །རྒྱ་ཆེན་དྲི་མ་མེད་པའི་ཐུགས་མངའ་བ། །དྲི་མ་
གསུམ་ སྤངས་ རྒྱགས་ དང༌ སྐྱོན་ ཞི་ བ། །དགེ་ བ་ དྲི་མེད་རྣམ་ པར་ དག་ པའི་
ཐུགས། །སྔོན་ཚེ་ཇི་ལྟར་སྦྱིན་སྤྱད་དགོངས་པར་མཛོད། །ཞི་གནས་ཚུལ་ཁྲིམས་
བརྟུལ་ཞུགས་བཟོད་པ་དང་། །དུལ་དང་བརྩོན་འགྲུས་བསམ་གཏན་ཤེས་རབ་
སྟོབས། །བསྐལ་ བ་ བྱེ་ བ་ ཁྲག་ ཁྲིག་ རྣམས་ སྤྱད་ པ། །སྤྱོད་ རིགས་ ཆེར་ བྱུང་
དགོངས་མཛོད་དགོངས་པར་མཛོད། །སེམས་ཅན་རྣམས་ལ་ཐུགས་བརྩེ་མཛད་
གྱུར་ཅིང་། །སངས་ རྒྱས་ བྱེ་ བ་ ཁྲག་ ཁྲིག་ ཁྱོད་ ཀྱིས་མཆོད། །དགོངས་མཛོད་
དགོངས་ པར་ མཛོད་ ཅིག་ གྲགས་ མཐའ་ཡས། །དེའི་ དུས་ ལགས་ ཀྱིས་ བཏང་
སྙོམས་མ་མཛད་ཅིག །ཅེས་སོགས་འཛམ་བུའི་གླིང་དུ་བྱོན་ནས་ཆོས་ཀྱི་འཁོར་
- 15 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ལོ་རྒྱ་ཆེར་བསྐོར་དགོས་པར་བསྐུལ་བ་ན་དགའ་ལྡན་གྱི་ལྷ་རྣམས་ལ་ཆོས་སྣང་
བའི་སྒོ་བརྒྱ་རྩ་བརྒྱད་བསྟན་ཅིང་བྱང་ཆུབ་སེམས་དཔའ་སེམས་དཔའ་ཆེན་པོ་
བྱམས་པ་རྒྱལ་ཚབ་ཏུ་དབང་བསྐུར་ནས་གཟིགས་པ་ལྔ་ལ་གཟིགས་ཏེ་དགའ་
ལྡན་གྱི་གནས་ནས་བབས་ཏེ། ལེགས་སྦྱར་གྱི་སྐད་དུ། ཨརྦ་སིདྡྷི། བོད་ཀྱི་སྐད་
དུ་དོན་གྲུབ་ཅེས་པ་ས་མོ་ལུག་གི་ལོ་དཔྱིད་ཟླ་ཐ་ཆུང་ས་ག་ཟླ་བའི་ཚེས་བཅོ་ལྔའི་
ཉིན་ཡུམ་སྒྱུ་འཕྲུལ་མ་སྐྱེད་མོས་ཚལ་གྱི་གཞལ་མེད་ཁང་ཆེན་པོར་གསོ་སྦྱོང་
མཛད་ པའི་ ལྷུམས་ སུ་ བཞུགས་ སོ། །ཡུམ་གྱི་ལྷུམས་ སུ་ བཞུགས་ པའི་ སྐབས་
ཚངས་པ་དང་བརྒྱ་བྱིན་དང་འཇིག་རྟེན་སྐྱོང་བ་བཞི་དང་ཀླུའི་རྒྱལ་པོ་དགའ་བོ་ཉེ་
དགའ་སོགས་དཀའ་ཕྱོགས་སྐྱོང་བའི་ལྷ་དང་ཀླུ་དང་གནོད་སྦྱིན་དང་དྲི་ཟ་དང་
གྲུལ་བུམ་དང་མིའམ་ཅི་སོགས་བགྲང་བ་ལས་འདས་པ་ཞིག་གིས་ཉིན་རེ་བཞིན་
མཆོད་ཅིང་། དེ་དག་ལ་ཆོས་བསྟན་ཏེ་སྨིན་གྲོལ་ལ་འགོད་པར་མཛོད་དོ། །དེ་
ལྟར་ཟླ་བ་བཅུའི་རིང་ལ་ལྷ་ལ་སོགས་པ་སེམས་ཅན་མང་པོའི་དོན་མཛད་ཅིང་ཟླ་
བ་བཅུ་སོང་བ་ན་དྲག་པོ་ཞེས་པ་ལྕགས་ཕོ་སྤྲེའུའི་ལོ་སྤྱིར་བཏང་དུ་དབོ་ཟླ་བའི་
ཚེས་བཅོ་ལྔ་ལ་བབ་ཀྱང་། བསྟན་རྩིས་འགའ་ཞིག་ལས་ཤོལ་གྱི་དབང་གིས་མཆུ་
ཟླ་བའི་བཅོ་ལྔ་ལ་བལྟམས་ཞེས་འབྱུང་། ཇི་ལྟར་ཡང་། ཟླ་བ་བཅུ་སོང་བའི་ཚེས་
བཅོ་ལྔའི་ཉིན་ཡུམ་སྒྱུ་འཕྲུལ་མ་གསོ་སྦྱོང་མཛད་ཅིང་ལུམ་བི་ཞེས་བྱ་བའི་སྐྱེད་
མོད་ཚལ་ཆེན་པོར་འཁོར་ཁྲི་ཁྲག་མང་པོ་དང༌། ལྷ་དང་མིའི་མཆོད་པའི་རྫས་
བསམ་གྱིས་མི་ཁྱབ་པ་དང་བཅས་སྐུ་འཆག་ཅིང་བཞུགས་པ་ན་བླཀྵ་ཞེས་བྱ་བའི་
རིན་པོ་ཆེའི་ཤིང་གི་ཡལ་ག་ཕྱག་གཡས་པས་འཇུས་ཏེ་བྱ་རྨྱང་བྱེད་ཅིང་གནམ་དུ་
གཟིགས་པ་ན། རྩིབ་ལོགས་ གཡས་ནས་གསེར་ གྱི་མཆོད་སྡོང་ ཉི་མ་བྱེ་བའི་
- 16 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
མདངས་དང་ལྡན་པ་གློ་བུར་དུ་ཐོན་པ་ལྟར་དུ་སྐུ་བལྟམས། དེའི་ཚེ་ནམ་མཁའ་
ཐམས་ཅད་ལྷའི་མཆོད་རྫས་ཀྱིས་གང་ཞིང་། ཚངས་པ་དང་བརྒྱ་བྱིན་གཉིས་ཀྱིས་
ལྷའི་གོས་ཀ་ཤི་ཀས་ལྕིབས་ཏེ་བྱང་ཆུབ་སེམས་དཔའི་སྐུ་ལུས་ནམ་མཁའ་ལ་
བླངས་པ་ན་ང་ཐོངས་གསུངས་ཏེ་ས་ལ་ཞབས་བཞག་ནས་ཕྱོགས་བཞིར་གོམ་པ་
བདུན་བདུན་བོར་ཏེ། འཇིག་རྟེན་འདི་ན་ང་ཉིད་མཆོག་གོ་ཞེས་སོགས་སེང་གེའི་
སྒྲ་དབྱངས་ཆེན་པོ་བསྒྲགས་སོ། །དེ་ལྟར་སྐུ་བལྟམས་ནས་དགུང་ལོ་ཉི་ཤུ་རྩ་
དགུའི་བར་ཤཱཀྱའི་ཕོ་བྲང་ཆེན་པོར་བཞུགས་ནས་གཞོན་ནུ་རོལ་རྩེད་ལ་སོགས་
པ་ཐབས་མཁས་ཀྱི་སྤྱོད་པའི་སྒོ་ནས་ལྷ་མི་བགྲང་བ་ལས་འདས་པ་ཐེག་པ་
གསུམ་གྱི་ལམ་ལ་བཀོད་ཅིང་སྨིན་པར་མཛད། དེ་ནས་དགུང་ལོ་ཉི་ཤུ་རྩ་དགུ་ལ་
བབ་པ་ཀུན་འཛིན་ཅེས་པ་ས་ཕོ་བྱི་བའི་ལོ་འཁོར་ལོས་བསྒྱུར་བའི་དཔལ་ཐམས་
ཅད་མཆིས་མའི་ཐལ་བ་བཞིན་དུ་བོར་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་
སྟེ། རང་གི་དབུ་སྐྲ་རང་གིས་བཅད་ཅིང་ན་བཟའ་ངུར་སྨྲིག་གསོལ་ནས་ནེ་རཉྫ་
ནའི་ཆུ་ཀླུང་གི་འགྲམ་དུ་ལོ་དྲུག་ཏུ་དཀའ་བ་སྤྱད་དེ་བསམ་གཏན་ལ་རྩེ་གཅིག་ཏུ་
བཞུགས། དེ་ནས་འཚང་རྒྱ་བའི་དུས་ལ་བབ་པ་ན་བསམ་གཏན་དེ་ལས་བཞེངས་
ཏེ་སྐུའི་སྟོབས་བསྐྱེད་ནས། མ་ག་དྷ་རྡོ་རྗེའི་གདན་དུ་ཕེབས་ནས་ཨ་ཤད་ཐ་ཞེས་
བྱ་བའི་བྱང་ཆུབ་ཀྱི་ཤིང་གི་དྲུང་དུ་ཐུན་མོང་བ་གདུལ་བྱའི་སྣང་ངོར་རྩའི་གདན་
དང་། ཐུན་མོང་མིན་པར་སེང་གེའི་ཁྲི་ཆེན་པོའི་སྟེང་དུ་བཞུགས་ནས་སྲོད་ལ་
བདུད་བྱེ་བ་ཕྲག་དུང་ཕྱུར་བྱམས་པའི་ཏིང་ངེ་འཛིན་གྱིས་བཏུལ། དགུང་ལོ་སོ་ལྔ་
ལ་བབ་པ་རྒྱལ་བ་ཞེས་པ་ཤིང་ཕོ་རྟའི་ལོ་ས་ག་ཟླ་བའི་ཚེས་བཅོ་ལྔའི་ཐོ་རེངས་
མངོན་པར་རྫོགས་པར་སངས་རྒྱས་པའི་ཚུལ་བསྟན་ཏོ། །དེ་ནས་རིམ་གྱིས་ཝཱ་ར་
- 17 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཎཱ་སིར་ཕེབས་ནས་ཤིང་རྟ་ཟླ་བ་དྲུག་པའི་ཚེས་བཞིའི་ཐོ་རེངས་ཀྱི་དུས་སུ་ཀོའུ་དི་
ཎྱ་ ལ་སོགས་ པའི་ ལྔ་ སྡེ་རྣམས་དང༌། ཕྱོགས་ བཅུ་ ནས་ལྷགས་ པའི་བྱང་ཆུབ་
སེམས་དཔའ་རྣམས་དང་། ཚངས་པ་དང་། བརྒྱ་བྱིན་དང་། ལྷའི་སྲས་པོ་བརྒྱད་
ཁྲིས་གཙོ་བྱས་པའི་ལྷའི་འཁོར་གྲངས་མེད་པ་དང་། གཞན་ཡང་གནོད་སྦྱིན་དང་
ཀླུ་ལ་ སོགས་ པ་ ས་དང་ནམ་མཁའི་དབྱིངས་ཐམས་ཅད་ཡོངས་ སུ་ གང་བའི་
འཁོར་ གྱི་དཀྱིལ་འཁོར་ཆེན་པོ་ལ་ཆོས་ཀྱི་འཁོར་ལོ་བསྐོར་ཏེ། དེ་ཡང་ལྔ་སྡེ་
གདུལ་བྱའི་གཙོ་བོར་བྱས་ནས། དགེ་སློང་དག་འདི་ནི་སྡུག་བསྔལ་འཕགས་པའི་
བདེན་པ་སྟེ་ཤེས་པར་བྱའོ། །འདི་ནི་ཀུན་འབྱུང་འཕགས་པའི་བདེན་པ་སྟེ་སྤང་
བར་བྱའོ། །འདི་ནི་འགོག་པ་འཕགས་པའི་བདེན་པ་སྟེ་མངོན་དུ་བྱའོ། །འདི་ནི་
ལམ་འཕགས་པའི་བདེན་པ་སྟེ་བསྒོམ་པར་བྱའོ། །ཞེས་སོགས་གསུངས་པས།
ཀུན་ཤེས་ཀོའུ་དི་མྱའི་རྒྱུད་ལ་མཐོང་ལམ་སྐྱེས་ཏེ། དེའི་ཚེ་ལྷ་རྣམས་ཀྱིས་ཆེད་དུ་
བརྗོད་པ་ཆེད་དུ་བརྗོད་ནས་མེ་ཏོག་གི་ཆར་པུས་མོ་ནུབ་ཙམ་ཕབ་ས་རྣམ་པ་དྲུག་
ཏུ་གཡོས་སོ། །དེ་ནས་སླར་ཡང་བདེན་པ་བཞི་ལན་གཉིས་སུ་བཟླས་ཏེ་གསུངས་
པས་ལྔ་སྡེ་ལྷག་མ་རྣམས་ཀྱི་རྒྱུད་ལ་མཐོང་ལམ་སྐྱེས་ཤིང་། ཀོའུ་དི་རྒྱས་དགྲ་
བཅོམ་ཐོབ་སྟེ་རྣམ་སྦྱར་གྱི་རྒྱལ་མཚན་འཛིན་པའི་མཆོག་ཏུ་ལུང་བསྟན། དེ་ནས་
སླར་ཡང་བདེན་པ་བཞི་ལན་གསུམ་དུ་བཟླས་ཏེ་རྒྱ་ཆེར་གསུངས་པས་ལྔ་སྡེ་ལྷག་
མ་རྣམས་ཀྱིས་ཀྱང་དགྲ་བཅོམ་ཐོབ་སྟེ། སྟོན་པ་ཡང་དག་པར་རྫོགས་པའི་སངས་
རྒྱས། དེས་བསྟན་པའི་ལུང་གི་ཆོས། ཆོས་དེའི་དོན་ཉམས་སུ་བླངས་པས་འབྲས་
བུ་མངོན་དུ་གྱུར་པ་འཕགས་པ་དགྲ་བཅོམ་པའི་ཚོགས་ཏེ། དཀོན་མཆོག་གསུམ་
མངོན་དུ་གྱུར་ནས་འཇིག་རྟེན་འདིར་རྒྱལ་བའི་བསྟན་པ་ཐོག་མར་བྱོན་པ་ཡིན་
-18-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཞིང་། དུས་དེ་ལ་ཆོས་འཁོར་བསྐོར་བའི་དུས་ཞེས་ཡོངས་སུ་གྲགས་སོ། །དེ་ནས་
རིམ་གྱིས་ཡུལ་གཞན་དང་དུས་གཞན་དག་ཏུ་འདུལ་བ་ལུང་དང་། མདོ་སྡེ་དྲན་པ་
ཉེར་བཞག་དང་། རྒྱ་ཆེར་རོལ་པའི་མདོ་དང་། མདོ་སྡེ་ལས་བརྒྱ་པ་དང༌། རྟོགས་
བརྗོད་བརྒྱ་པ་ལ་སོགས་པ་འཁོར་ལོ་དང་པོའི་སྡེར་གཏོགས་ཀྱི་མདོ་སྡེ་མཐའ་
ཡས་པ་ཞིག་བཀའ་སྩལ་ཏོ། །དེ་ནས་དགུང་ལོ་བཞི་བཅུ་ཞེ་གཅིག་ཏུ་ཕེབས་པ་
ལྕགས་ཕོ་བྱི་བའི་ལོ་སུམ་ཅུ་རྩ་གསུམ་དུ་དབྱར་གནས་མཛད་དེ། ཡུམ་སྒྱུ་འཕྲུལ་
མ་སུམ་ཅུ་རྩ་གསུམ་དུ་སྐྱེ་བ་བཞེས་པ་དེས་གཙོ་བྱས་ལྷ་རྣམས་ལ་ཆོས་བསྟན་
ནས་དབྱར་ཟླ་བ་གསུམ་སོང་བ་ན། མོའུ་འགལ་གྱི་བུ་ཆེན་པོས་སུམ་ཅུ་རྩ་གསུམ་
དུ་བྱོན་ནས་སྟོན་པ་ལ་འཛམ་བུའི་གླིང་དུ་འབྱོན་པར་གསོལ་བ་བཏབ་པ་ན་ཞག་
བདུན་ནས་འོང་ཞེས་ཞལ་གྱིས་བཞེས། དེ་ལྟར་ཟླ་བ་དགུ་པའི་ཚེས་བཅོ་ལྔ་ལ་
དབྱར་གནས་རྫོགས་པ་ནས་ཞག་བདུན་སོང་བ་ཟླ་བ་དགུ་པའི་ཚེས་ཉེར་གཉིས་
ལ་སུམ་ཅུ་རྩ་གསུམ་ནས་རིན་པོ་ཆེའི་ཐེམ་སྐས་ལ་འབབ་པ་དང་། རྫུ་ འཕྲུལ་
སྤེལ་མས་འཛམ་བུའི་གླིང་དུ་ཕེབས་ཏེ། དུས་དེ་ལ་ལྷ་ལས་བབས་པའི་དུས་ཆེན་
ཞེས་ཡོངས་སུ་གྲགས་སོ། །དེ་ནས་རིམ་གྱིས་ཡུལ་སྣ་ཚོགས་སུ་ཆོས་ཀྱི་འཁོར་ལོ་
བསྐོར་ཞིང་། དགུང་ལོ་ང་བདུན་ལ་བབ་པ་མེ་ཕོ་འབྲུག་གི་ལོ་མཉན་ཡོད་དུ་ཆོས་
འཕྲུལ་ཆེན་པོ་བསྟན། དེ་ནས་བྱ་རྒོད་ཕུང་པོའི་རི་ལ་སོགས་པར་ཤེར་ཕྱིན་གྱི་
མདོ་སྡེ་རིན་པོ་ཆེ་རྒྱས་འབྲིང་བསྡུས་གསུམ་དང༌། ཏིང་ངེ་འཛིན་རྒྱལ་པོའི་མདོ་
དང༌། སངས་རྒྱས་ཕལ་པོ་ཆེ་དང་། འཕགས་པ་དཀོན་མཆོག་བརྩེགས་པ་ཆེན་པོ་
སོགས་བཀའ་བར་པའི་སྡེར་གཏོགས་ཀྱི་མདོ་མཐའ་ཡས་པ་གསུངས། དེ་ནས་
ཡངས་པ་ཅན་ལ་སོགས་པར་མདོ་སྡེ་དགོངས་འགྲེལ་སོགས་བཀའ་ཐ་མའི་སྡེར་
19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གཏོགས་ཀྱི་མདོ་རྣམས་གསུངས། གསང་སྔགས་ཀྱི་ཆོས་འཁོར་བསྐོར་ཚུལ་ནི།
བྱ་རྒོད་ཕུང་པོར་ཤེར་ཕྱིན་གྱི་མདོ་གསུངས་པ་དང་དུས་མཉམ་དུ་དཔལ་ལྡན་
འབྲས་སྤུངས་ཀྱི་མཆོད་རྟེན་དུ་དཔལ་དུས་ཀྱི་འཁོར་ལོ་སོགས་སྔགས་བླ་མེད་ཀྱི་
ཆོས་མཐའ་ཡས་པ་གསུངས། དེ་བཞིན་དུ་རི་རབ་ཀྱི་རྩེ་དང་། སུམ་ཅུ་རྩ་གསུམ་
གྱི་གནས་དང་། དགའ་ལྡན་གྱི་གནས་དང་། གནས་གཙང་མ་ལ་སོགས་པའི་ལྷ་
གནས་མང་པོ་དང༌། ཀླུའི་གནས་དང་། གནོད་སྦྱིན་གྱི་གནས་དང༌། ཨོ་ཌི་ཡ་ན་
ལ་སོགས་པའི་འཛམ་བུའི་གླིང་གི་གནས་ཁྱད་པར་ཅན་མང་པོར་གསང་སྔགས་
རྒྱུད་སྡེ་བཞིའི་ཆོས་མཐའ་ཡས་པ་གསུངས་སོ། །དེ་ལྟར་སྡེ་སྣོད་གསུམ་དང་རྒྱུད་
སྡེ་བཞིའི་ཆོས་མཐའ་ཡས་མུ་མེད་པ་ཞིག་བཀའ་སྩལ་པ་དེ་དག་ཀྱང་། ཇི་སྐད་དུ།
ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་
དང༌། །འགྲོ་བ་ཀུན་གྱི་སྒྲ་རྣམས་ཇི་ཙམ་པ། །ཐམས་ཅད་སྐད་དུ་བདག་གིས་
ཆོས་བསྟན་ཏོ། །ཞེས་གང་གསུངས་པ་ལྟར། ལྷ་དང་ཀླུ་ལ་སོགས་པ་འགྲོ་བ་རང་
རང་གི་སྐད་དང་མཐུན་པར་སྟོན་པར་མཛད་ཅིང་གསུངས་གཅིག་ཉིད་འགྲོ་བ་
རང་རང་གི་སྐད་དང་མཐུན་པར་གོ་བ་དང༌། རང་རང་གི་དབང་པོ་དང་བསམ་པ་
དང་འཚམ་པའི་ཆོས་མཐའ་ཡས་པ་འབྱུང་བ་དང་། སྐུའི་བ་སྤུའི་ཁུང་བུ་རེ་རེ་ནས་
ཀྱང་ཆོས་ཀྱི་རྣམ་གྲངས་མཐའ་ཡས་མུ་མེད་པ་རྒྱུན་དུ་འབྱུང་བས་རྒྱལ་བས་
གསུངས་པའི་ཆོས་ཐམས་ཅད་ནི་རྒྱལ་བ་རང་ཉིད་མ་གཏོགས་སུས་ཀྱང་བརྗོད་
པར་མི་ནུས་ལ། འོན་ཀྱང་གདུལ་བྱའི་ཉོན་མོངས་པའི་གཉེན་པོ་དང་མཐུན་པར་
སྡོམ་གྱིས་བསྡུས་པ་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བཀའ་སྩལ་ཅེས་འབྱུང་
ངོ༌། །དེ་ལྟར་སྟོན་པ་ཐུགས་རྗེ་ཅན་དེ་ཉིད་ཀྱིས་ཐེག་པ་ཆེ་ཆུང་གི་ཆོས་ཀྱི་འཁོར་
- 20 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལོ་མཐའ་ཡས་པ་ཞིག་བསྐོར་ཏེ་ལྷ་མི་བགྲང་བ་ལས་འདས་པ་སྨིན་ཅིང་གྲོལ་
བར་མཛད་ནས། སྐུ་དངོས་ཀྱི་གདུལ་བྱ་ཀུན་ཏུ་རྒྱུ་རབ་བཟང་དང་། དྲི་ཟའི་རྒྱལ་
པོ་རབ་དགའ་གཉིས་འདུལ་བའི་དུས་ལ་བབ་པ་ན་གྲོང་ཁྱེར་རྩྭ་ཅན་དུ་ཕེབས་
ནས་དྲི་ཟའི་རྒྱལ་པོ་རབ་དགའ་བཏུལ་ཏེ་བདེན་པ་མཐོང་བ་ལ་བཀོད། ཀུན་ཏུ་
རྒྱུ་རབ་བཟང་ཆོས་བསྟན་ནས་དགྲ་བཅོམ་པའི་གོ་འཕང་ལ་བཀོད། དེ་ནས་སྟོན་
པས་འཁོར་རྣམས་ལ་བཀའ་སྩལ་པ། འཁོར་རྣམ་བཞིས་ཕན་བདེར་འགྱུར་པའི་
གསུང་རབ་ཡན་ལག་བཅུ་གཉིས་བཀླག །སྟོན་པ་སོ་ཐར་ལ་གྱིས། རྒན་པས་
གཞོན་པ་རྣམས་ཡོ་བྱད་ཀྱིས་བསྡུ། གཞོན་པས་རྒན་པའི་མིང་འབོད་མི་བྱ། དད་
པ་ཅན་ལ་སྟོན་པ་འཁྲུངས་པ། སངས་རྒྱས་པ། ཆོས་གསུངས་པ། མྱ་ངན་ལས་
འདས་པའི་ཕྱོགས་བཞི་བསྟན་པར་བྱའོ། །དགེ་སློང་དག་དཀོན་མཆོག་གསུམ་
དང་བདེན་པ་བཞི་ལ་ཐེ་ཚོམ་ཡོད་ན་ཞུས་ཤིག །ཅེས་གསུངས་ནས་སྐུའི་སྟོད་
གཡོགས་བསལ་ཏེ། དགེ་སློང་དེ་དག་དེ་བཞིན་གཤེགས་པ་བལྟ་བ་ནི་རྙེད་པར་
དཀའ་བའི། དེ་བཞིན་གཤེགས་པའི་སྐུ་ལ་ལྟོས་ཤིག །དགེ་སློང་དག་རེ་ཞིག་ཅང་
མ་སྨྲ་ཞིག་དང༌། འདི་ལྟར་འདུས་བྱས་ཐམས་ཅད་ནི་འཇིག་པའི་ཆོས་ཅན་ཡིན་
ཏེ། དེ་ལ་འདི་ནི་དེ་བཞིན་གཤེགས་པའི་གསུང་གི་ཐ་མ་ཡིན་ནོ། །ཞེས་གསུངས་
ནས་ཤིང་སཱ་ལ་ཟུང་གི་འགྲམ་དུ་མ་འོངས་པ་ན་བྱང་ཕྱོགས་གངས་རིའི་ལྗོངས་
འདིར་རྒྱལ་བ་རང་ཉིད་ཀྱི་བསྟན་པ་ཡོངས་སུ་རྫོགས་པ་རྒྱ་ཆེར་དར་བར་འགྱུར་
རོ་ཞེས་སྟོན་ཕྱིར་དབུ་བྱང་ཕྱོགས་སུ་བསྟན་ནས། དགུང་ལོ་བརྒྱད་ཅུ་སོང་ནས་གྱ་
གཅིག་གི་ཐོག་ཏུ་ཕེབས་པ་རྣམ་གནོན་ཞེས་པ་ལྕགས་ཕོ་འབྲུག་གི་ལོ་ས་ག་ཟླ་
བའི་ཚེས་བཅོ་ལྔའི་ཉིན་དོན་དམ་པར་ནམ་མཁའ་མ་ཟད་ཀྱི་བར་དུ་གཟུགས་
-21-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྐུའི་བཀོད་པ་དང་འཕྲིན་ལས་རྒྱུན་ཆད་པ་མེད་ཀྱང་གདུལ་བྱ་རྟག་འཛིན་ཅན་
རྣམས་ཆོས་ལ་བསྐུལ་བ་དང༌། དེ་བཞིན་གཤེགས་པ་འཇིག་རྟེན་དུ་འབྱུང་བ་ཤིན་
ཏུ་དཀོན་ཞིང་རྙེད་པར་དཀའོ་ཞེས་འདོམས་པ་དང༌། སྔོན་གྱི་ཐུགས་བསྐྱེད་དང་
སྨོན་ལམ་གྱི་དབང་སོགས་ཀྱིས་མྱ་ངན་ལས་འདའ་བའི་ཚུལ་བསྟན་ཏོ། །དེ་ནས་
རྒྱལ་བ་རང་ཉིད་མྱ་ངན་ལས་འདའ་བའི་ཚུལ་བསྟན་ཀྱང་སྔོན་གྱི་ཐུགས་བསྐྱེད་
དང་ སྨོན་ལམ་ གྱི་དབང་གིས་ བསྟན་ པ་ལོ་ལྔ་ སྟོང་ དུ་ གནས་ པར་ བྱིན་གྱིས་
བརླབས་ཤིང་། སྐུ་ གདུང་ དང་ རིང་ བསྲེས་ མང་དུ་འཕེལ་ཏེ་ འཛམ་བུའི་གླིང་
ཐམས་ཅད་མཆོད་རྟེན་གྱིས་ཁྱབ་པར་བྱིན་གྱིས་བརླབས་སོ། །དེ་ལྟར་སྟོན་པ་མྱ་
ངན་ལས་འདས་པའི་ཚུལ་བསྟན་པའི་དབྱར་དེ་རྒྱལ་པོ་མ་སྐྱེས་དགྲས་སྦྱིན་
བདག་བྱས་ནས་རྒྱལ་པོའི་ཁབ་ཀྱི་བདེ་ཆེན་མའི་ཕུག་ཏུ་འོད་སྲུང་ཆེན་པོ་ལ་
སོགས་པའི་དགྲ་བཅོམ་པ་ལྔ་བརྒྱས་དབྱར་གནས་མཛད། དེའི་ཚེ་ཀུན་དགའ་བོ་
ལ་མདོ་སྡེ་བསྡུ་བར་གསོལ་བ་བཏབ་པ་ན། དགྲ་བཅོམ་པ་ལྔ་བརྒྱའི་སྣམ་སྦྱར་
རྣམས་བརྩེགས་ པ་ གདན་དུ་བཏིང་བའི་སྟེང་དུ་འཕགས་པ་ཀུན་དགའ་བོས་
འཛེགས་ཏེ་ཞལ་མཉན་ཡོད་དུ་ཕྱོགས། ཕྱག་ཐལ་མོ་སྦྱར། གདོང་མཆི་མ་དང་
བཅས་བཞིན་དུ་འདི་སྐད་བདག་གིས་ཐོས་པ་དུས་གཅིག་ན། ཞེས་བརྗོད་པ་ནི།
ལྷ་གྲངས་མེད་པ་ནམ་མཁའ་ལས་བབས་ཏེ་གུས་པར་ཉན་ཞིང་མདོ་སྡེའི་སྡེ་སྣོད་
བསྡུས་སོ། །དེ་ཡང་དང་པོ་བདེན་བཞིའི་ཆོས་འཁོར་ནས་བཟུང་ཐ་མ་ཀུན་ཏུ་རྒྱུ་
རབ་བཟང་ལ་གསུངས་ པ་དང་། འཁོར་རྣམས་ ལ་ གསུང་གི་ཐ་མ་མི་རྟག་པ་
བསྟན་པ་ཡན་ཆད་མདོ་སྡེ་ཇི་སྙེད་ཅིག་གསུངས་པ་ཐམས་ཅད་ཚིག་གཅིག་ཀྱང་
མ་ལུས་པར་བློ་ལས་བཏོན་པའོ། །དེ་ལྟར་འཕགས་པ་ཀུན་དགའ་བོས་མདོ་སྡེ་
- 22 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བསྡུས་ནས་ཁྲི་ལས་བབས་ཏེ་འཁོད། དེ་ནས་འཕགས་པ་ཉེ་བ་འཁོར་ཁྲི་ལ་
འཛེགས་ཏེ་འདུལ་བའི་སྡེ་སྣོད་རྣམས་བསྡུས། དེ་ནས་འོད་སྲུང་ཆེན་པོ་ཁྲི་ལ་
འཛེགས་ཏེ་མངོན་པའི་སྡེ་སྣོད་རྣམས་བསྡུས་སོ། །དེ་ནས་འོད་སྲུང་ཆེན་པོ་འདི་
སྙམ་དུ་བདག་གིས་བསྟན་པའི་བྱ་བ་བྱས་ཟིན་གྱི། ད་ནི་མྱ་ངན་ལས་འདའོ་སྙམ་
དུ་དགོངས་ནས་འཕགས་པ་ཀུན་དགའ་བོ་ལ་བསྟན་པ་གཏད་དེ། ཁྱོད་ཀྱིས་ཀྱང་
བསྟན་པ་ཤ་ནའི་གོས་ཅན་ལ་གཏོད་ཅིག་ཅེས་གསུངས་ནས་དེ་བཞིན་གཤེགས་
པའི་མཆོད་རྟེན་རྣམས་ལ་ཕྱག་བྱས་ཏེ་ལྷོ་ཕྱོགས་ཀྱི་རི་བྱ་རྐང་ཅན་ཞེས་བྱ་བའི་རི་
བོ་ གསུམ་ འདུས་ ཀྱི་དབུས་སུ་ བྱོན་ནས་ རྩྭའི་གདན་ལ་སྐྱིལ་མོ་ཀྲུང་བཅས།
བཅོམ་ལྡན་འདས་ཀྱི་གནང་བའི་སྣམ་སྦྱར་སྐུ་ལུས་ལ་བཀབ་སྟེ། ཇི་སྲིད་བྱམས་
མགོན་མ་བྱོན་གྱི་བར་དུ་པུར་མི་ཉམས་པར་བྱིན་གྱིས་བརླབས་ནས་མྱ་ངན་ལས་
འདས་སོ། །དེ་ནས་འཕགས་ པ་ ཀུན་དགའ་བོས་འཁོར་རྣམ་བཞི་ལ་རྗེས་སུ་
གདམས་ཤིང་། བསྟན་པ་ལོ་བཞི་བཅུ་ཙམ་གྱི་རིང་བསྐྱངས་ནས་ནམ་ཞིག་ན་
བསྟན་པ་ཤ་ནའི་གོས་ཅན་ལ་གཏད་དེ། ཁྱོད་ཀྱིས་བསྟན་པ་ཉེར་སྦས་ལ་གཏོད་
ཅིག་ཅེས་ལུང་བསྟན་ནས་མྱ་ངན་ལས་འདས་སོ། །དེ་ནས་འཕགས་པ་ཤ་ནའི་
གོས་ཅན་གྱིས་བསྟན་པའི་བྱ་བ་རྒྱ་ཆེར་མཛད་དེ་མཐར་བསྟན་པ་ཉེར་སྦས་ལ་
གཏད། དེ་ནས་འཕགས་པ་ཉེར་སྦས་ཀྱིས་སངས་རྒྱས་གཉིས་པ་བཞིན་དུ་བསྟན་
པའི་བྱ་བ་བསམ་གྱིས་མི་ ཁྱབ་པ་མཛད་དེ། སློབ་མ་དགྲ་བཅོམ་ཐོབ་པའང་
གྲངས་མེད་པ་བྱུང་སྟེ། དགྲ་བཅོམ་ཐོབ་པར་རེ་རེ་བྱུང་བ་ན་སོ་ཤིང་སོར་ལྔ་པ་རེ་
རེ་དོར་བས་བྲག་ཕུག་འདོམ་ལྔ་བཅུ་ཡོད་པ་ཞིག་སོ་ཤིང་གིས་ཡོངས་སུ་གང་བར་
གྱུར་ཏོ། །འཕགས་པ་ཉེར་སྦས་ཀྱིས་བསྟན་པ་དྷི་དྷི་ཀ་ལ་གཏད། འཕགས་པ་དྷི་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དྷི་ཀས་བསྟན་པ་འཕགས་པ་ནག་པོ་ལ་གཏད། དེས་ལེགས་མཐོང་ཆེན་པོ་ལ་
བསྟན་པ་གཏད་དེ། དེ་དག་ལ་བསྟན་པའི་གཏད་རབས་བདུན་དུ་གྲགས་སོ། །
སྟོན་པ་ཐུགས་རྗེ་ཅན་དེ་ཉིད་ཞིང་འདིར་བྱོན་པའི་ཚེ་ཉེ་བའི་སྲས་བརྒྱད་
སོགས་བྱང་ཆུབ་སེམས་དཔའ་སེམས་དཔའ་ཆེན་པོ་བསམས་བཞིན་དུ་སྟོན་པའི་
འཁོར་གྱི་ཚུལ་དུ་བྱོན་པ་བགྲང་བ་ལ་འདས་པ་དག་དང་འཕགས་པ་ཤཱ་རིའི་བུ་
དང་། མོའུ་འགལ་གྱི་བུ་དང༌། གནས་བརྟན་ ཆེན་ པོ་ རབ་འབྱོར་དང་
། གནས་
བརྟན་ཆེན་པོ་འོད་སྲུང་དང་། གནས་བརྟན་ཆེན་པོ་གང་པོ་དང་། གནས་བརྟན་
ཆེན་པོ་ཀཱ་ཏྱ་ཡ་ན་ལ་སོགས་པ་གནས་བརྟན་བགྲང་བ་ལས་འདས་པ་དག་གིས་
སྟོན་པ་ཐུབ་པའི་དབང་པོའི་བཀའ་བཞིན་དུ་རྒྱལ་བའི་བསྟན་པ་ལྷ་དང་མིའི་ཡུལ་
ཐམས་ཅད་དུ་རྒྱ་ཆེར་སྤེལ་བར་མཛད། ལྷག་པར་གནས་བརྟན་ཆེན་པོ་ཤཱ་རིའི་བུ་
དང༌། མོའུ་འགལ་གྱི་བུ་ཆེན་པོ་འདི་གཉིས་ནི་སྟོན་པའི་ཆོས་ཀྱི་སྲས་ཀྱི་ཐུ་བོར་
གྱུར་པ། ཆོས་ཀྱི་རྒྱལ་རྔ་བརྡུང་བ། ཆོས་ཀྱི་དུང་ཆེན་པོ་འབུད་པ། ཆོས་ཀྱི་ཆར་
ཆེན་པོ་འབེབས་པ། ཆོས་ཀྱི་རྒྱལ་མཚན་འཛིན་པ། རིགས་དྲུག་གི་སེམས་ཅན་
རྣམས་ལ་གང་ལ་གང་འདུལ་གྱི་སྤྲུལ་པ་བསྟན་ཏེ་རྒྱལ་བའི་མཛད་པ་སྒྲུབ་པར་
བྱེད་པ། མཆོག་ཟུང་ཞེས་ཡོངས་སུ་གྲགས་པ་ཡིན་ཞིང་། ལྷག་པར་ཐུབ་པ་ཆེན་
པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་ཐུགས་དམ་
བསྐུལ་བའི་ཕྱིར་གསོལ་བ་འདེབས་པ་ན་ཚོགས་ཀྱི་ཞིང་དུ་ཐུབ་པ་ཆེན་པོ་གནས་
བརྟན་བཅུ་དྲུག་དང་བཅས་པའི་བྲིས་སྐུ་བྱེད་པའི་ཚེ་ཐུབ་དབང་གི་གཡས་གཡོན་
དུ་མཆོག་ཟུང་ངེས་པར་འབྲི་སྲོལ་ཡོད་པ་ལྟར་གནས་བརྟན་ཆེན་པོ་འདི་གཉིས་
ཀྱི་རྟོགས་པ་བརྗོད་པ་འདིར་སྐབས་སུ་བབ་པ་ཅུང་ཟད་བརྗོད་ན།
- 24-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཕགས་པ་ཤཱ་རིའི་བུ་གང་དུ་འཁྲུངས་པའི་ཡུལ་ནི་གྲོང་ན་ལ་ད་ཞེས་བྱ་
བ་ཡིན་ལ། བྲམ་ཟེའི་ཡུལ་གྲོང་ན་ལ་ད་ཞེས་བྱ་བ་དེར་དགེ་འདུན་གྱི་སྡེ་ཆགས་
ནས་བྲམ་ཟེ་ཆེན་པོ་སྒྲ་ཅན་འཛིན་བཟང་པོ་དང་། བདག་ཉིད་ཆེན་པོ་དཔལ་
མགོན་འཕགས་པ་ཀླུ་སྒྲུབ་སོགས་མཁས་གྲུབ་བགྲང་བ་ལས་འདས་པ་བྱོན་པས་
མཁས་གྲུབ་བྱེ་བའི་འབྱུང་གནས་དཔལ་ན་ལེནྡྲ་ཞེས་གྲགས་པ་དེ་བྱུང་བར་སྔོན་
གྱི་ཆོས་འབྱུང་ཡིག་རྙིང་དག་ལས་འབྱུང་ངོ༌། །གྲོང་ན་ལ་ད་ཞེས་བྱ་བ་དེར་ཡང་
བྲམ་ཟེ་སྐར་རྒྱལ་དང༌། ཡུམ་ཤཱ་རིའི་ཀ་གཉིས་ཀྱི་སྲས་སུ་འཁྲུངས་ཏེ། དེ་ཡང་
བདག་ཉིད་ཆེན་པོ་འདི་ཡུམ་གྱི་མངལ་དུ་ཞུགས་པ་ན་ཤཱ་རི་ཀ་རིག་པའི་གནས་
ཐམས་ཅད་ལ་ཐོགས་པ་མེད་པར་བློ་གྲོས་རྒྱས་ཏེ་བྲམ་ཟེ་སྐར་རྒྱལ་དང་རྩོད་པ་
ན་སྔར་ནས་སྐར་རྒྱལ་རྩོད་པ་བཟང་བ་ཡིན་ཡང་། དུས་དེ་ནས་བཟུང་སྟེ་ཤྭ་རི་
ཀས་ སྐར་ རྒྱལ་ རིགས་པས་ཚར་བཅད་དོ། །དེ་ཅི་ཞིག་གི་ལྟས་ཡིན་སྙམ་དུ་
བསམས་པ་ན་མངལ་དུ་ཞུགས་པ་དེའི་མཐུ་ཡིན་པར་ཤེས་ཏེ། དེ་ཡང་སེམས་
ཅན་སྲིད་པ་ཐ་མ་པ། སྤྱོད་པ་ཚོལ་བ། ཐར་པའི་སྙིང་པོ་བཟུང་བ། མྱ་ངན་ལས་
འདས་པ་ལ་ཕྱོགས་པ། འཁོར་བ་ལས་ཕྱིར་ཕྱོགས་པ། སྲིད་པའི་འགྲོ་བ་ཐམས་
ཅད་དུ་འཆི་འཕོ་དང་སྐྱེ་བ་དོན་དུ་མ་གཉེར་བ། ལུས་ཐ་མ་འཛིན་པ་ཞིག་ལྷ་ལས་
ཤི་འཕོས་ནས་ཤཱ་རི་ཀའི་མངལ་དུ་ཞུགས་སོ། །དེའི་ཚེ་ཤཱ་རི་ཀའི་རྨི་ལམ་དུ་མི་
ལག་ན་སྒྲོན་མེ་ཐོགས་པ་ཞིག་གིས་བདག་གི་དཀུ་དྲལ་ཏེ་ཞུགས་པ་དང་། བདག་
ཉིད་རི་ཆེན་པོའི་སྤོ་ལ་འཛེགས་པ་དང༌། ནམ་མཁའ་ལ་འགྲོ་བ་དང་། རང་ལ་སྐྱེ་
བོ་ཕལ་མོ་ཆེའི་ཚོགས་ཕྱག་འཚལ་ལོ་ཟེར་བ་རྨིས་ནས། སྐར་རྒྱལ་ལ་ཤཱ་རི་ཀས་
ཁོ་མོ་ལ་རྨི་ལམ་འདི་ལྟ་བུ་རྨིས་སོ་ཞེས་སྨྲས་སོ། །སྐར་རྒྱལ་ཉིད་རྨི་ལྟས་ལ་
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མཁས་པ་ཡིན་མོད། རྨི་ལྟས་ཤེས་པ་གཞན་ལའང་དྲིས་པས། རྨི་ལྟས་ལ་མཁས་
པའི་བྲམ་ཟེ་འདི་ལྟར་ལུང་བསྟན་ཏེ། རྨི་ལམ་དེ་ནི་བཟང་སྟེ། མི་ལག་ཏུ་སྒྲོན་མེ་
ཐོགས་པས་དཀུ་དྲལ་ཏེ་ཞུགས་པ་རྨིས་པ་ནི་བུ་བཙའ་ཞིང་དེས་ལོ་བརྒྱད་གཉིས་
ཀྱིས་དབང་པོའི་བརྡ་སྤྲད་པ་བཀླགས་ནས་རྒོལ་བ་ཐམས་ཅད་ཚར་གཅོད་པའི་
ལྟས་སོ། །རི་ཆེན་པོ་ལ་འཛེགས་པ་སོགས་ནི་རབ་ཏུ་བྱུང་ནས་བརྟུལ་ཞུགས་གྲུབ་
པའི་བདག་ཉིད་ཆེན་པོར་འགྱུར་པའི་ལྟས་སོ་ཞེས་ལུང་བསྟན་ཏོ། །དེ་ནས་དུས་
རེ་ཤིག་ན་སྐར་རྒྱལ་ཤཱ་རི་ཀ་དང་ལྷན་ཅིག་རྩོད་པ་ན་ཤཱ་རི་ཀས་དེ་ཚར་བཅད་པ་
ན། སྐར་རྒྱལ་གྱིས་བསམས་པ། འདི་ནི་འདིའི་མཐུ་མ་ཡིན་གྱི་འདིའི་མངལ་དུ་
ཞུགས་པ་དང་མཐུ་ཡིན་ནོ་སྙམ་མོ། །དེ་ནས་ཟླ་བ་དགུ་འདས་པ་ན། ཤཱ་རི་ཀ་
ལས་ ཁྱེའུ་གཟུགས་བཟང་བ། ལྟ་ན་སྡུག་པ། མཛེས་པ་གསལ་བ། གསེར་ གྱི་
མདོག་འདྲ་བ། མགོ་གདུགས་ལྟ་བུ། ལག་པ་རིང་བ། དཔྲལ་བའི་དབྱེས་ཆེ་བ། །
སྨིན་མ་འཛར་བ། སྣའི་གཟེགས་མཐོ་བ་ཞིག་བཙས་སོ། ཁྱེའུ་དེའི་མེས་པོས།
འདི་སྐར་རྒྱལ་གྱི་བུ་ཡིན་པས་ཉེ་རྒྱལ་ཞེས་མིང་བཏགས་སོ། །སྐར་རྒྱལ་གྱིས་
བསམས་པ། མེས་པོས་ཕ་ལས་དྲས་ཏེ་ཁྱེའུ་འདིའི་མིང་བཏགས་ཀྱི། བདག་གིས་
འདིའི་མ་ལས་དྲས་ཏེ་མིང་བཏགས་སོ་སྙམ་ནས། འདི་ཤཱ་རིའི་ཀའི་བུ་ཡིན་པའི་
ཤཱ་རིའི་བུ་ཞེས་བཏགས་སོ། །དེ་ནས་བདག་ཉིད་ཆེན་པོ་དམ་མ་བརྒྱད་ལ་གཏད་
ནས་བསྐྱེད་བསྲིངས་ཏེ་ཆེར་སྐྱེས་པའི་ཚེ་ཡི་གེ་ལ་སོགས་པའི་ཕ་རོལ་ཏུ་སོན་ཅིང་
བྲམ་ཟེའི་ སྤྱོད་ ཚུལ་ དང༌། སྤྱོད་ པ་ དང༌། གཙང་ སྦྲ་དང་། ཀུན་ཏུ་ སྤྱོད་ པ་དང་།
ཐལ་བ་བླང་བ་དང་། བྱ་མ་བུམ་བླང་བ་དང་། ས་བླང་བ་དང་། ལག་སྟངས་དང་།
ཐོར་ཚུགས་དང་། རབ་བསྔགས་བྱ་བ་དང༌། ཀྱེ་ཞེས་བྱ་བ་དང་། རིག་བྱེད་བཞི་
- 26 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
དང༌། བྲམ་ཟེའི་ལས་དྲུག་ལ་མཁས་པས་བྲམ་ཟེའི་རིག་བྱེད་ཀྱི་ཕ་རོལ་དུ་ཕྱིན་
པ། མེ་ལྟ་བུའི་ཤེས་པས་རང་གི་སྨྲ་བ་གསལ་བར་བྱེད་པ། གཞན་གྱི་སྨྲ་བ་ཚར་
གཅོད་ནུས་པར་གྱུར་ཏོ། །དེས་ལོ་བརྒྱད་གཉིས་ཀྱིས་རིག་པའི་གནས་ཐམས་
ཅད་བསླབས་ནས་རྒོལ་བ་ཐམས་ཅད་ཚར་བཅད་པར་གྱུར་ཏོ། །དེ་རེ་ཤིག་ན་ཕ་
དང་ལྷན་ཅིག་རིག་བྱེད་འདོན་པར་བྱེད་པ་ན་དེས་སྐར་རྒྱལ་ལ་སྨྲས་པ། ཡབ།
འདིའི་དོན་ཅི་ལགས། བུ། ཁོ་བོས་ཀྱང་འདིའི་དོན་མི་ཤེས་ཏེ། འདི་ལྟར་གསང་
ཚིག་གི་གཞི་འདི་དག་ནི་སྔོན་གྱི་དྲང་སྲོང་རྣམས་ཀྱིས་བསྟོད་པ་བསྒྲགས་པ་ཙམ་
མོ། །ཞེས་སྨྲས་པ་ན། ཤཱ་རིའི་བུས་སྐར་རྒྱལ་ལ་སྨྲས་པ། ཡབ། དེ་དག་གི་དོན་
མ་མཆིས་སྙམ་མམ། འདིའི་དོན་ནི་འདི་ལགས་སོ་ཞེས་སྨྲས་པ་ན། སྐར་ རྒྱལ་
དགའ་ནས། བུས་ བྱ་བ་ནི་ གཉིས་ཏེ། ཕའི་གཞུང་སྲོང་བའམ། ཁྱད་ པར་ ལྷག་
པར་རྟོགས་པ་ཡིན་ན། བུ་འདིས་ནི་བདག་ལས་ཁྱད་པར་ལྷག་པར་རྟོགས་སོ་
སྙམ་སྟེ། བྲམ་ཟེའི་ཁྱེའུ་ལྔ་བརྒྱ་ཙམ་གསང་ཚིག་ཀློག་ཏུ་འཇུག་པ་དེ་དག་ཀྱང་དེ་
ལ་གཏད་དོ། །ཉེ་རྒྱལ་བྲམ་ཟེའི་ཁྱེའུ་ལྔ་ཙམ་གསང་ཚིག་ཀློག་ཏུ་འཇུག་པ་ན་དེས་
རིག་བྱེད་རིང་པོ་རྣམས་ཐུང་དུ་བཞག །ཐུང་ངུ་རྣམས་རིང་པོར་བཞག་སྟེ་ཚིག་དང་
ཡི་གེ་འཕྲི་ཞིང་དོན་དང་ངེས་པའི་ཚིག་ཏུ་བཞག་གོ །
མོའུ་འགལ་གྱི་བུ་ཆེན་པོ་གང་དུ་འཁྲུངས་པའི་ཡུལ་ནི་གྲོང་ཤིང་ཐགས་
ཅན་ཞེས་བྱ་བ་སྟེ། གྲོང་དེར་ཡབ་བྲམ་ཟེ་མདུན་ན་འདོན་གྲུ་འཛིན་ཞེས་བྱ་བ།
ཕྱུག་པ། ནོར་མང་བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ་
རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུའི་ནོར་ལ་ནོར་གྱིས་འགྲན་པ་
ཞིག་དང་། དེའི་ཆུང་མ་བུ་མེད་ཀྱི་ཡོན་ཏན་ཐམས་ཅད་དང་ལྡན་པ་ཞིག་ཡོད་པ་
- 27 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
དེ་གཉིས་ཀྱི་སྲས་སུ་འཁྲུངས་ཏེ། དེ་ཡང་ཡབ་ཡུམ་དེ་གཉིས་ལ་ལོངས་སྤྱོད་རྒྱ་
ཆེན་པོ་དང་ལྡན་ཡང་། བུ་མེད་པའི་བུ་འདོད་ནས་མཆོད་སྦྱིན་རྒྱ་ཆེན་པོ་བྱས་
སོ། །དེ་ནས་ནམ་ཞིག་ན་སེམས་ཅན་སྲིད་པ་ཐ་མ་ཞིག་གྲུ་འཛིན་གྱི་ཆུང་མའི་
མངལ་དུ་ཞུགས་སོ། །བུད་མེད་མཁས་པ་ལ། མ་འདྲེས་པའི་ཆོས་ལྔ་ཡོད་དོ། །
སྐྱེས་པ་ཆགས་པ་ཤེས་ཤིང་ཆགས་པ་བྲལ་བ་ཤེས་པ་དང་། དུས་ཤེས་ཤིང་ཟླ་
མཚན་ ཤེས་ པ་ དང་། མངལ་ན་ གནས་ པ་ ཤེས་ པ་ དང༌། གང་ ལས་ མངལ་དུ་
ཞུགས་པ་ཤེས་པ་དང་ཁྱེའུ་དང་བུ་མོ་གང་དུ་འགྱུར་བ་ཤེས་ཏེ། བུ་ཡིན་ན་དཀུ་
གཡས་པར་བརྟེན། བུ་མོ་ཡིན་ན་དཀུ་གཡོན་པར་བརྟེན་པ་ལས། དཀུ་གཡས་
པར་ བརྟེན་ པས། བུར་ཤེས་ནས་ ཁྱིམ་ཐབ་ལ་ སྨྲས་ པ། རྗེའི་ སྲས་ བདག་ ལ་
སེམས་ཅན་ཞུགས་པར་གྱུར་པ་ནི་འདི་ལྟར། བདག་གི་དཀུ་གཡས་པར་བརྟེན་
ཅིང་མཆིས་པས་ངེས་པར་ཁྱེའུར་འགྱུར་གྱི་དགྱེས་པ་བསྐྱེད་དུ་གསོལ་ཞེས་སྨྲས་
པས། བྲམ་ཟེ་གྲུ་འཛིན་ཡིད་དགའ་ནས་རོ་སྟོད་བསྲངས་ཏེ་ལག་པ་གཡས་པ་
བརྐྱངས། འདི་སྐད་ཅེས་ཁོ་བོ་ཡུན་རིང་པོ་ནས་མངོན་པར་འདོད་པའི་བུའི་ངོ་
མཐོང་བ་དང་། ཁོ་བོ་དང་མཐུན་པར་སྐྱེ་བ་དང་
། ཁོ་བོའི་བྱ་བ་དག་བྱེད་པ་དང་།
གསོས་པས་ཕྱིར་གསོ་བ་དང་། བགོ་སྐལ་ལ་སྤྱོད་པ་དང་། ཁོ་བོའི་རིགས་རྒྱུད་
རིང་དུ་གནས་པར་བསྒྲུབ་པ་དང་། བདག་ཅག་གཉིས་ཤི་བ་ན་སྦྱིན་པ་དག་སྦྱིན་
ཞིང་བསོད་ནམས་དག་བྱས་ནས། འདི་ཕ་མ་དེ་གཉིས་གང་དུ་སྐྱེས་ཤིང་འགྲོ་
བའི་ཕྱི་བཞིན་དུ་འགྲོ་བར་གྱུར་ཅིག་ཅེས་མིང་གིས་ཡོན་བསྔོ་བ་བྱེད་པར་གྱུར་
ཅིག་ཅེས་ཆེད་དུ་བརྗོད་པ་ ཆེད་བརྗོད་དོ། །དེ་ནས་བྲམ་ཟེ་གྲུ་ འཛིན་ གྱིས།
མཆིས་བྲང་གི་མངལ་ན་གནས་པ་ཡོངས་སུ་སྨིན་པར་བྱ་བའི་ཕྱིར། སྟེང་གི་ཁང་
- 28 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བཟང་གི་གཞིར་གྲང་བ་ན་གྲང་བའི་ཡོ་བྱད་དག་དང་། དྲོ་བ་ན་དྲོ་བའི་ཡོ་བྱད་
དག་དང༌། སྨན་གསོ་བཅས་པའི་ཟས་ཧ་ཅང་ཡང་མི་ཁ་བ་དང་། ཧ་ཅང་ཡང་མི་
སྐྱུར་བ་དང་། ཧ་ཅང་ལན་ཚྭ་མི་ཆེ་བ་དང་། ཧ་ཅང་མི་མངར་བ་དང་། ཧ་ཅང་མི་
ཚ་ བ་ དང་། ཧ་ ཅང་མི་བསྐ་བ་དང་། ཁ་ བ་ དང་། སྒྱུར་ བ་ དང་། ལན་ ཚྭ་ དང༌།
མངར་བ་དང་། ཚ་བ་དང་། བསྐུ་བ་རྣམ་པར་སྤངས་པའི་ཟོས་དག་དང་། དོ་ཤལ་
དང༌། སེ་མོ་དོ་དང་། རྒྱན་གྱིས་བཀླུབས་པའི་ལུས་ལྷའི་བུ་མོ་དགའ་བའི་ཚལ་ན་
རྣམ་པར་སྤྱོད་པ་ལྟ་བུ་དང་། ཁྲི་ནས་ཁྲི་དང་། ཁྲིའུ་ནས་ཁྲིའུར་རྒྱུ་ཞིང་། ཤོད་ཀྱི་
ས་གཞིར་མི་འབབ་པ་དང༌། དེས་སྒྲས་ཡིད་དུ་མི་འོང་བ་ཅུང་ཟད་ཀྱང་མི་ཐོས་
པར་གནོད་པ་མེད་པ་ཉིད་དུ་རིམ་གྲོ་བྱེད་དུ་བཅུག་གོ །དེ་ཟླ་བ་དགུ་འདས་ཏེ།
ཁྱེའུ་ གཟུགས་ བཟང་ བ། བལྟ་ ན་ སྡུག་ པ། མཛེས་ པ། གསལ་ བ། གསེར་ གྱི་
མདོག་འདྲ་བ། མགོ་གདུགས་ལྟ་བུ། ལག་པ་རིང་བ། དཔྲལ་བའི་དབྱེས་ཆེ་བ།
སྨིན་མ་འཛར་བ། སྣའི་གཟེངས་མཐོ་བ་ཞིག་བཙས་སོ་བཙས་ནས་དེའི་ཉེ་དུ་
དག་འདུས་ཤིང་ལྷགས་ནས་ཉི་མ་ཉི་ཤུ་རྩ་གཅིག་ཏུ་བཙས་སྟོན་རྒྱ་ཆེར་བྱས་ནས་
ཁྱེའུ་འདི་ད་ལྟ་པང་དུ་བླངས་ནས་ཐོབ་པས་པང་ནས་སྐྱེས་ཞེས་བཏགས་ཤིང་།
མོའུ་འགལ་གྱི་རིགས་ཡིན་པས་མོའུ་འགལ་གྱི་བུ་ཞེས་མིང་བཏགས་ནས་མ་མ་
བརྒྱད་ལ་གཏད་དེ་བསྐྱེད་བསྲིངས། ཆེར་སྐྱེས་པའི་ཚེ་ཡི་གེ་ལ་སོགས་པའི་རིག་
བྱེད་ལ་མཁས་པར་གྱུར་ཏོ། །དེ་ཕ་དང་ལྷན་ཅིག་རིག་བྱེད་འདོན་པར་བྱེད་པ་ན།
དེས་གྲུ་འཛིན་པ་སྨྲས་པ། ཡབ། འདིའི་དོན་ཅི་ལགས། བུ། ཁོ་བོས་ཀྱང་འདིའི་
དོན་མི་ཤེས་ཏེ། འདི་ལྟར་གསང་ཚིག་གི་གཞི་འདི་དག་ནི་སྔོན་གྱིས་དྲང་སྲོང་
རྣམས་ཀྱིས་བསྟོད་པ་བསྒྲགས་པ་ཙམ་མོ་ཞེས་སྨྲས་པ་ན། པང་ནས་སྐྱེས་ཀྱིས་གྲུ་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འཛིན་ལ་སྨྲས་པ། ཡབ། དེ་དག་གི་དོན་མ་མཆིས་སྙམ་མམ། འདིའི་དོན་ནི་འདི་
ལགས་སོ། །ཞེས་སྨྲས་པ་ན་གྲུ་འཛིན་དགའ་ནས། བུས་བྱ་བ་གཉིས་ཏེ། ཕའི་
གཞུང་སྲོང་ བའམ། ཁྱད་པར་ལྷག་པར་རྟོགས་པ་ཡིན་ན། བུ་ འདིས་ནི་བདག་
ལས་ཁྱད་པར་ལྷག་པར་རྟོགས་སོ་སྙམ་སྟེ། བྲམ་ཟེའི་ཁྱེའུ་ལྔ་བརྒྱ་ཙམ་གསང་
ཚིག་ཀློག་ཏུ་འཇུག་པ་དེ་དག་ཀྱང་དེ་ལ་གཏད་དོ། །དེ་ནས། པང་ནས་སྐྱེས་ཀྱིས་
བྲམ་ཟེའི་ཁྱེའུ་ལྔ་བརྒྱ་ཙམ་རིག་བྱེད་ཀློག་ཏུ་འཇུག་གོ །བྲམ་ཟེའི་ཁྱེའུ་རྣམས་མི་
ཀློག་པའི་དུས་སུ་གྲོང་ཁྱེར་བལྟར་དོང་བ་དང་། ཉེ་རྒྱལ་གྱི་སློབ་མ་དག་གསང་
ཚིག་འདོན་ཞིང་མདུན་ནས་སོང་། པང་ནས་སྐྱེས་ཀྱི་སློབ་མ་དག་གསང་ཚིག་
འདོན་ཞིང་ཕྱི་བཞིན་སོང་བ་དང་། པང་ནས་སྐྱེས་ཀྱི་སློབ་མ་རྣམས་ཀྱིས་ཉེ་རྒྱལ་
གྱི་སློབ་མ་རྣམས་གསང་ཚིག་ཀློག་པ་ཐོས་ནས་ཉེ་རྒྱལ་གྱི་སློབ་མ་དེ་རྣམས་ལ་
སྨྲས་ པ། ཅིའི་ཕྱིར་ཁྱེད་ཅག་གསང་ཚིག་གི་གཞི་ཉམས་པར་བྱས་ཏེ་ཀློག །ཉེ་
རྒྱལ་གྱི་སློབ་མ་དེ་དག་གིས་སྨྲས་པ། འོ་ན་ཇི་ལྟར་བཀླག་ཅེས་དྲིས་པས། པང་
ནས་སྐྱེས་ ཀྱི་ སློབ་མ་རྣམས་ ཀྱིས་སྨྲས་པ། འདི་ ལྟར་ ཀློག་ གོ་ཞེས་ ཀློག་ཚུལ་
བརྗོད་པ་ན། ཉེ་རྒྱལ་གྱི་སློབ་མ་དེ་དག་གིས་སྨྲས་པ། ཁྱེད་ཅག་གིས་སུ་ལས་
བཀླག་ཅེས་དྲིས་པ་ན། པང་ནས་སྐྱེས་ཀྱི་སློབ་མ་དེ་དག་གིས་སྨྲས་པ། དེ་མི་
ཤེས་པ་དེས་ཉི་མ་དང་ཟླ་བ་མི་ཤེས་པ་ཡིན་ནོ། །གྲུ་འཛིན་གྱི་བུ་པང་ནས་སྐྱེས་
ལས་བཀླགས་སོ། །པང་ནས་སྐྱེས་ཀྱི་སློབ་མ་དེ་དག་གིས། ཉེ་རྒྱལ་གྱི་སློབ་མ་
རྣམས་ལ་སྨྲས་པ། ཁྱེད་ཅག་གིས་སུ་ལས་བཀླགས་ཞེས་དྲིས་པ་ན། ཉེ་རྒྱལ་གྱི་
སློབ་མ་རྣམས་ཀྱིས་སྨྲས་པ། གང་གིས་དེ་མི་ཤེས་པ་དེས་ཀྱང་ཉི་མ་དང་ཟླ་བ་མི་
ཤེས་པ་ཡིན་མོད། སྐར་རྒྱལ་གྱི་བུ་ཉེ་རྒྱལ་ལས་བཀླགས་སོ། །དེ་ནས་ཉེ་རྒྱལ་གྱི་
- 30 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སློབ་མ་རྣམས་སྤ་གོང་བས་ཉེ་རྒྱལ་ཅན་སོང་བ་དང་། ཉེ་རྒྱལ་གྱིས་བྲམ་ཟེའི་ཁྱེའུ་
དེ་དག་སྤ་གོང་བས་བཞིན་འགྱུར་བར་རིག་ནས། ཁྱེའུ་དག་ཅི་ཉེས་ཞེས་དྲིས་པ་
ན། བྲམ་ཟེའི་ཁྱེའུ་དེ་དག་གིས་གསལ་པོར་བརྗོད་མ་ནུས་པར་ཅང་མ་ནོངས་
སོ། །ཞེས་སྨྲས་པ་ན། ཉེ་རྒྱལ་གྱིས་བྲམ་ཟེའི་ཁྱེའུ་དེ་དག་ལ་སྨྲས་པ། བསམ་པ་
ནང་ན་ཡོད་པ་ཀུན། །ཕྱི་རོལ་ནས་ནི་ཉེ་བར་གསལ། །སྐད་མདོག་དབང་པོའི་
རྣམ་པ་དག །རྣམ་པ་སྦ་བར་མི་ནུས་སོ། །ཞེས་བྱས་པ་ན། བྲམ་ཟེའི་ཁྱེའུ་དེ་དག་
གིས་པང་ནས་སྐྱེས་ཀྱི་སློབ་མ་རྣམས་ཀྱིས་ཇི་ལྟར་ཟེར་བའི་སྐབས་དེ་རྒྱས་པར་
བརྗོད་པ་དང་། ཉེ་རྒྱལ་གྱིས་སྨྲས་པ། ཁྱེའུ་དག་དེ་བཞིན་ཏེ། བྲམ་ཟེའི་ཁྱེའུ་དེ་
དག་གསང་ཚིག་ཀློག་པ་བཞིན་དུ་བཀླགས་པར་བྱ་བ་ཡིན་མོད། འོན་ཀྱང་ཁོ་
བོས་རིག་བྱེད་རིང་པོ་རྣམས་ཐུང་ངུར་བཞག །ཐུང་ངུ་རྣམས་རིང་པོར་བཞག་སྟེ།
ཚིག་དང་ཡི་གེ་འཕྲི་ཞིང་དོན་དང་ངེས་པའི་ཚིག་ཏུ་བཞག་གོ །ཞེས་སྨྲས་པས།
ཁྱེའུ་རྣམས་སྤ་གོང་བ་མེད་པར་གྱུར་ཏོ། །པང་ནས་སྐྱེས་ཀྱི་སློབ་མ་རྣམས་ཀྱང་སྤ་
གོང་ནས་པང་ནས་སྐྱེས་ཅན་སོང་བ་དང་། པང་ནས་སྐྱེས་ཀྱིས་བྲམ་ཟེའི་ཁྱེའུ་དེ་
དག་སྤ་གོང་བས་བཞིན་འགྱུར་བར་རིག་ནས། ཁྱེའུ་དག་ཅི་ཉེས་ཞེས་དྲིས་པ་ན།
བྲམ་ཟེའི་ཁྱེའུ་དེ་དག་གིས་གསལ་པོར་བརྗོད་མ་ནུས་པར་ཅང་མ་ནོངས་སོ། །
ཞེས་སྨྲས་པ་ན། པང་ནས་སྐྱེས་ཀྱིས་བྲམ་ཟེའི་ཁྱེའུ་དེ་དག་ལ་སྨྲས་པ། བསམ་པ་
ནང་ན་ཡོད་པ་ཀུན། །ཕྱི་རོལ་ནས་ནི་ཉེ་བར་གསལ། །སྐད་མདོག་དབང་པོའི་
རྣམ་པ་དག །རྣམ་པར་སྦ་བར་མི་ནུས་སོ། །ཞེས་བྱས་པ་ན། བྲམ་ཟེའི་ཁྱེའུ་དེ་
དག་གིས། ཉེ་རྒྱལ་གྱི་སློབ་མ་རྣམས་ཇི་ལྟར་ཟེར་བའི་སྐབས་དེ་རྒྱས་པར་བརྗོད་
པ་དང༌། པང་ནས་སྐྱེས་ཀྱིས་སྨྲས་པ། ཁྱེའུ་དག་བདག་ཅག་ཀློག་པ་བཞིན་དུ་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཀླག་ པར་ བྱ་བ་ཡིན་མོད། བྲམ་ཟེའི་ཁྱེའུ་དེ་ཤེས་ རབ་ ཅན་ ཡིན་ པས། དེས་
རིག་བྱེད་རིང་པོ་ཐུང་ངུ་དང་། ཐུང་ངུ་རིང་པོ་བཞག་གོ་ཞེས་ཐོས་སོ་ཞེས་སྨྲས་
པས། ཁྱེའུ་རྣམས་སྤ་གོང་བ་མེད་པར་གྱུར་ཏོ། །སྐབས་དེར་པང་ནས་སྐྱེས་དང་ཉེ་
རྒྱལ་གཉིས་ཕན་ཚུན་གཅིག་གིས་གཅིག་ཐོས་མ་ཐག་མཐོང་འདོད་པར་གྱུར་ཏེ།
ཉེ་རྒྱལ་ ཕའི་གན་དུ་སོང་ནས། ཡབ། བདག་གྲོང་ཤིང་ཐགས་ཅན་དུ་མཆིའོ། །
ཞེས་སྨྲས་པས། སྐར་རྒྱལ་གྱིས་ཅིའི་ཕྱིར་དུ་འགྲོ་ཞེས་དྲིས་པ་ན། ཉེ་རྒྱལ་གྱིས་གྲུ་
འཛིན་གྱི་བུ་པང་ནས་སྐྱེས་བལྟ་བའི་སླད་དུའོ། ། བུ། དེ་ཁྱོད་བས་ཤེས་རབ་ཆེ་
བ་ཞིག་ཡིན་ནམ། མ་ཡིན་མོད། ཆེས་ཕྱུག་པ་ལགས་སོ། །ཞེས་སྨྲས་པ་ན། སྐར་
རྒྱལ་གྱིས་སྨྲས་པ། མི་གང་རིགས་ཀྱིས་རྒན་པ་དང་། ན་ཚོད་རྒན་དང་ནོར་གྱིས་
རྒན། །དེ་ཀུན་ཐོས་པས་རྒན་པ་ཡི། །སྒོ་ན་དོན་ཀུན་གཉེར་བས་སྡོད། །ཅེས་བྱ་
བ་ཡིན་པས། གལ་ཏེ་དེ་འོངས་ན་ཐོས་པས་བགོ་བཤའ་བྱ་ཡི། བགྲོད་པར་མི་
བྱའོ། །ཞེས་སྨྲས་སོ། །པང་ནས་སྐྱེས་ཀྱང་ཕའི་གན་དུ་སོང་ནས། ཡབ། བདག་
གྲོང་ན་ལ་དར་མཆིའོ། །ཞེས་སྨྲས་པས། གྲུ་འཛིན་གྱིས་ཅིའི་ཕྱིར་དུ་འགྲོ་ཞེས་
དྲིས་པ་ན། པང་ནས་སྐྱེས་ཀྱིས་སྐར་རྒྱལ་གྱི་བུ་ཉེ་རྒྱལ་བལྟ་བའི་སླད་དུའོ། །བུ།
དེ་ཁྱོད་བས་ཆེས་ཕྱུག་གམ་ཅི། མ་ཡིན་མོད། ཤེས་རབ་ཅན་ལགས་སོ། །ཞེས་
སྨྲས་པ་ན་གྲུ་འཛིན་གྱིས་སྨྲས་པ། མིང་གང་རིགས་ཀྱིས་རྒན་པ་དང༌། །ན་ཚོད་
རྒན་དང་ཐོས་པས་རྒན། །དེ་ཀུན་ནོར་གྱིས་རྒྱན་པ་ཡི། །སྒོ་ན་ཅི་བྱ་སྙམ་པས་
སྡོད། །ཅེས་བྱ་བ་ཡིན་པས། གལ་ཏེ་ང་འོངས་ན་ནོར་གྱིས་བགོ་བཤའ་ བྱ་ཡི།
བགྲོད་པར་མི་བྱའོ། །ཞེས་སྨྲས་སོ། །དེ་ནས་དུས་རེ་ཤིག་ན་རྒྱལ་པོའི་ཁབ་ཏུ་
ཀླའི་ རྒྱལ་ པོ་ རི་ བོ་ དང་ ཡིད་འོང་ གཉིས་ ཀྱི་ དུས་ སྟོན་ ལ་ བབ་བོ། །རྒྱལ་ པོ་
- 32 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གཟུགས་ཅན་སྙིང་པོ་ནི་དེ་གཉིས་ཀྱི་དུས་སྟོན་ལ་བབ་པའི་ཚེ་བདག་ཉིད་ཀྱིས་
ཉམས་སུ་མྱོང་བའམ་མ་སྐྱེས་དགྲ་གཏོང་བར་བྱེད་པ་ལ། དེའི་ཚེ་གཟུགས་ཅན་
སྙིང་པོ་ལ་བྱ་བ་ཅུང་ཞིག་བྱུང་ནས་མ་སྐྱེས་དགྲ་ལ་ཁྱོད་སོང་ལ་རི་བོ་དང་ཡིད་
འོང་གཉིས་ཀྱི་དུས་སྟོན་ཉམས་སུ་མྱོང་བར་གྱིས་ཤིག །ཅེས་སྨྲས་སོ། །མ་སྐྱེས་
དགྲ་དེའི་དཔོན་ལ་འོང་བར་ཐོས་ནས་གྲུ་འཛིན་གྱིས་བསམས་པ། མ་སྐྱེས་དགྲ་
འདི་ཕ་འདས་ནས་རྒྱལ་པོར་འགྱུར་ལ་པང་ནས་སྐྱེས་ཀྱང་བདག་འདས་ནས་
མདུན་ན་འདོན་དུ་འགྱུར་བས། ད་ལྟ་མ་སྐྱེས་དགྲ་འདི་བསྟེན་ན་དུས་སུ་འབྲས་
བུ་སྟེར་བར་འགྱུར་རོ་སྙམ་ནས་པང་ནས་སྐྱེས་ལ་སྨྲས་པ། ཁྱོད་ཀླུ་གཉིས་ཀྱི་དུས་
སྟོན་ལ་སོང་ལ། དུས་ སྟོན་དེ་ལ་རྒྱལ་པོ་དང་། མདུན་ན་འདོན་དང་། རྒོལ་བ་
དང་། མཆོག་ཐོབ་པའི་སྟན་བཞི་ལས། རྒྱལ་པོའི་སྟན་གཅིག་ཞག་ལ། མདུན་ན་
འདོན་གྱི་སྟན་ལ་འདུག་ཅིག །ཅེས་བསྒོ་ནས་བཏང་ངོ༌། །དེས་ཀྱང་དུས་སྟོན་ལ་
སོང་ནས་ཕས་བསྒོ་བ་དེ་བཞིན་དུ་འདུག་གོ །སྐར་རྒྱལ་གྱིས་ཀྱང་གཏམ་དེ་ཐོས་
ནས་ཉེ་རྒྱལ་ལ་སྨྲས་པ། ཁྱོད་ཀླུ་གཉིས་ཀྱི་དུས་སྟོན་ལ་སོང་ལ། དུས་སྟོན་དེ་ལ་
སྟན་བཞི་ལས། མཆོག་ཐོབ་པའི་སྟན་ལ་དབྱིག་གུ་དང་རིལ་བ་ཞོག་ལ། རྒོལ་
བའི་སྟན་ལ་འདུག་ཅིག །ཉི་མ་ཤར་ནས་ནུབ་པའི་བར་ལ་ཁྱོད་དང་མཉམ་པའི་
རྒོལ་བ་གཞན་མེད་དོ། །ཞེས་བརྗོད་ནས་དུས་སྟོན་ལ་བཏང་ངོ། །ཉེ་རྒྱལ་གྱིས་
ཀྱང་ཕས་བསྒོ་བ་དེ་བཞིན་དུ་འདུག་གོ །དེ་ནས་གར་མཁན་དག་གིས་ཏོ་ཌ་ཀའི་
རྒྱུད་དུ་གླུ་བླངས་པ་དང༌། མི་དག་གིས་བྲོ་བརྡུང་བ་དང་གླུ་བླངས་པར་བརྩམས་
པ་དང་། བདག་ཉིད་ཆེན་པོ་དེ་གཉིས་སྔོན་ཡུན་རིང་པོ་ནས་གོམས་པས་ལྟད་མོ་
ལ་དགའ་བའི་བསམ་པ་མེད་པར་དབང་པོའི་སྒོ་བསྡམས་ཏེ་དྲན་པ་ནང་དུ་བཞག་
.33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ནས་འདུག་གོ ཁྱེའུ་དེ་གཉིས་དབང་པོ་དག་ཕྱིར་བསླན་ཏེ་འཁོད་པ་སྐྱེ་བོ་ཕལ་མོ་
ཆེས་མཐོང་ནས། སྨྲས་པ། འདི་གཉིས་ཡང་ན་བླུན་པོ་གཉིས་ཤིག་གོ །ཡང་ན་
ཤེས་པ་མི་འཁྲུགས་པ་གཉིས་ཤིག་གོ་ཞེས་བརྗོད་དོ། །དེའི་ཚེ་པང་ནས་སྐྱེས་
ཀྱིས་ཉེ་རྒྱལ་ལ་སྨྲས་པ། བྲོ་བརྡུང་བ་དང་གླུ་དང་རོལ་མོ་རྣམས་སྣང་ངམ། དེས་
སྨྲས་པ། གང་གིས་མཐོང་བ་དང་ཐོས་པ་ལ་སྣང་ངོ༌། །པང་ནས་སྐྱེས་ཀྱིས་སྨྲས་
པ། དབང་པོ་ནང་དུ་བསྡུས་པས་མ་མཐོང་བ་ནི་བདེན་ན། ཇི་ལྟར་མ་ཐོས། ཉེ་
རྒྱལ་གྱིས་སྨྲས་པ། ཤི་ལྤགས་ཤི་བའི་རྒྱུས་པ་དང་། །འཆི་འགྱུར་བཞད་གད་འཇོ་
སྒེག་གིས། །འཆི་བའི་སྐྱེ་བོ་འདུས་པ་ལ། །མཁས་པ་སུ་ཞིག་བག་མེད་བྱེད། །
ཅེས་སྨྲས་པ་ན། པང་ནས་སྐྱེས་ཀྱིས་སྨྲས་པ། ཁྱོད་ཉེ་རྒྱལ་ཡིན་ནམ་ཞེས་དྲིས་
པས། ཉེ་རྒྱལ་གྱིས་སྨྲས་པ། སྐྱེ་བོ་དག་གིས་དེ་ལྟར་ཤེས་སོ། །ཞེས་སྨྲས་སོ། །དེ་
ནས་ཉེ་རྒྱལ་གྱིས་པང་ནས་སྐྱེས་ལ་སྨྲས་པ། ཁྱོད་ལ་ བྲོ་དང་གླུ་དང་རོལ་མོ་
རྣམས་སྣང་ངམ། ཞེས་དྲིས་པ་ན་པང་ནས་སྐྱེས་ཀྱིས། གང་གིས་མཐོང་བ་དང་
ཐོས་པ་ལ་སྣང་ངོ་ཞེས་སྨྲས་སོ། །ཉེ་རྒྱལ་གྱིས་ཇི་ལྟར་མ་ཐོས་ཞེས་དྲིས་པ་ན་པང་
ན་སྐྱེས་ཀྱིས། རྒྱན་རྣམས་ཐམས་ཅད་ཁུར་ཡིན་ཏེ། །གར་རྣམས་ཐམས་ཅད་མཐོ་
འཚམས་ པ། །ཀླུ་རྣམས་ཐམས་ཅད་བཀྱལ་པ་སྟེ། །གཟུགས་ཀུན་མི་རྟག་ཉིད་
ཡིན་ནོ། །ཞེས་སྨྲས་པ་ན། ཉེ་རྒྱལ་གྱིས་ཁྱེད་པང་ནས་སྐྱེས་ཡིན་ནམ་ཞེས་དྲིས་
པས། པང་ནས་སྐྱེས་ཀྱིས། སྐྱེ་བོས་དེ་ལྟར་ཤེས་སོ། །ཞེས་སྨྲས་སོ། །དེ་ནས་ཉེ་
རྒྱལ་གྱིས་པང་ནས་སྐྱེས་ལ་སྨྲས་པ། ཚུར་ཤོག །རབ་ཏུ་འབྱུང་ངོ༌། །དེས་སྨྲས་པ།
གང་གི་དོན་དུ་མཆོད་སྦྱིན་དང༌། སྦྱིན་སྲེག་དང༌། དཀའ་ཐུབ་བྱེད་པའི་མདུན་ན་
འདོན་ནི་བདག་གི་ལག་མཐིལ་དུ་འོངས། གླང་པོ་ཆེས་འགྲོ་བའི་རིགས་སུ་སྐྱེས་
- 34 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
ན། ཅིའི་ཕྱིར་རབ་ཏུ་འབྱུང་། ཉེ་རྒྱལ་གྱིས་སྨྲས་པ། ལྗོན་ཤིང་རྡིབ་པར་གྱུར་པའི་
ཚེ། །ཡལ་ག་འདབ་མས་ཅི་ཞིག་བྱ། །དེ་བཞིན་སྐྱེས་བུ་འཆི་བའི་ཚེ། །ཡོངས་སུ་
གཟུང་བས་ཅི་ཞིག་བྱ། །ཚུར་ཤོག །རབ་ཏུ་འབྱུང་ངོ༌། །པང་ནས་སྐྱེས་ཀྱིས་སྨྲས་
པ། ཕ་མ་ལ་དྲི་བར་བྱའོ། །པང་ནས་སྐྱེས་ཕ་མ་ཅན་སོང་སྟེ། ཡབ་ཡུམ། མཁྱེན་
པར་མཛོད་ཅིག །བདག་རབ་ཏུ་འབྱུང་ངོ༌། །ཕ་མས་དེ་ལ་སྨྲས་པ་གང་གི་དོན་དུ་
མཆོད་སྦྱིན་དང་། སྦྱིན་སྲེག་དང་། དཀའ་ཐུབ་བྱེད་པའི་མདུན་ན་འདོན་ནི་བདག་
གི་ལག་མཐིལ་དུ་འོངས། གླང་པོ་ཆེས་འགྲོ་བའི་རིགས་སུ་སྐྱེ་ན། ཅིའི་ཕྱིར་རབ་
ཏུ་འབྱུང་། པང་ནས་སྐྱེས་ཀྱིས་སྨྲས་པ། ནགས་ན་ཤིང་ཤུན་རྩྭ་གྱོན་ཞིང་། །རྩ་བ་
འབྲས་བུ་འཆང་བ་དང་། །རི་དྭགས་སྡུག་པ་རྣམས་དང་ནི། །ལྷན་ཅིག་གནས་པ་
མཆོག་ལགས་ཀྱི། །འཇིག་རྟེན་ཕ་རོལ་འཇིག་བྱེད་པའི། །མཁས་པས་རྒྱལ་སྲིད་
སླད་དུ་ནི། །གསོད་དང་འཆིང་དང་བརྡེག་ པ་དག །བགྱིད་པ་དེ་ལྟ་མ་ལགས་
སོ། །ཞེས་སྨྲས་པ་ན། ཕ་མས་སྨྲས་པ། ཁྱོད་ངེད་ཀྱི་བུ་གཅིག་པུ་སྡུག་ཅིང་ཡིད་དུ་
འོང་བ་ཡིན་པས་འབྲལ་མི་ཕོད་དོ། །ཞེས་མ་གནང་བ་ན། པང་ནས་སྐྱེས་ཀྱིས་
སྨྲས་པ། ཡབ་ཡུམ། གནང་ན་ལེགས། མི་གནང་ན་ད་སླན་ཆད་འཚལ་མའང་མི་
འཚལ་ཕྱག་ཀྱང་མི་འཚལ་ལོ། །མི་གནང་གིས། བྱ་བ་གཞན་མ་སེམས་ཤིག །དེ་
ནས་དེས་ཉི་མ་དྲུག་གི་བར་དུ་གཟན་བཅད་དོ། །ཕ་མས་སྨྲས་པར། ཁྱོད་གཞོན་
པས་སྡུག་བསྔལ་མི་ཤེས་པ་ཡིན་གྱི། ཚངས་པར་སྤྱོད་པ་སྤྱད་དཀའོ། །རབ་ཏུ་
དབེན་པ་བྱ་དཀའོ། །གཅིག་པུ་ཉིད་ལ་མངོན་པར་དགའ་བར་དཀའོ། །གནས་
མལ་ དགོན་ པ་ ནགས་ ཁྲོད་ དང༌ རི་ དྲུང་ དང་ བས་ མཐའ་ དག་ཏུ་ གནས་ པར་
མངགས་པར་དཀའོ། །གཅིག་པུ་དགོན་པར་གནས་པ་ཡང་སྡུག་བསྔལ་ལོ། ཁྱོད་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཀྱིས་ ཇི་ སྲིད་འཚོའི་བར་དུ་ རི་དྭགས་གདུག་ པ་དང་ལྷན་ཅིག་གནས་པར་བྱ་
དགོས་སོ། ཁྱོད་ཀྱིས་ཇི་སྲིད་འཚོའི་བར་དུ་གཞན་གྱིས་བྱིན་པས་འཚོ་བར་བྱ་
དགོས་སོ། ཁྱོད་ཀྱིས་ཇི་སྲིད་འཚོའི་བར་དུ་མིའི་འདོད་པ་དག་ལས་དབེན་པར་བྱ་
དགོས་སོ། ཁྱོད་ཀྱིས་ཇི་སྲིད་འཚོའི་བར་དུ་མིའི་དགའ་བ་དང་རྩེད་མོ་དག་ལས་
དབེན་པར་བྱ་དགོས་སོ། །བུ་གཞོན་ནུ་པང་ནས་སྐྱེས་ཚུར་ཤོག །འདི་ཉིད་དུ་
འདུག་ལ་འདོད་པ་དག་ལ་ཡང་ ཡོངས་སུ་སྤྱོད་ཅིག །སྦྱིན་པ་དག་བྱིན་ཅིག །
བསོད་ ནམས་ དག་ གྱིས་ཤིག །དེ་ ཅང་ མི་ སྨྲའོ། །དེ་ ནས་ དེའི་ ཉེ་ དུ་ རྣམས་
བསགས་ནས་དེ་དག་གིས་ཀྱང་ལན་གསུམ་དུ་དེ་སྐད་སྨྲས་ཀྱང་ཅང་མི་སྨྲའོ། །དེ་
ནས་དེའི་ནེའུ་ལྡང་རྣམས་ལ་བསྒོ་ནས། དེ་དག་གིས་ཀྱང་ལན་གསུམ་དུ་སྨྲས་
པས་ཅང་མི་སྨྲའོ། །དེ་དག་གིས་ཕ་མའི་དྲུང་དུ་སོང་ནས་སྨྲས་པ། མཁྱེན་པར་
མཛོད་ཅིག །པང་ནས་སྐྱེས་གུམ་པས་ཅི་བགྱི། རབ་ཏུ་འབྱུང་བ་ནི་མཁས་པས་
བསྔགས་པ་ལགས་པས། གལ་ཏེ་རབ་ཏུ་བྱུང་ནས་མངོན་པར་དགའ་བར་གྱུར་
ནའང་གསོན་པོ་ཉིད་དུ་གཟིགས་པར་འགྱུར་ལ་དགའ་བར་མ་གྱུར་ནའང་དྲང་
སྲོང་དག་ནི་སླར་ལྡོག་པ་ལགས་ཏེ། བུའི་གནས་ནི་ཕ་མ་མ་གཏོགས་པ་གཞན་
མེད་པས་རབ་ཏུ་བྱུང་ན་ལེགས་སོ། །ཕ་མས། གཞོན་ནུ། དེའི་དུས་ལ་བབ་པར་
ཤེས་ན་རབ་ཏུ་བྱུང་ཞིག །ཅེས་རབ་ཏུ་འབྱུང་བར་གནང་ངོ༌། ། དེ་ནས་དེ་འབྲས་
ཁུས་རིམ་གྱིས་ལུས་ཀྱི་སྟོབས་བསྐྱེད་ནས། རིམ་གྱིས་ཉེ་རྒྱལ་ཅན་སོང་སྟེ། ཉེ་
རྒྱལ་ལ་སྨྲས་པ། རབ་ཏུ་འབྱུང་ངོ༌། །ཕ་མས་གནང་ངམ། གནང་ངོ༌། །ངས་ཀྱང་
ཞུའོ། ཁོ་བོ་ནི་དུས་དེ་སྲིད་ཀྱིས་ཕ་མས་གནང་ན། ཁྱོད་ད་ཇི་སྲིད་ཀྱིས་གནང་
བར་འགྱུར། སྨྲས་པ། ཁོ་བོ་ད་ལྟ་ཁོ་ན་གནང་བར་བྱས་ཏེ་འོང་ངོ་། ། དེ་ནས་ཉེ་
- 36 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
རྒྱལ་གྱིས་ཕ་མ་གཉིས་ཀྱི་དྲུང་དུ་སོང་སྟེ། ཡབ་ཡུམ། བདག་ཡང་དགེ་བ་ཁོ་ནར་
དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །ཕ་མ་གཉིས་ཀྱིས་སྨྲས་པ།
བུ་ཁྱོད་ལ་རབ་ཏུ་བྱུང་བ་ལེགས་ པ་ཡིན་ནམ། ལེགས་སོ། །བུ། འོ་ན་སོང་ལ་
རབ་ཏུ་བྱུང་ཞིག །དེས་པང་ནས་སྐྱེས་ཀྱི་གན་དུ་སོང་ནས། ཚུར་ཤོག །བདག་
ཅག་དད་པས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །དེས་སྨྲས་པ། ཁྱོད་ཕ་
མས་གནང་ངམ་གནང་ངོ༌། །པང་ནས་སྐྱེས་ཀྱིས་སྨྲས་པ། ཁོ་བོ་ནི་དེ་ཙམ་དུ་མ་
གནང་ན། ཁྱོད་ཕ་མས་མྱུར་དུ་གནང་བའི་རྒྱུ་ཅི་ཡིན་ཞེས་དྲིས་པ་ན། ཉེ་རྒྱལ་
གྱིས་སྨྲས་པ། ཁྱོད་ནི་འཆིང་བ་དམ་པས་བཅིངས་པ་དང་། ཁོ་བོ་ནི་དེ་ལྟ་མ་ཡིན་
ཞིང་། ཚེ་ རབས་ ལྔ་ བརྒྱར་ རབ་ཏུ་ བྱུང་ བ་ དང་། ཧ་ཅང་ ཕྱུག་ པའི་ ཁྱིམ་ དང་
ནི། །དབུལ་པོའི་ཁྱིམ་དུ་མི་སྐྱེ་བར། །བར་མིའི་ཁྱིམ་དུ་སྐྱེ་འགྱུར་ཞིང་། །རྟག་ཏུ་
རབ་བྱུང་མང་བ་ཤོག །ཅེས་སྨོན་ལམ་བཏབ་པའི་ཕྱིར་རོ། །པང་ནས་སྐྱེས་ཀྱིས་
ཉེ་རྒྱལ་ལ་སྨྲས་པ། བདག་ཅག་ནི་བྲམ་ཟེའི་རབ་ཏུ་གྲགས་པ་ཡིན་པས། གང་
ཡང་རུང་བ་ལས་རབ་ཏུ་མི་འབྱུང་གི །ལེགས་པར་བརྟགས་ནས་རབ་ཏུ་འབྱུང་
ངོ༌། །ཞེས་བགྲོས་ཏེ་མཐར་གྱིས་རྒྱལ་པོའི་ཁབ་ཏུ་ཕྱིན་ཏོ། །དེའི་ཚེ་མུ་སྟེགས་ཀྱི་
སྟོན་པ་དྲུག་པོ་ཐམས་ཅད་མཁྱེན་པ་མ་ཡིན་བཞིན་དུ་ཐམས་ཅད་མཁྱེན་པར་
ཁས་འཆེ་བ་དག་རྒྱལ་པོའི་ཁབ་ན་གནས་སོ། །པང་ནས་སྐྱེས་དང་ཉེ་རྒྱལ་གཉིས་
ཀྱིས་འགྲོ་བ་སྐྱོང་གི་བུ་རྫོགས་བྱེད་ཅན་སོང་སྟེ་སྨྲས་པ། ཁྱོད་ཀྱི་ཆོས་ཀྱི་ཚུལ་ནི་
གང་། སློབ་མ་ལ་གདམས་པ་ནི་གང་། ཚངས་པར་སྤྱོད་པའི་འབྲས་བུ་ནི་གང་།
ཕན་ཡོན་ནི་གང་ཡིན་ཞེས་དྲིས་པ་ན། རྫོགས་བྱེད་ཀྱིས་སྨྲས་པ། ཁོ་བོ་འདི་ལྟར་
སྨྲ་སྟེ། སྦྱིན་ པ་ དང་། མཆོད་ སྦྱིན་ དང༌། སྦྱིན་ སྲེག་ དང་། ལེགས་ སྤྱད་ དང་། ཉེ་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྤྱད་དང༌། དེ་དག་གི་འབྲས་བུ་དང་། རྣམ་སྨིན་མེད་དོ། །འཇིག་རྟེན་འདི་དང་།
ཕ་རོལ་དང་། ཕ་མ་དང༌། སེམས་ཅན་ རྫུས་ཏེ་སྐྱེ་བ་དང་། དགྲ་བཅོམ་པ་མེད་
དོ། །སྲོག་ནི་འདི་ ཉིད་ལ་འཚོ་ཞིང་། ཤི་བའི་འོག་ཏུ་མི་འབྱུང་ངོ༌། །སྐྱེས་བུའི་
ལུས་ནི་འབྱུང་བ་ཆེན་པོ་ལས་གྱུར་པ་ཡིན་ཏེ། ཚེའི་དུས་བྱེད་པ་ན་སའི་ལུས་ནི་
སའི་བག་ལ་ཞ། ཆུའི་ལུས་ནི་ཆུའི་བག་ལ་ཞ། མེའི་ལུས་ནི་མེའི་བག་ལ་ཞ། རླུང་
གི་ལུས་ནི་རླུང་གི་བག་ལ་ཞ་བར་འགྱུར་རོ། །དབང་པོ་རྣམས་ནི་ནམ་མཁའ་ལ་
ཐིམ་པར་འགྱུར་རོ། །རོ་ནི་ཁྲི་དང་ལྔའི་མི་དག་གིས་ཁྱེར་ཏེ་དུར་ཁྲོད་དུ་འགྲོ་ཞིང་
བསྲེགས་ནས་མི་མངོན་པར་ཐལ་བར་འགྱུར། རུས་པ་ཐི་བའི་མདོག་འདྲ་བར་
གནས་སོ། །འདི་ལྟར་རྨོངས་པས་ཉེ་བར་བསྟན་པ་ནི་སྦྱིན་པ། མཁས་པས་ཉེ་
བར་བསྟན་པ་ནི་ལེན་པའོ། །གཞན་ཡོད་པར་སྨྲ་བ་དེ་དག་ཐམས་ཅད་ནི་གསོབ་
གསོག་རྫུན་དུ་རྡོལ་བ་དག་ཡིན་ནོ་ཞེས་ཟེར་རོ། །དེ་གཉིས་འདི་སྙམ་དུ། འདི་ནི་
ལམ་གོལ་བར་ཞུགས་པས་མཁས་པ་རྣམས་ཀྱིས་སྤངས་བར་བྱ་བ་ཡིན་ནོ་སྙམ་
ནས་སྨྲས་པ། བློ་ངན་ལོག་པར་སྟོན་བྱེད་པ། །དམན་པ་སྟོན་པར་གྲགས་པ་སྟེ། །
གང་གི་ཆོས་ནི་དེ་འདྲ་བ། །དེ་ཡི་ཆོས་མིན་ཅི་འདྲ་ཞིག །ཞེས་སྣོད་སྟོང་པ་བཞིན་
དུ་བརྡབས་ཏེ་སོང་ངོ༌། །དེ་ནས་གནས་ལྷས་ཀྱི་བུ་ཀུན་ཏུ་རྒྱུ་ཅན་ཕྱིན་ནས་ཁྱོད་
ཀྱི་ཆོས་ཀྱི་ཚུལ་ནི་གང་ཞེས་སོགས་དྲིས་པས། སེམས་ཅན་རྣམས་ཀུན་ནས་ཉོན་
མོངས་ པ་ དང་། རྣམ་ བྱང་ དང་། ཤེས་ པ་ དང༌། མཐོང་ བ་ དང༌། སྟོབས་ དང༌།
བརྩོན་འགྲུས་སོགས་མེད་དོ་ཞེས་སྨྲས་པ་ན། སྔར་བཞིན་སྤངས་སོ། །དེ་ནས་སྨྲ་
འདོད་ཀྱི་བུ་མོའི་བུ་ཡང་དག་རྒྱལ་བ་ཅན་ཅན་སོང་ནས། ཁྱོད་ཀྱི་ཆོས་ཀྱི་ཚུལ་ནི་
གང་ཞེས་སོགས་དྲིས་པས་གངྒཱའི་ལྷོ་ནས་སྲོག་བཅོད་པ་དང་། བྱང་ནས་སྦྱིན་པ་
- 38 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བྱེད་པ་གཉིས་ཀ་ལ་སྡིག་པའང་མེད། བསོད་ནམས་ཀྱང་མེད་པ་སོགས་སྨྲས་པ་
ན། སྔར་ བཞིན་ སྤངས་ སོ། །དེ་ ནས་ མི་ ཕམ་སྐྲའི་ ལ་ བ་ ཅན་ སོང་ནས། སྔར་
བཞིན་དྲིས་པས། ས། ཆུ། མེ། རླུང་། བདེ་སྡུག་གསོན་པ་སྟེ་ལུས་བདུན་པ་ནི་མ་
བྱས་ཤིང་མ་སྤྲུལ་པ་སྟེ། མཐར་ཐུག་ཏུ་གནས་པ་ཡིན་ལ། དེ་ལ་མགོ་གཅོད་པ་
སོགས་གང་གིས་ཀྱང་གནོད་པ་མེད་ལ། སེམས་ཅན་བྱིས་པ་དང་མཁས་པ་ནི་
བསྐལ་ཆེན་བརྒྱད་ཁྲི་བཞི་སྟོང་དུ་མཚམས་སྦྱར་ནས་སྡུག་བསྔལ་མཐར་བྱེད་
དོ། །དགེ་སྦྱོང་དང་བྲམ་ཟེ་ཚུལ་ཁྲིམས་དང་དཀའ་ཐུབ་ཀྱིས་ལས་བྱང་བ་མེད་དོ་
ཞེས་སྨྲས་པས། སྣོད་སྟོང་པ་བཞིན་དུ་བརྡབས་ཏེ་སོང་ངོ༌། །དེ་ནས་ཀ་ཏའི་བུ་
ནོག་ཅན་ཅན་སོང་ནས་སྔར་བཞིན་དྲིས་པས། ཁོ་བོའི་གན་དུ་འཇིག་རྟེན་ཕ་རོལ་
ཡོད་དམ་ཟེར་ན་ ཡོད་ཅེས་ལན་ འདེབས། མེད་དམ་ཟེན་ན་མེད་ཅེས་ལན་
འདེབས་ཞེས་སོགས་སྨྲས་པས། སྣོད་སྟོང་པ་བཞིན་དུ་བརྡབས་ཏེ་སོང་ངོ༌། །དེ་
ནས་གཉེན་གྱི་བུ་གཅེར་བུ་ཅན་སོང་ནས་སྔར་བཞིན་དྲིས་པས། ཁོ་བོ་ནི་གང་
ཟག་གིས་སོ་སོར་མྱོང་བ་ཅི་ཡང་རུང་སྔོན་བྱས་པའི་རྒྱུ་ལས་བྱུང་བ་ཡིན་ལ། ལས་
རྙིང་པ་དཀའ་ཐུབ་ཀྱིས་བྱང་བར་འགྱུར་ཞིང་། ལས་གསར་པ་མ་བྱས་པས་ལས་
དང༌ སྡུག་བསྔལ་ ཟད་ པར་ འགྱུར་ རོ་ ཞེས་ སྨྲས་ པས། སྣོད་ སྟོང་ པ་ བཞིན་དུ་
བརྡབས་ཏེ་སོང་ངོ༌། །དེའི་ཚེ་དེ་གཉིས་མུ་སྟེགས་ཀྱི་སྟོན་པ་ཡང་དག་རྒྱལ་བ་ཅན་
ཞེས་བྱ་བ་བྱུང་ནས་རིང་པོ་མ་ལོན་པ་ཞིག་ཡོད་པ་དེ་ཚོལ་དུ་སོང་སྟེ། རྒྱལ་བ་
ཅན་གང་ན་ཡོད་ཅེས་དྲིས་པ་ན། ད་ལྟ་ནང་དུ་ཡང་དག་འཇོག་ལ་བཞུགས་སོ། །
ཞེས་ཟེར་བ་ཐོས་པ་ན། དགའ་ཞིང་མགུ་ལ་ངོ་མཚར་ནས། ཀྱེ་མ། བདག་ཅག་
གིས་ནང་དུ་ཡང་དག་འཇོག་གི་སྒྲ་ཡུན་རིང་མོ་ནས་གདོད་ཐོས་སོ་སྙམ་སྟེ། དེ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལས་སློང་བ་ནི་ཚུལ་དང་མི་མཐུན་པས་དེ་ལས་ལངས་པའི་ཚེ་འགྲོའོ་ཞེས་ཕྱོགས་
གཅིག་ཏུ་འཁོད་དོ། །དེ་ནས་ཡང་དག་རྒྱལ་བ་ཅན་ནང་དུ་ཡང་དག་འཇོག་ལས་
ལངས་པ་ན་བསམ་གཏན་གྱིས་དབང་པོ་ཚིམ་པ་མཐོང་ནས། གང་ལ་བཞིན་འདི་
ལྟ་བུ་ཡོད་པ་དེ་ལ་ཡོན་ཏན་ཡོད་དོ་སྙམ་ནས་དེའི་གན་དུ་སོང་སྟེ་སྨྲས་པ་ཁྱོད་ཀྱི་
ཆོས་ ཀྱི་ ཚུལ་ནི་གང་། སློབ་མ་ ལ་ གདམས་ པ་ནི་གང་། ཚངས་ པར་ སྤྱོད་ པའི་
འབྲས་བུ་ནི་གང་། ཕན་ཡོན་ནི་གང་ཡིན། ཞེས་དྲིས་པས་ཁོ་བོ་འདི་ལྟར་ལྟ་ཞིང་
སྨྲ་སྟེ། བདེན་པ་དང་མི་འཚེ་བ་ནི་ཆོས་སོ། །ཞི་བ་དང་རྒ་ཤི་མེད་པ་ནི་ཚངས་
པའོ། །དེའི་ དོན་ ཅི་ ལགས། བདེན་པ་ནི་བདེན་ པའི་ བསམ་ པས་ རབ་ཏུ་བྱུང་
བའོ། །མི་འཚེ་བ་ནི་ཆོས་ཐམས་ཅད་མི་འཚེ་བའི་གཞི་ལས་བྱུང་བའོ། །ཞི་བ་
དང༌། རྒ་ཤི་མེད་པ་ནི་མྱ་ངན་འདས་པའོ། །དེ་ནས་དེ་གཉིས་དད་དེ། དེ་ལས་
རབ་ཏུ་བྱུང་ངོ༌། །དེའི་ཚེ་ཡང་དག་རྒྱལ་བ་ཅན་གྱིས་དེ་གཉིས་རབ་ཏུ་ཕྱུང་ངོ་ཞེས་
ཐམས་ཅད་དུ་གྲགས་པས་དེ་ལ་རྙེད་བཀུར་མང་པོ་བྱུང་ནས། དེས་བསམས་པ།
བདག་ སྔར་ཤན་ཌི་ལའི་རིགས་ཡིན་ལ། ད་ལྟའང་དེ་ཡིན་ན། ཅིའི་ཕྱིར་ད་ལྟ་
བདག་ལ་རྙེད་བཀུར་མང་པོ་བྱུང་སྙམ་པ་ལས། དེ་གཉིས་ཀྱི་མཐུ་ཡིན་ནོ་སྙམ་
ནས་སློབ་མ་ལྔ་བརྒྱ་ཡོད་པ་ལས་དེ་གཉིས་ལ་ཉིས་བརྒྱ་ལྔ་བཅུ་རེ་གཏད་དོ། །རེ་
ཞིག་ན་ཡང་དག་རྒྱལ་བ་ཅན་ན་བར་བྱུང་ནས། ཉེ་རྒྱལ་གྱིས་པང་ནས་སྐྱེས་ལ་
སྨྲས་པ། ཁྱོད་མཁན་པོའི་ནད་གཡོག་བྱེད་དམ་སྨན་འཚོལ། འདི་ཤེས་རབ་ཅན་
ཡིན་པས་ནད་གཡོག་བྱེད་དུ་གཞུག་ཏེ། སྙམ་ནས། ཁོ་བོས་སྨན་བཙལ་ལོ། །
ཞེས་སྨྲས་ནས། པང་ནས་སྐྱེས་སྨན་འཚོལ་དུ་སོང་བ་ན། ཡང་དག་རྒྱལ་བ་ཅན་
གྱིས་འཛུམ་བསྟན་པ་དང༌། ཁྱོད་ལྟ་བུའི་སྐྱེས་བུ་གཙོ་བོ་ནི་རྒྱུ་མ་མཆིས་པར་
- 40 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཛུམ་པ་མི་མཛད་ན། དེའི་རྒྱུ་ཅི་ལགས་དེས་སྨྲས་པ། གསེར་གླིང་ན་རྒྱལ་པོ་
གསེར་བདག་ཅེས་བྱ་བ་ཤི་ནས་དེའི་ཆུང་མ་མེ་ལ་མཆོངས་པ་ན། ཁོ་བོ་འདི་ལྟར་
སེམས་ཏེ། འདོད་པའི་རྒྱུས་ སྡུག་བསྔལ་མྱོང་ངོ་སྙམ་མོ། །མཁན་པོ་དུས་དང་།
ཟླ་བ་དང་། ཉི་མ། གང་ལ་དེ་དག་ཆེ་གེ་མོ་ཞིག་ལའོ། །དེས་དེ་གླེགས་བུ་ལ་བྲིས་
ནས། མཁན་པོ། བདག་རབ་ཏུ་བྱུང་བ་ནི་བདུད་རྩི་དོན་དུ་གཉེར་བ་ལགས་ན།
མཁན་པོས་བདུད་རྩི་བརྙེས་ན་བདག་ལ་བགོ་བཤའ་མཛད་དུ་གསོལ་ཞེས་ཞུས་
པ་ན་ཡང་དག་རྒྱལ་བ་ཅན་གྱིས། བུ། ཁོ་བོའང་བདུད་རྩི་དོན་དུ་གཉེར་བའི་ཕྱིར་
རབ་ཏུ་བྱུང་ན་ཡིན་མོད། བདུད་རྩི་མ་རྙེད་དེ། འདི་ཉིད་ཀྱི་གསོ་སྦྱོང་བཅོ་ལྔ་པ་
ལ་ལྷ་རྣམས་ན་རེ། ཆུ་ཀླུང་སྐལ་ལྡན་ཤིང་རྟའི་འགྲམ། །དྲང་སོང་སེར་སྐྱའི་བསྟི་
གནས་དང་ཉེ་བར་ཤཱཀྱ་གཞོན་ནུ་བྱུང་སྟེ། དེ་མཚན་མཁན་རྣམས་ཀྱིས། ཕོ་བྲང་
དུ་བཞུགས་ན་འཁོར་ལོས་བསྒྱུར་རྒྱལ་དང་། རབ་ཏུ་བྱུང་ཚེ་ཡང་དག་པར་རྫོགས་
པའི་སངས་རྒྱས་སུ་འགྱུར་རོ་ཞེས་ལུང་བསྟན་པའི་སྒྲ་ཐོས་ཀྱིས། ཁྱེད་གཉིས་
དེའི་བསྟན་པ་ལ་རབ་ཏུ་བྱུང་ནས་རིགས་དང་། རུས་དང་། བྲམ་ཟེའི་ཁྱེའུར་སྨྲས་
བར་མི་བྱ། རྒྱགས་པ་དང་། ང་རྒྱལ་བཅོམ་ནས་དེའི་དྲུང་དུ་ཚངས་པར་སྤྱོད་ཅིག་
དང༌། ཁྱེད་གཉིས་ཀྱིས་བདུད་རྩི་ཐོབ་པར་འགྱུར་རོ་ཞེས་སྨྲས་ནས། བསགས་པ་
ཀུན་གྱི་མཐའ་འཛད་ཅིང་། །མཐོན་པོ་རྣམས་ཀྱི་མཐའ་ལྟུང་འགྱུར། །ཕྲད་པའི་
མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་བྱ་བ་ཡིན་པས་
དེ་འདས་ནས་དུར་ཁྲོད་དུ་བསྲེགས་ཏེ་མྱ་ངན་བསང་བ་བྱས་ནས་འཁོད་དོ། །
དེས་གསེར་གླིང་ནས་བྲམ་ཟེའི་ཁྱེའུ་རལ་པ་གསེར་འདྲ་ཞེས་བྱ་བ་ཞིག་རིམ་གྱིས་
རྒྱལ་པོའི་ཁབ་ཏུ་ཕྱིན་ནས་དེ་གཉིས་ཀྱི་འདུག་གནས་སུ་ཞུགས་པ་དང་། ཉེ་རྒྱལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
གྱིས་སྨྲས་པ་གང་ནས་འོངས། གསེར་གླིང་ནས་སོ། ཁྱོད་ཀྱིས་གསེར་གླིང་ན་ངོ་
མཚར་བའི་ཆོས་ཅི་མཐོང་། བདག་གིས་ངོ་མཚར་བའི་ཆོས་ཆེན་པོ་མ་མཐོང་སྟེ།
འོན་ཀྱང་གསེར་གླིང་ན་གསེར་བདག་ཤི་བ་ན་དེའི་ཆུང་མ་མེ་ལ་མཆོངས་པ་
མཐོང་ངོ༌། །དུས་དང་། ཟླ་བ་དང་། ཉི་མ་གང་ལ། དེ་དག་ཆེ་གེ་མོ་ཞིག་ལའོ། །
དེས་གླེགས་བུ་ལ་བྲིས་པ་བལྟས་པ་དང་མཐུན་པར་མཐོང་ནས། པང་ནས་སྐྱེས་
ལ་སྨྲས་པ། མཁན་པོས་ལྷའི་མིག་གིས་ཡུལ་གཞན་གྱི་གཟུགས་མཐོང་བ་དང་།
ལྷའི་རྣ་བས་སྒྲ་ཡིད་དུ་འོང་བ་ཐོས་པ་ལས་ན་བདུད་རྩི་རྙེད་ཀྱང་བདག་ཅག་ལ་མ་
བགོས་སོ། །པང་ནས་སྐྱེས་ཀྱི་བསམ་པ་ལ། ཉེ་རྒྱལ་འདི་ཤེས་རབ་ཅན་ཡིན་
པས་འདིས་ཀྱང་བདུད་རྩི་རྙེད་པ་བདག་ལ་མི་བགོ་བའི་གནས་ཡོད་སྙམ་ནས།
ཉེ་རྒྱལ། ཚུར་ཤོག །བདག་ཅག་གཉིས་གང་གིས་དང་པོར་བདུད་རྩི་རྙེད་པ་དེ་
ཕན་ཚུན་བསྙད་པར་བྱའོ་ཞེས་ཁྲིམས་བཅས་ནས་ལྗོངས་རྒྱུར་སོང་ངོ༌། །དེའི་ཚེ་
བཅོམ་ལྡན་འདས་མངོན་པར་རྫོགས་པར་སངས་རྒྱས་ཏེ་རིམ་གྱིས་བྱོན་ནས་འོད་
མའི་ཚལ་ན་བཞུགས་སོ། །དེ་གཉིས་ཀྱང་རྒྱལ་པོའི་ཁབ་ཏུ་ཕྱིན་པ་དང་། རྒྱལ་
པོའི་ཁབ་ཆེམ་མེ་ཆེམ་མེ་འདུག་པ་མཐོང་ནས། དེ་གཉིས་ཀྱིས་བསམས་པ་འདི་
ལ་རྒྱུ་གཉིས་ཡོད་དེ། ཕ་རོལ་གྱི་དམག་གི་འཇིགས་པ་དང་། དགེ་སྦྱོང་ངམ་བྲམ་
ཟེ་བསོད་ནམས་དང་དབང་ཆེར་བར་གྲགས་པ་ཞིག་གནས་པའོ་སྙམ་ནས་རྒྱུ་སྐར་
ལ་བལྟས་པས། ཕ་རོལ་དམག་གི་འཇིགས་པ་མེད་པར་ཤེས་ནས། སང་ཤེས་
པར་བྱའོ་སྙམ་སྟེ། དཔྲལ་རིས་གསུམ་བྱས་ནས་སྤྱོད་ཡུལ་དུ་སོང་བའི་ཚེ། སྔར་
སྲོག་ཆགས་འབུམ་ཕྲག་དུ་མ་ཕྱི་བཞིན་འབྲང་བ་ལས་དེའི་ཉིན་པར་སེམས་ཅན་
གཅིག་ཀྱང་ཕྱི་བཞིན་མི་འབྲང་བས། འདིའི་རྒྱུ་གང་ཡིན་སྙམ་མོ། །དེའི་ཚེ་བཅོམ་
42 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལྡན་ འདས་ ལ་ མི་ མཁྱེན་ པ་ དང་ མི་ གཟིགས་ པ་ མི་མངའ་བས། སངས་ རྒྱས་
བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ། འཇིག་རྟེན་ལ་ཕན་པར་ཞུགས་
པ། སྲུང་བ་གཅིག་པུ་པ། ཉག་གཅིག་དཔའ་བ། གཉིས་པ་མེད་པ། གཉིས་སུ་མི་
གསུང་བ། ཞི་གནས་དང་ལྷག་མཐོང་གིས་བཞུགས་པ། རིག་པ་གསུམ་གསལ་
བ། བསླབ་པ་གསུམ་ལ་ལེགས་པར་བསླབས་པ། དུལ་བའི་གནས་གསུམ་གྱི་
གཞི་ལ་མཁས་པ། ཆུ་བོ་བཞི་ལས་བརྒལ་བ། རྫུ་འཕྲུལ་གྱི་རྐང་པ་བཞིས་སྤྱོད་
པའི་གཞི་ལ་ལེགས་པར་གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་ནས་
ཡོངས་ སུ་ སྦྱང་ བ་ མཛད་ པ། བདེན་ པ་ བཞི་ སྟོན་ པ། མི་ འཇིགས་ པ་ བཞིས་
བསྙེངས་པ་མི་མངའ་བ། ཡན་ལག་ལྔ་སྤངས་པ། འགྲོ་བ་ལྔ་ལས་ཡང་དག་པར་
འདས་པ། ཕུང་པོ་ལྔ་བདག་མེད་པར་སྟོན་པ། ཡན་ལག་དྲུག་དང་ལྡན་པ། ཕ་
རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་གནས་པ་དྲུག་གིས་གནས་པ།
དབང་པོ་དྲུག་གི་གནས་པ། དབང་པོ་དྲུག་གི་སྒོ་བསྡམས་པ། ཡང་ དག་ པར་
དགའ་བར་བྱ་བའི་ཆོས་དྲུག་ལ་གོམས་པར་མཛད་པ། བྱང་ཆུབ་ཀྱི་ཡན་ལག་
བདུན་གྱི་མེ་ཏོག་གིས་ཕྱུག་པ། འཕགས་པའི་ནོར་བདུན་སྟོན་པ། འཇིག་རྟེན་གྱི་
ཆོས་བརྒྱད་ཀྱིས་མ་གོས་པ། ལམ་གྱི་ཡན་ལག་བརྒྱད་སྟོན་པ། སྙོམས་འཇུག་
དགུ་ལ་མཁས་ པ། ཀུན་ནས་ མནར་ སེམས་ ཀྱི་ དངོས་ པོ་ དགུ་ ལ་ མཁས་ པ།
སྟོབས་བཅུ་དང་ལྡན་པ། ཕྱོགས་བཅུར་སྙན་པ་ཡང་དག་པར་རྒྱས་པ། བརྒྱ་ཕྲག་
བཅུར་དབང་བསྒྱུར་བ་ལས་ཁྱད་པར་དུ་འཕགས་པ་རྣམས་ཀྱི་ཆོས་ཉིད་ནི། ཉིན་
ལན་གསུམ། མཚན་ལན་གསུམ་སངས་རྒྱས་ཀྱི་ སྤྱན་གྱིས་འཇིག་རྟེན་ལ་རྣམ་
པར་གཟིགས་ནས། གང་ནི་ཉམས་པར་གྱུར། གང་ནི་འཕེལ་བར་གྱུར། གང་ནི་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གནོད་པར་གྱུར། གང་ནི་ཉམ་ང་བར་གྱུར། གང་ནི་མི་བདེ་བར་གྱུར། གང་ནི་
གནོད་པ་དང་ཉམ་ང་བ་དང་མི་བདེ་བར་གྱུར། གང་ནི་ངན་སོང་ལ་གཞོལ། གང་
ནི་ངན་སོང་ལ་འབབ། གང་ནི་ངན་སོང་ལ་བབ། གང་ནི་ངན་སོང་གི་ལམ་ནས་
བསླང་སྟེ་མཐོ་རིས་དང་ཐར་པ་དང་འབྲས་བུ་ལ་བཞག་པར་བྱ། འདོད་པའི་
འདམ་དུ་བྱིང་བ་གང་གི་ལག་ནས་དྲང་བར་བྱ། འཕགས་པའི་ནོར་གྱི་དབྱིག་དང་
བྲལ་བ་ གང་ནི་འཕགས་པའི་ནོར་ གྱི་ དབང་ཕྱུག་ ལ་བཞག་པར་བྱ། གང་གི་
སངས་རྒྱས་འབྱུང་བས་བརྒྱན་པའི་འཇིག་རྟེན་ནི་འབྲས་བུ་དང་བཅས་པར་བྱ། །
གང་གི་དགེ་བའི་རྩ་བ་དག་མ་སྐྱེ་བ་ནི་བསྐྱེད་པར་བྱ། གང་གི་དགེ་བའི་རྩ་བ་
དག་བསྐྱེད་པ་ནི་ཡོངས་སུ་སྨིན་པར་བྱ། ཡོངས་སུ་སྨིན་པ་གང་ནི་རྣམ་པར་གྲོལ་
བར་བྱ། ཞེས་མཁྱེན་པ་དང་གཟིགས་པ་འཇུག་གོ །ཆུ་སྲིན་གནས་ཀྱི་དུག་ཅན་
པ། །དུས་ལས་འདའ་བར་འགྱུར་སྲིད་ཀྱི། །སངས་རྒྱས་གདུལ་ལ་བྱམས་པ་ནི། །
དུས་ལས་འདའ་བར་མི་འགྱུར་རོ། །ཇི་ལྟར་མ་ནི་བུ་སྡུག་གཅིག་པུ་ལ། །རྟོག་
ཅིང་དེ་སྲོག་སྲུང་བར་བྱེད་པ་ལྟར། །དེ་བཞིན་གཤེགས་པའང་གདུལ་བའི་སྐྱེ་བོ་
ལ། །རྟོག་པར་མཛད་ཅིང་དེ་སྲོག་སྲུང་བར་མཛད། །དེའི་ཚེ་ཉེ་རྒྱལ་དང་པང་
ནས་སྐྱེས་གཉིས་གདུལ་བའི་དུས་ལ་བབ་ཅིང་། སྟོན་པས་འདུལ་ལམ་ཉན་ཐོས་
ཀྱིས་འདུལ་དགོངས་པ་ན། ཉན་ཐོས་ཀྱིས་འདུལ། རྫུ་འཕྲུལ་གྱིས་འདུལ་ལམ།
སྤྱོད་ལམ་གྱིས་འདུལ་དགོངས་པ་ན། སྤྱོད་ལམ་གྱིས་འདུལ་བར་དགོངས། སྤྱོད་
ལམ་གྱིས་འདུལ་བ་དེ་ལ་ཚེ་དང་ལྡན་པ་རྟ་ཐུལ་གཏོང་བར་མཛད་དེ། དེའི་སྤྱོད་
ལམ་གྱིས་ལྷ་དང་མིའི་ཡིད་ སྡུད་པར་བྱེད་པའི་ཕྱིར་རོ། །དེ་ནས་བཅོམ་ལྡན་
འདས་ཀྱིས་བཀའ་སྩལ་པ། རྟ་ཐུལ། ཁྱོད་ཀྱིས་ཉེ་རྒྱལ་དང་ པང་ནས་སྐྱེས་ལ་
- 44-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སོམས་ཤིག །རྟ་ཐུལ་ནི་བཅོམ་ལྡན་འདས་ཀྱི་བཀའ་ལ་ལྷག་པར་བྱ་བ་བྱེད་པ་
ཡིན་པས་ཞབས་གཉིས་ལ་ཕྱག་འཚལ་ནས་སོང་ངོ༌། །དེ་ནས་རྟ་ཐུལ་གྱིས། སྔ་དྲོ་
ཤམ་ ཐབས་ བགོས། སྣམ་སྦྱར་ དང་། ཆོས་ གོས་ དང༌། ལྷུང་ བཟེད་ ཐོགས་ པ་
མཛེས་པས་རྒྱལ་པོའི་ཁབ་ཏུ་བསོད་སྙོམས་ལ་ཞུགས་སོ། །དེའི་ཚེ་ཉེ་རྒྱལ་གྱིས་
རྟ་ཐུལ་ཐག་རིང་པོ་ནས་མཐོང་སྟེ། རབ་ཏུ་བྱུང་བ་འདིའི་སྤྱོད་ལམ་ལྟ་བུ་ནི་
བདག་ གིས་ སྔོན་ཆད་མ་མཐོང་བས། དེའི་གན་དུ་སོང་ནས། ཁྱོད་ཀྱི་སྟོན་པ་
གང་། གང་གི་ཕྱིར་རབ་ཏུ་བྱུང་། སུའི་ཆོས་ལ་དགའ་ཞེས་དྲིའོ་སྙམ་སྟེ་རྟ་ཐུལ་གྱི་
གན་དུ་ཕྱིན་ཏེ་དེ་ལྟར་དྲིས་པ་དང་། རྟ་ཐུལ་གྱིས་སྨྲས་པ། ཤཱཀྱའི་རིགས་ལས་
རབ་ཏུ་བྱུང་ནས་སངས་རྒྱས་པ་དེ་བདག་གི་སྟོན་པ། དེའི་ཕྱིར་རབ་ཏུ་བྱུང་། དེའི་
ཆོས་ལ་དགའོ། །ཞེས་སྨྲས་པ་ན། ཉེ་རྒྱལ་གྱིས་རྟ་ཐུལ་ལ་དགེ་སློང་། ཆོས་དེ་
སྟོན་ཅིག །ཅེས་ཞུས་པ་ན། རྟ་ཐུལ་ གྱིས་ཁོ་བོ་ནི་གཞོན་ཞིང་རབ་ཏུ་བྱུང་བ་
གསར་པས་དེའི་བསྟན་པ་རྒྱ་ཆེར་བསྟན་མི་ནུས་ཀྱིས། དོན་བསྟན་པར་བྱའོ། །
ཞེས་གསུངས་པ་ན་ཉེ་རྒྱལ་གྱིས་རྟ་ཐུལ་ལ། དགེ་སློང། ཁོ་བོ་ལ་ནི་དོན་དགོས་
ཀྱིས། དོན་ མང་ ཡང་ རུང་། ཉུང་ ཡང་ རུང་ སྟོན་ཅིག །ཅེས་ཞུས་པ་ན། རྟ་ཐུལ་
གྱིས་སྨྲས་པ། ཆོས་རྣམས་གང་དག་རྒྱུ་ལས་བྱུང་བ་དང་། །དེ་ཡི་རྒྱུ་དང་དེ་འགོག་
གང་ ཡིན་པའང་། །དེ་ བཞིན་ གཤེགས་ པ་ ཉིད་ ཀྱིས་ བཀའ་སྩལ་ཏེ། །དེ་ སྐད་
གསུངས་པའི་ཚུལ་ཅན་དགེ་སྦྱོང་ཆེ། །ཞེས་བརྗོད་དེ་ཆོས་ཀྱི་རྣམ་གྲངས་འདི་
བཤད་པ་ན། ཉེ་རྒྱལ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་
སྐྱེས་སོ། །དེ་ནས་ཉེ་རྒྱལ་ཆོས་མཐོང་བ་དང་། ཆོས་ཐོས་པ་དང༌། ཆོས་རིག་པ་
དང༌། ཆོས་ཀྱི་གཏིང་སླེབ་པ་དང༌། སོམ་ཉེ་དང་ཐེ་ཚོམ་ལས་བརྒལ་བ་དང༌།
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
གཞན་གྱི་དྲིང་མི་འཇོག་པ་དང༌། གཞན་གྱིས་མི་བཀྲི་བ་དང་། སྟོན་པས་བསྟན་
པའི་ཆོས་རྣམས་ལ་མི་འཇིགས་པ་ཐོབ་ནས་སྨྲས་པ། སྐྱོབ་པ་རྣམས་ཀྱིས་ཆོས་
འདི་ཡིན། །བསྐལ་མང་བྱེ་བ་ཁྲག་ཁྲིག་ཏུ། །སྔོན་ཆད་མ་མཐོང་མ་ཐོས་པ། །
འཆི་མེད་མྱ་ངན་མེད་པ་ཡི། །གོ་འཕང་འདི་ལ་རྗེས་སུ་རྟོགས། །ཞེས་ཆེད་དུ་
བརྗོད་པ་ཆེད་དུ་བརྗོད་ནས་རྟ་ཐུལ་ལ་དྲིས་པ། བཅོམ་ལྡན་འདས་དེ་ད་ལྟ་གང་
ན་བཞུགས། རྟ་ཐུལ་ གྱིས་ སྨྲས་ པ། རྒྱལ་པོའི་ ཁབ་འོད་མའི་ཚལ་ནའོ། །ཞེས་
གསུངས་པ་ན་ཉེ་རྒྱལ་ཡི་རང་སྟེ། རྟ་ཐུལ་ལ་ཕྱག་འཚལ་བསྐོར་བ་བྱས་ནས་པང་
ནས་སྐྱེས་ཅན་སོང་བ་དང༌། པང་ནས་སྐྱེས་ཀྱིས་ཉེ་རྒྱལ་ཐག་རིང་པོ་ནས་འོང་བ་
མཐོང་ སྟེ། ཁྱོད་ ཀྱི་ དབང་ པོ་རྣམས་ དང༌། བཞིན་ གྱི་ མདོག་ ཡོངས་ སུ་ དག །
པགས་པའི་མདོག་ཤིན་ཏུ་དཀར་ན། ཁྱོད་ཀྱི་བདུད་རྩི་རྙེད་དམ། ཞེས་དྲིས་པ་ན།
ཉེ་རྒྱལ་གྱིས་རྙེད་དོ། །ཞེས་བཤད་དོ། །པང་ནས་སྐྱེས་ཀྱིས་ཉེ་རྒྱལ་ལ་ཆོས་དེ་
སྟོན་ཅིག་ཅེས་བསྐུལ་བ་ན། ཉེ་རྒྱལ་གྱིས་སྔར་ཀྱི་ཚིགས་བཅད་རྗོད་པས། ད་
དུང་ལན་ཅིག་བརྗོད་ཅིག །ཡང་ལན་ཅིག་བརྗོད་པས། དེས་ཀྱང་བདེན་པ་མཐོང་
ནས། སྔར་བཞིན་ཆེད་དུ་བརྗོད་དེ་ཉེ་རྒྱལ་ལ་དྲིས་པ། བཅོམ་ལྡན་འདས་དེ་ད་ལྟ་
གང་ན་བཞུགས། ཉེ་ རྒྱལ་ གྱིས་སྨྲས་པ། འོད་མའི་ཚལ་ནའོ། །ཚུར་ཤོག་དེའི་
སྤྱན་སྔར་ཚངས་པར་སྤྱད་པར་བྱའོ། །ཚེ་དང་ལྡན་པ། རྗེ་འཁོར་ལ་བལྟ་བར་བྱ་
སྟེ། བདག་ཅག་ལྟ་བུ་གྲགས་པ་དང་ལྡན་པས་འཁོར་ལ་ལྟ་བ་ནི་ལེགས་པ་ཡིན་
ནོ། །དེ་ནས་དེ་གཉིས་ཀྱིས་བྲམ་ཟེའི་ཁྱེའུ་རྣམས་ལ་སྨྲས་པ། ཁོ་བོ་ཅག་གཉིས་
ནི་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་ན། ཁྱེད་རྣམས་ཅི་བྱེད་ཅེས་
དྲིས་པ་ན་བྲམ་ཟེའི་ཁྱེའུ་དེ་རྣམས་ཀྱིས་སྨྲས་པ། མཁན་པོ་གཉིས། བདག་ཅག་ཅི་
- 46-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཚལ་བ་ཐམས་ཅད་ཁྱེད་གཉིས་ལ་བརྟེན་པ་ལགས་པས། བདག་ཅག་ཀྱང་ཁྱེད་
གཉིས་ཀྱི་རྗེས་སུ་རབ་ཏུ་འབྱུང་བར་བགྱིའོ། །ཞེས་བརྗོད་པ་ན། ཁྱེའུ་དག་ད་
དེའི་དུས་ལ་བབ་པར་ཤེས་པར་གྱིས་ཤིག །དེ་ནས་དེ་གཉིས་འཁོར་ལྔ་བརྒྱ་དང་
བཅས་ནས་འོད་མའི་ཚལ་དུ་སོང་བ་དང་། རྟ་ཐུལ་ཤིང་དྲུང་ཞིག་ན་འདུག་པ་
མཐོང་ནས། ཉེ་རྒྱལ་གྱིས་པང་ནས་སྐྱེས་ལ་སྨྲས་པ། དང་པོར་བཅོམ་ལྡན་འདས་
ལ་ཕྱག་བྱ་བའམ། གང་ལས་ཆོས་ཐོས་པ་དེ་ལ་ཕྱག་བྱ། ཞེས་བགྲོས་པ་ན། དང་
པོར་ཆོས་ཐོས་པ་དེ་ལ་ཕྱག་བྱའོ། །ཞེས་གྲོས་མཐུན་ཏེ། དེ་གཉིས་རྟ་ཐུལ་ཅན་
སོང་སྟེ་ཕྱག་བཙལ་བ་དང་། བྲམ་ཟེ་ཟླ་བ་ལ་དགའ་བ་ཞིག་ཀྱང་ཟླ་བ་ལ་ཕྱག་
བྱེད་དོ། །དེའི་ཚེ་བཅོམ་ལྡན་འདས་ཀྱིས་མཁྱེན་བཞིན་དུ། རྒན་པ་དང་ནི་གཞོན་
པའང་རུང་། །གང་ལས་ཆོས་ནི་རྣམ་ཤེས་པ། །དེ་ལ་གུས་པས་ཕྱག་བྱ་སྟེ། །ཟླ་བ་
ཚེས་ལ་ཇི་བཞིན་ནོ། །ཞེས་བཀའ་སྩལ་ཏོ། །དེ་ནས་དེ་གཉིས་བཅོམ་ལྡན་འདས་
ཀྱི་དྲུང་དུ་སོང་བ་དང་། བཅོམ་ ལྡན་ འདས་ ཀྱིས་ རྒྱང་ རིང་ པོ་ནས་དེ་ གཉིས་
གཟིགས་ཏེ་བཀའ་སྩལ་པ། དགེ་སློང་དག ཁྱེད་ཀྱིས་རྒྱང་རིང་པོ་ནས་འོང་བ་
འཁོར་མང་པོ་དང་བཅས་པ་འདི་གཉིས་མཐོང་ངམ། བཙུན་པ། མཐོང་ངོ༌། །འདི་
གཉིས་ནི་ངའི་ཉན་ཐོས་ཤེས་རབ་ཅན་དང༌། རྫུ་འཕྲུལ་ཅན་གྱི་མཆོག་ཏུ་འགྱུར་
རོ། །ཞེས་ལུང་བསྟན་ཏོ། །དེ་ནས་དེ་གཉིས་བཅོམ་ལྡན་འདས་ཀྱི་དྲུང་དུ་སོང་སྟེ་
ཞབས་གཉིས་ལ་ཕྱག་བཙལ་ནས། བཙུན་པ། བདག་ཅག་ལེགས་པར་གསུངས་
པའི་ཆོས་འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་པ་དགེ་སློང་གི་
དངོས་པོར་གནང་ན། བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་
པར་ བགྱིའོ། །བཅོམ་ ལྡན་ འདས་ ཀྱིས་ དེ་ གཉིས་ ལ། དགེ་ སློང་། ཚུར་ ཤོག །
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པ་དང་སྐྲ་དང་ཁ་སྤུ་བྲེགས་ནས་
ཞག་བདུན་ལོན་པ་ཙམ་དང་། ལག་ན་ལྷུང་བཟེད་དང་བྱ་མ་བུམ་ཐོགས་པ་དང་།
དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གྱུར་ཏོ། །དེ་
བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་
ལྡན་ཞིང་། མོད་ལ་དབང་པོ་རབ་ཞི་གནས་གྱུར་ཏེ། སངས་རྒྱས་དགོངས་པས་
ལུས་གཟུགས་བཀབ་པར་གྱུར། །ཅེས་ཆེད་དུ་བརྗོད་པ་ཆེད་དུ་བརྗོད་དོ། །དེ་
ཡང་ཕགས་པ་ཤཱརིའི་བུ་ཤེས་རབ་ཤིན་ཏུ་ཆེ་བ་ནི། སྔོན་བུད་མེད་ཞིབ་མ་མོ་ཞེས་
བྱ་ཞིག་ཏུ་སྐྱེ་བ་བཞེས་པ་ན། རང་སངས་རྒྱས་ཞིག་ལ་ཟླ་བ་གསུམ་དུ་བསོད་
སྙོམས་བསྟབས། ན་བཟའ་རས་ཡུག་ཆེན་ཆེན་པོ་ལ་འོས་པ་ཞིག་བསྐོན། གྲི་དང་
ཁབ་དང་སྐུད་པ་རྣམས་ཕུལ་བ་ན་རང་སངས་རྒྱས་དེས་ཀྱང་དེའི་ཚོགས་རྫོགས་
པའི་ ཕྱིར་དེ་དག་བླངས་ཏེ་དེའི་མདུན་དུ་གྲི་དེས་རས་ཡུག་ཆེན་དེ་དྲས་པ་ན།
བུད་མེད་དེས་གྲི་འདིས་རྣོ་བར་རས་གཅོད་པ་དེ་ལྟར་བདག་ཀྱང་ཤེས་རབ་རྣོ་
བར་གྱུར་ཅིག །ཅེས་སྨོན་ལམ་བཏབ། རང་སངས་རྒྱས་དེས་ཁབ་སྐུད་ཀྱིས་རས་
དེ་ལས་ཆོས་གོས་དྲུབས་པ་ན་བུད་མེད་དེས་བདག་གིས་རང་སངས་རྒྱས་འདི་ལ་
འདི་དག་ཕུལ་བའི་དགེ་བའི་རྩ་བ་འདིས། ཁབ་འདིས་ཟབ་མོར་འབིགས་པ་ལྟར་
བདག་ཀྱང་ཤེས་རབ་ཟབ་མོར་གྱུར་ཅིག །སྐུད་པ་འདི་ཐལ་བྱུང་དུ་འགྲོ་བ་ལྟར་
བདག་ཀྱང་ངེས་པར་འབྱེད་པའི་ཤེས་རབ་ཅན་དུ་གྱུར་ཅིག །ཅེས་སྨོན་ལམ་
བཏབ་བོ། །འཕགས་པ་ཤཱ་རིའི་བུ་ཁྱིམ་ཧ་ཅང་ཕྱུག་པ་དང་དབུལ་བ་མིན་པར་
འབྲིང་པོར་སྐྱེས་ནས་རབ་ཏུ་འབྱུང་བ་ལ་གེགས་མེད་པར་ཤིན་ཏུ་སླ་བར་གྱུར་པ་
ནི། སྔོན་རྒྱལ་པོའི་བུ་ཞིག་ཏུ་སྐྱེ་བ་བཞེས་པའི་ཚེ་རབ་ཏུ་འབྱུང་བར་འདོད་ནས་
- 48 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཡབ་རྒྱལ་པོ་ལ་ཞུས་ཀྱང་རྒྱལ་སྲིད་སྐྱོང་དགོས་ཞེས་མ་གནང་བ་ན། མི་དབུལ་པོ་
ཟས་དང་གོས་ཀྱིས་ཕོངས་པ་ཞིག་མཐོང་ནས། དེ་ལ་སྨྲས་པ། ཁྱོད་ཅིའི་ཕྱིར་རབ་
ཏུ་མི་འབྱུང་། ཞེས་བརྗོད་པ་ན། མི་དེས་སྨྲས་པ། བདག་ལ་ལྷུང་བཟེད་དང་ཆོས་
གོས་མ་མཆིས་པས་རབ་ཏུ་མ་བྱུང་ངོ༌། །ཚུར་ཤོག །ངས་ལྷུང་བཟེད་དང་ཆོས་
གོས་སྦྱིན་ནོ་ཞེས་དེས་མི་དབུལ་པོ་དེ་ཁྲིད་ནས་དྲང་སྲོང་མངོན་ཤེས་ལྔ་དང་ལྡན་
པ་ཞིག་འདུག་པའི་གན་དུ་སོང་སྟེ། འདི་ཁྱོད་ལས་རབ་ཏུ་འབྱུང་བར་འདོད་ཀྱིས་
རབ་ཏུ་ཕྱུང་དང་། བདག་གིས་འདི་ལ་ཆོས་གོས་དང་ལྷུང་བཟེད་སྦྱིན་ནོ། །དྲང་
སྲོང་དེས་དེ་རབ་ཏུ་ཕྱུང་ངོ། །རྒྱལ་བུས་དེ་ལ་ལྷུང་བཟེད་དང་ཆོས་གོས་བྱིན་ནས་
སྨྲས་པ། ཁྱོད་ཀྱིས་ཡོན་ཏན་གྱི་ཚོགས་ཅུང་ཞིག་ཐོབ་ན་བདག་ལ་བརྗོད་ཅིག །
དེས་ཁས་བླངས་ནས་བསྒོམས་པས་རང་རྒྱལ་གྱི་བྱང་ཆུབ་ཐོབ་སྟེ། །ངང་པའི་
རྒྱལ་པོ་འདབ་མ་བརྐྱངས་པ་ལྟར་སྟེང་གི་ནམ་མཁའ་ལ་འཕགས་ནས་རྫུ་འཕྲུལ་
བསྟན་པས། རྒྱལ་བུས་དེའི་རྐང་པ་གཉིས་ལ་གཏུགས་ཏེ་ཁྱོད་ཀྱིས་འདི་ལྟ་བུའི་
ཡོན་ཏན་བརྙེས་སམ། ཐོབ་བོ། །དེས་བསམས་པ། འདིས་སྔོན་རབ་བྱུང་མ་ཐོབ་
པ་ནི་དབུལ་པོར་སྐྱེས་པས་ཡིན་ལ། བདག་གིས་རབ་བྱུང་མ་ཐོབ་པ་ནི། ཁྱིམ་
འདི་ལྟ་བུར་སྐྱེས་པས་ཡིན་ནོ་སྙམ་ནས། དགེ་བའི་རྩ་བ་འདིས། ཧ་ཅང་ཕྱུག་པོའི་
ཁྱིམ་ དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ ཁྱིམ་དུ་སྐྱེ་འགྱུར་
ཞིང་། །རྟག་ཏུ་ རབ་བྱུང་མང་བར་ཤོག །ཅེས་སྨོན་ལམ་བཏབ་པའི་མཐུའོ། །
འཕགས་པ་ཤཱ་རིའི་བུ་བསྟན་པ་འདི་ལ་སྟོན་པའི་སྲས་ཀྱི་ཐུ་བོ་ཤེས་རབ་ཅན་གྱི་
མཆོག་ཏུ་ལུང་བསྟན་པ་ནི། སྔོན་རྒྱལ་བ་འོད་སྲུང་གི་བསྟན་པ་ལ། འདི་རབ་ཏུ་
བྱུང་སྟེ། འདི་རབ་ཏུ་འབྱིན་པའི་དགེ་སློང་དེ་སངས་རྒྱས་འོད་སྲུང་གིས་ཤེས་རབ་
- 49 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅན་གྱི་མཆོག་ཏུ་ལུང་བསྟན་ཏོ། །འདིས་ཚེ་ཇི་སྲིད་དུ་ཚངས་པར་སྤྱད་ཀྱང་ཡོན་
ཏན་མ་ཐོབ་པར་འཆི་ཁར་སྨོན་ལམ་བཏབ་པ། མཁན་པོ་འདི་སངས་རྒྱས་འོད་
སྲུང་གིས་ཤེས་རབ་ཅན་གྱི་མཆོག་ཏུ་ལུང་བསྟན་པ་བཞིན་དུ། བདག་ཀྱང་བཅོམ་
ལྡན་འདས་ཤཱཀྱ་ཐུབ་པའི་བསྟན་པ་ལ་རབ་ཏུ་བྱུང་ནས་དགྲ་བཅོམ་པ་ཐོབ་སྟེ།
ཤེས་རབ་ཅན་གྱི་མཆོག་ཏུ་ལུང་བསྟན་པར་གྱུར་ཅིག །ཅེས་སྨོན་ལམ་བཏབ་པའི་
མཐུའོ། །འཕགས་པ་མོའུ་འགལ་གྱི་བུ་རྫུ་འཕྲུལ་ཆེ་བར་གྱུར་པ་ནི། མོའུ་འགལ་
གྱི་བུ་འདི་སྔོན་དྲང་སྲོང་ཞིག་ཏུ་གྱུར་པ་ན། མི་དབུལ་པོ་ཞིག་རབ་ཏུ་ཕྱུང་སྟེ་ཡོ་
བྱད་ཐམས་ཅད་ཀྱིས་ཕན་བཏགས་ཏེ་སྒོམ་དུ་བཅུག་པས། མི་དེས་རང་སངས་
རྒྱས་ཀྱི་འབྲས་བུ་ཐོབ་ནས་ངང་པའི་རྒྱལ་པོ་འདབ་མ་བརྐྱངས་པ་ལྟར་སྟེང་གི་
ནམ་མཁའ་ལ་མངོན་པར་འཕགས་ནས། འབར་བ་དང༌། གསལ་བ་དང་། ཆར་
འབེབས་ པ་དང་། གློག་འབྱིན་པའི་ཆོ་འཕྲུལ་དག་བསྟན་པས། དྲང་སྲོང་དེས་
རང་སངས་རྒྱས་དེའི་རྐང་པ་གཉིས་ལ་གཏུགས་ནས་སྨྲས་པ། ཁྱོད་ཀྱིས་ཡོན་ཏན་
གྱི་ ཚོགས་ འདི་ ལྟ་བུ་བརྙེས་སམ། ཐོབ་བོ། །དེས་དེའི་ རྐང་པ་གཉིས་ལ་ ཕྱག་
བཙལ་ཏེ། དགེ་བའི་རྩ་བ་འདིས་འཕགས་པ་འདི་རྫུ་འཕྲུལ་ཆེ་བ་དེ་བཞིན་དུ་
བདག་ཀྱང་རྫུ་འཕྲུལ་ཆེ་བར་གྱུར་ཅིག །ཅེས་སྨོན་ལམ་བཏབ་པའི་མཐུ་ལ། མོའུ་
འགལ་གྱི་བུ་ཆེན་པོ་རྫུ་འཕྲུལ་ཅན་གྱི་མཆོག་ཏུ་ལུང་བསྟན་པ་ནི། སྔོན་བསྐལ་པ་
བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་པ་ལ་སངས་རྒྱས་འོད་སྲུང་གི་བསྟན་
པ་ལ་འདི་རབ་ཏུ་བྱུང་སྟེ། འདི་རབ་ཏུ་འབྱིན་པར་བྱེད་པའི་དགེ་སློང་དེ་སངས་
རྒྱས་འོད་སྲུང་གིས་རྫུ་འཕྲུལ་ཅན་གྱི་མཆོག་ཏུ་ལུང་བསྟན་ཏོ། །འདིས་ཚེ་ཇི་སྲིད་
བར་ཚངས་པར་སྤྱད་ཀྱང་ཡོན་ཏན་མ་ཐོབ་པར་འཆི་ཁར་སྨོན་ལམ་བཏབ་པ།
- 50 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མཁན་པོ་འདི་སངས་རྒྱས་འོད་སྲུང་གིས་རྫུ་འཕྲུལ་ཅན་གྱི་མཆོག་ཏུ་ལུང་བསྟན་
པ་བཞིན་དུ་བདག་ཀྱང་བཅོམ་ལྡན་འདས་ཤཱཀྱ་ཐུབ་པའི་བསྟན་པ་ལ་རབ་ཏུ་བྱུང་
ནས་དགྲ་བཅོམ་པ་ཐོབ་སྟེ་རྫུ་འཕྲུལ་ཅན་གྱི་མཆོག་ཏུ་ལུང་སྟོན་པར་གྱུར་ཅིག་
ཅེས་སྨོན་ལམ་བཏབ་པའི་མཐུའོ། །གནས་བརྟན་ཆེན་པོ་འདི་གཉིས་ནི་སྟོན་པའི་
བསྟན་པ་ལ་བྱ་བ་རྒྱ་ཆེར་མཛད་པ་མཚུངས་ཟླ་མེད་པ་ཞིག་སྟེ། གནས་བརྟན་
འདི་གཉིས་སྟོན་པའི་བཀའ་དྲིན་གསབ་པའི་ཕྱིར་དུ་དུས་དུས་སུ་དམྱལ་བའི་
གནས་སུ་བྱོན་ནས་ཚ་དམྱལ་བ་རྣམས་བསིལ་བར་བྱེད་པ་དང་། གྲང་དམྱལ་བ་
རྣམས་དྲོ་བར་བྱས་ཏེ་སྡུག་བསྔལ་གྱིས་ཉམ་ཐག་པ་རྣམས་དབུགས་ཕྱུང་ནས།
སྤྲུལ་པ་སྣ་ཚོགས་ཀྱིས་དད་ཅིང་འདུན་པར་བྱ་བ་དང་། ཆོས་བསྟན་ནས་འགྲོ་བ་
བགྲང་བ་ལས་འདས་པ་ངན་སོང་ནས་བཏོན་ཏེ་མཐོ་རིས་ལ་འགོད་པར་མཛད།
སྐབས་ལ་ལར་ཡི་དྭགས་རྣམས་ལ་དེ་ལྟར་མཛད། སྐབས་ལ་ལར་ལྷའི་གནས་
རྣམས་སུ་བྱོན་ནས་ལྷ་རྣམས་འདོད་ཡོན་གྱི་གཡེངས་ནས་བག་མེད་པར་གནས་
པ་དེ་དག་ལ་མི་རྟག་པ་དང༌། སྡུག་བསྔལ་བ་དང་། བདག་མེད་པའི་ཆོས་བསྟན་
ཏེ་ འདུལ་བར་ མཛད། མི་རྣམས་ ཀྱི་གནས་ སུའང་ གང་ན་ སེམས་ ཅན་ གདུལ་
དཀའ་བ། མ་རུང་པ་དེ་དང་དེ་དག་ལ་ལྷག་པར་ཐུགས་བརྩེ་བས་ཐབས་མཁས་
ཀྱི་སྤྲུལ་པ་སྣ་ཚོགས་པས་འདུལ་བར་མཛད་ཅིང་། ལྷས་བྱིན་གྱིས་འཁོར་ལོའི་
དབྱེན་བྱས་པའི་ཚེ་ཡང་གནས་བརྟན་ཆེན་པོ་འདི་གཉིས་ཀྱིས་འཁོར་ལོའི་དབྱེན་
བཟླུམས་པར་མཛད་པ་དང༌། སྟོན་པ་འཁོར་དགྲ་བཅོམ་པ་མང་པོ་དང་བཅས་
སུམ་ཅུ་རྩ་གསུམ་དུ་དབྱར་གནས་མཛད་པའི་ཚེ་མོའུ་འགལ་གྱི་བུ་ཆེན་པོ་འཛམ་
བུ་གླིང་དུ་བཞུགས་ནས་ སྟོན་པའི་འཁོར་རྣམ་བཞི་སྐྱོང་བར་མཛད་ པ་དང་།
- 51 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དབྱར་ཟླ་བ་གསུམ་སོང་ནས་མོའུ་འགལ་གྱི་བུ་ཆེན་པོ་སུམ་ཅུ་རྩ་གསུམ་དུ་བྱོན་
ནས་སྟོན་པ་ལ་གསོས་བ་བཏབ་སྟེ་འཛམ་བུའི་གླིང་དུ་སྤྱན་དྲངས་པ་སོགས་
འཛམ་བུ་གླིང་གི་གདུལ་བྱ་རྣམས་ལ་བཀའ་དྲིན་བླ་ལྷག་ཏུ་ཆེ་བར་མཛད་དོ། ། །
འཕགས་པ་ཤཱ་རིའི་བུས་ནི་སྟོན་པས་ཤེར་ཕྱིན་གྱི་མདོ་སྡེ་རིན་པོ་ཆེ་
གསུང་བའི་ཚེ་དཀའ་བའི་གནས་ཐམས་ཅད་ལ་དྲི་བ་མཛད་ཅིང་། ཤེར་ཕྱིན་གྱི་
མདོ་སྡེའི་དོན་བརྗོད་བྱ་དངོས་པོ་བརྒྱད་དོན་བདུན་ཅུའི་དང་པོ་སེམས་བསྐྱེད་
ནས་བཟུང་མཐར་འཕྲིན་ལས་ཀྱི་བར་ཐམས་ཅད་ལ་སོ་སོའི་ངོ་བོ་གང་ཡིན་པ་
དང༌། ལམ་དེ་དང་དེ་རྒྱུད་ལ་སྐྱེ་བའི་འགལ་རྐྱེན་གང་ཡིན་པ་དང་། མཐུན་རྐྱེན་
གང་དང་གང་བསྟེན་དགོས་པ་དང༌། དང་པོ་གང་ལ་བསླབ་དགོས་པ་དེ་ནས་
བཟུང་སྟེ་མཐར་གྱིས་བསླབ་པར་བྱ་བ་དང་། རིམ་གྱིས་བསྒོམས་པ་ལས་འབྲས་
བུ་ གང་ དང་ གང་ འགྲུབ་ པ་ རྣམས་ ཆེས་ ཞིབ་ པར་ གནས་ བརྟན་ འདི་ དང༌།
འཕགས་མཆོག་རབ་འབྱོར་གཉིས་ཀྱིས་སྟོན་པ་ལ་ཞུས་ཏེ་གཏན་ལ་ཕབ་པ་དང་།
གཞན་ཡང་བྱང་ཆུབ་སེམས་དཔའི་སྡེ་སྣོད་ལས་ཇི་ལྟར་གསུངས་པའི་བྱང་སེམས་
ཀྱི་བསླབ་བྱ་སོགས་ཐེག་པ་གསུམ་གའི་ལམ་གྱི་གནད་ཐམས་ཅད་གནས་བརྟན་
ཆེན་པོ་འདིས་སྟོན་པ་ལ་ཞུས་ཏེ་གཏན་ལ་འབེབས་པར་མཛད་པས་ན་བསྟན་པ་
འདི་ལ་བཀའ་དྲིན་ཟླ་མེད་དུ་ཆེ་བར་མཛད་དོ། །གནས་བརྟན་ཆེན་པོ་ཤཱ་རིའི་བུ་
ཤེས་རབ་ཅན་གྱི་མཆོག་ཏུ་བསྔགས་པ་ནི། མདོ་ལས། དེ་གཞིན་གཤེགས་པ་མ་
གཏོགས་པར། །འཇིག་རྟེན་ཀུན་གྱི་ཤེས་ རབ་གང༌། །ཤཱ་རིའི་བུ་ཡི་ཤེས་རབ་
ཀྱི། །བཅུ་དྲུག་ཆར་ཡང་མི་ཆོག་གོ །གལ་ཏེ་ལྷར་བཅས་འཇིག་རྟེན་འདི། །ཤཱ་
རིའི་བུ་དང་མཉམ་གྱུར་པས། །དེ་བཞིན་གཤེགས་པའི་ཡེ་ཤེས་ཀྱི། །བཅུ་དྲུག་
- 52 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཆར་ཡང་མི་མཆོག་གོ །ཞེས་གསུངས་པ་ལྟར་རོ། །མོའུ་འགལ་གྱི་བུ་ཆེན་པོ་རྫུ་
འཕྲུལ་ཅན་གྱི་མཆོག་ཏུ་བསྔགས་པ་ནི། མོའུ་འགལ་གྱི་བུས་བཅོམ་ལྡན་འདས་
ལ་བསྟོད་པ་སུམ་ཅུ་རྩ་གསུམ་པའི་ལེའུ་ཞེས་བྱ་བའི་མདོ་ལས། བཅོམ་ལྡན་
བདག་ནི་རྣམ་པར་རྒྱལ་བྱེད་ནང་ན་མཆིས། །ལྷ་ཡི་བུ་མོ་རྣམས་ལ་ཆོས་ནི་སྟོན་
པ་ན། །བདག་གིས་ལྷ་ཡི་མིག་གིས་འཛམ་བུའི་གླིང་དུ་བལྟས། །གྲོང་ཁྱེར་དང་
ནི་ཚོང་དུས་བརྒྱ་ཕྲག་བརྟག་པར་བགྱིས། །བརྟགས་པའི་ཚེ་ན་བདག་གིས་དེར་
ནི་རྒྱལ་བ་མཐོང་། །རྒྱལ་པོའི་ཁབ་ན་མཐུ་ཆེན་གཟུགས་ཅན་སྙིང་པོའི་ཁང་། །
གྲོང་བརྡལ་མི་དང་འཁོར་ གྱི་མདུན་གྱིས་བལྟས་པ་ནི། །ཉན་ཐོས་རྣམས་དང་
ཐབས་གཅིག་ཏུ་ནི་བཤོས་ཀྱང་གསོལ། །གཡོན་ཕྱོགས་ན་ནི་བདག་གི་ཁ་དོག་
འདྲ་བ་ཡི། །མོའུ་འགལ་གྱི་བུ་མཆིས་པ་ཡང་དག་གིས་མཐོང་། །གཡས་ལོགས་
ན་ནི་ཤཱ་རིའི་བུ་མཆིས་གཞན་དག་ཀྱང་། །རྒྱལ་བ་ཡི་ནི་ཉན་ཐོས་ཐམས་ཅད་
འཁོད་པ་མཐོང་། །ལྷུན་པོ་ཡི་ནི་སྟེང་ན་རྒྱལ་བ་གཤེགས་སྙམ་བགྱིད། །བདག་
གིས་བརྟགས་ན་ལྷུན་པོའི་ཟོམ་ན་བཞུགས་པ་མཐོང་། །བདག་ཉིད་ཀྱང་ནི་རྒྱལ་
པོའི་ཁབ་ན་མཆིས་པ་དང་། །ལྷུན་པོའི་རྩེ་མོ་དེ་ཉིད་ན་ཡང་མཆིས་པ་མཐོང་། །
གྲོང་ཁྱེར་མཉན་ཡོད་ན་ཡང་འཇིག་རྟེན་མགོན་པོ་ནི། །སྲོག་ཆགས་བྱེ་བ་མང་པོ་
དག་ལ་ཆོས་སྟོན་མཐོང་། །དེ་དག་ན་ཡང་བདག་དང་ཤཱ་རིའི་བུ་དང་ནི། །ཉན་
ཐོས་གཞན་རྣམས་གང་ལགས་དེ་དག་མཐོང་བར་གྱུར། །ཤཱཀྱ་དག་གི་ནང་དུ་
བསོད་སྙོམས་ གཤེགས་ པ་ མཐོང་། །ཡངས་ པ་ནས་ནི་ སླར་ གཤེགས་ པ་ ཡང་
མཐོང་བར་གྱུར། །ཝཱ་ར་ཎཱ་སིར་ཡང་ན་དེ་བཞིན་མཐོང་བར་གྱུར། །ཐམས་ཅད་
དུ་ནི་བདག་ཉིད་ཀྱི་ནི་ལུས་ཀྱང་མཐོང་། །བྱང་གི་སྒྲ་མི་སྙན་གྱི་གླིང་ན་དེ་བཞིན་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དུ། །ཚོགས་དང་ལྷན་ཅིག་བསོད་སྙོམས་དག་ལ་རྒྱུ་བ་མཐོང་། །མ་དྲོས་མཚོ་ཡི་
ནང་དག་ན་ཡང་ཉན་ཐོས་བཅས། །བསོད་སྙོམས་ཞལ་ཟས་གསོལ་བ་བདག་
གིས་མཐོང་བར་གྱུར། །དེ་བཞིན་ནུབ་ཀྱི་བ་ལང་སྤྱོད་ཀྱི་གླིང་དག་ན། །སེམས་
ཅན་ བྱེ་ བ་ ཁྲག་ ཁྲིག་མང་ པོའི་ དོན་ མཛད་མཐོང་། །ཐམས་ཅད་དུ་ ཡང་ མོའུ་
འགལ་བུ་ཡང་རྫུ་འཕྲུལ་གྱི། །སྟོབས་ཀྱིས་འགྲོ་བ་རྣམས་ནི་འདུལ་བར་བགྱིད་པ་
མཐོང་། །དེ་བཞིན་དུ་ཡང་ཤར་གྱི་ལུས་འཕགས་གླིང་དག་ན། །མི་རྣམས་ལ་ནི་
ཆོས་རྣམས་སྣ་ཚོགས་སྟོན་པ་མཐོང་། །དེ་ན་ཡང་ནི་བདག་དང་ཤཱ་རིའི་བུ་དག་
དང༌། །གཞན་ཡང་ཉན་ཐོས་གང་ལགས་དེ་དག་བདག་གིས་མཐོང་། །དེ་བཞིན་
ས་ བླ་ ས་ ཡི་ ལྷ་ ཡི་ གནས་རྣམས་ དང༌། །བར་ སྣང་ དག་ན་ ཆོས་ ནི་ སྟོན་ ཅིང་
བཞུགས་པ་མཐོང་། །ཆོས་ཀྱི་མངའ་བདག་དམ་པ་ཁྱོད་ནི་འཇིག་རྟེན་སྐྱོང་། །
བཞི་པོ་དག་ལ་ཆོས་ནི་སྟོན་ཅིང་བཞུགས་པ་མཐོང་། །དེ་ནས་ཤཱཀྱ་སེང་གེ་དགའ་
ལྡན་དག་ཏུ་མཐོང་། །རབ་འཕྲུལ་དགའ་དང་གཞན་འཕྲུལ་དབང་བྱེད་དག་ན་
ཡང་། །མགོན་པོ་ཉན་ཐོས་རྣམས་ དང་ བཅས་ པ་བདག་གིས་མཐོང་། །ཚངས་
པའི་འཇིག་རྟེན་དག་ན་ཚངས་པ་བྱེ་བ་ལ། །ཆོས་རྣམས་སྟོན་ཅིང་བཞུགས་པ་
བདག་གིས་མཐོང་བར་གྱུར། །ཐམས་ཅད་དུ་ཡང་བདག་གི་ལུས་དང་དེ་བཞིན་
དུ། །གཞན་ཡང་རྒྱལ་བའི་ཉན་ཐོས་རྣམས་ནི་བདག་གིས་མཐོང་། །གཙུག་ལག་
ཁང་དང་ འཆག་ས་ཤིང་གི་གནས་རྣམས་དང༌། །ཕུབ་རྣམས་གང་ན་སྔོན་ཆད་
སངས་རྒྱས་བཞུགས་བཞུགས་པ། །ཐམས་ཅད་དུ་ཡང་ཤཱཀྱ་སེང་གེ་ཅི་འདྲ་བ། །
དེ་འདྲའི་ཆོས་ཀྱི་རྒྱལ་པོ་བདག་གིས་མཐོང་བར་གྱུར། །དཔའ་བོ་ཁྱོད་ཀྱི་ཆོས་
ཉིད་འདི་ནི་བདག་གིས་སུ། །མཐོང་ནས་བདག་ནི་ངོ་མཚར་རྨད་དུ་འཛིན་པར་
- 54 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གྱུར། །སངས་རྒྱས་འོད་མཛད་དེ་དག་རྣམས་ཀྱི་རྫུ་འཕྲུལ་མཆོག །འདི་འདྲ་དེ་
དག་ངོ་མཚར་རབ་ཏུ་ཆེ་བ་ལགས། །ཞེས་དང་། ཡབ་སྲས་མཇལ་བའི་མདོ་ལས།
རྒྱ་མཚོ་དཔག་ཚད་བརྒྱ་སྟོང་ཆུས་གང་བ། ཁྭ་ཏས་བཏུང་དུ་རུང་བར་ཁ་ཡང་
ཆད། །པདྨའི་ལོ་མས་ཁེབས་ལ་མི་ཞིག་གིས། །རླུང་གི་ཤུགས་ལས་དྲག་པའི་
ཤིང་རྟ་དྲངས། །མཚོ་ནང་དེ་ནས་སྦྲུལ་ཀྱིས་སྐད་ཅིག་རེར། །ཤིང་རྟ་དེ་ལ་ལན་
བརྒྱ་བསྐོར་བར་གྱུར། །དེ་ཡི་ལན་ཅིག་བསྐོར་བའི་སྐད་ཅིག་ལ། །ཀུན་དགའ་
བོས་ནི་ཆོས་རྣམ་བཅུ་སྟོན་ཅིང་། །དོན་ཡང་གོ་བྱེད་དེ་ཡི་ཚིག་གཅིག་ལ། །རང་
རྒྱལ་རྣམས་ཀྱིས་དམ་ཆོས་གྲངས་མེད་སྟོན། །རང་རྒྱལ་ཚིག་གཅིག་སྨྲ་བའི་སྐད་
ཅིག་ལ། །བྱང་ཆུབ་སེམས་དཔས་གྲངས་མེད་ཆོས་སྟོན་ཅིང་། །དོན་ཡང་གོ་བྱེད་
དེ་ཡི་ཚིག་གཅིག་ལ། །མོའུ་འགལ་གྱིས་བརྒྱད་ཁྲིའི་ཞིང་ཁམས་འདའ། །དེ་ལྟའི་
འགྲོས་ཀྱིས་ ཕྱོགས་བཅུར་ངལ་མི་གསོ། །ཞེས་དང༌། གསང་བ་བསམ་གྱིས་མི་
ཁྱབ་པའི་མདོ་ལས། མོའུ་འགལ་གྱིས་འོད་ཟེར་རྒྱལ་མཚན་གྱིས། །ཞིང་དུ་ཕྱིན་
ནས་རིན་ཆེན་གླིང་དེ་ནི། །སྐྱིལ་ཀྲུང་གཅིག་གིས་བཀང་སྟེ་སྐྱིལ་ཀྲུང་ལས། །མུ་
ཏིག་རྒྱན་ཕྲེང་བྱེ་བ་ཁྲག་ཁྲིག་འཕྱང་། །རྒྱན་ཕྲེང་དེ་ལས་འོད་ཟེར་བརྒྱ་སྟོང་
བཀྱེ། །འོད་ཟེར་དེ་དག་རེ་རེའི་རྩེ་མོ་ལ། །པདྨོའི་གདན་བཞུགས་སངས་རྒྱས་རེ་
རེ་བཀོད། །ཀུན་ཀྱང་ཤཱཀྱའི་རྒྱལ་པོའི་བསྔགས་པ་བརྗོད། །འདི་དག་ཇི་བཞིན་
གླིང་བཞི་སྟོང་གསུམ་བར། །སྐྱིལ་ཀྲུང་གཅིག་གིས་ཁྱབ་པར་བགྱི་ཞེས་ཞུས། །དེ་
ལྟར་ཉན་ཐོས་རྫུ་ འཕྲུལ་ཆེན་པོ་དེས། །རྒྱ་མཚོ་བཞི་ཡང་ལག་པའི་མཐིལ་དུ་
འཇོག །སྟོང་གསུམ་ཡུངས་འབྲུ་བཞིན་དུ་སྒྲ་བཟློག་བྱེད། །ལག་པ་གཡས་ཀྱིས་
རི་རབ་བླངས་བྱས་ཏེ། །སྟེང་དུ་ཚངས་པའི་གནས་སུ་འཕེལ་བར་ནུས། །དེ་ཡི་རྫུ་
-55-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འཕྲུལ་མངོན་ཤེས་དཔག་ཏུ་མེད་། །སེམས་ཅན་རྣམས་ཀྱི་སྐྱེ་བརྒྱུད་འབུམ་ཕྲག་
ཀྱང་། །མཉམ་བཞག་གཅིག་གིས་ཤེས་ཤིང་སྟོང་གསུམ་གྱི། །སྐར་མའི་གྲངས་
ཀྱང་མཉམ་བཞག་གཅིག་གིས་འདྲེན། །རྣམ་ཐར་བརྒྱད་ཀྱི་དབང་ལ་གནས་པ་
ཡི། །ཉན་ཐོས་གཅིག་ཏུ་གྱུར་ནས་མང་པོར་འགྱུར། །མཁའ་ལ་བསམ་གཏན་
འཆའ་ཞིང་འབར་བར་བྱེད། །སྨད་ན་མེ་འབར་སྟོད་ན་ཆུ་ཡི་རྒྱུན། །སྟོད་ན་མེ་
འབར་སྨད་ན་ཆུ་ཡི་རྒྱུན། །འགྲོ་དང་འགྲེང་དང་ཉལ་དང་འདུག་པ་དང་། །ལུས་
འཕྲུལ་སྐད་ཅིག་གཅིག་ལ་བསམ་མི་ཁྱབ། །ཅེས་སོགས་རྒྱ་ཆེར་བསྔགས་པ་ལྟར་
དང༌། མོའུ་འགལ་གྱི་བུ་ཆེན་པོ་སུམ་ཅུ་རྩ་གསུམ་དུ་བྱོན་པའི་ཚེ་ལྷའི་དབང་པོ་
བརྒྱ་བྱིན་གྱི་ཁང་བཟང་རྣམ་པར་རྒྱལ་བྱེད་ཞབས་གཡས་པའི་མཐེ་བོས་སྒུལ་
བར་མཛད་པ་དང་། གཞན་ཡང་རྫུ་ འཕྲུལ་གྱི་བཀོད་པ་བསམ་གྱིས་མི་ཁྱབ་པ་
བསྟན་པས་རྫུ་འཕྲུལ་ཅན་གྱི་མཆོག་ཏུ་བསྔགས་པ་ནི་འདུལ་བ་ལུང་དང་། མདོ་
སྡེ་གཞན་མང་ལས་ཀྱང་རྒྱ་ཆེར་འབྱུང་བ་ལྟར་རོ། །གནས་བརྟན་ཆེན་པོ་འདི་
གཉིས་ནི་ཞིང་འདིར་སྟོན་པའི་བསྟན་པ་སྤེལ་བའི་སླད་དུ་བསམ་བཞིན་དུ་བྱོན་
ནས་ཉན་ཐོས་ཀྱི་ཚུལ་བཟུང་བ་ཡིན་གྱི། ངེས་པ་དོན་དུ་ནི་བསྐལ་པ་བརྗོད་དུ་
མེད་པའི་ཡང་བརྗོད་དུ་མེད་པའི་སྔོན་རོལ་ནས་ཐུགས་བསྐྱེད་ཅིང་། སྟོན་པ་ཐུབ་
པའི་དབང་པོས་སྔོན་ཡུན་རིང་པོ་ནས་རྗེས་སུ་བཟུང་སྟེ། སངས་རྒྱས་བྱེ་བ་ཁྲག་
ཁྲིག་བརྒྱ་སྟོང་མང་པོའི་སྤྱན་སྔར་སྟོན་པ་ཐུབ་པའི་དབང་པོ་དང་ལྷན་ཅིག་ཏུ་བྱང་
ཆུབ་སེམས་དཔའི་སྤྱོད་པ་སྤྱད་ཅིང་སྨོན་ལམ་སྟབས་གཅིག་ཏུ་མཛད་པ་ཡིན་ཏེ།
སྙིང་རྗེ་པདྨ་དཀར་པོའི་མདོར་ཐུབ་པའི་དབང་པོ་སྔོན་བྲམ་ཟེ་རྒྱ་མཚོའི་རྡུལ་དུ་
འཁྲུངས་པའི་ཚེ་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་མི་མཇེད་ཞིང་
- 56 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
འདིའི་འགྲོ་བ་སྙིགས་མར་ལུས་པ་རྣམས་རྗེས་སུ་གཟུང་བའི་ཕྱིར་སྨོན་ལམ་ཆེན་
པོ་ལྔ་བརྒྱ་མཛད་པ་ན། གནས་བརྟན་ཆེན་པོ་འདི་གཉིས་བརྒྱ་བྱིན་མུ་ཁྱུད་ཅན་
ཞེས་བྱ་བ་དང་། བརྒྱ་བྱིན་ཕ་རོལ་སེམས་ཤེས་བྱ་བར་གྱུར་པར་དེ་གཉིས་ཀྱིས་
སེམས་དཔའ་ཆེན་པོ་བྲམ་ཟེ་རྒྱ་མཚོའི་རྡུལ་ལ་གུས་པ་ཆེན་པོས་བདག་ཉིད་ཆེན་
པོ་ཁྱོད་ཀྱི་མི་མཇེད་ཞིང་གི་སྙིགས་མའི་འགྲོ་བ་ཉམ་ཐག་དེ་རྣམས་ཀྱི་དོན་དུ་
ཐུགས་བསྐྱེད་ཅིང་སྨོན་ལམ་ཆེན་པོ་ལྔ་བརྒྱ་མཛད་པ་དེ་ལྟར་སེམས་དཔའ་ཆེན་
པོ་ཁྱོད་ནམ་ཞིག་ཞིང་དེར་བྱོན་ནས་སྟོན་པ་ཤཱཀྱ་ཐུབ་པ་ཞེས་བྱ་བར་གྱུར་པ་དེའི་
ཚེ་བདག་ཅག་གཉིས་ཀྱང་ཁྱོད་ཀྱི་འཁོར་གྱི་དང་པོར་འདུས་ནས་བདག་ཅག་
གཉིས་ཤེས་རབ་ཅན་གྱི་མཆོག་དང་། རྫུ་འཕྲུལ་ཅན་གྱི་མཆོག་ཏུ་གྱུར་ཅིག་ཅེས་
སྨོན་ལམ་བཏབ་པར་གསུངས་པ་དང་། གཞན་ཡང་སྟོན་པའི་སྔོན་གྱི་འཁྲུངས་
རབས་མང་པོར་བདག་ཉིད་ཆེན་པོ་འདི་གཉིས་རེས་འགའ་ཕུ་ནུ། རེས་འགའ་
གྲོགས། རེས་འགའ་འཁོར་གྱི་ཚུལ་དུ་སྟབས་གཅིག་ཏུ་བྱོན་ཏེ་རྒྱལ་སྲས་ཀྱི་སྤྱོད་
པ་ལ་ཇི་ལྟར་བསླབས་པའི་ཚུལ་མཐའ་ཡས་པ་ཡོད་ཀྱང་ཐམས་ཅད་བྲི་བར་མ་
ནུས་སོ། །གནས་བརྟན་ཆེན་པོ་འདི་གཉིས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་
བསླབས་ཏེ་མངོན་པར་རྫོགས་པར་འཚང་རྒྱ་བར་ལུང་བསྟན་པའི་ཚུལ་ཡོད་དེ།
ཤཱ་རིའི་བུ་མངོན་པར་རྫོགས་པར་འཚང་རྒྱ་བར་ལུང་བསྟན་པའི་ཚུལ་ནི། དམ་
པའི་ཆོས་པདྨ་དཀར་པོའི་མདོ་ལས། བཅོམ་ལྡན་འདས་ཀྱིས་ཚེ་ དང་ ལྡན་ པ་
ཤཱ་རིའི་ བུ་ ལ་ འདི་ སྐད་ ཅེས་ བཀའ་ སྩལ་ཏོ། །ཤཱ་རིའི་བུ། ལྷ་ དང་ བཅས་ པའི་
འཇིག་རྟེན་འདི་དག་གི་མདུན་དང༌། བདུད་དུ་བཅས། ཚངས་པར་བཅས། དགེ་
སྦྱོང་བྲམ་ཟེར་བཅས་པའི་སྐྱེ་དགུའི་མདུན་དུ། ཁྱོད་མོས་པར་བྱའོ། ཁྱོད་ཀྱིས་
- 57-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཁོང་དུ་ཆུད་པར་བྱའོ། །ཤཱརིའི་བུ། ངས་ཁྱོད་སངས་རྒྱས་བྱེ་བ་ཁྲག་ཁྲིག་བརྒྱ་
སྟོང་ཕྲག་ཉི་ཤུའི་དྲུང་དུ་བླ་ན་མེད་པ་ཡང་དག་རྫོགས་པའི་བྱང་ཆུབ་ཏུ་ཡོངས་སུ་
སྨིན་པར་བྱས་ཏེ། ཤཱ་རིའི་བུ། ཁྱོད་ཡུན་རིང་པོ་ནས་ངའི་རྗེས་སུ་སློབ་པར་གྱུར་
པ་ཡིན་ཏེ། ཤཱ་རིའི་བུ། ཁྱོད་ བྱང་ ཆུབ་ སེམས་ དཔའི་མན་ངག་དང་། བྱང་ཆུབ་
སེམས་དཔའི་གསང་ཆེན་གྱིས་ངའི་གསུང་རབ་འདི་ལ་སྐྱེས་པར་གྱུར་ཏོ། །ཤཱརིའི་
བུ། འདི་ལྟར་ཁྱོད་བྱང་ཆུབ་སེམས་པས་བྱིན་གྱིས་བརླབས་ཀྱིས་སྔོན་གྱི་སྤྱོད་པ་
དང་སྨོན་ལམ་དང༌། བྱང་ཆུབ་སེམས་དཔའི་མན་ངག་དང་། བྱང་ཆུབ་སེམས་
དཔའི་གསང་ཆེན་མི་དྲན་ནས། བདག་མྱ་ངན་ལས་འདས་སོ་སྙམ་དུ་སེམས་ཏེ།
ཤཱ་རིའི་བུ། ངས་ཁྱོད་སྔོན་གྱི་སྤྱོད་པ་དང་། སྨོན་ལམ་དང༌། ཡེ་ཤེས་ཁོང་དུ་ཆུད་
པར་དྲན་པར་བྱ་བར་འདོད་དེ་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་
མདོ་སྡེ་ཤིན་ཏུ་རྒྱས་པ་ཆེན་པོ། བྱང་ཆུབ་སེམས་དཔའ་རྣམས་ལ་གདམས་པ་
སངས་རྒྱས་ཐམས་ཅད་ཀྱིས་ཡོངས་སུ་བཟུང་བ་འདི་ཉན་ཐོས་རྣམས་ལ་ཡང་དག་
པར་བསྟན་ཏོ། །ཤཱ་རིའི་བུ། ཁྱོད་འདི་ལྟར་མ་འོངས་པའི་དུས་ན་བསྐལ་པ་དཔག་
ཡས་བསམ་གྱིས་མི་ཁྱབ་པ་དཔག་ཏུ་མེད་པར་དེ་བཞིན་གཤེགས་པ་བྱེ་བ་ཁྲག་
ཁྲིག་བརྒྱ་སྟོང་མང་པོའི་དམ་པའི་ཆོས་བཟུང་ཞིང་། མཆོད་པ་རྣམ་པ་སྣ་ཚོགས་
བྱས་ཏེ། བྱང་ཆུབ་སེམས་དཔའི་སྤྱོད་པ་འདི་དག་ ཡོངས་སུ་རྫོགས་པར་བྱས་
ནས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ།
སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ།
སངས་རྒྱས་བཅོམ་ལྡན་འདས་པདྨའི་འོད་ཅེས་བྱ་བར་འཇིག་རྟེན་དུ་འབྱུང་བར་
-58-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འགྱུར་རོ། །ཤཱ་རིའི་བུ། དེའི་ཚེ་ན་བཅོམ་ལྡན་འདས་དེ་བཞིན་གཤེགས་པ་པདྨའི་
འོད་དེའི་སངས་རྒྱས་ཀྱི་ཞིང་རྡུལ་མེད་པ་ཞེས་བྱ་བ་འབྱུང་བར་འགྱུར་ཏེ། མཉམ་
སྙོམ་དགའ་བ། བཟང་བ། སྡུག་པ། ཡོངས་སུ་དག་པ། འབྱོར་བ། རྒྱས་པ། བདེ་
བ། ལོ་ལེགས་པ། ལྷ་དང་མི་མང་པོས་རབ་ཏུ་གང་བ། གཞི་བེཌཱརྱ་ལ་གསེར་གྱི་
སྐུད་པ་མིག་མང་རིས་སུ་བྲིས་པ། མིག་མང་དེ་ཀུན་ཏུ་རིན་པོ་ཆེའི་ཤིང་སྐྱེས་ཏེ།
རྟག་པར་རྒྱུན་དུ་རིན་པོ་ཆེ་སྣ་བདུན་གྱི་མེ་ཏོག་དང་། འབྲས་བུ་དང་ལྡན་པར་
འགྱུར་ རོ། །ཤཱ་རིའི་བུ། དེ་ བཞིན་ གཤེགས་ པ་ དགྲ་ བཅོམ་ པ་ ཡང་ དག་ པར་
རྫོགས་པའི་སངས་རྒྱས་པདྨའི་འོད་དེ་ཐེག་པ་གསུམ་ལས་བརྩམས་ནས་ཆོས་
སྟོན་ནོ། །གཞན་ཡང་ཤཱ་རིའི་བུ། དེ་བཞིན་གཤེགས་པ་དེ་བསྐལ་པའི་སྙིགས་མ་
ལ་མི་འབྱུང་མོད་ཀྱི། འོན་ཀྱང་སྔོན་གྱི་སྨོན་ལམ་གྱི་དབང་གིས་ཆོས་སྟོན་པར་
འགྱུར་རོ། །ཞེས་ལུང་བསྟན་ཏོ། །གནས་བརྟན་ཤཱ་རིའི་བུ་མངོན་པར་རྫོགས་པར་
སངས་རྒྱས་པའི་སངས་རྒྱས་དེའི་ཞིང་གི་བཀོད་པ་དང་། སྐུ་ཚེའི་ཚད་དང་། དམ་
པའི་ཆོས་ཇི་ལྟར་གནས་པ་སོགས་ཞིབ་པར་གསུངས་ཏེ་འདིར་ཡི་གེ་མང་དུ་
དོགས་པས་ཐམས་ཅད་མ་བྲིས་སོ། །གནས་བརྟན་ཆེན་པོ་མོའུ་འགལ་གྱི་བུ་མ་
འོངས་པ་ན་མངོན་པར་རྫོགས་པར་འཚང་རྒྱ་བའི་ཚུལ་ཡང་དམ་ཆོས་པད་དཀར་
ལས་གསུངས་ཏེ། མདོ་དེ་ཉིད་ལས། བཅོམ་ལྡན་འདས་ཀྱིས་ཐམས་ཅད་དང་
ལྡན་པའི་དགེ་སློང་གི་དགེ་འདུན་ལ་བཀའ་སྩལ་པ། དགེ་སློང་དག་ཁྱེད་མོས་
པར་བྱའོ། ཁྱོད་ཀྱིས་ཁོང་དུ་ཆུད་པར་བྱའོ། །ངའི་ཉན་ཐོས་གནས་བརྟན་མོའུ་
འགལ་གྱི་བུ་ཆེན་པོ་འདིས་སངས་རྒྱས་ཉི་ཁྲི་བརྒྱད་སྟོང་མཉེས་པར་བྱེད་པར་
འགྱུར་ཏེ། སངས་རྒྱས་བཅོམ་ལྡན་འདས་དེ་དག་ལ་རྣམ་པ་མང་པོས་བཀུར་སྟི་
- 59-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བྱེད། བཙུན་ པར་ བྱེད། རི་མོར་ བྱེད། མཆོད་ པར་ བྱེད། རྗེད་ པར་ བྱེད། གསོལ་
པར་བྱེད་པར་འགྱུར་རོ། །སངས་རྒྱས་བཅོམ་ལྡན་འདས་དེ་དག་ཡོངས་སུ་མྱ་ངན་
ལས་འདས་ནས་ཀྱང་རིན་པོ་ཆེ་སྣ་བདུན་འདི་ལྟ་སྟེ། གསེར་དང་། དངུལ་དང༌།
བེཌཱུརྱ་དང་། ཤེལ་དང་། མུ་ཏིག་དམར་ པོ་དང༌། རྡོའི་ སྙིང་ པོ་ དང༌ ། སྤུག་ གི་
མཆོད་རྟེན་འཕང་དུ་དཔག་ཚད་སྟོང་། ཁོ་ར་ཁོར་ཡུག་ཏུ་དཔག་ཚད་ལྔ་བརྒྱ་པ་
དག་བྱེད་པར་འགྱུར་ཏེ། མཆོད་རྟེན་དེ་དག་ལ་མེ་ཏོག་དང༌། བདུག་པ་དང་།
སྤོས་ དང༌། ཕྲེང་བ་ དང་། བྱུག་ པ་ དང་
། ཕྱེ་ མ་ དང༌། གོས་དང་། གདུགས་དང༌།
རྒྱལ་མཚན་དང་། ལྷའི་བ་དན་དང་། རྣམ་པར་རྒྱལ་བའི་བ་དན་དག་གིས་མཆོད་
པ་བྱེད་པར་འགྱུར་རོ། །དེའི་ཕ་རོལ་གྱི་ཡང་ཆེས་ཕ་རོལ་ཏུ་ཡང་སངས་རྒྱས་བྱེ་
བ་ཁྲག་ཁྲིག་བརྒྱ་སྟོང་ཕྲག་ཉི་ཤུ་རྣམས་ལ་དེ་བཞིན་དུ་འདི་ལྟར་བཀུར་སྟི་བྱེད།
བཙུན་ པར་ བྱེད། རི་ མོར་ བྱེད། མཆོད་ པར་ བྱེད། རྗེད་ པར་ བྱེད། གསོལ་བར་
བྱེད་པར་འགྱུར་རོ། །དེའི་འོག་ཏུ་ལུས་ཐ་མ་ལ་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་
བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁོ་ལོ་བསྒྱུར་བ་བླ་
ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཏ་མ་
ལའི་ལོ་མ་དང་ཙན་དན་གྱི་དྲི་ཞེས་བྱ་བར་འཇིག་རྟེན་དུ་འབྱུང་སྟེ། དེའི་སངས་
རྒྱས་ཀྱི་ཞིང་ནི་མངོན་པར་དགའ་བ་ཞེས་བྱ་བར་འགྱུར་རོ། །བསྐལ་བ་དེ་ནི་
དགའ་བས་གང་བ་ཞེས་བྱ་བར་འགྱུར་རོ། །དེའི་སངས་རྒྱས་ཀྱི་ཞིང་དེ་ཡོངས་སུ་
དག་སྟེ། མཉམ་པ། ཉམས་དགའ་བ། མཛེས་པ། བལྟ་ན་སྡུག་པ། ཤེལ་གྱི་གཞི་
ལ་རིན་པོ་ཆེའི་ཤིང་ལྗོན་པས་རྣམ་པར་སྤྲས་པ། མེ་ཏོག་སིལ་མས་གཏོར་བ། ལྷ་
- 60 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དང་མི་མང་པོས་རབ་ཏུ་གང་བ་སྟེ། འདི་ལྟར་ཉན་ཐོས་དང་བྱང་ཆུབ་སེམས་
དཔའི་དྲང་སྲོང་བརྒྱ་སྟོང་གནས་པར་འགྱུར་རོ། །དེའི་ཚེའི་ཚད་ནི་བར་གྱི་བསྐལ་
པ་ཉི་ཤུ་རྩ་བཞིར་འགྱུར་རོ། །དེའི་དམ་པའི་ཆོས་ནི་བར་གྱི་བསྐལ་པ་བཞི་བཅུར་
གནས་པར་འགྱུར་ཏོ། །དམ་པའི་ཆོས་ཀྱི་གཟུགས་བརྙན་ཡང་བར་གྱི་བསྐལ་པ་
བཞི་བཅུར་གནས་པར་འགྱུར་རོ། །ཞེས་ལུང་བསྟན་པ་ལྟར་རོ། །དེ་ལྟར་གནས་
བརྟན་ཆེན་པོ་ཤཱ་རིའི་བུ་དང་མོའུ་འགལ་གྱི་བུ་འདི་གཉིས་ཀྱིས་སྟོན་པའི་བསྟན་
པ་ལ་བྱ་བ་རྒྱ་ཆེར་མཛད་ནས་མཐར་མྱ་ངན་ལས་འདའ་བའི་མཛད་པ་སྟོན་པའི་
ཚེ་འདུལ་བྱ་གང་དང་གང་ན་ཡོད་པ་དེར་བྱོན་ནས་སེམས་ཅན་གྱི་དོན་མཛད་པ་
ལས། དམྱལ་བ་རྒྱུ་ཞིང་བྱོན་པ་ན་མནར་མེད་དུ་སོང་བ་དང་ཤཱ་རིའི་བུས་མོའུ་
འགལ་གྱི་བུ་ལ་སྨྲས་པ། དམྱལ་བའི་སེམས་ཅན་རྣམས་ངལ་བསོས་པར་གྱིས་
ཤིག །དེས་ནམ་མཁའ་ལ་འཕགས་ནས་ཆར་ཤིང་རྟའི་སྲོག་ཤིང་ཙམ་གྱི་རྒྱུན་
ཕབ་པས་ཆུ་དེ་མནར་མེད་ཀྱི་མེ་ལྕེའི་འོད་ཀྱི་བར་དུ་བསྐམས་པར་གྱུར་ཏོ། །
ཤཱ་རིའི་བུས་སྨྲས་པ། མོའུ་འགལ་གྱི་བུ། བཞེས་ཤིག་བདག་གིས་ངལ་བསོས་
པར་བགྱིའོ། །དེ་ལྟར་མཛོད་ཅིག་ཅེས་བསྡད་པ་དང་། དེས་ཏིང་ངེ་འཛིན་མོས་པ་
ཅན་ཞེས་བྱ་བ་ལ་སྙོམས་པར་ཞུགས་ནས་མནར་མེད་བསིལ་བར་བྱས་ཏེ།
མནར་མེད་ཀྱི་སྡུག་བསྔལ་རྒྱུན་བཅད་དོ། །དེ་གཉིས་ཀྱིས་རྫོགས་བྱེད་ཆོས་ལོག་
པ་བསྟན་པས་ལུས་ཆེན་པོར་གྱུར་ཅིང་དེའི་ལྕེ་ལའང་གཤོལ་ལྔ་བརྒྱས་རྨོད་པ་
མཐོང་བ་དང༌། རྫོགས་བྱེད་ན་རེ། ཁྱེད་འཛམ་བུའི་གླིང་དུ་གཤེགས་ན་ཚངས་པ་
མཚུངས་ པར་ སྤྱོད་ པ་ རྣམས་ ལ། བདག་ གི་མཆིད་ནས། ངས་ཆོས་ ལོག་ པར་
བསྟན་པས་སྐྱེ་བོ་མང་པོ་བསླུས་པ་དེས་ལྕེ་ལ་གཤོལ་ལྔ་བརྒྱས་རྨོད་ཅིང་། ཁྱེད་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཀྱིས་ངའི་མཆོད་རྟེན་ལ་མཆོད་པ་བྱས་པ་ལྟར་ང་ལ་སྡུག་བསྔལ་ཆེས་མི་བཟད་
པར་ འགྱུར་ གྱིས། ཕྱིན་ ཆད་ མཆོད་ པ་ མ་ བྱེད་ ཅིག །ཅེས་ གསུངས་ ཤིང༌ ། དེ་
གཉིས་ཀྱིས་ཅང་མི་སྨྲ་བས་ཁས་བླངས་ནས་རྒྱལ་པོའི་ཁབ་ཏུ་ཕྱིན་པ་དང་། ཀུན་
ཏུ་རྒྱུ་དབྱུག་ཐོགས་སྤྱི་ཕུད་ཅན་དག་གིས་མཐོང་ནས། ཁ་ཅིག་ན་རེ། དགེ་སྦྱོང་
འདི་དག་ལ་བརྡེག་གོ ཁ་ཅིག་ན་རེ། དེ་བཞིན་ཁོ་ནར་བརྡེགས་ན་མ་ལེགས་ཏེ་
ཀླན་ཀ་བཙལ་ནས་བརྡེག་གོ །དེ་བཞིན་དུ་བྱའོ། །ཞེས་དམ་བཅས་པ་ན་ཤཱ་རིའི་
བུ་སྔར་བྱུང་བ་ལ་ཀུན་ཏུ་རྒྱུ་དག་གོས་དྲིས་པ། ཀུན་ཏུ་འཚོ་བ་ལ་དགེ་སྦྱོང་ཡོད་
དམ། དེས་སྨྲས་པ། ཀུན་ཏུ་ འཚོ་ ལ་ དགེ་ སྦྱོང་ མེད། །ཤཱཀྱ་ རྣམས་ ཀྱི་ནང་ན་
ཡོད། །དགྲ་བཅོམ་དག་ལ་ཆགས་ལྡན་མེད། །བུས་པ་སོ་སོའི་སྐྱེ་བོའང་མེད། །
དེ་དག་གིས་དེའི་དོན་ཁོང་དུ་མ་ཆུད་དེ། འདིས་བདག་ཅག་གི་བསྔགས་པ་སྨྲས་
སོ་སྙམ་ནས་བཏང་ངོ། །མོའུ་འགལ་གྱི་བུ་ལ་དྲིས་པས། དེས་སྨྲས་པ། ཁྱེད་ལ་
དགེ་སྦྱོང་ག་ལ་ཡོད། སྟོན་པས་ཀྱང་ཆོས་འདི་ལ་དགེ་སྦྱོང་བཞི་ཡོད་ཀྱི། ཕྱིར་
རོལ་པ་ལ་དགེ་སྦྱོང་དང་བྲམ་ཟེ་མེད་དོ། །ཞེས་གསུངས་སོ། །གཞན་ཡང་ཁྱེད་
ཀྱི་སྟོན་པ་མནར་མེད་དུ་སྐྱེས་ཏེ་ལན་བསྐུར་པ་འདིའོ་ཞེས་རྫོགས་བྱེད་ཀྱིས་ཇི་
ལྟར་སྨྲས་པ་རྣམས་བརྗོད་པས། དེ་དག་རྔམས་ནས་སྨྲས་པ་མགོ་རེག་ངན་པ་
བདག་ཅག་ལ་ཁ་ཟེར་བར་མ་ཟད། བདག་ཅག་གི་སྟོན་པ་ལའང་མི་སྙན་པ་ཟེར་
བས་ ཇི་ ལྟར་བྱ། ཁ་ཅིག་ན་རེ། འདི་ལ་བསྒྲུབ་ཏུ་ཅི་ཡོད། འདི་ཏེ་པོར་གཏལ་
མོད་ཟེར་ནས། དེའི་ ཡན་ལག་དང་ཉིང་ལག་ འདམ་བུ་བཞིན་བཅོམ་སྟེ་སོང་
ངོ༌། །ཤཱ་རིའི་བུས་མོའུ་འགལ་གྱི་བུ་ཅིས་ཐོགས་སྙམ་སྟེ་ཕྱིར་བལྟས་པས་དེ་ལྟར་
གྱུར་པ་མཐོང་ནས་སྨྲས་པ། ཅི་ཉེས་ལས་སུ་ཟད་མོད། གཞན་ཅི་ཡིན། ཁྱོད་སྟོན་
- 62 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པས་རྫུ་འཕྲུལ་ཅན་གྱི་མཆོག་ཏུ་བསྟན་ན་དེ་ཇི་ལྟར་གྱུར། ལས་ཀྱིས་ནོན་པས་རྫུ་
བའང་མ་དྲན་ན། རྫུ་ འཕྲུལ་ལྟ་ཅི་སྨོས་ཞེས་སྨྲས་སོ། །དེ་ནས་ཤཱ་རིའི་བུ་དེས་
བྱིས་པ་ཆུང་ངུ་བཞིན་དུ་བླ་གོས་ཀྱི་ནང་དུ་བཅུག་ནས་གཙུག་ལག་ཁང་དུ་ཁྱེར་བ་
དང་དགེ་སློང་རྣམས་ཀྱིས་མཐོང་ནས་དངངས་ཏེ། འདི་ཅི་ཞིག་ཅེས་འདྲི་བ་ན་ཤཱ་
རིའི་བུས། འདི་ལྟར་རོ་ཞེས་ཇི་ལྟར་བྱུང་ཚུལ་བརྗོད་པ་ན་དགེ་སློང་རྣམས་ཀྱིས་
འདི་སྟོན་པས་རྫུ་འཕྲུལ་ཅན་གྱི་མཆོག་ཏུ་བསྟན་པ་མ་ཡིན་ནམ། ཞེས་དྲིས་པ་ན།
ཤཱ་རིའི་བུས་སྨྲས་པ། ལས་ཀྱི་མཐུ་ལ་ལྟོས། བརྒྱ་བྱིན་གྱི་ཁང་བཟང་རྣམ་པར་
རྒྱལ་བྱེད་རྐང་པ་གཡས་པའི་མཐེ་བོས་བསྐུལ་ཏེ་སྟོན་པས་རྫུ་འཕྲུལ་ཅན་གྱི་
མཆོག་ཏུ་བསྟན་པ་དེ་ལས་ཀྱིས་ནོན་ནས་རྫུ་བའང་མི་དྲན་ན། རྫུ་འཕྲུལ་ལྟ་ཅི་
སྨོས། དེ་ནས་དགེ་སློང་རྣམས་མི་དགའ་ཞིང་སྐྱོ་ནས་ཡིད་ལ་བྱེད་པ་སྐྱེད་པར་
ཞུགས་སོ། །རྒྱལ་པོའི་ཁབ་ཀྱི་གྲོང་ཁྱེར་ཀུན་ཏུའང་གྲགས་ནས་མ་སྐྱེས་དགྲས་
ཐོས་ཏེ་ཁྲོས་ནས། ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཚོལ་ཅིག་ཅེས་
སྨྲས་པས་འཁོར་དང་བཅས་པ་རྣམས་མིག་མཆི་མས་གང་ནས་མོའུ་འགལ་གྱི་བུ་
ཅན་སོང་སྟེ། འདི་ཅི་ཞིག་ཅེས་དྲིས་པ་ན། མོའུ་འགལ་གྱི་བུས། རྒྱལ་པོ་ཆེན་པོ།
ལས་སུ་ཟད་མོད། ཅེས་སྨྲས་སོ། །དེ་ནས་རྒྱལ་པོས་གོས་ཀྱི་མཐའ་མས་མཆི་མ་
ཕྱིས་ཏེ་སྨན་པ་བཀུག་ནས། མོའུ་འགལ་གྱི་བུ་ཆེན་པོ་ཞག་བདུན་ནས་གསོས་
པར་མ་བྱས་ན་ཁྱོད་ཀྱི་དབང་ཐང་བཅད་དོ། །ཞེས་བསྒོ་སྟེ་བློན་པོ་དག་ལ་གཏད་
ནས་སོང་ངོ༌། །ཀུན་ཏུ་རྒྱུ་དབྱུག་ཐོགས་རྣམས་ཀྱང་བྲོས་སོ། །སྨན་པ་རྣམས་ཀྱིས་
གྲོས་བྱས་ནས་འཕགས་པ་ལ་གསོལ་བ་བཏབ་པས་ཁྱེད་དེང་ལ་མ་སྐྱེས་དགྲ་ལ་
ཞག་བདུན་ན་རྒྱལ་པོའི་ཁབ་ཏུ་བསོད་སྙོམས་ལ་འཇུག་གོ་གྱིས་ཤིག །དེ་དག་
63-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
རབ་ཏུ་དགའ་ནས་རྒྱལ་པོ་ལ་སྨྲས་པས་དེ་དགའ་ནས། དེ་ལྟ་ན་ལེགས་སོ་ཞག་
བདུན་ལོན་པ་ན་མོའུ་འགལ་གྱི་བུ་རང་གི་རྫུ་འཕྲུལ་གྱིས་ནད་དེ་མེད་པར་བྱས་ཏེ་
བསོད་སྙོམས་ལ་ཞུགས་སོ། །ཤཱ་རིའི་བུས། མོའུ་འགལ་གྱི་བུ་རབ་ཏུ་ན་ན། ཅིའི་
ཕྱིར་བདག་ཉིད་བསོད་སྙོམས་ལ་འཇུག་བསམས་པ་ན། མྱ་ངན་ལས་འདའ་
འདོད་པར་མཐོང་སྟེ། མཛའ་བའི་བག་ཆགས་ཀྱིས་བསྒོས་པས། བདག་སྔར་མྱ་
ངན་ལས་འདའོ་སྙམ་དུ་དགོངས་ཤིང་དུས་དེའི་ཚེ་བཅོམ་ལྡན་འདས་ཀྱང་མྱ་ངན་
ལས་འདའ་བའི་ཚུལ་སྟོན་པར་བཞེད་ནས། དེ་ལྟར་དུ་བཀའ་སྩལ་པ་ན་ཤཱ་རིའི་
བུ་དང་ཀུན་དགའ་བོ་གཉིས་ཀྱིས་གཙོ་བྱས་དགེ་སློང་ཐམས་ཅད་མྱ་ངན་གྱིས་
གདུངས་ཏེ་བཅོམ་ལྡན་འདས་ཀྱི་སྤྱན་སྔར་ལྷགས་སོ། །དེ་ལ་བཅོམ་ལྡན་འདས་
ཀྱིས་འཕགས་པ་ཤཱ་རིའི་བུ་དང་འཕགས་པ་ཀུན་དགའ་བོ་གཉིས་ཀྱིས་གཙོས་
སྤྱན་སྔར་ལྷགས་པའི་དགེ་སློང་རྣམས་ལ་བཀའ་སྩལ་པ། རྟག་ཅེས་བྱ་བ་སུ་ཞིག་
ཡོད། ཐམས་ཅད་ལ་རྟག་པ་མེད་དེ་ངས་ཁྱོད་རྣམས་ཀྱི་ཕྱིར་བྱ་བ་ཀུན་མཛད་
ཅིང་། བསྟན་ པ་ ཡང་བསྟན་ཟིན་པས་ཁྱེད་རྣམས་མྱ་ངན་མ་བྱེད་ པར་ བརྩོན་
འགྲུས་རྩོམས་ལ་ནན་ཏན་གྱིས་ཤིག །ཅེས་བཀའ་སྩལ་པ་ན་འཕགས་པ་ཤཱ་རིའི་
བུས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དེ་བཞིན་གཤེགས་པ་མྱ་
ངན་ལས་འདའ་བ་ཧ་ཅང་ཡང་མྱུར་ཆེས་སོ། །ལྷ་དང་བཅས་པའི་འཇིག་རྟེན་
ཐམས་ཅད་མདོངས་ཤིང་མགོན་མེད་པར་གྱུར་ཏོ་ཞེས་སྨྲས་ཏེ་བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །བདག་ནི་བཅོམ་ལྡན་འདས་མྱ་ངན་ལས་འདའ་བ་
མཐོང་བར་མི་བཟོད་དོ། །ཅི་ནས་ཀྱང་བདག་སྔར་མྱ་ངན་ལས་འདའོ་ཞེས་ལན་
གསུམ་གྱི་བར་དུ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། ད་ཁྱོད་
- 64 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དེའི་དུས་ལ་བབ་པར་ཤེས་ན་འཕགས་པ་ཐམས་ཅད་ནི་ཞི་བས་མྱ་ངན་ལས་
འདའོ་ཞེས་བཀའ་སྩལ་ཏོ། །ཤཱ་རིའི་བུས་ཀྱང་བཅོམ་ལྡན་འདས་ལས་གནང་བའི་
ལུང་ཐོབ་ནས། གོས་ཚགས་བཅོས་ནས་པུས་མོས་བཅོམ་ལྡན་འདས་ལ་ལན་
བརྒྱ་ཙམ་བསྐོར་ཏེ་ཚིགས་སུ་བཅད་པ་རྣམ་པ་མང་པོས་བསྟོད་ནས། སངས་རྒྱས་
ཀྱི་ཞབས་དང་ཕྱག་ནས་བཟུང་སྟེ་ལན་གསུམ་གྱི་བར་དུ་སྤྱི་བོ་ས་ལ་གཏུགས་
ནས་ཐལ་མོ་སྦྱར་ཏེ་འདི་སྐད་དུ། བདག་གིས་ནང་གི་ཐ་མར་ཡང་བཅོམ་ལྡན་
མཐོང་ངོ་ཞེས་སྨྲས་ནས། བསྟི་སྟངས་དང་བཅས་ནས་ཕྱི་ཕྱག་འཚལ་ཏེ་ཉེ་གནས་
དགེ་ཚུལ་ཀྱུན་ཏེ་དང་བཅས་རྒྱལ་པོའི་ཁབ་ཀྱི་གྲོང་ན་ལ་ད་ཞེས་བྱ་བ་སྔོན་གྱི་
འཁྲུངས་ཡུལ་གང་ན་བ་དེར་བྱོན་ནོ། །དེར་བྱོན་ནས་དགེ་ཚུལ་ཀྱུན་ཏེ་ལ་བསྒོ་བ།
ཁྱོད་སོང་ལ་གྲོང་ཁྱེར་དང་། གྲོང་རྡལ་དང་། རྒྱལ་པོའི་ཕོ་བྲང་དང་། བློན་པོའི་
གནས་དང༌། ཡོན་བདག་བཤེས་པའི་གནས་ཀུན་ཏུ་སོང་ལ། དེ་དག་ལ་ད་ཕྱི་
ཕྱག་འཚལ་ལོ་ཞེས་བསྒོ་ཞིག །དེ་ནས་དགེ་ཚུལ་ཀྱུན་ཏེ་སློབ་དཔོན་གྱིས་བསྒོ་བ་
བཞིན་དུ་ ཀུན་ཏུ་སོང་ནས་འདི་སྐད་དུ། བདག་གི་མཁན་པོ་ཤཱ་རིའི་བུ་འདིར་
གཤེགས་ཏེ་མྱ་ངན་ལས་འདའ་བར་གཤེགས་ཀྱིས་ཁྱོད་མཐོང་བར་འདོད་ན་ཀུན་
ཤོག་ཅིག་ཅེས་བསྒོའོ། །དེའི་ཚེ་ན་རྒྱལ་པོ་མ་སྐྱེས་དགྲ་དང༌། ཁྱིམ་བདག་རིགས་
ཆེ་ཞིང་མཐོ་བ་དང༌། ཡོན་བདག་གི་རིགས་རྣམས་དགེ་ཚུལ་གྱིས་བསྒོ་བ་ཐོས་
ནས་ཐམས་ཅད་མི་དགའ་ཞིང་མྱ་ངན་གྱིས་གདུངས་བར་གྱུར་ཏེ་ཐམས་ཅད་ཚིག་
མཐུན་པར་འདི་སྐད་ཅེས་སྨྲས་སོ། །བཙུན་པ་ཤཱ་རིའི་བུ་ཆོས་ཀྱི་གཙོ་བོ་ཆེན་པོ་
འགྲོ་བ་མང་པོའི་བཤེས་གཉེན་དུ་གྱུར་པ་དེ་མྱ་ངན་ལས་འདའ་བ་ནི་ཧ་ཅང་ཡང་
སྔ་ཆེས་སོ་ཞེས་སྨྲས་ནས། དེ་དག་མྱུར་བར་ཤཱ་རིའི་བུ་གང་ན་བར་ལྷགས་ཏེ་ཕྱག་
༧
65 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བྱས་ནས་འདི་སྐད་ཅེས་སྨྲས་སོ། །བཙུན་པ། སྐུ་ཚེ་ཡོངས་སུ་བཏང་སྟེ་མྱ་ངན་
ལས་འདའོ་ཞེས་གསུངས་པ་ནི་བདག་ཅག་ལ་སོགས་པ་འགྲོ་བ་མང་པོ་ནི་མགོན་
དང་དཔུང་གཉེན་མེད་པར་འགྱུར་རོ། །དེ་ནས་ཤཱ་རིའི་བུས་འཁོར་མང་པོ་ལ་
སྨྲས་པ། ཐམས་ཅད་མི་རྟག་པ་སྟེ། སྐྱེ་བ་ཡང་མཐར་འཆི་ལ། འདུ་བ་ཡང་མཐར་
འབྲལ་ལོ། ཁམས་གསུམ་ནི་སྡུག་བསྔལ་དང་བཅས་པས་ན་གང་ཞིག་བདེ་བར་
འགྱུར། ཁྱེད་ནི་སྔོན་གྱི་དགེ་བའི་རྩ་བ་ལས་སངས་རྒྱས་འཇིག་རྟེན་དུ་གཤེགས་
པ་དང་ཡང་ཕྲད་མོད་ཀྱི་མདོ་སྡེ་དང་ཆོས་ཐོས་པ་ཡང་ཤིན་ཏུ་དཀའ་མི་ལུས་ཐོབ་
པ་ཡང་ཤིན་ཏུ་དཀའ་བ་ཡིན་གྱི། བསོད་ནམས་ཀྱི་ཚོགས་སུ་འགྱུར་ཞིང་འཁོར་
བ་ལས་གྲོལ་བའི་ལས་ལ་བརྩོན་པར་གྱིས་ཤིག །ཅེས་ཐབས་མཁས་པ་རྣམ་པ་
སྣ་ཚོགས་ཀྱིས་འཁོར་མང་པོ་ལ་ཇི་ལྟར་ནད་པ་ལ་སྨན་གཏོང་བ་བཞིན་དུ་རྒྱ་ཆེར་
བལྟས་ཏེ། འཁོར་མང་པོས་ཆོས་བསྟན་པ་ཐོས་ནས། ཁ་ཅིག་ནི་འབྲས་བུ་དང་པོ་
ནས་འབྲས་བུ་གསུམ་པའི་བར་དུ་ཐོབ་པར་གྱུར། ཁ་ཅིག་ནི་རབ་ཏུ་བྱུང་ནས་
དགྲ་བཅོམ་པར་གྱུར། ཁ་ཅིག་ནི་རང་སངས་རྒྱས་སུ་གྲུབ་པར་ཡིད་དམ་བཅས་
ཏེ་ཆོས་བསྟན་པ་ཐོས་ནས་ཕྱག་འཚལ་ཏེ་སོ་སོར་དོང་ངོ༌། །དེ་ནས་ཤཱ་རིའི་བུ་
དེའི་ནུབ་མོ་ནམ་གྱི་ཆ་སྨད་ལ་ལུས་དང་སེམས་དྲང་པོར་བཞག་སྟེ་སེམས་རྩེ་
གཅིག་ཏུ་བསམ་གཏན་དང་པོ་ལ་ཞུགས་སོ། །བསམ་གཏན་དང་པོ་ལས་བྱུང་
ནས། བསམ་གཏན་གཉིས་པ་ལ་ཞུགས། བསམ་གཏན་གཉིས་པ་ལས་བྱུང་ནས།
བསམ་ གཏན་ གསུམ་ པ་ ལ་ ཞུགས། བསམ་ གཏན་ གསུམ་ པ་ ལས་ བྱུང་ ནས།
བསམ་ གཏན་བཞི་ པ་ ལ་ ཞུགས། བསམ་ གཏན་བཞི་ པ་ ལས་ བྱུང་ནས། ནམ་
མཁའ་མཐའ་ཡས་སྐྱེ་མཆེད་ཀྱི་ཏིང་ངེ་འཛིན་ལ་ཞུགས། ནམ་མཁའ་མཐའ་ཡས་
66 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྐྱེ་མཆེད་ཀྱི་ཏིང་ངེ་འཛིན་ལས་བྱུང་ནས། རྣམ་ཤེས་མཐའ་ཡས་སྐྱེད་མཆེད་ཀྱི་
ཏིང་ངེ་འཛིན་ལ་ཞུགས། རྣམ་ཤེས་མཐའ་ཡས་སྐྱེ་མཆེད་ཀྱི་ཏིང་ངེ་འཛིན་ལས་
བྱུང་ནས། ཅུང་ཟད་མེད་པའི་སྐྱེ་མཆེད་ཀྱི་ཏིང་ངེ་འཛིན་ལ་ཞུགས། ཅུང་ཟད་མེད་
པའི་སྐྱེ་མཆེད་ཀྱི་ཏིང་ངེ་འཛིན་ལས་བྱུང་ནས། འདུ་ཤེས་མེད་འདུ་ཤེས་མིན་སྐྱེ་
མཆེད་ཀྱི་ཏིང་ངེ་འཛིན་ལ་ཞུགས། འདུ་ཤེས་མེད་འདུ་ཤེས་མེད་མིན་སྐྱེ་མཆེད་
ཀྱི་ཏིང་ངེ་འཛིན་ལས་བྱུང་ནས། འགོག་པའི་ཏིང་ངེ་འཛིན་ལ་ཞུགས། འགོག་
པའི་ཏིང་ངེ་འཛིན་ལས་བྱུང་ནས། དགྲ་བཅོམ་པ་བརྒྱད་ཁྲི་དང་ལྷན་ཅིག་མྱ་ངན་
ལས་འདས་སོ། །འཕགས་པ་མོའུ་འགལ་གྱི་བུ་ཆེན་པོའང་གྲོང་ཤིང་ཐགས་ཅན་
དུ་བྱོན་ནས་དེའི་ཕྱི་དྲོ་དགྲ་བཅོམ་པ་བདུན་ཁྲི་བདུན་སྟོང་དང་ལྷན་ཅིག་མྱ་ངན་
ལས་འདས་སོ། །དེའི་ཚེ་ན་བརྒྱ་བྱིན་ལྷའི་དབང་པོས་ཤཱ་རིའི་བུ་མྱ་ངན་ལས་
འདའ་བར་ཤེས་ནས། ལྷའི་འཁོར་བརྒྱ་སྟོང་མང་པོ་དང་བཅས་སོ་སོ་ནས་མེ་ཏོག་
དང་སྤོས་ལ་སོགས་པ་མཆོད་པའི་ཡོ་བྱད་ཐོགས་ཏེ་ཕྱོགས་དེར་ལྷགས་ནས་སྟེང་
གི་ནམ་མཁའ་ལ་བར་མཚམས་མེད་པར་འཁོད་དེ་མཆི་མ་ཆར་བཞིན་དུ་བླགས་
ནས། མེ་ཏོག་གིས་པུས་མོ་ནུབ་ཙམ་དུ་གཏོར་རོ། །འདི་སྐད་དུ་བཙུན་པ་ཤཱ་རིའི་
བུའི་ ཤེས་ རབ་ ནི་ ཟབ་ ཁྱད་ རྒྱ་ མཚོ་ ཙམ་ སྟེ། ཇི་ ལྟར་ རིག་ པའི་ བློ་དང་ ལྡན།
གསུང་གི་སྤོབས་པ་ནི་ཆུ་མིག་དང་འདྲ་སྟེ། ཚུལ་ཁྲིམས་དང༌། ཏིང་ངེ་འཛིན་དང༌།
ཤེས་རབ་ཏུ་ལྡན་པ། ཆོས་ཀྱི་གཙོ་བོ་ཆེན་པོ་དེ་བཞིན་གཤེགས་པའི་རྗེས་སུ་ཆོས་
ཀྱི་འཁོར་ལོ་རྒྱས་པར་བསྐོར་བ་དེ་མྱ་ངན་ལས་འདའ་བ་ནི་ཧ་ཅང་ཡང་སྔ་ཆེས་
སོ། །ཞེས་ཤཱ་རིའི་བུའི་ཡོན་ཏན་ལ་བསྔགས་པ་དང་། དེ་མྱ་ངན་ལས་འདས་པས་
ཡིད་གདུངས་ཏེ་སྨྲེ་སྔགས་མང་དུ་འདོན་ཞིང་མཆོད་པ་རྒྱ་ཆེར་བྱས་སོ། །གྲོང་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཁྱེར་དེའི་ནང་དང་ཕྱི་རོལ་ན་འདུག་པའི་མི་ཐམས་ཅད་ཀྱིས་ཤཱ་རིའི་བུ་མྱ་ངན་
ལས་འདས་སོ་ཞེས་ཐོས་ནས་ཐམས་ཅད་ཀྱིས་མར་དང༌། འབྲུ་མར་དྲི་བསུང་ཅན་
དང༌། སྤོས་དང་། མེ་ཏོག་དང་། མཆོད་པའི་ཡོ་བྱད་ཐོགས་ཏེ་ཐམས་ཅད་ལྷགས་
ནས་ལུས་ཀྱིས་མི་བཟོད་པར་མྱ་ངན་གྱིས་གདུངས་ཏེ་སོ་སོ་ནས་ཐོགས་པའི་ཡོ་
བྱད་ཀྱིས་མཆོད་པ་བྱས་སོ། །དེ་ནས་བརྒྱ་བྱིན་ལྷའི་དབང་པོས་བི་ཤྭ་ཀརྨ་ལ་
བསྒོ་བ། ཁྱོད་ཀྱིས་རིན་པོ་ཆེ་མང་པོས་བརྒྱན་པའི་ཤིང་རྟ་སྦྱོར་ཅིག །ཤཱ་རིའི་བུ་
པུར་ བཞག་ པར་ བྱའོ། །ཞེས་ བསྒོའོ། །དེ་ ནས་ ལྷ་ དང༌། ཀླུ་དང་། གནོད་ སྦྱིན་
དང་། རྒྱལ་པོ་དང༌། བླུན་པོ་དང་། ཡུལ་གྱི་མི་ཐམས་ཅད་ཀྱིས་ཆོ་ངེས་བཏབ་སྟེ་
གང་ན་ཐང་བདེ་བར་བསྐྱལ་ལོ། །བརྒྱ་བྱིན་ལྷའི་དབང་པོས་གནོད་སྦྱིན་རྣམས་
ལ་ཁྱོད་ཀྱིས་རྒྱ་མཚོའི་དོགས་ནས་གླང་མགོའི་ཙན་དན་ལོངས་ཤིག་ཅེས་བསྒོ་
ནས། གནོད་སྦྱིན་རྣམས་ཀྱིས་རྒྱ་མཚོའི་ངོགས་ནས་ཙན་དན་བླངས་ཏེ་སྤུངས་
ནས། དེའི་སྟེང་དུ་པུར་བཞག་སྟེ་མར་དང་འབྲུ་མར་གྱིས་གཏོར་ནས་མེ་བཏང་
ངོ༌། །འཁོར་དེ་དག་ཀུན་ གྱིས་ཕྱག་འཚལ་ཏེ་ཕྱིར་དོང་ངོ༌། །མེ་ཤི་བའི་འོག་ཏུ་
དགེ་ཚུལ་ཀྱུན་ཏེས་སློབ་དཔོན་གྱི་རིང་བསྲེལ་དང་ལྷུང་བཟེད་དང་། ཆོས་གོས་
གསུམ་ཐོགས་ཏེ་སངས་རྒྱས་གང་ན་བར་སོང་ནས་ཞབས་ལ་མགོ་བོས་ཕྱག་
འཚལ་ཏེ་པུས་མོའི་ལྷ་ང་ས་ལ་བཙུགས་ནས། བདག་གི་སློབ་དཔོན་ནི་མྱ་ངན་
ལས་ འདས་ ཏེ། དེའི་ རིང་ བསྲེལ་ དང༌། ཆོས་ གོས་ དང་། ལྷུང་ བཟེད་ ནི་ འདི་
ལགས་སོ་ཞེས་གསོལ་ཏོ། །དེའི་ཚེ་ན་ཀུན་དགའ་བོས་དགེ་ཚུལ་གྱིས་སྨྲས་པ་
ཐོས་ནས་མྱ་ངན་གྱིས་ཤིན་ཏུ་ཡིད་གདུངས་ཏེ། བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །ཤཱ་རིའི་བུ་ཚོགས་ཀྱི་གཙོ་བོ་ཆེན་པོ་དེ་མྱ་ངན་ལས་འདས་པས་
- 68-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བདག་ནི་ལུས་གདུངས་ཕྱོགས་བསླད། ཆོས་ཤེས་པ་རྣམས་ཀྱང་བསྐྱུད་དོ། །ཞེས་
ཞུས་པ་ན་བཅོམ་ལྡན་འདས་ཀྱིས་བཀའ་སྩལ་པ། ཅི་ཤཱ་རིའི་བུས་ཚུལ་ཁྲིམས་ལ་
སོགས་པའི་ཕུང་པོ་ལྔ་དང་བྱང་ཕྱོགས་སོ་བདུན་ཁྱེར་ཏེ་འདས་སམ། ཀུན་དགའ་
བོས་གསོལ་པ། མི་ལགས་སོ། །ཤཱ་རིའི་བུ་ཚུལ་ཁྲིམས་དང་ལྡན་པ། ཤེས་རབ་རྣོ་
བ། འཁོར་བཞི་ལ་ཆོས་སྟོན་པ་ལ་དུབ་པ་མ་མཆིས་པ་སྟེ། དེའི་ཆོས་ཀྱིས་ལོངས་
སྤྱོད་དྲན་ནས་བདག་མྱ་ངན་དང་སྨྲེ་སྔགས་འདོན་ནོ། ཁྱོད་མྱ་ངན་མ་བྱེད། གང་
སྐྱེས་པ་ལ་མི་འཇིག་པ་ག་ལ་ཡོད། །ངས་སྔ་ནས་ཁྱོད་ལ་འདོད་པ་དང་ཡིད་དུ་
འོང་བ་ཐམས་ཅད་འགྱེས་པ་དང་འབྲལ་བར་མ་བསྟན་ཏམ། དེ་བས་ན་བདག་
ཉིད་གླིང་དང་སྐྱབས་དང་། ཆོས་གླིང་དང་སྐྱབས་སུ་གྱིས་ཤིག །ཅེས་བཀའ་སྩལ་
ཏོ། །དེ་ནས་སྟོན་པ་མཉན་ཡོད་དུ་བྱོན་པ་དང་མགོན་མེད་ཟས་སྦྱིན་གྱིས་ཀུན་
དགའ་བོ་ལ། ཤཱ་རིའི་བུ་ནི་བདག་གི་ཡུན་རིང་པོ་ནས་སྡུག་པ་བླ་མར་བགྱི་བ་
ལགས་ན། དེ་མྱ་ངན་ལས་འདས་པའི་རིང་བསྲེལ་ཁྱོད་ཀྱི་ཕྱག་ན་མངའ་བ་དེ་
བདག་ལ་སྩོལ་དང་མཆོད་པ་བགྱིའོ། །ཞེས་ཞུས་པ་ན། ཀུན་དགའ་བོས་སྨྲས་པ།
དེ་ནི་ངའི་ཡང་སྡུག་པ་དང་བླ་མར་བྱ་བ་ཡིན་པས་ང་ཡང་མཆོད་པ་བྱེད་དོ། །ཞེས་
སྨྲས་སོ། །དེ་ནས་ཁྱིམ་བདག་གིས་སྟོན་པ་ལ་ཞུས་པས། སྟོན་པས་ཀུན་དགའ་བོ་
ལ་བཀའ་སྩལ་པ། ཤཱ་རིའི་བུའི་རིང་བསྲེལ་ཁྱིམ་བདག་ལ་བྱིན་ཅིག ཁྱིམ་བདག་
རྣམས་ནི་དོན་འདིས་དད་པ་ཅན་ཡིན་ནོ། །ཀུན་དགའ་བོ། འདི་ཙམ་གྱིས་ཁྱོད་
ཀྱིས་ངའི་བསྟན་པ་ལ་བྱ་བ་བྱས་པའམ་ལན་ལོན་པ་མིན་གྱི། ཁྱོད་ཀྱིས་རབ་ཏུ་
བྱུང་བ་དང་
། བསྙེན་པར་རྫོགས་པ་དང་། གནས་སྦྱིན་པ་དང༌། དགེ་ཚུལ་འཇོག་
པ་དང་། ཁ་ཏོན་སློབས་ཤིག་འདི་ཙམ་གྱིས་ངའི་བསྟན་པ་ལ་ཕན་བཏགས་པ་
69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང༌། ལན་ལོན་པར་འགྱུར་རོ་ཞེས་བཀའ་སྩལ་ཏོ། །དེ་ནས་ ཀུན་དགའ་བོས་
སྟོན་པའི་བཀའ་བཞིན་རིང་བསྲེལ་རྣམས་ཁྱིམ་བདག་ལ་བྱིན་ནོ། །དེ་ནས་ཁྱིམ་
བདག་མགོན་མེད་ཟས་སྦྱིན་གྱིས་རིང་བསྲེལ་རྣམས་ཁྱེར་ནས་ཁྱིམ་གྱི་ནང་དུ་
མཐོན་པོ་ཞིག་ཏུ་བཞག་ནས་མར་མེ་ལ་སོགས་པས་མཆོད་པ་བྱེད་དོ། །དེ་རྒྱལ་
པོ་དང་བཙུན་མོ་ཕྲེང་ལྡན་མ་སོགས་ཀྱིས་ཀྱང་ཐོས་ནས་དེ་དག་ཀྱང་དེར་སོང་སྟེ་
མཆོད་པ་བྱེད་དོ། ཁྱིམ་བདག་མགོན་མེད་ཟས་སྦྱིན་གྱིས་ཤཱ་རིའི་བུའི་སྐུ་གདུང་
རིང་བསྲེལ་གྱི་མཆོད་རྟེན་ཆེན་པོ་ཞིག་བྱས་སོ། །མཆོད་རྟེན་ལ་བདག་ཉིད་ཀྱིས་
མཆོད་པ་རྒྱ་ཆེན་པོ་འབུལ་ཞིང་། དད་པ་ཅན་གྱི་སྐྱེ་བོ་མང་པོའང་མཆོད་པ་བྱེད་
དུ་བཅུག །ཤཱ་ རིའི་ བུའི་ མཆོད་ རྟེན་ གྱི་ དུས་ སྟོན་ ཡང་ བྱས་སོ། །དེ་བཞིན་དུ་
འཕགས་པ་མོའུ་འགལ་གྱི་བུའི་སྐུ་གདུང་གི་མཆོད་རྟེན་ལའང་དད་པ་ཅན་རྣམས་
ཀྱིས་མཆོད་པ་རྒྱ་ཆེར་བྱས་སོ། གནས་བརྟན་ཆེན་པོ་མོའུ་འགལ་གྱི་བུ་མུ་སྟེགས་
ཀུན་ཏུ་རྒྱུ་དག་གིས་གནོད་པའི་རྐྱེན་གྱིས་མྱ་ངན་ལས་འདའ་བའི་མཛད་པ་བསྟན་
པ་དང༌། འཕགས་པ་ཤཱ་རིའི་བུའང་མོའུ་འགལ་གྱི་བུ་ཆེན་པོ་མྱ་ངན་ལས་འདའ་
བ་བལྟ་བར་མ་བཟོད་པ་དང་། གཙོ་བོར་སྟོན་པ་ཐུབ་པའི་དབང་པོ་མྱུར་དུ་མྱ་
ངན་ལས་འདའ་བའི་ཚུལ་སྟོན་པ་མཁྱེན་ནས། དེ་བལྟ་བར་མི་བཟོད་དོ་ཞེས་མྱ་
ངན་ལས་འདའ་བའི་ཚུལ་བསྟན་པ་འདི་དག་ཀྱང་གདུལ་བྱའི་དོན་ཤ་སྟག་སྟེ་འདི་
ལྟར་གདུལ་བྱ་རྟག་འཛིན་ཅན་རྣམས་ལ་འདུས་བྱས་ཐམས་ཅད་མི་རྟག་གོ་ཞེས་
སྟོན་པ་དང་། དགེ་བའི་བཤེས་གཉེན་དང་མཇལ་བ་དཀོན་ནོ་ཞེས་སྟོན་པ་དང་།
དམ་པའི་ཆོས་རྙེད་པར་དཀའོ་ཞེས་འདོམས་པ་དང་། ལས་ཀྱི་རྣམ་པར་སྨིན་པ་
ནམ་ཡང་ཆུད་མི་ཟའོ་ཞེས་འདོམས་པ་དང༌། ཆོས་བཞིན་སྤྱོད་པའི་གྲོགས་བཟང་
- 70 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པོ་དག་ལ་ཡིད་གཅུགས་པར་བྱ་དགོས་སོ་ཞེས་འདོམས་པ་དང༌། རང་ལ་ལམ་
སྟོན་པའི་དགེ་བའི་བཤེས་གཉེན་དག་ལ་གུས་པ་བླ་ལྷག་ཏུ་བྱ་དགོས་སོ་ཞེས་
འདོམས་པ་ སོགས་ དགོས་པ་མང་པོ་ཞིག་ཉེ་བར་གཟིགས་ནས་མྱ་ངན་ལས་
འདའ་བའི་མཛད་པ་བསྟན་ཏེ། མཛད་པ་འདིས་ཀྱང་གདུལ་བྱ་བགྲང་བ་ལས་
འདས་པ་ཞིག་ལ་དགེ་བའི་རྩ་བ་བསྐྱེད་དོ། །
གཉིས་པ་སྟོན་པ་མྱ་ངན་ལས་འདས་པའི་ཚུལ་བསྟན་པའི་རྗེས་སུ་གནས་
བརྟན་ཆེན་པོ་བཅུ་དྲུག་གིས་བསྟན་པ་འཛིན་ཅིང་སྤེལ་བར་ལུང་བསྟན་པའི་ཚུལ་
ལ་གསུམ། སྟོན་པས་གནས་བརྟན་ཆེན་པོ་བཅུ་དྲུག་པོ་འདི་དག་ཇི་སྲིད་རྒྱལ་
བསྟན་ནམ་གནས་བར་དུ་མྱ་ངན་ལས་མི་འདའ་བར་བཞུགས་ནས་བསྟན་པ་
འཛིན་ཅིང་སྤེལ་བར་ལུང་བསྟན་ཚུལ། གནས་བརྟན་བཅུ་དྲུག་པོ་འདི་དག་རྒྱ་
ནག་ཏུ་བྱོན་ནས་བསྟན་པ་རྒྱ་ཆེར་ སྤེལ་བའི་མཛད་ཚུལ། །བོད་དུ་བྱོན་ནས་
བསྟན་བ་རྒྱ་ཆེར་སྤེལ་བར་མཛད་ཚུལ་ལོ། །དང་པོ་ནི། བྱམས་པ་ལུང་བསྟན་
པའི་མདོ་ལས་གནས་བརྟན་ཆེན་པོ་བཅུ་དྲུག་གི་རྟོགས་པ་བརྗོད་པ་གསུངས་
ཤིང་། མདོ་དེ་ལས་ཇི་ལྟར་གསུངས་ཚུལ་རྣམས་ནི་འོག་ཏུ་གནས་བརྟན་སོ་སོའི་
རྟོགས་པ་བརྗོད་པའི་སྐབས་སུ་འཆད་དོ། །འཕགས་པ་དགའ་བའི་བཤེས་གཉེན་
གྱི་རྟོགས་བརྗོད་ལས་འབྱུང་བ་ནི་འདི་ ལྟར། བཅོམ་ལྡན་འདས་མྱ་ངན་ལས་
འདས་ནས་ལོ་བརྒྱད་བརྒྱ་ལོན་པར་གྱུར་པ་ན། དེའི་ཚེ་དེའི་དུས་ན། ཡུལ་ཤི་བི་
ཀ་ཞེས་བྱ་བ་ན་གྲོང་ཁྱེར་བྱིན་གྱིས་བརླབས་པ་ཞེས་བྱ་བ་ཡོད་དེ། དེ་ན་རྒྱལ་པོ་
རིགས་པའི་སྡེའི་ཞེས་བྱ་བ་གནས་སོ། །དེའི་ཚེ་རྒྱལ་པོ་རིགས་པའི་སྡེའི་ཡུལ་ན།།
དགེ་སློང་དགའ་བའི་བཤེས་གཉེན་ཞེས་བྱ་བ་རྣམ་པར་ཐར་པ་བརྒྱད་ལ་གནས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པ། བསམ་གཏན་བཞི་ལ་དབང་ཐོབ་པ། མངོན་པར་ཤེས་པ་དྲུག་དང་ལྡན་པ།
རྫུ་ འཕྲུལ་ཆེ་བ། མཐུ་ཆེ་བ། དཔག་ཚད་བརྒྱ་ སྟོང་ ཕྲག་དུ་མ་ན་གནས་པའི་
སེམས་ཅན་རྣམས་ལས་གྲོག་མོ་དང་ཀུ་ཏ་ཡི་ཡང་སེམས་ཀྱི་སྤྱོད་པ་ཤེས་པ་ཞིག་
གནས་ཏེ། དེ་ཡོངས་སུ་མྱ་ངན་ལས་འདའ་བའི་དུས་ཀྱི་ཚེ། དགེ་སློང་གི་དགེ་
འདུན་འདུས་པ་རྣམས་ཀྱིས་འདི་སྐད་དུ། ཁྱོད་ལྟ་བུ་མྱ་ངན་ལས་འདའ་ན་སངས་
རྒྱས་ཀྱི་བསྟན་པ་ནུབ་པར་མི་འགྱུར་རམ་ཞེས་སྨྲས་པ་དང་། དེས་དེ་དག་རྣམས་
ལ་སྨྲས་པ། ནུབ་པར་ མི་འགྱུར་ཏེ། བཅོམ་ལྡན་འདས་ཀྱིས་གནས་བརྟན་བཅུ་
དྲུག་གིས་བསྟན་པ་འཛིན་པར་ལུང་བསྟན་ནས་བསྟན་པ་ཡུན་རིང་གནས་པར་
བཤད་དོ། །འདི་ ལྟར་ ཡང་ དགེ་སློང་རྣམས་ཐེ་ཚོམ་སྐྱེས་ནས་དྲིས་པ། གནས་
བརྟན། ཡུན་ཇི་སྲིད་གཅིག་གི་བར་དུ་བཅོམ་ལྡན་འདས་ཤཱཀྱ་ཐུབ་པའི་དམ་པའི་
ཆོས་གནས་པར་འགྱུར། དེས་སྨྲས་པ། བཞིན་བཟང་དག །དོགས་པ་མེད་ཀྱི་མྱ་
ངན་དང་སྨྲེ་སྔགས་མ་འདོན་ཅིག །དེ་ཅིའི་ཕྱིར་ཞེ་ན། བཅོམ་ལྡན་འདས་ཡོངས་
སུ་མྱ་ངན་ལས་འདའ་བའི་དུས་ཀྱི་ཚེ། གནས་བརྟན་ཆེན་པོ་བཅུ་དྲུག་གི་ལག་ཏུ་
དམ་པའི་ཆོས་གཏད་པར་གྱུར་ཏེ། སྦྱིན་བདག་དང་སྦྱིན་པ་པོའི་སྦྱིན་པ་ཡོངས་སུ་
དག་པར་བྱ་བའི་ཕྱིར་རོ། །དེ་སྐད་ཅེས་སྨྲས་པ་དང་། གནས་བརྟན་དགའ་བའི་
བཤེས་གཉེན་ལ། དགེ་སློང་དེ་དག་གིས་འདི་སྐད་ཅེས་སྨྲས་སོ། །གནས་བརྟན།
བདག་ ཅག་ གིས་ གནས་ བརྟན་ དེ་ དག་ གི་ མཚན་ ཡང་ མི་ འཚལ་ ལོ། །གནས་
བརྟན་གྱིས་སྨྲས་པ། ཚེ་དང་ལྡན་པ་དག །གནས་བརྟན་དང་པོའི་མཚན་ནི་བྷ་ར་
དྷུ་ཛ་བསོད་སྙོམས་ལེན་ཞེས་བྱའོ། །གནས་བརྟན་གཉིས་པའི་མཚན་ནི་གསེར་
བེའུ་ཞེས་བྱའོ། །གནས་བརྟན་ གསུམ་ པའི་ མཚན་ནི་ བྷ་ ར་ དྷཱ་ ཛ་ ཞེས་བྱའོ། །



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གནས་བརྟན་བཞི་པའི་མཚན་ནི་མི་ཕྱེད་པ་ཞེས་བྱའོ། །གནས་བརྟན་ལྔ་པའི་
མཚན་ནི་ཤིང་ཤུན་ཅན་ཞེས་བྱའོ། །གནས་བརྟན་དྲུག་པའི་མཚན་ནི་བཟང་པོ་
ཞེས་ བྱའོ། ། གནས་ བརྟན་ བདུན་ པའི་ མཚན་ནི་ནག་ པོ་ ཞེས་ བྱའོ། །གནས་
བརྟན་བརྒྱད་པའི་མཚན་ནི་བད་སའི་བུ་ ཞེས་ བྱའོ། །གནས་བརྟན་དགུ་པའི་
མཚན་ནི་བ་ལང་སྤྱོད་ཞེས་བྱའོ། །གནས་བརྟན་བཅུ་པའི་མཚན་ནི་ལམ་པ་ཞེས་
བྱའོ། །གནས་ བརྟན་ བཅུ་ གཅིག་ པའི་ མཚན་ནི་ སྒྲ་ གཅན་ འཛིན་ཅེས་ བྱའོ། །
གནས་བརྟན་བཅུ་གཉིས་པའི་མཚན་ནི་ཀླུའི་སྡེ་ཞེས་བྱའོ། །གནས་བརྟན་བཅུ་
གསུམ་པའི་མཚན་ནི་ཟུར་གྱིས་ཤེས་ཞེས་བྱའོ། །གནས་བརྟན་བཅུ་བཞི་པའི་
མཚན་ནི་ནགས་ན་གནས་ཞེས་བྱའོ། །གནས་བརྟན་བཅོ་ལྔ་པའི་མཚན་ནི་མ་
ཕམ་པ་ཞེས་བྱའོ། །གནས་བརྟན་བཅུ་དྲུག་པའི་མཚན་ནི་གཙུག་གི་ལམ་པ་ཞེས་
བྱའོ། །གནས་བརྟན་དེ་དག་ནི་རིག་པ་གསུམ་དང་ལྡན་པ། སྡེ་སྣོད་གསུམ་པ་
ཁམས་གསུམ་པའི་འདོད་ཆགས་དང་བྲལ་བ། རྫུ་འཕྲུལ་གྱི་སྟོབས་ཀྱིས་ཚེ་བྱིན་
གྱིས་བརླབས་ཏེ་བསྲིངས་ནས་བཅོམ་ལྡན་འདས་ཀྱི་བཀས་གནས་པ་ཡིན་ནོ། །
སྦྱིན་པ་པོ་དང་། སྦྱིན་བདག་རྣམས་ཀྱི་སྦྱིན་པ་ཡོངས་སུ་དག་པར་བྱེད་དོ། །དེ་
སྐད་ཅེས་སྨྲས་པ་དང༌། དགེ་སློང་རྣམས་ཀྱིས་གནས་བརྟན་དགའ་བའི་བཤེས་
གཉེན་ལ་འདི་སྐད་ཅེས་སྨྲས་སོ། །གནས་བརྟན། བདག་ཅག་གིས་གནས་བརྟན་
དེ་དག་གང་ན་བཞུགས་པ་མི་འཚལ་ལོ། །གནས་བརྟན་གྱིས་སྨྲས་པ། ཚེ་དང་
ལྡན་པ་དག །གནས་བརྟན་དང་པོ་བྷ་ར་དྷྭ་ཛ་བསོད་སྙོམས་ལེན་ཞེས་བྱ་བ་ནི།
འཁོར་དགྲ་བཅོམ་པ་སྟོང་དང་ལྷན་ཅིག་བ་ལང་སྤྱོད་ཀྱི་གླིང་ན་གནས་སོ། །
གནས་བརྟན་གསེར་བེའུ་ཞེས་བྱ་བ་ནི་འཁོར་དགྲ་བཅོམ་པ་ལྔ་སྟོང་དང་ལྷན་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཅིག་བྱང་ཕྱོགས་ཀྱི་ཁ་ཆེའི་ཡུལ་ན་གནས་སོ། །གནས་བརྟན་བྷ་ར་དྷྭ་ཛ་ཞེས་བྱ་
བ་ནི། འཁོར་དགྲ་བཅོམ་པ་དྲུག་སྟོང་དང་ལྷན་ཅིག་ཤར་གྱི་ལུས་འཕགས་ཀྱི་
གླིང་ན་གནས་སོ། །གནས་བརྟན་མི་ཕྱེད་པ་ཞེས་བྱ་བ་ནི། འཁོར་དགྲ་བཅོམ་པ་
བདུན་སྟོང་དང་ལྷན་ཅིག་འཛམ་བུའི་གླིང་ན་གནས་སོ། །གནས་བརྟན་ཤིང་ཤུན་
ཅན་ཞེས་བྱ་བ་ནི། འཁོར་དགྲ་བཅོམ་པ་དྲུག་སྟོང་དང་ལྷན་ཅིག་བྱང་གི་སྒྲ་མི་
སྙན་གྱི་གླིང་ན་གནས་སོ། །གནས་བརྟན་བཟང་པོ་ཞེས་བྱ་བ་ནི། འཁོར་དགྲ་
བཅོམ་པ་དགུ་སྟོང་དང་ལྷན་ཅིག་ཟངས་གླིང་ན་གནས་སོ། །གནས་བརྟན་ནག་པོ་
ཞེས་ བྱ་བ་ནི། འཁོར་དགྲ་བཅོམ་པ་སྟོང་དང་ལྷན་ཅིག་སིང་ག་ལའི་གླིང་ན་
གནས་སོ། །གནས་བརྟན་བད་སའི་བུ་ཞེས་བྱ་བ་ནི། འཁོར་དགྲ་བཅོམ་པ་ ཁྲི་
ཆིག་སྟོང་དང་ལྷན་ཅིག་སིང་ག་ལའི་གླིང་ན་གནས་སོ། །གནས་བརྟན་བ་ལང་
སྐྱོང་ཞེས་བྱ་བ་ནི། འཁོར་དགྲ་བཅོམ་པ་བརྒྱད་སྟོང་དང་ལྷན་ཅིག་རི་བོ་སྤོས་ཀྱི་
ངད་ལྡན་ན་གནས་སོ། །གནས་བརྟན་ལམ་པ་ཞེས་བྱ་བ་ནི། འཁོར་དགྲ་བཅོམ་
པ་སྟོང་ཕྲག་བཅུ་གསུམ་དང་ལྷན་ཅིག་ལྷ་རྣམས་ཀྱི་གནས་སུམ་ཅུ་རྩ་གསུམ་
ན་གནས་སོ། །གནས་བརྟན་སྒྲ་གཅན་འཛིན་ཅེས་བྱ་བ་ནི། འཁོར་དགྲ་བཅོམ་པ་
སྟོང་དང་ལྷན་ཅིག་པྲི་ཡང་ཀུའི་གླིང་ན་གནས་སོ། །གནས་བརྟན་ཀླུའི་སྡེ་ཞེས་བྱ་
བ་ནི། འཁོར་དགྲ་བཅོམ་པ་སྟོང་ཕྲག་བཅུ་གཉིས་དང་ལྷན་ཅིག་རི་བོ་སྐྱ་བོ་ན་
གནས་སོ། །གནས་བརྟན་ཟུར་གྱིས་ཤེས་ཞེས་བྱ་བ་ནི། འཁོར་དགྲ་བཅོམ་པ་
སྟོང་ ཕྲག་བཅུ་ གསུམ་ དང་ ལྷན་ ཅིག་ རི་བོ་ངོས་ཡངས་ན་ གནས་སོ། །གནས་
བརྟན་ནགས་ན་གནས་ཞེས་བྱ་བ་ནི། འཁོར་དགྲ་བཅོམ་པ་སྟོང་ཕྲག་བཅུ་བཞི་
དང་ལྷན་ཅིག་ལུས་འཕགས་ཀྱི་རི་ལ་གནས་སོ། །གནས་བརྟན་མ་ཕམ་པ་ཞེས་བྱ་
- 74 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བ་ནི། འཁོར་དགྲ་བཅོམ་པ་སྟོང་ཕྲག་བཅོ་ལྔ་དང་ལྷན་ཅིག་རྒྱལ་པོའི་ཁབ་བྱ་
རྒོད་ཕུང་པོའི་རི་ལ་གནས་སོ། །གནས་བརྟན་གཙུག་གི་ལམ་པ་ཞེས་བྱ་བ་ནི།
འཁོར་དགྲ་བཅོམ་པ་སྟོང་ཕྲག་བཅུ་དྲུག་དང་ལྷན་ཅིག་རི་བོ་གཉའ་ཤིང་འཛིན་ན་
གནས་སོ། །གནས་བརྟན་དེ་དག་གིས་མི་ཤེས་པའམ། མ་མཐོང་པའམ། མ་ཐོས་
པའམ། མངོན་སུམ་དུ་མ་བྱས་པ་ཅུང་ཟད་ཀྱང་མེད་དོ། །དགེ་འདུན་གྱི་བཞེས་
པའམ་ སྤྱན་དྲངས་ པའམ། བཅོ་ ལྔ་ སྟོན་ནམ། གཙུག་ལག་ ཁང་ དབུལ་བའམ།
གནཱིའི་རབ་གནས་སམ། དགེ་འདུན་གྱི་བྱ་བ་ཐམས་ཅད་ལ་གང་ཡང་ཅུང་ཟད་མི་
ཤེས་པ་མེད་དེ། དེ་དག་ཏུ་གནས་བརྟན་བཅུ་དྲུག་པོ་འདི་དག་འཁོར་དུ་མ་དང་
བཅས་པ། ཆ་ལུགས་གཞན་དང་གཞན་གྱིས་དེ་དང་དེར་འབྱོན་ཞིང་གནས་ཏེ།
དེ་ལྟར་སྦྱིན་པ་ཡོངས་སུ་དག་པར་བྱེད་དོ། །མ་འོངས་པ་ན་མཚོན་གྱི་བསྐལ་པ་
བྱུང་བ་འདས་ནས་མི་རྣམས་དགེ་བ་བཅུ་དང་ལྡན་པས་ཚེ་སླར་འཕེལ་ཏེ། ལོ་
བརྒྱ་ཐུབ་པ་ན་སྟོན་པའི་ཉན་ཐོས་དེ་དག་ཡང་ཕྱིར་ལ་འཛམ་བུའི་གླིང་དུ་བྱོན་
ནས་དམ་པའི་ཆོས་ཡང་དག་པར་སྟོན་པར་བྱེད་ཅིང་རབ་ཏུ་འབྱིན་པར་བྱེད་དེ།
ཇི་སྲིད་སྐྱེ་དགུ་རྣམས་ཀྱི་ཚེ་ལོ་དྲུག་བརྒྱ་པར་གྱུར་པ་དེ་སྲིད་དུ་བཅོམ་ལྡན་འདས་
ཤཱཀྱ་ཐུབ་པའི་བསྟན་པ་དམ་པའི་ཆོས་གནས་པར་འགྱུར་ཏེ། མི་རྣམས་ཀྱི་ཚེ་ལོ་
བདུན་བརྒྱ་པར་གྱུར་པ་ན། གནས་བརྟན་ཆེན་པོ་དེ་དག་གིས་གང་སའི་སྟེང་འདི་
ན་བཅོམ་ལྡན་འདས་ཤཱཀྱ་ཐུབ་པའི་བསྟན་པའི་ཚོགས་ཇི་སྙེད་པ་དེ་དག་གཅིག་
ཏུ་བསྡུས་ནས་རིན་པོ་ཆེ་སྣ་བདུན་གྱི་མཆོད་རྟེན་གཅིག་བྱས་ཏེ། ཀུན་ནས་བསྐོར་
ནས་སྐྱིལ་མོ་ཀྲུང་བཅས་ཏེ་འདུག་ནས། འདི་སྐད་ཅེས། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
75-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐུབ་པ་དེ་ལ་འདུད་པས་ཕྱག་འཚལ་ལོ། །ཞེས་བརྗོད་དེ་ཕྱག་བྱས་ནས་ཕུང་པོ་
ལྷག་མ་མེད་པའི་མྱ་ངན་ལས་འདའ་བའི་དབྱིངས་སུ་ཡོངས་སུ་མྱ་ངན་ལས་འདའ་
བར་ འགྱུར་ རོ། །རིན་ཆེན་སྣ་བདུན་ གྱི་མཆོད་རྟེན་དེ་ཡང་ནུབ་ནས་ འོག་གི་
གསེར་གྱི་ས་གཞི་གང་ཡིན་པ་དེ་ལ་གནས་སོ། །དེ་ནས་བཅོམ་ལྡན་འདས་ཤཱཀྱ་
ཐུབ་པའི་བསྟན་པ་དམ་པའི་ཆོས་ནུབ་པར་འགྱུར་རོ། །དེ་ནས་དེའི་རྗེས་ལ་རང་
སངས་རྒྱས་བྱེ་བ་ཕྲག་བདུན་འཇིག་རྟེན་དུ་འབྱུང་ངོ། །དེ་ནས་མི་རྣམས་ཀྱི་ཚེ་ལོ་
བརྒྱད་ཁྲི་པར་གྱུར་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་ པའི་ སངས་ རྒྱས་ བྱམས་པ་ཞེས་བྱ་བ་འཇིག་རྟེན་དུ་འབྱུང་ངོ༌། །ཞེས་
འབྱུང་བ་ལྟར་རོ། །གནས་བརྟན་སྤྱན་དྲང་བ་ཞེས་བྱ་བ་ཨཱ་ཙརྱ་ཛི་ན་མི་ཏྲ་དང༌།
བནྡེ་ཡེ་ཤེས་སྡེས་བསྒྱུར་བ་ལས་ཀྱང་སངས་རྒྱས་དང་དགེ་འདུན་གྱི་ཡོན་ཏན་རྒྱ་
ཆེན་ པོ་ ཡང་ དག་ པར་བརྗོད་ནས། གདུལ་བྱ་རྣམས་ཚོགས་གསོག་པའི་ ཕྱིར་
མཆོད་པའི་ཞིང་དུ་གནས་བརྟན་ཆེན་པོ་བཅུ་དྲུག་སྤྱན་དྲངས་པའི་ཚུལ་གསུངས་
པ་ནི། དེ་ལ་ཐོག་མར་བཅོམ་ལྡན་འདས་ཤཱཀྱ་ཐུབ་པ་ཡོངས་སུ་མྱ་ངན་ལས་མ་
འདས་པའི་ཚེ། གང་དག་ཡེ་ཤེས་ཀྱི་མེས་ཉོན་མོངས་པའི་ཤིང་ཐམས་ཅད་མ་
ལུས་པར་བསྲེགས་པ། གཏོང་བའི་ངང་ཚུལ་ཅན་གྱིས་སྦྱིན་པའི་ས་བོན་འཕེལ་
བའི་རྒྱུར་གྱུར་པ། ཕྲ་བ་གཟིགས་པ་མཁས་པ། དེ་ཁོ་ན་ལ་བསྒོམ་པ་འདི་ལྟ་སྟེ།
གནས་བརྟན་ བྷ་ ར་དྷུ་ ཛ་བསོད་སྙོམས་ལེན་དང་། འཕགས་ པ་ སྒྲ་ཅན་འཛིན་
དང་། སྦྱིན་ བྱེད་ དང༌། ལམ་ བསྟན་ དང་། སྐྱེད་ བྱེད་ དང༌། གསེར་ བེའུ་ དང་།
རྟོགས་བྱེད་དང་། རྡོ་རྗེ་ཅན་གྱི་བུ་དང་། འཕགས་པ་སྲུང་བའི་ཀླུ་དང་། ཀླུ་སྡེ་ལ་
སོགས་པ་སློབ་མ། བསྟན་པ་གནས་པར་བྱ་བའི་ཕྱིར་གནོད་པར་གྱུར་ཀྱང་ལུས་
- 76 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཀྱི་ཁུར་ཁྱེར་བ་རྣམས་དང་། གཞན་ཡང་སུམ་ཅུ་རྩ་གསུམ་ན་བཞུགས་པ་དང་།
རིའི་རྒྱལ་པོ་ལྷུན་པོའི་ངོས་ལ་བཞུགས་པ་དང་། གསེར་གྱི་རི་ལ་བཞུགས་པ་
དང༌། རོལ་ མཚོའི་ གནས་ ན་ བཞུགས་ པ་ དང༌། གངས་ རི་ ཆེན་ པོ་ ཏི་ སེ་ ལ་
བཞུགས་པ་དང༌། གླིང་བཞི་དང་། གླིང་ཕྲན་བརྒྱད་ཀྱི་གནས་དེ་དང་དེ་དག་ན་
བཞུགས་པ་རྣམས་དང་། འཛམ་བུའི་གླིང་འདིའི་ཡུལ་ཆེན་པོ་བྲུ་ཤ་དང་། ཁ་ཆེ་
དང༌། རྒྱ་ ཡུལ་ དང་། ཀོའུ་ཤམྦྷི་དང་། སེར་སྐྱ་དང་། བཅོམ་རླག་ དང་། ཙམ་ པ་
དང་། ལི་ ཁར་ཤིང་འཕེལ་དང་། ཀོ་ས་ལ་དང༌། ཀ་ལངྒཱ་དང་། ཡ་མུ་ནའི་གླིང་
དང༌། སིངྒ་ལའི་གླིང་ལ་སོགས་པ་ཡུལ་དེ་དང་དེ་དག་ན་ཆ་བྱད་སྣ་ཚོགས་པ་
དང་། སྐད་སྣ་ཚོགས་པ་དང་། རིགས་དང་རུས་སྣ་ཚོགས་པའི་ཚུལ་གྱིས་བཞུགས་
པ། འགྲོ་བའི་དོན་ལ་བརྩོན་པ། བསྟན་པ་འཛིན་པ། ཡེ་ཤེས་ཐོགས་པ་མེད་པར་
མངའ་ བ་ དེ་ དག་ སྐྱེ་བོ་རྣམས་ ལ་ ཕན་ པའི་ ཕྱིར་ འདིར་ སྤྱན་ འདྲེན་ནོ། །ཞེས་
སོགས་གནས་བརྟན་དེ་དང་དེའི་ཡོན་ཏན་དང་། གནས་བརྟན་ཆེན་པོ་དེ་དག་
གིས་ཡོན་ཏན་སྙན་ངག་གི་ཚིག་རྒྱན་མང་པོས་བརྒྱན་ཏེ་སྤྱན་འདྲེན་པའི་ཚུལ་
རྒྱས་པར་འབྱུང་བ་ལྟར་རོ། །ལི་ཡུལ་ལུང་བསྟན་པའི་མདོ་ལས་ཀྱང་། གནས་
བརྟན་ཆེན་པོ་བཅུ་དྲུག་གིས་མ་འོངས་པའི་སེམས་ཅན་རྣམས་ཀྱི་དོན་རྒྱ་ཆེན་པོ་
མཛད་པར་ལུང་བསྟན་ཏེ། མདོ་དེ་ཉིད་ལས། རྒྱལ་པོ་བི་ཛ་ཡ་སམྦྷ་བ་ཞེས་བྱ་
བས་སྟོན་པ་ཐུབ་པའི་དབང་པོ་དང་གནས་བརྟན་ཆེན་པོ་བཅུ་དྲུག་ལ་གསོལ་བ་
བཏབ་སྟེ་སྤྱན་དྲངས་པའི་ཕྱིར་གནཱི་བརྡུངས་པས་ཐུབ་པའི་དབང་པོ་གནས་བརྟན་
བཅུ་དྲུག་དང་བཅས་པ་རྒྱལ་པོ་དེའི་ཡུལ་རྩར་མ་ཞེས་བྱ་བར་བྱོན་པ་ལ། རྒྱལ་
པོས་ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་པ་ཚད་མེད་པ་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕུལ་ཞིང་། མཆོད་པའི་སྣོད་རྣམས་རིན་པོ་ཆེ་སྣ་ཚོགས་ལས་བགྱིས་པའི་ནང་དུ་
མཆོད་པའི་དངོས་པོ་ཚད་མེད་པ་ཐུབ་དབང་དང་གནས་བརྟན་བཅུ་དྲུག་སོ་སོར་
ཕུལ་བ་དང་། གནས་བརྟན་བཅུ་དྲུག་པོས་དེ་དག་བཞེས་ཏེ་ རྩར་མའི་ གཙུག་
ལག་ཁང་གི་ནང་དུ་གཏེར་དུ་སྦས་ཏེ། མ་འོངས་སྙིགས་མའི་དུས་སུ་དགེ་འདུན་
རྣམས་ཡོན་བདག་མེད་པར་འཚོ་བས་ཕོངས་པའི་དུས་འབྱུང་བས། དེའི་དུས་སུ་
རིན་པོ་ཆེའི་སྣོད་དང་བཤོས་བཟང་པོ་འདི་རྣམས་ས་འོག་ནས་བྱུང་སྟེ། དགེ་
འདུན་རྣམས་འཚོ་བས་མི་ཕོངས་པར་འགྱུར་རོ། །ཞེས་ལུང་བསྟན་ཏོ། །
གཉིས་པ་གནས་བརྟན་བཅུ་དྲུག་པོ་འདི་རྒྱ་ནག་ཏུ་བྱོན་ནས་བསྟན་པ་རྒྱ་
ཆེར་སྤེལ་བར་མཛད་ཚུལ་ནི། རྗེ་བཙུན་འཇམ་དཔལ་དབྱངས་ཀྱི་སྤྲུལ་པའི་ཞིང་
ཁམས་ཡོད་པའི་གནས་མཧཱ་ཙི་ནའི་ཡུལ་དུ། སྔོན་ཅིའུ་ཞེས་པས་རྒྱལ་སྲིད་འཛིན་
པའི་སྐབས་སུ། ལྷོ་ནུབ་མཚམས་ནས་ནམ་མཁར་འོད་ཀྱི་ཕུང་པོ་ཆེན་པོ་ཞིག་
བྱུང་བ། རྒྱལ་པོས་ལྟས་མཁན་རྣམས་ལ་དྲིས་པར་ཕྱོགས་དེར་སྐྱེས་བུ་དམ་པ་
ཞིག་འཁྲུངས་པའི་ལྟས་ཡིན་ཞིང་ད་ནས་ལོ་སྟོང་ཙམ་ན་དེའི་ལུགས་འདིར་རྒྱས་
པར་འགྱུར་ཞེས་ལུང་བསྟན། ཕྱིས་སུ་ཧན་མིད་དྷི་རྒྱལ་པོའི་རིང་ལ། སྐབས་ཤིག་
རྒྱལ་པོའི་རྨི་ལམ་དུ་སྐྱེས་བུ་གསེར་གྱི་ཁ་དོག་ཅན་འདོམ་གསུམ་ལྷག་པ་ཉི་མའི་
འོད་ཟེར་འཕྲོ་བ་ཞིག་ནམ་མཁའ་ནས་ཕོ་བྲང་གི་ཡང་ཐོག་ཏུ་ཕེབས་པ་ཞིག་རྨིས་
པ། ཕྱི་ཉིན་ཅི་ཡིན་སྙམ་དུ་བློན་པོ་རྣམས་ལ་དྲིས་ཤིང་ཡིག་རྙིང་བཀླགས་པས་
སྔར་གྱི་ལུང་བསྟན་དེ་རྙེད་ནས་ངོ་མཚར་ཞིང་། མི་རིང་བར་རྒྱ་གར་ནས་དུས་ལ་
བབ་པར་ཤེས་ནས་དགྲ་བཅོམ་པ་གཅིག་དང་། པཎྜི་ཊ་གཅིག་སྟེ་གཉིས་ཀྱིས་སྐུ་
དང་ཐུགས་ཀྱི་རྟེན་འགའ་ཞིག་དང་། གསུང་རབ་མང་པོ་སྤྱན་དྲངས་ནས་རྒྱ་ནག་
- 78 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཏུ་ཕེབས་རྫུ་འཕྲུལ་མང་དུ་བསྟན། གཉུག་མར་གནས་པའི་བོན་པོ་རྣམས་ཚར་
བཅད་པས་མཆོག་དམན་མཐའ་དག་མོས་པས་གྱུར། དེ་ནས་བརྩམས་ཏེ་རིམ་
གྱིས་པཎ་གྲུབ་མང་དུ་བྱོན་ནས་རྒྱལ་བའི་བཀའ་དང་བསྟན་བཅོས་རྣམས་བསྒྱུར་
ཅིང་གཏན་ལ་ཕབ། བཤད་སྒྲུབ་ཀྱི་སྡེ་མང་དུ་བཙུགས་ཏེ་བསྟན་པ་རིན་པོ་ཆེ་
དར་རྒྱས་སུ་གྱུར་པ་ད་ལྟའི་བར་དུ་གནས་སོ། །དེ་ནས་དུས་རེ་ཤིག་གི་ཚེ། རྒྱ་
ནག་ཏུ་ཐང་ཛུའི་ཛུང་གི་རྒྱལ་པོའི་བློན་པོ་རྣམས་ཀྱིས། ཁྱེད་ཆོས་ཀྱི་རྒྱལ་པོ་ཡིན་
ན། གནས་བརྟན་ཆེན་པོ་བཅུ་དྲུག་བསྟན་པ་སྐྱོང་བའི་འཕྲིན་ལས་མཛད་པར་
གྲགས་པས། དེ་དག་འདིར་སྤྱན་དྲངས་ཏེ་དབྱར་གནས་པར་གསོལ་བ་ཐོབ་ཅེས་
ཞུས་པས་ཐང་ཛུའི་ཛུང་གི་རྒྱལ་པོས་གནས་བརྟན་རྣམས་སྤྱན་འདྲེན་པའི་ཕོ་ཉ་
མངགས་ཏེ་གནས་བརྟན་སོ་སོའི་གནས་ནས་སྤྱན་དྲང་བའི་འཕྲིན་ཡིག་སྤྲིངས་
པའི་ཡི་གེ་འདི་ལྟར་ཕུལ་ཏེ། མ་ག་དྷའི་ཡུལ་དུ་བྱོན་པ་སངས་རྒྱས་ཀྱིས་དགེ་
འདུན་བཙུན་པ་གནས་བརྟན་ཆེན་པོ་རྣམས་དགོངས་སུ་གསོལ། བདག་གི་དད་
པ་དང་། དང་བ་དང་། འདུན་པ་ལས་བྱུང་བའི་ཚིག་གསལ་བར་བྱེད་པའི་ངག །
ཤེལ་དང་། ནོར་བུ་དང༌། ཁ་བའི་ཕུང་པོ་དང༌། ཟླ་བའི་ཟེར་དང༌། པདྨའི་རྩ་བ་
ལྟར་དྲི་མ་མེད་པར་བརྗོད་པ། རླུང་གི་སྟོབས་ཀྱིས་ཤིང་གི་ལྕུག་ཕྲན་ལྟར་བསྐྱོད་
པ་ལ། སྨིག་རྒྱུ་དང་། རྨི་ལམ་དང༌། གློག་དང་། སྦྲུལ་གྱི་ལྕེ་དང་། རྒྱ་མཚོ་བསྐྱོད་
པའི་རླབས་ལྟར་གཡོ་བའི་ཡིད། སྐད་ཅིག་རེ་རེ་ཡང་མི་སྡོད་པར་འཕྲོ་བ། རྩེ་
གཅིག་པའི་ཏིང་ངེ་འཛིན་གྱི་སྟོབས་ཀྱིས་ཡིད་རླུང་ལྟར་རྒྱུ་བ་ནང་དུ་དགག་ཏུ་
གསོལ། ལྷ་ཡི་བུ་མོ་ཡིད་ཞུམ་ཤུགས་འཆང་སྐད་ཅིག་ཟིམ་ཟེར་བྱེད་པའི་མིག །
རིང་ཞིང་གཟི་ལྡན་བཀྲ་ལ་འོད་འཚེར་མིག་ཆགས་ལྟ་བ་གཡོ་བ་ཡིས། །གང་གི་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཐུགས་ནི་གཡོ་བ་རྒྱུན་གཅོད་རྒྱུ་ལས་འཁྲུགས་པར་མ་གྱུར་པ། །བདུད་རྣམས་
འཇོམས་མཁས་གཅིག་པུ་ཐམས་ཅད་མཁྱེན་པ་དེ་ལ་ཕྱག་འཚལ་ལོ། །ཡོན་ཏན་
ནོར་བུ་བཀྲ་བའི་འོད་དང་ཉི་ཟླའི་ཟེར་གྱིས་མི་སེལ་ཞིང་། །མ་རིག་མུན་སྟག་
སྡུག་བསྔལ་འཁྱིལ་བ་སེལ་བྱེད་འོད་ཚོགས་ཀུན་འཕྲོ་བ། །མཐའ་བྲལ་མཐའ་
ཡས་དཔག་པར་དཀའ་བ་དགེ་ལེགས་ཀུན་གྱི་སྔོན་འགྲོ་ཅན། །དམ་ཆོས་འོད་
ཟེར་སྣ་ཚོགས་གསལ་བའི་གཟུགས་ཀྱིས་རྨད་བྱུང་ངོ་མཚར་མཐོང་འཚལ་ལོ། །
སྐྱོབ་པའི་ གསུང་གིས་ ལེགས་ བལྟམས་བདེ་བའི་བསམ་ གཏན་ ལ་ནི་ སེམས་
ཆགས་པ། །གུས་པས་ཅུང་ཟད་བྱིན་ཡང་མཐའ་ཡས་ཡོན་ཏན་མང་པོ་ཐོས་པར་
བྱེད། །ཡེ་ཤེས་སྣང་བས་མུན་པ་ཟད་བྱེད་དགེ་འདུན་བླ་མ་དེ་ལ་ནི། །དང་པོར་
དགེ་ལེགས་རྒྱས་པའི་ར་བར་བསོད་ནམས་ཡོངས་འདུ་བསྐྱེད་པར་དད། །འདོམ་
གང་ཁོར་ཡུག་འཁོར་བའི་འོད་མངའ་རྒྱ་བརྟེན་གསལ་བའི་དཀྱིལ་འཁོར་ལ། །
རང་གི་འོད་ཟེར་ཕྱོགས་མཐར་འཕྲོ་བ་རྣམས་ཀྱིས་འཇིག་རྟེན་ཀུན་འགེངས་
ཤིང་། །ལྷ་དབང་བརྒྱ་བྱིན་ཅོད་པན་གྱིས་བཏུད་ཚངས་པས་ཕྱག་བྱས་གང་ཡིན་
པ། །དེ་ཡང་བྱིན་ནས་དགའ་བྱས་སེམས་ཀྱི་དད་པ་ཆེན་པོའི་འབྲས་བུ་ཡིན། །
གང་ ཡང་ འོད་ ཟེར་རྣམས་ ཀྱིས་མཁའ་ ལ་ སྐར་མའི་ ཚོགས་ དག་ ཟིལ་མནན་
ཅིང་། །ཀུ་མུ་ཏ་ཡི་རྫིང་བུ་རྣམས་སུ་དཔལ་ནི་རབ་ཏུ་རྒྱས་བྱས་ནས། །དཀར་པོ་
རྫོགས་པ་བདུད་རྩིའི་དཔལ་ལྡན་མཚན་མོ་ཤིན་ཏུ་རབ་མཛེས་པ། །དེ་ཡང་ངེས་
པར་རོ་བྲོ་མང་པོ་བྱིན་པ་ཉིད་ཀྱི་འབྲས་བུ་ཡིན། །བྱ་ལམ་ཡངས་པར་རྟ་ལྗང་
གིས་འདྲེན་རླུང་གིས་འཁོར་ལོས་བསྐྱོད་བྱེད་ལ། །རྟ་ཡི་རྐང་ལག་རྣམས་ཀྱིས་
དགུ་ཚིགས་ཆུ་བོའི་རླབས་ནི་རྒལ་བར་བྱེད། །མུན་པ་གསལ་ནས་ཉི་མས་སྐར་མ་
- 80 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཟིལ་མནན་ལྷམ་མེར་འདུག་པ་གང་། །དེ་རྒྱུ་ཡིད་ཀྱི་ཏིང་འཛིན་གྱིས་བསྐྱེད་སྦྱིན་
པའི་འབྲས་བུར་ཐུབ་པས་གསུངས། །རྒྱལ་མཚན་རྩེར་གཏགས་རིན་ཆེན་འོད་ཀྱི་
སྣང་བས་ནམ་མཁའ་དམར་གྱུར་ཅིང་། །རྟ་ རྨིག་དོར་བས་མཁའ་ལ་སྤྲིན་གྱི་
འཕྲེང་བ་དག་ཀྱང་དྲལ་བྱེད་ལ། །རྔ་ཡབ་དཀར་པོས་གཡབས་ཤིང་འཁོར་ལོས་
བསྒྱུར་ བར་ འགྲོ་ བ་ གང་ ཡིན་ པ། །འདོད་ པའི་ འབྲས་ བུ་ དེ་ ཡང་ སྦྱིན་ པས་
བསྒྲུབས་ཞེས་ཐུབ་པས་བཀའ་སྩལ་ཏོ། །གསེར་སྣོད་བཟང་པོར་ལེགས་བླུགས་
རིན་ཆེན་ནལ་གྱི་ཆུ་བོ་ལྟར་དམར་རྒུན་ཆང་ནི། །སྤུར་ལེན་སྨིན་པའི་དྲི་ཞིམ་
མངར་ཞིང་སྣུམ་པའི་རོར་ལྡན་དང་ཞིང་ལྡེལ། །འདྲེན་པའི་འཛུམ་ལྡན་ཟུར་མིག་
གཡོ་བ་ཞུན་མར་ཤར་བ་འཐུངས་པ་ཡིས། །མཆོག་ཏུ་དགའ་བསྐྱེད་དེ་ཡི་རྒྱུ་ཡང་
སྦྱིན་པ་ཡིན་ཞེས་བློ་གྲོས་དག་པས་གསུངས། །དེ་ལྟར་ལགས་པས་བདེ་བར་
གཤེགས་པའི་གསུང་རབ་མཐའ་དག་ཐུགས་སུ་ཆུད་པ། སེམས་དྲི་མ་མེད་པར་
དངས་ཤིང་ཚུལ་ཁྲིམས་འདྲེན་མ་མ་ཡིན་པ། དགེ་བ་ལ་མཐའ་གཅིག་ཏུ་རྟོགས་
པའི་ཟླ་བ་ཤར་བའི་སྟོབས་ཀྱིས་ཏིང་ངེ་འཛིན་གྱི་མཚོ་མཇིང་རྣམ་པར་གཡོ་བའི་
རྙོག་པ་དང་བྲལ་བ་དག་ལ། མཐའ་གཉིས་སྤངས་པ་དང་སྐྱོན་མེད་པའི་གཟུགས་
མང་པོ་གསལ་བར་མཐོང་བ། འཕགས་ལམ་ཡན་ལག་བརྒྱད་ཀྱི་རི་བོས་ཕྱོགས་
བརྟེན་པ། འབྲས་བུའི་བྱེ་བྲག་ཐོབ་པ། བདེན་པ་དང་། ཡང་དག་པའི་སྤོང་བ་
དང༌། རྫུ་འཕྲུལ་གྱི་རྐང་པའི་ཤིང་ལྗོན་པས་མཛེས་པར་བྱས་པ། དྲན་པ་ཉེ་བར་
བཞག་པའི་ཆུ་བསིལ་པོ་དང་ལྡན་པ། མངོན་པར་ཤེས་པ་ལྔ་དྲི་མ་མེད་པའི་པདྨ་
རྒྱས་པའི་མཛེས་པར་བྱས་པ། མདོར་ན་སྦྱངས་པའི་ཡོན་ཏན་གོམས་པ། དག་
པའི་མུ་ཏིག་ཉ་ཕྱིས་ཀྱི་ཁོག་ལུས་དང་ལྡན་པ། མངོན་པར་རྟོགས་པའི་ཆོས་ཉིད་
81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གཏིང་མི་དཔགས་ཤིང་ཟབ་པ། རྒྱུན་མི་ཆད་པར་འཆད་པ་དང། ཀློག་པ་དང་།
ཁ་ཏོན་བྱེད་པའི་སྒྲ་ཆེར་འབྱུང་བ། འཕགས་པ་དགེ་སློང་གི་དགེ་འདུན་གྱི་རྒྱ་མཚོ་
ཆེན་པོ་ལ་བདག་གསོལ་བ་ནི། སྲིད་པའི་རྒྱ་མཚོར་འགྲོ་བ་གཅིག་ནས་གཅིག་ཏུ་
ཟོ་ཆུན་ཁྱུད་མོ་བཞིན་དུ་འཁོར་ནས་བརྣག་དཀའ་བའི་སྡུག་བསྔལ་མང་པོ་མྱོང་
ཞིང་། ལས་ཀྱི་སྲིན་པོ་མ་རུང་བ་རྣམས་ཤིན་ཏུ་བསྒྲིམས་ཏེ་འདུག་པ་རྣམས་ལ་
སྐག་པ་བཞིན་དུ་བདག་གི་སེམས་ནི་སྐད་ཅིག་ཀྱང་མི་སྡོད་པར་འགྲོ་བས་དུབ་པ་
བདག་ལ། བསོད་ནམས་ཀྱི་སྟེགས་བུ། ཐམས་ཅད་འཁྱེན་པའི་རྐང་འཐུང་གི་
གྲིབ་བསིལ་ཡེ་ཤེས་ཀྱི་རྫི་ངད་བཟང་པོ་ལྡང་བ་དག་འཚལ་ཏེ། དེ་དག་གི་དོན་དུ་
འཕགས་པ་གནས་བརྟན་ཆེན་པོ་དགྲ་བཅོམ་པ་རྣམས་ཐང་ཞེས་བྱ་བའི་ག་བོར་
འབྱོན་པར་ཅི་གནང་། འཕགས་པ་གནས་བརྟན་ཆེན་པོ་རྣམས་ནི་བདག་གི་ཡོན་
གནས་སུ་དད་དེ། དེ་ཡང་ཆོས་ཐམས་ཅད་ཐུགས་སུ་ཆུད་པས་རྣམ་པར་སངས་
རྒྱས་པའི་སངས་རྒྱས་ཉི་མའི་འོད་ཟེར་གྱིས་གསལ་བར་རེག་པས་ཤེས་རབ་ཀྱི་
པདྨ་རྒྱས་པ། པདྨའི་འབྱུང་གནས་རྣམས་ལ་སྣང་མཛད་ཀྱི་འོད་ཀྱི་ཕྲེང་བ་བྱེ་བྲག་
མེད་པར་ཁྱབ་པའི་ཏིང་ངེ་འཛིན་གྱིས་ཁྱབ་པར་གང་བ། གཙུག་ཏོར་གྱི་ནང་ནས་
ཀུན་ཏུ་འབྱུང་བའི་འོད་ཀྱི་དཀྱིལ་འཁོར་གྱི་དུས་མཐའི་དཀྱིལ་འཁོར་གྱི་གནས་
མ་ལུས་པ་བཀྲ་བར་བྱས་ཤིང་། གནོད་སྦྱིན་གྱི་བདག་པོའི་གཙུག་ཏོར་གྱི་ནོར་བུ་
ཆེན་པོས་ཞབས་ཀྱི་སེན་མོ་ལ་འདྲེས་པར་བྱས་ནས་ཆོས་སྟོན་པ། ཞི་བར་གཞོལ་
བའི་ལམ་དུ་འདྲེན་པ། འཇིག་རྟེན་འདྲེན་པ། མཉེས་གཤིན་པ། གཉེན་གཅིག་པུ་
དག་ནི། མེ་མར་གྱི་ཕྲེང་བ་མཚར་དུ་བཀོད་པའི་འོད་ཀྱིས་གསེར་གྱི་མཆོད་སྡོང་
དཀྲིགས་པ་ལྟར་གསལ་བ་ནི། བདག་གི་སེམས་ཤེལ་གྱི་རང་བཞིན་ལ་ངོ་མཚར་
- 82 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
བར་ཤར་བ་དེ་ལྟར། རིན་པོ་ཆེའི་ཕོ་བྲང་ཟད་མི་ཤེས་པའི་གཏེར་དང་ལྡན་པའི་
གནས་སུ་རྣམ་པར་བརྒྱན་པའི་ཁྲི་རྣམས་ལ་འཁོད་པར་འཚལ་ཏེ། དེ་ཡང་། ཉི་
མའི་དཀྱིལ་འཁོར་འོག་ཏུ་བགྲོད་པའི་འོད་ཀྱིས་འོག་བསྒྲིབས་ཀྱང་། །རིན་ཆེན་
འོད་གསལ་ལྷ་དབང་ཅོད་པན་འཕྲོ་བས་མངོན་པར་གསལ། །མཚོ་ལས་ལངས་
པའི་སྤྲིན་གཞོན་བན་བུན་འགྲོ་འོང་འཇའ་འོད་ཀྱིས། །རྣམ་པར་བཀྲ་བ་དཀྲིས་
པའི་སྨད་གཡོགས་མདངས་གསལ་ཅོད་པན་མཛེས། །དཔག་བསམ་ལྗོན་པའི་
ཡལ་འདབ་བསིལ་བ་དྲི་ཞིམ་ཉམས་དགའ་བར། །གསེར་གྱི་རྡོ་ལེབ་སྟེང་དུ་ལྷ་
མོ་གར་བྱེད་གླུ་ལེན་ཅིང་། །གདུ་བུ་སིལ་སིལ་པི་ཝང་གླིང་བུ་སྒྲོགས་པའི་སྒྲ་དག་
ལ། །གླང་ཆེན་ཡིད་ཆགས་སྣ་ཕབ་ཟིམ་ཟེར་ཡུར་བ་གནས་པ་ན། །རྐང་འཐུང་
ལྗོན་པའི་དཔལ་ལས་ནོར་བུ་ལྷུང་བ་གང་ཡིན་པ། །ཕྱག་སོར་གྱིས་བླངས་ཕོངས་
པ་རྣམས་ལ་ཕན་དགོངས་འོད་ཟེར་གྱི། །ཕྲེང་བ་གསལ་པོར་འཛིན་པར་དགྱེས་
པ་དེ་དག་སྦྱིན་བདག་ལ། །བསོད་ནམས་ས་བོན་བསྐྱེད་སླད་སེམས་ཅན་དོན་དུ་
གཟིགས་སུ་གསོལ། །དུང་དཀྲུགས་དཀྲིགས་པ་ཤེལ་དུམ་འདྲེས་པའི་ཕུང་པོ་ལྟ་
བུ་ཡི། །ཀེ་ལ་ཤ་མཐོ་མགུལ་དུ་སྤྲིན་འཁྲིགས་ཤང་ཤོང་ཁྲད་ཁྲད་སྣང་། །ཨན་
རྙིལ་དུ་མ་བཅག་འཕྲོ་འདྲ་བའི་བྱ་སྐྱིབས་ཡངས་པ་ན། །གཅན་གཟན་དབང་པོ་
རལ་པ་འཁྱིལ་པས་སྟོད་བཀབ་དགའ་བར་ཉལ། །མདུན་དུ་མཚོ་འཁྱིལ་ནམ་
མཁའ་སར་བབས་བཞིན་དུ་སྔོ་བའི་འགྲམ། །མན་དཱ་ར་བ་སྨིན་པ་རྒྱས་པས་
མཐའ་འཁོར་བུང་བས་འཇིབ། ཁྲུང་ཁྲུང་ངང་པ་སྙན་སྒྲོགས་རྨ་བྱ་དགའ་བས་
གར་བསྒྱུར་ཞིང་། །གླང་ཆེན་ངོགས་འཇུག་རྣ་བ་སྒྲུབ་ནས་བུང་བའི་དར་དིར་
ཉན། །ལྷ་མིན་གྱིས་བཏུད་མིའམ་ཅི་མོས་མཆོད་ལ་སེང་གེ་རྩེ། །ནེའུ་གསིང་རི་
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ལྗོན་སལ་སུལ་མཚོ་འགྲམ་དགྱེས་པ་དེ་དག་དགོངས། །གཞན་ཡང་རི་ཡི་དབང་
པོ་ཆུ་འཛིན་འཁྲིགས་པའི་ཁྲོད་ནས་ཐོན་པ། འབྲུག་ཆུ་ལ་འཇུག་ཅིང་རི་ལོགས་
ཁྱབ་པར་སྔོ་མེར་གྱིས་བབས་པ་ནི། ཟེ་བ་དང་སྤུ་དག་གཡོ་བས་ཟི་བུན་བུན་མིག་
བྲིད་པར་བྱེད་པ་རྒྱ་མཚོ་ལ་ཆུ་བོ་བཞིན་དུ་འདུག་ལ། སླར་ལོག་ནས་ལུས་ཆུང་
ངུར་བསྒྱུར་ཏེ་མཚོ་ལས་རླངས་པ་བཞིན་དུ་འོངས་ནས། ཉི་མའི་དཀྱིལ་འཁོར་གྱི་
སྙིང་པོ་ལྟར་སྔོ་ཞིང་འབར་བའི་ནོར་བུ་ལ་རྩེ་བཞིན་པ། ཀུ་ཤ་བཅིངས་པའི་ཁྲིའི་
འོག་ཏུ་ཉལ་ཞིང་། བར་བར་གྱི་དྲྭ་མིག་ནས་སྟོད་ཅུང་ཟད་ཐོན་པར་བྱས་ནས་
ཤིན་ཏུ་དགའ་བའི་ཡིད་ཀྱིས་མཆོད་པ། སྤྲིན་གྱི་ལྷས་སྤྲིན་གཞོན་ནུ་དཀར་སེར་
དུ་བྱས་པའི་འོད་ཀྱི་ཕུང་པོས་རྒྱབ་བརྟེན་པ་གུར་ཀུམ་གྱི་རྩྭ་འཇམ་པོ་ལས་བྱུང་
བའི་མེ་ཏོག་འབར་བ་དག་ལ་བུང་བ་དག་འཇིབ་ཅིང་། ཉམས་བག་དང་ལྡན་
པར། ཅིང་ཙིང་ཟི་རི་རི་ཙིང་ཞེས་སྙན་པར་སྒྲོག་པ། ཡིད་བསམ་གཏན་ལ་གཞོལ་
བར་བྱེད་པའི་གནས་དག་ན་སེམས་ཅན་གྱི་དོན་མཛད་ཅིང་དགྱེས་པར་བཞུགས་
པ་དག་དང་། གཞན་ཡང་འབར་བྱེད་ཆེན་པོའི་འོད་དམར་པ་དག་གིས་ཡོངས་སུ་
ཁྱབ་པར་འཕྱུར་ཞིང་འཕྲོ་ལ། འབར་བའི་ཉམས་དང་ལྡན་ཏེ། ཙེག་ཆིལ་ཙེག་
ཆིལ་ཞེས་སྒྲོག་པའི་རླབས་ཀྱི་རིམ་པ་ལས་བྱུང་བ། སྤུ་བ་འཁྲིགས་པ་ལ་རྟ་གདོང་
གི་འོག་ཕོག་པ་དག་ནོར་བུ་པདྨ་རཱ་གར་འཁྲུལ་པ་བསྐྱེད་པའི་བཀྲག་གིས་ཏ་ཧུང་
གི་མདོག་ལྟར་དམར་བའི་ རྒྱ་མཚོ་འཚལ་ཏེ། དེ་ལས་ཚུར་བགྲོད་པ་ན་རྒོད་
མཁའི་འོད་དམར་སེར་དུ་གྱུར་པ་ཕོག་པའི་མདོག་གསེར་གྱི་མདོག་ལྟར་ལྷམ་མེ་
ལྷང་ངེར་ཙེར་ཙེར་པོར་འདུག་པ། མེ་ལྕེ་གསེར་གྱི་མྱུ་གུ་རྣབ་དག་ཚར་དུ་དངར་
བ་འབར་བ་ལྟ་བུའམ། མེ་མར་གྱི་ཕྲེང་བ་དཀྲིགས་པའི་རྩེ་ལྟར་མངོན་པ། སིལ་
- 84 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སིལ་སྒྲོག་ཅིང་གཡོ་ལ་སྤུ་བའི་ཕྲེང་བ་ལ་རིང་པོར་སོང་བའི་མེའི་འོད་ཀྱིས་རེག་
པས་སྤུར་ལེན་གྱི་ཕྲེང་བ་སིལ་མར་དཀྲིགས་པ་འདྲ་ཞིང་། སངས་རྒྱས་ཀྱི་དགེ་
འདུན་འཚོགས་པ་ལ་འགྲན་པས་རྡོ་ཐོགས་པ་ནི་གསེར་དུ་སྣང་བའི་རྒྱ་མཚོ་སྟེ།
དེ་ལས་ཚུར་བགྲོད་པ་ན་མེ་རིའི་འོད་ལས་རིང་དུ་བྱས་པ་འབར་བྱེད་ཀྱི་གཟུགས་
མི་གསལ་བའི་འོད་ཀྱིས་དངུལ་ཆུ་ལྟར་དཀར་ལ་འཚེར་བའམ་ཉི་མའི་དཀྱིལ་
འཁོར་གྱི་སྙིང་པོ་ལྟར་གྱུར་པའི་ཆུ་གཡོ་བ་མེད་པ་ནི་སྤུ་བ་དག་མེད་དེ། སུམ་ཅུ་
རྩ་གསུམ་པ་རྣམས་ཀྱི་གཟུགས་པྲ་ཕབ་པའི་མེ་ལོང་ལ་ཤར་བ་བཞིན་དུ་ཡོད་པ་
དེ་ནི་དངུལ་དུ་སྣང་བའི་རྒྱ་མཚོ་སྟེ། དེ་ལས་ཚུར་བགྲོད་པ་ན་མེ་རིའི་འོད་ལས་
རིང་དུ་བྱས་པས་ཨནྡ་རྙིལ་གྱི་མདོག་ལྟར་སྔོ་སྐྱར་གྱུར་པ་ནི་ཟབ་པས་སྣུམ་པ་དང་
ལྡན་པ། དེ་ལས་ཚུར་བགྲོད་པ་ན་བེ་ཌཱུརྱ་ལྟར་སྔོ་ཞིང་དྭངས་ལ། ཉི་མ་དང༌། ཟླ་
བ་དང་། དགུ་ཚིགས་དང་། རྒྱུ་སྐར་གྱི་ཚོགས་རྣམས་གསལ་ལ་རང་བཞིན་མེད་
པར་འདུག་པ། ནམ་མཁའ་གཉིས་པ་ལྟར་སྔོ་ཞིང་ཆོས་རྣམས་གཟུགས་བརྙན་
ཙམ་སྟེ། རྣམ་པར་རྟོག་པའི་རྟེན་འབྲེལ་གྱི་ཚལ་མཚོན་བྱེད་དུ་སྐྱོབ་པ་དག་གི་
མཐུས་བསྒྲུབས་པ་ལྟ་བུ་ཡོད། དེ་ལས་ཀྱང་ཚུར་བགྲོད་པ་ན་པྲི་ཡང་ཀུའི་ཚལ། །
མེ་ཏོག་གི་མགོ་ལྕོགས་དང་། སྙེ་མ་རྣམས་བསེར་བུས་བསྐྱེད་པས་གཡུར་ཟ་ཞིང་
ལྡེམ་པའི་དྲི་བསུང་གིས་ཡིད་གསལ་བར་བྱེད་ལ། ཀླུའི་རྒྱལ་པོའི་གདེངས་ཀས་
བསིལ་ གྲིབ་བྱེད་ཅིང་། ལྟོ་འཕྱེ་རྣམས་བསྒྲིགས་ པའི་གཙུག་གི་ནོར་བུའི་འོད་
ཀྱིས་ཞབས་ཀྱི་པདྨོ་གསལ་བར་བཀྲལ། མེ་ཏོག་སིལ་མ་མངོན་པར་གཏོར་བས་
ཕྱོགས་ཀུན་ཁྱབ་པར་མཛེས་ཤིང་། དགེ་འདུན་གྱི་ཆོས་གོས་ངུར་སྨྲིག་གི་མདོག་
གི་འོད་ཀྱིས་རྒྱ་མཚོ་ལ་ཐུན་མཚམས་ཀྱི་དམར་བ་ལྟ་བུར་ཤར་བ་དེ་དག་ཏུ་
85 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཞུགས་པ་རྣམས་དང༌། ཙན་དན་དང་། ཨ་ག་རུ་དང༌། ན་གི་དང་། ལི་ཤི་དང༌།
ཛཱ་ཏི་ལ་སོགས་པ་ཤིང་གི་ཚལ་མེ་ཏོག་གི་ཡོལ་བུ་བྱས་ཤིང་། མངར་བ་དང་སྐྱུར་
བ་དང་བསྐ་བ་འདྲེ་བའི་རོ་བཅུད་མཆོག་དང་ལྡན་པ། བིམ་པ་ལྟར་དམར་བ་
དང༌། ཛི་ གོ་བ་དང་། ཛབ་ཧྲི་ཧོ་ལ་སོགས་པའི་འབྲས་བུ་བཟང་པོ་རྣམས་ཀྱིས་
བརྗིད་པའི་རྐང་འཐུང་གི་ཡལ་ག་ལ་ནེ་ཙོ་རྩེ་ཞིང་སྙན་པར་སྨྲ་བ་དག་འདབ་མ་
དང་འདྲེས་པར་གནས་པ། སྤྲ་དང་སྤྲེའུ་རྩེ་ཞིང་གར་བྱེད་ཅིང་བག་དང་ལྡན་པ།
གཅིག་ཏུ་འཁྲིགས་པའི་རྡོ་ལས་སྐྱེས་པའི་བྱུ་རུའི་སྡོང་པོ་ཟང་སེ་འདུག་པའི་ཁྲོད་
དུ་ལྡུམ་བུ་གསར་པ་དག་ཟ་ཞིང་འཁོད་པའི་ཅང་ཤེས་པའི་བ་འོད་འབར་བ་ཁྱོ་
དང་བཅས་ཏེ་བེའུ་བསྣུན་པ། ལ་ལར་གླང་ཆེན་འགྲོ་བའི་ལམ་གྱི་བྱུ་རུའི་སྡོང་པོ་
རྣམས་སྣས་བསྐྱེལ་ཏེ་ཆལ་ཆོལ་དུ་འདུག་པ། ཉི་མའི་འོད་ཟེར་གྱིས་དྲངས་པའི་
དབང་གིས་མཚོ་དང་ལྡན་པའི་བྲག་ཕུག་དག་ན། མུ་ཏིག་གིས་གང་བའི་ཉ་ཕྱིས་
ཁ་བྱེ་བ་རྣམས་བླངས་ནས་ཁ་རུ་ཐོགས་ཏེ་འོངས་བསམ་མཆིང་བུ་ལྟར་གནག་
པའི་ རི་མོ་གྱེས་ པའི་སྣ་ལ་ཕབ་སྟེ་འབུལ་བར་བྱེད་ལ། ཨ་ག་རུའི་སྡོང་པོའི་
བསིལ་གྲིབ་ལ་བསྙེགས་ཏེ་བཞུགས་པར་དགྱེས་པ་དེ་དག་དང་ནུབ་བ་ལང་སྤྱོད་
པ། བྱང་སྒྲ་མི་སྙན་དང་། ཤར་ལུས་འཕགས་པོ་དང་། ཁོད་སྙོམ་པའི་ས་གཞི་ལ་
སྣུམ་ཞིང་དྲང་ལ་ལོ་འདབ་ཆགས་པའི་ལྗོན་པ་དང་། མཚོ་ཕྲན་དང་། མཚེའུ་ཆལ་
ཆོལ་དུ་ཡོད་པ་དང༌། ཀུ་ཤ་དང༌། པྲི་ཡང་ཀུ་དང་། གུར་ཀུམ་ལ་སོགས་པའི་ནེའུ་
གསེང་གི་སྟེང་དུ་ཞབས་རྗེན་མར་རྒྱུ་ལ། གསེར་གྱི་བྱེ་མ་བཀྲ་བཀྲི་ཀྱ་ཀྱུར་འདུག་
པ། མཚོ་ལས་མཆིས་པའི་ནོར་བུ་འཐོན་པ་ཉི་མ་དང་མཚོའི་འོད་ཀྱིས་འབར་བར་
བྱས་པའི་རླངས་པ་འཕྲོ་བ་ལ་སྨིག་རྒྱུ་འདྲེས་པ་ནི་རིང་པོ་ནས་ལྷའི་འགྲོ་བ་ཅི་
- 86 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
རིགས་པར་མངོན་པ་རྣམས་སུ། གླང་དེ་དང་དེ་དག་གི་སེམས་ཅན་གྱི་དོན་དུ་
བཞུགས་པ་གང་དག་དང་། གཞན་ཡང་དེ་ཁོ་ན་ཉིད་གོམས་པར་བརྟན་པ། བག་
ལ་ ཉལ་གྱི་རབ་རིབ་སེལ་བའི་ཡེ་ཤེས་དང་ལྡན་པ། འབྱུང་བ་ལྔའི་རྒྱུ་བ་མ་
འཁྲུགས་པའི་འཇའ་ཚོན་ལ་རྗེས་སུ་ལྡན་པར་མཁས་པ། མ་རིག་པའི་ལིང་ཏོག་
བསལ་བ། དཔའ་བར་འགྲོ་བའི་ཏིང་ངེ་འཛིན་གྱི་མཐུ་ཐོབ་པ། སྒྱུ་མ་ལྟ་བུའི་ཏིང་
ངེ་འཛིན་ལ་སྦྱངས་པས། གླེང་གཞི་དང༌། མདོ་དང༌། འདུལ་བ་དང་། ཆོས་མངོན་
པ་དང་། སྐྱེ་རབས་དང་། ཚིགས་སུ་བཅད་པ་དང༌། རྟོགས་པ་བརྗོད་པ་དང་། དེ་
ལྟ་བུ་བྱུང་བ་དང་། གཏན་ལ་དབབ་པའི་ཆོས་ལ་མཁས་པ། དགེ་སྡིག་གི་དབྱེར་
འབྱེད་པ་ལ་བརྩོན་པ། རྒྱལ་པོའི་བྱ་བ་ལ་ཆིངས་སྟོན་པར་ནུས་པ། མཆོད་གནས་
ཀྱི་གསེར་ལྟ་བུའི་རྒྱུར་གསུང་རབ་སྒྲོན་མར་གྱུར་པ་རྣམས་ནམ་མཁའ་ལ་ཆོས་
གོས་ཀྱིས་གཤོག་པ་མཛད་དེ་བསྐྱོད་པའི་རླུང་གིས་སྤྲིན་བྲལ་བར་བྱེད་པ་རྣམས་
དང་། ཏིང་ངེ་འཛིན་གྱི་སྟོབས་ཀྱིས་སྐྱིལ་མོ་ཀྲུང་གིས་བར་སྣང་ལ་འབྱོན་པ་
རྣམས་དང༌། གློག་གི་འོད་ལྟར་འགྱོགས་པ་རྣམས་དང་། རྒྱ་མཚོ་ལས་ གྱེན་དུ་
བྱེའུ་ཟུལ་དུ་འཕུར་ཀྱང་ཆོས་གོས་ལ་ཆུ་མ་གོས་པར་འབྱོན་པ་རྣམས་དང་། རིའི་
རྒྱལ་པོ་རི་རབ་ལ་ཐོགས་པ་མེད་པར་ཐལ་བྱུང་དུ་འབྱོན་པ་རྣམས་དང་། གནོད་
སྦྱིན་གྱི་སྡེ་དཔོན་རྣམས་དང་སྲིན་པོ་དང་ཀླུ་ལ་སོགས་པ་རྣམས་ཀྱིས་ཆོས་གོས་ཀྱི་
གྲུ་བཞི་ནས་བཏེག་སྟེ། གཟི་བརྗིད་ཀྱིས་ཉི་མ་སྟོང་མཐོང་བར་བྱེད་པ་དེ་དག །
སྔོན་སངས་རྒྱས་ཀྱི་ཡོན་བདག་མ་སྐྱེས་དགྲ་དང་གཏུམ་པོ་རབ་སྣང་ལ་སོགས་པ་
བསྟན་པ་ལ་དབང་སྦྱིན་པ་ལས་བྱུང་བའི་ལེགས་པར་སྤྱད་པའི་རྗེས་སུ་སློབ་པ།
ཐང་གི་རིགས་མོས་པ་ཕྱིར་མི་གཞོལ་བའི་སླད་དུ། དོ་མོད་ཀྱི་མཚན་མོ་ཟད་པར་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཇེད་ལ། གདུགས་ཀྱི་དང་པོ་ལ་ཅི་བདེ་བར་འདིར་འཁོད་པར་མཛོད་ཅིག །
དེའི་དོན་དུ་ཧྭ་ཤང་མངགས་པ་ཡིན། ཞེས་སྤྱན་འདྲེན་བཏང་ངོ༌། །དེ་ལྟར་རྒྱལ་
པོས་ གསོལ་ བ་ བཏབ་ནས་ སྤྱན་དྲངས་པས། མཆུ་ སྟོད་ཀྱི་ཟླ་ བའི་ ཚེས་ བཅུ་
གསུམ་གྱི་དུས་སུ་རྒྱབ་ན་སྨུག་ཆས་ཅན་དུ་བྱོན་ནས་དབྱར་གནས་མཛད། རྒྱལ་
བས་ཁང་པ་བཅུ་དྲུག་བརྩིགས་ནས་བཞུགས་པའི་དུས་སུ། རྒྱལ་པོ་འཁོར་དང་
བཅས་པ་དང༌། ཡུལ་དེའི་སྐྱེ་བོ་ཐམས་ཅད་ཀྱིས་དར་དང་གོས་ཆེན་ལ་སོགས་
པའི་ན་བཟའ་མང་བ་ཕུལ་བ་རྣམས་ལྷབ་ལྷུབ་ཏུ་གསོལ་བས་དགྲ་བཅོམ་པ་
ལོངས་སྐུའི་ཆ་བྱད་ལྟ་བུར་གྱུར། གནས་བརྟན་རྣམས་དབྱར་དེར་བཞུགས་རིང་
སྡེ་སྣོད་གསུམ་གྱི་ཆོས་མང་དུ་གསུངས་ཤིང༌། ལྷག་པར་གནས་བརྟན་ལུང་བརྟན་
པའི་མདོ་སྡེ་གསུངས་པས། ཐེག་པ་ཆེན་པོའི་ཆོས་ཤིན་ཏུ་དར་བར་གྱུར་ཏོ། །
དེའི་དུས་སུ་གནས་བརྟན་རྣམས་ཉིན་རེ་བཞིན་ཧ་ལ་ཤན་གྱི་རི་ལ་བྱོན། དགེ་
བསྙེན་དྷརྨ་ཏ་ལ་ཕྱག་བདར་ལ་སོགས་པ་མཛད་པའི་དུས་ན་སྲོག་ཆགས་གདུག་
པ་ཅན་མ་རུང་པས་འཚེ་བ་ན། པུས་མོ་གཡས་ལས་སྟག་སྤྲུལ་ནས་དེ་རྣམས་དེད་
ཅིང་གནས་བརྟན་འཁོར་དང་བཅས་པ་ལ་སྲོག་ཆགས་གདུག་པ་ཅན་གྱི་འཚེ་བ་
སྲུང་བར་བྱེད། ཉིན་རེ་བཞིན་སངས་རྒྱས་སྣང་བ་མཐའ་ཡས་སྤྲིན་གསེབ་ནས་
མདུན་གྱི་ནམ་མཁའ་ལ་སྤྱན་དྲངས་ཤིང་བཞུགས་པ་ཡིན་པར་གསུངས་ཏེ། དོན་
དུ་ན་དགེ་བསྙེན་དྷརྨ་ཏ་འདི་འཕགས་པ་སྤྱན་རས་གཟིགས་ཀྱི་སྤྲུལ་པ་ཡིན་པས།
སངས་རྒྱས་སྣང་བ་མཐའ་ཡས་ཀྱི་སྐུའི་སྣང་བ་དུས་ནམ་ཡང་མི་འབྲལ་བར་
བཞུགས་པའོ། །དགག་དབྱེ་ཐོན་ནས་ཀྱང་རྒྱལ་པོས་བཞུགས་པར་ཞུས་པས་མ་
གནང་། རྒྱལ་པོའི་ཞལ་ནས་ང་ཆོས་རྒྱལ་ཡིན་པས་གནས་བརྟན་བཅུ་དྲུག་སྤྱན་
- 88 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དྲངས་ནས་དབྱར་བཞུགས་པ་ཡིན། ཁྱོད་རྣམས་ཆོས་སྐྱོང་བའི་བློན་པོ་ཡིན་ན་
སྟོན་བཞུགས་པར་གསོལ་བ་ཐོབ་གསུངས་པས། བློན་པོ་རྣམས་ཀྱིས་དེ་ལྟར་
གསོལ་བ་བཏབ་པས། གནས་བརྟན་རྣམས་ཀྱིས་ངེད་ཅག་གླིང་གཞན་དུ་སེམས་
ཅན་གྱི་དོན་བྱེད་དུ་འགྲོ་དགོས་པས་བསྡད་པའི་སྐབས་མེད་ཀྱི་སྐུ་འབག་རེ་
བཞེངས་ཤིག་དང་། དེས་སེམས་ཅན་གྱི་དོན་དུ་འགྱུར་གྱི་གསུངས། དེར་རྒྱལ་
པོས་ཁང་པ་རེར་སྐུ་འབག་རེ་བཞེངས་ནས་མཆོད་གནས་སུ་བཞུགས། དེ་ནས་
ལོ་ལྔ་ལོན་པ་ན་སངས་རྒྱས་དགུང་ལོ་བཅུ་གཉིས་པའི་ཚད་དུ་བཞེངས་པའི་སྐུ་དེ་
ཡང་བྱོན། མངའ་ཐང་ཆེས་ཆེར་འཕེལ་ཏེ། རྒྱ་ནག་པོ་མངའ་ཐང་དང་ལོངས་སྤྱོད་
ཆེ་བ་ཡང་གནས་བརྟན་ཆེན་པོ་འདི་རྣམས་ཀྱིས་ཞབས་ཀྱི་བཅགས་ཤིང་བཞུགས་
པའི་བྱིན་རླབས་ཡིན་པར་གྲགས་ཤིང་། གོང་མའི་རྒྱལ་ཁབ་ཆེན་པོ་ད་ལྟའི་བར་
དུ་མངའ་ཐང་མཐོ་ཞིང་ལོངས་སྤྱོད་རྒྱས་པ་དང་སངས་རྒྱས་ཀྱི་བསྟན་པ་ཆེས་ཆེར་
འཕེལ་ཞིང་རྒྱས་པ་འདི་གནས་བརྟན་ཆེན་པོ་བཅུ་དྲུག་པོ་འདིའི་བྱིན་རླབས་ཀྱི་
མཐུ་ཡིན་པར་སྔོན་གྱི་དམ་པ་གོང་མ་རྣམས་མཐུན་པར་གསུངས་སོ། །
གསུམ་པ་བོད་དུ་བྱོན་ནས་བསྟན་པ་རྒྱ་ཆེར་སྤེལ་བར་མཛད་ཚུལ་ནི།
སྤྱིར་ན་འཛམ་བུའི་གླིང་དུ་སངས་རྒྱས་ཀྱི་བསྟན་པ་གང་དང་གང་དུ་དར་བ་དེ་དང་
དེར་གནས་བརྟན་ཆེན་པོ་འདི་དག་བྱོན་ནས་དགེ་འདུན་གྱི་སྡེ་འཕེལ་བར་མཛད་
པ་དང་། འདུལ་ཁྲིམས་རྣམ་པར་དག་པར་མཛད་པ་དང་། ཚུལ་ཁྲིམས་རྣམ་པར་
དག་པ་གཞིར་བཟུང་ནས་ཐེག་པ་གསུམ་གྱི་ལུང་རྟོགས་ཀྱི་ཡོན་ཏན་ཐམས་ཅད་
ཆེས་ཆེར་འཕེལ་བར་མཛད་པ་ཡིན་ལ། ལྷར་པར་བོད་ཁ་བ་ཅན་འདི་སྔོན་སྟོན་
པ་ཐུགས་རྗེ་ཅན་ཤཱཀྱའི་རྒྱལ་པོས་དངོས་སུ་འདུལ་བར་མ་ནུས་པར་འཕགས་པ་
- 89-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྤྱན་རས་གཟིགས་ཀྱི་གདུལ་ཞིང་དུ་བྱིན་གྱིས་རླབས། སྤྱིར་འཛམ་གླིང་ཡོངས་ཀྱི་
ཆུ་འགོ ཁྱད་པར་བོད་ཁ་བ་ཅན་གྱི་ཡུལ་གྱི་ཆུ་ཀླུང་ཐམས་ཅད་ཀྱི་འགོ་གངས་རི་
ཆེན་པོ་ཏེ་སེ་དང༌། མ་དྲོས་པའི་མཚོ་ཆེན་པོ་དང༌། སྤོས་ངད་ལྡང་གི་རི་རྣམས་ལ་
ཐུབ་པ་ཆེན་པོ་འཁོར་དགྲ་བཅོམ་པ་ལྔ་བརྒྱའི་ཚོགས་དང་ལྷན་ཅིག་ཏུ་བྱོན་ནས་
བྱང་ཕྱོགས་ཀྱི་རྒྱུད་འདིར་སངས་རྒྱས་ཀྱི་བསྟན་པ་མྱུར་དུ་དར་བར་འགྱུར་བར་
བྱིན་ གྱིས་བརླབས། སྟོན་པ་ནེ་པ་ལའི་ཡུལ་དུ་བྱོན་པའི་ ཚེ་ ཡང་ རང་བྱུང་གི་
མཆོད་རྟེན་དུ་གྲགས་པ་མཆོད་རྟེན་གོ་མ་ས་ལ་གནྡྷའི་བྱང་རི་འབིགས་བྱེད་རི་
བོའི་རྩེ་མོར་ ཞལ་ བྱང་ ཕྱོགས་ ཁ་ བ་ཅན་ལ་ གཟིགས་ཏེ་གླང་རུ་ལུང་ བསྟན་
གསུངས་པའི་ཚེ་བྱང་ཕྱོགས་བོད་ཡུལ་དུ་སངས་རྒྱས་ཀྱི་བསྟན་པ་རྒྱ་ཆེར་དར་
བར་ལུང་བསྟན། རྒྱལ་བ་མྱ་ངན་ལས་འདའ་ཚུལ་སྟོན་པའི་ཚེ་ཡང་དབུ་ བྱང་
ཕྱོགས་སུ་བསྟན་ཏེ་བྱང་ཕྱོགས་ཁ་བ་ཅན་གྱི་ལྗོངས་འདིར་སངས་རྒྱས་ཀྱི་བསྟན་
པ་ཆེས་ཆེར་དར་བའི་རྟེན་འབྲེལ་བསྒྲིགས་པར་མཛད་དོ། །ཤེར་ཕྱིན་གྱི་མདོ་སྡེ་
རིན་པོ་ཆེ་གསུངས་པའི་ཚེ་ཡང་རྒྱལ་བའི་བསྟན་པ་བྱང་ནས་བྱང་དུ་དར་བར་ལུང་
བསྟན་ཅིང་
། ཤེར་ ཕྱིན་ གྱི་ མདོ་ སྡེ་ རིན་ པོ་ ཆེ་ འཛིན་ པའི་ དགེ་སློང་ བྱང་ཆུབ་
སེམས་དཔའ་སྙིང་རྗེ་ཆེན་པོ་དང་ལྡན་པ་བརྒྱ་ཕྲག་མང་པོ་སྟོང་ཕྲག་མང་པོ་འབྱུང་
བར་ལུང་བསྟན། བྱང་ཕྱོགས་སུ་རྒྱལ་བའི་བསྟན་པ་དར་བ་དེ་ཡང་བྱང་ནས་བྱང་
དུ་དར་བ་ལུང་བསྟན་ཏེ། རྒྱལ་བ་དུས་གསུམ་གསལ་བར་གཟིགས་པ། མཁྱེན་
པ་ སྒྲིབ་པ་མེད་པ་བཀའ་མི་འགྱུར་བས་ཇི་ལྟར་ཞལ་གྱིས་བཞེས་པ་དེ་ལྟར།
གངས་རིའི་མགོན་པོ་འཕགས་མཆོག་སྤྱན་རས་གཟིགས་མི་རྗེའི་རྣམ་པར་བྱོན་པ་
ཆོས་ཀྱི་རྒྱལ་པོ་སྲོང་བཙན་སྒམ་པོ་ནས་བཟུང་ཐུགས་རྗེ་ཆེན་པོའི་སྤྲུལ་པ་སྣ་
- 90 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཚོགས་པས། གངས་རིའི་ཁྲོད་འདིར་སངས་རྒྱས་ཀྱི་བསྟན་པ་རིམ་གྱིས་དར་བ་
མཛད། ཆོས་རྒྱལ་ ཁྲི་སྲོང་ལྡེ་བཙན་གྱི་སྐུ་རིང་ལ་མཁན་ཆེན་བོ་དྷི་ས་ཏྭ་སྤྱན་
དྲངས་ནས་གནས་བརྟན་ཆེན་པོ་སྒྲ་ཅན་འཛིན་ནས་བརྒྱུད་པའི་མཁན་རྒྱུད་དར་
བར་བྱས་ཏེ་གཞི་ཐམས་ཅད་ཡོད་པར་སྨྲ་བའི་ལུགས་ཀྱི་འདུལ་ཁྲིམས་ཆེས་ཆེར་
སྤེལ་བར་མཛད། དེ་ནས་ཇོ་བོ་རྗེ་དཔལ་ལྡན་ཨ་ཏི་ཤ་བོད་དུ་ཕེབས་དུས་ཇོ་བོའི་
འཁོར་པཎྜི་ཏ་ཞིག་གིས་གནས་བརྟན་བཅུ་དྲུག་གི་མཆོད་པའི་ཆོ་ག་དང༌། རྗེས་
སུ་གནང་བའི་བྱིན་རླབས་ཀྱི་རྒྱུན་སྤེལ་ཏེ་དར་བར་མཛད། ཇོ་བོ་ཆེན་པོས་ཀྱང་
གནས་བརྟན་ཆེན་པོ་འདི་དག་དང་རྗེ་བཙུན་མ་སྒྲོལ་མ་ལ་གསོལ་བ་རྩེ་གཅིག་ཏུ་
བཏབ་སྟེ་སངས་རྒྱས་ཀྱི་བསྟན་པ་ལ་བྱ་བ་རྒྱ་ཆེར་མཛད། གནས་བརྟན་ཆེན་པོ་
འདི་དག་གི་བྲིས་སྐུ་རྒྱ་གར་ལུགས་བཞིན་ཆོས་གོས་རྣམ་གསུམ་བཞེས་པ་ཤ་
སྟག་དར་བར་མཛད་དེ་སྔོན་དུས་བཀའ་གདམས་གོང་མའི་སྐབས་བྲིས་སྐུ་དེ་
བཞིན་དར་བར་བྱུང་བ་ལ་ད་ལྟ་ཡང་དེའི་རྒྱུན་གྱི་བྲིས་སྐུ་ཁ་ཡར་སྣང་ངོ༌། །རྒྱ་
ནག་ཏུ་བྱོན་པའི་གནས་བརྟན་རྣམས་ཀྱི་སྐུའི་སྣང་བརྙན་བོད་དུ་བྱོན་ཚུལ་ནི་ཀླུ་
མེས་འབྲོམ་ཆུང་བས་རྒྱ་ནག་ཏུ་ཕྱིན་ཏེ་བཞུགས་ཁང་གི་སྐུ་ལ་དཔེ་བླངས་ནས་
སངས་རྒྱས་ཤཱཀྱ་ཐུབ་པ་དང་། གནས་བརྟན་བཅུ་དྲུག་དང༌། དྷརྨཱ་ཏ་ལ་དང་བཅོ་
བརྒྱད་ཐང་ཀ་རེ་རེ་སྐུ་རེ་བྲིས་ནས་སྤྱན་དྲངས་པ་ཡིན་ལ། ལྷ་བཟོ་བས་ཀྱང་ཉིན་
རེ་ལ་རེ་རེ་ཚར་ཞེས་འབྱུང་ངོ༌། །དེ་ལྟ་བུའི་བྲིས་སྐུ་བྱིན་རླབས་ཅན་དེ་ཡེར་པར་
བཞུགས། དགེ་བའི་བཤེས་གཉེན་སེ་སྤྱིལ་བུ་བས་དེ་ལ་མ་ཕྱི་བྱས་ནས་ཐུབ་
དབང་གནས་བརྟན་བཅུ་དྲུག་དང་བཅས་པའི་སྐུ་གསར་དུ་བཞེངས། དེ་ནས་རིམ་
གྱིས་འཕེལ་ཏེ་ཁ་བ་ཅན་གྱི་ལྗོངས་ཐམས་ཅད་དུ་བྲིས་འབུར་གྱི་སྐུ་ཤིན་ཏུ་དར་
- 91 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བར་གྱུར་ཏོ། །དགེ་བཤེས་སེ་སྤྱིལ་བུ་པའི་ཞལ་ནས་གནས་བརྟན་འདི་རྣམས་
བྱིན་རླབས་ཤིན་ཏུ་ཆེ་བར་འདུག །ང་ཡང་འདི་རྣམས་བཞིན་དུ་མགོ་སེ་ཡེ་རེ་བའི་
བར་དུ་ཐུབ་པར་འདུག་གསུངས་སྔོན་དུས་སྣར་ཐང་དུའང་གནས་བརྟན་ཆེན་པོ་
འདི་དག་དངོས་སུ་བྱོན་ནས་བྱིན་གྱིས་བརླབས་པའི་ལོ་རྒྱུས་སྣང་ཞིང་། ཇོ་བོ་རྗེ་
བོད་དུ་འབྱོན་དུས་སྣར་ཐང་གི་ཐད་དུ་ཕེབས་པ་ན་ས་འདིར་གནས་བརྟན་གྱི་
སྤྲུལ་པ་འབྱུང་ཞེས་ལུང་བསྟན། ཇི་ལྟར་ལུང་བསྟན་པ་ལྟར་གནས་བརྟན་ཆེན་པོ་
འདི་དག་གི་བྱིན་རླབས་ཀྱིས་སྣར་ཐང་དུ་ཐོག་མར་དགེ་སློང་བཞི་སྡེ་ཆགས་པ་
ནས་ཇེ་འཕེལ་ཇེ་འཕེལ་དུ་སོང་སྟེ། སྔོན་དུས་དགེ་འདུན་སུམ་སྟོང་ལྷག་ཙམ་
འདུས་ཞེས་གྲག་གོ །བོད་འདིར་གནས་བརྟན་གྱི་སྤྲུལ་པ་མང་དུ་བྱོན་པའི་ལོ་
རྒྱུས་སྣང་སྟེ། དགེ་བའི་བཤེས་གཉེན་པོ་ཏོ་བ་ཆེན་པོ་ཡང་གནས་བརྟན་ཆེན་པོ་
ཡན་ལག་འབྱུང་གི་སྤྲུལ་པ་ཡིན་པར་གྲགས་པ་སོགས་སྔོན་གྱི་དམ་པ་རྣམས་ཀྱི་
རྣམ་ཐར་ལས་གནས་བརྟན་གྱི་སྤྲུལ་པ་བྱོན་ཚུལ་མང་དུ་འབྱུང་བ་ལྟར་རོ། །
གསུམ་པ་གནས་བརྟན་བཅུ་དྲུག་པོ་སོ་སོའི་རྟོགས་བརྗོད་རྒྱས་ པར་
བཤད་ པ་ ལ་ གསུམ། གནས་ བརྟན་ ཆེན་ པོ་ འདི་ དག་ ཡུལ་ གང་ དང་ གང་ དུ་
འཁྲུངས་པ་སོགས་སོ་སོའི་རྣམ་ཐར་རྒྱས་པར་བཤད་པ། སོ་སོའི་ཕྱག་མཚན་གྱི་
དགོས་པ་བྱེ་བྲག་ཏུ་བཤད་པ། གནས་གང་དང་གང་དུ་བཞུགས་པའི་ཚུལ་བཤད་
པའོ། །དང་ པོ་ནི། གནས་ བརྟན་ བཅུ་ དྲུག་ པོ་ འདི་ དག་ ངེས་ པའི་ དོན་ དུ་ ནི།
སངས་རྒྱས་སྤྲུལ་པ་དགྲ་བཅོམ་འཕགས་པའི་ཚོགས། །འགྲོ་བའི་དོན་དུ་བསྟན་
པ་སྐྱོང་མཛད་པ། །དཀོན་མཆོག་གསུམ་དངོས་གནས་བརྟན་བཅུ་དྲུག་གིས། །
བསྟན་པ་ཡུན་རིང་གནས་པར་བྱིན་གྱིས་རློབས། །ཞེས་སྤངས་རྟོགས་མཐར་ཕྱིན་
- 92 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པའི་སངས་རྒྱས་སུ་གསུངས་པ་ལྟར་གནས་བརྟན་བཅུ་དྲུག་པོ་ཐམས་ཅད་སྤངས་
རྟོགས་མཐར་ཕྱིན་ཏེ་སྟོབས་བཅུ་དང་། མི་འཇིགས་པ་བཞི་དང་། སངས་རྒྱས་ཀྱི་
ཆོས་མ་འདྲེས་བཅོ་བརྒྱད་དང༌། རྣམ་པ་ཐམས་ཅད་མཁྱེན་པའི་ཡེ་ཤེས་མངའ་བ་
ཤ་སྟག་ཡིན་པས་ཡོན་ཏན་ཆེ་ཆུང་མེད་ཅིང་། རྟོགས་པ་མཐོ་དམའ་མེད་པར་
བསམ་གྱིས་མི་ཁྱབ་པའི་རྣམ་པར་ཐར་པ་དང་ལྡན་པ་ཤ་སྟག་ཡིན་ལ། ཐུན་མོང་
བ་ལྟར་ནའང་འདི་དག་ཐམས་ཅད་དགྲ་བཅོམ་པ། ཟག་པ་ཟད་པ་བྱ་བ་བྱས་པ།
ཁུར་བོར་བ། ནམ་མཁའ་དང་ལག་མཐིལ་དུ་མཉམ་པ་དང་། གསེར་དང་བོང་བ་
མཉམ་པའི་ཐུགས་མངའ་བ། རྣམ་ཐར་བརྒྱད་ལ་དབང་འབྱོར་བ་ཤ་སྟག་ཡིན་
པས་བདག་ཉིད་ཆེན་པོ་འདི་ དག་ལ་མཐོ་དམའ་གང་ ཡང་མེད་དོ། །དེས་ན་
མཆོད་ཅིང་གསོལ་བ་གདབ་པའི་ཚེ་གོ་རིམ་ཇི་ལྟར་བྱས་ཀྱང་འགལ་བ་མེད་མོད།
བགྲེས་གཞོན་གྱི་གོ་རིམ་བྱས་ན་ཐམས་ཅད་ཀྱི་ནང་ནས་གནས་བརྟན་བ་ཀུ་ལ་
བགྲེས་ཏེ། འདི་ནི་སྟོན་པ་འཇིག་རྟེན་འདིར་བྱོན་པའི་ཚེ་ལོ་མང་དུ་ལོན་པ་ཡིན་
པར་གསུངས་ཏེ། དེའི་ཚུལ་ནི་འོག་ཏུ་འདིའི་རྣམ་ཐར་གྱི་སྐབས་སུ་འཆད་དོ། །
རིགས་ཀྱི་དབང་དུ་བྱས་ན་གནས་བརྟན་སྒྲ་གཅན་འཛིན་རིགས་མཐོ་བ་ཡིན་ཏེ།
གནས་བརྟན་སྒྲ་གཅན་འཛིན་འདི་ནི་རྒྱལ་པོ་མང་པོས་བཀུར་བའི་གདུང་རྒྱུད་དྲི་
མ་མེད་པ་ཡིན་པ་ན་འདིའི་རྣམ་ཐར་གྱི་སྐབས་སུ་འཆད་དོ། །དོན་དེའི་ཕྱིར་སྔོན་
གྱི་དམ་པ་འགའ་ཞིག་གིས་གནས་བརྟན་བཅུ་དྲུག་གི་རྟོགས་པ་བརྗོད་པའི་ཚེ།
གནས་བརྟན་སྒྲ་གཅན་འཛིན་ནས་འགོ་བརྩམས་ཏེ་བརྗོད་པར་མཛད་སྣང་ངོ༌། །
དེ་ལྟར་གོ་རིམ་གང་བྱས་ཀྱང་ཁྱད་མེད་མོད་ཀྱང་། དེང་སང་དབུས་གཙང་གི་གྲྭ་
ས་ཆེན་པོ་ཕལ་ཆེར་དུ་འཕགས་པ་ཡན་ལག་འབྱུང་ནས་འགོ་བརྩམས་ཏེ་གནས་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བརྟན་ཕྱག་མཆོད་མཛད་རྒྱུན་དར་བ་ལྟར་གོ་རིམ་འདི་ལྟར་དུ་སོ་སོའི་རྣམ་ཐར་
བརྗོད་ན་བློ་ལ་འཆར་བདེ་བས་འདིར་དེ་བཞིན་དུ་བརྗོད་པར་བྱའོ། ། །
དེ་ལ། དང་པོ་གནས་བརྟན་ཆེན་པོ་ཡན་ལག་འབྱུང་གི་རྟོགས་པ་བརྗོད་
པ་ནི། གནས་བརྟན་ཆེན་པོ་གང་དུ་འཁྲུངས་པའི་ཡུལ་ནི་འདུལ་བ་མེ་ཏོག་ཕྲེང་
རྒྱུད་ལས། མཉན་ཡོད་གནས་བཅས་ཙམ་པ་ཀ །ཝཱ་ ར་ཎཱ་སི་ཡངས་པ་ཅན། །
རྒྱལ་ པོའི་ ཁབ་ནི་ དྲུག་ པ་ སྟེ། །འདི་ དག་ གྲོང་ ཁྱེར་ ཆེན་ པོར་ གྲགས། །ཞེས་
གསུངས་པ་ལྟར་རྒྱ་གར་གྱི་ཡུལ་དབུས་ན་གྲོང་ཁྱེར་ཆེན་པོ་དྲུག་ཡོད་པའི་ནང་
ནས་རྒྱལ་པོའི་ཁབ་སྟེ། རྒྱལ་པོའི་ཁབ་དེ་ན་ཁྱིམ་བདག་རབ་ཏུ་བཟང་པོ་ཞེས་བྱ་
བ་ཕྱུག་ཅིང་ལོངས་སྤྱོད་ཆེ་བ། འབྱོར་པ་ཟད་མི་ཤེས་པ་རྣམ་ཐོས་ཀྱི་བུའི་ནོར་ལ་
ནོར་གྱིས་འགྲན་པ་ཞིག་ཡོད་པ་དེ་དང་། དེའི་ཆུང་མ་བུད་མེད་བཟང་མོ་ཞིག་
ཡོད་པ་དེ་གཉིས་ཀྱི་སྲས་སུ་འཁྲུངས་ཏེ། ཇི་ལྟར་འཁྲུངས་པའི་ཚུལ་ནི། བདག་
ཉིད་ཆེན་པོ་འདི་ཡུམ་གྱི་མངལ་དུ་བཞུགས་པ་ན་སྟོན་པ་ཐུབ་པའི་དབང་པོས་
མཁྱེན་བཞིན་དུ་གྲོང་དེར་བསོད་སྙོམས་ལ་ཞུགས་པ་དང་
། ཁྱིམ་བདག་རབ་ཏུ་
བཟང་པོས་སྟོན་པ་ལ་མཆོད་ནས། བདག་གི་མཆིས་བྲང་ལ་སེམས་ཅན་ཞིག་
ཞུགས་ན་ཁྱེའུ་དང་བུ་མོ་གང་བཙའ་ཞེས་ཞུས་པས། བུ་ཕོར་བཙའ་ཞིང་རིགས་
གསལ་བར་བྱེད། ལྷ་དང་མིའི་དཔལ་ཉམས་སུ་མྱོང་སྟེ་ངའི་བསྟན་པ་ལ་རབ་ཏུ་
བྱུང་ནས་དགྲ་བཅོམ་ཐོབ་པར་འགྱུར་རོ། །ཞེས་ལུང་བསྟན་ཏོ། །དེ་ནས་ཁྱིམ་
བདག་རབ་ཏུ་བཟང་པོས་སྟོན་པ་འཁོར་དང་བཅས་པ་ལ་བཟའ་བ་དང་བཅའ་བ་
བསོད་པས་ལྷུང་བཟེད་བཀང་སྟེ་ཕུལ་ལོ། །དེའི་ཉེ་ལོགས་ན་གཅེར་བུ་པ་ཞིག་
འདུག་པ་དེས་བསམས་པ། བདག་ལ་བསླང་བའི་ཁྱིམ་ཞིག་ཡོད་པ་དེ་དགེ་སྦྱོང་
-94-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གོའུ་ཏ་མས་ཁ་དྲངས་ཀྱིས། སོང་ལ་བལྟའོ་སྙམ་ནས་རབ་བཟང་གི་ཁྱིམ་དུ་སོང་
ནས་དྲིས་པ། དགེ་སྦྱོང་གོའུ་ཏ་མ་འོངས་སམ། ཁྱིམ་བདག་གིས་སྨྲས་པ། བྱོན་
ནོ། །གཅེར་ བུ་ པས་ སྨྲས་ པ། ཅི་ ལུང་ བསྟན། ཁྱིམ་བདག་གིས་ འདི་ ལྟར་ ལུང་
བསྟན་ཏོ། །ཞེས་སྟོན་པས་ཇི་ལྟར་བཀའ་སྩལ་པ་རྣམས་བརྗོད་དོ། །དེ་རྩིས་ལ་
མཁས་པས་རྡོ་རྒྱུས་དཀར་པོ་བླངས་ནས་རྩིས་པས་ཐམས་ཅད་བདེན་པར་མཐོང་
ནས། དེ་ཁོ་ན་བཞིན་དུ་སྨྲས་ན་ཆེས་དད་པར་འགྱུར་གྱི། ཅུང་ཟད་བསྔགས་ལ།
ཅུང་ཟད་སྨད་དོ་སྙམ་ནས་བཞིན་བསྒྱུར་བྱས། ཁྱིམ་བདག་གིས་བཞིན་བསྒྱུར་བ་
ཅི་ ཡིན་ ཞེས་དྲིས་པ་ན། གཅེར་བུ་ པ་དེས། ཅུང་ཟད་བདེན། ཅུང་ཟད་བརྫུན་
ནོ། །བུ་ཕོར་བཙའ་བ་དང༌། རིགས་གསལ་བར་བྱེད་པ་ནི་བདེན་ཏེ། གསལ་བ་
ནི་མེའི་མིང་ཡིན་པས་བཙས་མ་ཐག་ཏུ། ཁྱེད་ཀྱི་ཁྱིམ་མེས་འཚིག་གོ །ལྷ་དང་
མིའི་དཔལ་མྱོང་བ་ནི་མི་བདེན་ཏེ། མིས་ལྷའི་དཔལ་མྱོང་བ་སུ་ཡོད། རབ་ཏུ་
འབྱུང་བ་ནི་བདེན་ཏེ། དེ་བཟའ་རྒྱུ་མེད་ནས་རབ་ཏུ་འབྱུང་བར་འགྱུར་རོ། །དགྲ་
བཅོམ་ཐོབ་པ་ནི་མི་བདེན་ཏེ་གོའུ་ཏ་མ་ལའང་དགྲ་བཅོམ་པ་མེད་ན་དེའི་ཉན་
ཐོས་ལ་ལྟ་ཅི་སྨོས་ཞེས་སྨྲས་པ་ན། རབ་ཏུ་བཟང་པོ་མི་དགའ་ནས་གཅེར་བུ་པ་དེ་
ལ། ད་ཇི་ལྟར་བསྒྲུབ་ཅེས་དྲིས་པ་ན། གཅེར་བུ་པ་དེས། བདག་བསླབ་པ་བླངས་
པས་ཁྱོད་ཉིད་ཤེས་སོ་ཞེས་བརྗོད་པ་ན། ཁྱིམ་བདག་རབ་བཟང་གིས་ཆུང་མ་
མངལ་དང་བཅས་པ་དོར་བར་བྱའོ་སྙམ་ནས་སྨན་མ་ཡིན་པ་བྱིན་པས། སྲིད་པ་
ཐམས་ཅད་ཡིན་པས་སྨན་དུ་གྱུར་ཏོ། །དཀུ་མཉེས་པས་གཡས་དང་གཡོན་དུ་
བྲོས་ཤིང་ཆུང་མས་ངུས་པས་ཁྱིམ་མཚེས་འོངས་ནས་ཅིའི་ཕྱིར་དུ་བུ་བཙའོ་ཞེས་
སྨྲས་པས་སོང་ངོ༌། །དེས་དགོན་པར་ཁྲིད་ནས་ཤི་ཤིར་བཙལ་ནས་སྦས་ཏེ་ཁྱིམ་
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
དུ་ཁྱེར་ནས། ཁོ་བོའི་ཆུང་མ་ཤིའོ་ཞེས་ངུ་བཞིན་དུར་ཁྲོད་དུ་ཁྱེར་རོ། །གཅེར་བུ་
པ་དགའ་སྟེ། གོའུ་ཏ་མས་ལུང་བསྟན་པ་དེ་ཤི་ནས་དུར་ཁྲོད་དུ་ཁྱེར་རོ། །ཤིང་རྩ་
བ་མེད་པ་ལ་ཡན་ལག་ག་ལས་བྱུང་། ཞེས་ཟེར་རོ། །སྐབས་འདི་ལྟ་བུ་ལ་སངས་
རྒྱས་བཅོམ་ལྡན་འདས་རྣམས་ལ་མི་མཁྱེན་པའམ། མ་གཟིགས་པའམ། མི་རིག་
པའམ། རྣམ་པར་མི་མཁྱེན་པ་ཅུང་ཟད་ཀྱང་མི་མངའ་སྟེ། སངས་རྒྱས་བཅོམ་
ལྡན་འདས་ཐུགས་རྗེ་ཆེན་པོ་དང་ལྡན་པ། འཇིག་རྟེན་ལ་ཕན་པ་བཞུགས་པ།
སྲུང་བ་གཅིག་བུ་པ། གཅིག་ཏུ་དཔའ་བ། ཟླ་མེད་པ། གཉིས་སུ་མི་གསུངས་པ་
ཞི་གནས་དང་ལྷག་མཐོང་གིས་གནས་པ། རིག་པ་གསུམ་གསལ་བ། བསླབ་པ་
གསུམ་ལ་ལེགས་པར་བསླབ་པ། འདུལ་བའི་གཞི་གསུམ་ལ་མཁས་པ། ཆུ་བོ་
བཞི་ལས་བརྒལ་བ། རྫུ་འཕྲུལ་གྱི་རྐང་པ་བཞིས་ཞབས་ཀྱི་མཐིལ་ལེགས་པར་
གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་ནས་གོམས་པར་མཛད་པ།
བདེན་པ་བཞི་སྟོན་པ། མི་འཇིགས་པ་བཞིས་མི་བསྙེངས་པ། ཡན་ལག་ལྔ་རྣམ་
པར་སྤངས་པ། འགྲོ་བ་ལྔ་ལས་ཡང་དག་པར་འདས་པ། ཕུང་པོ་ལྔ་བདག་མེད་
པར་ སྟོན་ པ། ཡན་ལག་དྲུག་ དང་ ལྡན་ པ། ཕ་རོལ་ཏུ་ ཕྱིན་པ་དྲུག་ཡོངས་སུ་
རྫོགས་པ། དབང་པོ་དྲུག་གི་སྒོ་བསྡམས་པ། ཡང་དག་པར་དགའ་བའི་ཆོས་དྲུག་
ལ་གོམས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། འཕགས་
པའི་ནོར་བདུན་སྟོན་པ། འཇིག་རྟེན་གྱི་ཆོས་བརྒྱད་ཀྱིས་མ་གོས་པ། ལམ་ཡན་
ལག་ བརྒྱད་སྟོན་ པ། མཐར་ གྱིས་ གནས་ པའི་ སྙོམས་ པར་ འཇུག་ པ་ དགུ་ ལ་
མཁས་པ། ཀུན་ནས་མནར་སེམས་ཀྱི་དངོས་པོ་དགུ་ལ་མཁས་པ། སྟོབས་བཅུའི་
སྟོབས་མངའ་བ། གྲགས་པས་ཕྱོགས་བཅུར་ཁྱབ་པ། སྟོང་ལ་དབང་བསྒྱུར་བ་
- 96 -



)
ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལས་ཁྱད་པར་དུ་འཕགས་པ་རྣམས་ནི་ཆོས་ཉིད་ཀྱིས་ཉིན་ལན་གསུམ་མཚན་
ལན་གསུམ་དུ་སངས་རྒྱས་ ཀྱི་སྤྱན་གྱིས་འཇིག་རྟེན་ལ་གཟིགས་ཤིང་། སུ་ནི་
ཉམས། སུ་ནི་དར། སུ་ནི་ཉམ་ང་བར་གྱུར། སུ་ནི་སྐབས་སུ་ཆུད་པར་གྱུར། སུ་
ནི་གནོད་པར་གྱུར། སུ་ནི་ཉམ་ང་བ་དང་སྐོབས་ཆུང་བ་དང་གནོད་པར་གྱུར། སུ་
ནི་ངན་སོང་ལ་གཞོལ། སུ་ནི་ངན་སོང་ལ་འབབ། སུ་ནི་ངན་སོང་ལ་བབ། གང་
ནི་ངན་སོང་ལས་དྲངས་ནས་མཐོ་རིས་དང་ཐར་པ་དང་འབྲས་བུ་ལ་དགོད། གང་
ཞིག་གི་དགེ་བའི་རྩ་བ་བསྐྱེད་པར་བྱ། གང་ཞིག་གིས་བསྐྱེད་པ་ནི་ཡོངས་སུ་སྨིན་
པར་བྱ། གང་ཞིག་སྨིན་པ་ནི་གྲོལ་བར་བྱ་ཞེས་ཡེ་ཤེས་ཀྱི་གཟིགས་པ་འཇུག་
གོ །དེའི་ཚེ་བཅོམ་ལྡན་འདས་ཀྱིས་འཛུམ་པ་མཛད་པས་འོད་ཟེར་བཀྱེ་སྟེ་ལས་
གཉིས་མཛད་ནས་ཞལ་དུ་ནུབ་བོ། །དགེ་སློང་རྣམས་ཀྱིས་དེའི་རྒྱུ་ཞུས་པས་སྟོན་
པ་དུར་ཁྲོད་དུ་གཤེགས་ཀྱིས་ཆོས་གོས་ལོངས་ཤིག་ཅེས་བཀའ་སྩལ་ནས། ལྷ་མི་
བརྒྱ་སྟོང་དང་བཅས་ཏེ་བསིལ་བའི་ཚལ་དུ་གཤེགས་པ་དང༌། བྲམ་ཟེའི་ཁྱེའུ་
ཞིག་ན་རེ། གོའུ་ཏ་མས་འདི་ལྟར་ལུང་བསྟན་པ་བརྫུན་དུ་མ་གྱུར་གྲང་། རྒྱལ་
རིགས་ཀྱི་ཁྱེའུས། ཟླ་བ་སྐར་མའི་ཚོགས་བཅས་ས་ལ་ལྟུང་ཡང་སྲིད། །ས་འདི་རི་
དང་ནགས་བཅས་མཁའ་ལ་འགྲོ་ཡང་སྲིད། །རྒྱ་མཚོ་ཆེན་པོའི་ཆུ་ནི་བསྐམས་
པར་འགྱུར་སྲིད་ཀྱི། །དྲང་སྲོང་ཆེན་པོ་བརྫུན་གསུང་འགྱུར་བ་སྲིད་པ་མིན། །དེ་
ལྟར་ན་དུར་ཁྲོད་དུ་བལྟར་འདོང་ངོ་། །དེ་གཉིས་ཕྱིན་པ་དང༌། རྒྱལ་རིགས་ཀྱི་
ཁྱེའུ་དེས་ སྟོན་པ་མཐོང་ནས་དད་ པའི་ ཚིགས་སུ་བཅད་པ་སྨྲ་ཞིང་། རྒྱལ་ པོ་
གཟུགས་ཅན་སྙིང་པོས་ཀྱང་དེ་ཐོས་ནས། སྟོན་པ་དོན་མེད་པར་དེར་མ་གཤེགས་
ཀྱིས་བལྟར་འགྲོའོ་སྙམ་ནས་འཁོར་དང་བཅས་པ་འོངས་སོ། །སྟོན་པ་གདན་ལ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བཞུགས་ནས་ འཛུམ་པ་མཛད་པ་གཅེར་བུ་པས་མཐོང་ནས། ཁྱིམ་བདག་ལ།
སྐལ་ཆད་དེ་མ་ཤིའོ། །ཇི་ལྟར་བྱ། ཁྱོད་ཉིད་ཤེས་སོ། །དེས་ཤིང་བཅེར་ནས་མེ་
སྦར་ཏེ་བསྲེགས་པ་དང༌། གཞན་ཐམས་ཅད་ཚིག་ནས་ལྟོའི་ཉེ་འཁོར་མ་ཚིག་གོ །
དེ་ནས་ལྟོའི་ཉེ་འཁོར་དེ་བརྡོལ་བ་དང༌། པདྨའི་སྙིང་པོ་ལས་གཞོན་ནུ་གཟུགས་
བཟང་བ། བལྟ་ན་སྡུག་པ་ཞིག་བྱུང་ངོ༌། །སྐྱེ་བོ་རྣམས་ངོ་མཚར་ཞིང་གཅེར་བུ་
པའི་ ང་ རྒྱལ་ ཉམས་ སོ། །སྟོན་ པས། ཁྱིམ་བདག །གཞོན་ནུ་ལོངས་ཤིག །ཅེས་
བཀའ་སྩལ་པ་ན། ཁྱིམ་བདག་གིས་གཅེར་བུ་པ་ལ་བལྟས་པས། གཅེར་བུ་པ་
དེས་ཁྱོད་ཚིག་པར་མི་འགྱུར་རམ་ཞེས་སྨྲས་པས་ཁྱིམ་བདག་གིས་མ་བླངས་སོ། །
སྟོན་པས། འཚོ་བྱེད་ལ་གཞོན་ནུ་ལོངས་ཤིག་ཅེས་བཀའ་སྩལ་པ་ན་དེས་ཐེ་ཚོམ་
མེད་པར་མེ་ནང་དུ་ཞུགས་ནས་བླངས་སོ། །སྟོན་པས། འཚོ་བྱེད་མེས་མ་གནོད་
དམ། ཞེས་བཀའ་སྩལ་པ་ན། འཚོ་བྱེད་ ཀྱིས་བདག་རྒྱལ་པོའི་ཕོ་བྲང་དུ་སྐྱེས་
ཀྱང་། ཙན་དན་ས་མཆོག་ལྟར་བསིལ་བ་འདི་ལྟ་བུ་སྔར་མ་མྱོང་ལགས་སོ་ཞེས་
ཞུས་སོ། །དེ་ནས་སྟོན་པས་ ཁྱིམ་བདག་རབ་བཟང་ལ། ཁྱིམ་བདག །གཞོན་ནུ་
ལོངས་ཤིག་ཅེས་བཀའ་སྩལ་པ་ན་ཁྱིམ་བདག་ གིས་གཅེར་བུ་པའི་ གདོང་དུ་
བལྟས་པས་གཅེར་བུ་པས་སྐལ་ཆད་འདི་མེས་མ་ཚིག་པས་ཁྱོད་ཀྱི་ཁྱིམ་ཚིག་ཅིང་
ཁྱོད་ཀྱང་སྲོག་དང་འབྲལ་ལོ། །ཞེས་སྨྲས་པ་ན་ཁྱིམ་བདག་དེས་མ་བླངས་པ་
དང་། སྟོན་པས་རྒྱལ་པོ་གཟུགས་ཅན་སྙིང་པོ་ལ། གཞོན་ནུ་ལོངས་ཤིག །ཅེས་
བཀའ་སྩལ་པ་ན་རྒྱལ་པོ་གཟུགས་ཅན་སྙིང་པོས་གཞོན་ནུ་བླངས་ནས། མིང་ཅིར་
གདགས་ཞེས་ཞུས་པ་ན་སྟོན་པས་མེ་སྐྱེས་སོ་ཞེས་བཀའ་སྩལ་ཏོ། །དེ་ནས་སྟོན་
པས་སྐྱེ་བོའི་ཚོགས་ལ་ཆོས་བཤད་པས་ཕལ་ཆེར་གྱིས་འབྲས་བུ་བཞི་ལ་སོགས་
- 98 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་ཐོབ་བོ། །མེ་སྐྱེས་མ་མ་བརྒྱད་ལ་གཏད་ནས་བསྐྱེད་བསྲིངས་པ་དང༌། དེའི་
ཞང་པོ་ཡུལ་གཞན་དུ་སོང་བས། ལུང་བསྟན་པ་དང་མ་ཤི་བ་ཐོས་ནས་ ཁྱིམ་
མཚེས་ལ། ལུང་བསྟན་པ་བརྫུན་དུ་མ་སོང་ངམ་དྲིས་པས། ཇི་ལྟར་གྱུར་པ་བསྙད་
པ་དང༌། དེས་ཁྱིམ་བདག་རབ་ཏུ་བཟང་པོ་ལ། ངའི་ སྲིང་མོ་བསད་ ཁྱེའུ་ཡང་
སྤངས་འདུག་པས། ད་བླངས་ན་ལེགས། མི་ལེན་ན་གཉེན་དུ་མི་རྩི་བའི་དྲིལ་
བསྒྲག །རྒྱལ་པོ་ལ་ཞུའོ་ཞེས་བརྗོད་པ་ན། དེ་སྐྲག་སྟེ་རྒྱལ་པོའི་གན་དུ་སོང་ནས།
གཞོན་ནུ་བདག་ལ་ཞུའོ་བྱས་པ་ན་རྒྱལ་པོ་གཟུགས་ཅན་སྙིང་པོས་འདི་ང་ལ་སྟོན་
པས་གཏད་པ་ཡིན་པས་སྟོན་པ་ལ་ཞུས་ཤིག །ཅེས་སྨྲས་པ་ན། ཁྱིམ་བདག་གིས་
སྟོན་པ་ལ་གསོལ་བ་བཏབ་པས། སྟོན་པས་ཀུན་དགའ་བོ་བཏང་ནས་རྒྱལ་པོ་ལ་
བསྒོས་པས། རྒྱལ་པོ་ན་རེ། འདི་ངས་བསྐྱེད་པ་ཡིན་པས་ཉིན་རེ་ལ་དུས་གསུམ་
གསུམ་དུ་ང་བལྟ་བའི་ཕྱིར་འོང་ན་སྦྱིན་ནོ་ཞེས་སྨྲས་པ་ན། ཁྱིམ་བདག་གིས་དེ་
ལྟར་འཚལ་ལོ། །ཞེས་ཁས་བླངས་པ་ན། རྒྱལ་པོས་གཞོན་ནུ་རྒྱན་ཐམས་ཅད་
ཀྱིས་བརྒྱན་ཅིང་གླང་པོ་ཆེ་ལ་བསྐྱོན་ནས་བཏང་ངོ༌། །འཇིག་རྟེན་ན་ཕ་མ་ཤི་བར་
དུ་བུའི་མིང་མི་སྒྲོག་ལ། དེ་ནས་ནམ་ཞིག་ན་ཁྱིམ་བདག་རབ་བཟང་ཤི་ནས་མེ་
སྐྱེས་ཁྱིམ་བདག་ཏུ་གྱུར་པ་ན། དཀོན་མཆོག་གསུམ་ལ་སྐྱབས་སུ་སོང་ཞིང་། མ་
བསད་པའི་སར་གཙུག་ལག་ཁང་བརྩིགས་ཏེ་ཡོ་བྱད་ཕུན་སུམ་ཚོགས་པ་ཕུལ་
བས་དཀུ་མཉེའི་ཚལ་ཞེས་གྲགས་སོ། །དེའི་ཞོ་ཤས་འཚོ་བ་ཡུལ་གཞན་དུ་སོང་
བ་དག་གིས་དེ་ཐོས་ནས་ཙན་དན་ས་མཆོག་གི་ལྷུང་བཟེད་རིན་པོ་ཆེས་གང་བ་
ཞིག་དེ་ལ་སྐྱེས་སུ་བསྐུར་རོ། །དེས་ཤིང་རིང་པོའི་རྩེ་མོ་ལ་བཏགས་ནས། འདི་
སྐས་དང་ཡ་གད་དང་ལྕགས་ཀྱུས་མི་བླང་གིས། དགེ་སྦྱོང་ངམ་བྲམ་ཟེ་རྫུ་འཕྲུལ་
O
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཆེ་བ་ཞིག་གིས་ཅི་བདེར་ ཁྱེར་ཅིག་ཅེས་དྲིལ་བསྒྲགས་པས། མུ་སྟེགས་ ཀྱིས་
མཐོང་ནས་ཁྱོད་དགེ་སྦྱོང་ལ་དད་པས་དེས་དེ་ལེན་ནོ་ཟེར་རོ། །ཇི་ཙམ་ན་དགེ་
སློང་གནས་བརྟན་དག་རྒྱལ་པོའི་ཁབ་ཏུ་བསོད་སྙོམས་ལ་ཞུགས་པ་དེ་དག་གིས་
དེ་མཐོང་ནས། དེ་དག་གིས་ཀྱང་ཁྱིམ་བདག་མེ་སྐྱེས་ལ་སྨྲས་པ། ཁྱིམ་བདག་
འདི་ཅི་ཡིན། དེས་དེ་དག་ལ་དེ་ཁོ་ན་བཞིན་དུ་རྒྱས་པར་བཤད་པ་དང་། དེ་དག་
གིས་སྨྲས་པ། སྟོན་པས་ཡོན་ཏན་བཅབ་སྟེ་ སྦ་བར་ བྱའོ། །ཞེས་ གསུངས་ པས་
ལྷུང་བཟེད་ཙམ་གྱི་ཆེད་དུ་བདག་ཉིད་བསྟན་ནམ་ཞེས་ཟེར་རོ། །འོད་སྲུང་སྟོབས་
བཅུ་པས་མཐོང་ནས་དྲིས་པས་བཤད་པ་དང་། བདག་ཐོག་མ་མེད་པའི་དུས་ནས་
བསགས་པའི་ཉོན་མོངས་པ་སྤངས་ཤིང་བོར་བ་དང་། མུ་སྟེགས་བྱེད་རྫུ་འཕྲུལ་
སྐྲུན་པར་ཆད་ཀྱིས་དེའི་ཡིད་མགུ་བར་བྱའོ་སྙམ་སྟེ་ལག་པ་གླང་པོ་ཆེའི་སྣ་ལྟ་
བུས་ བླངས་ནས་ ཁྱེར་ སོང་ངོ༌། །དགེ་སློང་ དག་ གིས། འདི་ ག་ ལས་ རྙེད། འདི་
ལས་སོ། །ལྷུང་བཟེད་ཙམ་གྱི་ཆེད་དུ་ཁྱིམ་པའི་མདུན་དུ་རྫུ་འཕྲུལ་བསྟན་དུ་རུང་
ངམ། རུང་ཡང་བླ། མི་རུང་ཡང་བླ་སྟེ་བྱས་ཟིན་ཏོ་ཞེས་པའི་སྐབས་དེ་གསོལ་
བས། ཁྱིམ་པའི་མདུན་དུ་རྫུ་འཕྲུལ་བརྟན་པར་མི་བྱའོ་ཞེས་བཅའ་བ་མཛད་དོ།
ཁྱིམ་བདག་མེ་སྐྱེས་ནི་བཅོམ་ལྡན་འདས་ལ་ཤིན་ཏུ་གུས་པས་སྟོན་པའི་འཁོར་
རྣམ་བཞི་ཁོ་ན་ལ་མཆོད་པར་བྱེད་ཀྱི། ཕྱི་རོལ་མུ་སྟེགས་པ་དག་ལ་མིག་བལྟ་
བར་ཡང་མི་བྱེད་ལ། རྒྱལ་པོའི་ཁབ་ན་ཁྱིམ་བདག་མེ་སྐྱེས་ཀྱི་གཉེན་དུ་གྱུར་པའི་
བུད་མེད་ཞིག་གི་ཁྱོ་གཅེར་བུ་བའི་དགེ་བསྙེན་དཔལ་སྦེད་ཅེས་པ་ཡོད་པ་དེ་ལ་
ཁྱིམ་བདག་མེ་སྐྱེས་དད་པ་ཅན་དེས། དཔལ་སྦེད་འདི་དགེ་འདུན་ལ་ཡོན་དབུལ་
དུ་གཞུག་གོ་སྙམ་ནས་མེ་སྐྱེས་ཀྱིས་དཔལ་སྦེད་ལ་སྨྲས་པ། དཔལ་སྦེད། དགེ་
- 100 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འདུན་ལ་མཆོད་པ་དང་ཡོན་ཕུལ་ཅིག་དང་བསོད་ནམས་སུ་འགྱུར་རོ་ཞེས་སྨྲས་
སོ། །དཔལ་སྦེད་ཀྱིས་སྨྲས་པ། ངས་ཀྱང་དགེ་འདུན་ལ་མཆོད་ཅིང་ཡོན་དབུལ་
བར་བྱ་ཡི། ཁྱོད་ཀྱིས་ཀྱང་གང་པོ་སོགས་ལ་བཤོས་གསོལ་ཅིག་ཅེས་སྨྲས་པ་ན།
མེ་སྐྱེས་ཀྱིས་བསམ་པ། བདག་གིས་གཅེར་བུ་བ་རྣམས་ལ་ཟས་སྦྱིན་པར་ཁས་མ་
བླངས་ན་དཔལ་ སྦེད་ ཀྱིས་དགེ་འདུན་ ལ་ མཆོད་ པའི་བར་ ཆད་དུ་འགྱུར་ན།
གཅེར་བུ་པ་འདི་དག་སེམས་ཅན་ཡིན་པས་སེམས་ཅན་ཐམས་ཅད་ལ་སྦྱིན་པ་ལ་
ཉེས་པ་མེད་དོ་སྙམ་ནས་ཟས་སྦྱིན་པར་ཁས་བླངས་པས། དཔལ་སྦེད་ཀྱི་བསམ་
པ་ལ། ངས་དང་པོར་སངས་རྒྱས་ལ་སོགས་པ་ལ་བཤོས་གསོལ་ན་མེ་སྐྱེས་ཀྱིས་
ཕྱིས་ཟས་མི་སྦྱིན་གྱི། མེ་སྐྱེས་ཀྱིས་གང་པོ་སོགས་ལ་སྔར་བཤོས་གསོལ་ན་ངས་
ཕྱིས་དགེ་འདུན་ལ་ཟས་སྦྱིན་ནོ་སྙམ་ནས་མེ་སྐྱེས་ལ་སྨྲས་པ། ཁྱོད་ཀྱིས་དང་པོར་
གང་པོ་འཁོར་བཅས་ལ་ཟས་བྱིན་ཅིག །ངས་ཕྱིས་དགེ་སྦྱོང་གོའུ་ཏ་མ་དགེ་འདུན་
དང་བཅས་པ་ལ་ཟས་སྦྱིན་ནོ། །ཞེས་ཟེར་བ་ན་མེ་སྐྱེས་ཀྱིས་དེ་ལྟར་བྱེད་པར་
ཁས་བླངས་ནས་གང་པོའི་གནས་སུ་སོང་སྟེ། ཁྱོད་སང་གཅེར་བུ་པ་མང་པོ་དང་
ལྷན་ཅིག་བདག་གི་ཁྱིམ་དུ་བཤོས་གསོལ་ གྱིས། ཁས་ལོངས་ཤིག །གང་པོས་
བསམས་པ། འདི་ནི་གོར་མ་ཆག་པར་དགེ་སྦྱོང་གོའུ་ཏ་མ་ལ་སུན་ནས་བདག་ལ་
དད་དམ་སྙམ་སྟེ་ཁས་བླངས་སོ། །སང་མེ་སྐྱེས་ཀྱི་ཁང་པར་གང་པོ་འཁོར་བཅས་
ཆས་པ་དང་། དཔལ་སྦེད་ཀྱིས་གང་པོ་ཅན་སོང་སྟེ་གང་པོ་ལ་སྨྲས་པ། དགེ་སྦྱོང་
གོའུ་ཏ་མ་ནི་ཁྱིམ་བདག་གི་ཁྱིམ་དུ་བཞུད་དེ། ནང་དུ་བཞུད་ཀར་སྒོའི་ཐེམ་པ་ལ་
ཞབས་བཞག་ནས་འཛུམ་པ་མཛད་དེ། དེ་ནས་ཀུན་དགའ་བོས་འཛུམ་པ་མཛད་
པའི་རྒྱུ་འདྲི། ཇི་ལྟར་དགོངས་པ་བཞིན་ལུང་བསྟན་པས་དེ་ལ་སྐྱེ་བོ་མང་པོ་དད་
- 101 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
པར་འགྱུར་གྱི། ཁྱོད་ཀྱིས་ཀྱང་མེ་སྐྱེས་ཀྱི་ཁྱིམ་དུ་འགྲོ་བའི་ཚེ་དེ་ལྟར་བྱ་རིགས་
སོ། །ཞེས་སྨྲས་པས། གཅེར་བུ་པ་གང་པོས་ཁས་བླངས་ཏེ་གང་པོ་གཅེར་བུ་པ་
མང་པོས་བསྐོར་ནས་མེ་སྐྱེས་ཀྱི་ཁྱིམ་དུ་ཕྱིན་པ་དང༌། དེའི་ཐེམ་པ་ལ་རྐང་པ་
བཞག་སྟེ་རྟ་བགད་དུ་བགད་པ་དང་། གཅེར་བུ་བ་ཞིག་གིས་དེའི་རྒྱུ་དྲིས་པས།
ཀྱེ། ཆུ་བོ་དྲེགས་བྲལ་གྱི་འགྲམ་ན་སྤྲེའུ་ཕོ་ཞིག་གིས་སྤྲེའུ་མོ་ཞིག་མཐོང་ནས། དེ་
ལ་རབ་ཏུ་ཆགས་ཏེ་སྤྲེའུ་མོ་དེ་ལ་བརྒལ་ལོ་སྙམ་ནས་བརྒྱུགས་པ་དང་། འདྲེད་དེ་
ཤིང་རྩེ་ནས་བརྡེག་འཆོས་ནས་འདས་སོ། །དེ་ལ་ང་འདི་སྙམ་དུ། སེམས་ཅན་
འདི་ནི་འདོད་པའི་རྒྱུས་སྡུག་བསྔལ་ཆེར་གྱུར་ཏོ་སྙམ་མོ། །དེ་སྐད་ཟེར་བ་མེ་སྐྱེས་
ཀྱིས་ཐོས་ནས་བསམས་པ། གང་པོ་ནི་ཁབ་ཚོང་བ་སླར་ཁབ་རྡུང་བའི་ཁྱིམ་དུ་
ཁབ་ཚོང་བར་སེམས་པ་བཞིན་ཏེ། ཅི་ནས་འདི་ལ་བཀྱལ་ཀ་ཞིག་བྱའོ་སྙམ་ནས།
དེ་དག་རང་རང་གི་སྟན་ལ་བདེ་བར་འདུག་པ་དང༌། གཅེར་བུ་པ་གཞན་རྣམས་
ལ་བཟའ་བ་དང་བཅའ་བ་བསོད་པས་ཕོར་པ་བཀང་ནས་སྟེང་དུ་ཚོད་མ་བླུགས་
ཏེ་བྱིན། གང་པོ་གཅིག་པུ་ལ་ཕོར་པའི་ཞབས་སུ་ ཚོད་མ་བླུགས་ནས་ སྟེང་དུ་
འབྲས་ཆེན་གྱིས་གཡོགས་ཏེ་བྱིན་ནོ། །གཅེར་བུ་པ་ཕལ་དག་ཟ་བཞིན་འདུག་པ་
དང༌། གང་པོས་བསམས་པ། བདག་སྟོན་པར་བསམས་ཏེ་དེས་ཚོད་མ་ཞིམ་པོ་
དང་ཁ་ཟས་བཟང་པོ་སྦྱིན་པར་བསམས་སོ་སྙམ་ནས་མ་ཟོས་པར་བསྡད་ཀྱང་ཇི་
ཙམ་ན་ཚོད་མ་བྲིམ་ཟིན་པ་དང༌། གང་ པོས་ བསམས་ པ་ འདི་དག་བྲེལ་བས་
བདག་ ལ་ཚོད་མ་སྦྱིན་པ་བརྗེད་ཀྱིས། བདག་གིས་བསྐུལ་ལོ་སྙམ་ནས། ཁྱིམ་
བདག་ཅེས་བྲོས་ནས། ང་ལ་ནི་འབྲས་ཆན་འབའ་ཞིག་འོངས་ཀྱིས། ཚོད་མ་ནི་
མེད་དོ། །མེ་ སྐྱེས་ ཀྱིས་ སླར་ ཚིགས་བཅད་སྨྲས་པ། མི་མཐོང་བ་ནི་མཐོང་བ་
- 102 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བྱེད། །མཐོང་བར་བྱ་བ་མ་མཐོང་སྟེ། །དྲེགས་བྲལ་འགྲམ་གྱི་སྤྲེའུ་མཐོང་ལ། །
ཕོར་པའི་ནང་ གི་ཚོད་མ་མིན། །ཞེས་བརྗོད་ནས་ ཕོར་ པའི་ ཞབས་ན་ཚོད་མ་
འདུག་པ་བསྟན་ནས་དེ་ ཁ་སྐྱེངས་པར་བྱས་ཤིང་། གང་པོ་སྦྱིན་པའི་ཡོན་ཏན་
བརྗོད་པའི་ཚེ་དེའི་མདུན་དུ་མ་འདུག་གོ །དེས་ཟས་ཟོས་ནས་སྦྱིན་པའི་ཡོན་ཏན་
བཀླགས་པ། སྦྱིན་བདག་གིས་ནི་སྦྱིན་པའི་དུས། །དགེ་སྦྱོང་གཞན་ནི་བཟའ་བའི་
དུས། །ལྷག་མ་གཞན་ལ་འོང་བའི་དུས། །བསོད་ནམས་མི་དགེ་ཡོད་མ་ཡིན། །
དེ་སྒོ་བས་ཐོས་ནས་འདི་འདྲ་བའི་སྦྱིན་པའི་ཡོན་ཏན་ག་ལ་སྲིད། འདི་ལ་བཀྱལ་
ཀ་ཞིག་བྱའོ་སྙམ་ནས། དེས་འབྲས་ཁུ་བུམ་པ་གང་སྒོ་དྲུང་དུ་ཕོ། སྒོ་གཏན་གྱི་
ཕྱེད་ཙམ་དྲངས་ཏེ་བཞག་པ་དང་། གཅེར་བུ་པ་དེ་ཕྱིས་བྱུང་བ་ན་འབྲས་ཁུ་ལ་
དྲེད་དེ་མགོ་སྒོ་གཏན་ལ་ཕོག་ནས་ཁྲག་བྱུང་ངོ༌། །དེ་ནས་སྒོ་བས་མཐོང་སྟེ། སྒོ་
གཏན་ཕྱུང་པའི་དུས་ལ་བབ། །འབྲས་ཁུ་ཕོ་བའི་དུས་ཡིན་པས། །མགོ་བོ་སྣད་
བའི་དུས་ཡིན་གྱི། །དགེ་དང་མི་དགེའི་དུས་མེད་དོ། །ཞེས་སྨྲས་པས། དེ་མགོ་
ལས་ཁྲག་ཟག་བཞིན་དུ་ཁྱིམ་བདག་དཔལ་སྦེད་ཅན་སོང་སྟེ། མེ་སྐྱེས་ཀྱིས་འདི་
འདྲ་བའི་ གནོད་ པ་ བྱས་སོ། །དཔལ་སྦད་ ཀྱིས་སྨྲས་པ། ཁྱོད་གསོན་པོར་ཐར་
གྱིས་ སྡོད་ཅིག་ དང་། ཅི་ནས་ གོའུ་ཏ་མ་ ཉན་ཐོས་དང་ བཅས་པ་གསད་དོ། །
དཔལ་ སྦད་ ཀྱིས་ བསམས་ པ། འདིའི་ དགྲ་ ལ་ ལན་ གླན་ གྱིས་ སྤྱན་ འདྲེན་ དུ་
འགྲོའོ། །གལ་ཏེ་གོའུ་ཏ་མ་ཐམས་ཅད་མཁྱེན་པ་ཡིན་ན་ནི་མགྲོན་དུ་བོས་ཀྱང་
ཁས་མི་ལེན་ལ། དེ་སྟེ་ཐམས་ཅད་མཁྱེན་པ་མིན་ན་ཁས་ལེན་ནོ་སྙམ་ནས་སྟོན་
པའི་དྲུང་དུ་སོང་སྟེ་ཞུས་པས་གནང་ངོ༌། །དཔལ་སྦེད་ཀྱིས་བསམས་པ། འདི་ནི་
ཐམས་ཅད་མཁྱེན་པ་མ་ཡིན་གྱི་དགྲའི་ལན་ནི་སྙམ་ནས་ཁྱིམ་དུ་འོངས་ཏེ། དེའི་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཁྱིམ་གྱི་སྒོ་ཁར་དོང་ཆེན་པོ་བརྐོས་ཏེ་ནང་དུ་ཤིང་ཀ་དི་དཱའི་མེ་མདག་དུད་པས་
བཀང་ནས་དེའི་སྟེང་དུ་རྩྭ་གཡོགས་ཏེ་སས་བཀབ་ནས་བཞག་གོ །དུག་རྣོན་པོ་
དང་བཅས་པའི་བཟའ་བཏུང་སྦྱར་ཏེ་བཞག་གོ །དེ་ནས་མེ་སྐྱེས་ཀྱི་སྲིང་མོས་
དཔལ་སྦེད་ལ་སྨྲས་པ། ཇོ་བོ་ཅི་མཛད། དེ་ན་རེ། དགྲ་བསད་པར་བྱའོ། །དགྲ་
སུ་མཆིས། དགེ་སྦྱོང་གོའུ་ཏ་མའོ། །བཅོམ་ལྡན་འདས་དགྲ་ཡིན་ན། མཛའ་བོ་སུ་
མཆིས། དཔལ་ སྦེད་ ཀྱིས་ བསམས་ པ། འདིའང་ མེ་ སྐྱེས་ ཀྱི་གཉེན་ དུ་འོང་ སྟེ།
དགེ་སྦྱོང་གོའུ་ཏ་མ་ལ་དད་པས་གསང་ཤོར་བར་འགྱུར་རོ་སྙམ་ནས་དེས་མོ་
མཛོད་དུ་བཅུག་གོ །གང་པོ་ལ་སོགས་པའི་གཅེར་བུ་པ་ཐམས་ཅད་བོས་ནས།
ངས་དགྲ་གསད་པ་བལྟར་ཤོག་ཅིག །དེ་དག་དགའ་ནས་ཡང་ཐོག་ཏུ་འཁོད་དོ། །
དཔལ་སྦེད་ ཀྱིས་ སྟན་བཏིང་ནས། སྟོན་པ་སྤྱན་དྲངས་པ་དང༌། སྟོན་པས་ཀུན་
དགའ་བོ་ལ་དགེ་སློང་རྣམས་ལ་དཔལ་སྦེད་ཀྱི་ཁྱིམ་དུ་དེ་བཞིན་གཤེགས་པ་མ་
གཤེགས་བར་སྔར་དགེ་སློང་སུ་ཡང་མ་འདོང་ཞིག་ཅེས་བསྒོ་ཞིག །དེས་བསྒོ་
ནས་སྟོན་པ་དགེ་འདུན་དང་བཅས་པ་དཔལ་སྦེད་ཀྱི་ཁྱིམ་དུ་གཤེགས་པ་དང༌།
འོད་མའི་ཚལ་ན་གནས་པའི་ལྷ་ཕྲན་རྣམས་ཡིད་མ་དགའ་ནས་མྱུར་དུ་རིངས་པར་
སྟོན་པའི་དྲུང་དུ་སོང་སྟེ། དཔལ་སྦེད་ཀྱི་ཁྱིམ་དུ་མ་གཤེགས་ཤིག །ཅེས་གསོལ་
བ་ན། སྟོན་པས་དེ་ན་གནོད་པ་ཅི་ཡོད། ཅེས་བཀའ་སྩལ་པ་ན། ལྷ་ ཕྲན་གྱིས་
གསོལ་པ། བཅོམ་ལྡན་འདས་ལ་མ་རུང་བར་བགྱི་བའི་སླད་དུ་བཤམས་སོ། །
ཞེས་གསོལ་པ་ན། སྟོན་པས་བཀའ་སྩལ་པ། དེ་བཞིན་གཤེགས་པ་ནི་གནོད་པ་
ཐམས་ཅད་དང་བྲལ་བས། དེས་ང་ལ་གནོད་པ་བྱར་ཅི་ཡོད། ཅེས་བཀའ་སྩལ་པ་
ན། ལྷ་ཕྲན་གྱིས་གསོལ་པ། དེས་བཅོམ་ལྡན་འདས་དགྲོངས་བའི་སླད་དུ་དོང་
- 104 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཆེན་པོའི་ནང་དུ་སེང་ལྡེང་གི་མེ་མདག་གིས་བཀང་ངོ༌། །ཞེས་གསོལ་པ་ན། སྟོན་
པས་བཀའ་སྩལ་པ། དུག་གསུམ་གྱི་མེའང་ཡེ་ཤེས་ཀྱི་ཆུས་བཏབ་ན། མེ་ཐ་མལ་
པ་དེས་ཅི་བྱར་ཡོད། ཅེས་བཀའ་སྩལ་པ་ན། ལྷ་ཕྲན་གྱིས་གསོལ་པ། དེ་གཅིག་
པུ་མ་ལགས་ཀྱིས། དུག་རྣོན་པོ་བཟའ་བཏུང་གི་ནང་དུ་སྦྱོར་རོ། །ཞེས་གསོལ་པ་
ན། སྟོན་པས་བཀའ་སྩལ་པ། གཉེན་པོ་ཡེ་ཤེས་ཀྱིས་དུག་གསུམ་ཡང་སྤངས་ན།།
དུག་ཐ་མལ་པ་དེས་ཅི་བྱར་ཡོད། དེ་ནས་བྱོན་པ་དང༌། རྒྱལ་པོའི་ཁབ་ཀྱི་ལྷས་
ཀྱང་དེ་བཞིན་དུ་གསོལ་ལོ། །དེ་ནས་བྱོན་པ་དང་། དཔལ་སྦད་ཀྱི་ཁྱིམ་གྱི་ལྷས་
ཀྱང་གསོལ་ཏེ། སྟོན་པས་དེ་ཐམས་ཅད་སླར་བཀྱེའོ། །དཔལ་སྦྱད་ཀྱི་ཆུང་མས་
བསམས་པ། ད་ཙམ་སྟོན་པས་དོང་ གི་ སྟེང་དུ་ཞབས་བཞག་གོ །ད་ཙམ་ལྷུང་
ངོ༌། །ད་ཙམ་ཚིག་གོ་སྙམ་ནས་ངུ་ཞིང་འདུག་གོ །དེ་ནས་སྟོན་པས་སེམས་ཅན་
ཐམས་ཅད་ལ་ཕན་པའི་ཡིད་ཀྱིས་སྒོ་ཁར་བྱོན་ནས། མེའི་དོང་གི་སྟེང་དུ་ཞབས་
གཞག་པ་དང་། དེ་ཐམས་ཅད་མཚེའུ་པདྨ་ཅན་དུ་གྱུར་ཏེ། ཨུཏྤལ་དང་པདྨ་དང་།
ཀུ་མུད་དང་། པུཎྜ་རི་ཀ་དག་གིས་ཁེངས། ངང་པ་དང་ངུར་པ་ལ་སོགས་པའི་ཆུ་
བྱ་རྣམས་ཀྱིས་བརྒྱན་ཅིང་སྐད་འབྱིན། ལྷ་རྣམས་ཀྱིས་ནམ་མཁའ་ལས་མེ་ཏོག་
སྣ་ཚོགས་ཀྱི་ཆར་འབབས་སོ། །དེ་ནས་སྟོན་པ་པདྨའི་སྙིང་པོའི་སྟེང་དུ་ཞབས་
བཞག་ནས་དཔལ་སྦེད་ཀྱི་ཁྱིམ་དུ་བྱོན་པ་དང༌། ཁྱིམ་བདག་དཔལ་སྦེད་ངོ་མཚར་
ཆེ་ བའི་ མིག་ གིས་ བགྲད་ དེ་ བལྟས་ནས། གང་ པོ། བཅོམ་ ལྡན་ འདས་ ཀྱི་ རྫུ་
འཕྲུལ་ལ་ལྟོས་ཤིག །གང་པོ་མི་དགའ་བས་བཞིན་བསྒྱུར་ནས། ཁྱིམ་བདག །
དགེ་སྦྱོང་གོའུ་ཏ་མའི་སྒྱུ་མ་ལ་དད་དམ། དཔལ་སྦེད་ཀྱིས་སྨྲས་པ། ཁྱོད་ཀྱང་
ཐམས་ཅད་མཁྱེན་པ་ཡིན་ན་སྒྱུ་མ་དེ་ལྟ་བུ་བྱོས་ལ་སྤྱོན་ཅིག །གང་པོས་བསམས་
105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པ། དགོས་པ་མ་གྲུབ་པས་འགྲོའོ་སྙམ་ནས། དེས་ད་ལྟ་ སྨྱོས་ཏེ་ཁང་སྟེང་ནས་
བབ་སྟེ། སྐྱེངས་ནས་སྟོན་པ་ལ་མངོན་དུ་འབྱུང་བར་མ་ནུས་ཏེ། གདོང་པ་ལ་བལྟ་
ཞིང་བྲོས་ཏེ་སོང་ངོ༌། །དཔལ་སྦེད་ ཀྱིས་ཆུང་མ་ལ་ཚུར་ཤོག །སྟོན་པ་ལ་ཕྱག་
ཚོལ་ཅིག །དེ་ན་རེ། ཁྱོད་སྡིག་པའི་གྲོགས་པོས་བསླུས་ཏེ་སྟོན་པ་དཀྲོངས་ཟིན་
ན་ བདག་ ལ་ བགམ་དུ་ ཅི་ ཡོད། ཅེས་ཟེར་བ་ན། དཔལ་ སྦེད་ ཀྱིས། བཟང་མོ།
ཁྱོད་ཟེར་བ་བདེན་ཏེ་བགམ་པ་མ་ཡིན་གྱིས་བཅོམ་ལྡན་འདས་དེ་དགྲོངས་པར་
མ་ནུས་པས། ཁོ་བོ་མངོན་དུ་འབྱུང་མི་ནུས་ཀྱིས། ང་སྟོན་པ་མཇལ་འདོད་པས་ང་
ཁྱོད་ཀྱིས་ཁྲིད་ཅིག །ཅེས་སྨྲས་པ་ན། ཆུང་མ་དེ་དགའ་སྟེ་དཔལ་སྦེད་ཁྲིད་ནས་
སྟོན་པའི་དྲུང་དུ་སོང་སྟེ། འདི་མི་དགེ་བའི་གྲོགས་པོས་བསླུས་པས་མི་དགེ་བ་
འདི་ལྟ་བུ་བགྱིས་ཀྱིས། ད་འགྱོད་ནས་གསོལ་བ་འདེབས་པ་ལགས་པས་བཟོད་
པར་མཛོད་ཅིག །ཅེས་ཞུས་པ་ན། སྟོན་པས་ཕྱག་གླང་པོ་ཆེའི་སྣ་ལྟ་བུ་བརྐྱངས་
ནས། ཁྱིམ་བདག་ལོངས་དང༌། བཟོད་དོ། །དེ་བཞིན་གཤེགས་པ་ལ་ནི་མཛའ་བ་
དང་དགྲ་བྱེ་བྲག་མེད་དེ། ཙན་དན་དང་སྟེའུར་མཚུངས་སོ། །དེ་ནས་དཔལ་སྦེད་
རབ་ཏུ་དགའ་སྟེ། ཅུང་ཟད་བཞུགས་ཤིག །བདག་གིས་བཤོས་གདོད་སྦྱར་རོ། །
ཞེས་ཞུས་པ་ན། སྟོན་པས་ཅིའི་ཕྱིར་ད་དུང་གདུགས་ཚོད་སྦྱར་མ་ཟིན་ནམ་ཞེས་
བཀའ་ སྩལ་པ་ན། དཔལ་ སྦེད་ ཀྱིས་བདག་ སྡིག་ པའི་ གྲོགས་པོས་བསླུ་ པས་
བཅོམ་ལྡན་འདས་ལ་གནོད་པའི་ཕྱིར་ཞུགས་སོ། །ཞེས་ཞུས་པ་ན། སྟོན་པས།
དེ་བཞིན་གཤེགས་པ་གནོད་པ་ཐམས་ཅད་དང་བྲལ་ན་ཅིའི་ཕྱིར་ང་ལ་གནོད་
ཅེས་བཀའ་སྩལ་པ་ན། དཔལ་སྦེད་ཀྱིས། བདག་གིས་དུག་རྣོན་པོ་བཟའ་བཏུང་
གི་ནང་དུ་སྦྱར་གྱིས། དེ་དག་ཕོ་ལ་གདོད་སྦྱར་རོ། །ཞེས་ཞུས་པ་ན། སྟོན་པས།
- 106 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཁྱིམ་བདག །ངས་ དུག་ གསུམ་ ཡང་ སྤངས་ན། དུག་ ངན་ པ་དེས་ཅི་བྱར་ཡོད།
གང་སྦྱར་བ་དེ་ཁྱེར་ཤོག་ཅེས་བཀའ་སྩལ་ཏོ། །དེ་ནས་སྟོན་པས་གདན་བཏིངས་
པ་ལ་བཞུགས་ཏེ། ཀུན་དགའ་བོ། དགེ་སློང་རྣམས་ལ་རྒན་རིམ་དུ་འབྱོར་ཚོགས་
ཞེས་སྐད་མ་ཕྱུང་གི་བར་དུ་སུའང་མ་ཟ་ཞིག །ཅེས་བསྒོ་ཞིག །དེ་ནས་དགེ་འདུན་
བདེ་བར་འཁོད་དེ་ཁ་ཟས་བསྙེམས་པ་དང་། འཕྲུལ་དང་རྫུ་འཕྲུལ་གྱིས་དེའི་
ཁྱིམ་དུ་འབྱོར་ཚོགས་ཞེས་སྐད་ཕྱུང་བ་དང། ཟས་ཐམས་ཅད་དུག་མེད་པར་གྱུར་
ཏོ། །དཔལ་སྦེད་དོགས་བཞིན་དུ་ཁ་ཟས་འབྲིམ་ཞིང་། རྒན་རིམ་ནས་གཞོན་ནུའི་
བར་དུ་བྲིམས་ནས་འོང་པ་དང༌། བཅོམ་ལྡན་འདས་དུག་གསུམ་སྤངས་ཀྱི་ཉན་
ཐོས་ཐམས་ཅད་ཀྱིས་མ་ཡིན་པས། དེ་ཙམ་རྒན་རིམ་ནས་ཤིའོ་སྙམ་པ་དང་།
གཅིག་ལའང་གནོད་པར་མ་གྱུར། ཐ་ན་དེའི་ལྷག་མ་ཟ་བ་ལའང་མི་གནོད་པ་
མཐོང་ནས་རབ་ཏུ་དད་དོ། །བཤོས་གསོལ་ཟིན་པ་དང་ཆོས་བསྟན་པས་བདེན་པ་
མཐོང་ ནས། དེང་ ཕན་ ཆད་ མུ་ སྟེགས་ཅན་ གཅེར་ བུ་ པ་ རྣམས་ ལ་ སྒོ་བཅད།
འཁོར་རྣམ་ པ་ བཞི་ ལ་ སྒོ་དབྱེའོ། །ཞེས་ཟེར་ཞིང་། དེ་ ཕྱིན་ ཆད་ ཁྱིམ་བདག་
དཔལ་སྦེད་འཁོར་དང་བཅས་པ་དཀོན་མཆོག་གསུམ་ལ་མཆོད་པ་ལྷུར་བྱེད་པར་
གྱུར་ཏོ། །དེའི་ཚེ་མེ་སྐྱེས་ཀྱིས་ལྷའི་དཔལ་ཉམས་སུ་མྱོང་ལ། རྒྱལ་པོའི་ཁབ་དང་
ཙམ་པའི་བར་གྱི་ཤོ་གམ་གྱི་གནས་ཤིག་ན་ཤོ་གམ་པ་ཞིག་ཤི་བ་གནོད་སྦྱིན་དུ་
སྐྱེས་ནས་ཤོ་གམ་པ་དེའི་བུའི་རྨི་ལམ་དུ་གནས་འདིར་གནོད་སྦྱིན་གྱི་གཟུགས་
ཤིག་གྱིས་ལ་དེའི་སྐེར་དྲིལ་བུ་ཐོག་ཤིག །སུ་ཤོ་གམ་མི་འཇལ་བར་འགྲོ་ན་དྲིལ་
བུ་ སྒྲ་འབྱིན་པར་བྱེད་དོ། །ཞེས་བསྟན་པ་བཞིན་བྱེད་དོ། །ཙམ་པ་ན་བྲམ་ཟེ་
བཟའ་མི་གཉིས་ཀྱི་ཆུང་མས་རས་བལ་ཉོས་ནས་བཀལ་ཏེ་འཐག་ཏུ་བཅུག་ནས།
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
འདི་ཚོང་དུས་སུ་ཁྱེར་ལ་ཀར་ཤ་པ་ན་སྟོང་སྟེར་ན་བྱིན། མ་ཡིན་ན། ཚོང་དུས་མ་
ཡིན་ནོ་ཞེས་སྒྲོགས་ཤིག །བྲམ་ཟེ་ཚོང་དུས་སུ་ཕྱིན་ནས་ཉོ་བ་མ་བྱུང་བ་དང་།
ཚོང་དུས་མ་ཡིན་ནོ་ཞེས་བསྒྲགས་ནས་གདུགས་ཀྱི་ཡུ་བར་བཅུག་སྟེ་རྒྱལ་པོའི་
ཁབ་ཏུ་ཕྱིན་པ་དང་། དྲིལ་བུ་སྒྲ་འབྱིན་པས་བཀུག་ནས་བཙལ་བས་འགའ་ཡང་
མ་རྙེད་དོ། །ལན་གསུམ་དུ་བཙལ་ཡང་མ་རྙེད་ནས་ཤོ་གམ་པས་བྲམ་ཟེ་རས་ཚོང་
བ་དེ་ལ་ཁྱོད་ལྷའི་བྱིན་རླབས་ཀྱིས་བསྟན་པ་ཡིན་གྱི། ཁྱོད་ལ་ནོར་ཞིག་ཡོད་པ་
གོར་མ་ཆག་པས་ཤོ་གམ་མི་ལན་གྱིས་སྟོན་ཅིག །ཅེས་སྨྲས་པ་ན། བྲམ་ཟེ་དེས་
གདུགས་ཀྱི་ཡུ་བའི་ནང་ནས་རས་ཕྱུང་སྟེ་བསྟན་པས་ལྷའི་བྱིན་རླབས་འདི་འདྲའོ་
ཞེས་ཟེར་ནས་རས་ཡ་གཅིག་ལྷ་ལ་བསྟན་ཏོ། །བྲམ་ཟེས་སྨྲས་པ། མི་ལེན་ནོ་
ཟེར་ནས་མི་འཕྲོག་གམ། ཤོ་གམ་པས་སྨྲས་པ་འཕྲོག་པ་མིན་གྱི་ལྷ་ལ་བསྟན་
པར་ཟད་དེ་ལོངས་ལ་སོངས་ཤིག །ཅེས་སྨྲས་པ་ན། བྲམ་ཟེ་དེས་རས་བླངས་
ནས་ཚོང་དུས་སུ་སོང་སྟེ་བསྟན་པས་ཉོ་བ་སུ་ཡང་མ་བྱུང་བས། ཚོང་དུས་མ་ཡིན་
ནོ་ཞེས་བསྒྲགས་པ་དང་། མེ་སྐྱེས་ཀྱིས་དེ་ཐོས་ནས། བྲམ་ཟེ་དེ་ལ་ཁྱོད་ཅིའི་ཕྱིར་
དེ་སྐད་ཟེར་ཞེས་དྲིས་པ་ན་བྲམ་ཟེ་དེས། འདིའི་ཕྱིར་རོ། །ཞེས་རྒྱུ་མཚན་ཞིབ་ཏུ་
བརྗོད་པ་ན་མེ་སྐྱེས་ཀྱིས་བལྟ་ཡི་ཁྱེར་ཤོག་ཅེས་སྨྲས་པས་བྲམ་ཟེ་དེས་རས་དེ་
གཉིས་བསྟན་པ་ན། མེ་སྐྱེས་ཀྱིས་བལྟས་ནས་མ་སྤྱད་པ་འདིས་ལྔ་བརྒྱ་རི། སྤྱད་
པ་འདིས་ཉིས་བརྒྱ་ལྔ་བཅུ་རིའོ། །ཞེས་སྨྲས་པ་ན། བྲམ་ཟེ་དེས་རས་འདི་གཉིས་
ལ་ཁྱད་མེད་དོ། །ཟེར་བ་ན་མེ་སྐྱེས་ཀྱིས་འདི་གཉིས་ཁྱད་མངོན་སུམ་དུ་བསྟན་
གྱི་ཟེར་ནས། མ་སྤྱད་པ་དེ་ནམ་མཁའ་ལ་བོར་བས་ལྡིང་། སྤྱད་པ་དེ་ནམ་མཁའ་
ལ་བོར་བས་ལྷུང་། མ་སྤྱད་པ་ཚེར་མའི་སྟེང་དུ་བོར་བས་མ་ཐོགས། སྤྱད་པ་ཚེར་
- 108 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མའི་སྟེང་དུ་བོར་བས་ཐོགས་སོ། །དེ་མཐོང་ནས་བྲམ་ཟེ་དེས་ཁྱོད་མཐུ་ཆེ་བ་ཞིག་
ཡིན་གྱིས་རིན་ཇི་ཙམ་བཞེད་པས་སྣོམས་ཤིག །ཅེས་ཟེར་བ་ལ་མེ་སྐྱེས་ཀྱིས་ཁྱོད་
མགྲོན་པོ་ཡིན་པས་མཆོད་པའི་ཕྱིར་སྟོང་སྦྱིན་ནོ། །ཞེས་ཀར་ཤ་པ་ན་སྟོང་བྱིན་
ནས་བྲམ་ཟེ་མགུ་བར་བྱས་སོ། །དེ་ནས་མེ་སྐྱེས་ཀྱིས་མ་སྤྱད་པ་དེས་ཁྲུས་རས་
བྱས། སྤྱད་པ་དེ་ཁྱེའུ་ཞིག་ལ་བྱིན་ནོ། །དེས་ཁྲུས་རས་བསྐམས་པ་རླུང་གིས་ཁྱེར་
ནས་རྒྱལ་པོ་གཟུགས་ཅན་སྙིང་པོའི་པང་དུ་ལྷུང་བ་དང་། འདི་ག་ལས་འོངས།
བློན་པོ་ན་རེ། ང་ལས་ནུ་བཞིན་དུ་ན་བཟའི་ཆར་བབས་པས་རིན་པོ་ཆེའི་ཆར་
ཡང་འབབ་བོ། །རྒྱལ་པོས་མེ་སྐྱེས་ལ་ལྷ་མིའི་དཔལ་མྱོང་བར་ལུང་བསྟན་གྱིས།
དེ་བོས་ཤིག །བོས་ནས་བྱིན་པས་ཅུང་ཟད་བགད་ནས་རས་འདི་ནི་བདག་གི་
ཁྲུས་རས་བསྐམས་པ་རླུང་གིས་ཁྱེར་བ་དེ་ལགས་སོ་ཞེས་ཞུས་པས། རྒྱལ་པོས་
ཁྱེད་ཀྱིས་ཅི་ལྷ་ མིའི་དཔལ་མྱོང་ངམ། ཞེས་དྲིས་པ་ན། མེ་སྐྱེས་ཀྱིས་མྱོང་ངོ༌། །
ཞེས་ཞུས་སོ། །རྒྱལ་པོས་མེ་སྐྱེས་ལ། ང་སྤྱན་མི་འདྲེན་ནམ་ཞེས་གསུངས་པ་ན།
མེ་སྐྱེས་ཀྱིས་འདྲེན་ནོ། །ཞེས་ཞུས་ནས་རྒྱལ་པོ་ཁྱིམ་དུ་སྤྱན་དྲངས་པས་རྒྱལ་པོ་
དེར་སོང་བ་དང་། བུད་མེད་ཀྱི་འཁོར་ཕྱི་པ་མཐོང་ནས་དབང་པོ་ཕྱིར་སྨོན་པར་
བྱེད་དོ། །དེ་ལ་མེ་སྐྱེས་ཀྱིས་རྒྱལ་པོ་ཅིའི་ཕྱིར་འདི་ལྟར་བགྱིད། ཅེས་ཞུས་པས་
རྒྱལ་པོས་བུད་མེད་འདི་དག་ཁྱོད་ཀྱི་མནའ་མའོ། །དེའི་ཕྱིར་མིག་མི་བལྟ་བ་ཡིན་
ནོ། །ཞེས་སྨྲས་པ་ན། མེ་སྐྱེས་ཀྱིས་མནའ་མ་མ་ལགས་ཏེ་ཕྱི་པའི་འཁོར་རོ། །
ཞེས་སྨྲས་སོ། །དེ་ནས་ཡང་རྒྱལ་པོ་གཟུགས་ཅན་སྙིང་པོས་བུད་མེད་ཀྱི་འཁོར་
བར་པ་མཐོང་ནས་དབང་པོ་ཕྱིར་སློན་པར་བྱེད་དོ། །དེ་ལ་མེ་སྐྱེས་ཀྱིས། རྒྱལ་པོ་
ལ་ཅིའི་ཕྱིར་འདི་ལྟར་བགྱིད་ཅེས་ཞུས་པས། རྒྱལ་པོས་བུད་མེད་འདི་དག་ཁྱོད་
- 109 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཀྱི་མནའ་མའོ། །དེའི་ ཕྱིར་མིག་མི་བལྟ་བ་ཡིན་ནོ། །ཞེས་སྨྲས་པ་ན། མེ་སྐྱེས་
ཀྱིས་མནའ་མ་མ་ལགས་ཏེ་བུད་མེད་ཀྱི་འཁོར་བར་པ་ལགས་སོ་ཞེས་སྨྲས་སོ། །
དེ་ནས་རྒྱལ་པོས་བར་སྒོ་ནས་རྫིང་ཆུས་གང་བ་ལ་ཉ་རྒྱུ་བ་ལྟ་བུའི་འཁྲུལ་འཁོར་
མཐོང་ནས་ལྷམ་འབུད་པ་ན། མེ་སྐྱེས་ཀྱིས་རྒྱལ་པོ་ལ་ཅིའི་ཕྱིར་ལྷམ་འབུད་པར་
མཛད་ཅེས་དྲིས་པ་ན་རྒྱལ་པོས་ཆུ་འབོག་པའོ། །ཞེས་ཟེར་བ་ན་མེ་སྐྱེས་ཀྱིས་
ཆབ་མ་ལགས་ཏེ། རིན་པོ་ཆེའི་ས་གཞི་ཡིན་ལ། ཉ་ནི་འཁྲུལ་འཁོར་རོ། །ཞེས་
ཞུས་ཀྱང་ཐུགས་མ་ཆེས་པ་ན། མེ་སྐྱེས་ཀྱིས་སོར་གདུབ་བསྐྱར་བས་ཀོ་ལ་ལ་
ཟེར་ནས་སོང་བ་དང་ཡིད་ཆེས་ཏེ་སོང་ནས་རིན་པོ་ཆེའི་ཁྲི་ལ་བསྡད་པ་དང༌།
མནའ་མས་ཕྱག་འཚལ་བས་མཆི་མ་བྱུང་། དེ་ལ་རྒྱལ་པོས། ཅིའི་ཕྱིར་དུ། ཞེས་
དྲིས་པ་ན། མེ་སྐྱེས་ཀྱིས་དུ་བ་མིན་ཏེ་ཤིང་དུད་མནམ་པས་སོ། །ཞེས་སྨྲས་སོ། །
དེར་རྒྱལ་པོ་གཟུགས་ཅན་སྙིང་པོ་ལྷ་མིའི་དཔལ་ལ་སྤྱོད་ཅིང་འདུག་པ་ན་རྒྱལ་
པོའི་བྱ་བ་ཉམས་ནས་མ་སྐྱེས་དགྲས། ཡབ་རྒྱལ་པོ་ཚུར་སྤྱོན་ཞེས་སྒྲོན་དུ་བཏང་
བ་ན་རྒྱལ་པོ་གཟུགས་ཅན་སྙིང་པོས་མ་སྐྱེས་དགྲ་ལ། ཁྱོད་ཀྱིས་ཞག་གཅིག་ཙམ་
རྒྱལ་སྲིད་བྱེད་མི་ནུས་སམ་ཞེས་སྤྲིངས་པ་ན་མ་སྐྱེས་དགྲས། བདག་གིས་དགུང་
བདུན་དུ་ འཚལ་ལོ་ཞེས་ཞུས་སོ། །མེ་སྐྱེས་ན་རེ། དེ་ལགས་ཏེ། མེ་ཏོག་ཁ་བྱེ་
འཛུམ། ནོར་བུ་འོད་འབར་མི་འབར། བྱ་སྐད་འབྱིན་མི་འབྱིན་ལས་ཤེས་སོ། །མ་
སྐྱེས་དགྲས་མེ་སྐྱེས་ཀྱི་ཁྱིམ་ནས་ནོར་བུ་ཞིག་བརྐུས་ནས་ཁྱེའུ་ཞིག་ལ་གཏད་
པས། ནོར་བུ་དེ་ རང་ གནས་སུ་སོང་ནས་མ་བྱུང་བ་ན་མ་སྐྱེས་དགྲས་ཁྱེའུ་དེ་
བརྡེགས་པ་དང་། མེ་སྐྱེས་ཀྱིས་ཅི་ལ་བརྡེག །ཅེས་སྨྲས་པ་ན་མ་སྐྱེས་དགྲས། ང་
རྐུན་མ་ཡིན་ན་ཁྱེའུ་འདི་དེ་བས་ཀྱང་རྐུན་ཆེན་ནོ། །ཞེས་སྨྲས་པ་ན་མེ་སྐྱེས་ཀྱིས་
- 110 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཁྱེའུ་འདིས་རྐུས་པ་མ་ལགས་ཏེ་ནོར་བུ་དེ་རང་གནས་སུ་སོང་བ་ལགས། གཞོན་
ནུ། ཅི་དགོས་པ་སྣོམས་ཤིག །ཅེས་སྨྲས་པ་ན་མ་སྐྱེས་དགྲ་སྐྱེངས་ནས། ཕ་ཤི་བ་
དང་དབང་ངོ་སྙམ་མོ། །མ་སྐྱེས་དགྲས་ཕ་ སྲོག་དང་ཕྲལ། རང་རྒྱལ་པོར་སོང་
བའི་ཚེ་ན། མེ་སྐྱེས། ཁྱོད་དང་ང་སྤྱན་ཡིན་པས་ནོར་རྣམས་བགོའོ་ཞེས་ཟེར་བ་ན་
མེ་སྐྱེས་སྐྲག་ནས། ནོར་རྣམས་ཁྱོད་མངའ་ན་བགོ་ཅི་འཚལ་དེར་གཤེགས་སུ་
གསོལ་ཞེས་སྨྲས་པ་ན། མ་སྐྱེས་དགྲ་མགུ་ནས། ལེགས་ཟེར་ནས་བརྗེས་པས་
ལྷའི་ལོངས་སྤྱད་དེ་མི་སྣང་བར་གྱུར་ནས་མེ་སྐྱེས་ཅན་དུ་སོང་། དེ་ལྟར་ལན་
བདུན་དུ་གྱུར་པས་རྐུན་པོ་བཏང་ནས་འཛེགས་པ་དང་སྒྲ་བྱུང་ནས་མེ་སྐྱེས་ཀྱིས་
འདུག་པར་གྱུར་ཅིག་སྙམ་དུ་བསམས་པས་དེ་ཉིད་ན་འཁོད་དོ། །མ་སྐྱེས་དགྲས།
ཐོངས་ཤིག་ཟེར་བས། འགྲོ་བར་གྱུར་ཅིག་སྙམ་དུ་བསམས་པས་སོང་ངོ༌། །མེ་
སྐྱེས་ཀྱིས་བསམས་པ། མ་སྐྱེས་དགྲ་འདིས་རང་གི་ཕ་ཆོས་དང་ལྡན་པའི་རྒྱལ་
པོའང་སྲོག་དང་ཕྲལ་བས་ན། བདག་ནི་གསོད་པར་འགྱུར་བ་གོར་མ་ཆག་གིས།
བདག་ནི་བཅོམ་ལྡན་འདས་ཀྱིས་ངའི་བསྟན་པ་ལ་རབ་ཏུ་བྱུང་སྡེ་ཉོན་མོངས་པ་
ཐམས་ཅད་སྤངས་པའི་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ་ཞེས་
ལུང་བསྟན་པ་ཡིན་པས་བཅོམ་ལྡན་འདས་ཀྱི་དྲུང་དུ་སོང་ལ་རབ་ཏུ་འབྱུང་ངོ་སྙམ་
ནས་ལོངས་སྤྱོད་རྣམས་ སྦྱིན་པར་བཏང་སྟེ། གང་ལའང་མ་ཆགས་པར་བཅོམ་
ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་ཀྱི་ཞབས་གཉིས་ལ་མགོ་
བོས་ཕྱག་འཚལ་ཏེ། མཐའ་གཅིག་ཏུ་འདུག་གོ །མཐའ་གཅིག་ཏུ་འདུག་ནས་
ཁྱིམ་བདག་མེ་སྐྱེས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་
པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པར་རྫོགས་པ་དགེ་སློང་གི་དངོས་པོ་ཐོབ་པ་དང༌། བཅོམ་ལྡན་འདས་ཀྱི་སྤྱན་
སྔར་བདག་ཚངས་པར་སྤྱད་པ་སྤྱོད་པར་འཚལ་ལོ། །དེ་ལ་བཅོམ་ལྡན་འདས་
ཀྱིས་དགེ་སློང་ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་མ་ཐག་ཁོ་
ནར་སྐྲ་བྱི་ཞིང་སྣམ་སྦྱར་གྱོན་ནས། ལག་ཏུ་ལྷུང་བཟེད་དང་བྱ་མ་བུམ་དང་ལྡན་
པ། སྐྲ་དང་ཁ་སྤུ་བྲེགས་ནས་ཞག་བདུན་ལོན་པ་ཙམ་དུ་གྱུར་ཅིང་། དགེ་སློང་
བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ། །
དེ་བཞིན་གཤེགས་པས་ཚུར་ཤོག་བཀའ་སྩལ་པས། སྐྲ་བྱི་སྣམ་སྦྱར་གྱོན་པའི་
ལུས་ ལྡན་ ཞིང་། །མོད་ ལ་ དབང་ པོ་ རབ་ ཞིར་ གནས་ གྱུར་ ཏེ། །སངས་ རྒྱས་
དགོངས་པས་ལུས་གཟུགས་བཀབ་པར་གྱུར། །བཅོམ་ལྡན་འདས་ ཀྱིས་དེ་ལ་
ལུང་ཕོག་ནས། །དེས་རྩོལ་བ་དང་། འབད་པ་དང༌། བསྒྲིམ་པ་བྱས་པས། འཁོར་
བའི་འཁོར་ལོ་ཆ་ལྔ་པ། གཡོ་བ་དང་མི་གཡོ་བ་འདི་ཉིད་རིག་སྟེ། འདུ་བྱེད་ཀྱི་
རྣམ་པ་ཐམས་ཅད་ཉམས་པ་དང་། ལྟུང་བ་དང༌། རྣམ་པར་འཐོར་བ་དང་། རྣམ་
པར་འཇིག་པའི་ཆོས་ཉིད་ཀྱིས་བཅོམ་ནས་ཉོན་མོངས་པ་ཐམས་ཅད་སྤངས་པའི་
དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ ཁམས་གསུམ་པའི་
འདོད་ཆགས་དང་ བྲལ་བ། བོང་བ་དང་གསེར་དུ་མཉམ་པ། ནམ་མཁའ་དང་
ལག་མཐིལ་དུ་མཉམ་པའི་སེམས་དང་ལྡན་པ། སྟེའུ་དང་ཙན་དན་དུ་མཉམ་པ།
རིག་པས་སྒོ་ངའི་སྦྱབས་དྲལ་བར་གྱུར་ཅིང་། རིག་པ་དང་མངོན་པར་ཤེས་པ་དང་
སོ་སོ་ཡང་དག་པར་རིག་པ་ཐོབ་པ། སྲིད་པ་དང་འདོད་པའི་རྙེད་པ་དང་བཀུར་སྟི་
ལ་རྒྱབ་ཀྱིས་ཕྱོགས་པ། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་
མཆོད་པར་བྱ་བ་དང་། རྗེད་པར་བྱ་བ་དང་། གུས་པར་སྨྲ་བར་བྱ་བར་གྱུར་ཏོ། །
- 112 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གནས་བརྟན་བདག་ཉིད་ཆེན་པོ་འདི་འཁྲུངས་པའི་ཚེ་མིའི་མངལ་སྒོ་མ་འགྲིམས་
པར་མེའི་ནང་དུ་མའི་ལྟོ་བའི་ཡན་ལག་ལས་བྱུང་བ་ཡིན་པས་ན་ཡན་ལག་འབྱུང་
ཞེས་བརྗོད་པ་ཡིན་ལ། འདི་གཞོན་ནུའི་སྐབས་སུ་ཤིན་ཏུ་སྦྱང་ཞིང་བློ་རྣོ་བར་
ཡོད་པས་ན་ཟུར་གྱིས་ཤེས་སུ་ཡང་གྲགས་སོ། །གནས་བརྟན་ཆེན་པོ་འདི་མེའི་
ནང་དུ་འཁྲུངས་པ་དང༌། ཁྱིམ་དུ་བཞུགས་པའི་ཚེ་ལྷའི་དཔལ་འབྱོར་བྱུང་བ་དང་།
མཐར་དགྲ་བཅོམ་པ་ཐོབ་པ་སོགས་ཀྱི་རྒྱུ་སྟོན་པ་ལ་ཞུས་པས། སྟོན་པ་ཐུབ་པའི་
དབང་པོས་འདི་ལྟར་ལུང་བསྟན་ཏེ། སངས་རྒྱས་རྣམ་གཟིགས་འཇིག་རྟེན་དུ་
བྱོན་པའི་ཚེ། ཕོ་བྲང་རྩ་ལག་ཅན་ན་རྒྱལ་པོ་མཉེན་ལྡན་ཞེས་བྱ་བ་རྒྱལ་སྲིད་བྱེད་
དོ། ཁྱིམ་བདག་ཉེས་མེད་ཅེས་བྱ་བས་སངས་རྒྱས་རྣམ་གཟིགས་ལ་ཟླ་བ་གསུམ་
དུ་བསྙེན་བཀུར་བྱེད་པར་ཞུས་པས་གནང་ངོ༌། །དེའི་རྗེས་སུ་རྒྱལ་པོ་མཉེན་ལྡན་
གྱིས་སངས་རྒྱས་རྣམ་གཟིགས་ལ་ཟླ་བ་གསུམ་དུ་བསྙེན་བཀུར་བྱེད་པར་ཞུས་
པས། སངས་རྒྱས་རྣམ་གཟིགས་ཀྱིས་ཉེས་མེད་ཀྱིས་སྤྱན་དྲངས་ཟིན་ཏོ། །ཞེས་
བཀའ་སྩལ་པ་ན་རྒྱལ་པོ་མཉེན་ལྡན་གྱིས་བཅོམ་ལྡན་འདས་ཀྱིས་གནང་ན་ཉེས་
མེད་འདྲང་བར་བགྱིའོ། །ཞེས་ཞུས་པས་སངས་རྒྱས་རྣམ་གཟིགས་ཀྱིས་དེ་ལྟར་
བྱའོ་ཞེས་ཞལ་གྱིས་བཞེས་པ་ན། རྒྱལ་པོས་ཉེས་མེད་བོས་ནས། ངས་དང་པོར་
གསོལ་ནས། ཁྱོད་ ཕྱིས་ གསོལ་ ན་ གནོད་ པ་ མེད་ དམ། ཞེས་དྲིས་པ་ན་ ཁྱིམ་
བདག་ཉེས་མེད་ཀྱིས། བདག་གིས་སྤྱན་དྲངས་ཟིན་པས་སྔོན་ལ་གསོལ་ལོ་ཞེས་
བྱས་པས་རྒྱལ་པོས་འོ་ན་གང་བཟང་བས་སྔོན་ལ་གསོལ་ལོ། །ཞེས་སྨྲས་པ་ན།
ཁྱིམ་བདག་ཉེས་མེད་ཀྱིས་དེ་ལྟར་བགྱིའོ། །ཞེས་སྨྲས་སོ། །དེ་ནས་སང་ཉེས་
མེད་ཀྱིས་གདུགས་ཚོད་བསོད་པས་ཚིམ་པར་བྱས། དེའི་རྗེས་ལ་རྒྱལ་པོས་དྲངས་
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
པས་མཉམ་པས་ཕམ་རྒྱལ་མེད་པས་རྒྱལ་པོ་ཡིད་ཁོང་དུ་ཆུད་པ་དང༌། བློན་པོ་
དག་གིས། ལྷ་ཅིའི་སླད་དུ་ཁྱོད་སེམས་ཁོང་དུ་ཆུད་ཅིང་བཞུགས་ཞེས་དྲིས་པ་ན།
རྒྱལ་པོས་སྨྲས་པ། ང་རང་གི་ཡུལ་གྱི་གྲོང་མི་གང་ཡིན་པ་དེ་ཡང་གདུགས་ཚོད་
ལྷག་པར་བཟང་པོས་ཕམ་པར་མ་ནུས་ན་ཅིའི་ཕྱིར་སེམས་ཁོང་དུ་ཆུད། ཅེས་སྨྲས་
པས། བློན་པོ་ དེ་ དག་ གིས་སྨྲས་པ། ལྷ། ཤིང་ཚོང་ བ་ དགག་དང་། དེ་ལྟར་ན་
ཁྱིམ་བདག་ཉེས་མེད་ལ་ཤིང་མི་འབྱོར་པས་ལྷ་ཉིད་ཀྱི་གདུགས་ཚོད་བཟང་པོ་
གསོལ་ནུས་པར་འགྱུར་རོ། །ཞེས་སྨྲས་པ་ན། རྒྱལ་པོས་དེ་དག་གི་ངག་མཉན་ཏེ།
ངའི་ཡུལ་དུ་སུས་ཀྱང་ཤིང་བཙོང་བར་མི་བྱའོ་ཞེས་ཤིང་འཚོང་བ་བཀག་གོ །
བཀག་ནས་དེ་ལ་ཤིང་འཚོང་བ་མེད་པ་དང༌། ཁྱིམ་བདག་ཉེས་མེད་ཀྱིས་སྤོས་ཀྱི་
ཤིང་གིས་གདུགས་ཚོད་གཡོས། འབྲུ་མར་དྲི་ཞིམ་པོས་བརླན་པའི་ནས་ཀྱི་བག་
ཚོས་བཙོས་པས་དྲི་ཞིམ་པོས་གྲོང་ཁྱེར་ཐམས་ཅད་ཁྱབ་པས། རྒྱལ་པོས་འདི་ལྟ་
བུའི་དྲི་ཞིམ་པ་ཅི་ཡིན་ཞེས་དྲིས་པས། བློན་པོ་རྣམས་ཀྱིས་ཁྱིམ་བདག་ཉེས་མེད་
ཀྱིས་སྤོས་དྲི་ཞིམ་པོས་ཤིང་གིས་མེ་སྤར་ཏེ་དྲི་ཞིམ་པོའི་འབྲུ་མར་གྱི་བག་ཚོས་
སྦྱར་བས་གྲོང་ཁྱེར་ཐམས་ཅད་དྲི་ཞིམ་པོས་ཁྱབ་པ་འདི་ལྟར་རོ། །ཞེས་ཞུས་པ་
ན། རྒྱལ་པོས་ང་ཡང་དེ་བཞིན་བྱེད་དོ་ཞེས་གསུངས་པས། བློན་པོ་རྣམས་ཀྱིས།
ལྷ། ཁྱིམ་བདག་ནི་བུ་མ་མཆིས་པས་ཤི་མ་ཐག་ནོར་ཁྱེད་མངའ་བར་འགྱུར་གྱི།
ཤིང་འཚོང་བ་གནང་བར་མཛོད་ཅིག་ཅེས་ཞུས་ནས་ཤིང་འཚོང་བ་གནང་བ་དང་།
ཉེས་མེད་ཀྱིས་ཐོས་ནས། རྒྱལ་པོ་མ་དང་ལྷན་ཅིག་སྲེག་ཀྱང་ཆོག་པའི་ཤིང་ཡོད་
དོ་ཞེས་བརྗོད་དོ། །རྒྱལ་པོ་ཡིད་ཁོང་དུ་ཆུད་པ་དང༌། བློན་པོ་རྣམས་ཀྱིས་སྨྲས་པ།
དེ་ལྟར་མ་མཛད། ཉེས་མེད་ཀྱིས་བཤམས་པའི་མཆོད་པ་ཐམས་ཅད་ཟིལ་གྱིས་
- 114-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གནོན་ནུས་པ་ཞིག་བཤམ་མོ་ཞེས་སྨྲས་ནས་ལྷའི་གྲོང་ཁྱེར་དང་འདྲ་བའི་གཞལ་
ཡས་ ཁང་ བཀོད་ པ་ བཤམས་ནས་ སངས་ རྒྱས་ རྣམ་ གཟིགས་ སྤྱན་དྲངས་ཏེ།
སངས་རྒྱས་རྣམ་གཟིགས་ཀྱི་དབུའི་སྟེང་དུ་གླང་པོ་ཆེའི་གཙོ་བོས་རྩིབས་བརྒྱད་
དང་ལྡན་པའི་གདུགས་བཟུང་། དགེ་སློང་གཞན་གྱི་སྟེང་དུ་གླང་པོ་ཆེ་གཞན་གྱིས་
གདུགས་བཟུང༌། སངས་ རྒྱས་རྣམ་གཟིགས་ ཀྱི་ སྤྱན་ སྔར་བཙུན་མོ་དམ་ པས་
བསིལ་ཡབ་གཡོབ་དགེ་སློང་གཞན་ལ་བཙུན་མོ་གཞན་གྱིས་གཡོབ་ཏུ་བཅུག་
གོ །དེ་ཉེས་མེད་ཀྱིས་རྟོག་ཅན་དང་རང་གིས་བརྟགས་པས་ཤེས་ནས། གཞན་
ནུས་ཏེ། གླང་པོ་ཆེ་དང་བཙུན་མོ་མི་འབྱོར་སྙམ་དུ་མྱ་ངན་བྱེད་པ་དང་། བརྒྱ་བྱིན་
གྱིས་དེ་ཤེས་ནས་བསམས་པ། འཇིག་རྟེན་ན་མཆོད་གནས་གང་ཡིན་པ་དེ་དག་
གི་ནང་ན་ནི་སངས་རྒྱས་རྣམ་པར་གཟིགས་པ་མཆོག་ཡིན་ལ། སྦྱིན་བདག་གང་
ཡིན་པ་དེ་དག་གི་ནང་ན་ནི་ཁྱིམ་བདག་ཉེས་མེད་མཆོག་ཡིན་པས། དེའི་གྲོགས་
བྱའོ་སྙམ་ནས་བདག་ཉིད་བྲམ་ཟེར་བསྒྱུར་ཏེ་ཁྱིམ་བདག་ཉེས་མེད་ཀྱི་ཁྱིམ་ག་ལ་
བ་དེར་ཕྱིན་ནས། ཉེས་མེད་ལ་སྨྲས་པ། ཅིའི་ཕྱིར་མྱ་ངན་བྱེད། ཉེས་མེད་ཀྱི་སྨྲས་
པ། མྱ་ངན་སེལ་མི་ནུས་པས་མི་བརྗོད་དོ། །བརྒྱ་བྱིན་གྱིས་སྨྲས་པ། ཁྱོད་ཀྱི་མྱ་
ངན་ཁོ་བོས་སེལ་ནུས་སོ། །ཞེས་སྨྲས་པ་ན། ཁྱིམ་བདག་ཉེས་མེད་ཀྱིས་སྨྲས་པ།
ཁོ་བོས་སངས་རྒྱས་རྣམ་གཟིགས་འཁོར་དང་བཅས་པ་མཆོད་པར་འདོད་ན།
སངས་རྒྱས་འཁོར་བཅས་ལ་བསིལ་ཡབ་གཡོབ་པའི་བཙུན་མོ་དང༌། དབུའི་སྟེང་
དུ་གདུགས་འཛིན་པའི་གླང་པོ་ཆེ་དག་མེད་ལ། རྒྱལ་པོ་མཉེན་ལྡན་ལ་ནི་དེ་དག་
ཡོད་པས་ཁོ་བོ་ལ་སངས་རྒྱས་འཁོར་བཅས་མཆོད་པའི་དབང་མ་བྱུང་བས་ཡིད་
ཁོང་དུ་ཆུད་པ་ཡིན་ནོ་ཞེས་བརྗོད་པས་བརྒྱ་བྱིན་གྱིས་ལྷའི་བཟོ་བོ་ལས་ཐམས་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཅད་པ་ཁྱིམ་བདག་ཉེས་མེད་ཀྱི་གྲོགས་ལ་བཏང་ངོ༌། །དེས་སྔར་བས་ཆེས་ཁྱད་
པར་ དུ་ འཕགས་ པའི་ གྲོང་ ཁྱེར་ དང་ ཞལ་ ཟས་ བཤམས། སངས་ རྒྱས་ རྣམ་
གཟིགས་ཀྱི་དབུའི་སྟེང་དུ་གླང་པོ་ཆེ་ས་སྲུང་གིས་རྩིབས་བརྒྱ་དང་ལྡན་པའི་
གདུགས་འཛིན་དུ་བཅུག །དགེ་སློང་གཞན་རྣམས་ལ་ལྷའི་གླང་པོ་ཆེ་གཞན་གྱི་
གདུགས་འཛིན་དུ་བཅུག །སྟོན་པའི་སྤྱན་སྔར་བརྒྱ་བྱིན་གྱི་བཙུན་མོ་བདེ་སོགས་
མས་བསིལ་ཡབ་གཡོབ་གཞན་ལ་ལྷའི་བཙུན་མོ་གཞན་གྱིས་གཡོབ་ཏུ་བཅུག་
གོ །རྒྱལ་པོས་བལྟ་རུ་བཏང་བ་ཐམས་ཅད་ཡ་མཚན་ནས་དེ་ཉིད་དུ་བསྡད་པ་
དང༌། རྒྱལ་པོ་ཉིད་སོང་སྟེ་སྒོར་བསྡད་པས། སངས་རྒྱས་རྣམ་གཟིགས་ཀྱིས་ཁྱིམ་
བདག་ཉེས་མེད་ལ། ཁྱོད་ཀྱིས་རྒྱལ་པོ་བདེན་པ་མཐོང་བ་ལ་ཚིག་རྩུབ་སྨྲས་ཀྱིས།
རྒྱལ་པོ་སྒོ་ན་འདུག་གིས་སོང་ལ་བཟོད་པར་གསོལ་ཅིག །ཅེས་བཀའ་སྩལ་པ་ན།
དེས་སྒོར་སོང་སྟེ་སྒོར་རྒྱལ་པོ་ལ་བཟོད་པར་གསོལ་ནས། ལྷ། ནང་དུ་གཤེགས་
ན་ཉིད་ཀྱི་ཕྱག་ནས་བྲིམ་པར་མཛོད་ཅིག །ཅེས་ཞུས་པ་ན། རྒྱལ་པོ་མཉེན་ལྡན་
ནང་ དུ་ སོང་ ནས་ བལྟས་ པས། ལྷའི་ འབྱོར་ པ་ མཐོང་ བས་ ངོ་ མཚར་ ཏེ། ཁྱོད་
གཅིག་པུས་གདུགས་ཚོད་གསོལ་བར་རིགས་ཀྱི། ཁོ་བོ་མ་ཡིན་ནོ་ཞེས་ཟེར་རོ། །
ཉེས་མེད་ ཀྱིས་ སངས་རྒྱས་རྣམ་གཟིགས་ལ་ཕྱག་འཚལ་ནས། དགེ་བ་འདིས་
བདག་ཕྱུག་ཅིང་ལོངས་སྤྱོད་ཆེ་བར་སྐྱེ་ཤིང་། ཆོས་ཚུལ་འདི་ལྟ་བུ་ཐོབ་ནས་འདི་
ལྟ་བུའི་སྟོན་པ་མཉེས་པར་བྱེད་པར་གྱུར་ཅིག །ཅེས་སྨོན་ལམ་བཏབ་པས་ད་ལྟ་
ཕྱུག་ཅིང་ལོངས་སྤྱོད་ཆེ་བ་དང་མཉེས་པར་བྱས་ནས་ཆོས་ཐོས་ཏེ་འབྲས་བུ་ཐོབ་
པའི་བར་འདི་ལྟ་བུ་བྱུང་བ་ཡིན་ལ། རྒྱལ་པོ་ལ་ཚིག་རྩུབ་སྨྲས་པས་ཚེ་རབས་ལྔ་
བརྒྱར་མ་དང་ལྷན་ཅིག་བསྲེགས་ཤིང་ད་ལྟའང་བསྲེགས་སོ། །ཞེས་འདུལ་བ་
- 116 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལུང་ལས་གསུངས་ཤིང་། གནས་བརྟན་བདག་ཉིད་ཆེན་པོ་འདི་དགུང་ལོ་ཉི་ཤུ་རྩ་
བདུན་པ་ལ་བཅོམ་ལྡན་འདས་དགུང་ལོ་རེ་དགུ་བཞེས་པའི་དུས་སུ་ཚུར་ཤོག་
གིས་བསྙེན་པར་རྫོགས་ཏེ་དགྲ་བཅོམ་པ་ཐོབ་པ་ཡིན་པར་སྔོན་གྱི་རྟོགས་བརྗོད་
འགའ་ཞིག་ལས་བཤད་དོན་གནས་བརྟན་ཆེན་པོ་འདིས་མེའི་ནང་དུ་འཁྲུངས་
པའི་མཛད་པ་བསྟན་པ་སོགས་མཛད་པ་གང་མཛད་པ་འདི་དག་ཐམས་ཅད་
གདུལ་བྱ་རྣམས་ལ་འདོམས་པའི་ཕྱིར་མཛད་པ་ཤ་སྟག་སྟེ། ཕྱི་རོལ་མུ་སྟེགས་
པའི་བསྟན་པ་ནི་ཐར་འདོད་རྣམས་བསླུ་བར་བྱེད་པ་དང་། ཉོན་མོངས་པ་བརྟན་
པར་བྱེད་པ་དང་། གདུལ་བྱ་བློ་གྲོས་ཅན་རྣམས་ཞེ་ཁྲེལ་བར་འགྱུར་བ་ཡིན་ལ།
རྒྱལ་བའི་བསྟན་པ་ནི་ནམ་ཡང་བསླུ་བ་མེད་པ་དང༌། ཐར་འདོད་རྣམས་ཀྱི་འདོད་
པའི་དོན་གྲུབ་པར་བྱེད་པ་དང་། བསྲེགས་བཅད་བརྡར་བའི་གསེར་བཞིན་དུ་ཇི་
ཙམ་བརྟགས་ཀྱང་སྐྱོན་མེད་པ་དང་། མཁས་པ་རྣམས་དགའ་བ་སྐྱེད་པར་འགྱུར་
བ་དང་། བསམས་ཤིང་བསམས་ཤིང་ གུས་པ་སྐྱེ་བར་ འགྱུར་བ་ཡིན་ནོ་ཞེས་
འདོམ་པ་དང་། རང་གིས་ལས་བཟང་པོ་བསགས་ན་དེ་ནི་སུས་ཀྱང་དབྲོག་ཏུ་
མེད་དོ་ཞེས་འདོམས་པ་དང་། སྟོན་པ་ཐུབ་པའི་དབང་པོ་དང་མཇལ་བ་ནི་དོན་
ཤིན་ཏུ་ཆེའོ་ཞེས་འདོམས་པ་དང༌། རང་ལ་བློ་གཏད་པའི་འཁོར་དང་གྲོགས་ལ་
སོགས་པ་རྣམས་ཀྱང་རྒྱལ་བའི་བསྟན་པ་ལ་གཞུགས་ པར་བྱ་དགོས་སོ་ཞེས་
འདོམས་པ་དང་། འབྱོར་པ་ཅན་རྣམས་དཀོན་མཆོག་མཆོད་པ་ལ་བསྐུལ་དགོས་
སོ་ཞེས་འདོམས་པ་སོགས་ཀྱི་ཕྱིར་དུ་མཛད་པ་དེ་ལྟར་བསྟན་ཏོ། ། །
གཉིས་ པ་ གནས་བརྟན་ ཆེན་ པོ་ མ་ ཕམ་ པའི་ རྟོགས་པ་བརྗོད་ པ་ ནི།
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་མཉན་ཡོད་དེ། མཉན་
ཡོད་ན་ཁྱིམ་བདག་ལེགས་པར་རབ་སད་ཅེས་བྱ་བ་ཕྱུག་ཅིང་ནོར་མང་བ་ཞིག་
ཡོད་པ་དེས་རིགས་མཉམ་པ་ལས་ཆུང་མ་བླངས་ཏེ་ལྷན་ཅིག་གནས་པ་ལས།
ནམ་ཞིག་ན་སེམས་ཅན་སྲིད་པ་ཐ་མ་པ་ཞིག་དེའི་ཆུང་མའི་མངལ་དུ་ཞུགས་སོ། །
དེ་ནས་ཟླ་བ་དགུའམ་བཅུ་ལ་བབ་པ་ན་ཁྱེའུ་གཟུགས་བཟང་བ་བལྟ་ན་སྡུག་པ་
ཞིག་བཙས་ཏེ། ཁྱེའུ་དེ་བཙས་པ་དང་དུས་མཉམ་དུ་བསོད་ནམས་ ཀྱི་མཐུས་
གསེར་གྱི་གླང་པོ་ཆེ་རིན་པོ་ཆེའི་ཕུང་པོ་གཅིག་ཏུ་བསྡུས་པ་ལྟ་བུ་ཞིག་ཀྱང་སྐྱེས་
སོ། །དེ་ནས་ཁྱེའུ་དེ་མཐུན་པའི་དངོས་པོ་དག་གིས་བསྐྱེད་བསྲེངས་ཏེ་རྫིང་གི་
ནང་གི་པདྨ་བཞིན་དུ་ལུས་ཀྱི་སྟོབས་ཆེས་ཆེར་རྒྱས་ཏེ་བསྐྱེད་དྲག་པར་གྱུར་ཏོ། །
དེའི་ཚེ་རྒྱལ་པོ་གསལ་རྒྱལ་གྱི་བཙུན་མོ་ལ་བུ་མོ་གཟུགས་བཟང་ཞིང་འཛེས་པ་
ལུས་ལ་ཆོས་གོས་ཀྱི་དབྱིབས་ལྟ་བུའི་རྟགས་དང་ལྡན་པ་ཞིག་སྐྱེས་པས་དེའི་མིང་
དུ་བུ་མོ་ཆོས་གོས་ཅན་ཞེས་ཀུན་ཏུ་གྲགས་སོ། །ནམ་ཞིག་ན་ཁྱིམ་བདག་ལེགས་
པར་རབ་སད་ཀྱི་བུ་དེ་དང་། རྒྱལ་པོ་གསལ་རྒྱལ་གྱི་བུ་མོ་ཆེས་གོས་ཅན་གཉིས་
སྐྱེད་མོས་ཚལ་ཞིག་ཏུ་ལྷན་ཅིག་འདུས་སོ། །དེ་ནས་ཁྱིམ་བདག་ལེགས་པར་རབ་
སད་ཀྱི་བུ་དེས་རང་གི་གླང་པོ་ཆེ་དེ་ལ་མཆེ་བ་ཟུང་བླངས་ནས་རྒྱལ་པོ་གསལ་
རྒྱལ་ལ་ཕུལ་ལོ། །དེ་ཕུལ་བས་རྒྱལ་པོ་གསལ་རྒྱལ་གླང་པོ་རིན་པོ་ཆེའི་མཆེ་བ་
འཇིག་རྟེན་ན་དཀོན་པ་ངོ་མཚར་ཆེ་བ་དེས་ལྷག་པར་དགའ་མགུ་ནས་བུ་དེ་ལ་
ལྷག་པར་བྱམས་པར་བྱེད་དོ། །སླར་ཡང་ཁྱིམ་བདག་ལེགས་པར་རབ་སད་ཀྱི་
བུས་རང་གི་གླང་པོ་ཆེ་ལ་མཆེ་བ་གསར་པ་སྐྱེས་པ་ཟུང་གཅིག་ཀྱང་བླངས་ནས་
རྒྱལ་པོ་གསལ་རྒྱལ་ལ་ཕུལ་ལོ། །དེ་ཕུལ་བས་རྒྱལ་པོ་གསལ་རྒྱལ་ལྷག་པར་
- 118 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མགུ་ནས་བུ་དེ་ལ་འདི་སྐད་སྨྲས་ཏེ། ཁྱེད་ཅི་འདོད་པའི་མཆོག་སློངས་ཤིག་གང་
འདོད་པ་དེང་ངས་སྦྱིན་ནོ། །ཞེས་སྨྲས་པ་ན་ཁྱིམ་བདག་ལེགས་པར་རབ་སད་ཀྱི་
བུས་རྒྱལ་པོ་གསལ་རྒྱལ་ལ་བུ་མོ་ཆོས་གོས་ཅན་བདག་ལ་སྩོལ་ཅིག་ཅེས་ཞུས་
པས་རྒྱལ་པོས་ཀྱང་བུ་མོ་དེ་དེ་ལ་བྱིན་ནོ། །དེ་ནས་དེ་གཉིས་ཁྱོ་ཤུག་ཏུ་འདུས་ཏེ་
གནས་པ་ན་གསེར་གྱི་གླང་པོ་རིན་པོ་ཆེ་དེ་ལས་ཅི་འདོད་འབྱུང་བས་ལོངས་སྤྱོད་
གང་གིས་ཀྱང་ཕོངས་པ་དང་གཞན་ལས་ཕམ་པ་མེད་པས་མ་ཕམ་པར་གྲགས་
སོ། །དེ་ནས་ནམ་ཞིག་ན་རྒྱལ་པོ་གསལ་རྒྱལ་གྱི་ཁྱིམ་བདག་ལེགས་པར་རབ་
སད་ཀྱི་བུ་མ་ཕམ་པ་དང་བུ་མོ་ཆོས་གོས་ཅན་གཉིས་ཀ་ཁྲིད་ནས་བཅོམ་ལྡན་
འདས་ལ་ཕུལ་བས། བཅོམ་ལྡན་འདས་ཀྱིས་དགེ་སློང་ཚུར་ཤོག་ཚངས་པར་སྤྱད་
པ་སྤྱོད་ཅིག །ཅེས་བཀའ་སྩལ་མ་ཐག་ ཁོ་ནར་སྐྲ་བྱི་ཞིང་རྣམ་སྦྱར་གྱོན་ནས།
ལག་ཏུ་ལྷུང་བཟེད་དང་བྱ་མ་བུམ་དང་ལྡན་པ། སྐྲ་དང་ཁ་སྤུ་བྲེགས་ནས་ཞག་
བདུན་ལོན་པ་ཙམ་དུ་གྱུར་ཅིང་། དགེ་སློང་བསྙེན་པར་རྫོགས་ནས་ལོ་བརྒྱ་ལོན་
པའི་སྤྱོད་ལམ་ལྟ་བུར་གནས་པར་གྱུར་ཏོ། །དེ་བཞིན་གཤེགས་པས་ཚུར་ཤོག་
བཀའ་སྩལ་པས། །སྐྲ་བྱི་རྣམ་སྦྱར་གྱོན་པའི་ལུས་ལྡན་ཞིང་། །མོད་ལ་དབང་པོ་
རབ་ཞིར་གནས་གྱུར་ཏེ། །སངས་རྒྱས་དགོངས་པས་ལུས་གཟུགས་བཀབ་པར་
གྱུར། །དེ་ལྟར་དེ་གཉིས་ཀ་ཚུར་ཤོག་གིས་བསྙེན་པར་རྫོགས་པར་མཛད་པས་
གཉིས་ཀས་བདེན་པ་མཐོང་ཞིང་། ལྷག་པར་མ་ཕམ་པས་འཁོར་བའི་འཁོར་ལོ་
འདི་ཉིད་གཡོ་ཞིང་མི་རྟག་པར་རིག་ནས། འདུ་བྱེད་ཀྱི་རྣམ་པ་ཐམས་ཅད་མཉམ་
པ། ལྷུང་བ་དང་། རྣམ་པར་འཐོར་བ་དང༌། རྣམ་པར་འཇིག་པའི་ཆོས་ཅན་ཡིན་
པར་རིག་སྟེ། ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སུམ་དུ་བྱས་ཏེ་དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་
གྱུར་ནས། གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་
བའི་སེམས་དང་ལྡན་པ། ཙན་དན་སྤངས་པ་ལྟ་བུར་བསིལ་བར་གྱུར་པ། རིག་
པས་སྒོ་ངའི་སྦུབས་བཅོམ་པ། རིག་པ་དང་མངོན་པར་ཤེས་པ་དང་སོ་སོ་ཡང་
དག་པ་རིག་པ་ཐོབ་པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ་
དང༌། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང༌། རྗེད་
པ་དང་གུས་པར་སྨྲ་བའི་གནས་ཐོབ་པར་གྱུར་ཏོ། །དེའི་ཚེ་སྟོན་པས་ངའི་དགེ་
སློང་མ་ཕམ་པ་འདི་ནི་བསོད་ནམས་ཆེ་བའི་མཆོག་ཡིན་ནོ་ཞེས་བསྔགས་སོ། །
གནས་བརྟན་ཆེན་པོ་མ་ཕམ་པ་འདིས་སྟོན་པའི་བཀའ་དྲིན་དྲན་པའི་སྒོ་ནས་
སེམས་ཅན་གྱི་དོན་རྒྱ་ཆེན་པོ་མཛད་ཅིང་སྟོན་པའི་བཀའ་བཞིན་དུ་བསྒྲུབས་ཏེ་ཇི་
སྲིད་སྐྱེ་དགུའི་ཚེ་ལོ་ཡར་འཕེལ་གྱི་བར་དུ་ཐུབ་པའི་བསྟན་པ་སྤེལ་བར་མཛད་
པའི་ཚུལ་ལ་སོགས་པ་ནི་འོག་ཏུ་འཆད་དོ། །གནས་བརྟན་ཆེན་པོ་འདིས་མཛད་
པ་འདི་ལྟར་མཛད་པ་འདི་དག་ཀྱང་གདུལ་བྱ་རྣམས་ལ་གདམས་ངག་འདོམས་
པའི་ཕྱིར་མཛད་པ་ཤ་སྟག་སྟེ་བསོད་ནམས་བྱས་པའི་ལས་ཀྱི་འབྲས་བུ་ནི་སུས་
ཀྱང་དབྲོག་མི་ནུས་པས་རང་ལ་ཕུན་སུམ་ཚོགས་པ་རྒྱ་ཆེན་པོ་འབྱུང་བར་འགྱུར་
རོ། །ཞེས་ འདོམས་ པ་ དང༌། གྲོགས་བཟང་པོ་དང་འཕྲད་པ་ནི་དོན་ཆེའོ་ཞེས་
འདོམས་པ་དང་། རྒྱལ་བའི་བསྟན་པ་དང་མཇལ་བ་ནི་བདེ་ལེགས་ཐམས་ཅད་
ཀྱི་འབྱུང་གནས་ཡིན་པས་བློ་གྲོས་དང་ལྡན་པ་དག་གིས་ཁྱིམ་གྱི་འདུ་འཛི་ལ་མ་
ཆགས་པར་རྒྱལ་བའི་བསྟན་པ་ལ་ངེས་པར་འཇུག་དགོས་སོ་ཞེས་འདོམས་པ་
དང༌། རྒྱལ་བའི་བསྟན་པ་ལ་ཞུགས་ནས་ཀྱང་རྒྱལ་བས་ཇི་ལྟར་གསུངས་པ་ལྟར་
- 120 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བསྒྲུབས་ཏེ་སྟོན་པ་མཉེས་པར་བྱ་དགོས་སོ། །ཞེས་འདོམས་པ་དང་། དབེན་པའི་
གནས་སུ་ནང་དུ་དྲན་པ་ཡང་དག་པར་བཞག་སྟེ་སེམས་རྩེ་གཅིག་ཏུ་གནས་པར་
བྱ་བ་དང༌། གང་དུའང་མི་གཡེང་བའི་སེམས་ཀྱིས་གནས་ལུགས་ལ་མཉམ་པར་
བཞག་སྟེ་འབྲས་བུ་ཐོབ་པར་བྱ་དགོས་སོ་ཞེས་འདོམས་པ་སོགས་ཐ་ན་སྐུའི་རྣམ་
འགྱུར་ཙམ་གྱིས་ཀྱང་གདུལ་བྱ་རྣམས་ལ་ཐབས་ཀྱིས་འདོམས་པར་མཛད་དོ། །
གསུམ་པ་གནས་བརྟན་ཆེན་པོ་ནགས་ན་གནས་ཀྱི་རྟོགས་པ་བརྗོད་པ་ནི།
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་ཀོ་ས་ལ་ཏེ། ཡུལ་ཀོ་ས་
ལར་བྲམ་ཟེ་བཟའ་མི་གཉིས་ཀྱི་སྲས་སུ་སྐུ་འཁྲུངས། རིམ་གྱིས་ལུས་ཀྱི་སྟོབས་
བསྐྱེད་ནས་བྲམ་ཟེའི་རིག་བྱེད་ཡན་ལག་དང་བཅས་པ་ལ་མཁས་པར་བྱས་སོ། །
ནམ་ཞིག་ན་ཁྱིམ་གྱི་གནས་ནི་འབྱོར་པ་ཆེ་ན་བསྲུང་བ་དང༌། སྦེད་པ་དང་། སླར་
ཡང་རྒྱས་པར་བྱ་བའི་ཕྱིར་ཁ་ན་མ་ཐོ་བའི་ལས་དུ་མ་ལ་འཇུག་དགོས་པ་དང་།
རྒྱལ་པོ་དང༌། དགྲ་དང༌། ཆོམ་རྐུན་པ་དང་། སྒོ་ སྐལ་ལ་ སྤྱོད་པ་དག་གིས་མི་
འདོད་བཞིན་དུ་ཁྱེར་བ་ལ་སོགས་པ་གནོད་པ་དུ་མ་འབྱུང་བ་དང་། རྒྱལ་པོའི་
དཔྱ་ཁྲལ་གྱིས་མནར་བ་དང་། ཚོང་དང་སོ་ནམ་སོགས་བྱ་བ་ངན་པས་གཡེང་བ་
དང༌། ཁྱིམ་ གྱི་ དོན་ དུ་ ཕན་ ཚུན་ འཐབ་ པ་ དང༌། གཤེ་བ་ དང༌། རྩོད་ པ་ དང་།
གཡུལ་འགྱེད་པ་སོགས་ལས་ངན་པ་དུ་མ་ལ་འཇུག་དགོས་པ་དང་། འཕགས་པ་
དགྱེས་པའི་ལམ་ལ་འཇུག་དཀའ་བ་སོགས་ཉེས་པ་དུ་མའི་གནས་སུ་གྱུར་པར་
རིག་ནས་ཁྱིམ་ནས་ཐོན་ཏེ་མཉན་ཡོད་ཀྱི་ཤིང་ལོ་མ་བདུན་པའི་ནགས་ཁྲོད་དུ་
དྲང་སྲོང་མང་པོ་གནས་པ་དག་གི་ཁྲོད་དུ་རབ་ཏུ་བྱུང་སྟེ་འཇིག་རྟེན་པའི་བསམ་
གཏན་སྒོམ་པ་ལ་བརྩོན་པར་ བྱས་པས་བསམ་གཏན་གྱི་དངོས་གཞི་ཐོབ་སྟེ་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
འདོད་པའི་འདོད་ཆགས་མངོན་གྱུར་བ་དང་བྲལ་ཏེ་གནས་སོ། །དེའི་ཚེ་སངས་
རྒྱས་བཅོམ་ལྡན་འདས་བགྲོད་པ་གཅིག་པའི་ལམ་སྟོན་པ། རྣམ་གཉིས་ཀྱི་ཤེས་
བྱ་དང་ ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་ཉེ་བར་བཞག་པ་
གསུམ་ལ་མཁས་པ། མི་འཇིགས་པ་བཞིས་མི་འཇིགས་པ། འགྲོ་བ་ལྔར་འགྲོ་བ་
ལས་རྣམ་ པར་ གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་ཀྱི་ཡན་ལག་
བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་གཏན་པ། མཐར་གྱིས་
གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ། སྟོབས་བཅུའི་
སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་རྣམས་ནི་ཆོས་
ཉིད་ ཀྱིས། ཉིན་ དུས་ གསུམ་ མཚན་ དུས་ གསུམ་ སྟེ། ཉིན་མཚན་དུས་དྲུག་ཏུ་
སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། སུ་ནི་རྒུད། སུ་ནི་དར། སུ་
ནི་ཕོངས་ཤིང་འདུག །སུ་ནི་ཉམ་ང་བར་གྱུར། སུ་ནི་གནོད་པ་དང་ལྡན། སུ་ནི་
ཕོངས་པ་དང་ཉམ་ང་བ་དང་གནོད་པ་དང་ལྡན། སུ་ནི་ངན་སོང་དུ་གཞིལ། སུ་ནི་
ངན་སོང་དུ་འབབ། སུ་ནི་ངན་སོང་དུ་བབ། སུ་ནི་ངན་སོང་ནས་ཕྱུང་སྟེ་མཐོ་རིས་
དང་ཐར་པ་དང་འབྲས་བུ་ལ་བཞག་པར་བྱ། སུ་ནི་ཉེས་པར་སྤྱོད་པའི་འདམ་དུ་
བྱིང་བ་ལས་ལག་ནས་དྲང་བར་བྱ། སུ་ནི་འཕགས་པའི་ནོར་བདུན་མེད་པ་ལས་
འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། སུ་ནི་
དགེ་བའི་རྩ་བ་རྣམས་མ་སྐྱེད་པ་ལས་བསྐྱེད་པར་བྱ། སུ་ནི་དགེ་བའི་རྩ་བ་རྣམས་
བསྐྱེད་ཟིན་པ་ལས་ཡོངས་སུ་སྨིན་པར་བྱ། སུ་ནི་དགེ་བའི་རྩ་བ་རྣམས་ཡོངས་སུ་
སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། སུ་ལ་ནི་སངས་རྒྱས་
བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་ཀྱི་
- 122 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གཟིགས་ པ་ འཇུག་གོ །རྒྱ་མཚོ་ ཆུ་སྲིན་རྣམས་ ཀྱང་ གནས། །དུས་རླབས་ཡོལ་
བར་ འགྱུར་ཡང་སྲིད། །གདུལ་བར་བྱ་བའི་སྲས་རྣམས་ལ། །སངས་རྒྱས་དུས་
ལས་ཡོལ་བ་མེད། དེ་ནས་བཅོམ་ལྡན་འདས་ཀྱིས་དྲང་སྲོང་ནགས་ན་གནས་
རྗེས་སུ་བཟུང་བའི་དུས་ལ་བབ་པར་དགོངས་ནས་མཉན་ཡོད་ཀྱི་ཤིང་ལོ་མ་
བདུན་པའི་ནགས་ཁྲོད་དེར་བྱོན་ནོ། །དེའི་ཚེ་སྟོན་པ་དགུང་ལོ་ཞེ་དགུ་ལ་བབ་
པའི་དུས་ཡིན་ཞེས་སྔོན་གྱི་རྟོགས་བརྗོད་འགའ་ཞིག་ལས་འབྱུང་ངོ༌། །ཕྱོགས་
དེར་སྟོན་པ་བྱོན་པ་དྲང་སྲོང་ནགས་ན་གནས་ཀྱིས་མཐོང་ནས་ཤིན་ཏུ་དད་དེ་
བཅོམ་ ལྡན་ འདས་ ལ་ ཕྱག་ འཚལ་ཏེ། སྐྱབས་ སུ་ གསོལ་ པས། སྟོན་པས་ཀྱང་
དགྱེས་བཞིན་དུ་དགེ་སློང་ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་
མ་ཐག་ཏུ་སྐྲ་བྱི། སྣམ་སྦྱར་གྱོན། ལག་ན་ལྷུང་བཟེད་དང་བྱ་མ་བུམ་ཐོགས་ཤིང་།
སྐྲ་དང་ཁ་སྤུ་བྲེགས་ནས་ཞག་བདུན་ལོན་པ་ལྟ་བུ། བསྙེན་པར་རྫོགས་ནས་ལོ་
བརྒྱ་ལོན་པའི་སྤྱོད་ལམ་དུ་གནས་པར་གྱུར་ཏོ། །དེ་བཞིན་གཤེགས་པས་ཚུར་
ཤོག་བཀའ་སྩལ་པས། སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང་། །མོད་ལ་དབང་
པོ་རབ་ཞི་གནས་གྱུར་ཏེ། །སངས་རྒྱས་དགོངས་པས་ལུས་གཟུགས་བཀབ་པར་
གྱུར། །དེ་ནས་སྟོན་པས་ཆོས་བསྟན་པས་སྡེ་སྣོད་གསུམ་གྱི་དོན་རྟོགས་ཤིང་།
འབད་དེ་བསྒོམས་པས་འཁོར་བའི་འཁོར་ལོ་འདི་ཉིད་གཡོ་ཞིང་མི་བརྟན་པར་
རིག་ནས། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང༌། ལྟུང་བ་དང་། རྣམ་པ་
འཐོར་བ་དང༌། རྣམ་པར་འཇིག་པའི་ཆོས་ཅན་ཡིན་པར་རྩད་ཆོད་དེ། ཉོན་མོངས་
པ་ཐམས་ཅད་ སྤངས་ནས། དགྲ་བཅོམ་པ་ཉིད་མངོན་གསུམ་དུ་བྱས་ཏེ། དགྲ་
བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། གསེར་དང་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བོང་བར་མཉམ་པར་ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ།
ཙན་དན་སྤངས་པ་ལྟ་བུར་བསིལ་བར་གྱུར་པ། རིག་པས་སྒོ་ངའི་སྦུབས་བཅོམ་
པ། རིག་པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ།
སྲིད་པའི་རྙེད་པ་དང་། ཆགས་པ་དང་བཀུར་སྟི་ལ་མི་ལྟ་བ་དང་། དབང་པོ་དང་
ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་། རྗེད་པ་དང་གུས་པར་སྨྲ་
བའི་གནས་ཐོབ་ པར་ གྱུར་ཏོ། །དེའི་ཚེ་སྟོན་པས། ངའི་དགེ་ སློང་དབེན་པར་
གནས་པའི་མཆོག་ནི་ནགས་ན་གནས་འདི་ཡིན་ནོ་ཞེས་བསྔགས་སོ། །དེ་ལྟར་
དྲང་སྲོང་ནགས་ན་གནས་ཀྱིས་ཡོན་ཏན་གྱི་ཁྱད་པར་ཆེན་པོ་འདི་ཐོབ་ན་འཕགས་
པ་སེང་ལྡེང་ནགས་ན་གནས་ཞེས་ཀུན་ཏུ་གྲགས་སོ། །དེ་ནས་འཕགས་པ་ནགས་
ན་གནས་ཀྱིས་སྟོན་པའི་བཀའ་དྲིན་རྗེས་སུ་དྲན་པའི་སྒོ་ནས་སྟོན་པ་མཉེས་པར་
བྱ་བའི་མཆོག་ནི་སེམས་ཅན་རྣམས་འཁོར་བ་ལས་སྒྲོལ་བར་བྱ་བ་འདི་ཡིན་ནོ་
སྙམ་དུ་གདུལ་བྱ་གང་དང་གང་རྗེས་སུ་བཟུང་བར་འོས་པ་དེ་དང་རྗེས་སུ་བཟུང་
སྟེ་ངན་སོང་གིས་འཇིགས་ནས་མཐོ་རིས་ལ་བཞག་པར་འོས་པ་རྣམས་མཐོ་རིས་
ལ་འགོད། འཁོར་བས་འཇིགས་ནས་ཐར་པ་འདོད་པ་རྣམས་ཐར་པ་ཐོབ་པར་
བྱེད་པའི་ཐབས་དམ་པ་བསླབ་པ་གསུམ་ལ་འགོད་པར་མཛད་པ་སོགས་རང་རང་
གི་ཁམས་དང་མཐུན་པར་ཆོས་བསྟན་ཏེ་འདུལ་བར་མཛད་ཅིང་ལྷག་པར་འདྲེ་
སྲིན་གདུག་པ་ཅན་རྣམས་སེམས་ཅན་རྣམས་ལ་གནོད་ཅིང་འཚེ་བར་བྱེད་པར་
གཟིགས་ནས་དེ་དག་འདུལ་བ་ལ་བརྩོན་པར་མཛད་དོ། །གནས་བརྟན་ཆེན་པོ་
འདིས་མཛད་པ་འདི་ལྟར་བསྟན་པ་དེ་དག་ཀྱང་སེམས་ཅན་གྱི་དོན་དུ་མཛད་པ་
ཁོ་ན་སྟེ། བསྔགས་འོས་བསྔགས་བསྟོད་ལས། ཁྱོད་ཀྱི་ཆོས་ལ་མི་ཕྱོགས་པའི། །
- 124-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྐྱེ་བོ་གཏི་མུག་གིས་ལྡོངས་པ། །སྲིད་རྩེའི་བར་དུ་སོང་ནས་ཀྱང་། །སྡུག་བསྔལ་
ཡང་འབྱུང་སྲིད་པ་སྒྲུབ། ཁྱོད་ཀྱི་བསྟན་པའི་རྗེས་འགྲོ་བ། །བསམ་གཏན་དངོས་
གཞི་མ་ཐོབ་ཀྱང་། །བདུད་ཀྱི་མིག་རས་བཙའ་བཞིན་དུ། །སྲིད་པ་དག་ན་བཟློག་
པར་བགྱིད། །ཅེས་གསུངས་པ་ལྟར་རྒྱལ་བའི་བསྟན་པ་ལས་ཕྱི་རོལ་ཏུ་གྱུར་པ་
རྣམས་ལ་ནི་ཇི་ཙམ་འབད་དེ་བསྒོམས་ཀྱང་གཟུགས་གཟུགས་མེད་ཀྱི་ཏིང་ངེ་
འཛིན་ཙམ་ཐོབ་པ་སྲིད་ཀྱི་འཁོར་བ་ལས་ཐར་བའི་ཐབས་ནི་ཡོད་པ་མ་ཡིན་ནོ་
ཞེས་འདོམས་པ་དང་། འཁོར་བ་ལས་ངེས་པར་ཐར་པར་འདོད་པ་རྣམས་ཀྱིས་ནི་
སྟོན་པ་ཐུགས་རྗེ་ཅན་ཉིད་ལ་སྐྱབས་སུ་སོང་སྟེ་རྒྱལ་བའི་བསྟན་པ་ཁོ་ན་ལ་
འཇུག་དགོས་སོ་ཞེས་འདོམས་པ་དང་། རྒྱལ་བ་དགྱེས་པར་འདོད་པ་རྣམས་ཀྱིས་
ནི་རང་གི་རྒྱུད་དུལ་བར་བྱས་ནས་ཅི་ནུས་ཅི་འོས་ཀྱིས་གཞན་ལ་ཕན་པ་བྱ་
དགོས་སོ་ཞེས་འདོམས་པ་དང་། རྩོད་དུས་སྙིགས་མའི་སྐབས་འདིར་ནག་ཕྱོགས་
ཀྱི་འདྲེ་སྲིན་གདུག་པ་ཅན་འདི་རྣམས་རྒྱལ་བའི་བསྟན་པ་དང་སེམས་ཅན་གྱི་བདེ་
སྐྱིད་འཇོམས་པར་བྱེད་པ་ལ་ཞུགས་པས། འདི་དག་འདུལ་བར་ནུས་ན་སེམས་
ཅན་ཡོངས་ལ་ཕན་ཆེ་བས་སྙིང་རྗེ་དང་ནུས་པར་ལྡན་པ་རྣམས་ཀྱིས་ནི་འདི་དག་
བསླབ་པའི་གཞི་ལྔ་ལ་བཀོད་དེ་གདུལ་བར་བྱ་དགོས་སོ་ཞེས་འདོམས་པ་དང༌།
རྒྱལ་བའི་བསྟན་པ་ལ་རབ་ཏུ་བྱུང་བ་རྣམས་ཀྱིས་གྲོང་གི་འདུ་འཛི་སྤངས་ཏེ་
དབེན་པའི་ནགས་ཁྲོད་དུ་གནས་པར་བྱ་དགོས་སོ་ཞེས་འདོམས་པ་སོགས་ཀྱི་
ཕྱིར་མཛད་པ་དེ་ལྟར་མཛད་དོ། །
བཞི་པ་གནས་བརྟན་ཆེན་པོ་དུས་ལྡན་གྱི་རྟོགས་པ་བརྗོད་པ་ནི། གནས་
བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་རྒྱ་གར་གྱི་གྲོང་ཁྱེར་ཆེན་པོ་དྲུག་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གི་ནང་ནས་མཉན་ཡོད་དོ། །གནས་བརྟན་ཆེན་པོ་འདི་མཉན་ཡོད་དུ་ཇི་ལྟར་
འཁྲུངས་པའི་ཚུལ་ནི། མཉན་ཡོད་ན་ཁྱིམ་བདག་ཕྱུག་ཅིང་ནོར་མང་བ་ལོངས་
སྤྱོད་ཆེ་བ། ཡོངས་སུ་འཛིན་པ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་
ལྡན་ པ། རྣམ་ ཐོས་ ཀྱི་བུའི་ནོར་ལ་ནོར་ གྱིས་ འགྲན་ པ་ ཞིག་ གནས་ པ་དེས།
གཉེན་ཟླར་འོས་པ་ལས་ཆུང་མ་བླངས་ནས། དེ་དེ་དང་ལྷན་ཅིག་ཏུ་རྩེ་ཞིང་དགའ་
ལ་དགའ་མགུར་སྤྱད་ཀྱང་དེ་ལ་བུ་མེད་པས་བུ་འདོད་པའི་ཕྱིར་ལྷ་རྣམས་ལ་
མཆོད་ཅིང་གསོལ་བ་འདེབས་ཏེ། གུ་ལང་དང་། ཆུ་ལྷ་དང་། ཀུ་བེ་ར་དང་། བརྒྱ་
བྱིན་དང་། ཚངས་པ་ལ་སོགས་པ་དང་། ཀུན་དགའ་ར་བའི་ལྷ་དང༌། ནགས་ཚལ་
གྱི་ལྷ་དང་། ལམ་གྱི་བཞི་མདོའི་ལྷ་དང་། སུམ་མདོའི་ལྷ་དང་། གཏོར་མ་ལེན་
པའི་ལྷ་དང་། ལྷན་ཅིག་སྐྱེས་པའི་ལྷ་དང༌། རྟག་ཏུ་ཕྱི་བཞིན་འབྲང་བའི་ལྷ་རྣམས་
ལ་གསོལ་བ་འདེབས་ལ། འཇིག་རྟེན་ན་ལྷ་ལ་མཆོད་ཅིང་གསོལ་བ་བཏབ་པའི་
རྒྱུས་བུ་དང་བུ་མོ་སྐྱེ་བར་འགྱུར་རོ་ཞེས་གྲགས་མོད་ཀྱི། དེ་ཡང་དེ་ལྟ་ནི་མ་ཡིན་
ཏེ། གལ་ཏེ་ལྷ་ལ་མཆོད་ཅིང་གསོལ་བ་བཏབ་པའི་རྒྱུས་བུ་དང་བུ་མོ་སྐྱེ་བར་
འགྱུར་དུ་ཟིན་ན། འཁོར་ལོས་བསྒྱུར་བའི་རྒྱལ་པོ་བཞིན་དུ་རེ་རེ་ལ་ཡང་བུ་སྟོང་
སྟོང་ཡོད་པར་འགྱུར་བའི་རིགས་ན། དེ་ནི་དེ་ལྟ་མ་ཡིན་ཏེ་གནས་གསུམ་ཚོགས་
པ་ལས་བུ་དང་བུ་མོ་སྐྱེ་བར་འགྱུར་ཏེ། གསུམ་གང་ཞེ་ན། ཕ་མ་གཉིས་འདོད་
ཆགས་ལངས་ཏེ་འཕྲད་པ་དང་། མ་དུས་ལ་བབ་ཅིང་ཟླ་མཚན་དང་ལྡན་པ་དང་།
དྲི་ཟ་ཉེ་བར་འོངས་ཤིང་དྲི་ཟའི་སེམས་ཀྱང་རྗེས་སུ་ཆགས་པ་དང་ལྡན་པ་དང་
ཁོང་ཁྲོ་བ་དང་ལྡན་པ་རྣམ་པ་གཉིས་ལས་གང་ཡང་རུང་བ་སྐྱེས་པའོ། །དེ་ནས་
ཁྱིམ་བདག་དེ་ཡང་ལྷ་རྣམས་ལ་མཆོད་ཅིང་གསོལ་བ་འདེབས་པ་ལྷུར་བྱེད་ལ།
- 126 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སེམས་ཅན་སྲིད་པ་ཐ་མ་པ། བཙལ་བར་བྱ་བ་རྙེད་པ། ཐར་པའི་སྐལ་བ་ཅན་དུ་
གྱུར་པ། ཚོགས་བསགས་པ། མྱ་ངན་ལས་འདས་པ་ལ་ནང་དུ་བལྟས་པ། འཁོར་
བ་ལས་ཕྱི་རོལ་ཏུ་བལྟས་པ། སྲིད་པར་འགྲོ་བའི་སྐྱེ་གནས་རྣམས་མི་འདོད་པ།
ལུས་ཐ་མ་འཛིན་པ་ཞིག་ ཀྱང་དེའི་ཆུང་མའི་མངལ་དུ་ཞུགས་སོ། །བུད་མེད་
མཁས་པའི་རང་བཞིན་ཅན་ལ་ནི་ཐུན་མོང་མ་ཡིན་པའི་ཆོས་ལྔ་ཡོད་དེ། ལྔ་གང་
ཞེ་ན་སྐྱེས་པ་ཆགས་པ་ཡང་ཤེས་ཤིང་ཆགས་པ་དང་བྲལ་བ་ཡང་ཤེས་པ་དང་།
དུས་ཀྱང་ཤེས་ལ་ཟླ་མཚན་ཡང་ཤེས་པ་དང་། དུ་ཆགས་པ་ཤེས་པ་དང་། གང་
ལས་ཆགས་པ་ཤེས་པ་དང༌། ཁྱེའུར་འགྱུར་བ་ཡང་ཤེས་ལ་བུ་མོར་འགྱུར་བ་ཡང་
ཤེས་ཏེ་གལ་ཏེ་ཁྱེའུ་ཡིན་ན་ནི་ལྟོ་གཡས་ལོགས་སུ་བརྟེན་ཅིང་གནས་སོ། །གལ་
ཏེ་བུ་མོ་ཡིན་ན་ནི་ལྟོ་གཡོན་ལོགས་སུ་བརྟེན་ཅིང་གནས་སོ། །དེ་ནས་གང་གི་ཚེ་
དེ་ལ་བུ་ཆགས་པར་གྱུར་པ་དེའི་ཚེ། དེ་དགའ་ཆེས་ནས་ཁྱིམ་ཐབ་ལ་སྦྲན་པ། ཇོ་
བོ་བདག་ལ་སྲས་ཆགས་ཏེ། བདག་གི་རུམ་གཡས་ལོགས་སུ་བརྟེན་ཅིང་གནས་
པ་ལས་ན་ཁྱེའུར་འགྱུར་བར་ངེས་ཀྱིས། དགྱེས་པ་བསྐྱེད་དུ་གསོལ་ཞེས་བྱས་
པས། དེ་ཡང་དགའ་ཆེས་ནས་རོ་སྟོད་ནི་བཏེག་ལག་པ་གཡས་པ་ནི་བརྐྱང་ནས་
བདག་གིས་ཡུན་རིང་པོ་ནས་སྨོན་སྨོན་པའི་བུའི་ངོ་མཐོང་བར་འོང་ངོ་། །བདག་
གི་བུ་རུང་བར་གྱུར་ཅིག །མི་རུང་བར་མ་གྱུར་ཅིག །བདག་གི་བྱ་བ་དག་བྱེད་
པར་ཤོག་ཅིག །གསོན་ན་གསོན་པའི་ལས་ཕྱིར་གསོ་བར་ཤོག་ཅིག་ནོར་སྐལ་ལ་
སྤྱོད་པར་ཤོག་ཅིག །བདག་གི་རིགས་བརྒྱུད་ཡུན་རིང་དུ་གནས་པར་ཤོག་ཅིག །
བདག་ཅག་འདས་ཏེ་ཤི་བའི་འོག་ཏུ་ཡང་བདག་ཅག་གི་ཕྱིར་མང་ཡང་རུང་ཉུང་
ཡང་རུང་སྟེ། སྦྱིན་པ་དག་བྱིན་ལ་བསོད་ནམས་དག་བྱས་ནས། དེ་གཉིས་གང་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་གང་དུ་སོང་བ་དེར་འདི་འགྲོ་བར་གྱུར་ཅིག །ཅེས་ཡོན་བསྔོ་བ་བྱེད་པར་གྱུར་
ཅིག །ཅེས་དགའ་བའི་ཚིག་བརྗོད་དོ། །དེས་བུ་ཆགས་པར་རིག་ནས་བུའི་རིམ་
གྲོ་བྱ་བའི་ཕྱིར་གང་བཟང་གིས་སྟེང་དུ་ཉམས་རངས་སུ་བཞག་སྟེ། གྲང་བའི་ཚེ་
གྲང་བའི་ཡོ་བྱད་རྣམས་དང་། ཚ་བའི་ཚེ་ཚ་བའི་ཡོ་བྱད་རྣམས་དང༌། སྨན་པས་
བསྟན་པའི་ཟས་རྣམས་དང༌། ཧ་ཅང་ཁ་བ་མ་ཡིན་པ་རྣམས་དང་། ཧ་ཅང་སྐྱུར་བ་
མ་ཡིན་པ་རྣམས་དང་། ཧ་ཅང་ལན་ཚྭ་ཆེ་བ་མ་ཡིན་པ་རྣམས་དང་། ཧ་ཅང་མངར་
བ་མ་ཡིན་པ་རྣམས་དང་། ཧ་ཅང་རོ་ཚ་བ་མ་ཡིན་པ་རྣམས་དང་། ཧ་ཅང་བསྐ་བ་
མ་ཡིན་པ་རྣམས་ཏེ། ཁ་བ་དང༌། སྐྱུར་བ་དང་། ལན་ཚྭ་དང་། མངར་བ་དང༌། ཚ་
བ་དང་། བསྐུ་བ་མེད་ པའི་ ཟས་རྣམས་ཀྱིས་བརྟེན་ཅིང་། དོ་ཤལ་དང་། སེ་མོ་
དོས་ལུས་རྣམ་པར་ཀླུབས་ཏེ་ལྷའི་བུ་མོ་དགའ་བའི་ཚལ་ན་རྣམ་པར་རྒྱུ་བ་བཞིན་
དུ་ཁྲིའི་སྟེང་ནས་ཁྲིའི་སྟེང་དང་། ཁྲིའུའི་སྟེང་ནས་ཁྲིའུའི་སྟེང་དུ་རྒྱུ་ཞིང་འོག་གི་ས་
གཞི་ལ་མི་འབབ་པ་དང་། དེས་ཡིད་དུ་མི་འོང་བའི་སྒྲ་སྐད་ཅི་ཡང་མི་ཐོས་པར་
བྱས་ སོ། །སངས་ རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་ སྟོན་པ།
རྣམ་པ་གཉིས་ཀྱི་ཤེས་བྱ་དང་ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་པ་
ཉེ་བར་བཞག་པ་ གསུམ་ལ་མཁས་པ། མི་འཇིགས་ པ་བཞིས་མི་འཇིགས་པ།
འགྲོ་བ་ལྔར་འགྲོ་བ་རྣམས་ལས་གྲོལ་བ། སྐྱེ་མཆེད་དྲུག་ལ་མཁས་པ། བྱང་ཆུབ་
ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་བསམ་གཏན་པ།
མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག་པ།
སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་སྒྲོགས་པ་
རྣམས་ནི། ཆོས་ཉིད་ཀྱིས་ཉིན་དུས་གསུམ་མཚན་དུས་གསུམ་སྟེ། ཉིན་མཚན་
- 128 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། སུ་ནི་རྒུད། སུ་
ནི་དར། སུ་ནི་ཕོངས་ཤིང་འདུག །སུ་ནི་ཉམ་ང་བར་གྱུར། སུ་ནི་གནོད་པ་དང་
ལྡན། སུ་ནི་ཕོངས་པ་དང་ཉམ་ང་བ་དང་གནོད་པ་དང་ལྡན། སུ་ནི་ངན་སོང་དུ་
གཞོལ། སུ་ནི་ངན་སོང་དུ་འབབ། སུ་ནི་ངན་སོང་དུ་བབ། སུ་ནི་ངན་སོང་ནས་
བྱུང་སྟེ། མཐོ་རིས་དང་ཐར་པ་དང་འབྲས་བུ་ལ་བཞག་པར་བྱ། སུ་ནི་ཉེས་པར་
སྤྱོད་པའི་འདམ་དུ་བྱིང་བ་གང་གི་ལག་ནས་དྲང་པར་བྱ། སུ་ནི་འཕགས་པའི་ནོར་
བདུན་མེད་པ་ལས་འཕགས་ པའི་ནོར་བདུན་གྱི་དབང་ཕྱུག་ལ་དབང་བྱེད་དུ་
གཞུག་པར་བྱ། སུ་ནི་དགེ་བའི་རྩ་བ་རྣམས་མ་སྐྱེད་པ་ལས་བསྐྱེད་པར་བྱ། སུ་ནི་
དགེ་བའི་རྩ་བ་རྣམས་བསྐྱེད་ཟིན་པ་ལས་ཡོངས་སུ་སྨིན་པར་བྱ། སུ་ནི་དགེ་བའི་
རྩ་བ་ཡོངས་སུ་སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། སུ་ལ་ནི་
སངས་རྒྱས་བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་
ཡེ་ཤེས་ཀྱི་གཟིགས་པ་འཇུག་གོ །རྒྱ་མཚོ་ཆུ་སྲིན་རྣམས་ཀྱི་གནས། །དུས་རླབས་
ཡོལ་བར་འགྱུར་ཡང་སྲིད། །གདུལ་བར་བྱ་བའི་སྲས་རྣམས་ལ། །སངས་རྒྱས་
དུས་ལས་ཡོལ་བ་མེད། །སངས་རྒྱས་བཅོམ་ལྡན་འདས་རྣམས་ཇི་ལྟར་ཉིན་དུས་
གསུམ་མཚན་དུས་གསུམ་སྟེ། ཉིན་མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་
འཇིག་རྟེན་ལ་གཟིགས་པ་དེ་བཞིན་དུ། ཉན་ཐོས་ཆེན་པོ་རྣམས་ཀྱང་ཉིན་དུས་
གསུམ་མཚན་དུས་གསུམ་སྟེ། ཉིན་མཚན་དུས་དྲུག་ཏུ་ཉན་ཐོས་ཀྱི་མིག་གིས་
འཇིག་རྟེན་ལ་ལྟ་བར་བྱེད་དེ། ཚེ་དང་ལྡན་པ་མ་འགགས་པས་ཉན་ཐོས་ཀྱི་མིག་
གིས་འཇིག་རྟེན་ལ་བལྟས་པ་ན། སྲིད་པ་ཐ་མ་པའི་སེམས་ཅན་ཞིག་ཁྱིམ་བདག་
དེའི་ཆུང་མ་ཆེན་མོའི་ལྟོར་ཉིང་མཚམས་སྦྱར་བར་མཐོང་ངོ༌། །མཐོང་ནས་ཀྱང་
129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བསམས་པ། སེམས་ཅན་དེ་སུས་འདུལ་བར་འགྱུར། ཅི་སངས་རྒྱས་ཀྱིས་འདུལ་
བར་འགྱུར་རམ། འོན་ཏེ་ཉན་ཐོས་ཀྱིས་འདུལ་བར་འགྱུར་ཞིག་གུ་སྙམ་པ་དང༌།
དེས་བདག་ཉིད་ཀྱིས་འདུལ་བར་འགྱུར་བར་མཐོང་ནས། ཟླ་མེད་པ་དང་གཡོག་
མེད་པར་གཅིག་པུ་ཁྱིམ་བདག་དེའི་ཁྱིམ་དུ་སོང་བ་དང་། ཁྱིམ་བདག་དེས་ཚེ་
དང་ལྡན་པ་མ་འགགས་པ་ཟླ་མེད་པ་དང་གཡོག་མེད་པར་གཅིག་པུ་འོང་བ་
མཐོང་ངོ༌། །མཐོང་ནས་ཀྱང་འཕགས་པ་ཁྱོད་ཟླ་མ་མཆིས་པ་དང་། ཞབས་འབྲིང་
མ་མཆིས་པར་གཅིག་པུར་གཤེགས་ན། འཕགས་པའི་ཞབས་འབྲིང་བགྱིད་པ་
འགའ་ཡང་མ་མཆིས་སམ་ཞེས་དྲིས་སོ། །ཚེ་དང་ལྡན་པ་མ་འགགས་པས་སྨྲས་
པ། ཁྱེད་ཅག་ལྟ་བུ་འབའ་ཞིག་ལས་རྙེད་པ་མ་གཏོགས་པར་བདག་ཅག་གིས་
གུས་ནས་གཡོག་ག་ལས་རྙེད་དེ། ཁྱེད་ལས་རྙེད་པ་འབའ་ཞིག་བདག་ཅག་གི་
གཡོག་ བྱེད་ པར་ ཟད་ དོ། ཁྱིམ་ བདག་ གིས་ སྨྲས་ པ། འཕགས་ པ་ བདག་ གི་
མཆིས་བྲང་ལ་བུ་ཆགས་པ་མཆིས་ཀྱིས། དེ་ལས་གལ་ཏེ་ཁྱེའུ་ཞིག་བཙས་པར་
གྱུར་ན། དེ་བདག་གིས་འཕགས་པའི་ཞབས་འབྲིང་དུ་འབུལ་ལོ། །ཚེ་དང་ལྡན་པ་
མ་འགགས་པས་སྨྲས་པ། ཁོང་དགེ་བ་དག་ནི་དམ་བཅས་པ་ལ་བརྟན་པ་ཡིན་ནོ་
ཞེས་དེ་སྐད་སྨྲས་ནས། ཚེ་དང་ལྡན་པ་མ་འགགས་པ་སོང་ངོ༌། ཁྱིམ་བདག་དེའི་
ཆུང་མ་ཡང་ཟླ་བ་དགུའམ་བཅུ་ལོན་པ་དང་། ཁྱེའུ་གཟུགས་བཟང་ཞིང་བལྟ་ན་
སྡུག་པ་མཛེས་པ་ཞིག་བཙས་ཏེ། དེའི་ལུས་ཐམས་ཅད་ནས་སྣ་མའི་མེ་ཏོག་གི་དྲི་
ངད་ལྡང་སྟེ། དེས་ཁྱིམ་དེ་ཐམས་ཅད་སྣ་མའི་མེ་ཏོག་གི་དྲིས་འགེངས་པར་བྱེད་
དོ། ཁྱེའུ་དེ་མའི་མངལ་དུ་ཞུགས་པ་དང་། བཙས་པའི་ཚེ་ཡང་ཁྱིམ་དེ་ཀུན་ཏུ་སྣ་
མའི་མེ་ཏོག་གི་ཆར་བབས་སོ། །དེ་ནས་དེའི་བཙས་སྟོན་རྒྱས་པར་བྱས་ནས། །
- 130 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཁྱེའུ་འདིའི་མིང་ཇི་སྐད་གདགས་ཞེས་མིང་འདོགས་པར་བྱེད་པ་ན། ཁྱེའུ་འདི་
མའི་མངལ་དུ་ཞུགས་པ་དང་། བཙས་པའི་ཚེ་ཁྱིམ་དུ་སྣ་མའི་མེ་ཏོག་གི་ཆར་
བབས་པས་ན། དེའི་ཕྱིར་ཁྱེའུ་འདིའི་མིང་སྣ་མའི་མེ་ཏོག་ཅེས་གདགས་སོ། །དེ་
ནས་ཁྱེའུ་སྣ་མའི་མེ་ཏོག་འོ་མ་དང་། ཞོ་དང༌། མར་དང་། ཞུན་མར་དང་། མར་
གྱི་ཉིང་ཁུས་བསྐྱེད་བསྲིངས་ཏེ་མཚོའི་ནང་གི་པདྨ་བཞིན་དུ་སྐྱེ་དྲག་པར་གྱུར་
ཏོ། །དེ་གང་གི་ཚེ་ཆེར་སྐྱེས་པ་དེའི་ཚེ། ཡི་གེ་དང་། ཁོང་རྩིས་དང་། ཤོང་དགོད་
པ་ དང༌། ལག་ རྩིས་ དང༌། དབྱུང་ བ་ དང་། སྦ་ བ་ དང༌། དགྲམ་ པ་ དང་། གོས་
བརྟག་པ་དང་། ནོར་བུ་བརྟག་པ་དང་། རིན་པོ་ཆེ་བརྟག་པ་དང། སྤོས་བརྟག་པ་
དང་། སྨན་ བརྟག་པ་དང་། གླང་ པོ་ ཆེ་ བརྟག་ པ་དང་། རྟ་བརྟག་ པ་ དང་། གོ་
མཚོན་བརྟག་ པ་ བསླབས་ཏེ། ཡི་གེ་ལ་མཁས་པ་དང༌། ཀློག་མཁས་ པ་ དང་།
མཛངས་པ་དང་། བྱ་བ་ལ་གསལ་བ་དང་། ཡིད་གཞུངས་པ་དང༌། བརྟག་པ་རྣམ་
པ་བརྒྱད་ལ་བྱང་བར་གྱུར་ཏོ། །དེ་ནས་ཕྱི་ཞིག་ན་ཚེ་དང་ལྡན་པ་མ་འགགས་པས་
ཁྱེའུ་དེ་རབ་ཏུ་དབྱུང་བའི་དུས་ལ་བབ་པར་མཐོང་ནས། ཁྱིམ་བདག་དེའི་ཁྱིམ་དུ་
སོང་སྟེ། ཁྱིམ་བདག་ལ་སྨྲས་པ། ཁྱིམ་བདག་ཁྱེའུ་འདི་ནི་མ་བཙས་པའི་སྔ་རོལ་
ནས་ཁྱོད་ཀྱིས་བདག་གི་གཡོག་ཏུ་བྱིན་ཏེ། ཁོང་དགེ་བ་རྣམས་ནི་དམ་བཅས་པ་
ལ་བརྟན་པ་ཡིན་ནོ། །དེ་ཁོ་ན་ལྟར་དམ་བཅས་སམ། ཁྱིམ་བདག་གིས་སྨྲས་པ།
འཕགས་པ་དེ་ཁོ་ན་ལྟར་དམ་བཅས་ལ། ཞེས་སྨྲས་ནས། ཁྱེའུ་དེ་ལག་པ་གཉིས་
ཀྱིས་བཟུང་སྟེ། ཚེ་དང་ལྡན་པ་མ་འགག་པ་ལ་ཕུལ་ནས་སྨྲས་པ། བུ། ཁྱོད་མ་
བཙས་པའི་སྔ་རོལ་ནས་འཕགས་པ་མ་འགགས་པ་ལ་ངས་ཕུལ་གྱིས་སོང་ལ་
འཕགས་ པའི་ ཞབས་འབྲིང་ གྱིས་ཤིག ཁྱེའུས་ སྨྲས་ པ། དེ་ ནི་ བདག་ ལ་ ཕན་
- 131-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བཏགས་པ་ལགས་སོ་ཞེས་བྱས་ནས། ཁྱེའུ་དེ་ཚེ་དང་ལྡན་པ་མ་འགགས་པའི་ཕྱི་
བཞིན་ཆས་སོ། །ཚེ་དང་ལྡན་པ་མ་འགགས་པས་ ཀྱང་ཁྱིམ་བདག་དེ་ཆོས་ ཀྱི་
གཏམ་གྱིས་ཡང་དག་པར་བསྟན། ཡང་དག་པར་གཟེངས་བསྟོད། ཡང་དག་པར་
དགའ་བར་བྱས་ནས། སྟན་ལས་ལངས་ཏེ་སོང་ངོ༌། །དེ་ནས་ཁྱེའུ་དེ་ཚེ་དང་ལྡན་
པ་མ་འགགས་ པས་ གཙུག་ལག་ ཁང་དུ་ཁྲིད་ནས་རབ་ཏུ་ཕྱུང་ སྟེ། ཀུན་ སྤྱོད་
བསླབས་ཤིང་སྡེ་སྣོད་གསུམ་ཀློག་ཏུ་བཅུག །ལོ་ལོན་པ་ན་བསྙེན་པར་རྫོགས་
པར་ བྱས་ནས། དེ་ ལ་ ལུང་ ཡང་ ཕོག་གོ །དེས་ ཀྱང་བརྩོན་པ་དང་། བསྒྲུབ་ པ་
དང༌། འབད་ པས་ ཉོན་མོངས་པ་ཐམས་ཅད་སྤངས་ནས། དགྲ་བཅོམ་པ་ཉིད་
མངོན་སུམ་དུ་བྱས་ཏེ། དེ་དགྲ་བཅོམ་པ་ཁམས་གསུམ་པའི་འདོད་ཆགས་དང་
བྲལ་ བར་ གྱུར་ ནས། གསེར་ དང་ བོང་ བར་ མཉམ་ པ། ནམ་ མཁའ་ དང་ ལག་
མཐིལ་དུ་འདྲ་བའི་སེམས་དང་ལྡན་པ། ཙན་དན་སྦངས་པ་ལྟ་བུར་བསིལ་བར་
གྱུར་པ། རིག་པས་སྒོ་ངའི་སྦུབས་བཅོམ་པ་རིག་པ་དང་མངོན་པར་ཤེས་པ་དང་
སོ་སོ་ཡང་དག་པར་རིག་པ་ཐོབ་པ་དང༌། སྲིད་པའི་རྙེད་པ་དང་ཆགས་པ་དང་
བཀུར་སྟི་ལ་རྒྱབ་ཀྱིས་ཕྱོགས་པ། དབང་པོ་དང་ཉེ་དབང་དང་བཅས་པའི་ལྷ་
རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །དེ་ཡང་
རྫུ་འཕྲུལ་ཆེ་ཞིང་མཐུ་ཆེ་ལ་བསམ་གཏན་དང་། རྣམ་པར་ཐར་པ་དང་། ཏིང་ངེ་
འཛིན་དང༌། སྙོམས་པར་འཇུག་པའི་བར་དུ་ཐོབ་པ་ཡིན་ནོ། །དེ་ སྙོམས་པར་
འཇུག་པ་དང་ལྡང་བ་ལ་མྱུར་ཏེ། ཁབ་ལན་རེ་འཛུགས་པའི་ཡུན་ཙམ་ལ་ཏིང་ངེ་
འཛིན་གཞན་དང་གཞན་དག་ལ་སྙོམས་པར་འཇུག་ཅིང་ལྡང་ངོ་། །དེ་ནས་ཕྱི་
ཞིག་ན་ཚེ་དང་ལྡན་པ་སྣ་མའི་མེ་ཏོག་གིས་བསམས་པ། བཅོམ་ལྡན་འདས་ཀྱིས་
- 132 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བདག་གི་སྡུག་བསྔལ་དང་། ཡིད་མི་བདེ་བ་རྣམ་པ་དུ་མ་ནི་བསལ། བདེ་བ་དང་
ཡིད་བདེ་བ་རྣམ་པ་དུ་མ་ནི་བསྒྲུབས། སྡིག་པ་མི་དགེ་བའི་ཆོས་རྣམ་པ་དུ་མ་ནི་
བསལ། དགེ་བའི་ཆོས་རྣམ་པ་དུ་མ་ནི་བསྒྲུབས་ན། བདག་གིས་བཅོམ་ལྡན་
འདས་ཀྱི་བཀའ་དྲིན་ཇི་ལྟར་བསབ་པར་བྱ་སྙམ་མོ། །དེ་ནས་དེས་བསམ་པ།
སངས་རྒྱས་རྣམས་འཇིག་རྟེན་དུ་འབྱུང་བ་གང་ཡང་རུང་བ་དེ་དག་ཐམས་ཅད་ནི་
སེམས་ ཅན་ ལ་ ཕན་ པའི་ ཕྱིར་ འབྱུང་ བར་ ཟད་ ཀྱིས། མ་ ལ་ བདག་ གིས་ ཀྱང་
སེམས་ཅན་ལ་ཕན་ པར་ བྱའོ་སྙམ་མོ། །དེ་ནས་དེས་བདག་ གིས་འདུལ་བར་
འགྱུར་བ་འགའ་ལྟ་ཡོད་དམ་སྙམ་དུ་བསམས་པ་དང་། དེས་ཐོག་མ་ཁོ་ནར་ཕ་མ་
གཉིས་ མཐོང་ངོ༌། །མཐོང་ནས་ ཀྱང་ དེས་བསམས་པ། ཐབས་ཅི་ཞིག་གིས་ དེ་
གཉིས་འདུལ་བར་འགྱུར་སྙམ་པ་དང་། དེས་རྫུ་ འཕྲུལ་ གྱིས་འདུལ་བར་རིག་
ནས། རྒྱལ་བུ་རྒྱལ་བྱེད་ཀྱི་ཚལ་ནས་མི་སྣང་བར་གྱུར་ཏོ། །རང་གི་ཁྱིམ་དུ་ཕ་མ་
གཉིས་ཀྱི་མདུན་ལོགས་ནས་ས་བརྟོལ་ཏེ་བྱུང་ནས་སྟེང་གི་ནམ་མཁའ་ལ་འདུག་
སྟེ། འབར་བ་དང་། ལམ་མེར་འདུག་པ་དང༌། ཆར་འབེབས་པ་དང་། གློག་འགྱུ་
བའི་ཆོ་འཕྲུལ་རྣམས་བསྟན་ནས། བབས་ཏེ་སྟན་བཤམས་པ་ལ་འདུག་གོ །དེ་
འདུག་ནས་ཕ་མ་གཉིས་ལ་དེ་དང་མཐུན་པའི་ཆོས་བསྟན་ཏེ། དེ་ནས་ཁྱིམ་བདག་
དེ་འཁོར་དང་བཅས་པས་སྟན་དེ་ཉིད་ལ་འཁོད་བཞིན་དུ། འཇིག་ཚོགས་ལ་ལྟ་
བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་སྟེ། རྒྱུན་དུ་ཞུགས་པའི་
འབྲས་བུ་མངོན་སུམ་དུ་བྱས། སྐྱབས་སུ་འགྲོ་བ་དང༌། བསླབ་པའི་གཞི་རྣམས་
ལ་གནས་པར་བྱས་ཏེ། བདེན་པ་མཐོང་ནས་སྦྱིན་པ་དག་སྦྱིན་ཞིང་བསོད་ནམས་
དག་བྱེད་པར་གྱུར་ཏོ། །གནས་བརྟན་འདིས་སྟོན་པའི་བཀའ་དྲིན་བསབ་པ་དང་
- 133 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ ཕྱིར་སྦྱངས་ པའི་ ཡོན་ཏན་བཅུ་
གཉིས་ ཀྱི་ནང་ནས་ཆོས་གོས་གསུམ་ པ་དང༌། བསོད་སྙོམས་ པ་ དང་། གནས་
མལ་དུར་ཁྲོད་དུ་གནས་པ་རྣམས་དང་དུ་བླངས་ཏེ། དུར་ཁྲོད་དུ་བོར་བའི་རྫའི་
ལྷུང་བཟེད་འཆང་ཞིང་རོ་རས་བཀྲུས་ཏེ་ཁ་བསྒྱུར་བའི་ཆོས་གོས་གྱོན། དུར་ཁྲོད་
དུ་བོར་བའི་ཟས་ཀྱིས་བསོད་སྙོམས་བྱེད་ཅིང་བཞུགས་པ་ན་དགེ་སློང་དུར་ཁྲོད་
པ་ནག་པོ་ཆེན་པོ་ཞེས་མཚན་དུ་གྲགས་པ་བྱུང་། ནག་པོའི་སྐད་དོད་ཀཱ་ལ་ཞེས་པ་
དུས་ལའང་འཇུག་པས་དུས་ལྡན་དུ་བསྒྱུར་ཏེ། གནས་བརྟན་འདིའི་མཚན་ལ་
དུས་ལྡན་ཞེས་བརྗོད་པར་སྔོན་གྱི་མཁས་པ་མང་པོས་བཤད་དོ། །གནས་བརྟན་
ཆེན་པོ་འདི་ཐོག་མར་འཁྲུངས་པའི་ཚེ་སྣ་མའི་མེ་ཏོག་གི་ཆར་བབས་སོགས་
ངོ་མཚར་བའི་བལྟས་དང་བཅོས་འཁྲུངས་པ་དང་། འཁྲུངས་ནས་ཀྱང་ ཁྱིམ་གྱི་
འབྱོར་པ་རྒྱ་ཆེན་པོ་དོར་ཏེ་རྒྱལ་བའི་བསྟན་པ་ལ་རབ་ཏུ་བྱུང་བ་དང༌། རབ་ཏུ་
བྱུང་ནས་ཀྱང་རིང་པོར་མ་ཐོགས་པར་དགྲ་བཅོམ་པའི་གོ་འཕང་ཐོབ་པ་དང༌།
དགྲ་བཅོམ་ཐོབ་ནས་སེམས་ཅན་མང་པོའི་དོན་མཛད་པ་དང༌། ཕྱི་རབས་ཀྱི་སྐྱེ་
བོ་རྣམས་ལ་སྣང་བར་བྱ་བའི་ཕྱིར་སྦྱངས་པའི་ཡོན་ཏན་ལ་གནས་པར་མཛད་པ་
སོགས་ངོ་མཚར་རྨད་དུ་བྱུང་བའི་ཡོན་ཏན་འདི་དག་མཐོང་བ་ན་དགེ་སློང་རྣམས་
འདི་ལྟ་བུའི་ཡོན་ཏན་འདི་དག་རྒྱུ་ཅི་ཞིག་ལས་བྱུང་སྙམ་དུ་ཐེ་ཚོམ་སྐྱེས་ནས་
བཅོམ་ལྡན་འདས་ལ་ཞུས་པ། བཙུན་པ་བཅོམ་ལྡན་འདས། སྣ་མའི་མེ་ཏོག་གིས་
ལས་ཅི་བགྱིས་ན། ལས་དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་
སྤྱོད་ཆེ་བའི་རིགས་སུ་སྐྱེས་ཏེ་གཟུགས་བཟང་ཞིང་ལྟ་ན་སྡུག་ལ་མཛེས་པར་གྱུར་
ལ། བཙས་མ་ཐག་ཏུ་ཡང་ལུས་ཐམས་ཅད་ནས་སྣ་མའི་མེ་ཏོག་གི་ངད་ལྡང་ཞིང་།
- 134 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མཇལ་དུ་ཞུགས་པ་དང་བཙས་པའི་ཚེ་ཡང་ཁྱིམ་དུ་སྣ་མའི་མེ་ཏོག་གི་ཆར་བབས་
ལ། འདིས་བཅོམ་ལྡན་འདས་ཀྱང་མཉེས་པར་བགྱིས་ཏེ་མི་མཉེས་པར་མ་བགྱིས་
ནས་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་སྟེ། ཉོན་མོངས་པ་ཐམས་ཅད་
སྤངས་ནས་དགྲ་བཅོམ་པ་ཉིད་མངོན་སུམ་དུ་བགྱིས་པ་ལགས། ཕ་མ་གཉིས་
ཀྱིས་ ཀྱང་ ལས་ཅི་ཞིག་བགྱིས་ན། དེ་ཁོ་ན་ལ་བརྟེན་ནས་བཅོམ་ལྡན་འདས་
མཉེས་པར་བགྱིས་ཏེ་མི་མཉེས་པར་མ་བགྱིས་ལགས། བཅོམ་ལྡན་འདས་ཀྱིས་
བཀའ་སྩལ་པ། སྨོན་ལམ་གྱི་དབང་ལས་གྱུར་ཏོ། །ཞེས་བཀའ་སྩལ་པ་ན། དགེ་
སློང་རྣམས་ཀྱིས་གསོལ་པ། བཙུན་པ་བཅོམ་ལྡན་འདས་འདིས་གང་དུ་སྨོན་ལམ་
བཏབ་ལགས། ཞེས་གསོལ་པ་ན། བཅོམ་ལྡན་འདས་ཀྱིས་བཀའ་སྩལ་པ། དགེ་
སློང་དག་སྔོན་བྱུང་བ་འདས་པའི་དུས་ན། བསྐལ་པ་བཟང་པོ་འདི་ཉིད་ལ་སྐྱེ་
དགུའི་ཚེ་ལོ་ཉི་ཁྲི་ཐུབ་པ་ན། ཡང་དག་པར་རྫོགས་པའི་སངས་རྒྱས་རིག་པ་དང་
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་
བའི་ ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་
བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ། དེའི་ཚེ་ཝཱ་ར་ཎཱ་སི་
ན་ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ་ཡོངས་སུ་འཛིན་པ་ཡངས་
ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུའི་ནོར་ལ་ནོར་
གྱིས་འགྲན་པ་ཞིག་གནས་པ་དེས། གཉེན་ཟླར་འོས་པ་ལས་ཆུང་མ་བླངས་ནས།
དེ་དེ་དང་ལྷན་ཅིག་ཏུ་རྩེ་ཞིང་དགའ་མགུར་སྤྱད་པ་ལས། ཕྱི་ཞིག་ན་དེའི་ཆུང་མ་
ལ་བུ་ཆགས་ནས། དེ་ཟླ་བ་དགུའམ་བཅུ་ལོན་པ་དང་། ཁྱེའུ་གཟུགས་བཟང་ཞིང་
ལྟ་ན་སྡུག་ལ་མཛེས་པ་ཞིག་བཙས་སོ། །དེ་ནས་དེ་ཆེར་སྐྱེས་པ་དང༌། དེ་ཡང་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་དད་པ་རྙེད་ནས། དེས་
ཕ་མ་ལ་གསོལ་ཏེ་རབ་ཏུ་བྱུང་ངོ༌། །རབ་ཏུ་བྱུང་ནས་སྡེ་སྣོད་གསུམ་བསླབས་ཏེ།
རིག་པ་དང་གྲོལ་བའི་སྤོབས་པ་དང་ལྡན་པའི་ཆོས་སྨྲ་བར་གྱུར་ནས། དེས་ཕ་མ་
གཉིས་དད་པ་ཕུན་སུམ་ཚོགས་པ་ལ་བཀོད་དེ། སྐྱབས་སུ་འགྲོ་བ་དང་། བསླབ་
པའི་གཞི་རྣམས་ལ་གནས་པར་བྱས་སོ། །སྦྱིན་པ་དང་སྦྱིན་པའི་བགོ་བཤའ་ལ་
བཙུད་དོ། །ཕྱི་ཞིག་ན་དེས་བསམས་པ། བདག་གིས་ཐོས་པའི་སྒོ་ནས་བྱ་བ་གང་
ཡིན་པ་དེ་ནི་བདག་གིས་བྱས་ཟིན་གྱིས། མ་ལ་ད་ནི་བདག་གིས་དགེ་འདུན་གྱི་
ཞལ་ ཏ་ བྱའོ་ སྙམ་ དུ་ བསམས་ ནས། ཕ་ མ་ གཉིས་ དང་། བྲམ་ཟེ་དང༌། ཁྱིམ་
བདག་དད་པ་ཅན་གཞན་དག་ལ་བསྐུལ་ཏེ། དགེ་འདུན་ལ་འབྲས་ཆེན་དང༌།
ཐུག་པ་དང་། སྐྱོ་མ་དང་། གོས་དང་། ཟས་དང་། མལ་ཆ་དང་། སྟན་དང་། ནད་
གསོས་དང༌། སྨན་ཟོང་རྣམས་ཕུལ་ལོ། ཁབ་ཀྱང་ཕུལ་ལོ། །དེ་བཞིན་དུ་དབུ་སྐྲ་
དང་སེན་མོའི་མཆོད་རྟེན་རྣམས་ལ་སྤོས་ཀྱི་བྱུག་པ་དང་། མར་མེའི་ཕྲེང་བ་དང་།
སྣ་མའི་མེ་ཏོག་གི་ཕྲེང་བ་དང་། གདུགས་ཀྱང་ཕུལ། སྣ་མའི་མེ་ཏོག་སིལ་མས་
ཀྱང་གཏོར་ནས་སྨོན་ལམ་བཏབ་པ། ཀྱེ་མ་དགེ་བའི་རྩ་བའི་འདིས་བདག་གང་
དང་གང་དུ་སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་
སུ་སྐྱེ་བར་ཤོག་ཅིག །གཟུགས་བཟང་ཞིང་ལྟ་ན་སྡུག་ལ་མཛེས་པར་ཤོག་ཅིག །
བདག་གི་ལུས་ཐམས་ཅད་ལས་ཀྱང་སྣ་མའི་མེ་ཏོག་གི་དྲི་ངད་ལྡང་བར་ཤོག་
ཅིག །མངལ་དུ་ཞུགས་པ་དང་། བཙས་པའི་ཚེ་ཡང་བདག་གི་ཁྱིམ་དུ་སྣ་མའི་མེ་
ཏོག་གི་ཆར་འབབ་པར་ཤོག་ཅིག །ཡང་དག་པར་རྫོགས་པའི་སངས་རྒྱས་འོད་
སྲུང་གིས་བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་
- 136 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལྡན་འདས་དེ་བདག་གིས་མཉེས་པར་བྱེད་པར་གྱུར་ཅིག །མི་མཉེས་པར་བྱེད་
པར་མ་གྱུར་ཅིག །དེའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་
སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་གྱུར་ཅིག །ཤེས་རབ་ཀྱང་རྣོ་
བར་གྱུར་ཅིག །བསམ་གཏན་དང་། རྣམ་པར་ཐར་པ་དང་། ཏིང་ངེ་འཛིན་དང༌།
སྙོམས་པར་འཇུག་པ་རྣམས་ཀྱང་ཐོབ་སྟེ། སྙོམས་པར་འཇུག་པ་དང་ལྡང་བ་ལ་
མྱུར་བར་གྱུར་ཅིག ཁབ་ལན་རེ་འཛུགས་པའི་ཡུན་ཙམ་ལ་ཡང་ཏིང་ངེ་འཛིན་
གཞན་དང་གཞན་དག་ལ་སྙོམས་པར་འཇུག་ཅིང་ལྡང་བར་གྱུར་ཅིག་ཅེས་སྨོན་
ལམ་བཏབ་བོ། །དེ་ནས་ཕ་མ་གཉིས་ཀྱིས་དེ་མཐོང་ནས་དྲིས་པ། བུ། ཁྱོད་ཀྱིས་
སྨོན་ལམ་ཅི་ཞིག་བཏབ། དེས་ དེ་ གཉིས་ལ་བདག་གིས་སྨོན་ ལམ་འདི་ལྟར་
བཏབ་བོ་ཞེས་ཐམས་ཅད་བསྙད་དོ། །ཕ་མ་གཉིས་ཀྱིས་སྨྲས་པ། དེའི་ཚེ་ཁྱོད་
བདག་ཅག་གཉིས་ཀྱི་བུར་གྱུར་ཅིག །བདག་ཅག་གཉིས་ཀྱང་ཁྱོད་ཀྱིས་ཕ་མར་
གྱུར་ཅིག ཁྱོད་ཁོ་ན་ལ་བརྟེན་ཏེ་བདག་ཅག་གཉིས་ཀྱིས་སངས་རྒྱས་བཅོམ་ལྡན་
འདས་དེ་མཉེས་པར་བྱེད་པར་གྱུར་ཅིག །མི་མཉེས་པར་བྱེད་པར་མ་གྱུར་ཅིག །
ཅེས་སྨོན་ལམ་བཏབ་བོ། །དགེ་སློང་དག །ཇི་སྙམ་དུ་སེམས། དེའི་ཚེ་དགེ་སློང་
དུ་གྱུར་པ་གང་ཡིན་པ་དེ་ནི་སྣ་མའི་མེ་ཏོག་འདི་ཉིད་ཡིན་ཏེ། དེས་དེར་ཡང་དག་
པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ནས་ཆོས་
བཞིན་དུ་ཞལ་ཏ་བྱས་ཏེ། སངས་རྒྱས་དང་། ཆོས་དང་། དགེ་འདུན་ལ་བཀུར་སྟི་
བྱས་ནས་སྨོན་ལམ་བཏབ་པའི་ལས་དེའི་རྣམ་པར་སྨིན་པས་གང་དང་གང་དུ་
སྐྱེས་པ་དེ་དང་དེར་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ་
གཟུགས་བཟང་ཞིང་ལྟ་ན་སྡུག་ལ་མཛེས་པར་གྱུར་ལ། བཙས་མ་ཐག་ཏུ་ཡང་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
དེའི་ལུས་ཐམས་ཅད་ནས་སྣ་མའི་མེ་ཏོག་གི་དྲི་ངད་ལྡང་ བར་ གྱུར་ པ་དང༌།
མངལ་དུ་ཞུགས་པ་དང་བཙས་པའི་ཚེ་ཡང་དེའི་ཁྱིམ་དུ་སྣ་མའི་མེ་ཏོག་གི་ཆར་
བབས་ཏེ། དགེ་སློང་དག །ང་ཡང་ དག་ པར་ རྫོགས་ པའི་ སངས་རྒྱས་འོད་སྲུང་
དང་ཤིན་ཏུ་མཉམ་པ་དང་། ཤུགས་མཉམ་པ་དང༌། མཛད་ པ་མཉམ་པ་དང་།
ཐབས་མཉམ་པ་མཉེས་པར་གྱུར་ནས། འདིས་ང་མཉེས་པར་བྱས་ཏེ་མི་མཉེས་
པར་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་
སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ལ་ཤེས་རབ་རྣོ་བར་གྱུར་ཏོ། །
བསམ་གཏན་དང་། རྣམ་པར་ཐར་པ་དང་ཏིང་ངེ་འཛིན་དང༌། སྙོམས་པར་འཇུག་
པ་རྣམས་ཐོབ་ནས། སྙོམས་པར་འཇུག་པ་དང་ལྡང་བ་ལ་མྱུར་བར་གྱུར་ཏེ། ཁབ་
ལན་རེ་འཛུགས་པའི་ཡུན་ཙམ་ལ་ཡང་ཏིང་ངེ་འཛིན་གཞན་དང་གཞན་དག་ལ་
སྙོམས་པར་འཇུག་ཅིང་ལྡང་བར་བྱེད་དོ། །དེའི་ཚེ་ཕ་མར་གྱུར་པ་དེ་གཉིས་ནི་ཕ་
མ་འདི་གཉིས་ཡིན་ཏེ། དེ་གཉིས་ཀྱིས་དེར་སྨོན་ལམ་བཏབ་སྟེ་ཁྱོད་ཁོ་ན་ལ་
བརྟེན་ནས་བདག་ཅག་གཉིས་ཀྱིས་ཤཱཀྱའི་རྒྱལ་པོ་མཉེས་པར་བྱེད་པར་གྱུར་
ཅིག །མི་མཉེས་པར་བྱེད་པར་མ་གྱུར་ཅིག་ཅེས་བྱས་པས། ད་ལྟར་འདི་ཁོ་ན་ལ་
བརྟེན་ཏེ་འདི་གཉིས་ཀྱིས་ང་མཉེས་པར་བྱས་ཏེ་མི་མཉེས་པར་མ་བྱས་སོ། །ཞེས་
གསུངས་སོ། །གནས་བརྟན་ཆེན་པོ་འདིས་མཛད་པ་ཇི་ལྟར་བ་བསྟན་པ་འདི་དག་
ཀྱང་གདུལ་བྱ་རྣམས་ཀྱི་དོན་དུ་མཛད་པ་ཤ་སྟག་སྟེ། རྒྱུ་མ་ཚང་བ་མེད་པ་ལས་
འབྲས་བུ་འབྱུང་བ་ཆོས་ཉིད་ཡིན་པས་དཀོན་མཆོག་གསུམ་ལ་མཆོད་པ་སོགས་
བསོད་ནམས་ཀྱི་ལས་མཐའ་དག་ལ་འབད་དགོས་སོ་ཞེས་འདོམས་པ་དང༌།
ལམ་ཡང་དག་པར་སྟོན་པའི་དགེ་བའི་བཤེས་གཉེན་དང་མཇལ་བ་ནི་འདི་ལྟར་
-138 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དོན་ཆེའོ་ཞེས་འདོམས་པ་དང་། དགེ་བའི་བཤེས་གཉེན་གྱིས་རྗེས་སུ་བཟུང་བའི་
ཚེ་རང་ཉམས་སུ་མི་བཏང་བར་དགེ་བའི་བཤེས་གཉེན་གྱི་བཀའ་བཞིན་དུ་སྒྲུབ་
དགོས་སོ་ཞེས་འདོམས་པ་དང་། སྟོན་པ་ཐུགས་རྗེ་ཅན་གྱི་རྗེས་སུ་སློབ་པ་རྣམས་
ཀྱིས་རང་གི་རྒྱུད་སྨིན་ཅིང་གྲོལ་ནས་གདུལ་བྱ་གཞན་དག་རྒྱལ་བའི་བསྟན་པ་ལ་
གཟུད་པ་སོགས་གདུལ་བྱའི་དོན་ཅི་ནས་སུ་བྱ་དགོས་སོ་ཞེས་འདོམས་པ་དང་།
སྟོན་པའི་བཀའ་བཞིན་དུ་བསྒྲུབས་ན་ རང་ཉིད་སྐྱེ་བ་ཀུན་གྱི་མཆོད་འོས་སུ་
འགྱུར་རོ་ཞེས་འདོམས་ཕྱིར་སྔར་བཤད་པའི་མཛད་པ་དེ་དག་བསྟན་ཏོ། །
ལྔ་པ་གནས་བརྟན་ཆེན་པོ་རྡོ་རྗེ་མོའི་བུའི་རྟོགས་པ་བརྗོད་པ་ནི། གནས་
བརྟན་ཆེན་པོ་རྡོ་རྗེ་མོའི་བུ་གང་དུ་འཁྲུངས་པའི་ཡུལ་ནི་ཀོ་ཤམྦྷི་ཞེས་ཀྱང་བྱ།
ཡུལ་ས་ར་བ་ཞེས་ཀྱང་བྱ་བ་སྟེ་ཡུལ་དེར་ཡབ་རྒྱལ་པོ་ཤར་པ་དང་། ཡུམ་རྡོ་རྗེ་མོ་
གཉིས་ཀྱི་སྲས་སུ་འཁྲུངས་ཏེ། ཇི་ལྟར་འཁྲུངས་ཚུལ་ནི། དེ་ཡང་འཕགས་པ་ཀཱ་ཏྱཱ་
ཡ་ནའི་བུས་རྒྱལ་པོ་གཏུམ་པོ་རབ་སྣང་འཁོར་བཅས་བསྟན་པ་ལ་དད་པར་བྱས་
ནས་རྒྱལ་པོ་ཤར་པའི་ཡུལ་དུ་བྱོན་ཏེ་རྒྱལ་པོ་ཤར་པ་འཁོར་བཅས་ཀྱང་དད་པར་
བྱས་པའི་ཚེ་བདག་ཉིད་ཆེན་པོ་འདི་ཡུམ་གྱི་མངལ་དུ་ཞུགས་སོ། །བདག་ཉིད་
ཆེན་པོ་འདི་མངལ་དུ་ཞུགས་ནས་ཟླ་བ་དགུའམ་བཅུ་ལོན་པ་དང་ཁྱེའུ་གཟུགས་
བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ཏེ། དེའི་བཙས་སྟོན་རྒྱས་པར་
བྱས་ནས་མིང་ས་ར་ཎ་ཞེས་བྱ་བར་བཏགས་སོ། །དེ་ནས་ཁྱེའུ་ས་ར་ཎ་འོ་མ་དང་།
ཞོ་ དང་། མར་ དང༌། ཞུན་ མར་ དང༌། མར་ གྱི་ ཉིང་ ཁུས་ བསྐྱེད་ བསྲིངས་ ཏེ།
མཚོའི་ནང་གི་པདྨ་བཞིན་དུ་བསྐྱེད་དྲག་པར་གྱུར་ཏོ། །དེ་ནས་དེ་ཆེར་སྐྱེས་པ་ན།
དེ་ཡི་གེ་སློབ་ཏུ་བཅུག་སྟེ། རྒྱལ་ རིགས་སྤྱི་བོ་ནས་དབང་བསྐུར་བའི་རྒྱལ་པོ་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
རྣམས་ཀྱི་བཟོའི་གནས་དང་། ལས་ཀྱི་གནས་ཐ་དད་པ་འདི་ལྟ་སྟེ། གླང་པོ་ཆེ་
ཞོན་པ་དང་། རྟ་ཞོན་པ་དང་། མཚོན་ཆ་བཅང་བ་དང་། འཕོང་དང་། མདུན་དུ་
བཅུར་བ་དང༌། ཕྱིར་བསྣུར་བ་དང་། གཡུལ་ལས་ཐར་བར་བྱ་བ་དང་། ལྕགས་
ཀྱུས་བཟུང་བ་དང་། ཞགས་པས་བཟུང་བ་དང༌། མདའ་བོ་ཆེ་འཕང་བ་དང་། རྡོ་
རྗེ་རྩེ་གཅིག་པ་གདབ་པ་དང༌། མཚོན་རྩི་ གཅིག་པ་གདབ་པ་དང་། འཁོར་ལོ་
འཕང་ བ་ དང་། གཅོད་ པ་ དང་། བཤེགས་ པ་ དང་། ལག་ པས་ བཟུང་ བ་ དང༌།
རྐང་པའི་སྟངས་དང་། མགོ་བསྐྱབ་པ་དང་། རྒྱང་མར་འཕང་བ་དང༌། སྒྲ་གྲགས་
པར་འཕང་བ་དང་། གདོན་མི་ཟ་བར་ཕོག་པར་བྱ་བ་དང་། ཚབ་ཆེར་བཏང་བ་
རྣམས་ཀྱང་བསླབས་ཏེ་གནས་ལྔ་ལ་བྱང་བར་གྱུར་ཏོ། །དེ་ནས་ཕྱི་ཞིག་ན་གཞོན་
ནུ་ས་ར་ཎ་འཕགས་པ་ཀཱ་ཏྱཱ་ཡ་ནའི་བུ་ལ་བརྟེན་ནས་བཅོམ་ལྡན་འདས་ཀྱིས་
བསྟན་པ་ལ་དད་པ་རྙེད་དེ། སྐྱབས་སུ་འགྲོ་བ་དང་། བསླབ་པའི་གཞི་རྣམས་
བླངས་སོ། །དེ་ནས་དེས་བལྟས་པ་ན། ཕ་ཆོས་དང་ཆོས་མ་ཡིན་པས་རྒྱལ་སྲིད་
བྱེད་པ་མཐོང་ངོ༌། །དེ་ནས་དེས་བསམས་པ། ཡབ་ནོངས་པའི་འོག་ཏུ་ནི་བདག་
རྒྱལ་སར་འཇུག་པར་འོང་སྟེ། བདག་ལ་རྒྱལ་སྲིད་མི་དགོས་ཀྱིས། བཅོམ་ལྡན་
འདག་ཀྱི་བསྟན་པ་ལ་རབ་ཏུ་བྱུང་ལ། ཆུ་བོ་རྣམས་ལས་བརྒལ་བར་བྱ་བ་དང་།
སྦྱོར་བ་རྣམས་ལས་འདའ་ བར་ བྱ་ བའི་ ཕྱིར་ བརྩོན་ པ་དང༌། བསྒྲུབ་ པ་ དང༌།
འབད་པར་བྱའོ། །སྙམ་ནས། ཡབ་ཡུམ་ལ་བདག་རབ་ཏུ་འབྱུང་ངོ་ཞེས་གསོལ་
བ་བཏབ་སྟེ། འཕགས་པ་ཀཱ་ཏྱཱ་ཡ་ནའི་བུའི་ཐད་དུ་རབ་ཏུ་བྱུང་སྟེ་ཀུན་སྤྱོད་
རྣམས་བསླབས་ཤིང་སྡེ་སྣོད་གསུམ་ཀློག་ཏུ་བཅུག །ལོ་ལོན་པ་ན་བསྙེན་པར་
རྫོགས་སོ། །དེ་ནས་འཕགས་པ་ཀཱ་ཏྱཱ་ཡ་ནའི་བུས་བསམས་པ། འདི་ཉེ་དུ་བསྲེ་
- 140 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བསླད་བྱས་ན་མི་ལེགས་པས་ཡུལ་འདི་ནས་བཀར་དགོས་སྙམ་ནས་དེ་ཁྲིད་དེ་
ཡུལ་གྱེན་དུ་རྒྱལ་དུ་སོང་ནས་དེ་ན་འཁོད་དོ། །དེ་ནས་ཕྱི་ཞིག་ན། ཚེ་དང་ལྡན་པ་
ས་ར་ཎ་སྔ་དྲོ་ཆོས་གོས་དང་ཤམ་ཐབས་གྱོན་ཏེ། ལྷུང་བཟེད་ཐོགས་ནས་གྲོང་
ཁྱེར་གྱེན་དུ་བསོད་སྙོམས་ལ་སོང་ངོ་། །དེ་སྤྱོད་ཡུལ་གྱི་རྒྱུས་མི་ཤེས་ལ། ལམ་པོ་
ཆེ་དང་སྲང་གི་རྒྱུས་ལ་མི་མཁས་པ་ཞིག་སྟེ། དེ་མཐར་གྱི་བསོད་སྙོམས་རྒྱུ་ཞིང་
སོང་སོང་བ་ལས་རྒྱལ་པོ་གཏུམ་པོ་རབ་སྣང་གི་ཕོ་བྲང་གི་ཆབ་སྒོར་ཕྱིན་ནས།
ཆབ་སྒོ་བ་རྣམས་མེད་པའི་སྐབས་སུ་དེ་རྒྱལ་པོའི་ཕོ་བྲང་གི་ནང་དུ་སོང་བ་ན། དེ་
རྒྱལ་པོའི་བཙུན་མོ་རྣམས་ཀྱིས་མཐོང་ནས། དེ་གཟུགས་བཟང་ཞིང་བལྟ་ན་སྡུག་
ལ་མཛེས་ཏེ་ལུས་ཀྱི་ཤ་རྒྱས་པར་འདུག་པ་དེ་མཐོང་མ་ཐག་ཏུ་དེ་དག་དེ་ལ་ཤིན་
ཏུ་ དགའ་ བར་ གྱུར་ཏེ། དེ་ དག་ གིས་ བསམས་ པ། དགེ་ སློང་ འདི་ འདི་ ལྟར་
གཟུགས་མཛེས་ཤིང་ན་སོ་གཞོན་ལ་ཚངས་པར་སྤྱོད་པ་ལ་ཡང་གནས་པ་ནི་ངོ་
མཚར་རོ་སྙམ་མོ། །དེ་ནས་བཙུན་མོ་དེ་དག་དགའ་བར་གྱུར་བས། དེའི་སྟན་
བཤམས་ཏེ་འདུག་ཏུ་བཅུག་ནས། བཟའ་བ་དང་བཅའ་བ་གཙང་མ་བཟང་པོ་
མང་པོས་ཚིམ་པར་བྱས་ནས་ཚེ་དང་ལྡན་པ་ས་ར་ཎ་བསྐོར་ཏེ། ཆོས་མཉན་པའི་
ཕྱིར་གུང་ལ་བཞག་པ། དེ་ནས་ཚེ་དང་ལྡན་པ་ས་ར་ཎ་བཙུན་མོའི་འཁོར་གྱི་ནང་
དེ་ན་འདུག་པའི་སྐབས་སུ། རྒྱལ་པོ་གཏུམ་པོ་རབ་སྣང་བཙུན་མོའི་འཁོར་དུ་
འོངས་སོ། །བཙུན་མོ་རྣམས་ ཀྱིས་ ལུགས་ནི། གང་ གི་ ཚེ་ རྒྱལ་ པོ་ བཙུན་མོའི་
འཁོར་དུ་འོང་བ་དེའི་ཚེ་ལངས་ཏེ་བསུར་འགྲོ་བ་ཡིན་ན། དེ་རྣམས་ཆོས་ཉན་པ་
ལ་འདུན་ཆེས་ནས་ལྡང་བ་དང་བསུ་བ་ཡང་མ་བྱས་སོ། །དེ་ནས་རྒྱལ་པོ་གཏུམ་
པོ་རབ་སྣང་གིས་བསམས་པ། མ་ལ་བདག་བཙུན་མོ་རྣམས་ཀྱིས་མི་བསུ་བ་འདི་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཅི་ལས་ གྱུར་སྙམ་ནས་རྒྱལ་པོ་དེ་འཁྲུགས་ཏེ། དེ་ ཁྲོས་བཞིན་དུ་བཙུན་མོའི་
འཁོར་དུ་སོང་ངོ་། །དེ་དེར་སོང་སྟེ་བལྟས་པ་ན། ཚེ་དང་ལྡན་པ་ས་ར་ཎ་བཙུན་མོ་
རྣམས་ཀྱིས་བསྐོར་བ་མཐོང་ནས་རྒྱས་པོ་དེ་ལྷག་པར་ཡང་ཁྲོ་བའི་ཀུན་ཏུ་དཀྲིས་
པ་སྐྱེས་ཏེ། དེ་ཁྲོས་ནས་བསམས་པ། དགེ་སློང་གིས་ངའི་ཆུང་མ་མཐོང་གིས་མེད་
དོ་སྙམ་མོ། །དེ་ནས་དེས་བསམས་པ། རེ་ཤིག་འདི་འདོད་ཆགས་དང་བྲལ་བ་
ཡིན་ནམ། འོན་ཏེ་འདོད་ཆགས་དང་མ་བྲལ་བ་ཡིན་བརྟག་པར་བྱའོ་སྙམ་སྟེ། ཚེ་
དང་ལྡན་པ་ས་ར་ཎ་ལ་སྨྲས་པ། ཅི་ཁྱོད་དགྲ་བཅོམ་པ་ཡིན་ནམ། དེས་སྨྲས་པ།
རྒྱལ་པོ་ཆེན་པོ། མ་ཡིན་ནོ། །རྒྱལ་པོས་སྨྲས་པ། ཅི་ཁྱོད་ཕྱིར་མི་འོང་བ་དང་།
ལན་ཅིག་ཕྱིར་འོང་བ་དང་། རྒྱུན་དུ་ཞུགས་པ་ཐོབ་པ་ཡིན་ནམ། འདུ་ཤེས་མེད་
འདུ་ཤེས་མེད་མིན་སྐྱེ་མཆེད་དང༌། ཅི་ཡང་མེད་པའི་སྐྱེ་མཆེད་དང་། རྣམ་ཤེས་
མཐའ་ཡས་སྐྱེ་མཆེད་དང་། ནམ་མཁའ་མཐའ་ཡས་སྐྱེ་མཆེད་ཐོབ་པ་ཡིན་ནམ།
བསམ་གཏན་བཞི་པ་དང་། གསུམ་པ་དང་། གཉིས་པ་དང༌། བསམ་གཏན་དང་
པོ་ཐོབ་པ་ཡིན་ནམ། དེས་སྨྲས་པ། རྒྱལ་པོ་ཆེན་པོ། མ་ཡིན་ནོ། །དེ་ནས་རྒྱལ་
པོས་ བསམས་ པ། དགེ་སློང་འདི་ འདོད་ ཆགས་ དང་ བྲལ་བ་མ་ཡིན་ ལ། འདི་
མཁན་པོ་དང་དཔོན་གྱིས་མ་བསླབས་ཀྱིས། ངས་འདི་བསླབ་པར་བྱའོ་སྙམ་ནས་
ཞབས་འབྲིང་བ་རྣམས་བོས་ཏེ། དེ་ལྕག་གིས་ཞེན་པར་བཞུས་ཏེ་བཏང་ངོ༌། །དེ་
ནས་དེ་ལྕག་གིས་བཞུས་པས་པགས་པ་རལ་ནས་ཁྲོས་ཏེ་བསམས་པ། བདག་མ་
ཉེས་པར་དུས་ངན་པའི་རྒྱལ་པོ་གཏུམ་པོ་འདིས་བརྡབས་ཀྱིས། བདག་ཕའི་ཡུལ་
དུ་སོང་ལ། ཕའི་ཡུལ་དུ་འདུག་སྟེ། དཔུང་གི་ཚོགས་ཡན་ལག་བཞི་གོ་བསྐོན་ཏེ་
སོང་ལ་དུས་ངན་པའི་རྒྱལ་པོ་འདི་ཡུལ་བཏོན་ཏེ་བཏང་ངོ་སྙམ་མོ། །དེ་ནས་དེ་
- 142 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཕགས་པ་ཀཱ་ཏྱཱ་ཡ་ནའི་བུ་ག་ལ་བ་དེར་ཕྱིན་ནས། འཕགས་པ་ཀཱ་ཏ་ཡ་ནའི་བུའི་
རྐང་པ་ལ་ ཕྱག་འཚལ་ཏེ། སྨྲས་པ། མཁན་པོ། བདག་ནོངས་པ་མེད་པར་དུས་
ངན་པའི་རྒྱལ་པོ་གཏུམ་པོ་དེས་བརྡབས་པས་ན། བདག་ཕའི་ཡུལ་དུ་མཆིས་ཏེ།
དེར་མཆིས་ནས་དཔུང་གི་ཚོགས་ཡན་ལག་བཞི་གོ་བསྐོན་ཏེ་མཆིས་ལ། དུས་
ངན་པའི་རྒྱལ་པོ་གཏུམ་པོ་དེ་ཡུལ་བཏོན་ཏེ་བཏང་གིས་བསླབ་པའི་གཞི་རྣམས་
བཞེས་ སུ་ གསོལ། གནས་བརྟན་ གྱིས་ སྨྲས་ པ། བུ། ཁྲོ་བའི་དབང་ དུ་ མ་ འགྲོ་
ཞིག །བཅོམ་ལྡན་འདས་ཀྱིས་རབ་ཏུ་བྱུང་བ་ནི་འཇིག་རྟེན་གྱི་ཆོས་བརྒྱད་དེ།
རྙེད་པ་དང་། མ་རྙེད་པ་དང་། གྲགས་པ་དང་། གྲགས་པ་མ་ཡིན་པ་དང་། བསྟོད་
པ་དང༌། སྨད་ པ་ དང་། བདེ་བ་དང་། སྡུག་བསྔལ་ཐམས་ཅད་བཟོད་པར་བྱའོ་
ཞེས་མ་གསུངས་སམ་ཞེས་བྱས་ཏེ། གནས་བརྟན་དེས་དེ་ལ་ལན་དུ་མ་བཀག་
ཀྱང་དགག་མ་ནུས་ནས། འཕགས་པ་ཀཱ་ཏ་ཡ་ནའི་བུས་དེ་ལ་སྨྲས་པ། བུ། དེ་
ལྟར་ཁྱོད་འགྲོ་འདོད་ན། ད་ལྟར་ནི་ནམ་སྲོས་སུ་ཉེ་སྟེ། ལམ་ན་སེང་གེ་དང་།
སྟག་དང་། གཟིགས་དང་། དྲེད་མོང་རྣམས་ཀྱི་འཇིགས་པ་ཡོད་ཀྱིས། དོ་ནུབ་ཀྱི་
ཚེ་ལ་འདིར་འདུག་ལ། ནང་པར་སོངས་ཤིག་ཅེས་བྱས་སོ། །དེ་ནས་དེས་སྨྲས་པ།
མཁན་པོ། ཇི་སྐད་བཀའ་སྩལ་པ་བཞིན་འཚལ་ལོ་ཞེས་བྱས་ནས་དེ་གནས་བརྟན་
དེ་དང་གནས་ཁང་གཅིག་ཏུ་ཉལ་བ་ན་འཕགས་པ་ཀཱ་ཏ་ཡ་ནའི་བུས། དེ་བཟློག་
པའི་ཕྱིར་དེ་བྱིན་གྱིས་བརླབས་ཏེ། ཅི་ནས་དེ་ཉལ་བའི་རྨི་ལམ་དུ་དེས་བསླབ་པ་
ཕུལ་ཏེ། ཕའི་ཡུལ་དུ་སོང་ནས་ཕས་དེ་རྒྱལ་སྲིད་ལ་དབང་བྱེད་དུ་བཅུག་སྟེ།
དཔུང་གི་ཚོགས་ཡན་ལག་བཞི་བྱིན་ནས་འདི་སྐད་ཅེས་བསྒོ་སྟེ། ཁྱོད་ཀྱིས་ཐོག་
མ་ཁོ་ནར་ལས་སུ་བྱ་བ་ནི་དགྲ་ཚར་བཅད་པར་གྱིས་ཤིག་ཅེས་བྱས་ནས། དེ་
GIE
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐོས་མ་ཐག་ཏུ་དེས་དཔུང་གི་ཚོགས་ཡན་ལག་བཞི་ གོ་བསྐོན་ནས། རྒྱལ་པོ་
གཏུམ་པོ་རབ་སྣང་གི་ཡུལ་དུ་དམག་དྲངས་པ་ལས། རྒྱལ་པོ་གཏུམ་པོ་རབ་སྣང་
གིས་དེ་གཡུལ་དུ་ཕམ་པར་བྱས་ཏེ། ཐུབ་པར་གྱུར་ནས་རྒྱབ་ཀྱིས་ཕྱོགས་པར་
བྱས་ཏེ། གསོན་པོར་བཟུང་ནས་གསོད་དུ་བཏང་སྟེ། དེ་གཤེད་མའི་མི་རྣམས་
ཀྱིས་ཁྲིད་དེ་གསད་པའི་ཕྱིར་དུ་ཉེ་བ་དང༌། དེས་བལྟས་ན་འཕགས་པ་ཀཱ་ཏྱཱ་ཡ་
ནའི་བུ་གྲོང་ཁྱེར་གྱེན་དུ་རྒྱལ་ན་བསོད་སྙོམས་བྱེད་ཅིང་འདུག་པ་མཐོང་ནས།
དེས་གུས་བཏབ་སྟེ་མཁན་པོ་བདག་གི་སྐྱབས་མཛད་དུ་གསོལ། བདག་ལ་དགའ་
བ་མཛད་པ་དང་། སྲོག་ཕངས་པ་སྦྱིན་པར་མཛད་དུ་གསོལ་ཞེས་ཟེར་ཞིང་འདུག་
པ་རྨི་ལམ་དུ་མཐོང་བར་བྱིན་གྱིས་བརླབས་སོ། །དེ་ནས་དེས་སྐྲག་ནས་སད་
ཀྱང་། རྨི་ལམ་ལ་ཡང་དག་པ་ཙམ་དུ་འཛིན་ཅིང་དེ་བཞིན་དུ་རྡོལ་ནས། འཕགས་
པ་ཀཱ་ཏ་ཡ་ནའི་བུས་དེ་ལ་སྨྲས་པ། བུ། ཁྱོད་ཀྱིས་རྨི་ལམ་མཐོང་བར་ཟད་ཀྱིས་
མ་འཇིགས་ཤིག །དེ་ནས་དེ་མཐོང་མ་ཐག་ཏུ་ས་ར་ཎ་དགའ་བར་གྱུར་ནས།
སེམས་པ་ལ་ཞུགས་ཏེ། ས་ར་ཎ་ཞེས་བྱ་བ་དེ་ནི་ང་ཉིད་ཡིན་ཞིང་འདུག་ལ་
བདག་གིས་ནི་སེམས་ཅན་གཅིག་ལ་ཡང་འཚེ་བ་མ་བྱས་ན། ད་བདག་ཁྲོ་བའི་
དབང་དུ་སོང་སྟེ། དོན་དུ་གཉེར་བ་འདི་ལྟ་བུ་བདག་གིས་བཏང་ངོ་སྙམ་མོ། །དེ་
ནས་གནས་བརྟན་ཀཱ་ཏྱཱ་ཡ་ནས་ཚེ་དང་ལྡན་པ་ས་ར་ཎའི་ཡིད་སྐྱོ་བར་རིག་ནས།
དེ་དང་མཐུན་པའི་ཆོས་བསྟན་པས། ས་ར་ཎས་སྟན་དེ་ཉིད་ལ་འདུག་བཞིན་དུ་
འཁོར་བའི་འཁོར་ལོ་ཆ་ལྔ་པ། གཡོ་བ་དང་མི་གཡོ་བ་འདི་ཉིད་རིག་སྟེ་འདུ་བྱེད་
ཀྱི་རྣམ་པ་ཐམས་ཅད་ཉམས་པ་དང༌། ལྟུང་བ། རྣམ་པར་འཐོར་བ་དང་། རྣམ་
པར་འཇིག་པའི་ཆོས་ཉིད་ཀྱིས་བཅོམ་ནས། ཉོན་མོངས་པ་ཐམས་ཅད་སྤངས་
- 144 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་པའི་
འདོད་ཆགས་དང་བྲལ་བ། བོང་བ་དང་གསེར་དུ་མཉམ་པ། ནམ་མཁའ་དང་
ལག་མཐིལ་དུ་སེམས་མཉམ་པ། སྟེའུ་དང་ཙན་དན་དུ་མཉམ་པ། རིག་པས་སྒོ་
ངའི་སྦུབས་དྲལ་བར་གྱུར་ཅིང་། རིག་པ་དང་མངོན་པར་ཤེས་པ་དང་སོ་སོ་ཡང་
དག་པར་རིག་པ་ཐོབ་པ། སྲིད་པ་དང་འདོད་པའི་རྙེད་པ་བཀུར་སྟི་ལ་རྒྱབ་ཀྱིས་
ཕྱོགས་པ། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་
བ་དང་། རྗེད་པར་བྱ་བ་དང་། གུས་པར་སྨྲ་བར་བྱ་བར་གྱུར་ཏོ། །གནས་བརྟན་
འདིའི་མཚན་ལ་ས་ར་ཎ་ཞེས་ཀྱང་བྱ། སྐྱབས་འོས་ཞེས་ཀྱང་བྱ་སྟེ། རྡོ་རྗེ་མོའི་བུ་
ཞེས་བརྗོད་པ་ནི། ཤཱ་རིའི་བུ་དང་། མོའུ་འགལ་གྱི་བུ་ཞེས་བརྗོད་པ་ལྟར། ཡུམ་
རྡོ་རྗེ་མོའི་སྲས་ཡིན་པས་ན་དེ་ལྟར་དུ་བརྗོད་དོ། །དགའ་བའི་བཤེས་གཉེན་གྱི་
རྟོགས་བརྗོད་དུ། བད་ སའི་བུ་ཞེས་ཀྱང་འབྱུང་སྟེ། དེ་ནི་རྒྱལ་པོའི་ཡུལ་ལས་
མཚན་བཏགས་པའོ། །དེ་ཡང་བད་ས་ཞེས་པ་དེའི་ཐད་ཀྱི་ཡུལ་སྤྱིའི་མིང་དང༌།
ཀོ་ཤམྦྷི་ཞེས་པ་གྲོང་ཁྱེར་གྱི་མིང་ཡིན་ཞེས་འབྱུང་ངོ༌། །གནས་བརྟན་ཆེན་པོ་
འདིས་མཛད་པ་ཇི་ལྟར་མཛད་པ་དེ་དག་ཀྱང་གདུལ་བྱ་རྣམས་ལ་གདམས་ངག་
འདོམས་པའི་ཕྱིར་མཛད་པ་ཤ་སྟག་སྟེ། འདི་ལྟར་རང་གིས་ལས་བཟང་ངན་གང་
བསགས་པ་ཐམས་ཅད་རང་ཁོ་ནས་མྱོང་བར་འགྱུར་གྱི། གཞན་ལ་བགོ་བཤའ་
བྱར་མེད་ཅིང་གཞན་གྱིས་དབྲོག་ཏུ་ཡང་མེད་དོ། །ཞེས་འདོམས་པ་དང་། གྲོགས་
བཟང་པོ་དང་ཕྲད་པ་ནི་དོན་ཆེན་པོ་དང་ལྡན་ནོ་ཞེས་འདོམས་པ་དང་། རྒྱལ་བའི་
བསྟན་པ་ལ་ཞུགས་ནས་རབ་ཏུ་བྱུང་བ་རྣམས་ཀྱིས་ནི་རང་ཡུལ་ཉེ་དུ་དང་བཅས་
པ་ལས་རྒྱང་བསྲིངས་ཏེ་འདུ་འཛིས་དབེན་པའི་གནས་སུ་གནས་དགོས་སོ་ཞེས་
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འདོམས་པ་དང་། བཤེས་གཉེན་དམ་པ་ཚུལ་བཞིན་བསྟེན་ན་ཉེ་བར་འཚེ་བ་
ཐམས་ཅད་ལས་སྐྱོབ་ཅིང་། ཕན་བདེ་བླ་ན་མེད་པ་ལ་ངེས་པར་སྦྱོར་རོ་ཞེས་
འདོམས་པ་དང༌། རྒྱལ་པོའི་ཕོ་བྲང་དུ་འགྲོ་བ་དང༌། ཁྲིམས་ གྲོགས་མེད་པར་
བུད་མེད་དང་ལྷན་ཅིག་གནས་པ་ནི་ཕུང་ཀྲོལ་ཆེན་པོ་ཡིན་ནོ་ཞེས་འདོམས་པ་
དང་། གནོད་པ་བྱུང་བ་ལ་བཟོད་པ་མ་བསྒོམས་པར་ཕ་རོལ་དང་འཐབ་པར་བྱེད་
པ་ནི་རང་གཞན་གཉིས་ཀ་ཕུང་བར་བྱེད་པ་ཡིན་པས་རྐྱེན་ངན་པ་ཅི་བྱུང་ཡང་
བཟོད་པ་བསྒོམས་ཏེ་གཤེ་ཡང་སླར་མི་གཤེ་བ་སོགས་དགེ་སྦྱོང་གི་ཆོས་བཞི་ལ་
གནས་པར་བྱས་ན་རང་གཞན་ཐམས་ཅད་ཕན་བདེ་ལ་སྦྱོར་རོ་ཞེས་འདོམས་པ་
སོགས་མཛད་པ་ཐམས་ཅད་ཕྱི་མའི་སྐྱེ་བོ་རྣམས་ལ་སྣང་བར་བྱ་བ་དང༌། གླིང་
གཞི་དང་བྱུང་བ་སྟོན་པ་སོགས་བསྟན་པ་རྒྱས་པར་བྱ་བའི་ཕྱིར་མཛད་པ་ཤ་སྟག་
གོ ། །
དྲུག་པ་གནས་བརྟན་ཆེན་པོ་བཟང་པོའི་རྟོགས་པ་བརྗོད་པ་ནི། གནས་
བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི། སེར་སྐྱའི་གྲོང་ཁྱེར་ཆེན་པོ་སྟེ།
སེར་སྐྱའི་གྲོང་ཁྱེར་ཆེན་པོ་དེ་ན། རྒྱལ་པོ་ཟས་གཙང་གི་ཁ་ལོ་པ་རབ་བཟང་ཞེས་
བྱ་བ་ཡོད་པ་དེ་དང་། དེ་ལ་ཆུང་མ་བུད་མེད་བཟང་མོ་ཞིག་ཡོད་པ་དེ་གཉིས་ལ་
འབྱོར་པ་ཆེན་པོ་ཡོད་ཀྱང་། བུ་དང་བུ་མོ་གང་ཡང་མེད་པས་ཚངས་པ་དང་། བརྒྱ་
བྱིན་དང་། འཇིག་རྟེན་སྐྱོང་བ་བཞི་ལ་སོགས་པར་བུ་སློང་བའི་ཕྱིར་མཆོད་པ་རྒྱ་
ཆེན་པོ་བྱས་ཀྱང་དེ་དག་གིས་བུ་སྟེར་བར་མ་ནུས་སོ། །དེ་ནས་དུས་རེ་ཤིག་ན་
ཡབ་རྒྱལ་པོ་ཟས་གཙང་དང་། ཡུམ་སྒྱུ་མ་ལྷ་མཛེས་གཉིས་ཀྱི་སྲས་སུ་བྱང་ཆུབ་
སེམས་དཔའ་སྐུ་བལྟམས་པ་དེའི་ཚེ། མཚན་མཁན་རྣམས་ཀྱིས་ལུང་བསྟན་པ།
- 146 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གལ་ཏེ་ཁྱིམ་ན་གནས་ན་ནི་འཁོར་ལོས་བསྒྱུར་བའི་རྒྱལ་པོར་འགྱུར་རོ། །གལ་
ཏེ་སྐྲ་དང་ཁ་སྤུ་བྲེགས་ཏེ་ཆོས་གོས་ཚོན་ཅན་བགོས་ནས་ཡང་དག་པར་དད་པ་ཁོ་
ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ན་ནི། འཇིག་རྟེན་དུ་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྲགས་པ་དང་ལྡན་པར་
འགྱུར་རོ་ཞེས་ལུང་བསྟན་པ་ན། ཚིག་དེ་ཁ་ལོ་པ་ རབ་བཟང་གིས་ཐོས་ནས།
ཐོས་མ་ཐག་ཏུ་དེ་སྡུག་བསྔལ་ཆེན་པོ་སྐྱེས་ཏེ། གལ་ཏེ་བདག་ལ་བུ་ཞིག་ཡོད་ན་
ནི། དེ་གཞོན་ནུ་འདིའི་ཁ་ལོ་པར་འགྱུར་ཏེ། དེ་ལྟར་ན་ཁ་ལོ་པ་རབས་ཆད་པར་
མི་འགྱུར་ཞིག་གུ་ སྙམ་དུ་བསམས་ནས་ལྷག་པར་ཡང་ལྷ་ སོ་ སོར་ གསོལ་བ་
འདེབས་པ་ལ་ཞུགས་སོ། །དེའི་ཚེ་སེར་སྐྱའི་གནས་སུ་བྱང་ཆུབ་སེམས་དཔའ་
གཞོན་ནུ་དོན་ཐམས་ཅད་གྲུབ་པ་བྱོན་ཏེ། དེས་གཞོན་ནུ་རོལ་རྩེད་སོགས་མཛད་
ནས་ནམ་ཞིག་ན་བྱང་ཆུབ་སེམས་དཔས་རྒན་པོ་དང་། ནད་པ་དང་། ཤི་བ་མཐོང་
ནས། ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ནེ་རཉྫ་ནར་ལོ་དྲུག་གི་བར་དུ་
དཀའ་བ་སྤྱད་ནས་དཀའ་སྤྱད་ལས་བཞེངས་ཏེ་ཞིང་པའི་བུ་མོ་དགའ་མོ་དང༌།
དགའ་སྟོབས་མ་ལས་འོ་མ་ལན་བཅུ་དྲུག་ཏུ་ཉིད་ཁུར་བྱས་པའི་འོ་ཐུག་སྦྲང་རྩི་
ཅན་བཞེས་སོ། །དེ་ནས་རྩྭ་འཚོང་བཀྲ་ཤིས་ལྡན་ལས་རྩྭ་བཞེས་སོ། །དེ་ནས་
ཀླུའི་རྒྱལ་པོ་ནག་པོས་མངོན་པར་བསྟོད་ཅིང་བྱང་ཆུབ་ཀྱི་སྙིང་པོར་གཤེགས་ཏེ།
ཉིད་ཀྱིས་རྩྭ་རྣམས་མ་འཁྲུགས་པར་གཏིང་ནས་སྐྱིལ་མོ་ཀྲུང་བཅས་ཏེ་བཞུགས་
ནས། ནམ་བླ་ན་མེད་པའི་ཡེ་ཤེས་མ་ཐོབ་ཀྱི་བར་དུ་སྐྱིལ་མོ་ཀྲུང་མི་བཤིག་གོ་
ཞེས་ཐུགས་དམ་བརྟན་པོར་བཅས་སོ། །དེ་ནས་བྱང་ཆུབ་སེམས་དཔས་བདུད་ཀྱི་
འཁོར་འབྱུང་པོ་བྱེ་བ་ཕྲག་སུམ་ཅུ་རྩ་དྲུག་བཅོམ་ནས་བླ་ན་མེད་པ་ཡང་དག་པར་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
རྫོགས་པའི་ཡེ་ཤེས་བརྙེས་སོ། །དེ་ནས་ཚངས་པས་བསྐུལ་ནས་ཝཱ་ར་ཎཱ་སིར་
ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་ཆོས་ཀྱིས་འཁོར་ལོ་ཆོས་བཞིན་དུ་
བསྐོར་ཏེ་ལྔ་སྡེ་རྣམས་རབ་ཏུ་ཕྱུང་ངོ༌། །དེ་ནས་ཉེ་བའི་ལྔ་སྡེ་རྣམས་དང་། བཟང་
སྡེའི་ ཕ་ཚན་པ་དྲུག་ཅུ་དང༌། གྲོང་གི་བྱིས་ པ་ གཙོ་བོའི་མཆོག་ལྔ་བཅུ་དང༌།
དགའ་མོ་དང་། དགའ་སྟོབས་སྤུན་གཉིས་བདེན་པ་ལ་བཀོད་ནས། ལྟེང་རྒྱས་
འོད་སྲུང་དང་། ཆུ་ཀླུང་འོད་སྲུང་སྤུན་གཉིས་རབ་ཏུ་ཕྱུང་སྟེ། ག་ཡར་གཤེགས་
ནས་ཆོ་འཕྲུལ་རྣམ་པ་གསུམ་གྱིས་བཏུལ་ཏེ། སྨིག་མའི་ནགས་ཁྲོད་དུ་གཤེགས་
ནས་རྒྱལ་པོ་གཟུགས་ཅན་སྙིང་པོ་ལྷ་བརྒྱད་ཁྲི་དང་། ཡུལ་མ་གདྷའི་བྲམ་ཟེ་དང་།
ཁྱིམ་བདག་སྟོང་ཕྲག་དུ་མ་དང་ལྷན་ཅིག་ཏུ་བདེན་པ་ལ་བཀོད་དོ། །དེ་ནས་རྒྱལ་
པོའི་ཁབ་ཏུ་གཤེགས་ཏེ་འོད་མའི་ཚལ་བཞེས་ནས། ཤཱ་རིའི་བུ་དང་། མོའུ་འགལ་
གྱི་བུ་གཉིས་ཚུར་ཤོག་གིས་བསྙེན་པར་རྫོགས་ཤིང་མཆོག་ཟུང་དུ་ལུང་བསྟན་
ནས་མཉན་དུ་ཡོད་པར་གཤེགས་ནས། རྒྱལ་པོ་གསལ་རྒྱལ་གཞོན་ནུ་ལྟ་བུའི་
མདོ་སྡེས་བཏུལ་ཏེ། རྒྱལ་བུ་རྒྱལ་བྱེད་ཀྱི་ཚལ་བཞེས་ནས་སེར་སྐྱའི་གནས་སུ་
གཤེགས་ཏེ་ཡབ་སྲས་མཇལ་ནས། སེར་སྐྱའི་གནས་སུ་རྟེན་བཅས་གདུལ་བར་
བྱ་བ་རྣམས་ཀྱི་དོན་མཛད་ཅིང་བཞུགས་སོ། །དེ་ནས་ཁ་ལོ་པ་རབ་བཟང་གི་
སེམས་སྐྱེས་པ། བདག་ནི་ད་ལྟ་བུ་མེད་དེ་བདག་ཤི་སྟེ་དུས་ལས་འདས་ན་ནི། ཅི་
བདོག་པ་ཐམས་ཅད་རྒྱལ་པོ་དབང་བྱེད་པར་འགྱུར་གྱིས། མ་ལ་བདག་གིས་ནོར་
རྣམས་འཇིག་རྟེན་ཕ་རོལ་གྱི་དོན་དུ་བཏང་བར་བྱའོ་སྙམ་ནས་དེའི་ཕྱི་ཉིན་སངས་
རྒྱས་ལ་སོགས་པ་དགེ་སློང་གི་དགེ་འདུན་བཤོས་ལ་སྤྱན་དྲངས་ཏེ། རང་གི་ལག་
ནས་བཟའ་བ་དང་བཅའ་བ་གཙང་མ་བཟང་པོ་མང་པོས་ཚིམ་པར་བྱས་ཏེ་ཅི་
- 148 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བཞེད་པ་བསྟབས་ནས། ཕྱག་བཅབ་པར་རིག་ནས། སྟན་ཆེས་དམའ་བ་ཞིག་
བླངས་ཏེ། ཆོས་མཉན་པའི་ཕྱིར་སྤྱན་སྔར་འདུག་གོ །དེ་ནས་བཅོམ་ལྡན་འདས་
ཀྱི་དེ་ལ་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་
ཡང་ དག་ པར་ གཟེངས་བསྟོད། ཡང་ དག་ པར་ དགའ་བར་མཛད་དེ། ཆོས་ ཀྱི་
གཏམ་རྣམ་གྲངས་དུ་མས་ཡང་དག་པར་བསྟན། ཡང་དག་པར་འཛིན་དུ་བཅུག །
ཡང་ དག་ པར་ གཟེངས་བསྟོད། ཡང་ དག་ པར་དགའ་བར་མཛད་ནས་ཅང་མི་
གསུང་བར་བཞུགས་སོ། །དེ་ནས་ཁ་ལོ་པ་རབ་བཟང་གིས། བཅོམ་ལྡན་འདས་
ཀྱི་གཏམ་གྱི་མཇུག་རྫོགས་པར་རིག་ནས། བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཙུན་པ་བཅོམ་ ལྡན་ འདས་ནི་བདག་གི་ཡུན་ རིང་པོའི་སྟོན་པ་
ལགས་ཏེ། ཀྱེ་མ་བདག་ལ་བུ་ཞིག་སྐྱེས་ན་ནི། ཇི་ལྟར་བདག་རྒྱལ་པོ་ཟས་གཙང་
གི་ཁ་ལོ་པ་བྱེད་པ་དེ་བཞིན་དུ་དེ་ཡང་གཞོན་ནུའི་ཁ་ལོ་པར་འགྱུར་བ་ཞིག་ན།
དེ་ནི་བཅོམ་ལྡན་འདས་རབ་ཏུ་བྱུང་སྟེ། དེ་ལྟར་གྱུར་ཀྱང་གལ་ཏེ་ད་དུང་ཡང་
བདག་ལ་བུ་ཞིག་བྱུང་ན་ནི་བཅོམ་ལྡན་འདས་ཀྱི་ཞབས་འབྲིང་དུ་དབུལ་བར་
འཚལ་ལོ། །དེ་ནས་བཅོམ་ལྡན་འདས་ཀྱིས་མ་འོངས་པའི་དོན་གཟིགས་ནས་
བཀའ་སྩལ་པ། ཁོང་དགེ་བ་རྣམས་ནི་དམ་བཅས་པ་ལ་བརྟན་པ་ཡིན་ནོ། །ཞེས་
གསུངས་ནས། དེའི་ཁྱིམ་ནས་བཅོམ་ལྡན་འདས་སླར་གཤེགས་སོ། །དེ་ནས་ཕྱི་
ཞིག་ན་ཁ་ལོ་པ་རབ་བཟང་གི་ཆུང་མ་ལ་བུ་ཆགས་ནས། དེ་ཟླ་བ་དགུའམ། ངོ་
བཅུ་ལོན་པ་དང་བུ་བཙས་ཏེ། ཁྱེའུ་གཟུགས་བཟང་ཞིང་བལྟ་ན་སྡུག་ལ་མཛེས་པ་
ཞིག་བཙས་ནས། དེས་བཙས་སྟོན་རྒྱས་པར་བྱས་ཏེ། ཁྱེའུ་འདིའི་མིང་ ཇི་སྐད་
གདགས་ཞེས་མིང་འདོགས་པར་བྱེད་དེ་ཁྱེའུ་འདིར་རབ་བཟང་གི་བུ་ཡིན་པས་ན།
- 149 -



14ག་ལས་
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཁྱེའུ་འདིའི་མིང་བཟང་པོ་ཞེས་གདགས་སོ་ཞེས་ཟེར་རོ། །དེ་ནས་ཁྱེའུ་བཟང་
པོ་འོ་མ་དང་། ཞོ་དང་། མར་དང༌། ཞུན་མར་དང་། མར་གྱི་ཉིང་ཁུ་རྣམས་ཀྱིས་
བསྐྱེད་བསྲིངས་ནས། མཚོའི་ནང་གི་པདྨ་བཞིན་དུ་སྐྱེ་དྲག་པར་གྱུར་ཏོ། །དེ་གང་
གི་ཚེ་ ཆེར་སྐྱེས་པ་དེའི་ཚེ། ཡི་གེ་དང་། ཁོང་ རྩིས་ དང་། ཤོད་ དགོད་ པ་ དང༌།
ལག་རྩིས་དང་། དབྱུང་བ་དང་། སྦ་བ་དང༌། དགྲམ་པ་དང་། གོས་བརྟག་པ་དང་།
ནོར་ བུ་ བརྟག་པ་དང་། རིན་པོ་ཆེ་བརྟག་ པ་ དང་། སྤོས་བརྟག་པ་དང༌། སྨན་
བརྟག་པ་དང་། གླང་པོ་ཆེ་བརྟག་པ་དང༌། རྟ་བརྟག་པ་དང༌། གོ་མཚོན་བརྟག་པ་
རྣམས་བསླབས་ཏེ། ཡི་གེ་ལ་མཁས་པ་དང༌། ཀློག་མཁས་པ་དང། མཛངས་པ་
དང༌། བྱ་བ་ལ་མཁས་པ་དང་། ཡིད་གཞུངས་པ་དང་། བརྟག་པ་རྣམ་པ་བརྒྱད་
ལ་བྱང་བར་གྱུར་ཏོ། །དེ་ནས་ཕྱི་ཞིག་ན། བཅོམ་ལྡན་འདས་ཀྱིས་ཁྱེའུ་དེ་རབ་ཏུ་
དབྱུང་བའི་དུས་ལ་བབ་པར་གཟིགས་ནས། ཁ་ལོ་པ་རབ་བཟང་ལ་དཀའ་སྩལ་
པ། རབ་བཟང་ཁྱེའུ་འདི་ནི་མ་བཙས་པའི་སྔ་རོལ་ནས་ཁྱོད་ཀྱིས་ང་ལ་ཕུལ་ཏེ་
ཁོང་དགེ་བ་རྣམས་ནི་དམ་བཅས་པ་ལ་བརྟན་པ་ཡིན་ན། དེ་ཁོ་ན་ལྟར་དམ་མ་
བཅས་སམ། རབ་བཟང་གིས་གསོལ་པ། བཅོམ་ལྡན་འདས་དེ་ཁོ་ན་ལྟར་དམ་
བཅས་པ་ལགས་སོ། །ཞེས་གསོལ་ནས། རབ་བཟང་གིས་ཁྱེའུ་དེ་ལག་པ་གཉིས་
ཀྱིས་བཟུང་སྟེ། བཅོམ་ལྡན་འདས་ལ་ཕུལ་ནས་བཟང་པོ་ལ་སྨྲས་པ། བུ། ཁྱོད་
མ་བཙས་པའི་སྔ་རོལ་ནས་ངས་བཅོམ་ལྡན་འདས་ལ་ཕུལ་གྱིས་སོང་ལ། བཅོམ་
ལྡན་ འདས་ ཀྱི་ ཞབས་འབྲིང་གྱིས་ཤིག ཁྱེའུས་སྨྲས་པ། དེ་ནི་བདག་ ལ་ ཕན་
གདགས་པ་ལགས་སོ། །ཞེས་སྨྲས་ནས། ཁྱེའུ་དེ་བཅོམ་ལྡན་འདས་ཀྱི་ཕྱི་བཞིན་
སོང་ངོ༌། །དེ་ནས་བཅོམ་ལྡན་འདས་ཀྱིས་ཁ་ལོ་པ་རབ་བཟང་ལ་ཆོས་ཀྱི་གཏམ་
- 150 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གྱིས་ ཡང་ དག་ པར་ བསྟན། ཡང་ དག་ པར་ འཛིན་ དུ་ བཅུག །ཡང་ དག་ པར་
གཟེངས་བསྟོད། ཡང་དག་པར་དགའ་བར་མཛད་ནས་བཅོམ་ལྡན་འདས་ཀྱིས་
ཁྱེའུ་དེ་ཁྲིད་དེ་གཙུག་ལག་ཁང་དུ་གཤེགས་སོ། །དེ་དེར་ཁྲིད་ནས་རབ་ཏུ་བྱུང་སྟེ་
ཀུན་སྤྱོད་རྣམས་བསླབས། སྡེ་སྣོད་གསུམ་ཀློག་ཏུ་བཅུག །ལོ་ལོན་པ་ན་བསྙེན་
པར་རྫོགས་པར་མཛད་ནས་དེ་ལ་ལུང་ཕོག་གོ །དེས་ཀྱང་བརྩོན་པ་དང་། བསྒྲུབ་
པ་དང་། འབད་པས་ཉོན་མོངས་པ་ཐམས་ཅད་སྤངས་ནས། དགྲ་བཅོམ་པ་ཉིད་
མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་
བ། གསེར་དང་བོང་བར་མཉམ་པ་ནམ་མཁའ་དང་ ལག་མཐིལ་དུ་འདྲ་བའི་
སེམས་དང་ལྡན་པ། ཙན་དན་སྤུངས་པ་ལྟ་བུར་བསིལ་བར་གྱུར་པ། རིག་པས་སྒོ་
ངའི་སྦུབས་བཅོམ་པ། རིག་པ་དང་མངོན་པར་ཤེས་པ་དང་སོ་སོ་ཡང་དག་པར་
རིག་པ་ཐོབ་པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ་དང་
།
དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་།
གུས་ པར་ སྨྲ་བའི་ གནས་ སུ་ གྱུར་ཏོ། །དེ་ནས་དེས་བསམས་པ། བཅོམ་ ལྡན་
འདས་ནི་བདག་གི་སྡུག་བསྔལ་དང་ཡིད་མི་བདེ་བ་མང་པོ་སེལ་བར་མཛད་པ་
དང༌། བདེ་བ་དང་ཡིད་བདེ་བ་རྣམ་པ་དུ་མ་སྒྲུབ་པར་མཛད་པ་དང་། སྡིག་པ་མི་
དགེ་བའི་ཆོས་རྣམ་པ་དུ་མ་སེལ་བར་མཛད་པ་དང་། དགེ་བའི་ཆོས་རྣམ་པ་དུ་མ་
སྒྲུབ་པར་མཛད་པ་ཡིན་ན། བདག་གིས་བཅོམ་ལྡན་འདས་ཀྱི་བཀའ་དྲིན་ཇི་ལྟར་
བསབ་པར་བྱ་སྙམ་སྟེ་དེས་བསམས་པ། སངས་རྒྱས་རྣམས་འཇིག་རྟེན་དུ་འབྱུང་
བ་གང་ཡང་རུང་བ་དེ་དག་ཐམས་ཅད་ནི་སེམས་ཅན་ལ་ཕན་པའི་ཕྱིར་འབྱུང་བར་
ཟད་ཀྱིས། མ་ལ་བདག་གིས་ཀྱང་སེམས་ཅན་གྱི་དོན་བྱའོ་སྙམ་སྟེ། བདག་གིས་
- 151 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འདུལ་བར་འགྱུར་བ་ལྟ་ཅི་ཡོད་ཅེས་བསམས་ཏེ། དེས་བལྟས་ན་ཐོག་མ་ཁོ་ནར་
ཕ་མ་གཉིས་འདུལ་བར་འགྱུར་བར་རིག་ནས། དེས་གཙུག་ལག་ཁང་ནས་མི་
སྣང་བར་གྱུར་ཏེ། བདག་གི་ཁྱིམ་དུ་ཕ་མ་གཉིས་ཀྱི་མདུན་ནས་ས་བརྟོལ་ཏེ་བྱུང་
ནས། དེ་ངང་པའི་རྒྱལ་པོ་འདབ་མ་བརྐྱང་པ་ལྟར་སྟེང་གི་ནམ་མཁའ་ལ་འཕགས་
ནས། ཕ་མ་གཉིས་ཀྱི་མདུན་དུ་འབར་བ་དང༌། ལམ་མེར་འདུག་པ་དང་། ཆར་
འབབ་པ་དང་། གློག་འགྱུ་བའི་ཆོ་འཕྲུལ་རྣམས་བསྟན་ནས། ས་ལ་བབས་ཏེ། ཕ་
མ་ གཉིས་ ཀྱི་བསམ་ པ་ དང་། བག་ལ་ ཉལ་ དང་། ཁམས་ དང༌། ཤེས་ པ་ དང་།
རང་བཞིན་རྟོགས་ནས་དེ་དང་མཐུན་པའི་ཆོས་བསྟན་ཏེ་དེ་ཐོས་ནས་ཕ་མ་གཉིས་
སྟན་དེ་ཁོ་ན་ལ་འདུག་བཞིན་དུ་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་ཡེ་ཤེས་
རྡོ་ རྗེས་ བཅོམ་ནས་རྒྱུན་དུ་ཞུགས་ པའི་འབྲས་བུ་མངོན་སུམ་དུ་བྱས་ཏེ། དེ་
གཉིས་བདེན་པ་མཐོང་ནས་སྨྲས་པ། བུ། བདག་ཅག་གཉིས་ཀྱང་ཁྱིམ་ན་གནས་
པ་བཏང་ལ་ཁྱོད་རབ་ཏུ་བྱུང་བའི་རྗེས་སུ་རབ་ཏུ་འབྱུང་བར་བྱའོ། །གནས་བརྟན་
བཟང་པོས་སྨྲས་པ། ཁྱེད་གཉིས་ཇི་ལྟར་དགའ་བ་བཞིན་དུ་མཛོད་ཅིག་ཅེས་བྱས་
ནས། གནས་བརྟན་བཟང་པོ་དེ་གཉིས་ཀྱི་ཁྱིམ་ནས་ཕྱིར་སོང་ངོ༌། །དེ་ནས་དེའི་
ཕ་མ་གཉིས་ཀྱིས་ཁྱིམ་གྱི་འཁོར་བཏང་སྟེ། སྦྱིན་པ་དག་སྦྱིན་ཞིང་བསོད་ནམས་
དག་བྱས་ཏེ། བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། བརྩོན་པ་དང་།
བསྒྲུབ་པ་དང༌། འབད་པས། ཉོན་མོངས་པ་ཐམས་ཅད་སྤངས་ནས་དགྲ་བཅོམ་
པ་ཉིད་མངོན་གསུམ་དུ་བྱས་སོ། །དེ་ནས་གནས་ བརྟན་བཟང་པོས་ སྟོན་པའི་
དཀའ་དྲིན་དྲན་པའི་སྒོ་ནས་འགྲོ་བ་བགྲང་བ་ལས་འདས་པ་ཞིག་སྨིན་ཅིང་གྲོལ་
བར་བྱས་སོ། །དེ་ལྟར་གནས་བརྟན་བཟང་པོས་རང་ཉིད་ཀྱིས་དགྲ་བཅོམ་པའི་
- 152 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གོ་འཕང་མངོན་དུ་བྱས་ནས་ཕ་མ་ལ་སོགས་པའི་སྐྱེ་བོ་བགྲང་བ་ལས་འདས་པའི་
དོན་བྱས་པ་ན་དགེ་སློང་རྣམས་ངོ་མཚར་རྨད་དུ་གྱུར་ཏེ། བཅོམ་ལྡན་འདས་ལ་
ཞུས་པ། བཙུན་པ། གནས་བརྟན་བཟང་པོ་འདིས་ལས་ཅི་ཞིག་བགྱིས་ན། ལས་
དེའི་རྣམ་པར་སྨིན་པས་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་
ཏེ་གཟུགས་བཟང་ཞིང་བལྟ་ན་སྡུག་ལ་མཛེས་པར་གྱུར་ནས། བཅོམ་ལྡན་འདས་
ཀྱང་མཉེས་ པར་བགྱིས་ཏེ། མི་མཉེས་པར་མ་བགྱིས། བཅོམ་ ལྡན་ འདས་ ཀྱི་
བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་
ཉིད་མངོན་སུམ་དུ་བགྱིས་ལགས། འདིའི་ཕ་མ་གཉིས་ཀྱིས་ཀྱང་ལས་ཅི་བགྱི་ན།
ལས་དེའི་རྣམ་པར་སྨིན་པས་འདི་ཁོ་ན་ལ་བརྟེན་ནས་བཅོམ་ལྡན་འདས་མཉེས་
པར་བགྱིས་ཏེ། མི་མཉེས་པར་མ་བགྱིས། བཅོམ་ལྡན་འདས་ཀྱི་བསྟན་པ་ལ་
རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་
སུམ་དུ་བགྱིས་ལགས། ཞེས་གསོལ་པ་ན། བཅོམ་ལྡན་འདས་ཀྱིས་བཀའ་སྩལ་
པ། སྨོན་ལམ་གྱི་དབང་ལས་གྱུར་ཏོ། །དགེ་སློང་རྣམས་ཀྱིས་གསོལ་པ། བཙུན་
པ། འདི་རྣམས་ཀྱིས་སྨོན་ལམ་གང་དུ་བཏབ་ལགས། བཅོམ་ལྡན་འདས་ཀྱིས་
བཀའ་སྩལ་པ། དགེ་སློང་དག་སྔོན་བྱུང་བ་འདས་པའི་དུས་ན། བསྐལ་པ་བཟང་
པོ་འདི་ཉིད་ལ། སྐྱེ་དགུའི་ཚེ་ལོ་བཞི་ཁྲི་ཐུབ་པ་ན། ཡང་དག་པར་རྫོགས་པའི་
སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་
སྟོན་པ། སངས་རྒྱས་བཅོམ་ལྡན་འདས་འཁོར་བ་འཇིག་ཅེས་བྱ་བ་འཇིག་རྟེན་དུ་
བྱུང་སྟེ། དེ་གང་གི་ཚེ་སངས་རྒྱས་ཀྱི་འཕྲིན་ལས་ཐམས་ཅད་མཛད་ནས། ཤིང་
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཟད་པའི་མེ་བཞིན་དུ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་
སུ་ཡོངས་སུ་མྱ་ངན་ལས་འདས་སོ། །དེ་ནས་རྒྱལ་པོ་མཛེས་ པ་ཞེས་བྱ་བས་
བཅོམ་ལྡན་འདས་དེའི་སྐུ་གདུང་ལ་མཆོད་པ་བྱས་ནས། རིན་པོ་ཆེ་སྣ་བཞི་ལས་
བྱས་པའི་མཆོད་རྟེན་ཁོར་ར་ཁོར་ཡུག་ཏུ་དཔག་ཚད་གཅིག་ཡོད་པ། འཕང་དུ་
རྒྱང་གྲགས་གཅིག་ཡོད་པ་ཞིག་བརྩིགས་པར་བརྩམས་ཏེ། དེས་དེར་བློན་པོ་མ་
དད་པ་ཞིག་ལག་དཔོན་དུ་བསྒོས་ནས་བློན་པོ་དེས་བུ་ལ་སྨྲས་པ། བུ། ངས་ནི་
རྒྱལ་པོའི་བཀའ་བསྒྲུབ་པ་དང་རྒྱལ་པོའི་བྱ་བ་མང་པོ་དག་བྱ་དགོས་ཏེ། ངས་
གཉིས་ཀ་ལག་གིས་མི་ཁྱབ་པའི་སྟེང་དུ་འདི་འབའ་ཞིག་ལ་འཆེལ་ན་བདག་གིས་
རྒྱལ་པོའི་ཕོ་བྲང་དུ་བྱ་བ་རྣམས་ཤོར་བར་འགྱུར་གྱིས། ཁྱོད་ཀྱིས་འདིར་མཆོད་
རྟེན་ གྱི་ ལག་ གི་ ཞལ་ ཏ་ གྱིས་ཤིག་ དང་། ངས་ རྒྱལ་ པོའི་ ཞབས་ འབྲིང་ བྱའོ།
ཁྱེའུས་སྨྲས་པ། ཡབ་ཇི་ལྟར་དགྱེས་པ་དེ་བཞིན་དུ་བགྱིའོ། །ཞེས་བྱས་ནས། དེ་
དེ་ན་མཆོད་རྟེན་གྱི་ལག་གི་བླ་ཞལ་ཏ་བྱེད་ཅིང་འདུག་སྟེ། དེ་དེར་ལས་བྱེད་པ་ལ་
ཞུགས་སོ། །དེ་དེ་ན་ལས་བྱེད་པ་ན། སངས་རྒྱས་འཁོར་བ་འཇིག་གི་བསྟན་པ་ལ་
དད་པ་བརྙེད་ནས། སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ། །
དེས་དེར་ཕ་མ་གཉིས་ཀྱང་དད་པ་ཕུན་སུམ་ཚོགས་པ་ལ་བཀོད་སྐྱབས་སུ་འགྲོ་བ་
དང་། བསླབ་པའི་གཞི་རྣམས་ལ་ཡང་བཀོད་དོ། དེར་གང་གི་ཚེ་རྒྱལ་པོ་མཛེས་
པས་མཆོད་རྟེན་དེ་རྣམ་པ་ཐམས་ཅད་དུ་ཟིན་པར་བྱས་ནས། མཆོད་པ་ཆེན་པོ་
བྱས་ཏེ། མཆོད་རྟེན་གྱི་དུས་སྟོན་བྱེད་པ་དེའི་ཚེ། བློན་པོ་དེ་བཟའ་མི་གཉིས་
དང་། བློན་པོའི་བུ་དེས། མཆོད་རྟེན་དེ་རྣམ་པ་ཐམས་ཅད་དུ་ཡོངས་སུ་རྫོགས་པ་
མཐོང་ནས་མཆོག་ཏུ་དགའ་བར་གྱུར་ཏོ། །མཆོག་ཏུ་དགའ་བར་གྱུར་ནས་དེ་དག་
- 154 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གིས་མཆོད་རྟེན་དེ་ལ་བཀུར་སྟི་ཆེན་པོ་བྱས་ཏེ། བློན་པོའི་བུ་དེས་མཆོད་རྟེན་དེ་
ལ་ ཕྱག་འཚལ་ནས་སྨོན་ལམ་བཏབ་པ། ཀྱེ་མ་དགེ་བའི་རྩ་བ་འདིས། བདག་
གང་དང་གང་དུ་སྐྱེས་པ་དེ་དང་དེར། ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་
རིགས་སུ་སྐྱེ་བར་ཤོག་ཅིག །གཟུགས་བཟང་ཞིང་བལྟ་ན་སྡུག་ལ་མཛེས་པར་
གྱུར་ཅིག །སྟོན་པ་འདི་འདྲ་བ་མཉེས་པར་བྱེད་པར་གྱུར་ཅིག །མི་མཉེས་པར་
བྱེད་པར་མ་གྱུར་ཅིག །རྒྱལ་བ་དེ་ཁོ་ནའི་བསྟན་པ་ལ་རབ་ཏུ་བྱུང་ནས་ཉོན་
མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་གསུམ་དུ་བྱེད་པར་ཤོག་
ཅིག་ཅེས་བྱས་སོ། །དེ་ནས་ཕ་མ་གཉིས་ཀྱིས་དེ་མཐོང་ནས། བུ། ཁྱོད་ཀྱིས་སྨོན་
ལམ་ཇི་སྐད་བཏབ་ཅེས་དྲིས་པ་དང་། དེས་དེ་གཉིས་ལ་ཐམས་ཅད་རྒྱས་པར་
བསྙད་པས་དེ་ཐོས་མ་ཐག་ཏུ་དེ་གཉིས་ཀྱིས་ཀྱང་སྨོན་ལམ་བཏབ་སྟེ། ཀྱེ་མ་དགེ་
བའི་རྩ་བ་འདིས། བདག་ཅག་གཉིས་ཀྱང་གང་དང་གང་དུ་སྐྱེས་པ་དེ་དང་དེར་
ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་བར་ཤོག་ཅིག །འདི་ཉིད་
བདག་ཅག་གི་བུར་གྱུར་ནས་འདི་ཁོ་ན་ལ་བརྟེན་ཏེ་བདག་ཅག་གཉིས་ཀྱིས་སྟོན་
པ་འདི་འདྲ་བ་མཉེས་པར་བྱེད་པར་གྱུར་ཅིག །མི་མཉེས་པར་བྱེད་པར་མ་གྱུར་
ཅིག །སྟོན་པ་དེ་ཁོ་ནའི་བསྟན་པ་ལ་རབ་ཏུ་བྱུང་ནས། ཉོན་མོངས་པ་ཐམས་ཅད་
སྤངས་པའི་དགྲ་བཅོམ་པ་ཉིད་མངོན་སུམ་དུ་བྱེད་པར་ཤོག་ཅིག་ཅེས་བྱས་སོ། །
དགེ་སློང་དག །ཇི་སྙམ་དུ་སེམས། དེའི་ཚེ་བློན་པོའི་བུར་གྱུར་པ་གང་ཡིན་པ་དེ་
ནི་བཟང་པོ་འདི་ཡིན་ནོ། །དེའི་ཚེ་ཕ་མར་གྱུར་པ་གང་ཡིན་པ་དེ་གཉིས་ནི་ཕ་མ་
འདི་གཉིས་ཡིན་ནོ། །དེས་མཆོད་རྟེན་དེ་ལ་བཀུར་སྟི་བྱས་ནས་སྨོམ་ལམ་བཏབ་
པའི་ལས་དེའི་རྣམ་པར་སྨིན་པས་ནི། གང་དང་གང་དུ་སྐྱེས་པ་དེ་དང་དེར་ཕྱུག་
- 155-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཅིང་ནོར་མང་ལ་ལོངས་སྤྱོད་ཆེ་བའི་ རིགས་སུ་སྐྱེས་ཏེ། དགེ་སློང་དག་ང་ཡང་
དག་པར་རྫོགས་པའི་སངས་རྒྱས་འཁོར་བ་འཇིག་དང་ཤིན་ཏུ་མཉམ་པ་དང༌།
ཤུགས་མཉམ་པ་དང་། མཛད་པ་མཉམ་པ་དང་། ཐབས་མཉམ་པ་བརྙེས་པར་
གྱུར་ནས། འདིས་ང་མཉེས་པར་བྱས་ཏེ་མི་མཉེས་པར་མ་བྱས་ལ། ང་ཉིད་ཀྱི་
བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་
ཉིད་མངོན་གསུམ་དུ་བྱས་སོ། །དེར་ཕ་མ་དེ་གཉིས་ཀྱིས་མཆོད་རྟེན་དེ་ལ་བཀུར་
སྟི་བྱས། སྨོན་ལམ་བཏབ་པའི་ལས་དེའི་རྣམ་པར་སྨིན་པས་ནི། གང་དང་གང་དུ་
སྐྱེས་པ་དེ་དང་དེར། ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས།
བུ་འདི་ཁོ་ན་ལ་བརྟེན་ཏེ། འདི་གཉིས་ཀྱིས་ང་མཉེས་པར་བྱས་ཏེ་མི་མཉེས་པར་
མ་བྱས་ལ། ང་ཉིད་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་
སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ། །གཞན་ཡང་། ཡང་དག་
པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཡང་འདི་གསུམ་ཆར་རབ་
ཏུ་བྱུང་སྟེ། དེར་འདི་རྣམས་ཀྱིས་ཚེ་གཅིག་ཏུ་ཚངས་པར་སྤྱོད་པ་སྤྱད་ནས་དབང་
པོ་ཡོངས་སུ་སྨིན་པར་བྱས་ཏེ། དེས་ན་ད་ལྟར་རྣམ་པར་གྲོལ་བར་གྱུར་ཏོ། །ཞེས་
ལུང་བསྟན་ཏོ། །གནས་བརྟན་ཆེན་པོ་འདིས་མཛད་པ་འདི་ལྟར་མཛད་པ་འདི་
དག་ཀྱང་གདུལ་བྱ་རྣམས་ལ་འདོམས་པའི་ཕྱིར་མཛད་པ་ཤ་སྟག་སྟེ། ཁྱིམ་དུ་
གནས་པ་ནི་བཙོན་རར་གནས་པ་དང་འདྲ་ཞིང་། ཁྱིམ་གྱི་འབྱོར་པ་ནི་དུག་སྦྲུལ་
ནག་པོའི་གདེངས་ཀའི་གྲིབ་གསིལ་དང་འདྲ་བས་ཁྱིམ་གྱི་འབྱོར་པ་ལ་མ་ཆགས་
པར་རྒྱལ་བའི་བསྟན་པ་ལ་རབ་ཏུ་འབྱུང་དགོས་སོ་ཞེས་འདོམས་པ་དང་། རབ་ཏུ་
བྱུང་ནས་ཀྱང་སྡེ་སྣོད་གསུམ་གྱི་ལུང་བཀླག་པ་དང༌། སྡེ་སྣོད་གསུམ་གྱི་བརྗོད་
- 156 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བྱའི་དོན་བསླབ་པ་གསུམ་རང་གི་རྒྱུད་ལ་བསྐྱེད་པ་དང་། ཚུལ་བཞིན་ཡིད་ལ་
བྱས་ཏེ་རྣམ་པར་གྲོལ་བའི་འབྲས་བུ་ཐོབ་པར་བྱ་དགོས་སོ་ཞེས་འདོམས་པ་དང་།
རང་གི་རྒྱུད་གྲོལ་བ་ན་སྔར་དྲིན་གྱིས་བསྐྱངས་པའི་ཕ་མ་ལ་སོགས་པའི་འགྲོ་བ་
རྣམས་སྲིད་པའི་བཙོན་ར་ནས་བཏོན་ཏེ་ཐར་པའི་ཁང་བཟང་དུ་འཁྲིད་དགོས་སོ་
ཞེས་འདོམས་པ་དང་། སྟོན་པ་ཤཱཀྱའི་རྒྱལ་པོའི་བསྟན་པ་དང་མཇལ་ན་འདི་ལྟར་
རང་དང་གཞན་གྱི་དོན་ཐམས་ཅད་འགྲུབ་པར་འགྱུར་རོ་ཞེས་འདོམས་པའི་ཕྱིར་
མཛད་པ་འདི་ལྟར་མཛད་དོ། །
བདུན་པ་ གནས་བརྟན་ཆེན་པོ་གསེར་བེའུ་ཡི་རྟོགས་པ་བརྗོད་པ་ནི།
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི། མ་ག་དྷ་སྟེ། དེར་ཁྱིམ་
བདག་འབྱོར་པ་ཅན་ཞིག་གི་སྲས་འཁྲུངས་ཏེ། དེ་ཡང་གཟུགས་བཟང་བ། བལྟ་
ན་སྡུག་པ། མཚན་དང་ལྡན་པ་ཞིག་བྱུང་སྟེ། ཁྱེའུ་དེ་ཐོག་མ་བཙས་པ་ན། བང་
མཛོད་ཀྱི་ནང་ནས་གསེར་གྱི་གླང་པོའི་ཕྲུག་གུ་ཞིག་རང་བྱུང་དུ་བྱུང་ངོ༌། ཁྱེའུའི་ཕ་
མ་གཉིས་ཀྱིས་དེ་ལྟ་བུ་བྱུང་བ་མཐོང་ནས་རབ་ཏུ་དགའ་སྟེ་མཚན་མཁན་ལ་
བསྟན་པས། མཚན་མཁན་གྱིས་ཀྱང་ཁྱེའུ་འདི་བསོད་ནམས་ཀྱི་མཚན་དང་ལྡན་
པར་རྟོགས་ཏེ། ཁྱེའུ་འདི་ཐོག་མ་བཙས་པ་ན་ངོ་མཚར་ཆེ་བའི་ལྟས་ཅི་བྱུང་ཞེས་
དྲིས་སོ། ཁྱེའུའི་ཕ་མས་སྨྲས་པ། ཁྱེའུ་འདི་བཙས་པ་ན་མཛོད་ཀྱི་ནང་ནས་གསེར་
གྱི་གླང་པོ་ཆེའི་ཕྲུག་གུ་ཞིག་རང་བྱུང་དུ་བྱུང་ངོ༌། །ཞེས་སྨྲས་པ་དང༌། ཁྱེའུའི་མིང་
ཡང་གླང་པོ་སྐྱོང་ཞེས་བཏགས་སོ། ཁྱེའུ་དེ་ཇི་ཙམ་དུ་ཆེར་སྐྱེས་པ་བཞིན་གསེར་
གྱི་གླང་པོ་ཆེའི་ཕྲུག་གུ་ཡང་སྐྱེས་ཏེ། ཁྱེའུ་འགྲོ་ན་གླང་པོ་ཆེའི་ཕྲུག་གུ་ཡང་འགྲོ་
སྟེ་རྟག་ཏུ་འགྲོགས་སོ། །གླང་པོ་ཆེའི་ཕྲུག་གུའི་གཅིན་རྟུག་ཡང་གསེར་དུ་འབྱུང་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ངོ༌། །གླང་པོ་སྐྱོང་ཆེར་སྐྱེས་ནས་ཁྱིམ་བདག་གི་བུ་ལྔ་བརྒྱ་ཙམ་དང་རྟག་ཏུ་ལྷན་
ཅིག་རྩེ་སྟེ་གཅིག་ལ་གཅིག་ཡིད་གཅུགས་པས། ཕྱི་ཞིག་ན་བྱིས་པ་དེ་དག་སོ་སོ་
ནས་རང་རང་གི་ཁྱིམ་ཁྱིམ་ན་ངོ་མཚར་ཆེ་བ་ཅི་ཡོད་པའི་གཏམ་བྱས་པ་དང་། དེ་
ལ་ཁ་ཅིག་ནི་ངའི་ཁྱིམ་ན་ཁྲི་སྟན་དང་ཉལ་བའི་མལ་ཆ་ལ་སོགས་པ་ཐམས་ཅད་
རིན་པོ་ཆེ་སྣ་བདུན་ལས་བྱས་སོ་ཞེས་ཟེར་རོ། ཁ་ཅིག་ནི་ངའི་ཁྱིམ་དང་སྐྱེད་མོས་
ཚལ་ལ་སོགས་པ་ཐམས་ཅད་ཀྱང་རིན་པོ་ཆེ་ལས་བྱས་ཞེས་ཟེར་རོ། ཁ་ཅིག་ནི་
ངའི་བང་མཛོད་རྟག་ཏུ་རིན་པོ་ཆེ་དམ་པས་ཡོངས་སུ་གང་ངོ་ཞེས་ཟེར་ཏེ། ཀུན་
གྱིས་སོ་སོ་ནས་ཡ་མཚན་ཅི་ཡོད་པ་རྣམ་པ་སྣ་ཚོགས་ཀུན་སྨྲས་པ་དང་། གླང་པོ་
སྐྱོང་གིས་ཀྱང་བདག་ཐོག་མ་བཙས་པ་ན་གསེར་གྱི་གླང་པོ་ཆེའི་ཕྲུག་གུ་ཞིག་ཀྱང་
རང་བྱུང་སྟེ། ཁོ་བོ་ཇི་ཙམ་སྐྱེས་པ་བཞིན་དུ་གླང་པོ་ཆེའི་ཕྲུ་གུ་ཡང་དེ་བཞིན་དུ་
སྐྱེས་ཏེ་ཁོ་བོས་བསམས་པ་ཇི་བཞིན་དུ་འགྲོ་ལ། གླང་པོ་ཆེ་དེ་ལ་བཞོན་ནས་
ལྟད་མོ་ལྟ་བ་ལ་སོགས་པ་གར་ཡང་ཡིད་བཞིན་དུ་མགྱོགས་པར་འགྲོ་སྟེ། གཅིན་
ཆུག་ཀྱང་གསེར་དུ་འབྱུང་ངོ༌། །ཞེས་སྨྲས་པ་དང༌། དེའི་ཚེ་རྒྱལ་བུ་མ་སྐྱེས་དགྲ་
ཡང་དེ་ན་འདུག་སྟེ། གླང་པོ་སྐྱོང་གིས་སྨྲས་པ་ཐོས་ནས། འདི་སྙམ་དུ་བདག་ནམ་
རྒྱལ་པོར་གྱུར་པ་ན་དབྲོག་གོ་སྙམ་དུ་བསམས་ཏེ། ཕྱིས་རྒྱལ་པོར་གྱུར་ནས་གླང་
པོ་སྐྱོང་བཀུག་སྟེ་ཁྱོད་ཀྱི་གླང་པོ་ཆེ་འོན་ཅིག་ཅེས་བསྒོའོ། །དེ་ནས་གླང་པོ་སྐྱོང་
གི་ཕ་མས་བུ་ལ་འདི་སྐད་ཅེས་སྨྲས་སོ། །མ་སྐྱེས་དགྲ་ལྟ་བུ་ཁྲོ་ཞིང་གཏུམ་ལ་
འདོད་ཞེན་ཆེ་བ་མེད་དེ། བདག་གི་ཕ་ཡང་བསད་ན་གཞན་ལྟ་ཅི་སྨོས་ཏེ། ད་
ཁྱོད་ཀྱི་གླང་པོ་ཆེ་འཕྲོག་པར་བྱས་ཀྱིས་གླང་པོ་ཆེ་སྦྱིན་དགོས་སོ། །བུས་སྨྲས་པ།
བདག་གི་གླང་པོ་ཆེ་འདི་ནི་སུས་ཀྱང་དབྲོག་མི་ནུས་སོ། །ཞེས་སྨྲས་ནས། ཕ་སྤྱད་
- 158 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གཉིས་གླང་པོ་ཆེ་ལ་བཞོན་ཏེ་རྒྱལ་པོའི་ཕོ་བྲང་གི་སྒོར་འོངས་པ་དང་། སྒོ་སྲུང་བ་
དག་གིས་རྒྱལ་པོ་ལ་གསོལ་ཏོ། །རྒྱལ་པོས་ཀྱང་གླང་པོ་སྐྱོང་ཕ་སྤད་གཉིས་གླང་
པོ་ཆེ་ལས་མ་བབས་པར་ནང་དུ་ཤོག་ཅིག་ཅེས་བསྒོ་བ་དང་། གླང་པོ་སྐྱོང་བ་ཕ་
སྤད་གཉིས་གླང་པོ་ཆེ་ལ་ཞོན་ཏེ་ཕོ་བྲང་གི་ནང་དུ་འོངས་ནས་གདོད་བབས་སོ། །
དེ་ནས་རྒྱལ་པོ་ལ་ཕྱག་བྱས་ཏེ་བདེ་བར་གྱུར་ཅིག་ཅེས་སྨྲས་པ་དང་། རྒྱལ་པོ་
རབ་ཏུ་དགའ་ནས་སྟན་བཏིང་བ་ལ་འདུག་ཏུ་བཅུག་སྟེ་བཟའ་བ་དང་བཏུང་བ་
སྦྱིན་ནོ། །དེ་ནས་གླང་པོ་སྐྱོང་ཕ་སྤད་གཉིས་ཀྱིས་ཕྱིར་འགྲོའོ་ཞེས་བྱས་པ་དང་།
གླང་ པོ་ སྐྱོང་ ལ་ གསེར་ གྱི་ གླང་ པོ་ ཞོག་ ལ་ ཁྱོད་ ཅག་ ཕྱིར་ དེངས་ ཤིག་ ཅེས་
བསྒོའོ། །དེ་ནས་གླང་པོ་སྐྱོང་ཡང་ རྒྱལ་པོའི་བཀའ་བཞིན་དུ་གླང་ པོ་ ཆེ་ ཕྱིར་
བཞག་ནས། ཕ་སྤད་གཉིས་རྐང་པས་སོང་སྟེ་སྒོར་ཕྱིན་པ་ཙམ་ན། རིང་པོར་མ་
ལོན་པར་གླང་པོ་ཆེ་དེ་ཡང་དེ་ཉིད་དུ་སའི་ནང་དུ་ནུབ་ནས་སྒོའི་ཕྱི་རོལ་ཏུ་གླང་པོ་
སྐྱོང་གི་མདུན་དུ་བྱུང་ངོ། །གླང་པོ་སྐྱོང་ཕ་སྤད་གཉིས་དེ་ལ་ཕྱིར་ཞོན་ཏེ་ཁྱིམ་དུ་
སོང་ནས་དེ་འདི་སྙམ་དུ་བསམས་སོ། །རྒྱལ་པོ་ཡང་ཆོས་བཞིན་བྱེད་པ་མ་ཡིན་ཏེ་
མ་ཉེས་པ་དག་ཀྱང་ཁྲིམས་ལ་སྦྱོར་བས། བདག་ཀྱང་མ་སྟེས་ན་གླང་པོ་ཆེ་འདིའི་
ཕྱིར་སྲོག་ལ་དམའ་བར་འོང་གིས། ད་ལྟ་བཅོམ་ལྡན་འདས་འཇིག་རྟེན་ན་འགྲོ་
བ་མང་པོ་ལ་བདེ་བའི་དོན་མཛད་པ་དེའི་དྲུང་དུ་སོང་ལ། ཁྱིམ་ནས་བྱུང་ཞིང་
ཚངས་པར་སྤྱོད་པ་ལ་དགའ་བར་བྱའོ་སྙམ་དུ་བསམས་ནས། ཕ་མ་ལ་བདག་
རབ་ཏུ་འབྱུང་བར་གསོལ་པ་དང་། ཕ་མས་ཀྱང་རབ་ཏུ་འབྱུང་བར་གནང་ནས་ཕྱི་
ཕྱག་འཚལ་ཏེ། གསེར་གྱི་གླང་པོ་ལ་ཞོན་ནས་རྒྱལ་བུ་རྒྱལ་བྱེད་ཀྱི་ཚལ་གང་ན་
བར་སོང་ངོ༌། །བཅོམ་ལྡན་འདས་ཀྱི་སྤྱན་སྔར་ཕྱིན་པ་དང་། ཞབས་ལ་མགོ་བོས་
བླ
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཕྱག་འཚལ་ནས་ཇི་ལྟར་གྱུར་པ་རྒྱས་པར་གསོལ་ནས། བཅོམ་ལྡན་འདས་ཀྱིས་
དགེ་སློང་ཚུར་ཤོག་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་མ་ཐག་ཁོ་ནར་
སྐྲ་བྱི་ཞིང་སྣམ་སྦྱར་གྱོན། ལག་ཏུ་ལྷུང་བཟེད་དང་བྱ་མ་བུམ་དང་ལྡན་པ། སྐྲ་དང་
ཁ་སྤུ་བྲེགས་ནས་ཞག་བདུན་ལོན་པ་ཙམ་དུ་གྱུར་ཅིང་། དགེ་སློང་བསྙེན་པར་
རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ། །དེ་བཞིན་
གཤེགས་པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་ལྡན་
ཞིང་། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་པས་
ལུས་གཟུགས་བཀབ་པར་གྱུར། དེ་ལྟར་ཚུར་ཤོག་གིས་བསྙེན་པར་རྫོགས་པར་
མཛད་པས་བདེན་པ་མཐོང་ཞིང། འཁོར་བའི་འཁོར་ལོ་འདི་ཉིད་གཡོ་ཞིང་མི་
རྟག་པར་རིག་ནས། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང་། ལྟུང་བ་དང་།
རྣམ་པར་འཐོར་བ་དང་། རྣམ་པར་འཇིག་པའི་ཆོས་ཅན་ཡིན་པར་རིག་སྟེ། ཉོན་
མོངས་པ་ཐམས་ཅད་སྤངས་ནས། དགྲ་བཅོམ་པ་ཉིད་མངོན་གསུམ་དུ་བྱས་ཏེ།
དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། གསེར་
དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་
ལྡན་པ། ཙན་དན་སྦངས་པ་ལྟ་བུར་བསིལ་བར་གྱུར་པ། རིག་པས་སྒོ་ངའི་སྦུབས་
བཅོམ་པ། རིག་པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་
པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ་དང་། དབང་པོ་དང་
ཉེ་དབང་དང་བཅས་པའི་ལྷ་རྣམས་ཀྱི་མཆོད་ཅིང་། རྗེད་པ་དང་གུས་པར་སྨྲ་བའི་
གནས་ཐོབ་པར་གྱུར་ཏོ། །དགེ་སློང་གླང་པོ་སྐྱོང་དགེ་སློང་གྲོགས་གཞན་དང་
ལྷན་ཅིག་གང་ན་འདུག་ཀྱང་རུང་སྟེ་གསེར་གྱི་གླང་པོ་ཆེ་རྟག་ཏུ་དྲུང་ན་འདུག་
- 160 -



，
ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གོ །དེའི་ཚེ་ན་མཉན་དུ་ཡོད་པའི་མི་རྣམས་ཀྱིས་གསེར་གྱི་གླང་པོ་ཆེ་བལྟ་བའི་
ཕྱིར་མི་ཐམས་ཅད་དེར་འདུ་བར་གྱུར་ནས། རྣལ་འབྱོར་སྤྱོད་པ་ལ་འདུ་འཛི་མང་
བར་གྱུར་ཏེ། དགེ་སློང་དག་གིས་བཅོམ་ལྡན་འདས་ལ་གསོལ་པས། བཅོམ་ལྡན་
འདས་ཀྱིས་དེའི་ཕྱིར་དགེ་སློང་གླང་པོ་སྐྱོང་ལ་འདི་སྐད་ཅེས་བཀའ་སྩལ་ཏོ། ཁྱོད་
ཀྱི་གླང་པོ་ཆེ་ལ་བལྟ་བ་མང་པོ་འདུ་བས་མི་དབེན་པར་གྱུར་གྱིས་མྱུར་དུ་སྤོངས་
ཤིག་ཅེས་བཀའ་སྩལ་པ་དང༌། གླང་པོ་སྐྱོང་གིས་གསོལ་པ། བདག་གིས་ཀྱང་
ཐོག་མ་ནས་སྤང་བར་བསམས་ན་འགྲོར་མ་བཏུབ་བོ། །བཅོམ་ལྡན་འདས་ཀྱིས་
བཀའ་སྩལ་པ། ཁྱོད་གླང་པོ་ཆེ་ལ་ལན་གསུམ་དུ་འདི་སྐད་ཅེས་སྨྲས་ཤིག །ང་ནི་
སྐྱེ་བའི་ཕྱོགས་ཟད་དེ་ད་ཕྱིན་ཆད་མི་དགོས་སོ་ཞེས་བསྒོ་ཞིག་དང་མེད་པར་
འགྱུར་རོ། །གླང་པོ་སྐྱོང་གིས་ཀྱང་བཅོམ་ལྡན་འདས་ཀྱིས་བཀའ་སྩལ་པ་བཞིན་
དུ་གླང་པོ་ཆེ་ལ་ད་ནི་མི་དགོས་སོ་ཞེས་ལན་གསུམ་གྱི་བར་དུ་སྨྲས་པས་གསེར་གྱི་
གླང་པོ་ཆེ་ཡང་སའི་ནང་དུ་ནུབ་བོ། །དེ་ལ་དགེ་སློང་རྣམས་ངོ་མཚར་དུ་གྱུར་ནས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དགེ་སློང་གླང་པོ་སྐྱོང་འདིས་
སྔོན་བསོད་ནམས་ཅི་ཞིག་བགྱིས། བསོད་ནམས་ཀྱི་ཞིང་ཇི་ལྟ་བུ་ལ་དགེ་བའི་རྩ་
བ་ཅི་ ལྟ་བུ་ཞིག་བསྐྱེད་ན། འདི་ལྟ་བུའི་འབྲས་བུའི་རྣམ་པར་སྨིན་པར་གྱུར།
བཅོམ་ལྡན་འདས་ཀྱིས་ཀུན་དགའ་བོ་དང་དགེ་སློང་རྣམས་ལ་འདི་སྐད་ཅེས་
བཀའ་སྩལ་ཏོ། །སོ་སོའི་སྐྱེ་བོ་གང་ཡང་རུང་བས་དཀོན་མཆོག་གསུམ་གྱི་བསོད་
ནམས་ཀྱི་ཞིང་ལ་དགེ་བའི་ས་བོན་ཅུང་ཟད་ཅིག་བཏབ་ན་འབྲས་བུ་ཚད་མེད་པ་
ཐོབ་པར་འགྱུར་རོ། །སྔོན་འདས་པའི་དུས་ན་སངས་རྒྱས་འོད་སྲུང་འཇིག་རྟེན་དུ་
གཤེགས་པའི་ཚེ། མིའི་ཚེ་ལོ་སྟོང་ཕྲག་ཉི་ཤུའི་བར་དུ་གནས་སོ། །སངས་རྒྱས་དེ་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སེམས་ཅན་གྱི་དོན་བྱས་ནས་མྱ་ངན་ལས་འདས་པའི་འོག་ཏུ་རིང་བསྲེལ་ལ་
མཆོད་རྟེན་མང་དུ་བྱས་སོ། །དེའི་ཚེ་མཆོད་རྟེན་གཅིག་ཅིག་གི་ནང་ན་བྱང་ཆུབ་
སེམས་དཔའ་ཐོག་མ་དགའ་ལྡན་གྱི་གནས་ནས་བབས་ཏེ། ཡུམ་གྱི་ལྷུམས་སུ་
གཤེགས་པའི་ཚེ་ལྕིབས་པ། གླང་པོ་ཆེ་དེའི་མཆོད་རྟེན་ཞིག་ཀྱང་ཡོད་དོ། །དེའི་
ཚེ་ན་གླང་པོ་ཆེའི་གཟུགས་ཅུང་ཟད་ཅིག་ཞིག་ནས་དེ་ལ་མི་ཞིག་ཕྱག་འཚལ་དུ་
འོངས་ཏེ་གླང་པོ་ཆེའི་གཟུགས་ཅུང་ཟད་ཅིག་ཞིག་པ་དེ་མཐོང་ནས་འདི་སྙམ་དུ་
བསམས་སོ། །འདི་ནི་བྱང་ཆུབ་སེམས་དཔས་ལྕིབས་པའི་ཐེག་པ་ཡིན་ཏེ། འདི་
ལྟར་ཞིག་པར་གྱུར་གྱིས་བདག་གིས་སླར་གསོའོ་སྙམ་དུ་བསམས་ནས་འཇིམ་པ་
ཞིག་སྦྱར་ཏེ་བསྐུས་པའི་སྟེང་དུ་ལྡོང་རོས་ཀྱིས་བསྐུས་ནས་འདི་སྐད་ཅེས་སྨོན་
ལམ་བཏབ་པ། བདག་མ་འོངས་པའི་དུས་སུ་རྟག་ཏུ་ཆོ་རིགས་བཙུན་ཞིང་ལོངས་
སྤྱོད་ཟད་མི་ཤེས་པ་དང་ལྡན་པར་ཤོག་ཅིག་ཅེས་སྨོན་ལམ་བཏབ་བོ། །མི་དེ་ཚེ་
འཕོས་ནས་མཐོ་རིས་ཀྱིས་ལྷར་སྐྱེས། ལྷ་ལས་ཚེའི་དུས་བྱས་ནས་མིའི་འཇིག་
རྟེན་དུ་སྐྱེས་ཏེ། རྟག་ཏུ་ཆོ་རིགས་བཙུན་པ་དང་ལོངས་སྤྱོད་ཆེན་པོ་དང་ལྡན་ཞིང་
བྱད་ གཟུགས་བཟང་སྟེ་ གསེར་ གྱི་གླང་པོ་ཆེས་རྟག་ཏུ་བསྲུང་བར་གྱུར་ཏོ། །
བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ། དེའི་ཚེ་དེའི་དུས་ན་
གླང་པོ་ཆེ་གསོས་པའི་མི་དེ་ནི་དགེ་སློང་གླང་པོ་སྐྱོང་ཡིན་ཏེ། དེའི་ཚེ་ན་གླང་པོ་ཆེ་
གསོས་པས་དེ་ཚུན་ཆད་ལྷ་དང་མིའི་ནང་ན་ལོངས་སྤྱོད་ཆེན་པོ་དང་ལྡན་པར་གྱུར་
ཏོ། །དཀོན་མཆོག་གསུམ་ལ་གུས་ཤིང་བསྟི་སྟང་བྱས་པས་ད་ལྟ་ང་དང་ཕྲད་དེ་
བསྟན་པ་ལ་རབ་ཏུ་བྱུང་ནས་སེམས་ཀྱི་དྲི་མ་ཀུན་ཟད་དེ་དགྲ་བཅོམ་པར་གྱུར་
ཏོ། །གནས་བརྟན་བདག་ ཉིད་ཆེན་པོ་འདིས་ནི་སྤངས་རྟོགས་མཐར་ ཕྱིན་ པ་
- 162 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བརྙེས་ཟིན་ཀྱང་གདུལ་བྱའི་དོན་དུ་ཉན་ཐོས་ཀྱི་ཚུལ་བཟུང་སྟེ་གདུལ་བྱ་རྣམས་
གདུལ་བའི་ཕྱིར་འདི་ལྟ་བུའི་མཛད་པ་བསྟན་པ་ཡིན་ཏེ། ཞིང་དམ་པ་ལ་བསོད་
ནམས་ཆུང་ངུ་ཞིག་བསྐྱེད་ཀྱང་འབྲས་བུ་ཆེན་པོ་ཚད་མེད་པ་འདི་ལྟར་འབྱུང་ངོ་
ཞེས་འདོམས་པ་དང་། འཁོར་བའི་ཕུན་ཚོགས་ཐམས་ཅད་ཀྱི་མཐའ་རྒུད་པས་
སྡུད་པས་ལོངས་སྤྱོད་གང་ལའང་མ་ཆགས་པར་བྱ་དགོས་སོ་ཞེས་འདོམས་པ་
དང༌། དཀོན་མཆོག་གསུམ་ལ་སྙིང་ནས་སྐྱབས་སུ་སོང་ན་ནམ་ཡང་མི་བསླུ་བས་
མཐར་འཁོར་བའི་འཇིགས་པ་ཐམས་ཅད་ལས་ངེས་པར་ཐར་བར་འགྱུར་རོ་ཞེས་
འདོམས་པ་དང༌། སྟོན་པ་ཐུགས་རྗེ་ཅན་ཤཱཀྱའི་རྒྱལ་པོའི་བསྟན་པ་ལ་རབ་ཏུ་བྱུང་
ནས་འདུལ་བའི་བསླབ་བྱ་ལ་གནས་པར་བྱས་ན་འཁོར་བ་ལས་མྱུར་དུ་ཐར་བར་
འགྱུར་རོ་ཞེས་འདོམས་པ་སོགས་ཀྱི་ཕྱིར་དུ་སྔར་བཤད་པའི་མཛད་པ་དེ་ལྟར་དུ་
བསྟན་པ་ཡིན་ནོ། །
བརྒྱད་པ་གནས་བརྟན་ཆེན་པོ་བྷ་ར་དྷཱ་ཛ་གསེར་ཅན་གྱི་རྟོགས་པ་བརྗོད་
པ་ནི། གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་མཉན་ཡོད་དོ། །དེ་
ཡང་མཉན་ཡོད་ན་ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་
འཛིན་པ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་
བུའི་ནོར་ལ་ནོར་གྱིས་འགྲན་པ་ཞིག་གནས་པ་དེ་ལ་བུ་ཡང་མེད། བུ་མོ་ཡང་མེད་
པས་ལག་པ་ལ་ཨོཾ་ཚུགས་བཅས་ཏེ། བདག་གི་ཁྱིམ་ནོར་དུ་མ་དང་ལྡན་དུ་ཟིན་
ཀྱང་། བདག་ལ་བུ་ཡང་མེད་བུ་མོ་ཡང་མེད་པས། བདག་འདས་པའི་འོག་ཏུ་ནི་
བུ་མེད་པའི་ཕྱིར་ཅི་བདོག་པ་ཐམས་ཅད་རྒྱལ་པོ་དབང་བར་འགྱུར་རོ། །སྙམ་
ནས་ སེམས་ ཁོང་དུ་ཆུད་ཅིང་འདུག་གོ །དེ་ནས་དགེ་སློང་དང༌། བྲམ་ཟེ་དང་།
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལྟས་མཁན་དང་། མཛའ་བོ་དང་། གཉེན་དང་། རྩ་ལག་གཞན་དག་གིས་ལྷ་ལ་
གསོལ་བ་ཐོབ་ཅིག་ཅེས་དེ་ལ་བསྒོའོ། །འཇིག་རྟེན་ན་ལྷ་ལ་མཆོད་ཅིང་གསོལ་
བ་བཏབ་པའི་རྒྱུས་བུ་དང་བུ་མོ་སྐྱེ་བར་འགྱུར་རོ། །ཞེས་བྱ་བའི་གཏམ་དེ་ཡོད་
མོད་ཀྱི། དེ་ཡང་དེ་ལྟ་ནི་མ་ཡིན་ཏེ། གལ་ཏེ་ལྷ་ལ་གསོལ་བ་བཏབ་པའི་རྒྱུས་བུ་
དང་བུ་མོ་སྐྱེ་བར་འགྱུར་དུ་ཟིན་ན་ནི། འཁོར་ལོས་བསྒྱུར་བའི་རྒྱལ་པོ་བཞིན་དུ་
རེ་རེ་ལ་ཡང་བུ་སྟོང་ཡོད་པར་འགྱུར་བའི་རིགས་སོ། །དེ་ནི་གནས་གསུམ་ཚོགས་
པ་ལས་བུ་དང་བུ་མོ་སྐྱེ་བར་འགྱུར་ཏེ། གསུམ་གང་ཞེ་ན། ཕ་མ་གཉིས་འདོད་
ཆགས་ལངས་ཏེ་འཕྲད་པ་དང༌། མ་དུས་ལ་བབ་ཅིང་ཟླ་མཚན་དང་ལྡན་པ་དང་། །
དྲི་ཟ་འོངས་བ་སྟེ་གནས་འདི་གསུམ་ཚོགས་པ་ལས་བུ་དང་བུ་མོ་སྐྱེ་བར་འགྱུར་
བའི་རིགས་སོ། །དེ་ཡང་ལྷ་རྣམས་ལ་གསོལ་པ་འདེབས་པ་ལྷུར་བྱེད་ཅིང་འདུག་
ལ་སེམས་ཅན་ཞིག་ཀྱང་སེམས་ཅན་གྱི་རིགས་གཞན་ནས་ཤི་འཕོས་ནས་དེའི་
ཆུང་མའི་མངལ་དུ་ཞུགས་སོ། །བུད་མེད་མཁས་པའི་རང་བཞིན་ཅན་ལ་ནི་ཐུན་
མོང་མ་ཡིན་པའི་ཆོས་ལྔ་ཡོད་དེ། ལྔ་གང་ཞེ་ན། སྐྱེས་པ་ཆགས་པ་ཡང་ཤེས་ལ་
མ་ཆགས་པ་ཤེས་པ་དང་། དུས་ཀྱང་ཤེས་ལ་ཟླ་མཚན་ཡང་ཤེས་པ་དང་། བུ་
ཆགས་པ་ཤེས་པ་དང་། གང་ལས་བུ་ཆགས་པ་ཤེས་པ་དང༌། ཁྱེའུ་ཡང་ཤེས་ལ་
བུ་མོ་ཡང་ཤེས་ཏེ་གལ་ཏེ་ཁྱེའུ་ཡིན་ན་ནི་ལྟོ་གཡས་ལོགས་སུ་བརྟེན་ཅིང་གནས་
སོ། །གལ་ཏེ་བུ་མོ་ཡིན་ན་ནི་ལྟོ་གཡོན་ལོགས་སུ་བརྟེན་ཅིང་གནས་སོ། །དེ་ནས་
དེ་དགའ་ཆེས་ནས་ཁྱིམ་ཐབ་ལ་སྦྲན་པ་ཇོ་བོ་བདག་ལ་སྲས་ཆགས་ཏེ་བདག་གི་
རུམ་གཡས་ལོགས་ན་བརྟེན་ཅིང་གནས་པ་ལས་ན་ཁྱེའུར་འགྱུར་བར་ངེས་ཀྱིས་
དགྱེས་པ་སྐྱེད་དུ་གསོལ་ཞེས་བྱས་སོ། །དེ་ཡང་དགའ་ཆེས་ཏེ་རོ་སྟོད་ནི་བཏེག །
- 164 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལག་པ་གཡས་པ་ནི་བརྐྱང་ནས། བདག་གིས་ཡུན་རིང་པོ་ནས་སྨོན་སྨོན་པའི་
བུའི་ངོ་མཐོང་བར་འོང་ངོ༌། །བདག་གི་བུ་རུང་བར་ཤོག་ཅིག །མི་རུང་བར་མ་
གྱུར་ཅིག །བདག་གི་བྱ་བ་བྱེད་པར་ཤོག་ཅིག་གསོས་པའི་ལན་ཕྱིར་གསོ་བར་
ཤོག་ཅིག་ནོར་ལ་ལོངས་སྤྱོད་པར་ཤོག་ཅིག །བདག་གིས་རིགས་རྒྱུད་རིང་དུ་
གནས་པར་ཤོག་ཅིག །བདག་ཅག་འདས་ཏེ་ཤི་བའི་འོག་ཏུ་ཡང་བདག་ཅག་གི་
ཕྱིར་མང་ཡང་རུང་ཉུང་ཡང་རུང་སྟེ། སྦྱིན་པ་དག་སྦྱིན་ལ་བསོད་ནམས་བྱས་ནས་
དེ་གཉིས་གང་དང་གང་དུ་སྐྱེས་ཤིང་འགྲོ་བ་དེར་འདི་སོངས་ཤིག་ཅེས་ཡོན་བསྔོ་
བར་ཤོག་ཅིག་ཅེས་དགའ་བའི་ཚིག་བརྗོད་དོ། །དེ་ནས་དེས་ཆུང་མ་ལ་བུ་ཆགས་
པར་རིག་ནས་བུའི་རིམ་གྲོ་བྱ་བའི་ཕྱིར་ཁང་བཟང་གི་སྟེང་དུ་ཉམས་རངས་སུ་
བཞག་སྟེ་གྲང་བའི་ཚེ་གྲང་བའི་ཡོ་བྱད་རྣམས་དང་། ཚ་བའི་ཚེ་ཚ་བའི་ཡོ་བྱད་
རྣམས་དང༌། སྨན་པས་བསྟན་པའི་ཟས་རྣམས་དང་། ཧ་ཅང་ཁ་བ་མ་ཡིན་པ་
རྣམས་དང༌། ཧ་ཅང་སྐྱུར་བ་མ་ཡིན་པ་རྣམས་དང་། ཧ་ཅང་ལན་ཚྭ་ཆེ་བ་མ་ཡིན་
པ་རྣམས་དང་། ཧ་ཅང་མངར་བ་མ་ཡིན་པ་རྣམས་དང་། ཧ་ཅང་རོ་ཚ་བ་མ་ཡིན་
པ་རྣམས་དང་། ཧ་ཅང་བསྐ་བ་མ་ཡིན་པ་རྣམས་ཏེ། ཁ་བ་དང༌། སྐྱུར་བ་དང་།
ལན་ཚྭ་དང་། མངར་བ་དང་། ཚ་བ་དང་། བསྐ་བ་མེད་པའི་ཟས་རྣམས་ལ་བརྟེན་
ཅིང་དོ་ཤལ་དང་སེ་མོ་དོས་ལུས་རྣམ་པར་ཀླུབས་ཏེ་ལྷའི་བུ་མོ་དགའ་བའི་ཚལ་ན་
རྣམ་པར་རྒྱུ་བ་བཞིན་དུ་ཁྲིའི་སྟེང་ནས་ཁྲིའི་སྟེང་དང་། ཁྲིའུའི་སྟེང་ནས་ཁྲིའུའི་
སྟེང་དུ་རྒྱུ་ཞིང་འོག་གི་ས་གཞི་ལ་མི་འབབ་པ་དང༌། དེས་ཡིད་དུ་མི་འོང་བའི་སྒྲ་
སྐད་ཅི་ཡང་མི་ཐོས་པར་བྱས་སོ། །དེ་ནས་ཟླ་བ་དགུའམ་བཅུ་ལོན་པ་དང་ཁྱེའུ་
གཟུགས་བཟང་ཞིང་བལྟ་ན་སྡུག་ལ་མཛེས་པ་ཡན་ལག་དང་ཉིང་ལག་ཐམས་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཅད་དང་ལྡན་པ་ཞིག་བཙས་ནས། དེའི་ལག་པ་གཉིས་ལ་ལས་ཀྱི་རྣམ་པར་སྨིན་
པ་ལས་བྱུང་བའི་གསེར་གྱི་དོང་རྩེ་མཚན་མས་བཏབ་པ་གཉིས་བྱུང་སྟེ། གང་གི་
ཚེ་དེ་ཕྱུང་བ་དེའི་ཚེ་ཡང་གཞན་འབྱུང་བར་འགྱུར་རོ། །དེ་ནས་དེ་བཙས་པའི་
བཙས་སྟོན་བྱས་ནས་ཁྱེའུ་འདིའི་མིང་ཇི་སྐད་གདགས་ཞེས་མིང་འདོགས་པར་
བྱེད་དེ། ཉེ་དུ་རྣམས་ན་རེ་འདི་བཙས་མ་ཐག་ཏུ་ལག་པ་གཉིས་ལ་ལས་ཀྱི་རྣམ་
པར་སྨིན་པ་ལས་བྱུང་བའི་གསེར་གྱི་དོང་ཙེ་གཉིས་བྱུང་བས་ན་དེའི་ཕྱིར་ན་ཁྱེའུ་
འདིའི་མིང་ལག་ན་གསེར་ཐོགས་ཞེས་གདགས་སོ་ཞེས་ཟེར་རོ། །དེ་ནས་ཁྱེའུ་
ལག་ན་གསེར་ཐོགས་པང་ན་འཚོ་བའི་མ་མ་གཉིས་དང་། ནུ་མ་སྙན་པའི་མ་མ་
གཉིས་དང་། དྲི་མ་འཁྲུ་བའི་མ་མ་གཉིས་དང་། རྩེ་བའི་མ་མ་གཉིས་ཏེ། མ་མ་
བརྒྱད་ལ་གཏད་ནས། དེ་མ་མ་བརྒྱད་ཀྱིས་འོ་མ་དང་། ཞོ་དང་། མར་དང༌། ཞུན་
མར་དང་། མར་གྱི་ཉིང་ཁུ་དང་། གཞན་ཡང་ཡོ་བྱད་ཀྱི་ཁྱད་པར་བཟང་ངོ་ཅོག་
གི་སྐྱེ་བསྲེངས་ཏེ། མཚོའི་ནང་གི་པདྨ་བཞིན་དུ་སྐྱེ་དྲག་པར་གྱུར་ཏོ། །དེ་ཡང་
དད་པ་དང་ལྡན་ལ། དགེ་ཞིང་བསམ་པ་བཟང་བ། བདག་དང་གཞན་ལ་ཕན་
པར་ཞུགས་པ། སྙིང་རྗེ་ཅན་ཞིག་སྟེ། གང་གི་ཚེ་སྲང་དུ་འགྲོ་བ་དེའི་ཚེ་དགེ་སྦྱོང་
དང༌། བྲམ་ཟེ་དང་། བཀྲེན་པ་དང་། སྡུག་ཅིང་ཕོངས་པ་རྣམས་མཐོང་ན་ལག་པ་
གཉིས་བརྐྱངས་ནས། དེ་ལ་གསེར་དངུལ་གྱི་དོང་རྩེ་མཚན་མས་བཏབ་པའི་ཕུང་
པོ་དེ་དག་ལ་ཇི་ཙམ་དགོས་པ་འབྱུང་བར་འགྱུར་རོ། །དེ་ནས་དེའི་གྲགས་པས་
མཉན་དུ་ཡོད་པ་ཐམས་ཅད་ཁྱབ་པར་གྱུར་ཏོ། །དེ་ནས་ཕྱིས་རེ་ཤིག་ན་ཁྱེའུ་ལག་
ན་གསེར་ཐོགས་རྒྱལ་བུ་རྒྱལ་བྱེད་ཀྱི་ཚལ་དུ་སོང་བ་དང༌། དེས་སངས་ རྒྱས་
བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་གསུམ་ཅུ་རྩ་གཉིས་ཀྱིས་ལེགས་
- 166 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པར་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་
པ་གང་གིས་བརྒྱན་པ་ཉི་མ་སྟོང་བས་ལྷག་པའི་འོད་མངའ་བ། རིན་པོ་ཆེའི་རི་བོ་
འགྲོ་བ་ལྟ་བུ་ཀུན་ནས་བཟང་བ་མཐོང་ནས། མཐོང་མ་ཐག་ཏུ་སངས་རྒྱས་བཅོམ་
ལྡན་འདས་ལ་སེམས་དགའ་བ་སྐྱེས་སོ། །དགའ་བ་སྐྱེས་ནས་བཅོམ་ལྡན་འདས་
ཀྱི་ཞབས་ལ་ཕྱག་འཚལ་ཏེ། ཆོས་མཉན་པའི་ཕྱིར་བཅོམ་ལྡན་འདས་ཀྱི་སྤྱན་
སྔར་འདུག་གོ །དེ་ནས་བཅོམ་ལྡན་འདས་ཀྱིས་དེ་ལ་ཆོས་བསྟན་པ་ན་དད་པ་
ལྷག་པར་སྐྱེས་ནས་དེས་ཚེ་དང་ལྡན་པ་ཀུན་དགའ་བོ་ལ་སྨྲས་པ། སློབ་དཔོན།
བདག་ནི་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ལ་བཤོས་
གསོལ་བར་འཚལ་ལོ། །གནས་བརྟན་ཀུན་དགའ་བོས་སྨྲས་པ། བུ། ཀར་ཤ་པ་
ན་དགོས་སོ། །དེ་ནས་ཁྱེའུ་ལག་ན་གསེར་ཐོགས་སངས་རྒྱས་ལ་སོགས་པ་དགེ་
སློང་གི་དགེ་འདུན་གྱི་སྤྱན་སྔར་འགྲེངས་ཏེ་ལག་པ་གཉིས་བརྐྱངས་ནས་གསེར་
དངུལ་གྱི་ཕུང་པོ་ཆེན་པོ་སྤུངས་སོ། །དེ་ནས་དགེ་འདུན་གྱི་གནས་བརྟན་དང་།
དགེ་སློང་གཞན་དག་དང་། གནས་བརྟན་ཀུན་དགའ་བོས་དེ་མཐོང་ནས་མཆོག་
ཏུ་ཡ་མཚན་དུ་གྱུར་ཏོ། །དེ་ནས་ཁྱེའུ་ལག་ན་གསེར་ཐོགས་ཀྱིས་སངས་རྒྱས་ལ་
སོགས་པ་དགེ་སློང་གི་དགེ་འདུན་ལ་བཤོས་གསོལ་ནས་ཆོས་མཉན་པའི་ཕྱིར་
བཅོམ་ལྡན་འདས་ཀྱི་སྤྱན་སྔར་འདུག་གོ །དེ་ནས་བཅོམ་ལྡན་འདས་ཀྱིས་དེའི་
བསམ་པ་དང་། བག་ལ་ཉལ་དང་། ཁམས་དང་། རང་བཞིན་ཐུགས་སུ་ཆུད་ནས།
འཕགས་པའི་བདེན་པ་བཞི་རྟོགས་པར་འགྱུར་བ་དེ་ལྟ་བུའི་ཆོས་བསྟན་པས། དེ་
ཐོས་ནས་ཁྱེའུ་ལག་ན་གསེར་ཐོགས་ཀྱིས་འཇིག་ཚོགས་ལ་ལྟ་བའི་རིའི་རྩེ་མོ་
མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སུམ་དུ་བྱས་ཏེ། བདེན་པ་མཐོང་ནས་དེས་ཉེ་དུ་རྣམས་ལ་ལོངས་སྤྱོད་ཀྱི་བགོ་
བཤའ་ བྱས། དགེ་སྦྱོང་དང་ བྲམ་ཟེ་དང༌། བཀྲེས་པ་དང་། སྡུག་ཅིང་ ཕོངས་པ་
རྣམས་ཚིམས་པར་བྱས་ནས་ཕ་མ་ལ་གསོལ་ཏེ། བཅོམ་ལྡན་འདས་ཀྱི་བསྟན་པ་
ལ་རབ་ཏུ་བྱུང་ནས། དེས་བརྩོན་པ་དང་། བསྒྲུབ་པ་དང་། འབད་པས་ཕོལ་མིག་
ལྔ་པའི་འཁོར་བའི་འཁོར་ལོ་འདི་ཉིད་གཡོ་ཞིང་མི་བརྟན་པར་རིག་ནས། འདུ་
བྱེད་ཀྱི་རྣམ་པ་ཐམས་ཅད་ཉམས་པ་དང་། ལྟུང་བ་དང་། རྣམ་པར་འཐོར་བ་དང་།
རྣམ་པར་འཇིག་པའི་ཆོས་ཅན་ཡིན་པར་རྩད་ཆོད་དེ་ཉོན་མོངས་པ་ཐམས་ཅད་
སྤངས་ནས། དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ཁམས་
གསུམ་པའི་འདོད་ཆགས་དང་བྲལ་བར་གྱུར་ནས། གསེར་དང་བོང་བར་མཉམ་
པ། ནམ་ མཁའ་ དང༌ ལག་མཐིལ་ དུ་ འདྲ་ བའི་ སེམས་ དང་ ལྡན་ པ། ཙན་དན་
སྤངས་པ་ལྟ་བུར་བསིལ་བར་གྱུར་པ། རིག་པས་སྒོ་ངའི་སྦུབས་བཅོམ་པ། རིག་
པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ། སྲིད་པའི་
རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ། དབང་པོ་དང་ཉེ་དབང་དང་
བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་
གྱུར་ཏོ། །གནས་བརྟན་ཆེན་པོ་འདི་འཁྲུངས་པའི་ཚེ་ལག་པ་གཉིས་ན་གསེར་གྱི་
དོང་རྩེ་རེ་ཐོགས་བཞིན་དུ་འཁྲུངས་པ་དང་། དེ་ནས་ལག་པ་གཉིས་ནས་གསེར་
གྱི་དོང་རྩེ་ཇི་ཙམ་བླངས་ཀྱང་ཟད་པ་མེད་པར་ཕྱུང་བ་དང་། མཐར་ལོངས་སྤྱོད་
ཐམས་ཅད་སྤངས་ཏེ་རབ་ཏུ་བྱུང་ནས་དགྲ་བཅོམ་པའི་གོ་འཕང་ཐོབ་པ་སོགས་
ཡོན་ཏན་ཚད་མེད་པ་དང་ལྡན་པ་འདི་ལྟར་འབྱུང་བའི་རྒྱུ་གང་ལགས་ཞེས་དགེ་
སློང་རྣམས་ཀྱིས་བཅོམ་ལྡན་འདས་ལ་ཞུས་པ་ན། བཅོམ་ལྡན་འདས་ཀྱིས་བཀའ་
- 168 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྩལ་པ། དགེ་སློང་དག་ལག་ན་གསེར་ཐོགས་ཉིད་ཀྱིས་སྔོན་ཚེ་རབས་གཞན་
དག་ཏུ་ཚོགས་རྙེད་ཅིང་རྐྱེན་གྲུབ་པ་དང་ལྡན་ཏེ། དབའ་རྒལ་བཞིན་དུ་འབྱུང་ལ།
གདོན་མི་ཟ་བར་འོང་བའི་ལས་དེ་དག་བྱས་ཤིང་བསགས་པ་རྣམས་ནི། ཕྱི་རོལ་
གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་དང་། མེའི་ཁམས་
དང༌། རླུང་གི་ཁམས་ལ་རྣམ་པར་སྨིན་པར་མི་འགྱུར་ཏེ། དགེ་སློང་དག་ལས་དགེ་
བ་དང་། མི་ དགེ་ བ་ བྱས་ ཤིང་ བསགས་ པ་ རྣམས་ནི། ཟིན་ པའི་ ཕུང་པོ་དང་།
ཁམས་དང་། སྐྱེ་མཆེད་རྣམས་འབའ་ཞིག་ལ་རྣམ་པར་སྨིན་པར་འགྱུར་རོ། །ལུས་
ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་
ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །དགེ་སློང་དག་སྔོན་བྱུང་བ་
འདས་དུས་ན། བསྐལ་པ་བཟང་པོ་འདི་ཉིད་ལ་སྐྱེ་དགུའི་ཚེ་ལོ་ཉི་ཁྲི་ཐུབ་པ་ན་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་
དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་
འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་
བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱོན་ཏེ། དེ་གྲོང་ཁྱེར་ཝཱ་ར་
ཎཱ་སི་ན་དྲང་སྲོང་སྨྲ་བ་རི་དྭགས་ཀྱི་ནགས་ན་བརྟེན་ཅིང་བཞུགས་སོ། །དེ་ནས་
ཡང་དག་པར་རྫོགས་པའི་སངས་རྒྱས་འོད་སྲུང་སངས་རྒྱས་ཀྱི་འཕྲིན་ལས་ཐམས་
ཅད་མཛད་ནས། ཤིང་ཟད་པའི་མེ་བཞིན་དུ་ཕུང་པོ་ལྷག་མ་མེད་པའི་མྱ་ངན་ལས་
འདས་པའི་དབྱིངས་སུ་ཡོངས་སུ་མྱ་ངན་ལས་འདས་ནས། རྒྱལ་པོ་ཀྲི་ཀྲིས་དེའི་
སྐུ་གདུང་ལ་སྐུ་གདུང་གི་མཆོད་པ་བྱས་ཏེ། རིན་པོ་ཆེ་སྣ་བཞི་ལས་བྱས་པའི་
མཆོད་རྟེན་ཁོར་ར་ཁོར་ཡུག་ཏུ་དཔག་ཚད་གཅིག་ཡོད་པ། འཕང་དུ་རྒྱང་གྲགས་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གཅིག་ཡོད་པ་ཞིག་བརྩིགས་ཏེ། མཆོད་རྟེན་དེའི་དུས་སྟོན་བྱེད་པ་ན། རྒྱན་པོ་
ཞིག་གིས་གསེར་གྱི་དོང་རྩེ་གཉིས་མཆོད་རྟེན་དེའི་སྲོག་ཤིང་ལ་བཏགས་སོ། །དེ་
ནས་ཞབས་ལ་ཕྱག་འཚལ་ཏེ། སྨོན་ལམ་བཏབ་པ། བདག་གང་དང་གང་དུ་སྐྱེས་
པ་དེ་དང་དེར་ལག་པ་ལ་གསེར་ཡོད་པ་ཁོ་ནར་གྱུར་ཅིག་ཅེས་བྱས་སོ། །དགེ་
སློང་དག་ཇི་སྙམ་དུ་སེམས། དེའི་ཚེ་དེའི་དུས་ན། རྒྱན་པོར་གྱུར་པ་དེ་ནི་ལག་ན་
གསེར་ཐོགས་འདི་ཡིན་ཏེ། དེས་མཆོད་རྟེན་ལ་གསེར་གྱི་དོང་རྩེ་གཉིས་བཏགས་
པ་དེས་ན་འདི་ལྟ་བུའི་ཁྱད་པར་ཅན་དུ་གྱུར་ཏོ། །སྨོན་ལམ་བཏབ་པ་དེ་ལྟར་དགྲ་
བཅོམ་པ་ཉིད་མངོན་སུམ་དུ་བྱས་སོ། །དགེ་སློང་དག་དེ་ལྟར་ན་ལས་གཅིག་ཏུ་
ངེས་པར་གནག་པ་རྣམས་ནི་རྣམ་པར་སྨིན་པ་ཡང་གཅིག་ཏུ་ངེས་པར་གནག་པར་
འགྱུར་རོ། །ལས་གཅིག་ཏུ་ངེས་པར་དཀར་བ་རྣམས་ནི་རྣམ་པར་སྨིན་པ་ཡང་
གཅིག་ཏུ་ངེས་པར་དཀར་བར་འགྱུར་རོ། །ལས་འདྲེན་མ་རྣམས་ནི་རྣམ་པར་སྨིན་
པ་ཡང་འདྲེན་མར་འགྱུར་རོ། །དགེ་སློང་དག་དེ་བས་ན་ལས་གཅིག་ཏུ་ངེས་པར་
གནག་པ་རྣམས་དང་། ལས་འདྲེན་མ་རྣམས་སྤངས་ལ། ལས་གཅིག་ཏུ་ངེས་པར་
དཀར་བ་རྣམས་འབའ་ཞིག་ལ་སྤྱད་པར་བྱ་སྟེ། དགེ་སློང་དག་ཁྱེད་ཀྱིས་དེ་ལྟར་
བསླབ་པར་བྱའོ། །ཞེས་གསུངས་སོ། །གནས་བརྟན་ཆེན་པོ་འདིས་མཛད་པ་འདི་
ལྟར་བསྟན་པ་འདི་དག་ཀྱང་གདུལ་བྱའི་དོན་དུ་མཛད་པ་སྟེ། གདུལ་བྱ་རྣམས་ལ་
ལས་དཀར་ནག་གི་འབྲས་བུ་ནི་ནམ་ཡང་བསླུ་བ་མེད་དོ་ཞེས་འདོམས་པ་དང༌།
འཁོར་བའི་ཕུན་ཚོགས་ཐམས་ཅད་རང་རང་གི་དགེ་བའི་ལས་བསགས་པ་ལས་
འབྱུང་གི་རང་རང་གིས་ལས་མ་བསགས་པར་ སུས་ ཀྱང་སྦྱིན་དུ་མེད་དོ་ཞེས་
འདོམས་པ་དང༌། དགེ་སེམས་ཕྲ་མོ་ཞིག་སྐྱེས་པ་ཡན་ཆད་སངས་རྒྱས་ཀྱི་མཐུ་ཁོ་
- 170 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ན་ལས་འབྱུང་ངོ་ཞེས་འདོམས་པ་དང༌། སྟོན་པ་ཐུགས་རྗེ་ཅན་ཤཱཀྱའི་རྒྱལ་པོའི་
བསྟན་པ་ལ་རབ་ཏུ་བྱུང་ནས་བསླབ་པ་གསུམ་ལ་ཚུལ་བཞིན་དུ་བསླབས་ན་ཡོན་
ཏན་གྱི་ཕུང་པོ་འདི་ལྟ་བུ་ཐོབ་བོ་ཞེས་འདོམས་པའི་ཕྱིར་མཛད་པ་འདི་དག་སྟོན་
པ་མཛད་དོ། །
དགུ་པ་གནས་བརྟན་ཆེན་པོ་བ་ཀུ་ལའི་རྟོགས་པ་བརྗོད་པ་ནི། གནས་
བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་མཉན་ཡོད་དེ། དེ་ཡང་བདག་
ཉིད་ཆེན་པོ་འདི་གྲོང་ཁྱེར་ཆེན་པོ་མཉན་ཡོད་དུ་བྲམ་ཟེའི་རིགས་སུ་སྐུ་འཁྲུངས།
མཚན་གེལ་པོར་བཏགས་ཆེར་སྐྱེས་པ་ན་ཁྱིམ་གྱི་གནས་སྡུག་བསྔལ་གྱི་རང་
བཞིན་ཅན་དུ་གཟིགས་ནས། རང་གི་ཁྱིམ་དང་འབྱོར་པ་གང་ལའང་མ་ཆགས་
པར་ཡུལ་སློ་མ་ཅན་དུ་བྱོན་ནོ། །དེའི་ཚེ་སངས་རྒྱས་འཇིག་རྟེན་དུ་མ་བྱོན་པས་
གཏུན་རི་ཞེས་བྱ་བའི་ནགས་ཁྲོད་ཞིག་ན་དྲང་སྲོང་མང་པོ་གནས་པ་དེ་དག་གི་
ཁྲོད་དུ་རབ་ཏུ་བྱུང་སྟེ་ཟས་སུ་རྩ་བ་དང་ལོ་མ་དང་ཤིག་ཐོག་བཟའ་ཞིང་། གོས་
ཤིང་ཤུན་གྱོན་ནས་དཀའ་ཐུབ་ལ་གནས་ཏེ་བསམ་གཏན་སྒོམ་པར་བྱས་པས་དྲང་
སྲོང་ཤིང་ཤུན་ཅན་ནམ་བ་ཀུ་ལ་ཞེས་གྲགས་སོ། །འདི་ནི་སྟོན་པ་ལས་དགུང་ལོ་
བདུན་ཅུས་བགྲེས་ཤིང་ནམ་ཞིག་ན་སྟོན་པ་འཇིག་རྟེན་འདིར་བྱོན་ནས་ཐོག་མར་
ལྔ་སྡེ་རྗེས་སུ་བཟུང་བ་དེ་ནས་བཟུང་ཡུལ་སྣ་ཚོགས་སུ་གཤེགས་ཤིང་ཆོས་ཀྱི་
འཁོར་ལོ་བསྐོར་བར་མཛད་པ་ལས། ནམ་ཞིག་ན་སྟོན་པ་བཅོམ་ལྡན་འདས་དུལ་
བ་ཞི་བ་འཁོར་ཞི་བ། དགྲ་བཅོམ་པ་ལྔ་བརྒྱ་དང་ཐབས་ཅིག་ཏུ་ཡུལ་སློ་མ་ཅན་དུ་
གཤེགས་སོ། །དེའི་ཚེ་རྒྱལ་བུ་རྒྱལ་བྱེད་ཀྱི་ཚལ་ན། གནས་པའི་ལྷ་དེས་བ་ཀུ་
ལའི་ཡལ་ག་ཞིག་བླང་ཏེ། བཅོམ་ལྡན་འདས་ལ་གྲིབ་མ་བྱེད་ཅིང་རྗེས་བཞིན་
- 171 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
རྗེས་བཞིན་དུ་སོང་བ་དང་། བཅོམ་ལྡན་འདས་ཀྱིས་དེའི་བསམ་པ་དང་། བག་
ལ་ ཉལ་ བ་ དང་། ཁམས་ དང༌། རང་ བཞིན་ མཁྱེན་ ནས་ དེ་ དང་ མཐུན་ པའི་
འཕགས་པའི་བདེན་པ་བཞི་རྟོགས་པར་འགྱུར་བའི་ཆོས་བཤད་པ་མཛད། དེ་
ཐོས་ནས་ལྷ་དེས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་
རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་པར་གྱུར་
ཏོ། །ཇི་ཙམ་ན་ཕྱོགས་གཞན་ཞིག་ན། ཡུགས་ས་མོ་ལྔ་བརྒྱ་ཙམ་གནས་པ་དེ་དག་
གིས། སངས་ རྒྱས་བཅོམ་ ལྡན་ འདས་ སྐུ་ སྐྱེས་ བུ་ ཆེན་ པོའི་ མཚན་ སུམ་ཅུ་ རྩ་
གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་
པ། འོད་འདོམ་གང་གིས་བརྒྱན་པ། ཉི་མ་སྟོང་བས་ལྷག་པའི་འོད་མངའ་བ།
རིན་པོ་ཆེའི་རི་བོ་འགྲོ་བ་ལྟ་བུར་ཀུན་ནས་བཟང་བ་མཐོང་ངོ༌། །མཐོང་མ་ཐག་ཏུ་
ཡང་དེ་རྣམས་བཅོམ་ལྡན་འདས་ལ་སེམས་དང་བ་ཆེན་པོ་སྐྱེས་སོ། །འདི་ནི་ཆོས་
ཉིད་ཡིན་ཏེ། ཇི་ལྟར་དགེ་བའི་རྩ་བ་བསགས་པའི་རྒྱ་ཅན་གྱིས་སེམས་ཅན་གྱི་
དང་པོར་སངས་རྒྱས་མཐོང་བ་ན་དགའ་བ་སྐྱེ་བ་ལྟ་བུ་ནི། ལོ་བཅུ་གཉིས་སུ་ཞི་
གནས་ཀྱི་སེམས་གོམས་པར་བྱས་པ་དང་། བུ་མེད་པས་བུ་རྙེད་པ་དང༌། དབུལ་
པོས་གཏེར་མཐོང་བ་དང་། རྒྱལ་སྲིད་ལ་མངོན་པར་དགའ་བས་རྒྱལ་སྲིད་ཀྱི་
དབང་ཕྱུག་ཐོབ་པ་ནི། དེ་ལྟར་ཉམས་དགའ་བ་སྐྱེ་བ་མ་ཡིན་ནོ། །དེ་ནས་བཅོམ་
ལྡན་འདས་ཀྱིས་དེ་རྣམས་གདུལ་བའི་དུས་ལ་བབ་པར་གཟིགས་ནས། དགེ་སློང་
གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །ཡུགས་ས་མོ་
དེ་རྣམས་ཀྱིས་ཀྱང་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ།
ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་བསམ་
- 172 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་དང་། བག་ལ་ཉལ་དང༌། ཁམས་དང་རང་བཞིན་མཁྱེན་ནས་བདེན་པ་བཞིའི་
ཆོས་རྒྱ་ཆེར་སྟོན་པར་མཛད་དོ། །འཁོར་དེ་རྣམས་ཀྱིས་ཀྱང་ཆོས་དེ་ཐོས་ནས་
ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་པ་ཐོབ་སྟེ། འཇིག་
ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་
ཞུགས་པའི་འབྲས་བུ་མངོན་སུམ་དུ་བྱས་སོ། །དེ་རྣམས་ཀྱིས་བདེན་པ་མཐོང་
ནས་ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ། བདག་ཅག་
ལ་འདི་ལྟ་བུ་ནི་མས་མ་བགྱིས། ཕས་མ་ལགས། རྒྱལ་པོས་མ་ལགས། ལྷས་མ་
ལགས། སྡུག་པས་མ་ལགས། རང་གི་སྐྱེ་བོ་དང་གཉེན་གྱི་ཚོགས་ཀྱིས་མ་ལགས།
སྔོན་ གྱི་ འདས་ པས་ མ་ ལགས། དགེ་ སྦྱོང་ དང་ བྲམ་ཟེས་ མ་ ལགས་ པ་ དག །
བཅོམ་ལྡན་འདས་ཀྱིས་བདག་ཅག་ལ་མཛད་དེ། ཁྲག་དང་མཆི་མའི་རྒྱ་མཚོ་ནི་
བསྐམས། རུས་པའི་རི་བོ་ལས་ནི་བསྒྲལ། ངན་སོང་གི་སྒོ་ནི་བཀག །མཐོ་རིས་
དང་ཐར་པའི་སྒོ་ནི་ཕྱེ་ནས་བདག་ཅག་ལྷ་དང་མི་རྣམས་སུ་ནི་བཀོད་དེ། བཙུན་
པ་བདག་ཅག་འཕགས་སོ། །མངོན་པར་འཕགས་སོ། །བདག་ཅག་བཅོམ་ལྡན་
འདས་དང༌། ཆོས་དང་དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱིས་
བདག་ཅག་དགེ་བསྙེན་དུ་གཟུང་དུ་གསོལ། ཞེས་བསླབ་པའི་གཞི་བླངས་སོ། །
དེ་ནས་དེ་དག་སྟན་ལས་ལངས་ཏེ། བཅོམ་ལྡན་འདས་གང་ན་བ་དེ་ལོགས་སུ་
ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་
མ་བཅོམ་ལྡན་འདས་བདག་ཅག་ལ་ཕྱག་བྱ་བའི་ཡུལ་དབུ་སྐྲའམ། སེན་མོ་ཅུང་
ཟད་ཅིག་སྩོལ་ཅིག་དང་། དེ་ལ་བདག་ཅག་བགྱི་བདག་བགྱིའོ། །དེ་ནས་བཅོམ་
ལྡན་འདས་ཀྱིས་རྫུ་འཕྲུལ་གྱིས་དབུ་སྐྲ་དང་སེན་མོ་བྲེགས་ཏེ་བྱིན་ནོ། །དེ་དག་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ཞིག་བརྩིགས་སོ། །
དེ་ནས་རྒྱལ་བུ་རྒྱལ་བྱེད་ཀྱི་ཚལ་ན་གནས་པའི་ལྷ་གང་ཡིན་པ་དེས་མཆོད་རྟེན་
དེའི་འཁོར་སར་བ་ཀུ་ལའི་ཡལ་ག་དེ་བསྐྱོད་དེ། བཅོམ་ལྡན་འདས་ལ་གསོལ་བ།
བཅོམ་ལྡན་འདས་བདག་ནི་མཆོད་རྟེན་འདི་ལ་བགྱི་བ་བགྱིད་ཅིང་མཆིས་སོ་ཞེས་
དེ་དེ་ཉིད་ན་གནས་སོ། །དེ་ལ་ཁ་ཅིག་གིས་ནི་ཡུགས་ས་མོའི་མཆོད་རྟེན་ནོ་ཞེས་
བྱ་བར་བརྗོད་ ཁ་ཅིག་གིས་ནི་བ་ཀུ་ལའི་འཁོར་ས་ཞེས་བྱ་བར་བརྗོད་དོ། །
མཆོད་རྟེན་འདི་ལ་དགེ་སློང་རྣམས་ཕྱག་བྱེད་དོ། །གནས་དེ་ནས་བཅོམ་ལྡན་
གཤེགས་པ་དང་། ཇི་ཙམ་ན་བསྟི་གནས་གཞན་ན་དྲང་སྲོང་ལྔ་བརྒྱ་གནས་ཏེ། དེ་
དག་གི་བསྟི་གནས་དེ་མེ་ཏོག་དང། འབྲས་བུ་དང་། ཆུ་ཕུན་སུམ་ཚོགས་པས། དེ་
དག་དེས་རྒྱགས་ནས་ཅི་ཡང་མི་སེམས་སོ། །དེ་ནས་བཅོམ་ལྡན་འདས་ཀྱིས་དེ་
རྣམས་གདུལ་བའི་དུས་ལ་བབ་པར་གཟིགས་ནས། བསྟི་གནས་དེར་གཤེགས་ཏེ་
གནས་དེར་བྱོན་པ་ན། རྫུ་འཕྲུལ་གྱིས་བསྟི་གནས་དེའི་མེ་ཏོག་དང་འབྲས་བུ་ནི་
ལྷགས། ཆུ་ ནི་ བསྐམས། ནེའུ་ གསིང་ རྣམས་ ནི་ རློགས། འདུག་ གནས་ དག་ ནི་
བརྟིབ་བོ། །དེ་ནས་དྲང་སྲོང་དེ་དག་ལག་པ་འགྲམ་པར་གཏད་ནས་སེམས་ཁོང་
དུ་ཆུད་ཅིང་འདུག་གོ །དེ་ནས་བཅོམ་ལྡན་འདས་ཀྱིས་བཀའ་སྩལ་པ། ཅིའི་ཕྱིར་
སེམས་ཁོང་དུ་ཆུད་ཅིང་འདུག །དེ་རྣམས་ ཀྱིས་གསོལ་པ། བཅོམ་ལྡན་འདས་
བསོད་ནམས་ཀྱི་ཞིང་རྐང་གཉིས་གཙོ་བོ་ཁྱོད་འདིར་གཤེགས་ན། བདག་ཅག་ནི་
གནས་སྐབས་འདི་འདྲ་བར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ།
དྲང་སྲོང་དག་བསྟི་གནས་མེ་ཏོག་དང་། འབྲས་བུ་དང་། ཆུ་ཕུན་སུམ་ཚོགས་པ་ཅི་
སྟེ་མ་རུང་། ཇི་སྔོན་གྱི་ཇི་ལྟ་བ་དེ་བཞིན་དུ་བྱའམ། ཞེས་བཀའ་སྩལ་པ་ན། དྲང་
- 174 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྲོང་དེ་དག་གིས་བཅོམ་ལྡན་འདས་མཛད་དུ་གསོལ། ཞེས་ཞུས་པ་ན། དེ་ནས་
བཅོམ་ལྡན་འདས་ཀྱིས་རྫུ་འཕྲུལ་བརྟུལ་བ་དང༌། སྔོན་གྱི་ཇི་ལྟ་བ་བཞིན་དུ་གྱུར་
ཏོ། །དེ་ནས་ དེ་ དག་མཆོག་ཏུ་ཡ་མཚན་དུ་གྱུར་ནས། བཅོམ་ ལྡན་འདས་ལ་
སེམས་མངོན་པར་དད་པ་སྐྱེས་སོ། །དེ་ནས་བཅོམ་ལྡན་འདས་ཀྱིས་དྲང་སྲོང་ལྔ་
བརྒྱ་པོ་དེ་དག་གི་བསམས་པ་དང་། བག་ལ་ཉལ་དང་། ཁམས་དང་རང་བཞིན་
མཁྱེན་ནས། དེ་དང་མཐུན་པའི་ཆོས་བཤད་པ་མཛད་དོ། །དེ་ཐོས་ནས་དེ་དག་
གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ཏེ། རྫུ་ འཕྲུལ་མངོན་པར་
བསྒྲུབས་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ཅག་ལེགས་
པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་བསྙེན་པར་རྫོགས་པ་
དགེ་སློང་གི་དངོས་པོ་ཐོབ་པ་ལྟ་ན། བཅོམ་ལྡན་འདས་ཀྱི་སྤྱན་སྔར་བདག་ཅག་
ཚངས་པར་སྤྱོད་པ་སྤྱད་པར་བགྱིའོ། །དེ་ནས་བཅོམ་ལྡན་འདས་ཀྱིས་དེ་དག་ལ་
དགེ་སློང་ཚུར་ཤོག །ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པའི་མོད་ལ་
སྐྲ་དང་ཁ་སྤུ་བྱི་བ་དང་སྣམ་སྦྱར་གྱོན་པར་གྱུར་ཏེ་ལག་ན་ལྷུང་བཟེད་དང་བྱ་མ་
བུམ་ཐོགས་པ་དང་། སྐྲ་དང་ཁ་སྤུ་བྲེགས་ནས་ཞག་བདུན་ལོན་པ་ཙམ་དང༌།
དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་
གྱུར་ཏོ། །དེ་བཞིན་གཤེགས་པའི་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་
གྱོན་པའི་ལུས་ལྡན་ཞིང་། །མོད་ལ་དབང་པོ་རབ་ཞིར་གནས་གྱུར་ཏེ། །སངས་
རྒྱས་དགོངས་པས་ལུས་གཟུགས་བཀབ་པར་གྱུར། །དེ་དག་གིས་འབད་པ་དང་།
རྩོལ་ བར་ བརྩོན་ འགྲུས་ བརྩམས་ པས་ འཁོར་བའི་འཁོར་ ལོ་ ཆ་ ལྔ་ པ་ གཡོ་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བ་དང་མི་གཡོ་འདི་ཉིད་རིག་སྟེ། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང༌།
ལྟུང་བ་དང༌། རྣམ་པར་འཐོར་བ་དང༌། རྣམ་པར་འཇིག་པའི་ཆོས་ཅན་ཡིན་པར་
རྩད་ཆོད་དེ། ཉོན་མོངས་པ་ཐམས་ཅད་སྤངས་ནས། དགྲ་བཅོམ་པ་ཉིད་མངོན་
སུམ་དུ་བྱས་ཏེ། དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་
གྱུར་ནས་གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་
བའི་སེམས་དང་ལྡན་པ། ཙན་དན་སྦངས་པ་ལྟ་བུར་བསིལ་བར་གྱུར་པ། རིག་
པས་སྒོ་ངའི་སྦྱབས་བཅོམ་པ། རིག་པ་དང་མངོན་པར་ཤེས་པ་དང༌། སོ་སོ་ཡང་
དག་པར་རིག་པ་ཐོབ་པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་
བ། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་
གུས་པར་སྨྲ་བའི་གནས་ཐོབ་པར་གྱུར་ཏོ། །དེ་དག་ལ་འདོམས་པར་བྱེད་པའི་
དྲང་སྲོང་གང་ཡིན་པ་དེས་གསོལ་པ། བཅོམ་ལྡན་འདས་བདག་གི་ཆ་བྱད་འདིས་
སྐྱེ་བོའི་ཚོགས་ཆེན་པོ་བསྡུས་པ་དེ་དག་ཇེ་དད་པ་སྐྱེས་པར་བགྱིས་ལ་སླད་ཀྱིས་
རབ་ཏུ་བྱུང་བར་བགྱིའོ། །ཞེས་གསོལ་ཏོ། །དེ་ནས་བཅོམ་ལྡན་འདས་དྲང་སྲོང་
ལྔ་བརྒྱ་དང་། སྔོན་གྱི་དགེ་སློང་རྣམས་ཀྱིས་ཟླ་བ་ཁམས་པ་ལྟ་བུར་བསྐོར་ནས་དེ་
ཉིད་ནས་རྫུ་འཕྲུལ་གྱིས་སྟེང་གི་ནམ་མཁའ་ལ་གཤེགས་ཏེ་རིམ་གྱིས་དྲང་སྲོང་བ་
ཀུ་ལའི་གནས་གཏུན་རིར་ཕེབས་པ་ན་བ་ཀུ་ལས་བཅོམ་ལྡན་འདས་སྐྱེས་བུ་ཆེན་
པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་
ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། ཉི་མ་སྟོང་བས་ལྷག་
པའི་འོད་མངའ་བ། རིན་པོ་ཆེའི་རི་བོ་འགྲོ་བ་ལྟ་བུར་ཀུན་ནས་མཛེས་པ་རྒྱང་
རིང་པོ་ནས་མཐོང་ངོ༌། །མཐོང་མ་ཐག་ཏུ་དེ་བཅོམ་ལྡན་འདས་ལ་སེམས་མངོན་
- 176 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པར་དད་པར་གྱུར་ཏེ། དེ་དད་པ་སྐྱེས་ནས་བསམས་པ། མ་ལ་བདག་རི་ལས་
བབས་ཏེ་བཅོམ་ལྡན་འདས་བལྟ་ཞིང་འགྲོ་བར་བྱས་ན་ནི་བཅོམ་ལྡན་འདས་
གདུལ་བ་ལ་གཟིགས་པས་འདས་པར་གྱུར་གྱིས། མ་ལ་བདག་ཉིད་མཆོད་པར་
བྱའོ་སྙམ་ནས། དེ་རི་ལས་བདག་ཉིད་མཆོངས་པ་དང་། སངས་རྒྱས་བཅོམ་ལྡན་
འདས་རྣམས་ནི་བསྙེལ་བ་མི་མངའ་བའི་ཆོས་ཅན་ཡིན་པས། བཅོམ་ལྡན་འདས་
ཀྱི་རྫུ་འཕྲུལ་གྱིས་བླངས་སོ། །དེ་ནས་བཅོམ་ལྡན་འདས་ཀྱིས་དེའི་བསམ་པ་
དང་། བག་ལ་ཉལ་བ་དང༌། ཁམས་དང་ རང་བཞིན་མཁྱེན་ནས་དེ་དང་མཐུན་
པའི་ཆོས་བཤད་པ་མཛད་དེ། དེ་ཐོས་ནས་ཤིང་གོས་ཅན་གྱིས་ཕྱིར་མི་འོང་བའི་
འབྲས་བུ་མངོན་སུམ་དུ་ བྱས་ཏེ། རྫུ་ འཕྲུལ་མངོན་པར་བསྒྲུབས་ནས། བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་
པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་པ་དགེ་སློང་གི་
དངོས་པོ་འཐོབ་པ་ལྟ་ན། བཅོམ་ལྡན་འདས་ཀྱི་སྤྱན་སྔར་བདག་ཚངས་པར་སྤྱོད་
པ་སྤྱད་པར་བགྱིའོ། །དེ་ནས་བཅོམ་ལྡན་འདས་ཀྱིས་དེ་ལ་དགེ་སློང་ཚུར་ཤོག་
ཚངས་པར་སྤྱད་པ་སྤྱོད་ཅིག །ཅེས་བཀའ་སྩལ་པས། སྐྲ་དང་ཁ་སྤུ་བྲེགས་ནས་
ཞག་བདུན་ལོན་པ་ཙམ་དང་། ལག་ན་ལྷུང་བཟེད་དང་བྱ་མ་བུམ་ཐོགས་པ་དང༌།
དགེ་སློང་བསྙེན་པར་རྫོགས་ནས་སྤྱོད་ལམ་ལྟ་བུར་གྱུར་ཏོ། །དེ་བཞིན་གཤེགས་
པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང་། །
མོད་ ལ་ དབང་ པོ་ རབ་ ཞིར་ གནས་ གྱུར་ཏེ། །སངས་ རྒྱས་ དགོངས་ པས་ ལུས་
གཟུགས་བཀབ་པར་གྱུར། །ཅེས་ཆེད་དུ་བརྗོད་པ་ཆེད་དུ་བརྗོད་དོ། །དེས་སྡེ་
སྣོད་གསུམ་ལ་སྦྱངས་ཤིང་ལམ་བསྒོམས་པས། ཉོན་མོངས་པ་ཐམས་ཅད་སྤངས་
- 177 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ནས། དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་
པའི་འདོད་ཆགས་དང་བྲལ་བར་གྱུར་ནས། གསེར་དང་བོང་བར་མཉམ་པ། ནམ་
མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། ཙན་དན་སྦངས་པ་ལྟ་
བུར་བསིལ་བར་གྱུར་པ། རིག་པས་སྒོ་ངའི་སྦུབས་བཅོམ་པ། རིག་པ་དང་མངོན་
པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ། སྲིད་པའི་རྙེད་པ་དང་
ཆགས་པ་དང་བཀུར་སྟི་ལ་མི་ལྟ་བ། དབང་པོ་དང་ཉེ་དབང་དང་བཅས་པའི་ལྷ་
རྣམས་ཀྱིས་མཆོད་ཅིང་། རྗེད་པ་དང་གུས་པར་སྨྲ་བའི་གནས་སུ་གྱུར་ཏོ། །སྟོན་
པས་ཀྱང་ངའི་ཉན་ཐོས་དགེ་སློང་ཤིང་གོས་ཅན་འདི་ནི་དད་པས་རྣམ་པར་གྲོལ་
བ་རྣམས་ཀྱི་མཆོག་ཡིན་ནོ་ཞེས་བསྔགས་སོ། །གནས་བརྟན་ཆེན་པོ་འདི་ནི་སྔོན་
བསོད་ནམས་རླབས་ཆེན་པོ་བསགས་པའི་མཐུས་སྐུ་ལ་བསྙན་གང་ཡང་མེད་པ་
ཞིག་གོ །གནས་བརྟན་ཆེན་པོ་འདིས་རང་གི་སྔོན་གྱི་སྐྱེས་རབས་དྲན་ནས་ལུང་
སྟོན་པར་མཛད་པ་ནི་འདུལ་བ་ལུང་ལས། རྒྱལ་ པོའི་ ཕོ་བྲང་ཤེས་ལྡན་དུ། །
བདག་སྔོན་སྤོས་འཚོང་གྱུར་པ་ལ། །རྣམ་པར་གཟིགས་ཀྱི་གསུང་རབ་ཀྱི། །དགེ་
སློང་ དགེ་ འདུན་ སྤྱན་དྲངས་ནས། ཁྱེད་ ཅག་ ཇི་ སྙེད་བཞེད་ པ་ ཡི། །སྙན་ སྨན་
བདག་གི་དབུལ་བགྱིས་ཏེ། །ཤུན་པ་རྩ་བ་འབྲས་བུའི་སྨན། །དགེ་འདུན་བདག་
གིས་ཚིམ་པར་བགྱིས། །དགེ་འདུན་དབྱར་ནི་སྤྱན་དྲངས་ནས། །བདག་ལ་དགེ་
སློང་གཅིག་ཅིག་གིས། །ཨ་རུ་ར་གཅིག་མ་གཏོགས་པར། །དེ་ནས་འགའ་ཡང་
སློང་བ་མེད། །བསྐལ་པ་དགུ་བཅུ་རྩ་གཅིག་ཏུ། །བདག་ནི་ལོག་པར་ ལྟུང་མ་
གྱུར། །སྨན་སྦྱིན་པ་ཡི་རྣམ་སྨིན་ནི། །མཐུ་ཆེན་འདི་ལ་བལྟ་བར་གྱིས། །དགེ་བ་
ཆུང་དུ་བྱས་པས་ནི། །བདེ་བ་མང་པོ་ཉམས་སུ་མྱོང་། །ཨ་རུ་ར་ནི་གཅིག་བྱིན་
- 178 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པས། །ཡུན་རིང་མཐོ་རིས་རྣམས་སུ་དགའ། །དེ་ནས་ ལས་ ཀྱི་ལྷག་མས་ནི། །
བདག་གིས་མི་ཡི་སྲིད་ཐོབ་ནས། །ཡུལ་འཁོར་བསོད་སྙོམས་ལེན་པ་དག །སློབ་
པ་ན་ཡང་མ་མྱོང་ངོ༌། །ནུབ་གསུམ་ཁོ་ནས་རིག་པ་ནི། །གསུམ་པོ་བདག་གིས་
མངོན་སུམ་བྱས། །ངན་ངོན་གྱིས་ནི་འཚོ་བྱས་ཤིང་། །ཕྱག་དར་ཁྲོད་ཀྱི་ཆོས་གོས་
འཆང་། ཁྱིམ་པའམ་རབ་ཏུ་བྱུང་བ་དང༌། །བདག་ནི་འདྲེས་པར་མི་གནས་ཏེ། །
བདག་གི་ཚེ་ནི་ལོ་བརྒྱ་དང་། །དྲུག་ཅུ་ལྷག་ཅིག་ལོན་ན་ཡང་། །དེ་ཙམ་བར་
དུའང་བདག་གིས་ནི། །ན་བར་མངོན་པར་མི་དྲན་ཏེ། །བཙུན་པ་བདག་གིས་དགེ་
བ་ནི། །ཆུང་ངུ་བགྱིས་པ་འདི་དྲན་ཏེ། །དེ་ཡི་འབྲས་བུ་ཡིད་འོང་འདོད། །བདེ་བ་
བྱུང་བ་ཉམས་སུ་མྱོང་། །དེ་ལྟར་གནས་བརྟན་བ་ཀུ་ལས། །དགེ་སློང་དགེ་འདུན་
མདུན་འདུག་ནས། །མ་དྲིས་པ་ཡི་མཚོ་ཆེན་དུ། །རང་གིས་ལས་ནི་ལུང་བསྟན་
ཏོ། །ཞེས་གསུངས་པ་ལྟར་རོ། །གནས་བརྟན་ཆེན་པོ་འདིས་མཛད་པ་འདི་ལྟར་
མཛད་པ་འདི་དག་ཀྱང་། གདུལ་བྱ་རྣམས་ལ་ཐབས་ཀྱི་འདོམས་པའི་ཕྱིར་མཛད་
པ་ཤ་སྟག་སྟེ། ཁྱིམ་ན་གནས་པ་ནི། ཉོན་མོངས་པའི་འཆིང་བ་དམ་པོས་བཅིངས་
པ། སྡུག་བསྔལ་མང་པོའི་མདའི་འབེན་དུ་གྱུར་པ། སླར་ཡང་འཁོར་བར་སྐྱེ་བའི་
རྒྱུ་གསོག་པའི་གནས་སུ་གྱུར་པ་ཡིན་པས་བློ་གྲོས་དང་ལྡན་པ་རྣམས་ཀྱིས་ཁྱིམ་
ནས་ཁྱིམ་མེད་པར་རབ་ཏུ་འབྱུང་བར་བྱ་དགོས་སོ་ཞེས་འདོམས་པ་དང་། ཕྱི་
རོལ་མུ་སྟེགས་པའི་བསྟན་པ་ནི་ཐར་འདོད་རྣམས་སླུ་བར་བྱེད་པ་དང་། སླར་ཡང་
འཁོར་པའི་འཆིང་བ་སྲ་བར་བྱེད་པ་ཡིན་གྱི། རྒྱལ་བའི་བསྟན་པ་འབའ་ཞིག་ཐར་
འདོད་རྣམས་ཀྱི་འཇུག་ངོགས་ཡིན་ནོ་ཞེས་འདོམས་པ་དང་། འཁོར་བའི་གནས་
ཀྱི་བདེ་སྡུག་ཐམས་ཅད་རང་རང་གིས་ལས་གང་བསགས་པ་ལས་འབྱུང་གི །རྒྱུ་
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེད་དུ་འབྲས་བུ་འབྱུང་མི་སྲིད་དོ་ཞེས་བདེ་ལེགས་ཐམས་ཅད་ཀྱི་རྩ་བ་ལས་
འབྲས་ལ་ཡིད་ཆེས་ཀྱི་དད་པ་བརྟན་པོ་སྐྱེད་དགོས་སོ་ཞེས་འདོམས་པ་དང༌།
སྲོག་འཚོ་བའི་འཚོ་བ་ནི་དབེན་པའི་གནས་གང་དུ་བསྡད་ཀྱང་རྙེད་སླ་བས་ཐར་
འདོད་རྣམས་ཀྱིས་ཁྱིམ་གྱི་འདུ་འཛི་ལ་མ་ཆགས་པར་དབེན་པའི་ནགས་ཁྲོད་དུ་
གནས་ནས་སྒྲུབ་པ་སྙིང་པོར་བྱ་དགོས་སོ་ཞེས་འདོམས་པ་སོགས་དགོས་པ་མང་
པོའི་ཕྱིར་མཛད་པ་དེ་ལྟར་མཛད་དོ། ། །
བཅུ་པ་གནས་བརྟན་ཆེན་པོ་སྒྲ་གཅན་འཛིན་གྱི་རྟོགས་པ་བརྗོད་པ་ནི།
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི། སེར་སྐྱའི་གནས་ཏེ། དེ་
ཡང་བྱང་ཆུབ་སེམས་དཔའ་དགའ་ལྡན་དུ་ལྷའི་བུ་དམ་པ་ཏོག་དཀར་པོར་སྐྱེ་བ་
བཞེས་ནས་རྗེ་བཙུན་མ་ཕམ་པ་སོགས་བྱང་ཆུབ་སེམས་དཔའ་བགྲང་བ་ལས་
འདས་པ་ལ་ཐེག་པ་ཆེན་པོའི་ཆོས་སྟོན་ཅིང་བཞུགས་པ་ལས་ཕྱོགས་བཅུའི་ཞིང་
རབ་འབྱམས་ན་བཞུགས་པའི་སངས་རྒྱས་དང་། བྱང་ཆུབ་སེམས་དཔའ་ཐམས་
ཅད་ཀྱིས་སྐྱེ་བ་གཅིག་ཐོགས་ཀྱི་བྱང་ཆུབ་སེམས་དཔའ་ལྷའི་བུ་དམ་པ་ཏོག་
དཀར་པོ་ལ། སྔོན་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་མི་མཇེད་
འཇིག་རྟེན་ གྱི་ ཁམས་འདིའི་ རྩོད་ལྡན་ཚེ་ལོ་བརྒྱ་ པའི་ གདུལ་ བྱ། བསྐལ་པ་
བཟང་པོ་འདི་ལ་འབྱོན་པའི་སངས་རྒྱས་གཞན་ཐམས་ཅད་ཀྱིས་ཡལ་བར་བོར་
བ་སྙིགས་མ་ལྔའི་རྒུད་པས་མནར་བ་མགོན་དང་སྐྱབས་མེད་པར་ལུས་པ་དེ་དག་
བདག་གིས་གདུལ་བར་བྱའོ། །དེའི་ཕྱིར་སྙིགས་མ་ལྔ་བདོ་བ་རྩོད་ལྡན་ཚེ་ལོ་
བརྒྱ་པའི་དུས་ལ་བབ་པ་ན་བདག་ཞིང་དེར་མངོན་པར་རྫོགས་པར་འཚང་རྒྱ་བར་
བྱའོ། །སངས་རྒྱས་ནས་སྙིགས་མ་ལྔའི་སེམས་ཅན་མ་རུང་པ་མུ་རྒོད་པ་གདུལ་
- 180 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དཀའ་བ་དེ་དག་ཐམས་ཅད་བདག་གིས་ཆོས་བསྟན་ཏེ་གདུལ་བར་བྱའོ། །ཞེས་
ཐུགས་སྐྱེད་པ་དགོངས་པར་མཛོད་ཅིག །ད་ནི་འཛམ་བུའི་གླིང་དུ་འབྱོན་པའི་
དུས་ལ་བབ་བོ་ཞེས་ཡང་དང་ཡང་དུ་བསྐུལ་ཞིང་ཕྱོགས་བཅུའི་རྒྱལ་བ་རྣམས་ཀྱི་
མཐུས་དགའ་ལྡན་གྱི་ཞིང་དེའི་དཔག་བསམ་གྱི་ཤིང་རྣམས་རླུང་གིས་བསྐྱོད་པའི་
སྒྲ་ལས་ཀྱང་དེ་ལྟར་དུ་བསྐུལ་བ་ན་དུས་ལ་བབ་པར་གཟིགས་ནས་རང་གི་ཅོད་
པན་རྗེ་བཙུན་མ་ཕམ་པའི་དབུ་ལ་བསྐོན་ཏེ་ལྷ་རྣམས་ལ་ཆོས་སྟོན་ཅིག་ཅེས་རྒྱལ་
ཚབ་ཏུ་དབང་བསྐུར། གཟིགས་པ་ལྔ་ལ་གཟིགས་ནས་སེར་སྐྱའི་གནས་སུ། ཡབ་
རྒྱལ་པོ་ཟས་གཙང་མ་དང་ཡུམ་སྒྱུ་འཕྲུལ་མ་གཉིས་ཀྱིས་སྲས་སུ་འཁྲུངས་དགུང་
ལོ་ཉི་ཤུ་རྩ་དགུའི་བར་དུ་ཁབ་ཏུ་བཞུགས་ཏེ་གཞོན་ནུ་རོལ་རྩེད་ལ་སོགས་པ་
ཐབས་མཁས་ཀྱི་སྤྱོད་པས་སེམས་ཅན་བགྲང་བ་ལས་འདས་པ་ཞིག་སྨིན་པར་
མཛད། དགུང་ལོ་ཉི་ཤུ་རྩ་དགུ་ལ་བབ་པ་ན་ཡང་ཕྱོགས་བཅུའི་རྒྱལ་བ་རྣམས་
ཀྱིས་མྱུར་དུ་འཚང་རྒྱ་བ་དང༌། སངས་རྒྱས་ནས་ཆོས་ཀྱི་འཁོར་ལོ་བསྐོར་དགོས་
པར་ཡང་དང་ཡང་དུ་བསྐུལ་ཞིང་ཕྱོགས་བཅུའི་རྒྱལ་བ་རྣམས་ཀྱི་མཐུ་དང་། བྱང་
ཆུབ་སེམས་དཔའ་རང་ཉིད་ཀྱི་སྔོན་གྱི་སྨོན་ལམ་གྱི་མཐུས་བཙུན་མོ་རྣམས་ཀྱི་གླུ་
དབྱངས་དང༌། སིལ་ཉན་གྱི་སྒྲ་ལས་ཀྱང་ཁྱིམ་མེད་པར་རབ་ཏུ་བྱུང་སྟེ་མྱུར་དུ་
འཚང་རྒྱ་བ་དང་སངས་རྒྱས་ནས་འགྲོ་བ་ལོང་བ་མགོན་མེད་མྱ་ངན་དུ་འཁྱམས་
པ་འདི་དག་ལ་ཐར་པའི་ལམ་སྟོན་པ་དང་། ཆོས་ཀྱི་སྒྲོན་མེ་སྦར་བ་དང་། བདུད་
རྩིའི་སྒོ་དབྱེ་བ་དང་། ཆོས་ཀྱི་ཆར་དབབ་དགོས་སོ་ཞེས་ཡང་དང་ཡང་དུ་བསྐུལ་
བ་དང༌། རྒ་བ་དང༌། ན་བ་དང་། ཤི་བ་གཟིགས་ པས་ཐུགས་ཕྱུང་ཞིང་། དགེ་
སློང་གཟིགས་པས་སྤྲོ་བ་སྐྱེས་ཏེ་ངེས་པར་ཁྱིམ་ནས་ཁྱིམ་མེད་པར་རབ་ཏུ་བྱུང་
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནས་མྱུར་དུ་འཚང་རྒྱ་བར་བྱའོ་སྙམ་དུ་དགོངས་ནས་ཀུན་འཛིན་ཅེས་པ་ས་ཕོ་བྱི་
བའི་ལོ་ས་ག་ཟླ་བའི་ཚེས་བདུན་གྱི་མཚན་མོའི་ཐུན་དང་པོ་ལ་ཕྱི་རོལ་མུ་སྟེགས་
པ་རྣམས་དང་སྐྱེ་བོ་དམངས་རྣམས་ཀྱིས་གཞོན་ནུ་དོན་གྲུབ་བཙུན་མོ་དྲུག་ཁྲིས་
བསྐོར་ཡང་སྲས་མ་བྱུང་བས་སྐྱེས་པ་མིན་ནོ་ཞེས་སྐུར་པ་བྱེད་པ་བཟློག་པར་བྱ་
བ་དང་། གཙོ་ཆེར་གནས་བརྟན་ཆེན་པོ་སྒྲ་གཅན་འཛིན་བསྟན་པའི་གསལ་བྱེད་
དུ་འབྱོན་པ་འདི་འབྱུང་བར་བྱ་བའི་ཕྱིར་བཙུན་མོ་དམ་པ་གྲགས་འཛིན་མ་ལ་
སྲས་བསྐྲུན་པའི་ཆོ་ག་མཛད། དེའི་ཚེ་སྒྲ་གཅན་འཛིན་ལྷའི་ཡུལ་ན་བཞུགས་པ་
དེ་ཚེ་འཕོས་ཏེ་བཙུན་མོ་གྲགས་འཛིན་མའི་མངལ་དུ་བཞུགས་སོ། །ཚེས་བརྒྱད་
ཀྱི་ཐོ་རེངས་ཁང་བཟང་གི་སྟེང་དུ་བྱོན་ནས་ཕྱོགས་བཅུའི་སངས་རྒྱས་ཐམས་ཅད་
ལ་ཕྱག་མཛད་དེ་རྒྱལ་པོ་ཆེན་པོ་བཞི་ལ་སོགས་པ་དཀར་ཕྱོགས་ཀྱི་ལྷ་བགྲང་བ་
ལས་འདས་པས་མཆོད་པ་བྱེད་བཞིན་དུ་རྒྱལ་པོའི་ཁབ་ནས་རབ་ཏུ་བྱུང་སྟེ་ཉིད་
ཀྱི་དབུ་ སྐྲ་ཉིད་ ཀྱིས་བཅད། ན་བཟའ་དུར་སྨྲིག་གསོལ་ནས་ནེ་ རཛྙཱ་ནའི་ཆུ་
འགྲམ་དུ་ལོ་དྲུག་ཏུ་དཀའ་བ་སྤྱད། དཀའ་སྤྱད་ལས་བཞེངས་ནས་སྐུ་ལུས་ཀྱི་
སྟོབས་བསྐྱེད་དེ་བྱང་ཆུབ་ཀྱི་ཤིང་དྲུང་དུ་བྱོན་ནས་དགུང་ལོ་སོ་ལྔ་ལ་བབ་པ་རྒྱལ་
བ་ཞེས་པ་ཤིང་ཕོ་རྟའི་ལོ་ས་ག་ཟླ་བའི་ཚེས་བཅོ་ལྔའི་ཐོ་རངས་མངོན་པར་
རྫོགས་པར་སངས་རྒྱས་ཏེ། ཐུབ་པའི་དབང་པོ་ལོ་དྲུག་དཀའ་བ་སྤྱོད་པའི་རིང་ལ་
སྒྲ་ཅན་འཛིན་ཡང་གྲགས་འཛིན་མའི་མངལ་ཉིད་དུ་གནས་ཏེ་བྱང་ཆུབ་སེམས་
དཔའ་དོན་ཐམས་ཅད་གྲུབ་པས་བཙུན་མོ་དྲུག་ཁྲི་སོགས་འཁོར་ལོས་བསྒྱུར་བའི་
དཔལ་ཐམས་ཅད་མཆིལ་མའི་ཐལ་བ་བཞིན་དོར་ཏེ་རབ་ཏུ་བྱུང་བ་ཐོས་མ་ཐག །
བཙུན་མོ་གྲགས་འཛིན་མ་མྱ་ངན་གྱིས་ནོན་ཏེ་མེ་ནང་དུ་མཆོངས་ཀྱང་མངལ་ན་
- 182 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བཞུགས་པའི་སྲས་ཀྱིས་རིགས་སྔགས་ཀྱི་རྒྱལ་པོ་སོ་སོར་འབྲང་མའི་གཟུངས་
ཡིད་ ཀྱིས་བཟླས་པས་ཆུའི་ནང་དུ་ ཕྱིན་པ་ལྟར་མེས་མ་ཚུགས། དེ་བཞིན་དུ་
གྲགས་འཛིན་མས་རང་ཉིད་འཆི་བའི་སྦྱོར་བ་ཅི་བྱས་ཀྱང་མངལ་ན་བཞུགས་པའི་
སྲས་ཀྱི་མཐུས་གནོད་པ་མེད་པར་བདེ་བར་གནས། ལོ་དྲུག་གི་རིང་ལ་གྲགས་
འཛིན་མས་མྱ་ངན་གྱི་ཤུགས་ ཀྱིས་དཀའ་ཐུབ་ ཁོ་ནར་ གནས་ ཀྱང་མངལ་ན་
བཞུགས་པའི་སྲས་ལ་གནོད་པ་མེད་པར་མངལ་གྱི་ནང་ཉིད་དུ་གནས། ནམ་ཞིག་
ན་ཐུབ་པ་དཀའ་ཐུབ་ལས་བཞེངས་ཏེ་སྐུ་ལུས་ཀྱི་སྟོབས་སྐྱེད་པ་ཐོས་པ་ན་གྲགས་
འཛིན་མས་ཀྱང་ལུས་ཀྱི་སྟོབས་བསྐྱེད་དེ་ཅི་བདེར་དབུགས་འབྱིན་པ་དང་། ཅི་
བདེར་ དབུགས་རྔུབ་པ་དང་། འབྲས་ཆན་ སོགས་བཟའ་བ་བཟང་པོ་མང་པོ་
བཟའ་ཞིང་ཆུ་འཇམ་པས་ལུས་བཀྲུས་ཏེ་མར་དང་ཏིལ་མར་སྨན་སྣ་ཚོགས་དང་
སྦྱར་བ་དྲི་ཞིམ་པོས་ལུས་བྱུགས་ཏེ་སྟོབས་རྒྱས་པར་བྱས་པས་མངལ་ན་གནས་
པའི་སྲས་དེ་ཆེས་ཆེར་རྒྱས་པར་གྱུར། ཐུབ་པའི་དབང་པོ་རྡོ་རྗེ་གདན་དུ་མངོན་
པར་རྫོགས་པར་སངས་རྒྱས་པ་དང་དུས་མཉམ་དུ་བཙུན་མོ་གྲགས་འཛིན་མ་ལ་
སྲས་བཙས་ཏེ་དེའི་དུས་སུ་ཟླ་བའང་སྒྲ་ཅན་གྱིས་ཟིན་པས་སྲས་ཀྱི་མཚན་ཡང་སྒྲ་
ཅན་འཛིན་བཟང་པོར་བཏགས་སོ། །དེའི་ཚེ་ཤཱཀྱ་རྣམས་ཀྱིས་གཞོན་ནུ་དོན་གྲུབ་
ཁབ་ནས་བྱོན་ཏེ་ལོ་དྲུག་སོང་བས་སྲས་འདི་ནི་བྱང་ཆུབ་སེམས་དཔའ་དེའི་སྲས་
མིན་ནོ། །སྐྱེས་པ་གཞན་ཞིག་དང་འགྲོགས་པ་ལས་བྱུང་ངོ་ཞེས་སྐུར་བ་བཏབ་པ་
ན། བཙུན་མོ་གྲགས་འཛིན་མས། སྲས་འདི་ནི་བྱང་ཆུབ་སེམས་དཔའ་གཞོན་ནུ་
དོན་ཐམས་ཅད་གྲུབ་པའི་སྲས་ཡིན་གྱི་གཞན་གྱི་ནི་མིན་ནོ། །འདི་ངེས་པར་སྐྱེ་བོ་
ཀུན་གྱི་ཡིད་ཆེས་པར་བྱ་བའི་ཕྱིར་བདེན་པ་གསོལ་ལོ་ཞེས་བརྗོད་ནས་བྱང་ཆུབ་
- 183 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སེམས་དཔའ་གཞོན་ནུ་རོལ་རྩེད་མཛད་པའི་སྐབས་པང་ཚད་དུ་བཞེས་པའི་རྡོ་བ་
ཆེན་པོ་ཞིག་ཡོད་པ་དེ་ལ་གཞོན་ནུ་སྒྲ་གཅན་འཛིན་ཞོན་ནས་རོལ་པའི་རྫིང་གི་
ནང་དུ་ཕངས་ནས་བདེན་པ་འདི་ལྟར་བརྗོད་དོ། །གལ་ཏེ་བདག་གི་བུ་འདི་བྱང་
ཆུབ་སེམས་དཔའ་ལས་སྐྱེས་པ་ཡིན་ན་བུ་འདི་རྡོ་བ་བཅས་པ་ཆུ་ལ་མི་བྱིང་བར་
འཕྱོ་བར་གྱུར་ཅིག །དེ་ལྟར་མིན་པར་འདི་སྐྱེས་པ་གཞན་གྱི་བུ་ཡིན་ན་འདི་ཆུའི་
གཏིང་དུ་ནུབ་ཅིག་ཅེས་བདེན་པ་བརྗོད་པ་ན། གཞོན་ནུ་སྒྲ་གཅན་འཛིན་རྡོ་བ་
ཆེན་པོ་དེ་དང་བཅས་པ་ཆུ་ལ་མ་ནུབ་པར་ཆུ་ལ་འཕྱོ་བཞིན་དུ་ཆུའི་ཕ་རོལ་ཏུ་སོང་
ངོ༌། །ཡང་བཙུན་མོ་གྲགས་ འཛིན་མས་ འདེན་པ་བརྗོད་པ། བུ་འདི་བྱང་ཆུབ་
སེམས་དཔའ་ལས་ངེས་པར་སྐྱེས་པ་ཡིན་ན་ཆུའི་ཕ་རོལ་ནས་ཚུར་རོལ་དུ་འོང་
བར་གྱུར་ཅིག་ཅེས་བརྗོད་པ་ན། སྒྲ་གཅན་འཛིན་རྡོ་བ་དང་བཅས་པ། ཆུའི་ཕ་
རོལ་ནས་ཚུར་འོངས་ཏེ་ཡུམ་གྲགས་འཛིན་མ་གང་ན་བཞུགས་པའི་སར་སླེབ་
བོ། །དེ་ནས་སྐྱེ་བོ་ཐམས་ཅད་ ཡིད་ཆེས་ཤིང་ ངོ་ མཚར་ དུ་ གྱུར་ཏོ། །དེ་ནས་
གྲགས་འཛིན་མས་སྨྲས་པ། ཤེས་ལྡན་དག་འདི་ལྟར་བུ་འདི་བྱང་ཆུབ་སེམས་
དཔའ་ལས་ངེས་པར་སྐྱེས་པ་ཡིན་ཞིང་ཁོ་མོའང་སྐྱེས་པ་གཞན་དང་མ་འགྲོགས་
པའི་ གཙང་ མར་ ཡིད་ཆེས་ པར་ བྱའོ། །ཞེས་ བརྗོད། དེ་ནས་སྒྲ་གཅན་འཛིན་
འཁྲུངས་ནས་ལོ་དྲུག་སོང་བ་ན་ཐུབ་པའི་དབང་པོ་སེར་སྐྱར་བྱོན་ནས་ཡབ་སྲས་
མཇལ་བ་བྱུང་སྟེ། དེ་ཡང་ཐུབ་པའི་དབང་པོ་ལོ་དྲུག་གི་རིང་ལ་དཀའ་བ་སྤྱོད་པ་
དེ་ལས་བཞེངས་ཏེ་མ་ག་དྷ་རྡོ་རྗེའི་གདན་དུ་མངོན་པར་རྫོགས་པར་སངས་རྒྱས་
ནས་བདུན་ཕྲག་བདུན་སོང་བ་ན་མཆུ་སྟོད་ཟླ་བའི་ཚེས་བཞི་ལ་ཝཱ་ར་ཎཱ་སིར་ཆོས་
འཁོར་དང་པོ་བསྐོར། དེ་ནས་ལྷ་མི་བགྲང་བ་ལས་འདས་པའི་དོན་མཛད་ཅིང་
- 184 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཆོས་འཁོར་རྒྱ་ཆེར་བསྐོར་བ་ན་ཀོ་ས་ལའི་རྒྱལ་པོ་གསལ་རྒྱལ་གྱིས་རྒྱལ་པོ་ཟས་
གཙང་མ་ལ་འཕྲིན་ཡིག་བསྐུར་བ། ལྷ་དགྱེས་པ་བསྐྱེད་ཅིག ཁྱོད་ཀྱི་སྲས་ཀྱིས་
བདུད་རྩི་ཐོབ་ནས་འགྲོ་བ་ལྷ་དང་བཅས་པ་བདུད་རྩིས་ཚིམ་བྱེད་དོ། །ཞེས་
སྤྲིངས་པ་ན་རྒྱལ་པོ་ཟས་གཙང་གིས་དེ་ཐོས་ནས་ཐུབ་པའི་དབང་པོ་ལ་སེར་སྐྱའི་
གནས་སུ་འབྱོན་དགོས་པར་ཡང་དང་ཡང་དུ་གསོལ་བ་བཏབ་པ་ན་ཕོ་ཉ་གང་
དང་གང་བཏང་བ་དེ་དང་དེ་ཐམས་ཅད་སྟོན་པའི་སྤྱན་སྔར་གནས་ཏེ་ལེགས་པར་
གསུངས་པའི་ཆོས་འདུལ་བ་ལ་རབ་ཏུ་བྱུང་བར་གྱུར་ནས་སུ་ཡང་ཕྱིར་མ་འོངས་
པ་ན་རྒྱལ་པོ་ཟས་གཙང་ལག་པ་འགྲམ་པ་ལ་གཏད་ནས་ཕོ་ཉ་གང་དང་གང་
བཏང་བ་དེ་དང་དེ་དག་དེ་ཉིད་དུ་ལེགས་པར་གསུངས་པའི་ཆོས་འདུལ་བ་ཉིད་
ལ་རབ་ཏུ་བྱུང་ངོ་སྙམ་ནས་སེམས་ཁྱོད་དུ་ཆུད་ཅིང་འདུག་པ་འཆར་ཀས་མཐོང་
ནས་སྨྲས་པ། ལྷ། ཅིའི་སླད་དུ་ ཁོང་ ཕྱག་ལ་ཞལ་གཏད་ནས་ཐུགས་མི་དགྱེས་
ཤིང་བཞུགས། དེས་སྨྲས་པ། འཆར་ཀ །གང་གི་ཚེ་གཞོན་ནུ་དོན་ཐམས་ཅད་
གྲུབ་པ་དཀའ་བ་སྤྱོད་པ་དེའི་ཚེ། ཁོ་བོས་འཕྲིན་ཡིག་སྐྱེལ་བའི་མི་བཏང་བ་ལས་
དེ་དག་ཁོ་བོའི་གན་དུ་འོངས་ནས། གཞོན་ནུ་དོན་ཐམས་ཅད་གྲུབ་པ་བཞུགས་པ་
འདི་དང་འདིར་བཞུགས་སོ་ཞེས་སྨྲའོ། །ད་ནི་ཁོ་བོས་འཕྲིན་ཡིག་སྐྱེལ་བའི་མི་
བཏང་ན་འགའ་ཡང་འཕྲིན་ཁྱེར་ཏེ་ཚུར་མི་འོང་ན་ཇི་ལྟར་སེམས་ཁོང་དུ་ཆུད་པར་
མི་འགྱུར། འཆར་ཀས་ སྨྲས་པ། ལྷ། བདག་ མཆི་སྟེ་བཀའ་བཞིན་འཚལ་ནས་
སླར་མི་མཆིའོ། །རྒྱལ་པོ་ཟས་གཙང་གིས་སྨྲས་པ། འཆར་ཀ །གང་དང་གང་སོང་
བ་དེ་དང་དེས་སྟོན་པ་ཕུན་སུམ་ཚོགས་པ་མཐོང་ནས། དེ་ཉིད་དུ་འདུག་པས་ཁྱོད་
ཀྱང་སོང་ན་དེ་ཉིད་དུ་འདུག་པར་འགྱུར་བའི་གནས་གང་ཡིན་པ་དེ་ཡོད་དོ། །
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འཆར་ཀས་སྨྲས་པ། ལྷ། སླར་མཆི་ལགས་སོ། །དེ་ནས་རྒྱལ་པོ་ཟས་གཙང་རང་
ཉིད་ ཀྱིས་ འཕྲིན་ ཡིག་ བྲིས་ པ། གང་ ཚེ་ ཐོག་ མ་ བལྟམས་ པ་ ན། །ཉིད་ དོན་
བསྒྲུབས་ནས་གཉེན་རྣམས་ནི། །ཤིན་ཏུ་ཆེ་ཐང་ཕན་གདགས་ཞེས། ཁྱོད་ཀྱིས་
དམ་བཅའ་མཛད་ནས་ནི། ཁྱོད་ཀྱིས་ཞི་གནས་དེ་རྙེད་ན། །བདག་དང་གཉེན་གྱི་
ཚོགས་ རྣམས་ ལ། །ཐུགས་ བརྩེས་ རྗེས་ སུ་ བཟུང་ མཛད་ དེ། །གཤེགས་ པར་
དགོངས་པ་མཛད་དུ་གསོལ། །ཞེས་སྤྲིངས་པའི་ཡི་གེ་འཆར་ཀས་ཁྱེར་ནས་ཆས་
ཏེ་རིམ་གྱིས་མཉན་ཡོད་དུ་ཕྱིན་པ་དང་། ལམ་གྱིས་དུབ་པ་ངལ་བསོས་ནས།
བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས། རྒྱལ་པོ་
ཟས་གཙང་གིས་གསོལ་པའི་ཡི་གེ་འདི་ལེགས་སོ་ཞེས་བཅོམ་ལྡན་འདས་ལ་ཡི་
གེ་ཕུལ་བ་དང་། བཅོམ་ལྡན་ཉིད་ཀྱིས་བཞེས་ནས་བཀླགས་སོ། །བཀླགས་ནས་
ཡི་གེ་མཐའ་གཅིག་ཏུ་བཞག་པ་དང་། འཆར་ཀས་གསོལ་པ། བཅོམ་ལྡན་འདས་
ཅི་ལགས། སེར་སྐྱའི་གཞིར་མི་བཞུད་དམ། བཅོམ་ལྡན་འདས་ཀྱིས་བཀའ་སྩལ་
པ། འཆར་ཀ །འོང་ངོ་ཞེས་འབྱོན་པར་ཞལ་གྱིས་བཞེས་པ་ན། འཆར་ཀ་སྔོན་གྱི་
གཅུགས་པ་དེ་ཉིད་ ཀྱིས་ གསོལ་པ། སྟོན་པ་མི་ གཤེགས་ན་བདག་གི་མཐུས་
བཀྲིའོ། །སྟོན་པས། གང་ལ་འཁྲིད་བྱེད་སྲིད་པ་ཡི། །དྲ་བཀྲམ་གང་ལ་ཡོད་མིན་
པ། །སྤྱོད་ཡས་གཞི་མེད་སངས་རྒྱས་དེ། །གང་གི་གཞིར་ནི་འཁྲིད་པར་བྱེད། །
ཅེས་སོགས་གསུངས་སོ། །འཆར་ཀས། བདག་ཟས་གཙང་ལ་བརྗོད་དུ་མཆིའོ། །
རྒྱལ་བའི་ཕོ་ཉ་ནི་དེ་ལྟ་བུ་མ་ཡིན་ནོ། །འོ་ན་ཇི་ལྟ་བུ་ལགས། རབ་ཏུ་བྱུང་བ་ཡིན་
ནོ། །བདག་གིས་ཟས་གཙང་ལ་སླར་མཆི་བར་ཁས་བླངས་སོ། །རབ་ཏུ་བྱུང་སྟེ་
སོངས་ཤིག །སྟོན་པས་སྔོན་ཡབ་ཡུམ་མཁན་སློབ་ཀྱི་ཚིག་མ་བཅག་པས་འཆར་
- 186 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཀ་སྟོན་པའི་བཀས་ཤཱ་རིའི་བུ་ལས་རབ་ཏུ་བྱུང་། བསྙེན་པར་རྫོགས་ནས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་སེར་སྐྱའི་གཞིར་
མཆི་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འཆར་ཀ ཁྱོད་སོངས་
ལ་ཁྱོད་མོད་ཁོ་ནར་རྒྱལ་པོའི་ཁབ་ཏུ་མ་འཇུག་པར་སྒོ་ན་སྡོད་ལ་ཤཱཀྱའི་དགེ་
སློང་འོངས་སོ་ཞེས་བརྗོད་པར་བྱའོ། །གལ་ཏེ་ནང་དུ་སྤྱོན་ཅིག་ཅེས་ཟེར་ན་
འཇུག་ པར་ བྱའོ། །ཞུགས་ནས་གལ་ཏེ་ཤཱཀྱའི་དགེ་སློང་ གཞན་ཡང་ཡོད་དམ་
ཞེས་ཟེར་ན། ཡོད་དོ་ཞེས་བརྗོད་པར་བྱའོ། །གལ་ཏེ་གཞོན་ནུ་དོན་ཐམས་ཅད་
གྲུབ་པ་ཡང་འདི་འདྲ་ཞིང་ཆ་བྱད་འདི་འདྲའམ་ཞེས་དྲིས་ན། འདི་འདྲ་ཞིང་ཆ་བྱད་
འདི་འདྲའོ་ཞེས་བརྗོད་པར་བྱའོ། ཁྱོད་ཀྱིས་རྒྱལ་པོའི་ཁབ་ཏུ་ཡང་གནས་པར་མི་
བྱའོ། །གལ་ཏེ་གཞོན་ནུ་དོན་ཐམས་ཅད་གྲུབ་པ་ཡང་རྒྱལ་པོའི་ཁབ་ཏུ་གནས་
པར་མི་བྱེད་དམ་ཞེས་ཟེར་ན་མི་བཞུགས་སོ་ཞེས་བརྗོད་པར་བྱའོ། །གལ་ཏེ་གང་
དུ་གནས་པར་བྱེད་ཅེས་འདྲི་ན་དགོན་པའམ་གཙུག་ལག་ཁང་དུའོ་ཞེས་བརྗོད་
པར་བྱའོ། །གལ་ཏེ་གཙུག་ལག་ཁང་ཅི་འདྲ་ཞེས་འདྲི་ན། རྒྱལ་བུ་རྒྱལ་བྱེད་ཚལ་
གྱི་རྣམ་པ་བྲིས་ཏེ་བསྟན་པར་བྱའོ། །གལ་ཏེ་གཞོན་ནུ་དོན་ཐམས་ཅད་གྲུབ་པ་
འབྱོན་ནམ་ཞེས་འདྲི་ན། འབྱོན་ནོ་ཞེས་བརྗོད་པར་བྱའོ། །ཇི་སྲིད་ཅིག་ན་འབྱོན་
ཞེས་འདྲི་ན་ཞག་བདུན་ལོན་ནའོ་ཞེས་བརྗོད་པར་བྱའོ། །ཞེས་བཀའ་སྩལ་ནས་
བཅོམ་ལྡན་འདས་ཀྱིས་ཚེ་དང་ལྡན་པ་འཆར་ཀ་དེ་ཇི་ལྟར་སྐད་ཅིག་དེ་ཉིད་ལ་
གྲོང་ཁྱེར་སེར་སྐྱའི་གཞིར་སོན་པ་དེ་ལྟར་བྱིན་གྱིས་བརླབས་པ་དང་། ཚེ་དང་
ལྡན་པ་འཆར་ཀ་བཅོམ་ལྡན་འདས་ལ་དད་པ་མི་ཟད་པ་སྐྱེས་པ་དེ་རྒྱལ་པོའི་ཁབ་
ཀྱི་སྒོར་བསྡད་ནས་སྨྲས་པ། ཤེས་ལྡན་དག་རྒྱལ་པོ་ལ་ཤཱཀྱའི་དགེ་སློང་མཆིས་སོ་
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཞེས་གསོལ་ཅིག །དེ་རྣམས་ཀྱིས་སྨྲས་པ། ཅི་ཤཱཀྱའི་དགེ་སློང་གཞན་དག་ཀྱང་
ཡོད་དམ། ཤེས་ལྡན་དག་ཡོད་དོ། །དེ་རྣམས་ཀྱིས་རྒྱལ་པོ་ལ་སྨྲས་པ། ཤཱཀྱའི་
དགེ་ སློང་མཆིས་སོ། །རྒྱལ་ པོའི་ སྨྲས་ པ། ནང་དུ་ ཐོངས་ཤིག །དེ་ནས་ནང་དུ་
ཞུགས་པ་རྒྱལ་པོ་ཟས་གཙང་གིས་མཐོང་ནས་སྨྲས་པ། འཆར་ཀ །རབ་ཏུ་བྱུང་
ངམ། དེས་སྨྲས་པ། ལྷ། རབ་ཏུ་བྱུང་ངོ། ཁྱོད་སླར་འོང་ངོ་ཞེས་སྨྲས་པ་མ་ཡིན་
ནམ། འདི་ཅི་ཡིན། འཆར་ཀས་སྨྲས་པ། ལྷ། བཅོམ་ལྡན་འདས་ཀྱི་སངས་རྒྱས་
ཀྱི་ཕོ་ཉ་ནི་འདི་ལྟ་བུ་མ་ཡིན་ནོ་ཁྱོད་རབ་ཏུ་བྱུང་ཞིག་ཅེས་བཀའ་སྩལ་ནས།
ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་མོད་ཀྱི། བདག་རང་གི་
དད་པས་རབ་ཏུ་བྱུང་ངོ། །དེ་ནས་རྒྱལ་པོ་ཟས་གཙང་མས་འཆར་ཀ་ལ་གཞོན་ནུ་
དོན་ཐམས་ཅད་གྲུབ་པ་འབྱོན་ནམ། འཆར་ཀས་སྨྲས་པ་འབྱོན་ནོ། །དུས་ཇི་སྲིད་
གཅིག་ན། དགུང་བདུན་ལོན་ནའོ། །རྒྱལ་པོ་ཟས་གཙང་གིས་བློན་པོ་རྣམས་ལ་
བསྒོ་བ། ཤེས་ལྡན་དག་ གཞོན་ནུ་དོན་ཐམས་ཅད་གྲུབ་པ་འབྱོན་པར་འགྱུར་
གྱིས། རྒྱལ་པོའི་ཁབ་དང་ ཕོ་བྲང་བྱི་དོར་གྱིས་ཤིག །འཆར་ ཀས་སྨྲས་པ། ལྷ།
བཅོམ་ལྡན་འདས་ནི་ཕོ་བྲང་དུ་བཞུགས་པར་མི་མཛད་དོ། །རྒྱལ་པོའི་སྨྲས་པ།
གང་དུ་བཞུགས། འཆར་ ཀས་སྨྲས་པ། དགོན་པའམ། གཙུག་ལག་ ཁང་དུའོ། །
རྒྱལ་པོ་ཟས་གཙང་གིས་སྨྲས་པ། འཆར་ཀ་གཙུག་ལག་ཁང་ཅི་འདྲ་བ་ཡིན། ཚེ་
དང་ལྡན་པ་འཆར་ཀས་རྒྱལ་བུ་རྒྱལ་བྱེད་ཀྱི་ཚལ་གྱི་རྣམ་པར་རི་མོར་བྲིས་ཏེ་
བསྟན་ཏོ། །དེ་ནས་རྒྱལ་པོས་བློན་པོ་རྣམས་ལ་སྨྲས་པ། ཤེས་ལྡན་དག་ནྱ་གྲོ་དྷའི་
ཀུན་དགའ་ར་བར་རྒྱལ་པོ་རྒྱལ་བྱེད་ཀྱི་ཚལ་གྱི་རྣམ་པ་གཙུག་ལག་ཁང་ཆེན་པོ་
བཅུ་དྲུག་དང་། ཁང་ཕྲན་དྲུག་ཅུ་བརྩིག་ཏུ་ཆུག་ཅིག །ལྷ། བཀའ་བཞིན་འཚལ་
- 188 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཞེས་བློན་པོ་རྣམས་ཀྱིས་རྒྱལ་པོ་ཟས་གཙང་ལ་མཉན་ནས་ནྱ་གྲོ་དྷའི་ཀུན་དགའ་
ར་བར་རྒྱལ་བུ་རྒྱལ་བྱེད་ཀྱི་ཚལ་གྱི་རྣམ་པ་གཙུག་ལག་ཁང་ཆེན་པོ་བཅུ་དྲུག་
དང་། ཁང་ ཕྲན་དྲུག་ཅུ་བརྩིག་ཏུ་བཅུག་གོ །དེ་ནས་བཅོམ་ལྡན་འདས་དུལ་བ་
འཁོར་དུལ་བ། ཞི་བ་འཁོར་ཞི་བ། གྲོལ་བ་ འཁོར་གྲོལ་བ། དབུགས་ཕྱིན་པ་
འཁོར་དབུགས་ཕྱིན་པ། རྣམ་པར་དུལ་བ་འཁོར་རྣམ་པར་དུལ་བ། དགྲ་བཅོམ་
པ་འཁོར་དགྲ་བཅོམ་པ། འདོད་ཆགས་དང་ བྲལ་བ་འཁོར་འདོད་ཆགས་དང་
བྲལ་བ། མཛེས་ པ་ འཁོར་ མཛེས་པ། བརྒྱ་བྱིན་ སུམ་ཅུ་ རྩ་ གསུམ་ གྱིས་ ལྷའི་
ཚོགས་ཀྱིས་བསྐོར་བ་ལྟ་བུ། སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་
ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་སྤྲས་པ། འོད་འདོམ་གང་
གིས་བརྒྱན་པའི་སྐུ། ཉི་མའི་འོད་ཟེར་སྟོང་བས་ལྷག་པའི་འོད་ཅན། རིན་པོ་ཆེའི་
རི་བོ་འགྲོ་བ་ལྟར་ཀུན་ནས་མཛེས་པ། སྟོབས་བཅུ་དང༌། མི་འཇིགས་པ་བཞི་
དང༌། མི་འདྲེས་པའི་དྲན་པ་ཉེ་བར་བཞག་པ་གསུམ་དང་། ཐུགས་རྗེ་ཆེན་པོ་དང་
ལྡན་པ། དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་རྒྱལ་བུ་རྒྱལ་བྱེད་ཀྱི་
ཚལ་ནས་རིམ་གྱིས་བྱོན་ནོ། །དེའི་ཚེ་ཐུབ་པའི་དབང་པོ་འཁོར་དང་བཅས་པ་
སེར་སྐྱར་བྱོན་པའི་ཚེ་ཐུབ་པའི་དབང་པོ་ལྷ་བགྲང་བ་ལས་འདས་པས་མཆོད་
བཞིན་དུ་ནམ་མཁའ་ལ་གཤེགས་ཏེ་རྫུ་འཕྲུལ་གྱི་བཀོད་པ་བསམ་གྱིས་མི་ཁྱབ་
པས་ལྷ་མི་ཐམས་ཅད་ཚིམ་པར་མཛད་ནས་སེར་སྐྱའི་ནྱ་གྲོ་དྷའི་ཀུན་དགའ་ར་
བར་བྱོན་ཏེ་ཆོས་བསྟན་པས་ཟས་དཀར་ལ་སོགས་པ་ཤཱཀྱ་བདུན་ཁྲི་བདུན་སྟོང་
བདེན་པ་མཐོང་བ་ལ་བཀོད། ཚངས་པས་བསྐོར་བའི་སྐྱེད་མོས་ཚལ་དུ་ཆོས་
བསྟན་པས་བྲེ་བོ་ཟས་ལ་སོགས་པ་ཤཱཀྱ་དྲུག་ཁྲི་དྲུག་སྟོང་བདེན་པ་མཐོང་བ་ལ་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཀོད། རོ་ཧ་ཏི་ཀའི་སྐྱེད་མོས་ཚལ་དུ་ཆོས་བསྟན་པས་བདུད་རྩི་ཟས་ལ་སོགས་
པ་ཤཱཀྱ་བདུན་ཁྲི་ལྔ་སྟོང་བདེན་པ་མཐོང་བ་ལ་བཀོད །དེ་དག་ཏུ་བདེན་པ་མ་
མཐོང་བའི་འཁོར་ལྷག་མ་རྣམས་ ཀྱང་ཐེག་པ་གསུམ་གྱི་བྱང་ཆུབ་ཏུ་སེམས་
བསྐྱེད་པ་དང་དད་པའི་ས་ལ་ངེས་པར་བཀོད་དོ། །དེའི་ཚེ་རྒྱལ་པོ་ཟས་གཙང་མ་
རེས་འགའ་ནི་བདག་གི་བུ་འདི་ལྟ་བུ་ནི་གང་ནའང་མེད་དོ་སྙམ་དུ་དགའ་ཆེས་
ནས་བདེན་པ་མ་མཐོང་། རེས་འགའ་ནི་ཞུམ་པས་བ དེན་པ་མ་མཐོང་བ་ན་
བཅོམ་ལྡན་འདས་ཀྱིས་མོའུ་འགལ་གྱི་བུ་ལ་ཟས་གཙང་ལ་སོམས་ཤིག་ཅེས་
བཀའ་སྩལ་པ་ན། མོའུ་འགལ་གྱི་བུ་ཆེན་པོས་རྫུ་ འཕྲུལ་རྣམ་པར་འཕྲུལ་ པ་
དཔག་ཏུ་མེད་པ་བསྟན་པ་ན་རྒྱལ་པོ་ཟས་གཙང་འདི་སྙམ་དུ་སེམས་ཏེ། བདག་
གི་བུ་འབའ་ཞིག་འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བར་མ་ཟད་དེ། འདི་ལྟར་རྫུ་
འཕྲུལ་ཆེ་ཞིང་མཐུ་ཆེ་བའི་རབ་ཏུ་བྱུང་བ་གཞན་ཡང་ཡོད་དོ་སྙམ་ནས་དེ་ཤིན་ཏུ་
དགའ་བ་གང་ཡིན་པ་དེ་དང་བྲལ་བར་གྱུར་ཏོ། །དེ་ནས་རྒྱལ་པོ་ཟས་གཙང་ལ་
དགོངས་ནས་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་དེ།
ཀྱེ་མ་བརྒྱ་བྱིན་དང༌། ཚངས་པ་ལ་སོགས་པ་ལྷ་རྣམས་འོངས་ན། ལྷའི་འཁོར་
དག་ པ་ ལ་ ཆོས་ བཤད་ དོ་ སྙམས་ པ་ དང་། ཆོས་ཉིད་གང་གི་ཚེ། སངས་རྒྱས་
བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་པ་དེའི་ཚེ། སྲོག་
ཆགས་གྲོག་སྦུར་རྣམས་ཀྱིས་སེམས་ཀྱིས་ཀྱང་བཅོམ་ལྡན་འདས་ཀྱི་དགོངས་པ་
ཤེས་པར་འགྱུར་ན། བརྒྱ་བྱིན་དང༌། ཚངས་པ་ལ་སོགས་པ་ལྷ་རྣམས་ཀྱིས་ལྟ་
སྨོས་ཀྱང་ཅི་དགོས། གང་གི་ཚེ་འཇིག་རྟེན་ལས་འདས་པའི་ཐུགས་བསྐྱེད་པ་དེའི་
ཚེ་ཉན་ཐོས་ཆེན་པོ་རྣམས་ཀྱིས་ཀྱང་བཅོམ་ལྡན་འདས་ཀྱི་དགོངས་པ་མི་ཤེས་ན།
- 190 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བརྒྱ་བྱིན་དང་ཚངས་པ་ལ་སོགས་པ་ལྷ་རྣམས་ཀྱིས་ལྟ་ཅི་སྨོན། ཉན་རང་དགྲ་
བཅོམ་བདག་ཉིད་ཆེན་པོ་རྣམས་དང་ལྷ་རྣམས་ཀྱིས་ཀྱང་རྒྱལ་བའི་དགོངས་པ་མི་
ཤེས་ན་སྲོག་ཆགས་གྲོག་སྦུར་རྣམས་ཀྱིས་ལྟ་ག་ལ་ཤེས། དེ་ནས་ལྷ་རྣམས་ཀྱི་
དབང་པོ་བརྒྱ་བྱིན་འདི་སྙམ་དུ་སེམས་ཏེ། བཅོམ་ལྡན་འདས་ཅིའི་ཕྱིར་འཇིག་
རྟེན་པའི་ཐུགས་བསྐྱེད་པར་མཛད་སྙམ་པ་ལས། དེ་འདི་སྙམ་དུ་སེམས་ཏེ། ལྷའི་
འཁོར་དག་པ་རྣམས་ལ་ཆོས་འཆད་པར་བཞེད་དོ་སྙམ་ནས། དེ་ནས་ལྷའི་བུ་བཟོ་
ཐམས་ཅད་པ་ལ་བསྒོ་བ། བཟོ་ཐམས་ཅད་པ། བཅོམ་ལྡན་འདས་ལྷའི་འཁོར་
དག་པ་ལ་ཆོས་འཆད་པར་བཞེད་ཀྱིས། ནྱ་གྲོ་དྷའི་ཀུན་དགའ་ར་བར་རིན་པོ་ཆེ་
སྣ་བཞིའི་ཁང་པ་བརྩེགས་པ་གདན་སྣ་ཚོགས་བཤམས་པ་ཞིག་སྤྲུལ་ཅིག་ཅེས་
སྨྲས་པས། ལྷའི་བུ་བཟོ་ཐམས་ཅད་པས། ལྷ་རྣམས་ཀྱི་དབང་པོ་བརྒྱ་བྱིན་ལས་
མཉན་ཏེ། ནྱ་གྲོ་དྷའི་ཀུན་དགའ་ར་བར་རིན་པོ་ཆེ་སྣ་བཞིའི་ཁང་པ་བརྩེགས་པ་
གདན་སྣ་ཚོགས་བཤམས་པ་ཞིག་སྤྲུལ་ཏོ། །དེ་ལ་རྒྱལ་པོ་ཆེན་པོ་བཞི་སྒོ་བཞིན་
འཁོད་པ་ནི་ཡུལ་འཁོར་སྲུང་དང་། འཕགས་སྐྱེས་བོ་དང་། མིག་མི་བཟང་དང་།
ལུས་ ངན་པོ་ བཞིའོ། །ཤར་ སྒོ་ན་ནི་ཡུལ་འཁོར་སྲུང་དཔུང་རྒྱན་དང༌། རྣ་ཆ་
གདུབ་ཀོར་དང༌། ཕྲེང་བ་དང་། རྒྱན་སྣ་ཚོགས་ཀྱིས་བརྒྱན་པའོ། །ལྷོ་ཕྱོགས་ན་
ནི་འཕགས་སྐྱེས་པོ་ལྷའི་རྒྱན་ཐམས་ཅད་ཀྱིས་བརྒྱན་པའོ། །ནུབ་ཕྱོགས་ན་ནི་
མིག་མི་བཟང་རིན་པོ་ཆེ་སྣ་ཚོགས་ཀྱིས་བརྒྱན་པའོ། །བྱང་ཕྱོགས་ན་ནི་ལུས་ངན་
པོ་རྒྱན་ཐམས་ཅད་ཀྱིས་བརྒྱན་པའོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་
གྱིས་ནྱ་གྲོ་དྷའི་ཀུན་དགའ་ར་བ་ཆེ་ཐང་དུ་བརྒྱན་དུ་བཅུག་སྟེ། བཅོམ་ལྡན་འདས་
གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ལ་དོན་དེ་རྒྱལ་པར་གསོལ་
- 191 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཏོ། །དེ་ནས་བཅོམ་ལྡན་འདས་བརྒྱ་བྱིན་དང་ཚངས་པ་ལ་སོགས་པ་ལྷ་བརྒྱ་སྟོང་
ཕྲག་དུ་མས་ཡོངས་སུ་བསྐོར་ནས་ཁང་པ་བརྩེགས་པར་ཞུགས་ཏེ། ལྷའི་འཁོར་
ཕལ་པོ་ཆེའི་གུང་ ལ་ རིན་ པོ་ ཆེ་ སྣ་ ཚོགས་ ཀྱིས་ བརྒྱན་ པའི་ སེང་གེའི་ ཁྲི་ ལ་
བཞུགས་སོ། །དེ་ནས་ཚེ་དང་ལྡན་པ་མོའུ་འགལ་གྱི་བུ་ཆེན་པོས། རྒྱལ་པོ་ཟས་
གཙང་ཁྲིད་དེ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། ཚེ་དང་ལྡན་པ་
མོའུ་འགལ་གྱི་བུ་ཆེན་པོ་ནང་དུ་ཞུགས་པ་དང་། རྒྱལ་པོ་ཟས་གཙང་ལ་རྒྱལ་པོ་
ཆེན་པོ་ཡུལ་འཁོར་སྲུང་གིས་རྒྱལ་པོ་ཆེན་པོ་ནང་དུ་མ་འགྲོ་བར་སྡོད་ཅིག་ཅེས་
བཟློག་གོ །རྒྱལ་པོ་ཟས་གཙང་གིས་སྨྲས་པ། ཅིའི་ཕྱིར་འཇུག་ཏུ་མི་རུང་ཞེས་
དྲིས་པ་ན། ཡུལ་འཁོར་སྲུང་གིས། བཅོམ་ལྡན་འདས་ལྷའི་འཁོར་དག་པ་ལ་ཆོས་
འཆད་དེ། དེར་མིར་གྱུར་པ་འཇུག་ཏུ་མི་དབང་ངོ༌། །ཞེས་ཟེར་བ་ན། རྒྱལ་པོ་
ཟས་གཙང་གིས་སྨྲས་པ། བཞིན་བཟང་ཁྱོད་སུ་ཞིག །རྒྱལ་པོ་ཆེན་པོ་བདག་ནི་
ཡུལ་འཁོར་སྲུང་ངོ༌། །ཞེས་སྨྲས་སོ། །དེ་ནས་རྒྱལ་པོ་ཟས་གཙང་ལྷོ་སྒོར་སོང་བ་
དང༌། རྒྱལ་པོ་ཆེན་པོ་འཕགས་སྐྱེས་པོས་མཐོང་ནས་སྨྲས་པ། རྒྱལ་པོ་ཆེན་པོ་
ནང་དུ་མ་འཇུག་པར་སྡོད་ཅིག །རྒྱལ་པོ་ཟས་གཙང་གིས་སྨྲས་པ། བཞིན་བཟང་
ཁྱོད་སུ་ཞིག །འཕགས་སྐྱེས་པོས་སྨྲས་པ། རྒྱལ་པོ་ཆེན་པོ་བདག་ནི་འཕགས་
སྐྱེས་པོའོ། །ཟས་གཙང་གིས་སྨྲས་པ། ཅིའི་ཕྱིར་ནང་དུ་འཇུག་ཏུ་མི་རུང་ཞེས་
དྲིས་པ་ན། འཕགས་སྐྱེས་པོས་སྨྲས་པ། བཅོམ་ལྡན་འདས་ལྷའི་འཁོར་དག་པ་ལ་
ཆོས་འཆད་དེ། དེར་མར་གྱུར་པ་འཇུག་ཏུ་མི་དབང་ངོ༌། །ཞེས་སྨྲས་སོ། །དེ་ནས་
རྒྱལ་པོ་ཟས་གཙང་ནུབ་སྒོར་སོང་བ་དང་། རྒྱལ་པོ་ཆེན་པོ་མིག་མི་བཟང་གིས་
མཐོང་ནས་སྨྲས་པ། རྒྱལ་པོ་ཆེན་པོ་ནང་དུ་མ་འཇུག་པར་སྡོད་ཅིག །རྒྱལ་པོ་
- 192 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཟས་གཙང་གིས་སྨྲས་པ། བཞིན་བཟང་ཁྱོད་སུ་ཡིན། མིག་མི་བཟང་གིས་སྨྲས་
པ། རྒྱལ་པོ་ཆེན་པོ་བདག་ནི་མིག་མི་བཟང་ངོ༌། །རྒྱལ་པོ་ཟས་གཙང་གིས་སྨྲས་
པ། ཅིའི་ཕྱིར་ནང་དུ་འཇུག་ཏུ་མི་རུང་ཞེས་དྲིས་པ་ན། མིག་མི་བཟང་གིས་སྨྲས་
པ། བཅོམ་ལྡན་འདས་ལྷའི་འཁོར་དག་པ་ལ་ཆོས་འཆད་དེ། དེར་མིར་གྱུར་པ་
འཇུག་ཏུ་མི་དབང་ངོ་ཞེས་སྨྲས་སོ། །དེ་ནས་རྒྱལ་པོ་ཟས་གཙང་གིས་བྱང་སྒོར་
སོང་བ་དང་། རྒྱལ་པོ་ཆེན་པོ་རྣམ་ཐོས་ཀྱིས་བུས་སྨྲས་པ། རྒྱལ་པོ་ཆེན་པོ་ནང་དུ་
མ་འཇུག་པར་སྡོད་ཅིག །རྒྱལ་པོ་ཟས་གཙང་གིས་སྨྲས་པ། བཞིན་བཟང་ཁྱོད་སུ་
ཡིན། རྣམ་ཐོས་ཀྱི་བུས་སྨྲས་པ། རྒྱལ་པོ་ཆེན་པོ་བདག་ནི་རྣམ་ཐོས་ཀྱི་བུའོ། །
ཟས་གཙང་གིས་སྨྲས་པ། ཅིའི་ཕྱིར་ནང་དུ་འཇུག་ཏུ་མི་རུང་ཞེས་དྲིས་པ་ན། རྣམ་
ཐོས་ཀྱིས་བུས་སྨྲས་པ། བཅོམ་ལྡན་འདས་ལྷའི་འཁོར་དག་པ་ལ་ཆོས་འཆད་དེ།
དེར་མི་གྱུར་པ་འཇུག་ཏུ་མི་དབང་ངོ་ཞེས་སྨྲས་སོ། །དེ་ནས་རྒྱལ་པོ་ཟས་གཙང་
ཀྱེ་མའོ། །བཅོམ་ལྡན་འདས་ལྷའི་འཁོར་དག་པ་ལ་ཆོས་འཆད་པ་དེ་བདག་གིས་
ལྟའོ་སྙམ་པའི་འདོད་པ་སྐྱེས་སོ། །དེ་ནས་རྒྱལ་པོ་ཟས་གཙང་གིས་ཞུམ་པའི་
སེམས་གང་ཡིན་པ་དེ་བྲལ་བར་གྱུར་ཏོ། །བཅོམ་ལྡན་འདས་ཀྱིས་དགོངས་པ།
རྒྱལ་པོ་ཟས་གཙང་གིས་གལ་ཏེ་ང་མ་མཐོང་ན་ཁྲག་དྲོན་མོ་སྐྱགས་ནས་འཆི་བར་
འགྱུར་བའི་གནས་སྐབས་གང་ཡིན་པ་དེ་ཡོད་ཀྱིས། དེ་ལ་ཐབས་ཤིག་བཤམས་
པར་བྱའོ་སྙམ་དུ་དགོངས་ནས། བཅོམ་ལྡན་འདས་ཀྱིས་རིན་པོ་ཆེ་སྣ་བཞིའི་ཁང་
པ་བརྩེགས་པ་གང་ཡིན་པ་དེ་ཤེལ་ལས་བྱས་པར་སྤྲུལ་པ་དང་། དེ་ནས་རྒྱལ་པོ་
ཟས་གཙང་གིས་སངས་རྒྱས་ཀྱི་སྐུ་སྒྲིབ་པ་མེད་པར་མཐོང་ངོ༌། །མཐོང་ནས་ཀྱང་
དགའ་བ་དང་མགུ་བ་སྐྱེས་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་ཀྱིས་
རྒྱལ་པོ་ཟས་གཙང་གི་བསམ་པ་དང་། བག་ ལ་ ཉལ་དང་། ཁམས་དང༌། རང་
བཞིན་མཁྱེན་ནས། འཕགས་པའི་བདེན་པ་བཞི་པོ་རྟོགས་པར་འགྱུར་བ་དེ་ལྟ་
བུའི་ ཆོས་ བཤད་ པ་ མཛད་ དེ། དེ་ ཐོས་ པས་ རྒྱལ་ པོ་ ཟས་ གཙང་ གིས་ འཇིག་
ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས། རྒྱུན་དུ་
ཞུགས་པའི་འབྲས་བུ་མངོན་སུམ་དུ་བྱས་ཏེ། དེས་བདེན་པ་མཐོང་ནས་ལན་
གསུམ་ དུ་ ཆེད་ དུ་ བརྗོད་ པ་ ཆེད་ དུ་ བརྗོད་ པ། བཙུན་ པ། བདག་ ལ་ ཕས་ མ་
བགྱིས། མས་མ་ལགས། རྒྱལ་པོ་མ་ལགས། ལྷ་རྣམས་ཀྱིས་མ་ལགས། སྔོན་གྱི་
འདས་པ་རྣམས་ཀྱིས་མ་ལགས། དགེ་སྦྱོང་དང་བྲམ་ཟེ་རྣམས་ཀྱིས་མ་ལགས།
སྡུག་པ་དང་རང་གི་སྐྱེ་བོ་དང་གཉེན་གྱི་ཚོགས་ཀྱིས་མ་ལགས་པ་གང་ལགས་པ་
དེ་ནི། བཅོམ་ལྡན་འདས་ཀྱིས་བདག་ལ་མཛད་དོ། ཁྲག་དང་མཆིལ་མའི་རྒྱ་མཚོ་
ནི་བསྐམས། རུས་པའི་རི་བོ་ལས་ནི་བརྒལ། ངན་སོང་གི་སྒོ་རྣམས་ནི་བསྐུམ།
མཐོ་རིས་དང་ཐར་པའི་སྒོ་རྣམས་ནི་ཕྱེ། ལྷ་རྣམས་ཀྱིས་ནང་དུ་ནི་བཞག་གོ །
ཞེས་སོགས་ཆེད་དུ་བརྗོད་པ་ཆེད་དུ་བརྗོད་ནས་བཅོམ་ལྡན་འདས་འཁོར་དང་
བཅས་པ་ལ་མཆོད་པ་བླ་ན་མེད་པས་མཆོད་དོ། །དེ་ནས་བཅོམ་ལྡན་འདས་ཉིན་
གཅིག་རྒྱལ་པོའི་ཕོ་བྲང་དུ་སྤྱན་དྲངས། ཉིན་གཅིག་བཙུན་མོའི་འཁོར་དུ་སྤྱན་
དྲངས་པ་ན་གྲགས་འཛིན་མས་སྐྱེས་པ་དབང་དུ་བྱ་བའི་ལ་དུ་ཞིག་སྦྱར་ནས། སྒྲ་
གཅན་འཛིན་ལ་བསྐུར་ཏེ་འདི་བུ་ཁྱོད་ཀྱི་ཡབ་གང་ཡིན་པ་དེ་ལ་ཕུལ་ཅིག་ཅེས་
སྨྲས་ཏེ་བཏང་བ་ན་སངས་རྒྱས་བཅོམ་ལྡན་འདས་རྣམས་ནི་དེ་ལྟ་བུ་མི་མཁྱེན་པ་
དང༌། མི་གཟིགས་པ་དང༌། ཐུགས་སུ་མི་ཆུད་པ་དང་། རྣམ་པར་མི་རིག་པ་ཅི་
- 194 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཡང་མི་མངའ་བས། བཅོམ་ལྡན་འདས་ཀྱིས་དགོངས་པ། གྲགས་འཛིན་མ་ལ་མི་
སྙན་པ་གྲགས་ཀྱིས་དེ་སྤང་བར་བྱའོ་སྙམ་ནས། བཅོམ་ལྡན་འདས་ཀྱིས་སངས་
རྒྱས་ལྔ་བརྒྱ་ སྤྲུལ་ པ་ དང་། སྒྲ་གཅན་ འཛིན་ གྱིས་སངས་རྒྱས་ཐམས་ཅད་ལ་
བརྟགས་ནས། བཅོམ་ལྡན་འདས་རྒན་པའི་ངང་ལ་བཞུགས་པ་ལ་ཕུལ་ལོ། །
བཅོམ་ལྡན་འདས་ཀྱིས་བཞེས་ནས་སླར་ཡང་དེ་ལ་བྱིན་ཏེ། སྒྲ་གཅན་འཛིན་གྱིས་
བཟོས་སོ། །བཅོམ་ལྡན་འདས་ཀྱིས་ཡོན་བསྔོ་བར་མཛད་ནས་གཤེགས་པ་དང་།
བཅོམ་ལྡན་འདས་ཀྱི་རྗེས་བཞིན་གཞོན་ནུ་སྒྲ་གཅན་འཛིན་བཟང་པོ་འབྲངས་
ནས་སླར་བཟློག་ཀྱང་ངུས་ཏེ་སླར་ལྡོག་ཏུ་མ་བཏུབ་བོ། །བཅོམ་ལྡན་འདས་ཀྱིས་
དགོངས་པ། སེམས་ཅན་འདི་ནི་སྲིད་པ་ཐ་མ་པ་ཡིན་པས། འདིས་ཁྱིམ་གྱི་གནས་
པའི་གནས་མི་ཕོད་དོ་སྙམ་མོ། །སྒྲ་གཅན་འཛིན་གྱིས་བཅོམ་ལྡན་འདས་ཀྱིས་
ཞལ་འཚོས་པ་དང༌། རྒྱལ་པོ་ཟས་གཙང་བཙུན་མོའི་བུད་མེད་དང་ཤཱཀྱ་རྣམས་
དང་བཅས་པ་ངོ་མཚར་སྐྱེས་ནས། གྲགས་འཛིན་མ་ལ་ལྷག་པར་དགའ་བར་གྱུར་
ཏོ། །དེ་ནས་གྲགས་འཛིན་མའི་མི་སྙན་པ་ཐམས་ཅད་ཀྱི་ཐམས་ཅད་དུ་མེད་པར་
གྱུར་ཏོ། །བཅོམ་ལྡན་འདས་ཀྱིས་གཞོན་ནུ་སྒྲ་གཅན་འཛིན་བཟང་པོ་རབ་ཏུ་
དབྱུང་བར་བརྩམས་པ་རྒྱལ་པོ་ཟས་གཙང་གིས་ཐོས་ནས་དེ་བཅོམ་ལྡན་འདས་
ཀྱི་དྲུང་དུ་སོང་སྟེ་ཕྱིན་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས་གལ་ཏེ་གཞོན་ནུ་སྒྲ་གཅན་འཛིན་བཟང་པོ་རབ་ཏུ་འབྱིན་པར་
མཛད་པར་ངེས་པར་ལྟ་ན། དེང་གི་གདུགས་གཅིག་ལ་མཆིས་སུ་གསོལ་ཅིག་
དང་། འདི་ལ་དེའི་བར་དུ་བདག་གིས་མཆོད་པ་བགྱིའོ། །རྒྱལ་པོ་ཟས་གཙང་
གིས། སྒྲ་གཅན་འཛིན་གྱི་དུས་སྟོན་ཆེན་པོ་བྱས་སོ། །དེ་ནས་བཅོམ་ལྡན་འདས་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཀྱིས་ཚེ་དང་ལྡན་པ་ཤཱ་རིའི་བུ་ལ་བཀའ་སྩལ་བ། ཤཱ་རིའི་བུ་གཞོན་ནུ་སྒྲ་གཅན་
འཛིན་རབ་ཏུ་ཕྱུང་ཞིག །བཙུན་པ་བཀའ་བཞིན་འཚལ་ཞེས་ཚེ་དང་ལྡན་པ་ཤཱ་
རིའི་བུས་བཅོམ་ལྡན་འདས་ལས་མཉན་ནས། གཞོན་ནུ་སྒྲ་གཅན་འཛིན་བཟང་
པོ་རབ་ཏུ་ཕྱུང་ངོ༌། །དེ་ནས་གྲགས་འཛིན་མས་བསམས་པ། གལ་ཏེ་སྒྲ་གཅན་
འཛིན་གྱི་ཡབ་ཕོ་བྲང་དུ་གཤེགས་པ་དང༌། ཇི་ལྟར་ཡང་སླར་གཤེགས་པར་མི་
འགྱུར་བ་དེ་ལྟ་བུར་སྤྱད་པར་བྱའོ་སྙམ་ནས་དེ་ནས་བདག་ཉིད་དང་། ས་འཚོ་མ་
དང་། རི་དྭགས་སྐྱེས་ལ་སོགས་པ་བུད་མེད་དྲུག་ཁྲི་རྒྱན་སྣ་ཚོགས་ཀྱིས་བརྒྱན་
ཅིང་། ཤིན་ཏུ་དྲི་ཞིམ་པོའི་མེ་ཏོག་གི་ཕྲེང་བ་དང་། བདུག་པས་བསྒོས་པའི་གོས་
རྣམས་ ཀྱིས་ཀླུབས་སོ། །དེ་ནས་བཅོམ་ལྡན་འདས་ཀྱིས་སྔ་དྲོ་ན་བཟའ་ཤམ་
ཐབས་མནབས། ལྷུང་བཟེད་དང་། ཆོས་གོས་བསྣམས་ཏེ། དགེ་སློང་གི་ཚོགས་
ཀྱིས་ཡོངས་སུ་བསྐོར་ཅིང་། དགེ་སློང་གི་དགེ་འདུན་གྱིས་མདུན་དུ་བདར་ཏེ།
འདུལ་བའི་སྐྱེ་བོ་ལ་གཟིགས་ནས་ཕོ་བྲང་གི་ནང་དུ་ཞུགས་སོ། །དེ་ནས་གྲགས་
འཛིན་མ་དང་། རི་དྭགས་སྐྱེས་དང་ས་འཚོ་མ་ལ་སོགས་ཏེ། བུད་མེད་དྲུག་ཁྲི་
གཟུགས་དང༌། ལང་ཚོ་དང་། དྲེགས་པའི་རྒྱགས་པས་ཟིན་ཅིང་ཡིད་ལ་གཅགས་
པས་གཡེན་སྤྱོ་ཞིང་བསྐྱོད་པ་ན་གསེར་གྱི་འོག་པག་ལྷོད་པས་བཅིངས་པ་མང་པོ་
འཁྲོལ་ཞིང་སྒྲ་འབྱིན་ལ། འཛུམ་པའི་གླུ་དབྱངས་སྙན་པ་དང་། མིག་དང་སྨིན་མ་
བསྐྱོད་ཅིང་ནུ་མ་དང་། ཡན་ལག་རྣམས་གསལ་བར་སྟོན་པ་དང༌། བུད་མེད་ཀྱི་
ཚུལ་གྱི་སྟེག་ཆོས་རྣམས་སྟོན་ཏོ། །དེ་ནས་བཅོམ་ལྡན་འདས་ཀྱིས་འདི་སྙམ་དུ་
དགོངས་ཏེ། གལ་ཏེ་གདུགས་ཚོད་གསོལ་ན། གདུལ་བའི་སྐྱེ་བོའི་དུས་ལས་ཀྱང་
འདས་པར་གྱུར་ལ། བུད་མེད་འདི་རྣམས་ཀྱང་འདོད་ཆགས་ཀྱིས་གདུངས་པས་
- 196 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བདེན་པའི་སྣོད་དུ་མི་འགྱུར་གྱིས་འདི་ལྟར་སོ་སོའི་སྐྱེ་བོ་ནི་རྫུ་འཕྲུལ་ལ་མྱུར་དུ་
སེམས་གཏོད་པ་ཡིན་པས། མ་ལ་ངས་ཕོ་བྲང་དུ་རྫུ་འཕྲུལ་གྱི་ཆོ་འཕྲུལ་བསྟན་
པས་དད་པར་བྱའོ་སྙམ་དུ་དགོངས་ཏེ། ཤར་ཕྱོགས་ཀྱི་སྟེང་གི་བར་སྣང་ལ་མངོན་
པར་འཕགས་ནས། སྤྱོད་ལམ་རྣམ་པ་བཞི་མཛད་དོ། །འདི་ལྟ་སྟེ། འཆག་པ་དང་།
བཞེངས་པ་དང་། བཞུགས་པ་དང་། མནལ་བར་མཛད་དོ། །མེའི་ཁམས་ལ་ཡང་
སྙོམས་པར་འཇུག་པ་མཛད་དེ། མེའི་ཁམས་ལ་སྙོམས་པར་ཞུགས་པ་ན། སངས་
རྒྱས་བཅོམ་ལྡན་འདས་ཀྱི་སྐུ་ལས་འོད་ཟེར་རྣམ་པ་སྣ་ཚོགས་དག་འབྱིན་པར་
མཛད་དེ། འདི་ལྟ་ སྟེ། སྔོན་པོ་དང་། སེར་པོ་ དང་། དམར་ པོ་ དང༌། དཀར་པོ་
དང་། ལེབ་རྒན་དང་། ཤེལ་གྱི་ཁ་དོག་དག་གོ །གཞན་ཡང་ཆོ་འཕྲུལ་ཡ་མ་ཟུང་
དུ་སྟོན་པར་མཛད་དེ། སྐུའི་སྨད་ནས་འབར་བར་མཛད་ལ། སྐུའི་སྟོད་ནས་ཆུ་
གྲང་མོའི་རྒྱུན་འབབས་པར་མཛད་དོ། །སྐུའི་སྟོད་ནས་འབར་བར་མཛད་ལ།
སྐུའི་སྨད་ཆུ་གྲང་མོའི་རྒྱུན་འབེབས་པར་མཛད་དོ། །ཤར་ཕྱོགས་ལ་ཇི་ལྟ་བ་
བཞིན་དུ་ལྷོ་དང་ནུབ་དང་བྱང་ཕྱོགས་སུ་ཡང་དེ་བཞིན་ནོ། །ཕྱོགས་བཞིར་རྫུ་
འཕྲུལ་གྱི་ཆོ་འཕྲུལ་རྣམ་པ་བཞི་བསྟན་ནས། རྫུ་འཕྲུལ་གྱི་ཆོ་འཕྲུལ་མངོན་པར་
འདུ་མཛད་པ་སླར་བསྡུས་ཏེ། དགེ་སློང་གི་དགེ་འདུན་གྱི་གུང་ལ་གདན་བཤམས་
པ་ཉིད་ལ་བཞུགས་སོ། །དེ་ནས་བུད་མེད་དེ་རྣམས་ཀྱིས་བཅོམ་ལྡན་འདས་ཀྱི་རྫུ་
འཕྲུལ་གྱི་ཆོ་འཕྲུལ་དག་མཐོང་ནས་དད་པར་གྱུར་ཏེ། ཤིང་རྩ་བ་ནས་བཅད་པ་
བཞིན་དུ་བཅོམ་ལྡན་འདས་ཀྱི་ཞབས་ལ་གཏུགས་ཏེ། ཆོས་མཉན་པའི་ཕྱིར་སྤྱན་
སྔ་ན་འཁོད་དོ། །དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་དང༌།
བག་ལ་ཉལ་དང་། ཁམས་དང་རང་བཞིན་མཁྱེན་ནས། གང་ཐོས་པས་འཕགས་
- 197 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པའི་བདེན་པ་བཞི་སོ་སོར་ཡང་དག་པར་ཁོང་དུ་ཆུད་པར་འགྱུར་བ་དེ་ལྟ་བུའི་
ཆོས་བཤད་པ་མཛད་དེ། ས་འཚོ་མ་དང་རི་དྭགས་སྐྱེས་ལ་སོགས་པ་བུད་མེད་
དྲུག་ཁྲིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ། །གྲགས་འཛིན་མ་
ནི་ལྷག་པར་འདོད་ཆགས་ཀྱི་ཟིལ་གྱིས་ནོན་པས་བདེན་པ་མཐོང་བར་མ་གྱུར་
པར། དེ་འདི་སྙམ་དུ་སེམས་ཏེ། མ་ལ་བདག་གིས་བཅོམ་ལྡན་འདས་རོའི་སྲེད་
པས་དབང་དུ་བྱའོ་སྙམ་དུ་བསམས་ནས། རང་ཉིད་ཀྱིས་བཅོམ་ལྡན་འདས་ཀྱི་
ཆེད་དུ་བཟའ་བ་དང་བཏུང་བ་དག་གཡོས་ནས་བདག་རང་གི་ལག་ནས་བཅོམ་
ལྡན་འདས་ལ་དབུལ་བར་བྱའོ་ཞེས་དགེ་སློང་རྣམས་ཀྱིས་ཐོས་ནས། བཅོམ་ལྡན་
འདས་ལ་གསོལ་པ། བཙུན་པ། བཅོམ་ལྡན་འདས་ལ་གྲགས་འཛིན་མ་ནི་རང་གི་
ལག་ནས་བགྱིས་པའི་རོའི་སྲེད་པས་དབང་དུ་བགྱི་བར་འཚལ་ལགས་སོ། །
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ང་སྔོན་འདོད་ཆགས་དང་
བཅས། ཞེ་སྡང་དང་བཅས། གཏི་མུག་དང་བཅས་པས་རོ་སོ་སོར་ཉམས་སུ་མྱོང་
ཞིང་རོ་སོ་སོར་ཆགས་པ་ཉམས་སུ་མྱོང་བ་ལས་ད་ལྟར་འདོད་ཆགས་དང་བྲལ།
ཞེ་སྡང་དང་བྲལ། གཏི་མུག་དང་དྲལ་ཏེ། རོ་སོ་སོར་ཉམས་སུ་མྱོང་ཡང་། རོ་ལ་
སོ་སོར་ཆགས་པར་འགྱུར་བའི་ཉམས་སུ་མྱོང་བ་མེད་ན། ད་ང་ལ་གྲགས་འཛིན་
མས་རོའི་སྲིད་པས་ཇི་ལྟར་དབང་དུ་བྱ་ཞེས་གསུངས། གང་གི་ཚེ་བཅོམ་ལྡན་
འདས་ཕོ་བྲང་དུ་གདུགས་ཚོད་གསོལ་ནས། ཕྱི་རོལ་ཏུ་བྱུང་བ་དེའི་ཚེ་ གྲགས་
འཛིན་མ་ཁྱིམ་ཐབས་ཀྱི་བྱམས་པ་དང་བྲལ་ལོ་སྙམ་སྟེ་རེ་ཐག་ཆད་ནས་ཁོང་ཐོག་
ཏུ་འཛེགས་ཏེ་བདག་ཉིད་མཆོངས་སོ། །སངས་རྒྱས་བཅོམ་ལྡན་འདས་རྣམས་ནི་
བསྙེལ་པ་མི་མངའ་བའི་ཆོས་ཅན་ཡིན་པས། བཅོམ་ལྡན་འདས་ཀྱིས་རྫུ་འཕྲུལ་
- 198 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གྱིས་དེ་དྲངས་སོ། །བཅོམ་ལྡན་འདས་ཀྱིས་དགོངས་པ། ད་ནི་གྲགས་འཛིན་མ་
གདུལ་བའི་དུས་ལ་བབས་ཀྱིས། མ་ལ་འདི་ངས་འཁོར་བའི་འབྲོག་དགོན་པ་
ནས་བསྒྲལ་བར་བྱའོ་སྙམ་དུ་དགོངས་ནས། དེ་ལ་གང་ཐོས་པས་འཕགས་པའི་
བདེན་པ་བཞི་ཡང་དག་པར་ཁོང་དུ་ཆུད་པར་འགྱུར་བ་དེ་ལྟ་བུའི་ཆོས་བཤད་པ་
མཛད་དེ། གྲགས་འཛིན་མས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་
ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ།
དེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་ཇི་ཙམ་ན་
དགྲ་བཅོམ་པར་གྱུར་པ་དང༌། དེ་རང་གི་རིགས་རྒྱུད་དང་མཐུན་པ་བྱ་བ་དང༌།
འཕགས་པའི་ལམ་ཐོབ་པས་དགེ་སློང་མ་རྣམས་ཀྱི་ནང་དུ་དོགས་པ་བྱུང་བ་
རྣམས་ལ་ཤིན་ཏུ་འཛེམ་པ་དང་ལྡན་ནོ། །དེ་ནས་བཅོམ་ལྡན་འདས་ཀྱིས་དགེ་
སློང་རྣམས་ལ་བཀའ་སྩལ་པ། དགེ་སློང་དག་ངའི་ཉན་ཐོས་ཀྱི་དགེ་སློང་མ་རྣམས་
ལས་འཛེམ་པ་དང་ལྡན་པའི་མཆོག་ནི་འདི་ལྟ་སྟེ་སྒྲ་གཅན་འཛིན་གྱི་མ་གྲགས་
འཛིན་ མ་ འདི་ཡིན་ནོ་ ཞེས་ བསྔགས་སོ། །དགེ་སློང་ རྣམས་ ཀྱིས་ བཅོམ་ ལྡན་
འདས་ལ་སྒྲ་གཅན་འཛིན་གྲགས་འཛིན་མའི་མངལ་དུ་ལོ་དྲུག་གནས་པའི་རྒྱུ་
གང་ལགས་ཞེས་ཞུས་པ་ན། བཅོམ་ལྡན་འདས་ཀྱིས་བཀའ་སྩལ་པ། སྒྲ་གཅན་
འཛིན་གྲགས་འཛིན་མའི་མངལ་དུ་ལོ་དྲུག་གནས་པ་ནི། སྔོན་ཤི་བའི་རྒྱལ་པོར་
གྱུར་པ་ན་དྲང་སྲོང་ཞིག་ཉིན་དྲུག་བཙོན་དུ་བཟུང་བའི་ལས་ཀྱི་ལྷག་མས་དེ་ལྟར་
གནས་པ་ཡིན་ནོ། །ཞེས་གསུངས་སོ། །དེ་ནས་སྟོན་པ་སེར་སྐྱ་ནས་བྱོན་པའི་ཚེ་
སྒྲ་གཅན་འཛིན་ཡང་སྟོན་པའི་ཕྱི་བཞིན་དུ་བྱོན་ཏེ་ལོ་མ་ལོན་གྱི་བར་དུ་དགེ་ཚུལ་
མཛད། ལོ་གྲངས་ལོན་པ་ན་ཤཱ་རིའི་བུས་མཁན་པོ་མཛད་དེ་བསྙེན་པར་རྫོགས་
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ནས་ཀློག་པ་ཐོས་བསམ་དང༌། སྤོང་བ་བསམ་གཏན་ལ་བརྩོན་པར་མཛད་པས་
སྡེ་སྣོད་གསུམ་ཐུགས་སུ་ཆུད་ཅིང་སྲིད་པའི་འཁོར་ལོ་ཆ་ལྔ་པ་གཡོ་བར་རིག་ནས་
དགྲ་བཅོམ་པའི་གོ་འཕང་མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་
པའི་འདོད་ཆགས་དང་བྲལ་བར་གྱུར་ནས། གསེར་དང་བོང་བ་མཉམ་པ། ནམ་
མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ། ཙན་དན་སྤངས་པ་ལྟ་
བུར་བསིལ་བར་གྱུར་པ། རིག་པས་སྒོ་ངའི་སྦུབས་བཅོམ་པ། རིག་པ་དང་མངོན་
པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ། སྲིད་པའི་རྙེད་པ་དང་
ཆགས་པ་དང་བཀུར་སྟི་ལ་མི་ལྟ་བ་དང་། དབང་པོ་དང་ཉེ་དབང་དང་བཅས་པའི་
ལྷ་རྣམས་ཀྱིས་མཆོད་ཅིང་ རྗེད་པ་དང་། གུས་པར་སྨྲ་བའི་གནས་སུ་གྱུར་ཏེ།
བསླབ་པ་ལ་གུས་པའི་མཆོག་ཏུ་བསྔགས་སོ། །གནས་བརྟན་སྒྲ་གཅན་འཛིན་
འདིས་རང་དང་གཞན་གྱིས་སྐྱེས་རབས་སོགས་དུས་གསུམ་མཁྱེན་པས་རང་གི་
སྐྱེས་རབས་སྔ་མའི་ལས་ཀྱི་རྒྱུ་བ་ལུང་སྟོན་པར་མཛད་པ་ནི། འདུལ་བ་ལུང་
ལས། དགེ་སློང་གནས་བརྟན་རྣམས་ཀྱིས་ཚེ་དང་ལྡན་པ་སྒྲ་གཅན་འཛིན་གྱིས་
རང་གིས་ལས་ཀྱི་རྒྱུ་བ་ལུང་སྟོན་ཅིག་ཅེས་བསྐུལ་པ་ན། གནས་བརྟན་འདིས་
རང་གི་ལས་ཀྱི་རྒྱུ་བ་འདི་ལྟར་ལུང་བསྟན་ཏེ། །བདག་སྔོན་ལུས་འཕགས་མི་ཐི་
ལིའི། །བདག་པོ་རྒྱལ་པོར་གྱུར་པ་ན། །དགོས་པ་ཞིག་གི་ཕྱིར་འདུག་ནས། །སྐྱེ་
བོ་རྗེས་སུ་བསྟན་པ་ན། །དེ་ནས་དྲང་སྲོང་དཀའ་ཐུབ་ཆེ། །གཟི་བརྗིད་མཆོག་
འཇིགས་འོངས་གྱུར་ཏེ། །དེ་ནས་ཉེ་བར་འོངས་ནས་ཀྱང་། །བདག་ལ་འདི་སྐད་
ཚིག་སྨྲས་སོ། །ས་བདག་བདག་ནི་རྐུན་མ་སྟེ། །བདག་གིས་མ་བྱིན་ཆབ་འཚལ་
གྱིས། །རྐུན་པོའི་ཆད་པ་ཇི་ལྟ་བར། ཁྱོད་ཀྱིས་དེ་བཞིན་བཅད་དུ་གསོལ། །དྲང་
200-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྲོང་ཆོས་ཀྱི་ཡོན་ཏན་དགའ། །དེ་ལ་བདག་གིས་དེར་སྨྲས་པ། ཁྱོད་ལ་ཆུ་ནི་
གནང་བར་བྱས། ཁྱོད་ནི་སོང་ལ་ཅི་བདེར་སྤྱོད། །རྒྱལ་པོ་བདག་གི་འགྱོད་པ་
ནི། །དེ་ལྟས་བསལ་བའི་རྔོ་མི་ཐོག །བདག་ལ་ཆད་པས་བཅད་མཛོད་དང་། །
འགྱོད་པ་དག་དང་འབྲལ་བར་འགྱུར། །བདག་གི་དེ་ནི་སྐྱེད་མོས་ཚལ། །གཞིར་
ནི་ཞག་དྲུག་སྤང་བ་བྱས། །དེ་ནི་ཞག་དྲུག་ལོན་ནས་ཕྱིར། །རང་གི་བསྟི་གནས་
གནས་སུ་སོང་། །ཞེ་སྡང་མེད་པའི་སེམས་ཀྱིས་ནི། །སྡིག་པ་བདག་གིས་བྱས་
པས་ཀྱང་། །རབ་ཏུ་ཚ་དང་ ཐིག་ནག་ཏུ། །ལོ་ནི་དྲུག་ཅུ་རྣམས་སུ་བཙོས། །དེ་
ནས་ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ། །མ་ཡི་མངལ་དུ་ལོ་དྲུག་
ནི། །ཚངས་བར་ ཡང་ནི་འདུག་པར་གྱུར། །བདག་ནི་ཞེ་སྡང་མེད་བཞིན་དུ། །
ལུས་དང་ངག་གི་ལས་བྱས་པས། །ལས་རྣམས་ཆུད་མི་ཟ་བས་ན། །དེ་ཡི་འབྲས་
བུ་ཉམས་སུ་མྱོང་། །དེ་ལྟར་གནས་བརྟན་སྒྲ་གཅན་འཛིན། །དགེ་སློང་དགེ་འདུན་
མདུན་ འདུག་ནས། །མ་དྲོས་པ་ཡི་མཚོ་ཆེན་དུ་། །རང་གི་ལས་ནི་ལུང་བསྟན་
ཏོ། །ཞེས་གསུངས་པ་ལྟར་རོ། །གནས་བརྟན་ཆེན་པོ་འདིས་སྟོན་པ་ཐུབ་པའི་
དབང་པོ་དགུང་ལོ་དྲུག་ཅུར་ཕེབས་པའི་ཚེ་ལོ་གསུམ་སྟོན་པའི་རིམ་གྲོ་མཛད་
ཅིང་། དེ་ནས་སྟོན་པས་འཕགས་པ་ཀུན་དགའ་བོ་དགུང་ལོ་ཉི་ཤུ་རྩ་དྲུག་པ་དེ་
རིམ་གྲོ་བར་ བསྐོས་ པར་ འདུལ་བ་ལུང་ལས་གསུངས། གནས་བརྟན་ཆེན་པོ་
འདིས་སྟོན་པའི་བཀའ་དྲིན་དྲན་པའི་སྒོ་ནས་ལྷ་མི་བགྲང་བ་ལས་འདས་པའི་དོན་
མཛད་ཅིང་སྟོན་པའི་འཁོར་དུ་བཞུགས་པ་ལས། སྟོན་པ་དགུང་ལོ་བརྒྱད་ཅུར་
ཕེབས་ནས་ཞིང་འདིའི་དངོས་ཀྱི་གདུལ་བྱ་རྣམས་རྫོགས་ཏེ་མྱ་ངན་ལས་འདའ་
བར་དགོངས་པ་ན། གནས་བརྟན་སྒྲ་གཅན་འཛིན་འདི་སྙམ་དུ་བཅོམ་ལྡན་འདས་
- 201 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡོངས་སུ་མྱ་ངན་ལས་འདའ་བ་ལ་བདག་མངོན་སུམ་དུ་ལྟ་བར་མི་སྤྲོའོ། །བཅོམ་
ལྡན་འདས་ཡོངས་སུ་མྱ་ངན་ལས་འདའ་བ་མངོན་སུམ་དུ་མཐོང་ན་བདག་རེངས་
པ་དང་། མགུ་ བ་ དང་། ཡིད་བདེ་ བ་ དང༌། དགའ་བ་ ག་ ལ་ཡོད་ ཀྱིས། བདག་
ངེས་པར་འདི་ནས་བྱང་ཤར་གྱི་ཕྱོགས་སུ་འཇིག་རྟེན་གྱི་ཁམས་བཅུ་འདས་པ་ན།
འཇིག་རྟེན་གྱི་ཁམས་འོད་ཟེར་ཅན་ཞེས་བྱ་བ་ན། བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བསྙེན་པར་
དཀའ་བ་ཞེས་བྱ་བ་འཚོ་ཞིང་བཞེས་པས་དེའི་དྲུང་དུ་འགྲོའོ་སྙམ་དུ་སེམས་སོ། །
དེ་ནས་སྒྲ་གཅན་འཛིན་ཀུ་ཤའི་གྲོང་ཁྱེར་གྱད་རྣམས་ཉེ་བར་གནས་པ་ཤིང་སཱ་
ལའི་ཚལ་ནས་མི་སྣང་བར་གྱུར་ཏེ། དེ་བཞིན་གཤེགས་པ་བསྙེན་པར་དཀའ་བའི་
ཞབས་དྲུང་དུ་ཕྱིན་ནས་ཞབས་ལ་མགོ་བོས་ཕྱག་འཚལ་ཏེ་ ཕྱོགས་གཅིག་ཏུ་
འཁོད་ དོ། །ཕྱོགས་ གཅིག་ཏུ་ འདུག་ ནས་ སྡུག་ བསྔལ་ ཞིང་ ཡིད་མི་བདེ་བར་
གནས་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་བསྙེན་པར་ དཀའ་བས་འདི་སྐད་ཅེས་བཀའ་སྩལ་ཏོ། །སྒྲ་གཅན་
འཛིན་ཁྱོད་མྱ་ངན་མ་བྱེད་སྨྲེ་སྔགས་མ་འདོན་ཅིག །དེ་ཅིའི་ཕྱིར་ཞེ་ན། སྒྲ་གཅན་
འཛིན་སྡུག་པ་དང་ཡིད་དུ་འོང་བ་ཐམས་ཅད་དང་ཐ་དད་དུ་འགྱུར་ཞིང་འགྱེས་པ་
དང་འབྱེ་བ་དང་འབྲལ་བར་འགྱུར་རོ། །སྒྲ་གཅན་འཛིན་སངས་རྒྱས་བཅོམ་ལྡན་
འདས་རྣམས་སངས་རྒྱས་ཀྱི་མཛད་པ་མཛད་ནས་ཡོངས་སུ་མྱ་ངན་ལས་འདའ་བ་
འདི་ནི་ཆོས་ཉིད་ཡིན་ནོ། །སྒྲ་གཅན་འཛིན་བཅོམ་ལྡན་འདས་ཤཱཀྱ་ཐུབ་པ་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྱད་
རྣམས་ཉེ་བར་གནས་པའི་ཤིང་སཱ་ལའི་ཚལ་ན་ཤིང་སཱ་ལ་ཟུང་གི་བར་དུ་སེངྒེ་
- 202-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལྟར་གློ་གཡས་པས་མནལ་ཏེ་དོ་མོད་ཀྱི་ཐུན་ཐ་མ་ལ་ཕུང་པོའི་ལྷག་མ་མེད་པའི་
མྱ་ངན་ ལས་འདས་ པའི་དབྱིངས་སུ་མྱ་ངན་ལས་འདའ་བར་འགྱུར་གྱིས། སྒྲ་
གཅན་འཛིན། ཁྱོད་ དེར་ སོང་སྟེ་ངེས་པར་དེར་འདུག་དགོས་ཀྱིས། སྒྲ་གཅན་
འཛིན། ཁྱོད་སོངས་ཤིག །བཅོམ་ལྡན་འདས་ཡོངས་སུ་མྱ་ངན་ལས་འདས་པའི་
འོག་ ཏུ་ འགྱོད་ པར་ གྱུར་ ཏ་ རེ། དེ་ སྐད་ ཅེས་ བཀའ་ སྩལ་ པ་ དང་། དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བསྙེན་པར་
དཀའ་བ་ལ་སྒྲ་གཅན་འཛིན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས།
དེ་བཞིན་ གཤེགས་ པ་ དགྲ་བཅོམ་ པ་ ཡང་ དག་ པར་ རྫོགས་ པའི་ སངས་ རྒྱས་
ཤཱཀྱའི་རྒྱལ་པོ་དེ་དོ་མོད་ཀྱི་ཐུན་ཐ་མ་ལ་ཡོངས་སུ་མྱ་ངན་ལས་འདའོ་ཞེས་བགྱི་
བའི་སྒྲ་ཙམ་ཡང་བདག་ཐོས་པར་མི་བཟོད་ན། བཅོམ་ལྡན་འདས་དེ་ཡོངས་སུ་མྱ་
ངན་ལས་འདའ་བ་བདག་གིས་མངོན་སུམ་དུ་བལྟ་བ་ལྟ་སྨོས་ཀྱང་ཅི་འཚལ།
བཅོམ་ལྡན་འདས། དེ་བས་ན་བདག་དེར་མཆི་བར་མི་སྤྲོའོ། ཞེས་ཞུས་ནས་
སངས་རྒྱས་ཀྱི་ཞིང་དེ་ནས་མི་སྣང་བར་གྱུར་ཏེ། སྟེང་གི་ཕྱོགས་ཀྱི་འཇིག་རྟེན་གྱི་
ཁམས་བཅུ་འདས་པ་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་དེད་དཔོན་ཞེས་བྱ་བ་བཞུགས་པ་དེའི་དྲུང་
དུ་སོང་སྟེ་ཕྱིན་ནས་དེ་བཞིན་གཤེགས་པ་དེད་དཔོན་གྱི་ཞབས་ལ་ཕྱག་འཚལ་
ནས་གདོང་མཆི་མས་བརྣངས་བཞིན་དུ། སྨྲེ་སྔགས་འདོན་ཞིང་ཕྱོགས་གཅིག་ཏུ་
འདུག་པ་དང་། སྒྲ་གཅན་འཛིན། བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་དེད་དཔོན་གྱིས་འདི་སྐད་ཅེས་
བཀའ་སྩལ་ཏོ། །སྒྲ་གཅན་འཛིན་ཐོང་། མི་དགར་མ་བྱེད། མྱ་ངན་མ་བྱེད། སྨྲ་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྔགས་མ་འདོན་ཅིག །སྒྲ་གཅན་འཛིན་སྐྱེ་བའི་ཆོས་ཅན་མི་སྐྱེ་བ་དང༌། རྒ་བའི་
ཆོས་ཅན་མི་རྒ་བ་དང་། ན་བའི་ཆོས་ཅན་མི་ན་དང་། འཆི་བའི་ཆོས་ཅན་མི་འཆི་
བ་དང་། ཟད་པའི་ཆོས་ཅན་མི་ཟད་པར་འགྱུར་བ་དེ་ལྟ་བུ་ག་ལ་ཡོད། སྒྲ་གཅན་
འཛིན། དེ་ལྟ་བུའི་གནས་མེད་དོ། །སྒྲ་གཅན་འཛིན། སྔོན་བྱོན་པའི་སངས་རྒྱས་
དང་ཉན་རང་ཐམས་ཅད་ཀྱང་ཡོངས་སུ་མྱ་ངན་ལས་འདས་སོ། །མ་འོངས་པའི་
སངས་རྒྱས་དང་ཉན་རང་ཐམས་ཅད་ ཀྱང་ཡོངས་སུ་མྱ་ངན་ལས་འདའ་བར་
འགྱུར་རོ། །གང་དག་ད་ལྟར་བཞུགས་པའི་དེ་བཞིན་གཤེགས་པ་དང་ཉན་ཐོས་
དང་རང་སངས་རྒྱས་ཐམས་ཅད་ཀྱང་ཡོངས་སུ་མྱ་ངན་ལས་འདའོ། །སྒྲ་གཅན་
འཛིན་སངས་རྒྱས་བཅོམ་ལྡན་འདས་རྣམས་ལ་ཤིན་ཏུ་རྣམ་པར་ཞི་བ་མ་གཏོགས་
པར་ཆོས་ཉིད་གཞན་མེད་གནས་མེད་དོ། །སྒྲ་གཅན་འཛིན། གང་དག་ཡོངས་སུ་
མྱ་ངན་ལས་འདས་པ་དེ་དག་ནི་བདེ་བ་ཡིན་གྱིས། ཁྱོད་ཀྱང་ཡོངས་སུ་མྱ་ངན་
ལས་འདའ་བར་གྱིས་ཤིག །བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་
པ་དེ་ཡང་ཡོངས་སུ་མྱ་ངན་ལས་འདའ་བར་འགྱུར་ཏེ། གང་ན་སྐྱེ་བ་མེད། རྒ་བ་
མེད། ན་བ་མེད། འཆི་བ་མེད། མཛའ་བ་དང་བྲལ་བ་མེད། མི་མཛའ་དང་ཕྲད་
པ་མེད། སྡུག་བསྔལ་བ་དང་ཡིད་མི་བདེ་བ་མེད་པ་དེར་ཁྱོད་གཉིས་ཀ་འདོད་
པར་གྱུར་ གྱིས། སྒྲ་གཅན་འཛིན། ཁྱོད་མི་དགའ་བར་མ་བྱེད། མྱ་ངན་མ་བྱེད།
སྨྲེ་སྔགས་མ་འདོན་ཅིག །སྒྲ་གཅན་འཛིན་ཆོས་ཉིད་རྗེས་སུ་དྲན་པར་གྱིས་ཤིག་
འཕགས་པའི་ཆོས་འདུལ་བ་འདི་ལ་ནི་འདུ་བྱེད་ཐམས་ཅད་རྣམ་པར་ཞི་བས་
ཕྱིས་གོང་དུ་བྱ་བ་ཅི་ཡང་མེད་དེ། སྒྲ་གཅན་འཛིན། སྟོན་པའི་ཉན་ཐོས་བཅོམ་
ལྡན་འདས་ཀྱིས་སྲས་ཀྱིས་གང་བྱ་བ་དེ་ཁྱོད་ཀྱིས་བྱས་ཟིན་ཏོ། །སྒྲ་གཅན་འཛིན།
- 204 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྟོན་པ་བཅོམ་ལྡན་འདས་ཀྱིས་ཀྱང་ཉན་ཐོས་རྣམས་ཀྱི་བྱ་བ་གང་ཡིན་པ་དེ་
མཛད་ཟིན་ཏེ། ད་གོང་དུ་མཛད་པ་མེད་ཀྱིས། སྒྲ་གཅན་འཛིན། ཁྱོད་ད་མྱ་ངན་
མ་བྱེད། མི་དགར་མ་བྱེད། སྨྲེ་སྔགས་མ་འདོན་པར་སྒྲ་གཅན་འཛིན་ཁྱོད་བཅོམ་
ལྡན་འདས་ཤཱཀྱ་ཐུབ་པ་ཤཱཀྱའི་རྒྱལ་པོ་ཆེན་པོ་དེ་ལ་ཐ་མར་བལྟ་བ་དང་ཕྱག་བྱ་
བ་དང་བསྙེན་བཀུར་བྱ་བའི་ཕྱིར་སོངས་ཤིག །ཕྱིས་འགྱོད་པར་གྱུར་ཏ་རེ། སྒྲ་
གཅན་འཛིན། དེ་བཞིན་གཤེགས་པ་ཤཱཀྱ་ཐུབ་པ་དེ་དེ་ལྟར་གྱད་རྣམས་ཉེ་བར་
གནས་པ་ཤིང་སཱ་ལའི་ཚལ་ནི་སེངྒེ་ལྟར་གློ་གཡས་པས་མནལ་བ་མཛད་དེ་ཁྱོད་
ཀྱང་གཟིགས་ པར་བཞད་ ཀྱིས། སྒྲ་གཅན་འཛིན། ཁྱོད་ངེས་པར་དེ་ན་འདུག་
དགོས་ སོ། །དེ་ སྐད་ ཅེས་ བཀའ་ སྩལ་ པ་ དང་། བཅོམ་ ལྡན་ འདས་ དེ་ བཞིན་
གཤེགས་པ་དེད་དཔོན་ལ་སྒྲ་གཅན་འཛིན་གྱིས་འདི་སྐད་ཅེས་གསོལ་ཏོ། །གང་
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱའི་རྒྱལ་པོ་དེ་ཡོངས་སུ་མྱ་ངན་ལས་འདའོ་ཞེས་བགྱི་བའི་སྒྲ་ཙམ་
ཡང་བདག་ཐོས་པར་མི་སྤྲོ་ན། བཅོམ་ལྡན་འདས་དེ་ཡོངས་སུ་མྱ་ངན་ལས་འདའ་
བ་བདག་གི་མངོན་སུམ་དུ་བལྟ་བ་ལྟ་སྨོས་ཀྱང་ཅི་འཚལ། བཅོམ་ལྡན་འདས།
གང་བཅོམ་ལྡན་འདས་ཤཱཀྱ་ཐུབ་པ་ཤཱཀྱའི་རྒྱལ་པོ་དེ་ཡོངས་སུ་མྱ་ངན་ལས་
འདའོ། །ཞེས་བགྱི་བའི་སྒྲ་དེ་ལྟ་བུ་དེ་ཐོས་པས་བདག་ལུས་ཞིག་ཅིང་སྙིང་སྟོར་
བར་གྱུར་ཏོ། །བཅོམ་ལྡན་འདས་འཇིག་རྟེན་ཐམས་ཅད་ལ་ཕན་པ་བཞེད་པ།
འཇིག་རྟེན་ཐམས་ཅད་ལ་ཐུགས་བརྩེ་བ། འཇིག་རྟེན་ཐམས་ཅད་ ཀྱི་སྒྲོན་མ།
འཇིག་རྟེན་ཐམས་ཅད་མི་མཚུངས་པ། འཇིག་རྟེན་ཐམས་ཅད་ཀྱི་འོད་མཛད་པ།
འཇིག་རྟེན་ཐམས་ཅད་ཀྱི་མིག །ཤེས་རབ་ཀྱི་སྒྲོན་མ་ཆེན་པོས་སྣང་བར་མཛད་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པ། དེ་ལྟ་བུ་དང་བདག་སང་ནང་པར་འབྲལ་ཞིང་དབྱེ་བ་དང་མི་འགྲོགས་པར་
གྱུར་པ་ཇི་ལྟར་བགྱི། དེ་སྐད་ཅེས་གསོལ་པ་དང་། བཅོམ་ལྡན་འདས་དེ་བཞིན་
གཤེགས་པ་དེད་དཔོན་གྱིས་སྒྲ་གཅན་འཛིན་ལ་འདི་སྐད་ཅེས་བཀའ་སྩལ་ཏོ། །
སྒྲ་ གཅན་ འཛིན་ཐོང་ སྨེ་ སྔགས་ མ་ འདོན། བཅོམ་ ལྡན་ འདས་ དེས་ འདུ་ བྱེད་
ཐམས་ཅད་མི་རྟག་པ། འདུ་བྱེད་ཐམས་ཅད་སྡུག་བསྔལ་བ། ཆོས་ཐམས་ཅད་
བདག་མེད་པ། མྱ་ངན་ལས་འདས་པ་ཞི་བའོ་ཞེས་ཐོག་མ་ཉིད་དུ་ཆོས་མ་བསྟན་
ཏམ། སྒྲ་གཅན་འཛིན། བཅོམ་ལྡན་འདས་དེས་འདུ་བྱེད་ཐམས་ཅད་མི་རྟག་སྟེ།
སྐྱེ་ཞིང་འཇིག་པའི་ཆོས་ཅན་ཡིན། །སྐྱེས་ནས་འགག་པར་གྱུར་བ་སྟེ། །དེ་དག་
རྣམ་པར་ཞི་བ་བདེ། །ཞེས་བྱ་བ་དེ་སྐད་ཀྱང་མ་གསུངས་སམ། ཞེས་བཀའ་སྩལ་
པ་ན། སྒྲ་གཅན་འཛིན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཡབ་ཤཱཀྱ་ཐུབ་པ་དེ་རྗེས་སུ་དྲན་ནས་ཆོས་ཀྱི་ཤུགས་ཀྱིས་མཆི་
མ་བྱུང་བར་གྱུར་ཏོ། །བདག་སང་ནང་པར་བཅོམ་ལྡན་འདས་དགེ་སློང་གི་དགེ་
འདུན་གྱིས་མདུན་དུ་བདར་ཅིང་ཆོས་སྟོན་པ་མི་མཐོང་ངོ་། །རིའི་རྒྱལ་པོ་རི་རབ་
རྒྱ་མཚོའི་ནང་ནས་མངོན་པར་འབྱུང་ཞིང་ལྷག་གེར་སྣང་བ་ལྟ་བུ། ཟླ་བ་ཉ་བ་
སྐར་མས་ཡོངས་སུ་བསྐོར་བ་ལྟར་མཚན་བརྒྱས་བརྒྱན་པ། ཉི་མ་འོད་སྟོང་དང་
ལྡན་པ་ནམ་མཁའ་ལ་ཐལ་ལེར་སྣང་བ་ལྟ་བུ། རྒྱ་མཚོ་ལྟར་གཏིང་ཟབ་ཅིང་ཚད་
མེད་ལ་རིན་པོ་ཆེ་དུ་མའི་ཚོགས་ཡོད་པ། འཁོར་ལོས་བསྒྱུར་བའི་རྒྱལ་པོ་ལྟར་
འཁོར་དུ་མས་ཡོངས་སུ་བསྐོར་བ། གངས་རིའི་རྒྱལ་པོ་ལྟར་དབང་པོ་དང་སྟོབས་
དང་བྱང་ཆུབ་ཀྱི་ཡན་ལག་གི་མེ་ཏོག་ཀུན་ཏུ་རྒྱས་པ། རི་ཁོར་ཡུག་ཆེན་པོ་ལྟར་
ཕས་ཀྱི་རྒོལ་བ་ཐམས་ཅད་ཀྱིས་རབ་ཏུ་མི་གཡོ་བ། པདྨ་ལྟར་ མཚོའི་ནང་ན་
- 206 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འདུག་ཀྱང་འཇིག་རྟེན་གྱི་ཆོས་ཐམས་ཅད་ཀྱིས་མ་གོས་པ། ཚངས་པའི་འཁོར་གྱི་
ནང་ན་ཚངས་པ་ལྟ་བུ། ཉེ་དབང་རྣམས་ཀྱི་དབུས་ན་བརྒྱ་བྱིན་མིག་སྟོང་དང་ལྡན་
པ་ལྟར་སེང་གེའི་གདན་ལ་བཞུགས་པ། སེངྒེ་ལྟར་འཇིགས་ཤིང་སྒྲུགས་པ་མེད་
པ་སེངྒེའི་སྒྲ་ཡང་དག་པར་སྒྲོགས་པ་ཕྱིན་ཆད་བདག་གིས་མི་མཐོང་ངོ་ཞེས་དུ་
ཞིང་སེམས་ཁོང་དུ་ཆུད་དེ་ཅང་མི་སྨྲ་བར་འདུག་གོ །དེ་ནས་དེ་བཞིན་གཤེགས་
པ་དེད་དཔོན་གྱིས་སྒྲ་གཅན་འཛིན་ལ་འདི་སྐད་ཅེས་བཀའ་སྩལ་ཏོ། །སྒྲ་གཅན་
འཛིན། ཁྱོད་བཅོམ་ལྡན་འདས་དེའི་དྲུང་དུ་སོངས་ཤིག །བཅོམ་ལྡན་འདས་དེ་
ཁྱོད་གཟིགས་པར་བཞེད་ཀྱིས། སྒྲ་གཅན་འཛིན། ཁྱོད་ངའི་ངག་མ་གཅོག་པར་
སོངས་ཤིག །བཅོམ་ལྡན་འདས་དེའི་སྐུའོ་བརྒྱལ་བར་མ་བྱེད། སྒྲ་གཅན་འཛིན།
ཁྱོད་ངེས་ པར་ དེ་ན་ འདུག་ དགོས་སོ། །དེ་ཅིའི་ཕྱིར་ཞེ་ན། སྒྲ་གཅན་འཛིན།
སངས་རྒྱས་བཅོམ་ལྡན་འདས་རྣམས་ཆོས་ཉིད་ཀྱིས་དེ་བཞིན་གཤེགས་པ་དེ་
བྱམས་པས་ཁྱབ་པར་མཛད་པ་དང་། གང་ དགོངས་ པར་མཛད་པ་དང་། གང་
ཞིག་བཞེད་ན་དེ་དག་ངེས་པར་ཡོངས་སུ་མྱ་ངན་ལས་མི་འདའ་སྟེ། དེའི་ཚེ་དེ་
དག་ངེས་པར་བཞུགས་པར་འགྱུར་རོ། །སྒྲ་གཅན་འཛིན། དེ་བཞིན་གཤེགས་པ་
དེ་ཁྱོད་གཟིགས་པར་བཞེད་ཀྱིས་སོང་ལ་ཁྱོད་ངེས་པར་དེ་ན་གནས་པར་གྱིས་
ཤིག །ཅེས་བཀའ་སྩལ་པ་ན། སྒྲ་གཅན་འཛིན་གྱིས་བཅོམ་ལྡན་འདས་དེ་བཞིན་
གཤེགས་པ་དེད་དཔོན་གྱི་ཞབས་ལ་མགོ་བོས་ཕྱག་འཚལ་ནས། འདི་ལྟ་ སྟེ།
དཔེར་ན། སྐྱེས་བུ་སྟོབས་དང་ལྡན་པའི་ལག་པ་བསྐུམ་པ་ལས་བརྐྱང་པའམ།
བརྐྱངས་པ་ལས་བསྐུམ་པ་བཞིན་དུ། བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེད་དཔོན་གྱི་སངས་རྒྱས་
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཀྱི་ཞིང་ནས་མི་སྣང་བར་གྱུར་ཏེ། ཀུ་ཤའི་གྲོང་ཁྱེར་གྱད་རྣམས་ཉེ་བར་གནས་
པའི་ཤིང་སཱ་ལའི་ཚལ་ཤིང་སཱ་ལ་ཟུང་གི་སར་བཅོམ་ལྡན་འདས་གང་ན་བ་དེར་
སོང་ནས་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་
ནས་ལན་གསུམ་བསྐོར་བ་བྱས་ཏེ་ངུ་ཞིང་སྨྲེ་སྔགས་འདོན། མཆི་མ་འབྱིན་བཞིན་
དུ་ཐལ་མོ་སྦྱར་ཏེ་ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་ཀྱིས་སྒྲ་
གཅན་འཛིན་ལ་འདི་སྐད་ཅེས་བཀའ་སྩལ་ཏོ། །སྒྲ་གཅན་འཛིན། ཚུར་ཤོག །སྒྲ་
གཅན་འཛིན། ཁྱོད་མི་དགར་མ་བྱེད་མ་ངུ་སྨྲེ་སྔགས་མ་འདོན་ཡིད་མ་ཆད་ཅིག །
སྒྲ་གཅན་འཛིན། ཁྱོད་ཀྱིས་ང་ལ་ཕའི་བྱ་བ་བྱས། ངས་ཀྱང་བུ་ཁྱོད་ལ་བུའི་བྱ་བ་
བྱས་སོ། །སྒྲ་གཅན་འཛིན། དེ་ལྟར་ངས་ཕའི་བྱ་བ་བྱས། ཁྱོད་ཀྱིས་ཀྱང་བུའི་བྱ་
བ་བྱས་ཏེ། བདག་ཅག་གཉིས་ཀས་ཀྱང་བྱ་བ་བྱས་ཤིང་བྱེད་པ་བྱས་ཟིན་གྱིས་སྒྲ་
གཅན་འཛིན། ཁྱོད་མྱ་ངན་མ་བྱེད། སྨྲེ་སྔགས་མ་འདོན་ ཡིད་མ་ཆད་ཅིག །སྒྲ་
གཅན་འཛིན། བདག་ཅག་གཉིས་སེམས་ཅན་ཐམས་ཅད་འཇིགས་པ་མེད་པར་
བྱ་བའི་ཕྱིར་ཞུགས་པ་དང་། ཁོན་མེད་པ་དང་འགྲན་ཟླ་མེད་པ་དང་རྣམ་པར་ཐོ་
འཚམ་པ་མེད་པ་དང་རྣམ་པར་འཚེ་བ་མེད་པར་ཞུགས་པ་ལ་ལྟོས། ང་ཡང་ད་ནི་
ཡོངས་སུ་མྱ་ངན་འདའ་བར་བྱ་བའི་ཕྱིར་གནས་ཏེ་ཕྱིན་ཆད་སུའི་ཕར་ཡང་མི་
འགྱུར་རོ། །སྒྲ་གཅན་འཛིན། ཁྱོད་ཀྱང་ཡོངས་སུ་མྱ་ངན་ལས་འདས་ན་ཕྱིན་ཆད་
སུའི་བུར་ཡང་མི་འགྱུར་རོ། །སྒྲ་གཅན་འཛིན། བདག་ཅག་གཉིས་སེམས་ཅན་
ཐམས་ཅད་ལ་རྣམ་པར་འཚེ་བ་མེད་པ་དང་མི་མཐུན་པ་མེད་པར་གནས་ལ་ལྟོས།
དེ་ནས་སྒྲ་གཅན་འཛིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས་ཡོངས་སུ་མྱ་ངན་ལས་མི་འདར་གསོལ། བདེ་བར་གཤེགས་པ་
- 208 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཡོངས་སུ་མྱ་ངན་ལས་མི་འདར་གསོལ། བཅོམ་ལྡན་འདས་སྐྱེ་བ་མང་པོ་ལ་སྨན་
པ་དང་། བདེ་བ་དང་། འཇིག་རྟེན་ལ་ཐུགསབརྩེ་བ་དང༌། ལྷ་དང་མི་རྣམས་ཀྱི་
དོན་དང་། ཕན་པ་དང་བདེ་བའི་སླད་དུ་བསྐལ་པར་བཞུགས་སུ་གསོལ། དེ་སྐད་
ཅེས་གསོལ་པ་དང་། བཅོན་ལྡན་འདས་ཀྱིས་སྒྲ་གཅན་འཛིན་ལ་འདི་སྐད་ཅེས་
བཀའ་སྩལ་ཏོ། །སྒྲ་གཅན་འཛིན། དེ་བཞིན་གཤེགས་པ་ནི་ཚུལ་ཁྲིམས་ཀྱི་ཕུང་
པོ་བསྣམས་ཏེ་ཡོངས་སུ་མྱ་ངན་ལས་མི་འདའ། ཏིང་ངེ་འཛིན་གྱི་ཕུང་པོ་མ་ཡིན།
ཤེས་རབ་ཀྱི་ཕུང་པོ་མ་ཡིན། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་
བསྣམས་ཏེ་ཡོངས་སུ་མྱ་ངན་ལས་མི་འདའ། སྒྲ་གཅན་འཛིན། ཁྱོད་མི་དགར་མ་
བྱེད་ཅིག །སྨྲེ་སྔགས་མ་འདོན། ཡིད་ཆད་པ་མ་སྐྱེད་ཅིག །སྒྲ་གཅན་འཛིན་འདུ་
བྱེད་ཐམས་ཅད་ནི་མི་རྟག་པ། མི་བརྟན་པ། དབུགས་འབྱིན་པ་མེད་པ། ཐེར་
ཟུག་མ་ ཡིན་པ། ཟད་ཅིང་འགྱུར་བའི་ཆོས་ཅན་ཡིན་ཏེ། སྒྲ་གཅན་འཛིན། དེ་
བས་ན་འདུ་བྱེད་ཐམས་ཅད་ལ་ཡིད་འབྱུང་བར་བྱ་བའི་རིགས། མ་ཆགས་པར་བྱ་
བའི་ རིགས། རྣམ་ པར་ གྲོལ་བར་ བྱ་བའི་རིགས་ཏེ། སྒྲ་གཅན་འཛིན། འདི་ནི་
ཁྱོད་ ལ་ རྗེས་ སུ་ བསྟན་ པའོ། །ཞེས་ གསུངས་ ཤིང་། སྒྲ་ གཅན་ འཛིན་ སོགས་
གནས་བརྟན་བཅུ་དྲུག་ལ། ཁྱེད་རྣམས་མྱ་ངན་ལས་མི་འདའ་བར་ངའི་བསྟན་པ་
སྐྱོངས་ཤིག །སྦྱིན་པ་དག་པར་གྱིས་ཤིག །ཅེས་བཀའ་སྩལ། གནས་བརྟན་ཆེན་
པོ་དེ་རྣམས་ཀྱིས་ཀྱང་ཁས་བླངས་སོ། །ཀུན་དགའ་བོ་སྟོན་པའི་སྣམ་ལོགས་སུ་
སྨེ་ སྔགས་ འདོན་ བཞིན་ དུ་ འདུག །སྒྲ་ གཅན་ འཛིན་ ཡང་ སྡུག་ བསྔལ་ གྱིས་
གདུངས་ཆེ་བ་དང་། དེ་གཉིས་ལ་ཐུགས་བརྩེ་བས། མ་འགགས་པ་དང་། བྱམས་
མའི་བུ་ གང་པོ་དང་། རབ་འབྱོར། དོན་ཡོད་རྒྱལ་པོ། སྐུལ་བྱེད། ངག་དབང་།
- 209 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གསུས་པོ་ཆེ། ཀཱ་ཏྱའི་བུ། བ་ ལང་ བདག །དགའ་ བྱེད། གྲོ་བཞིན་ སྐྱེས་ གཅུང་
དགའ་བོ་ལ་སོགས་པ་དགེ་སློང་འབུམ་ལ་བཀའ་སྩལ་པ། ཁྱེད་རྣམས་ཀྱི་ལག་པ་
གཡས་པ་ངའི་ཕྱག་ཏུ་ཕུལ་ཅིག །དེ་རྣམས་ཀྱི་ལག་པ་གཡས་པ་སྟོན་པའི་ཕྱག་ཏུ་
ཕུལ་བ་དང༌། བཅོམ་ལྡན་འདས་ཀྱི་ཕྱག་གཡོན་པས་ནི་དགེ་སློང་འབུམ་གྱི་ལག་
པ་ནས་བཟུང་། གཡས་པས་ནི་ཀུན་དགའ་བོ་དང་སྒྲ་གཅན་འཛིན་བཟུང་སྟེ།
དགེ་སློང་དག །གནས་བརྟན་རྣམས་ལ་ཀུན་དགའ་བོ་དང་། སྒྲ་གཅན་འཛིན་
བཟང་པོ་འདི་གཉིས་བཅོལ་ཞིང་གཏད་དོ། །ཞེས་གཏད་པ་ལས། ང་རོའི་སྒྲ་སྙིང་
རྗེ་ཞིང་འཇིགས་པ་དག་ཕྱུང་བས་ཞིང་ཐམས་ཅད་དུ་གྲག་ཅིང་། སྒྲ་གཅན་འཛིན་
གྱིས་མྱ་ངན་བྱས་པ་དེ་མཐོང་བས་དགེ་སློང་ལྔ་བརྒྱ་ནི་ཚེའི་འདུ་བྱེད་བཏང་སྟེ་མྱ་
ངན་ ལས་འདས་ སོ། །སྐད་ཅིག་ དེ་ ལ་ སངས་ རྒྱས་ ལྔ་ བརྒྱས་ རང་ གི་ཞིང་ན་
བཞུགས་ བཞིན་དུ། ཕྱག་ གཡས་ པ་ རྣམས་ བཅོམ་ ལྡན་ འདས་ལ་བཏུད་དོ། །
བཅོམ་ལྡན་འདས་ཀྱིས་ཀྱང་ཀུན་དགའ་བོ་དང༌། སྒྲ་གཅན་འཛིན་དང༌། གནས་
བརྟན་རྣམས་ཀྱི་ལག་པ་ནས་བཟུང་སྟེ། སངས་རྒྱས་དེ་དག་གི་ཕྱག་ཏུ་ཕུལ་ནས་
གསུངས་པ། སྒྲ་གཅན་འཛིན་ནི་ང་ཡི་བུ། །ཀུན་དགའ་བོ་ནི་གོ་རེ་ལོང་། །འདི་
གཉིས་དྲང་སྲོང་ཆེ་རྣམས་ལ། །མངོན་སུམ་དུ་ནི་ཡོངས་སུ་གཏད། །སངས་རྒྱས་
དེ་དག་རྣམས་ཀྱིས་ཀྱང་། ཁྱོད་ཀྱིས་སེམས་ཅན་དོན་རྣམས་མཛད། །སེམས་ཅན་
རྣམས་ཀྱི་ཟུག་རྔུ་ཕྱུང་། །ཞེས་གསུངས་པ་དང་། དེ་གཉིས་ཀྱིས་པུས་མོ་གཙུགས་
ཏེ་ གསོལ་པ། སངས་རྒྱས་རྣམས་ ཀྱི་གཟི་བརྗིད་ ཀྱིས། །བཅོམ་ལྡན་བཞུགས་
པར་གསོལ་བ་འདེབས། །ཞེས་སྨྲེ་སྔགས་བཏོན་པ་དང༌། སངས་རྒྱས་དེ་རྣམས་
ཀྱིས་དེ་གཉིས་ལ། འདུས་བྱས་ཀྱི་རང་བཞིན་དེ་ཡིན་པས་སྨྲེ་སྔགས་མ་འདོན་
- 210 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཞིག ཁྱེད་གཉིས་ངེད་ཀྱི་ཞིང་དུ་འདོང་བར་འདོད་ན་ཕྱག་བརྐྱངས་ཏེ་འོད་ཀྱིས་
སྣང་བར་བྱ་ཡིས་ཤོག་ཅིག །འདི་ན་འདུག་ནའང་ངེད་ཅག་གིས་ཞལ་བསྟན་ནས་
ཆོས་གསུང་བར་བྱེད་པས་མྱ་ངན་མ་བྱེད་ཅིག །ཅེས་གསུངས་སོ། །གནས་བརྟན་
ཆེན་ པོ་ འདིས་ མཛད་ པ་ ཇི་ ལྟར་ བསྟན་ པ་ དེ་ དག་ ཀྱང་ གདུལ་ བྱ་རྣམས་ལ་
འདོམས་པའི་ཕྱིར་མཛད་པ་ཤ་སྟག་སྟེ། ལས་འབྲས་ནམ་ཡང་བསླུ་བ་མེད་པས་
རང་གིས་ལས་གང་བསགས་པ་དེའི་རྣམ་སྨིན་རང་ཁོ་ནས་མྱོང་དགོས་སོ་ཞེས་
འདོམས་ པ་ དང་། སངས་རྒྱས་འཇིག་རྟེན་དུ་འབྱུང་བ་ ཤིན་ཏུ་དཀོན་ནོ་ཞེས་
འདོམས་པ་དང༌། རྣམ་སྨིན་གྱིས་ཡོན་ཏན་བརྒྱད་དང་ལྡན་པའི་རྟེན་བཟང་པོ་
ཐོབ་པ་ནི་དོན་ཆེའོ་ཞེས་འདོམས་པ་དང་། དེ་བཞིན་གཤེགས་པ་དང་མཇལ་བ་
ནི་ཡིད་བཞིན་གྱི་ནོར་བུ་ལྟར་གང་བསམས་པ་ཐམས་ཅད་འགྲུབ་པར་འགྱུར་རོ་
ཞེས་འདོམས་པ་དང་། རྒྱལ་སྲིད་ནི་བཙོན་ར་དང་འདྲ་བས་རྒྱལ་པོའི་དཔལ་ལ་
མ་ཆགས་པར་རྒྱལ་བའི་བསྟན་པ་ལ་རབ་ཏུ་བྱུང་སྟེ་འབྲས་བུ་ཐོབ་པར་བྱ་དགོས་
སོ་ཞེས་འདོམས་པ་སོགས་ཀྱི་ཕྱིར་མཛད་པ་དེ་ལྟར་བསྟན་ཏོ། །དེ་དག་ཀྱང་ཐུན་
མོངས་པའི་མཛད་ཚུལ་དང་བསྟུན་པ་ཡིན་གྱི། ཐེག་པ་ཆེན་པོའི་མདོ་ལས་ནི།
གནས་བརྟན་འདི་མངོན་པར་རྫོགས་པར་འཚང་རྒྱ་བར་ལུང་བསྟན་ཏེ། དམ་པའི་
ཆོས་པདྨ་དཀར་པོའི་མདོ་ལས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་སྒྲ་
གཅན་འཛིན་ལ་དཀའ་སྩལ་པ། སྒྲ་གཅན་འཛིན། ཁྱོད་མ་འོངས་པའི་དུས་ན་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་
རྟེན་གྱི་ཁམས་བཅུའི་རྡུལ་ཕྲ་རབ་ཀྱི་རྡུལ་སྙེད་ལ་བསྟི་སྟང་བྱས། བཙུན་པར་
བྱས། རི་མོར་བྱས། མཆོད་པར་བྱས་ནས་དེ་བཞིན་གཤེགས་པ་དགྲ་བཅོམ་པ་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་
མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་པོ་ཆེ་
སྣ་བདུན་གྱི་པདྨ་ལ་གོམ་པས་འགྲོ་བ་ཞེས་བྱ་བར་འགྱུར་རོ། །གོ་འཕང་དེར་མ་
སོན་གྱི་བར་དུ་ཡང་རྟག་ཏུ་སངས་རྒྱས་བཅོམ་ལྡན་འདས་དེ་དག་གིས་སྲས་ཐུ་
བོར་ འགྱུར་ཏེ། འདི་ ལྟ་ སྟེ་ དཔེར་ན། ད་ ལྟ་ ངའི་ བཞིན་ནོ། །སྒྲ་གཅན་འཛིན།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རིན་པོ་ཆེ་སྣ་བདུན་གྱི་པདྨ་ལ་གོམ་པས་འགྲོ་བ་དེའི་ཚེའི་ཚད་ཀྱང་
འདི་ལྟ་བུར་འགྱུར་ཡོན་ཏན་རྣམ་པ་མང་པོ་ཐམས་ཅད་ཕུན་སུམ་ཚོགས་པ་ཡང་
འདི་ལྟ་བུར་གྱུར་ཏེ། ཇི་ལྟར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་འཆང་བློ་རྣམ་པར་རོལ་
པའི་མངོན་པར་ཤེས་པའི་ཡོན་ཏན་རྣམ་པ་ཐམས་ཅད་དང་ལྡན་པའི་སངས་རྒྱས་
ཀྱི་ཞིང་གི་ཡོན་ཏན་བཀོད་པ་བཞིན་དུ་འགྱུར་རོ། །སྒྲ་གཅན་འཛིན། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་
འཆང་བློ་རྣམ་པར་རོལ་པའི་མངོན་པར་ཤེས་པ་དེའི་སྲས་ཐུ་བོར་ཡང་ཁྱོད་ཉིད་
གྱུར་ཏེ། དེའི་འོག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་འཚང་རྒྱ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་
ཚིགས་སུ་བཅད་པ་འདི་དག་བཀའ་སྩལ་ཏོ། །སྒྲ་གཅན་འཛིན་ནི་ང་ཡི་བུ་ཐུ་བོ། །
གཞོན་ནུར་གྱུར་པའི་ཚེ་ན་སྙིང་གི་བུ། །བྱང་ཆུབ་ཐོབ་ཀྱང་ང་ཡི་བུ་ཡིན་ཏེ། །དྲང་
སྲོང་ཆེན་པོ་ཆོས་ཀྱི་བགོ་སྐལ་འཛིན། །མ་འོངས་དུས་ན་སངས་རྒྱས་བྱེ་མང་པོ། །
- 212 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དེ་དག་ཚད་མེད་པ་ནི་མཐོང་བར་འགྱུར། །བྱང་ཆུབ་ཡོངས་སུ་བཙལ་བར་བྱ་
བའི་ཕྱིར། །རྒྱལ་བ་དེ་དག་ཀུན་ཀྱི་སྲས་སུ་འགྱུར། །སྒྲ་གཅན་འཛིན་གྱི་སྤྱོད་འདི་
མི་ ཤེས་ ཏེ། །འདི་ ཡི་ སྨོན་ ལམ་ དག་ ནི་ ངས་ ཤེས་ སོ། །བདག་ ནི་ དེ་ བཞིན་
གཤེགས་ཀྱི་སྲས་པོ་ཞེས། །འཇིག་རྟེན་གཉེན་ལ་ཡང་དག་སྤྱོམས་པར་བྱེད། །སྒྲ་
གཅན་འཛིན་པ་ང་ཡི་བུ་འདི་ཡི། །ཡོན་ཏན་བྱེ་བ་ཁྲག་ཁྲིག་དཔག་ཏུ་མེད། །དེ་
ལ་ནམ་ཡང་ཚད་གཟུང་ཡོད་མེད་དེ། །དེ་ལྟར་འདི་ནི་བྱང་ཆུབ་དོན་དུ་གནས། །
ཞེས་གསུངས་སོ། །གསང་བ་ཐུན་མོང་མ་ཡིན་པ་ལྟར་ན་གནས་བརྟན་བདག་
ཉིད་ཆེན་པོ་འདི་ནི་རྡོ་རྗེ་སེམས་དཔའ་མིའི་གཟུགས་སུ་བྱོན་པ་ཞིག་ཡིན་ཏེ།
ཐུན་མོང་མ་ཡིན་པའི་གསང་བ་ཞེས་བྱ་བའི་རྒྱུད་ལས། འཇམ་དཔལ་ནི་རྒྱལ་པོ་
ཆེན་པོ་ཟས་གཙང་མར་གྱུར་ཏོ། །འཇིག་རྟེན་དབང་ཕྱུག་ནི་ལྷ་མོ་སྒྱུ་འཕྲུལ་དུ་
གྱུར་ཏོ། །དཔལ་ལྷ་མོ་ནི་ གྲགས་འཛིན་ནོ། །རྡོ་ རྗེ་སེམས་དཔའ་ནི་སྒྲ་གཅན་
འཛིན་ནོ། །སྒྲིབ་པ་ཐམས་ཅད་རྣམ་པར་སེལ་བ་ནི་ཤཱ་རིའི་བུའོ། །ཀུན་ཏུ་བཟང་
པོ་ནི་གནས་བརྟན་ཀུན་དགའ་བོར་གྱུར་ཏོ། །ཞེས་གསུངས་པ་ལྟར་རོ། །
བཅུ་གཅིག་པ་གནས་བརྟན་ཆེན་པོ་ལམ་ཕྲན་བསྟན་གྱི་རྟོགས་པ་བརྗོད་
པ་ནི། གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་མཉན་ཡོད་དོ། །དེ་
ཡང་མཉན་ཡོད་ན་བྲམ་ཟེ་བཟའ་མི་གཉིས་ལ་བུ་བྱུང་ངོ་ཅོག་ཤི་བ་ལས། ཕྱིས་
ཆུང་མ་ལ་བུ་ཞིག་བཙས་པ་ན། བཙས་མ་ཐག་རྒན་མོ་ཞིག་གིས་ཚེ་རིང་དུ་གནས་
པའི་ཐབས་བསླབས་པ་ལྟར་བུ་ཆུང་ངུ་དེ་ལམ་ཆེན་པོར་ཁྱེར་ནས་སྟོན་པ་ཐུགས་
རྗེ་ཅན་འཁོར་བཅས་ལ་ཕྱག་འཚལ་བས་གསོན་པ་ཞིག་བྱུང་བ་དེ་ལ་ལམ་ཆེན་པོ་
ཞེས་མིང་བཏགས། ཡང་ཆུང་མ་ལ་མངལ་ཞིག་ཆགས་པ་བཙའ་བའི་ཚེ་ན་བུད་
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མེད་རྒན་མོ་ཞིག་གིས་བུ་འདི་བཙས་མ་ཐག་ལམ་ཆེན་པོར་ཁྱེར་ལ་སྟོན་པ་དང་
དགེ་སྦྱོང་རྣམས་ལ་ཕྱག་འཚལ་ན་གསོས་སོ་ཞེས་ཟེར་བ་དང་། བུ་མོ་ཞིག་ལ་བུ་
ཆུང་ངུ་དེ་ཁ་ཞུན་མར་གྱིས་བཀང་ནས་བསྐུར་ཏེ། ཁྱེའུ་འདི་སྐྱེ་བོ་མང་པོ་རྒྱུ་བའི་
ལམ་ཆེན་པོར་ཁྱེར་ལ་དགེ་སྦྱོང་རྣམས་ལ་ཕྱག་འཚོལ་ཅིག་བྱས་པས་བུ་མོ་དེ་ལེ་
ལོ་ཅན་ཞིག་ཡིན་པས་ལམ་ཆེན་པོར་ཁྱེར་མ་ནུས་པར། དེ་ལམ་ཕྲན་ཞིག་ཏུ་ཁྱེར་
ཏེ་ལམ་དེ་ནས་རྒྱུ་བའི་དགེ་སྦྱོང་དང་ བྲམ་ཟེ་རྣམས་ལ་ཕྱག་འཚལ་ལོ། །ཞེས་
བྱས་པས་དགེ་སྦྱོང་དང་བྲམ་ཟེ་རྣམས་ཀྱིས། ཡུན་རིང་དུ་འཚོ་བར་གྱུར་ཅིག །ཚེ་
རིང་དུ་སྐྱོང་བར་གྱུར་ཅིག །ཕ་མ་གཉིས་ཀྱི་ཡིད་ལ་བསམས་པ་རྫོགས་པར་གྱུར་
ཅིག །ཅེས་བྱས་པས་ཁྱེའུ་དེ་མ་ཤི་བར་གསོན་ནས་ནང་དུ་སླེབས་པ་ན་ཕ་མ་
གཉིས་ཀྱིས་ཁྱེའུ་དེ་ལ་མིང་ལམ་ཕྲན་པ་ཞེས་བཏགས་སོ། །དེ་ནས་ཁྱེའུ་དེ་ཕ་མ་
གཉིས་ཀྱིས་གསོས་ཤིང་འོ་མ་དང་ཞུན་མར་ལ་སོགས་པ་མཐུན་པའི་དངོས་པོ་
དག་གིས་བསྐྱེད་བསྲིངས་ནས་ཆེན་པོར་གྱུར་པ་ན་ཡི་གེ་བསླབས་པས། སིད་
བརྗོད་ན་དྷ་མ་བརྗོད། དྷ་མ་བརྗོད་ན་སིད་བརྗོད་པས་སློབ་དཔོན་དེས་བྲམ་ཟེ་
ལ་སྨྲས་པ། ཁོ་བོ་བྲམ་ཟེའི་ཁྱེའུ་མང་པོ་ཀློག་ཏུ་གཞུག་དགོས་པས་ལམ་ཕྲན་པ་
ལ་ཀློག་མི་ནུས་སོ། །ཞེས་སྨྲས་པ་ན། བྲམ་ཟེས་བསམས་པ་བྲམ་ཟེ་ཐམས་ཅད་
ཡིག་འབྲུ་ལ་མཁས་པ་མ་ཡིན་ཏེ། འདི་རིག་བྱེད་ཀྱི་བྲམ་ཟེར་འགྱུར་རོ་སྙམ་ནས།
རིག་བྱེད་ཀློག་མཁན་ལ་གཏད་དེ། རིག་བྱེད་ཀློག་པའི་སློབ་དཔོན་དེས། ཨོ་བྷུ་
ར་བྷུ་ཝ། ཞེས་རིག་བྱེད་ཀྱི་སྔགས་ཀློག་ཏུ་བཅུག་པ་ན། ཨོ་བཟུང་བས་བྷུ་བརྗེད།
བྷུ་བཟུང་བས་ཨོཾ་བརྗེད་པས་ཀློག་མཁན་གྱིས་བྲམ་ཟེ་ལ་སྨྲས་པ། ཁོ་བོ་བྲམ་
ཟེའི་ཁྱེའུ་མང་པོ་ཀློག་ཏུ་གཞུག་དགོས་པས་ལམ་ཕྲན་པ་ལ་ཀློག་མི་ནུས་སོ། །
- 214 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཞེས་ཟེར་བ་ན། ཕ་དེས་བསམས་པ། རིག་བྱེད་མི་ཤེས་ཀྱང་བྲམ་ཟེར་འགྱུར་རོ་
སྙམ་མོ། །དེ་ལྟར་ལམ་ཕྲན་པ་དེ་བུལ་བ་མཆོག་ཏུ་བུལ་བ། ཆུང་བ་མཆོག་ཏུ་ཆུང་
བ་ཡིན་པས་ལམ་ཆུང་བ་ཞེས་བྱ་བར་གྱུར་ཏོ། །ལམ་ཆུང་བ་དེ་ཕ་མགྲོན་ལ་གང་
འགྲོ་སར་འཁྲིད་དོ། །བྲམ་ཟེ་དེ་འཆི་ཁར་ལམ་ཆེན་པ་ལ། ཁོ་བོ་འདས་ནས་ཁྱོད་
མྱ་ངན་བྱ་མི་དགོས་ཀྱི། ལམ་ཆུང་པ་ལ་མཁོ་བ་སྟོབས་ཤིག་ཟེར་ནས་ཤིའོ། །དེ་
ནས་ནམ་ཞིག་ན་ཕོ་བོ་ལམ་ཆེན་པོ་རབ་ཏུ་བྱུང་བས། ལམ་ཆུང་པ་ལོངས་སྤྱོད་
བསྲབས་ནས་ཚོགས་ཆེན་པོས་འཚོའོ། །ལམ་ཆེན་ལ། བདག་གིས་ཐོབ་པར་བྱ་
བ་ཐོབ་ཀྱིས་མཉན་ཡོང་དུ་སོང་ལ་སྟོན་པ་ལ་བསྙེན་བཀུར་བྱའོ་སྙམ་ནས་འཁོར་
ལྔ་བརྒྱ་དང་བཅས་པ་སོང་བ་ན་སྐྱེ་བོའི་ཚོགས་རྣམས་ཀྱང་སོང་། འདི་དག་འགྲོ་
ན་ངའང་ཅིའི་ཕྱིར་མི་འགྲོ་སྙམ་ནས་ལམ་ཆུང་པའང་སོང་བ་དང་། ལམ་ཆེན་པས་
མཐོང་ནས། ལམ་ པ། འཚོའམ། འཚོའོ། །ཇི་ ལྟར་ འཚོ། ཚེགས་ ཆེན་ པོས་ སོ། །
རབ་ཏུ་མི་འབྱུང་ངམ། བདག་མཆོག་ཏུ་བུལ་བ་ལགས་ན། སྟོན་པའི་བསྟན་པ་ལ་
རབ་ཏུ་འབྱུང་བར་འགྱུར་རམ། ཞེས་སྨྲས་པ་ན། ལམ་ཆེན་པས། དེ་ལ་དགེ་བའི་
རྩ་བ་ཅུང་ཟད་ཡོད་དམ་བསྟན་ན་ཡོད་པར་མཐོང་། སུ་ལ་རག་ལས་བལྟས་ན་
བདག་ལ་རག་ལས་པར་མཐོང་ནས། ལམ་པ། ཐུབ་པའི་བསྟན་པ་ལ་རིགས་དང་
རུས་ཐོས་པ་གཅེས་པ་མིན་གྱི་སྒྲུབ་པ་གཅེས་པ་ཡིན་པས་འདོད་ན་རབ་ཏུ་བྱུང་
ཞིག །ཅེས་སྨྲས་པ་ན་ལམ་ཆུང་པས། འཕགས་པ་རབ་ཏུ་འབྱུང་ངོ༌། །ཞེས་བརྗོད་
པ་ན་གནས་བརྟན་ལམ་ཆེན་པས་ལམ་ཆུང་པ་རབ་ཏུ་ཕྱུང་། བཅས་པ་བསླབས་
ནས་ལོ་ལོན་པ་ན་བསྙེན་པར་རྫོགས་ནས། ལུས་ངག་ཡིད་ཀྱིས་སྡིག་པ་མི་བྱ་
ཞིང་། །འཇིག་རྟེན་ཀུན་ལ་ཡོངས་འཛིན་འདོད་བྲལ་བ། །དྲན་དང་ལྡན་ཞིང་ཤེས་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞིན་ཅན་གྱིས་ནི། །གནོད་ལྡན་སྡུག་བསྔལ་གང་ཡིན་བསྙེན་མི་བྱ། །ཞེས་པ་
འདི་ཟླ་བ་གསུམ་དུ་མ་ལོབས་པར། བ་ལང་རྫི་དང་ཕྱུགས་རྫིས་ཐོས་ནས་ལོབས་
པ་དང་། དེ་དག་གི་གན་དུ་སོང་ནས་དེ་དག་གིས་ཀྱང་བསྟན་ཏོ། །དགེ་སློང་
རྣམས་དབྱར་གནས་ཐོན་ནས་ཁ་ཏོན་དང་དྲི་བ་དོན་དུ་གཉེར་བར་བྱེད་དོ། །དེའི་
ཚེ་ལམ་ཆེན་པའི་སློབ་མ་བུལ་བ་རྣམས་དྲུག་སྡེ་ལ་བརྟེན་པ་ན་ཉེ་དགས་ལམ་
ཆུང་པ་ལ། མཁན་པོ་ལ་ཁ་ཏོན་ཞུས་ཤིག །ལམ་ཆུང་བ་སོང་ནས། མཁན་པོ་
བདག་ ལ་ ཁ་ ཏོན་ སྩོལ་ཅིག །ལམ་ཆེན་ པས་ བསམས་ པ། འདི་ རང་ གི་ བློས་
གསོལ་ལམ་གཞན་གྱིས་བཏང་སྙམ་པ་ན་གཞན་གྱིས་བཏང་བར་ཤེས། སྨད་
པས་འདུལ་ལམ་བསྟོད་པས་འདུལ་ན་སྨད་པས་འདུལ་བར་ཤེས་ནས་རྒྱལ་བྱེད་
ཚལ་གྱིས་ཕྱི་རོལ་ཏུ་བསྐྲད་དེ་ཁྱོད་མཆོག་ཏུ་བུལ་བ་ཡིན་ན་རབ་ཏུ་བྱུང་སྟེ་ཅི་བྱ།
འདི་ན་འདུག་ཅིག་ཅེས་རྒྱལ་བྱེད་ཚལ་གྱི་ཕྱི་རོལ་ཏུ་བཞག་གོ །ལམ་ཆུང་བས་
བསམས་པ། དེ་ནི་བདག་དགེ་སྦྱོང་ཡང་མ་ཡིན། བྲམ་ཟེའང་མ་ཡིན་ནོ་སྙམ་ནས་
ངུས་པ་དང་། དེ་ནས་སྟོན་པ་ཐུགས་རྗེ་ཆེན་པོས་བསྐུལ་ཏེ་དེར་བྱོན་ནས། ལམ་
པ། ཁྱོད་ཅིའི་ཕྱིར་རྒྱལ་བྱེད་ཚལ་གྱི་ཕྱི་རོལ་ཏུ་ངུ་། ཞེས་བཀའ་སྩལ་པ་ན། ལམ་
ཆུང་པས་གསོལ་བ། བདག་མཁན་པོས་རྒྱ་ཆེར་སྨད་དོ། །ཞེས་ཞུས་པ་ན་སྟོན་
པས། བྱིས་པས་བསྟོད་པ་གང་ཡིན་དང་། །མཁས་པས་སྨོད་པ་གང་ཡིན་པ། །
འདིར་ནི་མཁས་སྨོད་མཆོག་ཡིན་གྱི། །བྱིས་པས་བསྟོད་པ་མ་ཡིན་ནོ། །བུ། ཁྱོད་
ཀྱི་མཁན་པོས་ནི་བསྐལ་པ་གྲངས་མེད་གསུམ་དུ་བཀའ་བ་དུ་མས་ཕར་ཕྱིན་དྲུག་
རྫོགས་ཏེ་གསུང་རབ་འདི་བསྒྲུབས་པ་མ་ཡིན་གྱི། ངས་ནི་དེ་ལྟར་ཡིན་ན། ཁྱོད་
དེ་བཞིན་གཤེགས་པ་ལས་ཀློག་ནུས་སམ། བདག་མཆོག་ཏུ་བུལ་བ་ལགས་སོ། །
- 216 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཞེས་ཞུས་པ་ན། སྟོན་པས་གསུངས་པ། གང་གིས་བྱིས་པ་བྱིས་ཉིད་རིག །དེ་ལ་
དེས་ན་དེ་མཁས་ཡིན། །བྱིས་པ་མཁས་པར་རློམ་བྱེད་པ། །དེ་འདིར་ཤིན་ཏུ་བྱིས་
པ་ཡིན། །སྟོན་པས་ཆོས་རེ་རེ་ནས་ཀློག་ཏུ་འཇུག་པ་ནི་གནས་མ་ཡིན་པས། ཀུན་
དགའ་བོ། ཁྱོད་ཀྱིས་ལམ་པ་ཀློག་ཏུ་ཆུག་ཅིག །དེས་གཅུག་པས་མ་ནུས་ནས།
བཙུན་པ། བདག་གིས་སྟོན་པ་ལ་བསྙེན་བཀུར་བ་དང་། ཐོས་པ་བཟུང་བ་དང་།
ཚོགས་ཀྱང་ཀློག་ཏུ་འཇུག་པ་དང་། ཁྱིམ་པ་རྣམས་ལ་ཆོས་བསྟན་པར་བགྱི་
འཚལ་པས་ལམ་པ་ཀློག་ཏུ་འཇུག་པའི་རྔོ་མི་ཐོག་གོ །སྟོན་པས་དེ་ལ་རྡུལ་སྤང་
ངོ༌། །དྲི་མ་སྤང་ངོ༌། །ཞེས་བྱ་བའི་ཚིགས་གཉིས་སྩལ་བས་མ་ཟིན་ནས། འདིའི་
ལས་སྦྱར་བར་བྱའོ་སྙམ་དུ་དགོངས་ཏེ། དགེ་འདུན་གྱི་མཆིལ་ལྷམ་དབྱི་བར་ནུས་
སམ་རྔོ་ཐོག་གོ །སོང་ལ་དགེ་སློང་རྣམས་ཀྱི་མཆིལ་ལྷམ་དང་། ལྷམ་སྒྲོ་གུ་ཅན་
ཡང་ཕྱིས་ཤིག །དེས་ཕྱི་བར་བརྩམས་པ་དང་། དགེ་སློང་རྣམས་ཀྱིས་དེ་ལ་མི་
སྟེར་ནས། འདིའི་ལས་སྦྱང་བའི་ཕྱིར་དུ་འཕྱིར་ཆུག་ཅིག །ཚིག་གཉིས་ཀྱི་ཁ་ཏོན་
ཡང་སློབས་ཤིག །ཅེས་བཀའ་སྩལ་པ་ལྟར་དགེ་སློང་རྣམས་ཀྱིས་ཀྱང་བསླབས་
པས། དེས་ཁ་ཏོན་གཉིས་པོ་ལོབས་སོ། །དེ་ནས་ལམ་ཆུང་པས་སྟོན་པའི་བཀའ་
བཞིན་དུ་རྡུལ་ སྤང་ངོ༌། །དྲི་མ་སྤང་ངོ་ཞེས་ཁ་ཏོན་དུ་བྱེད་བཞིན་དུ་དགེ་སློང་
རྣམས་ཀྱི་འཆིལ་ལྷམ་དབྱི་བ་དང་གཙུག་ལག་ཁང་གི་ཕྱག་བདར་ལ་འབད་པ་ན་
སྟོན་པས་དེའི་ལས་སྒྲིབ་སྦྱང་བའི་ཕྱིར་དུ་གཙུག་ལག་ཁང་གི་ཕྱག་དར་མི་ཟད་
པར་བྱིན་གྱིས་བརླབས་པས་ལམ་ཆུང་བས་སྟོན་པའི་བཀའ་བཞིན་དུ་དད་གུས་
ཆེན་པོས་ཕྱག་བདར་ལ་འབད་པས་ལས་སྒྲིབ་དག་པ་ན། ལམ་པས་བསམས་པ།
སྟོན་པས། རྡུལ་སྤང་ངོ༌། །དྲི་མ་སྤང་ངོ༌། །ཞེས་པ་འདི། ནང་གི་རྡུལ་ལ་དགོངས་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སམ་ ཕྱིའི་རྡུལ་ ལ་ དགོངས་ སྙམ་དུ་བསམས་པ་ན། སྔོན་མ་ཐོས་པའི་ཚིགས་
བཅད་ གསུམ་པོ་འདི་ བློ་ ལ་ སྣང་ སྟེ། རྡུལ་ འདིར་ འདོད་ཆགས་དེ་ནི་ས་རྡུལ་
མིན། །རྡུལ་ནི་འདོད་ཆགས་མིང་སྟེ་རྡུལ་གྱི་མིན། །མཁས་པ་དག་གི་རྡུལ་དེ་རྣམ་
སྤངས་པ། །དེ་དག་བདེ་ གཤེགས་བསྟན་ལ་བག་ཡོད་འགྱུར། །རྡུལ་འདིར་ཞེ་
སྡང་དེ་ནི་ས་རྡུལ་མིན། །རྡུལ་ནི་ཞེ་སྡང་མིང་སྟེ་རྡུལ་གྱི་མིན། །མཁས་པ་དག་
གིས་རྡུལ་དེ་རྣམ་སྤངས་པ། །དེ་དག་བདེ་གཤེགས་བསྟན་ལ་བག་ཡོད་འགྱུར། །
རྡུལ་ འདིར་ གཏི་མུག་དེ་ནི་ས་རྡུལ་མིན། །རྡུལ་ནི་གཏི་མུག་མིང་ སྟེ་ རྡུལ་ གྱི་
མིན། །མཁས་པ་དག་གིས་རྡུལ་དེ་རྣམ་སྤངས་པ། །དེ་དག་བདེ་གཤེགས་བསྟན་
ལ་བག་ཡོད་འགྱུར། །ཞེས་པའི་ཚིགས་བཅད་གསུམ་བློ་ལ་ཝལ་གྱིས་ཤར་ཞིང་
དེའི་དོན་ལ་བསམས་པས་འཁོར་བའི་རྩ་བ་ཉོན་མོངས་དུག་གསུམ་དང་། དེའི་
ནང་ནས་ཀྱང་བདག་འཛིན་གཏི་མུག་འཁོར་བའི་རྩ་བར་ངེས་ཤིང་། དེ་ཉིད་ཕྱིན་
ཅི་ལོག་གི་བློ་ཡིན་པར་ངོ་འཕྲོད་དེ་བདེན་པ་བཞིའི་གནས་ཚུལ་ལ་ངེས་པ་རྙེད་
ནས་བདེན་པ་མཐོང་ཞིང་ཆོས་ཉིད་ཡང་དག་པའི་དོན་ལ་འབད་པ་དང༌། རྩོལ་
པས་བརྩོན་འགྲུས་བརྩམས་པས་འཁོར་བའི་འཁོར་ལོ་ཆ་ལྔ་པ་གཡོ་བ་དང་། མི་
གཡོ་བ་འདི་ཉིད་རིག་སྟེ། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང༌། ལྟུང་བ་
དང་། རྣམ་ པར་ འཐོར་བ་དང་། རྣམ་པར་འཇིག་པའི་ཆོས་ཅན་ཡིན་པར་རྩད་
ཆོད་དེ། ཉོན་མོངས་པ་ཐམས་ཅད་སྤངས་ནས། དགྲ་བཅོམ་པ་ཉིད་མངོན་སུམ་
དུ་བྱས་ཏེ། ཁམས་གསུམ་པའི་འདོད་ཆགས་དང་བྲལ་བར་གྱུར་ནས། གསེར་
དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་
ལྡན་པ། ཙན་དན་སྦངས་པ་ལྟ་བུར་བསིལ་བར་གྱུར་པ། རིག་པས་སྒོ་ངའི་སྦུབས་
- 218 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བཅོམ་པ། །རིག་པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་
པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ། དབང་པོ་དང་ཉེ་
དབང་དང་བཅས་པའི་ལྷ་རྣམས་ཀྱིས་མཆོད་ཅིང་། རྗེད་པ་དང་གུས་པར་སྨྲ་བའི་
གནས་ཐོབ་པར་གྱུར་ཏོ། །དེ་ནས་ལམ་པ་སྐྱིལ་ཀྲུང་གིས་འདུག་པ་ལམ་ཆེན་པས་
མཐོང་ནས། དགྲ་བཅོམ་པ་ནི་མ་བསམས་པར། ཤེས་པ་དང་མཐོང་བ་མི་འཇུག་
པས། ལག་པ་གཉིས་ཀྱིས་ལམ་པ་བཟུང་ནས། རེ་ཤིག་ཁ་ཏོན་གྱིས་དང་། དེའི་
འོག་ཏུ་བསམ་གཏན་པར་འགྱུར་རོ། །ཞེས་བརྗོད་པ་ན། ལམ་པས་གླང་པོ་ཆེའི་
སྣ་འདྲ་བའི་ལག་པ་བརྐྱངས་པ་དང༌། ལམ་ཆེན་པས་རྒྱབ་ཏུ་བལྟས་པས་མཐོང་
སྟེ། ཁྱོད་ཀྱིས་ཡོན་ཏན་གྱི་ཚོགས་དེ་ལྟ་བུ་ཐོབ་བམ། ཞེས་དྲིས་པ་ན། ལམ་ཆུང་
བས་ཐོབ་བོ། །ཞེས་སྨྲས་སོ། །དེའི་ཚེ་ཕྱོགས་ཐམས་ཅད་དུ་ལམ་ཆུང་བ་རབ་ཏུ་
བྱུང་ངོ་ཞེས་གྲགས་པ་དང་། འཚོ་བྱེད་ཀྱིས། སྟོན་པ་རྒྱལ་པོའི་ཁབ་ཏུ་བྱོན་ན་
ལམ་པ་མ་གཏོགས་པ་གདུགས་ཚོད་ལ་སྤྱན་དྲང་ངོ་སྙམ་མོ། །མུ་སྟེགས་ཅན་
རྣམས་གོའུ་ཏ་མའི་ཆོས་ཟབ་ཅིང་རྟོགས་དཀའ་ཟེར་ན། ལམ་ཆུང་པའང་རབ་ཏུ་
བྱུང་ན་ཇི་ལྟར་ཟབ་ཅེས་སྨོད་པར་བྱེད་དོ། །སྟོན་པས། ཉན་ཐོས་ཆེན་པོ་རི་རབ་
དང་འདྲ་བ་ལ་སྐྱེ་བོ་ཕལ་པོ་ཆེའི་ཚོགས་སྨྲས། འདིའི་ཡོན་ཏན་བསྒྲག་གོ་སྙམ་དུ་
དགོངས་ནས། ཀུན་དགའ་བོ། སོང་ལ་ལམ་པ་ལ་དགེ་སློང་མ་རྣམས་ལ་ཆོས་
སྟོན་ཅིག་ཅེས་བསྒོ་ ཞིག །དེས་བསྒོ་བ་ དང་། གནས་ བརྟན་ དག་ བཞག་ནས་
བདག་ལ་བསྒོ་བ་ནི་བདག་གི་ཡོན་ཏན་བསྒྲག་པར་བཞེད་དོ་སྙམ་སྟེ། བཀའ་
བཞིན་ འཚལ་ ལོ། །ཞེས་ ཞུས་ སོ། །དེ་ ནས་ དགེ་ སློང་ མ་ གསོ་ སྦྱོང་ འབུལ་ བ་
གཉིས་རྒྱལ་བྱེད་ཚལ་དུ་འོངས་ནས། བདག་ཅག་གི་སྟོན་པ་སུ་བསྐོས། ལམ་
- 219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པའོ། །ལམ་ཆེན་པ་ཡིན་ནམ། མིན་གྱི་ལམ་པའོ། །དེ་གཉིས་ཀྱིས་སྨྲས་པ། ཇི་
ལྟར་བུད་མེད་ཀྱི་ཡུལ་བརྙས་པ་ལ་ལྟོས། དེས་ཟླ་བ་གསུམ་དུ་ཚིགས་བཅད་
གཅིག་ཀྱང་མ་ལོབས་ལ། དགེ་སློང་མ་རྣམས་ནི་སྡེ་སྣོད་གཉིས་པ་དང༌། གསུམ་
པ་དང༌། ཆོས་སྒྲོག་པ་རིག་པ་དང་གྲོལ་བའི་སློབས་པ་ཅན་ཡིན་ན། དེས་དགེ་
སློང་མ་ལ་ཇི་ལྟར་སྟོན། ཇི་ལྟར་བྱེད་བལྟ་ཡི་འདོང་ངོ་ཟེར་ནས། ལམ་པའི་གན་
དུ་སོང་སྟེ་ ཕྱག་ འཚལ་ནས། བཙུན་པ་ལམ་པ་དགོངས་སུ་གསོལ། རྒྱལ་པོའི་
ཀུན་དགའ་ར་བའི་དགེ་སློང་མའི་དགེ་འདུན་མཐུན་པ་རྒྱལ་བྱེད་ཚལ་གྱི་དགེ་
སློང་གི་དགེ་འདུན་མཐུན་པའི་ཞབས་ལ་ཕྱག་འཚལ་ལོ། །གནོད་པ་ཉུང་ངམ།
ཉམ་ང་ཆུང་ངམ། སྐྱོད་པ་ཡང་ངམ། འཚོ་འམ། སྟོབས་དང་ལྡན་ནམ། བདེའམ།
ཁ་ན་མ་ཐོ་བ་མ་མཆིས་སམ། བདེ་བ་ལ་རེག་པར་གནས་སམ་ཞེས་སྙན་གསོལ་
ལོ། །ཟླ་བ་ཕྱེད་ཕྱེད་ཅིང་ གདམས་ངག་དང་། རྗེས་ སུ་ བསྟན་ པ་ གསོལ་ལོ། །
འདུན་པ་དང་གསོ་སྦྱོང་བགྱི་བར་གསོལ་བ་འདེབས་སོ། །གསོལ་བའང་མཁྱེན་
པར་གསོལ་ལོ། །ཞེས་བརྗོད་པ་ན། ལམ་ཆུང་བས་ཐབས་ཡིན་ནོ། །ཞེས་བརྗོད་
པ་ན་དེ་གཉིས་ཀྱི་སྨྲས་པ། ཐབས་ཡིན་ནོ། །ཞེས་བྱ་བ་ཙམ་ཡང་ཤེས་པ་ལྟ་ཞེས་
དེ་གཉིས་དབྱར་ ཁང་དུ་ཞུགས་པ་དང་། དགེ་སློང་མ་རྣམས་ཀྱིས་མཐོང་ནས།
སྟོན་པ་སུ་འབྱོན་ལམ་པའོ། །ལམ་ཆེན་པའམ། མིན་ཏེ་ལམ་ཆུང་པའོ། །ཕུ་ནུ་མོ་
དག་བུད་མེད་ཀྱི་ཡུལ་ལ་བརྙས་པ་ལ་ལྟོས། སྟོན་པས་ཟིལ་གྱིས་མནན་པ་ལྟར་
ཡ་མཚན་ཅན་དགུ་ཅུ་རྩ་དྲུག་གིས་ཀྱང་བུད་མེད་ཀྱི་ཡུལ་ཟིལ་གྱིས་མ་མནན་ཏེ།
བཅུ་གཉིས་སྡེ་ན་རེ། བདག་ཅག་གིས་ཅི་ནས་ཀྱང་ཕྱིན་ཆད་ཐོས་པ་ཉུང་ངུ་སུའང་
དགེ་སློང་མ་ལ་སྟོན་པར་མི་འགྱུར་བ་དེ་ལྟ་བུ་བྲན་མོའི་བུ་དེ་མི་དགའ་བར་བྱའོ་
- 220 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཞེས། དྲུག་གིས་ནི་ཡལ་ག་ཁྲུ་བཅུ་གཉིས་པ་ལས་སེང་གེའི་ཁྲི་ཤོམས་ཤིག །དྲུག་
གིས་མཉན་ཡོད་དུ་ཞུགས་ལ་ལམ་པོ་ཆེ་དང་། སྲང་དང་། བཞི་མདོ་དང་། སུམ་
མདོ་དག་ཏུ་སྐྱེ་བོ་ཕལ་པོ་ཆེ་ལ། སང་བདག་ཅག་ལ་ཉན་ཐོས་ཆེན་པོ་ཞིག་ཆོས་
སྟོན་པར་འགྱུར་གྱིས། ཁྱེད་ཅག་ལས་དེར་བདེན་པ་མ་མཐོང་བ་དེས་ཡུན་རིང་
པོར་འཁོར་བར་འཁྱམས་དགོས་སོ། །ཞེས་སྒྲོགས་ཤིག་ཟེར་ནས་དེ་ལྟར་བྱས་
པས་སྲོག་ཆགས་འབུམ་ཕྲག་དུ་མ་དག་ཁ་ཅིག་ནི་ལྟད་མོ། ཁ་ཅིག་ནི་དགེ་བའི་
རྩ་བས་བསྐུལ་ནས་དེར་འདུས་སོ། །དེ་ནས་སང་ལམ་པས་བསོད་སྙོམས་བྱས་
ནང་དུ་ཡང་དག་འཇོག་ལས་ལངས་ནས་ཕྱི་བཞིན་འབྲང་བའི་དགེ་སློང་ཞིག་དང་
ལྷན་ཅིག་དབྱར་ཁང་དུ་སོང་ངོ༌། །དེ་སྐྱེ་བོ་ཕལ་པོ་ཆེས་མཐོང་ནས། དགེ་སློང་
མའི་སྟོན་པ་སྔ་མའམ་ཕྱི་མ་གང་ཡིན་ཞེས་འདྲི་བ་ན། དགེ་སློང་གི་རྒྱུས་ཡོད་པ་
འགའ་ཞིག་གིས་ཅི་ཕྱི་བཞིན་འབྲང་བའི་དགེ་སློང་དགེ་སློང་མ་ལ་སྟོན་ནོ་ཞེས་
ཐོས་སམ་སྔ་མ་ཡིན་ནོ། །འདིས་ཟླ་བ་གསུམ་དུ་ཚིགས་བཅད་གཅིག་ཀྱང་མ་
ལོབས་ན་དགེ་སློང་མ་ལ་ཇི་ལྟར་སྟོན། དགེ་སྦྱོང་མ་སྒྲེ་བྱི་མོ་འདི་དག་གིས་
བདག་ཅག་བྲིད་ཀྱིས་ཚུར་ཤོག་འདོང་ངོ་ཟེར་བ་ན་འགའ་ཞིག་གིས་བལྟ་ཡི་རེ་
ཤིག་ སྡོད་ཅིག །ཅེས་སྨྲས་ནས་བསྡད་དེ་བལྟའོ། །དེ་ནས་ལམ་པ་འཁོར་དེའི་
ནང་དུ་སོང་བ་དང་ཁྲི་དེ་མཐོང་ནས། ཅི་དད་པས་སམ། མཐོ་འཚམས་པས་ཡིན་
བལྟས་པ་ན་མཐོ་འཚམ་པར་ཤེས་ནས་གླང་པོ་ཆེའི་སྣ་ལྟ་བུའི་ལག་པ་བརྐྱང་སྟེ།
ཁྲི་མནན་ནས་ལ་ལས་མཐོང་ལ་ལས་མ་མཐོང་བར་ཁྲི་ལ་འདུག་གོ །དེ་ནས་ཏིང་
ངེ་འཛིན་ལ་མཉམ་པར་བཞག་སྟེ། ཕྱོགས་བཞིའི་ནམ་མཁའ་ལ་འཕགས་ནས་
སྤྱོད་ལམ་བཞི་བྱེད་པ་དང་། མེའི་ཁམས་ལ་སྙོམས་པར་ཞུགས་པ་དང༌། འོད་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཟེར་འགྱེད་པ་དང་། སྟོད་ནས་མེ་འབར་། སྨད་ནས་ཆུ་འབྲུབ་པ་ལ་སོགས་པའི་
རྫུ་འཕྲུལ་སྣ་ཚོགས་བསྟན་ཏེ། དེ་བསྡུས་ནས་ཁྲི་ལ་འདུག་སྟེ། སྲིང་མོ་དག ཁོ་
བོས་ཟླ་བ་གསུམ་དུ་ཚིགས་བཅད་གཅིག་བཟུང་བ་དེ་ཉིད། ཉིན་མཚན་བདུན་གྱི་
བར་དུ་ཚིག་གཞན་དང་ཡི་གེ་གཞན་གྱིས་འབྱེད་པར་སྤྲོའོ། །ལུས་ཞེས་པ་ལུས་ཀྱི་
ཉེས་སྤྱོད་གསུམ་དང་། ངག་ཅེས་པའི་ངག་གི་ཉེས་སྤྱོད་བཞི་དང༌། ཡིད་ཅེས་པ་
ཡིད་ཀྱི་ཉེས་སྤྱོད་གསུམ་མི་བྱ་བ་སྟེ། སྡིག་པ་མི་བྱ་སྟེ་ཞེས་པས་སྡིག་པ་ཐམས་
ཅད་མི་བྱ་བར་བསྟན་ཏོ། །འཇིག་རྟེན་དག་ན་ཞེས་པས་ཉེར་ལན་གྱི་ཕུང་པོ་ལྔ་
ཡོངས་འཛིན་ཞེས་པས་འདོད་ཆགས་དང་ཞེ་སྡང་དང་གཏི་མུག་གི་ཡོངས་འཛིན་
གསུམ་ བསྟན་ ཅེས་ ཚིགས་ བཅད་ ཕྱེད་ ཀྱི་ དོན་ ཙམ་ ཡང་ མ་ ཕྱེ་ བ་ ཙམ་
གྱིས་སྲོག་ཆགས་ཁྲི་ཉིས་སྟོང་གིས་བདེན་པ་མཐོང་ནས་འབྲས་བུ་བཞི་མངོན་དུ་
བྱས། སོ་སོའི་བྱང་ཆུབ་ཏུ་སེམས་བསྐྱེད་དོ། །དེ་ནས་ལམ་པས་འོངས་པ་དང་།
དགེ་སློང་དག་རྒྱལ་བྱེད་ཚལ་གྱི་སྒོ་ཁང་ན་འཆག་པ་དག་གིས་མཐོང་ནས། ལམ་
པས་དེང་སྐྱེ་བོ་ཕལ་པོ་ཆེ་མ་དད་པར་བྱས་གོར་མ་ཆག་ན། མངོན་སུམ་དུ་མི་
དགའ་བ་བརྗོད་པ་ནི་སྡུག་བསྔལ་བ་ཡིན་པས་ཕྱི་བཞིན་འབྲང་བའི་དགེ་སྦྱོང་ལ་
དྲིའོ་ཞེས། དེ་ལ་དྲིས་པ། ལམ་པས་སྐྱེ་བོ་ཇི་སྙེད་པ་དད་པ་བྱས། དེ་སྨྲས་པ།
སུས་མ་དད་པར་བྱས། སྟོན་པས་ཝཱ་ར་ཎ་སིར་ཆོས་ཀྱི་འཁོར་ལོ་བསྐོར་ཅེས་ཐོས་
པ་དེ་ལམ་པས་དང་བསྐོར་རོ། །ཇི་ལྟར་བསྐོར། ཚིགས་བཅད་ཕྱེད་ཀྱི་དོན་ཙམ་
ཡང་མ་ཕྱེ་བ་ཙམ་གྱི་སྲོག་ཆགས་ཁྲི་ཉིས་སྟོང་གིས་བདེན་པ་མཐོང་ནས་འབྲས་བུ་
བཞི་མངོན་དུ་བྱས། སོ་སོའི་བྱང་ཆུབ་ཏུ་སེམས་བསྐྱེད་ནས་དཀོན་མཆོག་གསུམ་
ལ་ དད་ པར་ བྱས་སོ། །དེ་ནས་ སྟོན་ པས། ལམ་ པ་ འདི་ངའི་ཉན་ཐོས་སེམས་
- 222 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བསྒྱུར་བ་ལ་མཁས་པ་རྣམས་ཀྱི་མཆོག་ཡིན་ནོ་ཞེས་ལུང་བསྟན་ཏོ། །དེ་ལྟར་
གནས་བརྟན་ལམ་ཕྲན་པ་ཞེས་ཀྱང་བྱ། ལམ་ཆུང་པ་ཞེས་ཀྱང་བྱ། གཙུག་གི་
ལམ་པ་ཞེས་ཀྱང་བྱ། ལམ་ཕྲན་བསྟན་ཞེས་བྱ་བ་འདིས་མཛད་པ་འདི་ལྟར་
བསྟན་ པ་ འདི་ ནི་ གདུལ་ བྱ་རྣམས་ལ་ཐབས་མཁས་ཀྱི་མན་ངག་རྒྱ་ཆེན་ པོ་
འདོམས་པའི་ཕྱིར་མཛད་པ་ཡིན་ཏེ། གནས་བརྟན་འདིའི་སྔོན་གྱི་བྱུང་བ་རྣམས་
ཤེས་ན་བློ་གྲོས་ཅན་རྣམས་ལ་ལས་འབྲས་ལ་ངེས་པ་བསྐྱེད་པ་དང་། སྟོན་པའི་
བསྟན་པ་ལ་ཡིད་ཆེས་རྙེད་པ་དང་། ལམ་སྒོམ་པ་ལ་སྤྲོ་བ་འཕེལ་བར་འགྱུར་བ་
སོགས་དགོས་པ་མང་བས་འདུལ་བ་ལུང་ལས། ཇི་ ལྟར་གསུངས་པ་ཅུང་ཟད་
བརྗོད་ན། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ། དགེ་སློང་མ་
བཅུ་གཉིས་སྡེས་ལམ་པ་ལ་གནོད་པ་བྱའོ་སྙམ་པ་ལས་ཕན་པ་ཉིད་བགྱིས་པ་ལ་
གཟིགས། སྟོན་པས་བཀའ་སྩལ་པ། ད་ལྟར་དུ་མ་ཟད་སྔོན་ཡང་གནོད་པ་བྱའོ་
སྙམས་པ་ལས་ཕན་པ་བྱས་པ་ཉོན་ཅིག །སྔོན་རི་བྲག་ཤིག་ན་བྲམ་ཟེ་ཞིག་གིས་
ཆུང་མ་བླངས་ནས་དགའ་མགུར་སྤྱད་པས་བུ་བཅུ་གཉིས་བྱུང་སྟེ། དེ་དག་ཁྱིམ་
འབུབས་སུ་བཅུག་གོ །རེ་ཤིག་ན་དེའི་ཆུང་མ་ཤི། བྲམ་ཟེ་དེ་ཡང་རྒས་ནས་མྱ་
ངན་གྱིས་མིག་ལོང་ངོ༌། །དེའི་མནའ་མ་བཅུ་གཉིས་འདི་ཁྱིམ་ཐབ་ཕྱི་རོལ་ཏུ་སོང་
བའི་ཚེ་སྐྱེས་པ་གཞན་དང་འགྲོགས་པས། དེ་སྒྲ་ལ་མཁས་པས་སྐྱེས་པ་གཞན་གྱི་
སྒྲ་ཐོས་ནས་མནའ་མ་རྣམས་བསྡིགས་པ་དང་། དེ་དག་གིས་དེ་ལ་འབྲས་ཆན་
རྩུབ་པོ་དང་། རྩབ་བསྐོལ་བ་བྱིན་ནོ། །དེས་བུ་རྣམས་ལ་སྨྲས་པ། འདི་དག་གིས་
ཁོ་བོ་ལ་འབྲས་ཆན་རྩུབ་པོ་དང་རྩབ་བསྐོལ་བ་བྱིན་ནོ། །དེ་དག་གིས་ཆུང་མ་ལ།
ཅིའི་ཕྱིར་དེ་ལྟར་བྱས། དེ་དག་ན་རེ། ཡབ་ཀྱི་བསོད་ནམས་ཟད་པས་སྣོད་དུ་
223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འབྲས་འཐུག་པོ་ཆེ་སྩལ་ན་འབྲས་ཆེན་རྩུབ་པོ་དང་། ཞོ་སྩལ་བ་རྩབ་བསྐོལ་བར་
འགྱུར་རོ། །ཅིའི་ཕྱིར་དེ་ལྟར་འགྱུར། ཐུགས་མི་ཆེས་ན་མངོན་སུམ་དུ་བགྱིའོ། །
དེ་དག་གིས་རྫ་མཁན་ལ་རྗེའུ་ཁ་གཅིག་ལ་ནང་གཉིས་ཡོད་པ་ནུས་སམ་ནུས་སོ་
ཞེས་ རྗེའུ་ཁ་གཅིག་ལ་ནང་གཉིས་ཡོད་པ་བྱས་ནས། དེ་དག་གིས་ རྗེའུའི་ནང་
གཅིག་ཏུ་རྩུབ་པོ་བླུགས། ནང་གཅིག་ཏུ་འབྲས་འཐུག་པོ་ཆེ་བླུགས། རྗེའུ་ཅིག་
ཤོས་ཀྱི་ནང་གཅིག་ཏུ་ཞོ་བླུགས། ནང་གཅིག་ཏུ་ རྩབ་མོ་བླུགས། གཡོས་བྱས་
ནས་ཁྱིམ་ཐབ་ལ་སྨྲས་པ། རྗེའི་སྲས། དང་པོར་ཡབ་ལ་གསོལ་ལམ། ཁྱེད་ཅག་
གསོལ། ཡབ་ལ་གསོལ་གཅིག །འབྲས་ཆན་རྩུབ་པ་དང་ རྩབ་གྱོས་པོ་ལ་བྱིན།
འབྲས་འཐུག་པོ་ཆེའི་ཆན་དང་ཞོ་ཁྱིམ་ཐབ་ལ་བྱིན་ནོ། །བུ་རྣམས་ཀྱིས་སྨྲས་པ།
ཡབ་ཀྱི་བསོད་ནམས་ཟད་དེ། མངོན་སུམ་དུ་རྗེའུ་གཅིག་གི་ནང་དུ་བཙོས་པ་ལ།
ཡབ་ཀྱི་ཞལ་དུ་འབྲས་ཆེན་རྩུབ་པོ་དང་རྩབ། བདག་ཅག་རྣམས་ཀྱི་ཁར་འབྲས་
འཐུག་པོ་ཆེའི་ཆན་དང་ཞོ་མཆིས་པས་བུད་མེད་ཀྱིས་མ་ནོངས་སོ། །ཞེས་སྨྲས་པ་
ན། ཕ་རྒད་པོ་དེས་བསམས་པ། ཁོ་བོས་ལེགས་པས་བཙལ་བ་བརྒྱད་དག་གིས་
ལོངས་སྤྱོད་བསྒྲུབས་ན། ཅིའི་ཕྱིར་བསོད་ནམས་ཟད་སྙམ་ནས། དེ་དག་གིས་མ་
ཚོར་བར་ལྐོག་ཏུ་ཚང་མང་དུ་སོང་སྟེ་ལག་ནོམས་བྱས་པས་རྗེའུ་ཁ་གཅིག་ལ་ནང་
གཉིས་ཡོད་པ་དག་རྙེད་ནས་དེ་དག་སྦས་ཏེ། བུ་རྣམས་འོངས་པ་ན། བུ་དག་ཁོ་
བོའི་བསོད་ནམས་ ཟད་ པ་ལ་ ལྟོས། ཞེས་རྗེའུ་དེ་དག་བསྟན་ནས། བུ་རྣམས་
གཞན་གྱི་ ཁྱིམ་དག་ན། །རྗེའུ་ གཅིག་ ལ་ ཁ་གཅིག་ཡོད། །བདག་ཅག་ སྐལ་པ་
མེད་རྣམས་ཀྱི། །རྗེའུ་ནང་གཉིས་ལའང་ཁ་ཅིག་ཡོད། །ཅེས་སྨྲས་པ་ན་བུ་དེ་དག་
ཤིན་ཏུ་བརྡེགས་པ་དང༌། དེ་ནས་ཆུང་མ་རྣམས་ཀྱིས་འདི་བསད་དོ་སྙམ་ནས།
- 224 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྦྲུལ་ཁས་བསྡིགས་པ་ཞིག་འོངས་པ་ལ། སྦྲུལ་ཡོད་དམ། ཤིའམ་གསོན་པ། ཤི་
བའོ། །དེས་བསམས་པ། འདི་དག་ལ་སྦྲུལ་ཤི་བས་ཅི་བྱ། བྲམ་ཟེ་འདི་གསོད་
འདོད་དོ་སྙམ་ནས། སྤྲུལ་ཁྲོས་པའི་དུག་ནི་མགོ་བོ་དང་མཇུག་མ་གཉིས་སུ་འཕོ་
བས། དེས་སྦྲུལ་ནག་པོ་ཁྲོས་པར་བྱས་ཏེ་མགོ་མཇུག་བཅད་ནས་རྐེད་པའི་ཆ་དེ་
དག་ལ་བྱིན་ནོ། །དེ་དག་གིས་ཡབ་ཕོ་ཤའི་ཁུ་ཤ་གསལ་ལམ། དེས་བསམས་པ་
འདི་དག་གིས་བདག་ལ་ཅིའི་ཕྱིར་ཕོ་ཤའི་ཁུ་བ་ ལྡད། དུག་བྱིན་ནས་གསོད་
འདོད་དོ་སྙམ་ནས་བསམས་པ། ཤི་ཡང་བླ་ཡི་བཏུང་ངོ་སྙམ་ནས་འཐུངས་པ་
དང་། དེའི་ རླངས་ པས་ ལིང་ ཐོག་ བྱིད་ ནས་ མིག་ གི་ མཐོང་ ངོ༌། །བསྣོན་ དུ་
བཞུགས་པའི་ཐབས་བྱའོ་སྙམ་ནས་ས་ལ་འགྱེལ་ཏེ་ཁོ་བོ་ཤི་ལ་ཐུག་གོ་བྱས་པས།
དེ་དག་གིས་མྱུར་དུ་ཤི་ན་སྙམ་ནས། ཡབ། ཡང་གསོལ་དང་གསོས་པར་འགྱུར་
རོ། །དེས་ཡང་འཐུངས་པ་དང་། དེའི་རླངས་པས་ལིང་ཐོག་བྱེད་དེ། སྔ་ཁོ་བཞིན་
དུ་གསལ་བར་མཐོང་ནས་ཅང་མི་སྨྲའོ། །མནའ་མ་རྣམས་ཀྱིས་སྔར་བཞིན་བག་
མེད་པ་བྱས་པ་དང༌། དེས་དབྱུག་པ་ཐོགས་ཏེ། ཁོ་བོས་མི་མཐོང་སྙམ་མམ། སྔར་
བཞིན་གསལ་བར་མཐོང་གིས་ཕྱིན་ཆད་བག་ཡོད་པར་སྤྱོད་ཅིག་ཅེས་སྨྲས་སོ། །
དེའི་དུས་ཀྱི་བྲམ་ཟེ་ནི་ལམ་པ། མནའ་མ་བཅུ་གཉིས་ནི་བཅུ་གཉིས་སྡེའོ། །དེའི་
ཚེ་ ཡང་ གནོད་ པ་ བྱའོ་ སྙམ་ པ་ ལས་ ཕན་ པ་ བྱས་ སོ། །ཞེས་ བཀའ་ སྩལ་ཏོ། །
གནས་བརྟན་འདི་སྟོན་པས་ཕྱག་བདར་གྱི་གདམས་ངག་ལ་བརྟེན་ནས་དགྲ་
བཅོམ་པའི་གོ་འཕང་ལ་འགོད་པར་མཛད་པའི་ཚུལ་དེ་ལ། སྟོན་པའི་འཁོར་དུ་
བྱོན་པའི་དགེ་སློང་རྣམས་ཀྱིས་འདི་ལྟར་ལམ་ཕྲན་བསྟན་འདི་གདམས་ངག་ཆུང་
ངུས་གྲོལ་བའི་རྒྱུ་གང་ལགས་ཞེས་ཞུས་པ་ན། སྟོན་པས་འདི་ལྟར་གསུངས་ཏེ།
25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ལམ་ཕྲན་བསྟན་འདི་ད་ལྟར་གདམས་ངག་ཆུང་ངུས་གྲོལ་བར་བྱས་པར་མ་ཟད།
སྔོན་རི་བྲག་ཤིག་ན་ཁྱིམ་བདག་གཅིག་ལ་བུ་བྱུང་ནས། ཆུང་མ་ལ། བཟང་མོ།
བདག་ཅག་ལ་བུ་ལོན་འཕྲོག་པ་བྱུང་གིས་ཁོ་བོ་ཟོང་ཐོགས་ཏེ་རྒྱ་མཚོར་འཇུག་
གོ །ཞེས་སྨྲས་པ་ན། ཆུང་མ་དེས་དེ་བཞིན་དུ་མཛོད་ཅིག་ཅེས་སྨྲས་སོ། དེ་ནས་
དེས་བསམས་པ། ཆུང་མ་འདི་ལ་ཀར་ཤ་པ་ན་མང་པོ་གཏད་ན་སྐྱེས་པ་གཞན་
དང་འགྱུར་བ་བསྟེན་པར་འགྱུར་རོ་སྙམ་ནས་ཀར་ཤ་པ་ན་ཅུང་ཟད་ཅིག་བྱིན།
དེའི་ཆུང་མའི་གྲོགས་ཚོང་དཔོན་ཞིག་ལ་ཀར་ཤ་པ་ན་མང་པོ་གཏམས་ནས། ཁོ་
བོའི་ཆུང་མ་ཟས་གོས་ཉམས་ན་བྱིན་ཅིག་ཟེར་ནས་རྒྱ་མཚོར་ཞུགས་པ་དང་
ཤིའོ། །བུ་དེ་ཆུང་མས་ཉེ་དུ་དང་ལག་མཐུས་བསྐྱེད་ནས་ཆེར་སྐྱེས་པ་དང༌། མ།
བདག་གི་ཕའི་ལས་གང་ཡིན། དེས་བཤད་ན་རྒྱ་མཚོར་སོང་དོགས་ནས་འདི་ཉིད་
ན་ཚོང་བྱེད་པའོ། །ཀར་ཤ་ན་བྱིན་ཅིག་བདག་གིས་ཀྱང་ཚོང་བྱའོ། ཁྱོད་ཀྱང་ཉེ་
དུ་དང་ལག་མཐུས་བསྐྱེད་ཀྱིས། ཁོ་མོ་ལ་ཀར་ཤ་པ་ན་ག་ན་ཡོད། ཚོང་དཔོན་
འདི་ཁྱོད་ཀྱི་ཕའི་ཆུང་འགྲོགས་ཡིན་གྱི་འདི་ལས་ཀར་ཤ་པ་ན་ལོང་ལ་ལས་གྱིས་
ཤིག །དེ་ཚོང་དཔོན་གྱི་གན་དུ་སོང་བ་དང་། ཚོང་དཔོན་དེ་ཡང་མི་ཞིག་གི་ལན་
གསུམ་དུ་ཚོང་ལ་དོར་བྱས་པས་དེ་ལ་ནན་ཏུར་བྱེད་ཅིང་འདུག་པ་ན། དེའི་ཁྱིམ་
ནས་བུ་མོ་མངག་གཞུག་མས་ཕྱག་དར་གྱི་སྟེང་དུ་བྱི་བའི་རོ་ཞིག་བཞག་སྟེ། དོར་
བར་བརྩམས་པ་དང༌། ཚོང་དཔོན་གྱིས་མི་དེ་ལ་སྨྲས་པ། གང་ནུས་པ་ཡིན་ན་བྱི་
རོ་འདིས་ཀྱང་བདག་ཉིད་འཛིན་པར་ནུས་སོ། །ཞེས་སྨྲས་པ་ན། ཁྱེའུ་དེས་དེ་
ཐོས་ནས། འདི་ བདག་ ཉིད་ཆེན་ པོ་ ཡིན་ པས་ བྱུང་ རྒྱལ་དུ་མི་སྨྲའོ་ སྙམ་སྟེ་བྱི་
རོ་ཁྱེར་ནས་ཚོང་དུས་སུ་སོང་ངོ༌། །ཚོང་ཁང་དེ་ན་བྱི་ལ་ཞིག་བཏགས་འདུག་པ་
- 226 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
ལ་བྱི་རོ་དེ་བསྟན་པས། དེས་མཆོང་བར་བརྩམས་པ་དང་། ཚོང་པ་དེ་ན་རེ། བྱི་
བའི་རོ་དེ་བྱི་ལ་འདི་ལ་བྱིན་ཅིག །རིན་དགོས་སོ། །དེས་དེ་ལ་སྲན་མ་དག་གིས་
སྙིམ་པ་བཀང་ནས་བྱིན་ནོ། །བདག་གིས་འདི་འཆོས་ན་གཞི་ཆད་པར་འགྱུར་
སྙམ་སྟེ། སྲན་མ་བཟོས་ནས། ཆུ་གྲང་མོས་རིལ་བ་བཀང་སྟེ་ཤིང་ཐུན་ངལ་བསོ་
བའི་ཕྱོགས་སུ་བསྡད་པ་དང་། ཤིང་ཐུན་དག་ལྷགས་པ་ལ་ཤིང་ཁུར་ཞོག་ལ་ཡུད་
ཙམ་ཞིག་ངལ་སོ་ཞིག །དེ་དག་གིས་ཤིང་ཁུར་བཞག་པ་དང་། དེས་དེ་དག་ལ་
སྲན་མ་ཉུང་ཟད་རེ་བྱིན་ནས་ཆུ་གྲང་མོའང་འཐུང་དུ་བཅུག་གོ །ཤིང་ཐུན་རྣམས་
ཀྱིས་སྨྲས་པ། ཁྱོད་གར་འགྲོ། ཤིང་འཐུ་རུ་འགྲོའོ། ཁོ་བོ་ཅག་སྔར་དོང་ནའང་ད་
འཁོར་བ་ཡིན། ཁྱོད་སོང་ན་ནམ་འཁོར་བར་འགྱུར་ཞེས་དེ་དག་གིས་དེ་ལ་ཤིང་
རེ་རེ་བྱིན་ནོ། །ཤིང་རེ་རེ་པོ་དེས་དེའི་ཤིང་ཁུར་ལོངས་ནས་བཙོངས་ཏེ་སྲན་མ་
ཉོས་ནས་བརྔོས་ཏེ་ཆུ་གྲང་མོས་བུམ་པ་བཀང་ནས་ཡང་ཕྱོགས་དེར་བསྡད་པ་
དང༌། ཤིང་ཐུན་པ་ལྷགས་པ་ལ་སྲན་མ་དང་ཆུ་བྱིན་པས། ཤིང་ཐུན་པ་རྣམས་ན་
རེ། ཁྱོད་སྲན་མ་དང་ཆུ་ཐོགས་ལ་འདིར་སྡོད་ཅིག ཁོ་བོ་ཅག་གིས་གོང་ཤིང་ཁྱེར་
ཏེ་འོང་ངོ༌། །དེས་ཉི་མ་རེ་རེ་བཞིན་དེ་བཞིན་དུ་བྱས་ནས་ཁྱེད་ཅག་ཤིང་ཁུར་ཚོང་
དུས་སུ་མ་ཁྱེར་བར་ཁོ་བོའི་ཁྱིམ་དུ་ཞོག་ཅིག །རིན་བསྡོམས་ཏེ་སྦྱིན་ནོ། །དེ་དག་
གིས་ཤིང་ཁུར་དེའི་ཁྱིམ་དུ་བཞག་གོ །དུས་གཅིག་ན་ཉི་མ་བདུན་དུ་ཡུལ་ངན་
བྱུང་སྟེ། དེས་ཤིང་བཙོངས་པས་ཁེ་སྤོགས་མང་པོ་གྲུབ་བོ། །དེས་བསམས་པ།
ཤིང་ཚོང་བ་ནི་ཐ་ཆད་ཡིན་ཏེ། ཙན་དན་གྱིས་འཚོ་ནའང་ཤིང་གིས་འཚོ་བར་ཟད་
པས་བཟའ་བཅའ་བཙོང་ངོ་སྙམ་ནས་བཙོངས་པས་ཁེ་སྤོགས་མང་པོ་གྲུབ་བོ། །
དེ་བཞིན་དུ་སྤོས་དང་། དབྱིག་བཙོངས་པས་དབྱིག་བཙོང་བ་ཐམས་ཅད་ཟིལ་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གྱིས་མནན་པས། མིང་བྱི་དབྱིག་པ་ཞེས་བྱ་བར་གྱུར་ཏོ། །དེའི་ཚེ་དབྱིག་འཚོང་
བ་དག་ན་རེ། མི་གླང་པོ་ཆེའི་གཉའ་བར་ཞོན་ནས་རྟའི་རྒྱབ་ཏུ་ཞོན། དེ་ནས་རྐང་
གིས་འགྲོ་བ་བཞིན་དུ་བྱི་དབྱིག་པ་འདི་ཡང་ཕ་མེད་རྒྱ་མཚོར་གྲུ་པོ་ཆེ་སྤྱོད་པ་
ལས། ད་ ལྟ་ དབྱིག་ འཚོང་ ངོ༌ ཞེས་ ཟེར་ བ་ བྱི་ དབྱིག་ པས་ ཐོས་ ནས་ མ་ ལ་
དྲིས་པས་འདིས་འགའ་ཞིག་ལས་ཐོས་ཀྱིས་བདག་གིས་རྫ་སྨྲ་བ་ཚུལ་མིན་ནོ་སྙམ་
ནས། བདེན་ ནོ། །བདག་ ཀྱང་ རྒྱ་ མཚོ་ ཆེན་ པོར་ འཇུག་ གོ །བུ། འདི་ ཉིད་ དུ་
འདུག་ཅིག་ཡང་ཡང་ཞུས་པས་གནང་བ་དང་། བྱི་དབྱིག་པས་ཚོང་པའི་ཚོགས་ལ་
ཁྱེད་ཅག་ཤོ་གམ་དང་། ལ་གཅན་དང༌། གྲུ་བཙས་མེད་པར་རྒྱ་མཚོར་འཇུག་པར་
སྤྲོ་བ་དེས་རྒྱ་མཚོར་འཇུག་པའི་ཟོང་སྟ་གོན་གྱིས་ཤིག །ཅེས་དྲིལ་བསྒྲགས་སོ། །
དེ་ནས་ཚོང་པ་ལྔ་བརྒྱས་སྟ་གོན་བྱས་ནས་དགེ་མཚན་དང་བཀྲ་ཤིས་དང་དགེ་
བར་འགྱུར་བ་བྱས་ཏེ། ཁལ་པ་མང་པོ་ལ་ཁལ་བཀལ་ནས་རྒྱ་མཚོར་འཕགས་
སོ། །དེ་ལ་མི་ལྔ་ཡོད་དེ། བཟའ་བཏུད་སྦྱོར་བ་སྡུད་པར་བྱེད་པ་དང་། རྩོད་པ་ཞི་
བར་བྱེད་པ་ཚར་གཅོད་པ་དང༌། གྲུ་འཆོས་པ་བྱི་དོར་བ་དང་། རླུང་གཡོ་ཐོགས་
པ་དང་། རྒྱུ་སྐར་ལ་ལྟ་བ་སྟེ་ལྔའོ། །མཐར་གྱི་རྒྱ་མཚོའི་འགྲམ་དུ་ཕྱིན་པ་དང་།
ཚོང་པ་དེ་དག་གིས་རྒྱ་མཚོ་ཆེན་པོ་མཐོང་ནས་སྐྲག་སྟེ་གྲུ་བོ་ཆེར་འཇུག་མི་སྤྲོ་
ནས། དེད་དཔོན་གྱིས་རླུང་གཡོར་ཐོགས་པ་ལ་རྒྱ་མཚོའི་བསྔགས་པ་ཇི་ལྟ་བ་
བཞིན་དུ་སྒྲོགས་ཤིག་ཅེས་སྨྲས་པ་ན། རླུང་གཡོར་ཐོགས་པ་དེས། འཛམ་བུ་གླིང་
པའི་ཚོང་པ་ཤེས་ལྡན་དག་ཉོན་ཅིག །རྒྱ་མཚོ་ཆེན་པོ་འདི་ན་ནོར་བུ་དང་། བཻཌཱུརྱ་
དང་། མན་ཤེལ་དང་། བྱུ་རུ་དང་། དངུལ་དང་། ས་ལེ་སྦྲམ་དང་། རྡོའི་ སྙིང་ པོ་
དང༌། སྤུག་དང་། མུ་ཏིག་དམར་པོ་དང་། གཡས་སུ་འཁྱིལ་བ་དག་ཡོད་ཀྱིས་སུ་
- 228 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཕ་མ་ལ་སོགས་པ་ལེགས་པར་བདེ་བས་ཚིམ་པར་བྱ་བ་དང་། དགེ་སྦྱོང་དང་བྲམ་
ཟེ་ལ་ཡོན་འབུལ་བར་འདོད་པ་དེས་རྒྱ་མཚོ་ཆེན་པོར་ཞུགས་ཤིག །འཇིག་རྟེན་
ན་འབྱོར་པ་འདོད་པ་མང་བས་ཕལ་ཆེར་ཞུགས་ནས་གྲུས་མི་བཟོད་པར་གྱུར་པ་
དང༌། དེད་དཔོན་གྱིས་རླུང་གཡོར་ཐོགས་པ་ལ་རྒྱ་མཚོའི་བསྔགས་པ་མ་ཡིན་པ་
བརྗོད་ཅིག །ཅེས་སྨྲས་པ་ན། དེས། ཀཱ་ཡེ་ཤེས་ལྡན་དག་ཉོན་ཅིག །རྒྱ་མཚོ་ཆེན་
པོ་ནི་ཉ་ཆེན་དང་། ཉ་ཆེན་མིད་དང་། ཉ་ཆེན་མིད་མིད་དང་། ཆུ་རླབས་དང་། ཆ་
ཀློང་དང་། ཆུ་སྲིན་ཀུརྩི་ར་དང་། ཆུ་སྲིན་བྱིས་པ་གསོད་དང༌། ཆུའི་རིལ་ཐུག་པོ་
དང༌། རླུང་ནག་པོ་དང་། ཆོམ་རྐུན་པ་ནོར་འཕྲོག་པ་དག་གིས་ཁྱེད་ཅག་སྲོག་དང་
འབྲལ་བར་ འགྱུར་གྱི། བདག་དང་། ཕ་མ་དང་། གཉེན་འདོད་པ་ དེ་མ་ འཇུག་
ཅིག །ཅེས་བསྒྲགས་པ་ན། འཇིག་རྟེན་ན་སྔར་མ་མང་བས་ཕལ་ཆེར་ཕྱིར་བྱུང་བ་
དང༌། དེ་ནས་གྲུས་བཟོད་ནས། ཉེག་ཐག་དཀྲོལ་ཏེ་གྲུ་བོ་ཆེ་རླུང་གཡོར་ཆེན་པོ་
ཐོགས་པས་ལེགས་པར་བཟུང་བ། རླུང་གིས་སྟོབས་ཀྱིས་བསྐྱོད་པ་སྤྲིན་ཆེན་པོ་
བཞིན་དུ་སོང་སྟེ། རྗེས་སུ་མཐུན་པའི་རླུང་གིས་ཕུལ་ནས་རིན་པོ་ཆེའི་གླིང་དུ་
ཕྱིན་པ་དང༌། རླུང་གཡོར་ཆེན་པོ་ཐོགས་པས། ཤེས་ལྡན་དག་ཉོན་ཅིག །འདི་ན་
ནོར་བུ་མཆིང་བུ་རིན་པོ་ཆེ་འདྲ་བ་དག་ཡོད་པས། བརྟགས་ཤིང་བརྟགས་ཤིང་
ཕྱིས་འགྱོད་པར་མི་འགྱུར་བར་རིན་པོ་ཆེ་ལོང་ཞིག །འདི་ན་སྲིན་མོ་ཁྲུང་ཁྲུང་
བཞོན་ནུ་མ་ཞེས་བྱ་བ་ཡོད་པ་དེས་སྐྱེས་པ་རྣམས་མ་རུང་བར་བྱེད་པས་བསྙེན་
པར་མི་བྱའོ། །མྱོས་པར་འགྱུར་བའི་འབྲས་བུ་དག་ཡོད་པས། དེ་ཟོད་ན་ཞག་
བདུན་ མྱོས་ པར་ འགྱུར་ བས་ མི་བཟའོ། །འདིར་ ཞག་བདུན་ ལས་ འདས་པར་
འཁོར་ན་མི་མ་ཡིན་གྱིས་མི་བཟོད་པས་གྲུ་བོ་ཆེ་རླུང་གིས་འཁྱེར་བས་དེ་ལ་མ་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཐུག་ པར་ བྱའོ། །ཚོང་ པ་ རྣམས་ ཀྱིས་ བག་ ཡོད་ པས་ རིན་ པོ་ ཆེ་ ལེགས་ པར་
བརྟགས་ཤིང་གྲུ་བོ་ཆེ་བཀང་ནས། མཐུན་པའི་རླུང་གི་བདས་ཏེ་འཛམ་བུ་གླིང་དུ་
ཕྱིན་ཏོ། །དེ་ལྟར་ལན་བདུན་གྲུབ་ནས་འབྱོར་པ་རྒྱ་ཆེན་པོ་དང་ལྡན་པར་གྱུར་པ་
ན། མས། ཁྱིམ་ཕུབ་ཅིག །ཅེས་ སྨྲས་ པ་ན་ཚོང་དཔོན་ བྱི་དབྱིག་ པས་ བུ་ལོན་
བཅལ་ནས་དབུབ་བོ། །ཞེས་ བརྗོད་པ་ན། མས། ཕ་དང་མེས་པོ་ནས་བུ་ལོན་
མེད་ན་བུ་ལོན་གང་ནས་བྱུང་། མ། ཁོ་བོ་ཉིད་ཤེས་སོ་ཞེས་རིན་པོ་ཆེ་སྣ་བཞི་
ལས་བྱས་པའི་བྱི་བ་བཞི་བྱེད་དུ་བཅུག །སྤྲོག་མ་གསེར་གྱིས་བཀང་སྟེ་བྱི་བ་བཞི་
པོ་ཕྱོགས་བཞིར་བཞག་ནས་ཚོང་དཔོན་གན་དུ་སོང་བ་དང་། དེ་བྱི་དབྱིག་པའི་
བསྔགས་པ་བརྗོད་ཅིང་འདུག་སྟེ། དེས་རྩ་དང་བོང་བ་ལ་སོགས་པ་བླངས་པ་
ཐམས་ཅད་གསེར་དུ་འགྱུར་ཏེ། བསོད་ནམས་དང་དབང་ཆེ་བར་གྲགས་པ་ལ་
ལྟོས་ཟེར་རོ། །དེ་སྒོ་ན་འདུག་པ་སྒོ་བས་བརྗོད་པ་དང་། ནང་དུ་ཐོངས་ཤིག དེ་
ནང་དུ་ཞུགས་ནས། ཚོང་དཔོན་འདི་ནི་གཞི་ལགས། འདི་ནི་ཁེ་སྤོགས་ལགས་
ཀྱིས་བཞེས་ཤིག །ངས་ཅི་ཡང་བྱིན་པ་མི་དྲན་ནོ། །དེས་དྲན་པར་བྱས་པ་དང༌།
ཁྱོད་སུའི་བུ་ཡིན། ཆེ་གེ་མོའི་བུའོ། །འོ་ན་དེ་ངའི་ཆུང་གྲོགས་ཡིན་པས། དེས་ང་
ལ་ཀར་ཤ་པ་ན་བཅོལ་བ་ཡོད་ཀྱི་ཟེར་ནས། གསེར་གྱི་རིལ་བ་ཆུས་བཀང་བའི་
མཆོད་ཡོན་གྱིས་བསུ་སྟེ། དེ་ལ་བུ་མོ་རྒྱན་གྱིས་བརྒྱན་པ་ཆུང་མར་བྱིན་ནོ། །དེའི་
དུས་ཀྱི་ཚོང་དཔོན་ནི་ངའོ། །བྱི་དབྱིག་པ་ནི་ལམ་པ་ཡིན་ཏེ། དེའི་ཚེ་གདམས་
ངག་ཅུང་ཞིག་གིས་དབང་ཕྱུག་གི་བདག་པོ་བཞག་ལ། ད་ལྟ་གདམས་ངག་ཅུང་
ཟད་བྱིན་པས་མྱང་འདས་ལ་བཞག་གོ །ཡང་དགེ་སློང་རྣམས་ཀྱིས་སྟོན་པ་ལ་
ཞུས་པ། ལམ་ཕྲན་བསྟན་འདི་ཐོག་མར་དབང་པོ་ཤིན་ཏུ་བུལ་བ་འདི་ལྟར་འབྱུང་
- 230 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བའི་ རྒྱུ་ གང་ ལགས། ཞེས་ཞུས་པས། བཅོམ་ ལྡན་ འདས་ ཀྱིས་ བཀའ་སྩལ་པ།
འདི་འོད་སྲུང་གི་བསྟན་པ་ལ་དགེ་སློང་སྡེ་སྣོད་གསུམ་པར་གྱུར་ཏེ། ཆོས་ཀྱི་སེར་
སྣས་ཆོས་ཚིགས་གཅིག་ཙམ་ཡང་མ་བསྟན་ཏོ། །ཡར་རི་བྲག་ཅིག་ན་ཕག་འཚོང་
ཞིག་འདུག་སྟེ། ཆུ་ཀླུང་གི་ཕར་ཚུར་དུ་དུས་སྟོན་བྱུང་སྟེ་ཕག་འཚོང་དེས་བསམས་
པ། ཕག་དག་བསད་ན་ཤ་དེ་སྙེད་ཉོ་མི་མི་འོང་གིས་གསོན་པོར་ཁྱེར་ནས་འཕྲལ་
ལ་བསད་ཅིང་བཙོང་ངོ་སྙམ་སྟེ། ཕག་མང་པོ་སྤེལ་ནས་གྲུར་བཙུད་པ་དང་། དེ་
དག་གིས་བསྐྱོད་པས་གྲུ་རྡིབ་ནས་ཕག་ཚོང་བ་ཡང་ཆུས་ཁྱེར་བ་ན། དེའི་ཕར་
འགྲམ་ན་རང་རྒྱལ་ལྔ་བརྒྱ་ཙམ་འཁོད་པའི་གཅིག་གིས་དེ་དྲངས་ཏེ་བྱེ་མ་བརྡལ་
བའི་སྟེང་དུ་ཁུ་བུག་ཏུ་བཞག་པས་བསོས་ཏེ་དྲན་པ་རྙེད་ནས་ལངས་པ་དང་མིའི་
རྐང་རྗེས་མཐོང་ནས་དེའི་རྗེས་སུ་སོང་བ་དང་། རང་སངས་རྒྱས་ལྔ་བརྒྱ་མཐོང་
ནས་དེ་དག་ལ་ལོ་མ་དང་འབྲས་བུ་དང་སོ་ཤིང་གིས་བསྙེན་བཀུར་བས་དེ་དག་
གིས་ལྷུང་བཟེད་ཀྱི་ལྷག་མ་བྱིན་ནོ། །རང་སངས་རྒྱས་དེ་དག་སྐྱིལ་ཀྲུང་བཅས་ཏེ་
བསམ་གཏན་བྱེད་པ་ན་དེ་ཡང་མཐའ་གཅིག་ཏུ་འདུག་ནས་སྐྱིལ་ཀྲུང་བཅས་ཏེ་
བསམ་གཏན་བྱས་པས་འདུ་ཤེས་མེད་པའི་སྙོམས་འཇུག་བསྐྱེད་ནས་འདུ་ཤེས་
མེད་པའི་ལྷར་སྐྱེས་སོ། །ཆོས་ཀྱི་སེར་སྣ་དང་། ཕག་བསད་པ་དང་། འདུ་ཤེས་
མེད་པའི་ལྷ་ནས་སྐྱེས་པས་བུལ་བ་ཡིན་ནོ། །དེ་བས་ན་གདམས་ངག་མེད་པ་ལ་
ཉེས་དམིགས་འདི་དང་གཞན་དག་ཀྱང་ཡོད་པས་གདམས་ངག་མེད་པས་བསྒོམ་
པར་མི་བྱའོ། །ཞེས་བཀའ་སྩལ་ཏོ། །སྟོན་པ་མཉན་ཡོད་ནས་རྒྱལ་པོའི་ཁབ་ཏུ་
གཤེགས་པ་འཚོ་བྱེད་ཀྱི་ཐོས་ནས་སྟོན་པའི་སྤྱན་སྔར་སོང་སྟེ་སང་བདག་གི་སྡུམ་
པར་བསོད་སྙོམས་གསོལ་བར་ཅི་གནང་། སྟོན་པ་ནི་བསྙེན་པར་དཀའ་བ་དང་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཟོད་པར་དཀའ་བ་ཡིན་པས་མ་ནུས་པར་ཀུན་དགའ་བོ་ལ་ལམ་པ་མ་གཏོགས་
སོ་ཞེས་ཞུས་སོ། །ཀུན་དགའ་བོས་ཀྱང་ལམ་པ་ལ་དེ་ལྟར་གོ་བར་བྱས་སོ། །སང་
སྤྱན་དྲངས་ནས་གདན་ལ་བཞུགས་པ་ན་བཅོམ་ལྡན་འདས་ཀྱིས་ཀུན་དགའ་བོ་
ལམ་པའི་བྱུག་རིས་ཞོག་ཅིག་ཅེས་བཀའ་སྩལ། དེ་ནས་འཚོ་བྱེད་གསེར་གྱི་རིལ་
པ་ཐོགས་ཏེ་རྒན་པའི་མཐར་འདུག་པ་དང་། སྟོན་པས་ཆབ་མ་བཞེས་སོ། །འཚོ་
བྱེད་ཀྱིས་བཅོམ་ལྡན་འདས་ཅིའི་སླད་དུ་ཆབ་མི་བཞེས་ཞེས་ཞུས་པ་ན་བཅོམ་
ལྡན་འདས་ཀྱིས་དགེ་འདུན་མ་ཚོགས་སོ། །སུ། ལམ་པའོ། །དེ་བདག་གི་གཡར་
མ་དྲངས་སོ། ཁྱོད་ཀྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་སྤྱན་མ་
དྲངས་ སམ། སྤྱན་དྲངས་ ལགས་སོ། །ཅི་ ལམ་ པ་ དགེ་ འདུན་ ལས་ ཕྱི་རོལ་ཏུ་
འགྱུར་ པ་ཡིན་ནམ། མ་ལགས་སོ། །སོང་ལ་བོས་ཤིག །བོས་ལ་གུས་པར་མི་
བྱའོ་སྙམ་ནས་འབོད་དུ་བཏང་བས། མངགས་པས། ལམ་པ། ཞེས་བོས་པ་དང་
སྟོང་ཉིས་བརྒྱ་ལྔ་བཅུ་སྤྲུལ་ནས་ཐམས་ཅད་ཀྱིས། ཨང་ཞེས་ལན་བཏབ་བོ། །མི་
དེ་འོངས་ཏེ་འཚོ་བྱེད་ལ་སྨྲས་པ། བདག་གིས་ཕྱིན་ནས། ལམ་པ་ཞེས་བོས་པ་ན་
འོ་མའི་ཚལ་ན་སྔར་དགེ་སློང་གང་ཞིག་འཁོད་པ་བཞིན་དུ་དགེ་སློང་དག་གིས་
གང་ཞིང་འཁོད་ནས། ཨང་ཞེས་ཟེར་ན་གང་འབོད། འཚོ་བྱེད་ཀྱིས་སྟོན་པ་ལ་
གསོལ་པ་དང༌། སོང་ལ། ལམ་པ་ཡང་དག་པ་གང་ཡིན་པ་དེ་ཤོག་གྱིས་ཤིག །དེ་
སོང་ནས་ལམ་པ་ཡང་དག་པ་དེ་གཤེགས་སུ་གསོལ། ཞེས་བརྗོད་པ་ན། ལམ་
པས་རྫུ་འཕྲུལ་བསྡུས་ནས་སོང་སྟེ་རང་གི་བྱུག་རིས་སུ་འདུག་གོ །འཚོ་བྱེད་ཀྱིས་
སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟས་བྲིམས་ནས། ལམ་པ་ལ་
མ་གུས་ པར་ བྲིམས་སོ། །སྟོན་པས། ཉན་ཐོས་ཆེན་པོ་ རི་ རབ་དང་འདྲ་བ་ལ་
- 232 -



，
I
ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བརྙས་ཀྱིས་འདིའི་ཡོན་ཏན་སྒྲག་གོ་སྙམ་ནས། ཀུན་དགའ་བོ་ལྷུང་བཟེད་ལེན་པ་
ལ་མ་བྱིན་ནོ། །སྟོན་པའི་ལྷུང་བཟེད་མ་བླངས་པར་གནས་བརྟན་དག་གི་ལྷུང་
བཟེད་མི་ལེན་པས། ལམ་པས་རང་གི་ཡོན་ཏན་བསྒྲག་བཞེད་པར་ཤེས་ནས།
སྟན་ཕྱེད་ལས་འཕགས་ཏེ་ལག་པ་གླང་པོ་ཆེའི་སྣ་ལྟ་བུ་བརྐྱང་ནས་སྟོན་པའི་ལྷུང་
བཟེད་བླངས་པ་དང་འཚོ་བྱེད་ཀྱིས་མཐོང་སྟེ། རྫུ་འཕྲུལ་སྟོན་པ་འདི་སུ་ཡིན་སྙམ་
ནས་ལྷུང་བཟེད་ ཀྱི་ རྗེས་བཞིན་སོང་བ་ དང་ ལམ་ པ་ ཡིན་ པར་ མཐོང་ སྟེ། དེ་
བརྒྱལ་ནས་ས་ལ་འགྱེལ་བ་དང་། ཆུས་བཏབ་པས་དྲན་པ་སོས་ནས་ལམ་པའི་
རྐང་ པ་ གཉིས་ ལ་ གཏུགས་ཏེ་ བཟོད་ པར་ གསོལ་ལོ། །ལམ་ པས། འཚོ་བྱེད།
བཟོད་དོ། །དགེ་སློང་རྣམས་ཀྱིས་ཞུས་པ། འཚོ་བྱེད་ཀྱིས་ལམ་པའི་ཡོན་ཏན་མ་
ཤེས་ཀྱི་བར་དུ་མ་གུས་ལ། ཤེས་ནས་རྐང་པ་གཉིས་ལ་གཏུགས་ཏེ་བཟོད་པ་
གསོལ་བ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། འདི་ལྟར་དུ་མ་
ཟད་དོ། །སྔོན་བྱང་ལམ་ནས་དེད་དཔོན་ཞིག་གིས་རྟ་ལྔ་བརྒྱ་བདས་ནས་ཡུལ་
དབུས་སུ་ཕྱིན་ཏོ། །དེའི་རྒོད་མའི་མངལ་དུ་རྟ་ཅང་ཤེས་ཤིག་ཞུགས་པ་ཕྱིན་ཆད་
རྟ་དེ་དག་སྐད་མི་འབྱིན་པས་དེད་དཔོན་གྱི་བསམ་པ་ལ་རྟ་རྣམས་ལ་ནད་འགའ་
ཞིག་བྱུང་ངམ་ཅི་ཡིན་སྙམ་མོ། །དེ་ནས་རྒོད་མ་དེ་ལ་རྟེའུ་ཕོ་ཞིག་བྱུང་ནས་རྟ་དེ་
དག་སྣ་སྒྲ་མི་འབྱིན་པས། དེད་དཔོན་གྱིས། རྟེའུ་སྐལ་ཆད་འདི་བྱུང་བས་ཉེས་ཏེ་
རྟ་ལ་ནད་བྱུང་ངོ་སྙམ་ནས་རྒོད་མ་དེ་རྟག་ཏུ་ཞོན་ཞིང་། རྩྭ་དང་ཆབ་ཀྱང་མི་སྦྱིན་
ནོ། །དེ་རིམ་གྱིས་མཆོད་གྱུར་ཅེས་བྱ་བའི་གནས་སུ་ཕྱིན་པ་དང་དབྱར་ལ་བབ་
ནས། ད་སོང་ན་རྟའི་རྨིག་པ་འདྲུལ་བས་དབྱར་འདི་ཉིད་དུ་འདུག་གོ་སྙམ་སྟེ་དེ་
ཉིད་དུ་འདུག་གོ །དེ་ན་གནས་པའི་བཟོ་བོ་དག་གིས་དེ་ལ་རང་རང་གིས་བཟོས་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བསྙེན་བཀུར་བྱས་སོ། །དེ་འགྲོ་བའི་ཚེ་བཟོ་བོ་དག་ལ་བགོ་བཤའ་བྱས་སོ། །རྫ་
མཁན་ཞིག་ཀྱང་དེའི་གན་དུ་སོང་བ་དང༌། དེད་དཔོན་དེས་མཐོང་ནས། ཁྱོད་ཧ་
ཅང་འཕྱིས་པས་ངའི་པ་ན་ཐམས་ཅད་བྱིན་ཟིན་ཏོ། །རྟེའུ་དེ་ལ་བཀྲ་མི་ཤིས་པའི་
བློ་སྐྱེད་པས། རྟེའུ་འདི་འདོད་ན་ཁྱེར་ཅིག །མ་ནོངས་ཏེ་འདིས་རྫ་མ་གཅོག་གོ །
རྟེའུ་དེས་རྫ་མཁན་གྱི་རྐང་པ་གཉིས་ལ་བལྡགས་པ་དང་། རྟེའུ་དེ་ལ་ཆགས་ནས་
རང་གི་ཁྱིམ་ལ་ཁྲིད་དོ། །ཆུང་མས་སྨྲས་པ། རྫའི་སྲས་ཁྱོད་ཀྱིས་དེ་ལས་ཅུང་ཟད་
ཐོབ་བམ། རྟེའུ་འདི་ཐོབ་བོ། །འདིས་རྫ་མ་གཅོག་གོ་བྱས་པས། རྟེའུ་དེས་དེའི་
རྐང་པ་གཉིས་ལ་བལྡགས་པ་དང་། དེ་ཡང་ཆགས་སོ། །རྟེའུ་དེ་རྫ་སོ་བཏང་བ་
དང་མ་བཏང་བ་དག་གི་ནང་དུ་འགྲོ་བ་ན་འགའ་ཡང་མི་གཅོག་པ་དང༌། རྫ་
མཁན་གྱིས་ཆུང་མ་ལ་སྨྲས་པ། རྟེའུ་བཟང་པོ་ཞིག་སྟེ་ཤེས་བཞིན་དུ་འགྲོའོ། །རྫ་
མཁན་དེ་ས་ལེན་དུ་སོང་བ་དང་རྟེའུ་དེ་ཡང་ཕྱི་བཞིན་འབྲངས་ཏེ་འོང་ངོ༌། །དེས།
སས་སྒྲོ་བ་བཀང་བ་དང༌། རྟེའུ་དེས་རྒྱབ་བཟེད་ནས་བཀལ་ཏེ་འོངས་པ་དང་།
དེས་ཆུང་མ་ལ་སྨྲས་པ། རྟེའུ་འདི་བཟང་པོ་ཞིག་སྟེ། ཁོ་བོས་ ཕྱིན་ཆད་འཁུར་
དགོས་པར་མི་འགྱུར་རོ། ཁོ་བོས་ས་དག་བཀལ་ནས་བཏང་བར་བྱ་ཡི་ཁྱོད་ཀྱིས་
འདིར་ཕོབ་ཅིག་ཟེར་ནས་ཕུབ་མ་དང་སྲན་ཕུབ་བྱིན་ནོ། །དེའི་ཚེ་ཝཱ་ར་ཎཱ་སི་ན་
རྒྱལ་པོ་ཚངས་བྱིན་ཞེས་བྱ་བ་རྒྱལ་སྲིད་བྱེད་པ་ན་དེའི་རྟ་ཅང་ཤེས་ཤི་ནས་ཉི་
འོག་གི་རྒྱལ་པོ་རྣམས་ཀྱིས་ཐོས་པ་དང་། རྒྱལ་པོ་ཚངས་བྱིན་ལ་ཡང་ན་རྒྱུ་དཔྱ་
བཅོལ། ཡང་ན་ ཕྱི་རོལ་ཏུ་ མ་ འབྱུང་ ཞིག །དེ་ ལྟར་ མི་ བྱེད་ན་གཉའ་བ་ནས་
བཏགས་ཏེ་བཀྲིའོ་ཞེས་སྤྲིངས་པས། རྒྱལ་པོ་ཚངས་བྱིན་དཔྱ་འཇལ་བར་ཡང་མི་
བྱེད། ཕྱི་རོལ་ཏུ་ཡང་མི་འགྲོའོ། །དེད་དཔོན་དེའང་ཝཱ་ར་ཎཱ་སིར་ཕྱིན་པ་རྒྱལ་
- 234 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པོས་ཐོས་ནས་བློན་པོ་རྣམས་ལ་སྨྲས་པ། རྟ་ཅང་ཤེས་ཚོལ་ཅིག །དེད་དཔོན་གྱི་
གན་དུ་སོང་ནས་རྟ་དེ་དག་མཐོང་བ་ན། གཅིག་ལ་གཅིག་སྨྲས་པ། རྟ་འདི་དག་
ཅང་ཤེས་ཀྱིས་བཏུལ་བ་ཤ་སྟག་ཡིན་ན། འདི་ན་རྟ་ཅང་ཤེས་ནི་མི་སྣང་ངོ༌། །དེ་
དག་གིས་རྒོད་མ་དེ་མཐོང་ནས། རྒོད་མ་འདི་ལས་རྟ་ཅང་ཤེས་བྱུང་ན་དེ་མི་སྣང་
ངོ༌། །དེད་དཔོན་ལ། ཁྱོད་ཀྱིས་རྟ་འགའ་ཞིག་བཙོངས་པའམ་གཞན་ལ་བྱིན་པ་
ཡོད་དམ། མ་བཙོངས་མོད། མཆོད་པར་གྱི་གནས་སུ་རྟེའུ་ཞིག་བཀྲ་མི་ཤིས་སོ་
སྙམ་ནས་རྫ་མཁན་ཞིག་ལ་བྱིན་ནོ། །དེ་དག་གིས་གཅིག་ལ་གཅིག་སྨྲས་པ། དེད་
དཔོན་འདི་ནི་བླུན་པོ་ཞིག་སྟེ། སྙིང་པོ་བོར་ནས་སྙིགས་མ་དག་དེད་དེ་འདིར་
འོངས་སོ། །དེ་དག་གིས་རྒྱལ་པོ་ལ་ཞུས་ཏེ་མཆོད་གྱུར་དུ་ཕྱིན་ནས་རྫ་མཁན་ལ།
ཁྱོད་ལ་རྟེའུ་འདིས་ཅི་བྱ། ཁོ་བོས་འགེལ་ལོ། ཁོ་བོ་ཅག་གིས་བོང་བུ་སྦྱིན་གྱིས།
ཁོ་བོ་ཅག་ལ་འདི་བྱིན་ཅིག ཁོ་བོ་ལ་འདི་ཉིད་མཁོའོ། །གླིང་བཞི་དང་ལྡན་པའི་
ཤིང་ རྟ་ བྱིན་ནོ། །འདི་ཉིད་མཁོའོ། །དེ་ དག་གིས་སྨྲས་ པ། །གྲོས་ གྱིས་ཤིག །
བདག་ཅག་སང་འོང་ཟེར་ནས་སོང་ངོ༌། །འཇིག་རྟེན་ཆགས་ནས་རིང་པོ་མ་ལོན་
པའི་ཚེ་དུད་འགྲོས་ཀྱང་སྨྲ་ཤེས་པས། རྟེའུ་དེས་རྫ་མཁན་ལ་སྨྲས་པ། དེ་དག་ཅི་
འདོད། ཁྱོད་འདོད་དོ། །ཅིའི་ཕྱིར་མི་སྦྱིན། ཁྱོད་ ཀྱི་ སྙིང་ལམ་ན་ཁོ་བོ་ཇི་སྲིད་
འཚོའི་བར་དུ་ཁྱོད་ཀྱི་ཁལ་བྱེད་ཅིང་ཕུབ་མ་དང་སྲན་ཕུབ་ཟ་སྙམ་མམ། ཁོ་བོས་
རྒྱལ་པོ་རྒྱལ་ རིགས་སྤྱི་བོར་དབང་བསྐུར་བ་བཀུར་ཞིང་། གསེར་གྱི་སྣོད་ནས་
བཟའ་བཅའ་ཟིལ་མངར་གྱིས་གཅིན་པ་དག་བཟའ་བར་བྱ་དགོས་སོ། །དེ་དག །
རྟེའུ་ཟེར་ན་དེ་དག་ལ། རྟ་ཅང་ཤེས་ཞེས་བརྗོད་པ་ངོ་ཚའམ་ཞེས་བརྗོད་ཅིག །
རིན་ གྱི་ ཕྱིར་ བྱིན་ཅིག་ཟེར་ན། ཡང་ན་གསེར་འབུམ་བྱིན་ཅིག །ཡང་ན་འདིའི་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བརླ་གཡས་པས་གསེར་ཇི་ཙམ་འདྲེན་ནུས་པ་བྱིན་ཅིག་ཅེས་བརྗོད་ཅིག །ནང་
པར་ བློན་པོ་བྱུང་བ་ལ་དེ་ ལྟར་ བྱས་ པས། དེ་དག་གིས་བསམས་པ། གླེན་པ་
འདིས་འདི་རྟ་ཅང་ཤེས་ཡིན་མིན་ཅི་ཤེས། རྟ་འདི་ཉིད་ཀྱིས་སྨྲས་སོ་སྙམ་ནས།
རྟ་ཅང་ཤེས་སམ་རྟེའུ་ཡིན་ཡང་རུང་གི་རིན་ཅི་ཕྱིར་བྱིན་ཅིག་ཅེས་ཟེར་བ་ན། རྫ་
མཁན་གྱིས་སྨྲས་པ། ཡང་ན་གསེར་འབུམ་བྱིན་ཅིག །ཡང་ན་འདིའི་བརླ་གཡས་
པས་ཇི་ཙམ་འདྲེན་ནུས་པའི་གསེར་བྱིན་ཅིག །གསེར་འབུམ་བྱིན་ནས་རྟ་དེ་ཁྲིད་
དེ་རྟ་བྲེས་ཀྱི་དང་པོར་བཏགས་ནས་རྩྭ་དང་ཆག་བྱིན་པ་དང་མི་ཟའོ། །རྒྱལ་པོས་
སྨྲས་པ། འདི་མི་ནའམ། ན་བ་མ་ལགས་ཏེ་འདི་ཉིད་ལ་དྲིའོ་ཞེས་འདུལ་སྦྱོར་
བས་སྨྲས་པ། མགྱོགས་འགྲོ་གང་ཚེར་ན་ཆས་ཆུ་མེད་པའི། །རྫ་མཁན་བྲེས་ན་
མགོ་བསྐམས་རུས་པགས་ཙམ། །རང་སོས་བཏུབ་པའི་རྩྭ་དག་ཟ་བ་སོམས། །དེ་
ཚེ་མང་པོས་ཁྱོད་ལ་བསམས་མ་གྱུར། །འདི་ན་མགྱོགས་པ་སྟོང་གི་ཐོག་འདྲེན་
ཅིང་། །རྒྱལ་པོས་ཆིབས་རན་མཆོག་དག་ཉེར་བསྟབས་པ། །ཅི་ཕྱིར་མི་ཟ་དྲིས་པ་
བདག་ལ་སྨོས། །རྟས་སྨྲས་པ། འདིར་ཁྱོད་ཁོ་བོའི་ཡོན་ཏན་དེ་ཉིད་ཤེས། ཁོ་བོ་
ཇི་བཞིན་ཁྱོད་ཀྱིས་མ་རིག་མིན། །མཁས་པས་བརྙས་ན་ས་སྟེང་མི་རྒྱུ་ཞིང་། ཁོ་
བོ་འདིར་ནི་མྱུར་དུ་ཤི་ཡང་བླ། །སྐྱེ་བོ་ངན་པས་ཡུན་རིང་བརྙས་གྱུར་ཀྱང་། །
གལ་ཏེ་ཡོན་ཏན་ཁྱོད་ལྡན་དེ་བརྙས་མིན། །སྐྱེ་བོ་མཛངས་པས་སྐད་ཅིག་བརྙས་
གྱུར་ན། །ཞི་བ་གལ་ཏེ་ཡོན་ཏན་དེ་བསྙས་ཡིན། །ཞེས་སྨྲས་པ། འདུལ་སྦྱོང་བས་
རྒྱལ་པོ་ལ་སྨྲས་པ། འདི་བྲོ་འཚལ་བ་མ་ལགས་ཀྱི། རིམ་པ་མ་བགྱིས་པས་རན་
དང་ ཆས་མི་ཟའོ། །རིམ་ པ་ ཇི་ ལྟར་བྱ། དཔག་ཚད་ཕྱེད་དང་གསུམ་ཚུན་ཆད་
མཛེས་པར་བགྱི། བཙུན་མོ་དམ་པས་གསེར་གྱི་སྣོད་ནས་ཟིལ་མངར་གྱི་གཅིན་
- 236 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པའི་བཟང་ཆས་ཀྱིས་བསྟབས་པར་བགྱི། བླུན་པོ་དམ་པས་གསེར་གྱི་སྣོད་དུ་
རྟག་པ་བོར་བར་བགྱིའོ། །རྒྱལ་པོས་སྨྲས་པ། ཅི་འདི་ རྒྱལ་པོ་ཡིན་ནམ། དུས་
ཐམས་ཅད་དུ་བགྱི་མི་འཚལ་ཏེ། དགུང་བདུན་གྱི་བར་དུའོ། །དེ་ནས་བཀའ་ཉན་
པར་འགྱུར་རོ། །འདས་པ་གང་ལེགས་པ་ད་མི་བགྱིད་ཀྱང་ལྷག་མ་དེ་མཛད་དུ་
གསོལ། དེ་ནས་རྒྱལ་པོས་ཟངས་མའི་གླེགས་བུས་དཀྲི་བ་མན་ཆད་བྱས། རྒྱལ་
པོ་སྐྱེད་མོས་ཚལ་དུ་འགྲོ་བ་ལ་ཅང་ཤེས་ཕུལ་བས་དེས་རྒྱབ་སྨད་ནས་རྒྱལ་པོ་ན་
རེ། འདི་ནའམ། མིན་ཏེ་རྒྱལ་པོ་ཆིབས་དཀའ་སྙམ་པའོ། །རྒྱལ་པོས་ཞོན་ཏེ་སོང་
བ་དང་ཆུ་བྱུང་ནས་དེ་ལ་མི་འགྲོ་བ་དང་། འདི་མི་འཇིགས་སམ། ཡིན་ཏེ། ཆབ་
ཀྱིས་རྒྱལ་པོ་གཤེར་ན་མི་རུང་སྙམ་པའོ། །དེའི་སྔ་མ་གསེར་གྱི་སྦུབས་སུ་བཅུག་
པ་དང་ཆུ་ལ་བརྒལ་ཏོ། །སྐྱེད་མོས་ཚལ་དུ་ཕྱིན་པ་དང་ཉི་འོག་གི་རྒྱལ་པོས་ཐོས་
ནས་གྲོང་ཁྱེར་གྱི་སྒོ་དག་བཟུང་ངོ༌། །དེ་ཐོས་ནས་ཅང་ཤེས་ལ་ཞོན་པ་དང་། ཝཱ་
ར་ཎ་སི་དང་སྐྱེད་མོས་ཚལ་གྱི་བར་ན་རྫོང་དུ་ཚངས་ལྡན་ཞེས་བྱ་བ་ཨུཏྤལ་དང་
ཀུ་མུ་དས་གང་བ་ཞིག་གིས་ཆོད་ནས་ཅང་ཤེས་ཀྱིས་བསམས་པ། རྒྱལ་པོ་གནོད་
པ་དང་ཉམ་ང་བར་གྱུར་ན་མི་རུང་ངོ་སྙམ་ནས་པདྨའི་འདབ་མ་དག་གི་སྟེང་དུ་
རྐང་པ་བཞག་ཏེ་སྒེའུ་ཆུང་ནས་ཝཱ་ར་ཎཱ་སིར་ཞུགས་སོ། །རྒྱལ་པོ་དགའ་ནས།
འདི་ལ་ཅི་སྦྱིན་རྒྱལ་སྲིད་ཀྱིས་ཕྱེད་སྦྱིན་ནོ། །འདི་དུད་འགྲོ་ཡིན་པས་རྒྱལ་སྲིད་
ཀྱིས་ཅི་བྱ་སྟེ། འདི་ལ་བརྟེན་ནས་ཞག་བདུན་དུ་སྦྱིན་པ་དག་སྦྱིན། བསོད་ནམས་
དག་བྱ་ཞིང་། དུས་མ་ཡིན་པའི་ཀུ་མུ་དའི་དུས་སྟོན་བྱའོ་ཞེས་བྱས་པས། དེད་
དཔོན་དེས་མི་ལ་དྲིས་པ། ཅིའི་ཕྱིར་དུས་མིན་པར་ཀུ་མུ་དའི་དུས་སྟོན་བྱུང་།
རྒྱལ་པོས་མཆོད་རྒྱུར་གྱི་གནས་ནས་རྫ་མཁན་ཞིག་ལས་གསེར་འབུམ་གྱིས་རྟ་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཅང་ཤེས་ཉོས་པ་དེས་རྒྱལ་པོའི་སྲོག་བཏོན་པས་དེ་ལ་བརྟེན་ནས་བྱས་སོ། །དེད་
དཔོན་གྱི་བསམས་པ་ལ་རྟེའུ་དེ་རྟ་ཅང་ཤེས་སུ་གྱུར་པ་ཡིན་ནམ་བལྟའོ་སྙམ་ནས་
སོང་བ་དང་། ཅང་ཤེས་ཀྱིས་སྨྲས་པ། ཀྭ་ཡེ་ནང་རྗེ། ཁྱེད་ཀྱི་རྟ་ལྔ་བརྒྱས་ཅི་ཐོབ།
གསེར་འབུམ་མོ། ཁོ་བོ་གཅིག་པུས་ཀྱང་རྫ་མཁན་དེ་ལ་གསེར་འབུམ་བྱིན་ནོ། །
དེ་བརྒྱལ་ནས་ས་ལ་འགྱེལ་བ་དང་། ཆུས་བཏབ་པས་སོས་ནས་རྟ་ཅང་ཤེས་ཀྱི་
རྐང་པ་གཉིས་ལ་གཏུགས་ཏེ་བཟོད་པ་གསོལ་ཏོ། །དེའི་དུས་ཀྱི་དེད་དཔོན་ནི་
འཚོ་བྱེད་དོ། །རྟ་ཅང་ཤེས་ནི་ལམ་ པའོ། །དགེ་སློང་རྣམས་ཀྱིས་ཞུས་པ། ལམ་
པས་ལས་ཅི་བགྱིས་པས་སྟོན་པས་སེམས་བསྒྱུར་བ་ལ་མཁས་པའི་མཆོག་ཏུ་ལུང་
བསྟན། སྨོན་ལམ་གྱི་དབང་གིས་ཏེ། འདི་སངས་རྒྱས་འོད་སྲུང་གི་བསྟན་པ་ལ་
རབ་ཏུ་བྱུང་བ་ན། འདིའི་མཁན་པོ་དེ་སེམས་བསྒྱུར་པ་ལ་མཁས་པའི་མཆོག་ཏུ་
ལུང་བསྟན་ཏོ། །འདིས་ཚེ་ཇི་སྲིད་བར་ཚངས་པར་སྤྱད་ཀྱང་ཡོན་ཏན་གྱི་ཚོགས་
མ་ཐོབ་པར། འཆི་བའི་ཚེ། བདག་གིས་ཚེ་ཇི་སྲིད་བར་ཚངས་པར་སྤྱད་པའི་དགེ་
བ་འདིས་སངས་རྒྱས་ཤཱཀྱ་ཐུབ་པའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་
ཐམས་ཅད་སྤངས་ཏེ་དགྲ་བཅོམ་པ་ཐོབ་ཅིང་། སེམས་བསྒྱུར་བ་ལ་མཁས་པའི་
མཆོག་ཏུ་ལུང་སྟོན་པར་གྱུར་ཅིག །ཅེས་སྨོན་ལམ་བཏབ་པས་སོ། །ཞེས་འབྱུང་
བ་ལྟར་ཏེ། གནས་བརྟན་ཆེན་པོ་འདི་ནི་གདུལ་བྱའི་སེམས་བསྒྱུར་བ་ལ་ཤིན་ཏུ་
མཁས་པའི་མཆོག་ཏུ་གྱུར་པ་སྟེ། ལས་ཀྱི་སྒྲིབ་པས་གསུང་རབ་ཀྱི་ཚིག་འཛིན་མི་
ནུས་པ་དང༌། དོན་མི་གོ་བ་རྣམས་ཀྱིས་གནས་བརྟན་ཆེན་པོ་འདི་ལ་གསོལ་བ་
བཏབ་ན་གསུང་རབ་ཀྱི་ཚིག་དོན་འཛིན་པའི་དྲན་པ་དང་ཆོས་རབ་ཏུ་རྣམ་འབྱེད་
ཀྱི། ཤེས་རབ་རྒྱ་ཆེན་པོ་མྱུར་དུ་ཐོབ་པར་འགྱུར་ཏེ་ཕན་ཡོན་གྱི་ཚུལ་ཞིབ་པར་ནི་
- 238 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འོག་ཏུ་འཆད་དོ། །གནས་བརྟན་ཆེན་པོ་འདིས་མཛད་པ་གང་དང་གང་མཛད་པ་
འདི་དག་ཀྱང་གདུལ་བྱ་རྣམས་ལ་གདམས་ངག་འདོམ་པའི་ཕྱིར་མཛད་པ་ཤ་སྟག་
སྟེ། འདི་ལྟར་ ལས་འབྲས་ནམ་ཡང་བསླུ་བ་མེད་པས་རང་གིས་གང་བསགས་
པའི་ལས་ཀྱི་འབྲས་བུ་རང་ཁོ་ནས་མྱོང་དགོས་སོ་ཞེས་འདོམས་པ་དང་། སྡིག་
ལྟུང་སྟོབས་བཞིས་སྦྱངས་པ་དང་། དགེ་རྩ་ཁོང་ཁྲོས་བཅོམ་པ་སོགས་རྐྱེན་གྱིས་
བཅོམ་ན་མ་གཏོགས་རང་གི་གང་བསགས་པའི་ལས་རྣམས་གཞན་ལ་བསྒྱུར་དུ་
མེད་ཅིང་། བསྐལ་པ་བགྲང་བ་ལས་འདས་པ་སོང་ཡང་རྐྱེན་དང་ཕྲད་པའི་ཚེ་
འབྲས་བུ་ངེས་པར་འབྱིན་ནོ་ཞེས་འདོམས་པ་དང་། ཡོན་ཏན་ཐམས་ཅད་དགེ་
བའི་བཤེས་ གཉེན་ ཁོ་ནའི་མཐུ་ལ་ལྟོས་སོ་ཞེས་ འདོམས་ པ་ དང་། དགེ་བའི་
བཤེས་གཉེན་ལ་མ་བརྟེན་པར་གཞན་གྱི་ལད་མོས་བསམ་གཏན་སྒོམ་པའང་
སྐྱོན་ཆེའོ་ཞེས་འདོམས་པ་དང་། བཤེས་གཉེན་དམ་པ་ཚུལ་བཞིན་དུ་བསྟེན་ན་ཇི་
འདྲ་བའི་སྡིག་པ་ཅན་ཞིག་ཡིན་ཡང་ཉེས་སྐྱོན་ལས་མྱུར་དུ་ཐར་པར་གྱུར་རོ་ཞེས་
འདོམ་པ་དང་། བཤེས་གཉེན་དམ་པ་ཚུལ་བཞིན་དུ་བསྟེན་ཏེ་བཀའ་བཞིན་དུ་
བསྒྲུབས་ན་ཇི་འདྲ་བའི་དབང་པོ་རྟུལ་པོ་ཞིག་ཡིན་ཡང་མྱུར་དུ་ཤེས་བྱའི་གནས་
ལ་བློ་གྲོས་ཆེས་ཆེར་རྒྱས་པར་འགྱུར་རོ། །ཞེས་འདོམས་པ་དང་། ལམ་གོང་མའི་
རྟོག་པ་སྐྱེ་བ་ཚོགས་གསོག་སྒྲིབ་སྦྱོང་ལ་ངེས་པར་བལྟོས་སོ་ཞེས་འདོམས་པ་
དང་། རྒྱལ་ བའི་ བཀའ་ ལ་ ཡིད་ ཆེས་ ཀྱི་ དད་ པ་ བརྟན་ པོས་ བསག་ སྦྱང་ ལ་
འབད་ན་ནི་ཕྱག་བདར་ལ་འབད་པ་ཙམ་གྱིས་ཀྱང་མྱུར་དུ་རྒྱུད་གྲོལ་ནས་ལམ་
གོང་མའི་རྟོགས་པ་སྐྱེ་བ་འདི་ལྟ་བུ་འབྱུང་ངོ་ཞེས་འདོམས་པ་དང་། འཕགས་
ལམ་ཐོབ་པ་ལ་སོ་སོར་རྟོག་པའི་ཤེས་རབ་ཆེས་ཆེར་རྒྱས་པ་ཞིག་དགོས་སོ་ཞེས་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འདོམས་པ་དང་། ཁས་བླངས་པའི་ཚུལ་ཁྲིམས་དག་པ་གཞིར་བཟུང་ནས་རྒྱལ་
བའི་བཀའ་བཞིན་དུ་ཚོགས་གསོག །སྒྲིབ་སྦྱོང་ལ་ཆིག་བསྒྲིལ་དུ་འབད་ན་ཡོན་
ཏན་ཐམས་ཅད་འབད་མེད་དུ་སྐྱེ་ཞིང་རྐྱེན་ངན་ཐམས་ཅད་ཀྱང་གྲོགས་སུ་འཆར་
རོ། །ཞེས་འདོམས་པ་སོགས་གདུལ་བྱ་རྣམས་ལ་ཐབས་ཀྱིས་འདོམས་པའི་ཕྱིར་
ཐོག་མར་དབང་པོ་ཤིན་ཏུ་རྟུལ་བའི་ཚུལ་དང༌། དེ་ནས་སྟོན་པའི་བཀའ་བཞིན་
གཙུག་ལག་ཁང་གི་ཕྱག་བདར་ལ་འབད་པས་རྒྱུད་གྲོལ་བའི་ཚུལ་ལ་སོགས་པ་
མཛད་པ་དེ་དང་དེ་དག་མཛད་དོ། །བདག་ཉིད་ཆེན་པོ་འདིའི་རྣམ་ཐར་འདི་དག་
ལ་ལེགས་པར་དཔྱོད་ཤེས་ན་བྱང་ཆུབ་ལམ་གྱི་རིམ་པའི་སྔོན་འགྲོ་དངོས་གཞིའི་
གོ་རིམ་སོགས་ཀྱི་གནད་ལ་ངེས་པ་ཕུལ་ཕྱིན་སྟེར་རོ། །
བཅུ་གཉིས་པ་གནས་བརྟན་ཆེན་པོ་ བྷ་ར་དྷ་ཛ་བསོད་སྙོམས་ལེན་གྱི་
རྟོགས་པ་བརྗོད་པ་ནི། གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་
རྒྱལ་པོའི་ཁབ་སྟེ། དེ་ཡང་རྒྱལ་པོའི་ཁབ་ན་རྒྱལ་པོའི་མདུན་ན་འདོན་ཅོད་པན་
མེད་པའི་རྒྱལ་སྲིད་སྐྱང་བ་རྗེའུའི་རིགས་སུ་གཏོགས་པའི་བྲམ་ཟེ་ཆེན་པོ་ཞིག་གི་
སྲས་སུ་སྐུ་འཁྲུངས་ཏེ་ནམ་ཞིག་ན་སྟོན་པ་ཐུབ་པའི་དབང་པོ་དང་མཇལ་བ་ན་
སྟོན་ པའི་ ཞབས་ གཉིས་ ལ་ ཕྱག་ འཚལ་ ནས། བཙུན་ པ། བདག་ ལེགས་ པར་
གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་པ་དགེ་
སློང་གི་དངོས་པོར་གནང་ན། བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་
སྤྱད་པར་བགྱིའོ། །ཞེས་གསོལ་པ་ན། བཅོམ་ལྡན་འདས་ཀྱིས་དེ་ལ། དགེ་སློང་
ཚུར་ཤོག །ཚངས་པར་སྤྱོད་ཅིག་ཅེས་བཀའ་སྩལ་པས། སྐྲ་དང་ཁ་སྤུ་བྲེགས་ནས་
ཞག་བདུན་ལོན་པ་ཙམ་དང་། ལག་ན་ལྷུང་བཟེད་དང་བྱ་མ་བུམ་ཐོགས་པ། དགེ་
- 240 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་རྒྱུར་ཏོ། །དེ་
བཞིན་གཤེགས་པས་ཚུར་ཤོག་བཀའ་སྩལ་པས། སྐྲ་བྱི་སྣམ་སྦྱར་གྱོན་པའི་ལུས་
ལྡན་ཞིང་། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་
པས་ལུས་གཟུགས་བཀབ་པར་གྱུར། །ཅེས་ཆེད་དུ་བརྗོད་པ་ཆེད་དུ་བརྗོད་དོ། །
དེས་འབད་པ་དང་། རྩོལ་བར་བརྩོན་འགྲུས་བརྩམས་པས་འཁོར་བའི་འཁོར་ལོ་
ཆ་ལྔ་པ་གཡོ་བ་དང་མི་གཡོ་བ་འདི་ཉིད་རིག་སྟེ། འདུ་བྱེད་ཀྱི་རྣམ་པ་ཐམས་ཅད་
ཉམས་པ་དང་། ལྷུང་བ་དང་། རྣམ་པར་ འཐོར་བ་ དང་། རྣམ་པར་ འཇིག་པའི་
ཆོས་ཅན་ཡིན་པར་རྩད་ཆོད་དེ་ཉོན་མོངས་པ་ཐམས་ཅད་ སྤངས་ནས། དགྲ་
བཅོམ་པ་ཉིད་མངོན་སུམ་དུ་བྱས་ཏེ་ཁམས་གསུམ་པའི་འདོད་ཆགས་དང་བྲལ་
བར་གྱུར་ནས། གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་
འདྲ་བའི་སེམས་དང་ལྡན་པ། ཙན་དན་སྦངས་པ་ལྟ་བུར་བསིལ་བར་གྱུར་པ།
རིག་པས་སྒོ་ངའི་སྦྱབས་བཅོམ་པ་རིག་པ་དང་མངོན་པར་ཤེས་པ་དང་སོ་སོ་ཡང་
དག་པར་རིག་པ་ཐོབ་པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་
བ། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་ཅིང་། རྗེད་པ་
དང་གུས་པར་སྨྲ་བའི་གནས་ཐོབ་པར་གྱུར་ཏེ། གནས་བརྟན་ཆེན་པོ་འདིས་ཡོན་
ཏན་ཁྱད་པར་དུ་འཕགས་པ་འདི་ལྟ་བུ་ཐོབ་པ་ན་སྟོན་པ་ཐུབ་པའི་དབང་པོས་
གནས་བརྟན་འདི་སེང་གེའི་སྒྲ་སྒྲོགས་པའི་མཆོག་ཏུ་ལུང་བསྟན་ཏོ། །དེ་ནས་
གནས་བརྟན་བྷ་ར་དྷ་ཛས་སྟོན་པའི་བསྟན་པ་ལ་བྱ་བ་མཛད་བཞེད་དེས་སྦྱངས་
པའི་ཡོན་ཏན་བཅུ་གཉིས་ཀྱི་ནང་ནས་བསོད་སྙོམས་པ་མཛད་དེ་ཉིན་རེ་བཞིན་
ལྷུང་བཟེད་ལག་ཏུ་ཐོགས་ནས་བསོད་སྙོམས་འབའ་ཞིག་མཛད་པས་བྷ་ར་དྷ་ཛ་
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བསོད་སྙོམས་ལེན་དུ་གྲགས་སོ། །དེ་ནས་གནས་བརྟན་ཆེན་པོ་དེས་བསམས་པ།
བཅོམ་ལྡན་འདས་ཀྱིས་བདག་གི་སྡུག་བསྔལ་དང་ཡིད་མི་བདེ་བ་རྣམ་པ་དུ་མ་ནི་
གསལ། བདེ་བ་དང་ཡིད་བདེ་བ་རྣམ་པ་དུ་མ་ནི་བསྒྲུབས། སྡིག་པ་མི་དགེ་བའི་
ཆོས་རྣམ་པ་དུ་མ་ནི་བསལ། དགེ་བའི་ཆོས་རྣམ་པ་དུ་མ་ནི་བསྒྲུབས་ན། བདག་
གིས་བཅོམ་ལྡན་འདས་ཀྱི་བཀའ་དྲིན་ཇི་ལྟར་བསབ་པར་བྱ་སྙམ་མོ། །དེ་ནས་
དེས་བསམས་པ། སངས་རྒྱས་འཇིག་རྟེན་དུ་འབྱུང་བ་གང་ཡང་རུང་བ་དེ་དག་
ཐམས་ཅད་ནི། སེམས་ཅན་ལ་ཕན་པའི་ཕྱིར་འབྱུང་བར་ཟད་ཀྱི། མ་ལ། བདག་
གིས་ཀྱང་སེམས་ཅན་ལ་ཕན་པ་བྱ་བ་གོར་མ་ཆག་གོ་སྙམ་ནས་དེས་བསམས་པ།
བདག་གིས་གདུལ་བར་བྱ་བ་འགའ་ལྟ་ཡོད་སྙམ་པ་དང་། དེས་ཡུལ་ཀོ་ཤམ་བི་
ན་གནས་པའི་སྐྱེ་བོ་ཕལ་ཆེར་བདག་གིས་གདུལ་བར་འགྱུར་བར་མཐོང་ནས། ཇི་
སྲིད་དགའ་བའི་བར་དུ་རྒྱལ་པོའི་ཁབ་ཏུ་གནས་ནས། དེས་ཤམ་ཐབས་དང་ཆོས་
གོས་བགོས་ཏེ་ལྷུང་བཟེད་ཐོགས་ནས། ཡུལ་ཀོ་ཤམ་བི་ག་ལ་བ་དེར་རྒྱུ་ཞིང་སོང་
སྟེ། དེ་མཐར་གྱིས་རྒྱུ་ཞིང་སོང་བ་ལས། ཡུལ་ཀོ་ཤམ་བིར་ཕྱིན་ནས། ཀོ་ཤམ་བི་
ན་ ཁྱིམ་བདག་ གདངས་ ལས་ རིག་ གི་ ཀུན་ དགའ་ ར་ བར་ གནས་སོ། །གནས་
བརྟན་དེ་བསོད་ནམས་ཆེན་པོ་དང་ལྡན་པ་དང་། མདུན་ན་འདོན་གྱི་བུ་ལས་རབ་
ཏུ་འབྱུང་བ་ཡིན་ནོ་ཞེས་གྲགས་སོ། །དེ་ནས་ཀོ་ཤམ་བི་ན་གནས་པའི་སྐྱེ་བོ་མང་
པོས་འཕགས་པ་པི་ཎ་ཌོ་དྷ་ཛ་ལྗོངས་རྒྱུ་ཞིང་ཡུལ་ཀོ་ཤམ་བིར་འོངས་ཏེ། ཀོ་ཤམ་
བི་ན་ཁྱིམ་བདག་གདངས་རིག་གི་ཀུན་དགའ་ར་བ་ན་འདུག་གོ་ཞེས་ཐོས་སོ། །
ཐོས་ནས་ཀྱང་ཚོགས་ནས་ཚོགས་དང༌། སྡེ་ཚན་ནས་སྡེ་མཚན་དུ་འདུས་ཤིང་
ཚོགས་ཏེ། ཀོ་ཤམ་བི་ནས་བྱུང་ནས་གནས་བརྟན་པི་ཎ་ཌོ་ལ་བྷ་ར་དྷྭ་ཛ་ག་ལ་བ་
- 242 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དེར་སོང་སྟེ་ལྷགས་ནས་གནས་བརྟན་པི་ཎ་ཌོ་ལ་བྷ་ར་དྷྭ་ཛའི་རྐང་པ་ལ་ཕྱག་
འཚལ་ཏེ་ཆོས་མཉན་པའི་ཕྱིར་མདུན་དུ་འཁོད་དོ། །དེ་ནས་གནས་བརྟན་པི་ཎ་ཌོ་
ལ་ བྷ་ར་དྷ་དེ་དག་གི་བསམས་པ་དང་། བག་ལ་ཉལ་དང་། ཁམས་དང་ རང་
བཞིན་རྟོགས་ནས། དེ་དང་མཐུན་པའི་ཆོས་བསྟན་པས་ཀོ་ཤམ་བི་ན་གནས་པའི་
སྐྱེ་བོའི་ཚོགས་འདུས་པ་རྣམས་ཀྱིས་སྟན་དེ་ཉིད་ལ་འཁོད་བཞིན་དུ་ཁ་ཅིག་གིས་
ནི་དྲོ་བར་གྱུར་ཐོབ་བོ། ཁ་ཅིག་གིས་ནི་རྩེ་མོ་དང༌། ཁ་ཅིག་གིས་ནི་བདེན་པ་དང་
མཐུན་པའི་བཟོད་པ་དང་། ཁ་ཅིག་གིས་ནི་འཇིག་རྟེན་གྱི་ཆོས་ཀྱི་མཆོག་དང་།
ཁ་ཅིག་གིས་ནི་མཐོང་བའི་སྙོམས་པར་འཇུག་པ་ཐོབ་བོ། ཁ་ཅིག་གིས་ནི་རྒྱུན་དུ་
ཞུགས་པའི་འབྲས་བུ་མངོན་སུམ་དུ་བྱས་སོ། ཁ་ཅིག་གིས་ནི་ལན་ཅིག་ཕྱིར་འོང་
བའི་འབྲས་བུ་མངོན་སུམ་དུ་བྱས་སོ། ཁ་ཅིག་གིས་ནི་ཕྱིར་མི་འོང་བའི་འབྲས་བུ་
མངོན་སུམ་དུ་བྱས་སོ། ཁ་ཅིག་གིས་ནི་རབ་ཏུ་བྱུང་ནས་དགྲ་བཅོམ་པ་ཉིད་
མངོན་སུམ་དུ་བྱས་སོ། ཁ་ཅིག་གིས་ནི་འཁོར་ལོས་བསྒྱུར་བའི་རྒྱལ་པོར་འགྱུར་
བའི་ས་བོན་བསྐྱེད་དོ། ཁ་ཅིག་གིས་ནི་སྟོབས་ཀྱི་འཁོར་ལོས་བསྒྱུར་བ་དང༌། ཁ་
ཅིག་གིས་ནི་བརྒྱ་བྱིན་དུ་འགྱུར་བ་དང༌། ཁ་ཅིག་གིས་ནི་ཚངས་པར་འགྱུར་བ་
དང་། ཁ་ཅིག་གིས་ནི་ཉན་ཐོས་ཀྱི་བྱང་ཆུབ་དང་། ཁ་ཅིག་གིས་ནི་རང་སངས་
རྒྱས་ཀྱི་བྱང་ཆུབ་དང་། ཁ་ཅིག་གིས་ནི་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཀྱི་ས་བོན་བསྐྱེད་དོ། །འཁོར་དེ་དག་གི་ནང་ནས་ཕལ་ཆེར་ནི་སངས་
རྒྱས་ལ་གཞོལ། ཆོས་ལ་འབབ། དགེ་འདུན་ལ་འབབ་པར་བྱས་ཏེ་བཀོད་དོ། །
དེ་དག་གིས་བདེན་པ་མཐོང་ནས་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་
གཟར་ནས། གནས་བརྟན་པི་ཎ་ཌོ་ལ་བྷ་ར་དྷཱ་ཛ་ག་ལ་བ་དེར་ལོགས་སུ་ཐལ་མོ་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སྦྱར་བ་བཏུད་དེ། གནས་བརྟན་པི་ཎ་ཌོ་ལ་བྷ་ར་དྷ་ཛ་ལ་འདི་སྐད་ཅེས་སྨྲས་
སོ། །འཕགས་པ་ལ་བརྟེན་ཏེ་བདག་ཅག་སེམས་ཅན་དམྱལ་བ་དང་། དུད་འགྲོ་
དང་ཡི་དྭགས་རྣམས་ལས་བཏོན་ནས་ལྷ་དང་མི་རྣམས་ཀྱི་ནང་དུ་གོམ་པ་འདོར་
དུ་བཅུག་སྟེ། ཁྲག་དང་མཆི་མའི་རྒྱ་མཚོ་ནི་བསྐམས། རུས་པའི་རི་བོ་ནི་བརྒལ།
ཐོགས་མ་མེད་པ་ནས་གོམས་པའི་ཉོན་མོངས་པ་དག་ནི་བོར་ཏེ་བསལ་ཏེ།
འཕགས་པ། བདག་ཅག་ཇི་སྲིད་འཚོའི་བར་དུ་བདག་ཅག་ལས་ཞལ་ཟས་དང་།
ན་བཟའ་དང་། གཟིམས་ ཆ་དང་། གདན་དང་། སྙན་གྱི་གསོས་སྨན་དང་། སྨན་
ཟོང་རྣམས་བཞེས་པར་ཅི་གནང་ཞེས་བྱས་སོ། །གནས་བརྟན་པི་ཎ་ཌོ་ལ་བྷ་ར་དྷཱ་
ཛས་སྨྲས་པ། གྲོགས་པོ་དག །གཞན་དག་ལ་ཕན་གདགས་དགོས་ཀྱིས་ཐོངས་
ཤིག །ཅེས་སྨྲས་ནས་ཁས་མ་བླངས་སོ། །དེ་ནས་ཀོ་ཤམ་བི་ན་གནས་པའི་སྐྱེ་
བོའི་ཚོགས་རྣམས་གནས་བརྟན་པི་ཎ་ཌོ་ལ་བྷ་ར་དྷ་ཛས་སྨྲས་པ་ལ་མངོན་པར་
བསྟོད་དེ་རྗེས་སུ་ཡི་རང་ནས། གནས་བརྟན་པི་ཎ་ཌོ་ལ་བྷ་ར་དྷྭ་ཛའི་རྐང་པ་ལ་
མགོ་བོས་ཕྱག་འཚལ་ཏེ། དོང་ངོ༌
། །དེ་ནས་བདེན་པ་མཐོང་བ་དེ་དག་དུས་དུས་
སུ་གནས་བརྟན་པི་ཎ་ཌོ་ལ་བྷ་ར་དྷྭ་ཛའི་ཐད་དུ་འདོང་ཞིང་ཆོས་ཉན་ཏོ། །དེ་ནས་
ཕྱི་ཞིག་ན་ཀོ་ཤམ་བི་ན་གནས་པའི་ཚོགས་ནས་ཚོགས་དང་། སྡེ་ཚན་ནས་སྡེ་ཚན་
དུ་འདུས་པའི་སྐྱེ་བོའི་ཚོགས་རྣམས་འདུས་ཤིང་ཚོགས་ཏེ་འདོང་བར་བྱེད་ལ།
བད་སའི་རྒྱལ་པོ་འཆར་ཀ་ཡང་དཔུང་གི་ཚོགས་ཡན་ལག་བཞི་པ་གོ་བསྐོན་ནས་
རི་དྭགས་ཤོར་དུ་དོང་བ་དང་། བད་སའི་རྒྱལ་པོ་འཆར་ཀས་ཀོ་ཤམ་བི་ན་གནས་
པའི་སྐྱེ་བོའི་ཚོགས་རྣམས་ཁྱིམ་བདག་གདངས་ལས་རིག་གི་ཀུན་དགའ་ར་བར་
འདོང་བར་མཐོང་ངོ༌། །མཐོང་ནས་ཀྱང་བློན་པོ་རྣམས་ལ་དྲིས་པ། ཡུལ་མི་འདི་
- 244 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དག་གར་འདོང་། བློན་པོ་རྣམས་ཀྱིས་གསོལ་པ། ལྷ། མདུན་ན་འདོན་གྱི་བུ་པི་
ཎ་ཌོ་ལ་བྷ་ར་དྷྭ་ཛ་ཞེས་བགྱི་བ་ཞིག་མཆིས་པ་དེས་ཁྱིམ་དང་ཅོད་པན་མ་མཆིས་
པའི་རྒྱལ་སྲིད་བོར་ནས། རབ་ཏུ་བྱུང་སྟེ་དེ་ལྗོངས་རྒྱུ་ཞིང་མཆིས་པ་ལས། ཀོ་
ཤམ་བིར་མཆིས་ནས་ཀོ་ཤམ་བི་ན་ཁྱིམ་བདག་གདངས་ལས་རིག་གི་ཀུན་དགའ་
ར་བ་ན་གནས་ཏེ། འདི་དག་ནི་དེ་ལ་བལྟ་བའི་སླད་དུ་མཆི་བ་ལགས་སོ། །དེ་
ནས་དེ་ཐོས་མ་ཐག་ཏུ་རྒྱལ་པོས་སྨྲས་པ། དེ་ནི་ངའི་ཡང་ཡུན་རིང་པོ་ནས་སྙིང་དུ་
སྡུག་པ་དང་། ཡིད་དུ་འོང་བ་དང་། མཁན་པོ་དང་དྲན་པར་བྱ་བ་ཡིན་གྱིས། ང་
ཡང་དེ་ལ་བལྟ་བ་དང་། བསྙེན་བཀུར་བྱ་བའི་ཕྱིར་འགྲོའོ་ཞེས་བྱས་ནས། ཁྱིམ་
བདག་གདངས་ལས་རིག་གི་ཀུན་དགའ་ར་བ་ག་ལ་བ་དེར་སོང་བ་དང་། གནས་
བརྟན་དེས་རྒྱལ་པོ་བསུ་ཡང་མ་བསུས། ལངས་ཀྱང་མ་ལངས་སོ། །དེ་མཐོང་མ་
ཐག་ཏུ་རྒྱལ་པོ་ཁྲོ་བས་ཀུན་ནས་དཀྲིས་པ་ཆེན་པོས་ནོན་ཏོ། ཁྲོས་ནས་གནས་
བརྟན་ལ་བསྙེན་བཀུར་བྱས་ཏེ་སོང་ངོ༌། །དེ་ནས་དེས་བླུན་པོ་རྣམས་ལ་སྨྲས་པ།
ཁྱེད་ཀྱིས་ངའི་ཡུལ་ན་འདུག་པའི་མདུན་ན་འདོན་གྱི་བུ་རབ་ཏུ་བྱུང་བ་པི་ཎ་ཌོ་ལ་
བྷ་ར་དྷ་ཛ་འདི་ལ་ལྟོས་དང༌། ཁོས་ང་མཐོང་ན་ང་བསུ་ཡང་མ་བསུས། ལངས་
ཀྱང་མ་ལངས་སོ་ཞེས་བྱས་སོ། །དེ་ནས་བློན་པོ་སྣང་བ་རྣམས་ཀྱིས་སྨྲས་པ། ལྷ།
འདི་ལྟར་མཐོང་བཞིན་དུ་མ་བསུ་བ་དང་མ་ལངས་པ་འདི་ནི། དེས་འཚེམ་པར་
བགྱི་བ་མ་ལགས་སོ་ཞེས་བྱས་ནས་དེ་དག་གིས་རྒྱལ་པོ་ལྷག་པར་སྙིང་ན་བར་
བྱས་ཏེ། གཞི་དེས་རྒྱལ་པོ་དེ་ལྷག་པར་ཡང་མི་དགའ་བར་གྱུར་ནས། དེ་ཁྲོས་ཏེ་
དཔུང་གི་ཚོགས་དེ་དག་དང་རི་དྭགས་གཤོར་དུ་སོང་ནས། ཕྱིར་ལོག་སྟེ། གཙུག་
ལག་ཁང་དེ་ཉིད་ཀྱི་འདབ་ཏུ་སོང་ནས། བསམས་པ། ང་དགེ་སློང་དེ་ལ་བལྟ་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བའི་ཕྱིར་ཡང་སོང་ལ། གལ་ཏེ་དེས་ང་མཐོང་ནས་བསུ་ཡང་མི་བསུ། ལྡང་ཡང་
མི་ལྡང་བར་གྱུར་ན་ནི་དེའི་མགོ་བཅད་དེ་དོར་རོ་སྙམ་དུ་བསམས་ནས། དེ་ཁྱིམ་
བདག་གདངས་ལས་རིག་གི་ཀུན་དགའ་ར་བར་ཡང་སོང་ངོ༌། །དེ་ནས་གནས་
བརྟན་པི་ཎ་ཌོ་ལ་བྷ་ར་དྷ་ཛས། བད་སའི་རྒྱལ་པོ་འཆར་ཀ་བདག་ལ་བལྟ་བའི་
ཕྱིར་ཡང་འོངས་སོ། །ཞེས་ཐོས་སོ། །དེ་ནས་ཐོས་མ་ཐག་ཏུ་རྒྱལ་པོ་དེ་ཅིའི་ཕྱིར་
ཡང་བདག་ལ་ལྟར་འོངས་སྙམ་དུ་བསམས་པ་དང་། དེས་གལ་ཏེ་དགེ་སློང་འདི་
བདག་ལ་བསུ་བར་ཡང་མི་བྱེད། ལྡང་བར་ཡང་མི་བྱེད་པར་གྱུར་ན་འདིའི་མགོ་
དྲུང་ནས་བཅད་དེ་ས་ལ་དོར་རོ་སྙམ་དུ་སྡང་བའི་སེམས་ཀྱིས་འོངས་པར་དེས་
མཐོང་སྟེ། དེས་རྒྱལ་པོ་དེའི་བསམ་པ་སེམས་ཀྱིས་ཤེས་ནས་ཏིང་ངེ་འཛིན་ལས་
ལངས་ཏེ་གོམ་པ་དྲུག་བོར་ནས་བསུ་བ་དང་། བསུ་བ་དེའི་མོད་ལ་རྒྱལ་པོ་དེའི་
ལུས་ལས་འོད་བྱུང་བ་དེ་མེད་པར་གྱུར་ཏེ་ས་ཡང་གས་སོ། །དེ་ནས་དེ་མཐོང་མ་
ཐག་ཏུ་རྒྱལ་པོ་དེ་སྐྲག་ནས། དགེ་སློང་འདི་ནི་རྫུ་འཕྲུལ་ཆེ་བ་དང་། མཐུ་ཆེ་བ་
ཞིག་སྟེ། བདག་འདི་ལ་སྡང་བའི་སེམས་ཀྱིས་སོང་བ་ལས་འདིའི་མཐུས་བདག་
གི་འོད་མེད་པར་གྱུར་ལ། ས་ཡང་གས་པར་གྱུར་ཏོ་སྙམ་དུ་རིག་ནས། གནས་
བརྟན་པི་ཎ་ཌོ་ལ་བྷ་ར་དྷ་ཛ་ག་ལ་བ་དེར་སོང་སྟེ། རྐང་པ་ལ་ཕྱག་འཚལ་ནས་
སྨྲས་པ། འཕགས་པ། བདག་བྱས་པ། རྨོངས་པ། མི་གསལ་བ། མི་མཁས་པའི་
ནོངས་པ་བཟོད་པར་གསོལ། གནས་བརྟན་གྱིས་སྨྲས་པ། རྒྱལ་པོ་ཆེན་པོ་ངས་ནི་
བཟོད་མོད་ཀྱི་རང་གི་སེམས་ལ་བཟོད་པ་གསོལ་ཅིག་ཅེས་བྱས་སོ། །རྒྱལ་པོས་
སྨྲས་པ། བཙུན་པ་བདག་རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་མི་
འགྱུར་ལགས་གྲང་། གནས་བརྟན་གྱིས་སྨྲས་པ། རྒྱལ་པོ་ཆེན་པོ་མ་སྐྲག་ཅིག་མ་
- 246 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྐྲག་ཅིག ཁྱོད་རྒྱལ་སྲིད་ལས་ཀྱང་ཉམས་པར་མི་འགྱུར་ལ། སྲོག་གི་བར་ཆད་དུ་
ཡང་མི་འགྱུར་རོ། །རྒྱལ་པོ་ཆེན་པོ་དེ་ལྟ་མོད་ཀྱི། བདག་གིས་ཁྱོད་ལ་གོམ་པ་
དྲུག་བསུ་བ་དེས་ན་ཁྱོད་ཟླ་བ་དྲུག་གི་བར་དུ་རྒྱལ་སྲིད་གཏོང་བར་འགྱུར་ཏེ། ཟླ་
བ་དྲུག་ལོན་ནས་ཕྱིར་ཡང་རྒྱལ་སྲིད་ཐོབ་པར་འགྱུར་རོ། །རྒྱལ་པོ་ཆེན་པོ་གཞན་
ཡང་བདག་ལ་སེམས་དགའ་བར་གྱིས་ཤིག་དང་། སེམས་དགའ་བར་བྱས་མ་
ཐག་དེས་ན་ཁྱོད་སའི་འོག་ཏུ་ནུབ་པར་མི་འགྱུར་ལ། ཁྱོད་ཀྱི་འོད་ཀྱི་དཀྱིལ་
འཁོར་ ཡང་སླར་འབྱུང་བར་འགྱུར་རོ། །དེ་ནས་དེ་ཐོས་མ་ཐག་ཏུ་རྒྱལ་པོས་
གནས་བརྟན་ལ་སེམས་དགའ་བ་བསྐྱེད་དེ། སེམས་དགའ་བ་བསྐྱེད་པའི་མོད་ལ་
དེའི་འོད་ཀྱི་དཀྱིལ་འཁོར་ཡང་སླར་བྱུང་ལ། ས་གས་པ་ཡང་སླར་འབྱོར་བར་
གྱུར་ཏོ། །དེ་ནས་རྒྱལ་པོ་དེ་གནས་བརྟན་ལ་ལྷག་པར་ཡང་དགའ་བར་གྱུར་ཏོ། །
དགའ་ བར་ གྱུར་ནས་ གནས་ བརྟན་ གྱི་ རྐང་པ་ལ་མགོ་བོས་ ཕྱག་ འཚལ་ ཏེ།
གནས་བརྟན་གྱི་ཐད་ནས་སོང་ངོ༌། །དེ་ནས་ཕྱི་ཞིག་ན་བད་སའི་རྒྱལ་པོ་འཆར་
ཀས་ཡང་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ་རི་དྭགས་གཤོར་དུ་སོང་
བ་དང༌། དེ་ རི་དྭགས་ ཀྱིས་མིག་གཡེངས་ ཏེ་ སོང་ནས། དཔུང་ གི་ཚོགས་ཀྱང་
ལོགས་ཤིག་ཏུ་སོང་། རྒྱལ་པོ་ཡང་ལོགས་ཤིག་ཏུ་སོང་སྟེ། དཔུང་གི་ཚོགས་དང་
བྲལ་ནས་འབྲོག་འཆོལ་ཏེ་བ་ལང་གི་ལྷས་ཤིག་ཏུ་སོང་ནས། དེ་དེར་སུས་ཀྱང་ངོ་
མ་ཤེས་ལ། དེས་ཀྱང་སུ་ཡང་ངོ་མ་ཤེས་ཏེ། དེ་མྱོས་ནས་ཟླ་བ་དྲུག་གི་བར་དུ་བ་
ལང་གི་ལྷས་དེ་ཉིད་ན་འདུག་གོ །དེ་ནས་དེ་བུ་དང་བློན་པོ་དང་ཞབས་འབྲིང་
འཁོར་རྣམས་ཀྱིས་ཀྱང་བཙལ་བ་ལས་མ་རྙེད་ནས་སླར་རྒྱལ་པོའི་ཕོ་བྲང་འཁོར་
དུ་དོང་སྟེ། བདག་ཅག་གིས་མ་རྙེད་ན་ཇི་ལྟར་བྱ། གར་སོང་ཞིག་གུ་སྙམ་ནས་ཁ་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
རོག་སྟེ་འཁོད་དོ། །དེ་ནས་ཟླ་བ་དྲུག་ལོན་པ་དང་། རྒྱལ་པོ་དེ་གཞན་གྱིས་མཐོང་
ནས་ངོ་ཤེས་ཏེ། ལྷ། ཁྱོད་ག་ལས་གཤེགས་ཏེ་འདིར་བྱོན་ཞེས་དྲིས་སོ། །རྒྱལ་པོ་
དེ་ཡང་སེམས་དྲན་ནས་དེས་བ་ལང་རྫི་དེ་ལ་ཇི་ལྟར་གྱུར་པ་ཐམས་ཅད་བསྙད་
དོ། །བ་ལང་ རྫིས་སྨྲས་པ། ལྷ། ཐུགས་རྟེན་ལ་སྤྲོ་བ་ཆེན་པོ་བསྐྱེད་དུ་གསོལ་
དང༌། བདག་གིས་ཁྱོད་ཉིད་ཕོ་བྲང་དུ་བསྐྱལ་ལོ་ཞེས་སྨྲས་ནས། བ་ལང་རྫི་དེས་
རྒྱལ་པོ་དེ་ཁྲིད་དེ་ཀོ་ཤམ་བི་ལོགས་སུ་ཆས་སོ། །བླུན་པོ་རིག་པའི་མུན་འཛིན་གྱི་
བུ་ཞེས་བྱ་བས་ཀྱང་ཟླ་བ་དྲུག་ལོན་པ་དང་། ཡིད་ལ་དྲན་ཏེ་རྒྱལ་པོ་དེ་གར་
གཤེགས་ ཞིག་ གུ། བདག་ ཅག་ གིས་བཙལ་དགོས་ སོ། །གལ་ ཏེ་བདག་ གིས་
གསོན་པོར་རྙེད་ན་ནི་དེ་ཉིད་རྒྱལ་པོ་མཛད་པར་ཟད་དོ། །དེ་མ་ཡིན་ཏེ་ནོངས་
པར་གྱུར་ན་ནི། སྲས་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་གཞུག་གོ་སྙམ་དུ་
བསམས་ནས། དཔུང་གི་ཚོགས་ཡན་ལག་བཞི་གོ་བསྐོན་ཏེ། གྲོང་དང་གྲོང་རྡལ་
དང་། གྲོང་ཁྱེར་དང། ཡུལ་འཁོར་དང་། རྒྱལ་པོའི་ཕོ་བྲང་དག་ཏུ་འཚོལ་དུ་དོང་
བ་ལས། བླུན་པོ་རིག་པའི་མུན་འཛིན་གྱི་བུས། བད་སའི་རྒྱལ་པོའི་ འཆར་ཀ་
ཐག་རིང་པོ་ནས་འོང་བ་མཐོང་ངོ༌། །མཐོང་ནས་ཀྱང་དགའ་ཆེས་ཏེ་བད་ སའི་
རྒྱལ་པོ་འཆར་ཀ་ག་ལ་བ་དེར་སོང་ནས། སྙུན་གསོས་ཏེ། ལྷ། གང་དུ་གཤེགས་
ཞེས་དྲིས་སོ། །དེ་ནས་བད་སའི་རྒྱལ་པོ་འཆར་ཀས་ཇི་ལྟར་གྱུར་པ་རྒྱས་པར་
བསྙད་དོ། །བླུན་པོ་རིག་པའི་མུན་འཛིན་གྱིས་བུས་སྨྲས་པ། ལྷ། འདི་ནི་འཕགས་
པ་པི་ཎ་ཌོ་ལ་དྷཱ་ར་ཛས་ཇི་སྐད་དུ་ལུང་བསྟན་པ་ཐམས་ཅད་དེ་ཁོ་ན་བཞིན་དུ་
གྱུར་པ་ལགས་སོ། །དེ་ནས་དེ་ཐོས་མ་ཐག་ཏུ་རྒྱལ་པོ་དེ་གནས་བརྟན་ལ་ཤིན་ཏུ་
དགའ་བར་གྱུར་ནས་དེས་བསམས་པ། རེ་ཤིག་བདག་གྲོང་ཁྱེར་དུ་འགྲོ་བ་བཏང་
- 248 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ལ། འཕགས་པ་པི་ཎ་ཌོ་ལ་བྷ་ར་ངྷ་ཛ་དེ་ཉིད་ལ་བསྙེན་བཀུར་བྱའོ། །སྙམ་དུ་
བསམས་ནས། ཀོ་ཤམ་བིར་མ་སོང་བར། ཁྱིམ་བདག་གདངས་ལས་རིག་གི་ཀུན་
དགའ་ར་བ་དེར་སོང་སྟེ། དེ་ཇི་སྲིད་དུ་བཞོན་པས་འགྲོ་བར་བྱ་བའི་ས་དེ་སྲིད་དུ་
བཞོན་པས་སོང་ནས། བཞོན་པ་ལས་བབས་ཏེ་རྐང་པས་ཀུན་དགའ་ར་བར་སོང་
ནས། གནས་བརྟན་པི་ ཎ་ཌོ་ལ་བྷ་ར་དྷ་ཛ་ག་ལ་བ་དེར་སོང་ཏེ་ཕྱིན་ནས་གནས་
བརྟན་པི་ཎ་ཌོ་ལ་བྷ་ར་དྷ་ཛའི་རྐང་པ་ལ་ཕྱག་འཚལ་ཏེ། ཆོས་མཉན་པའི་ཕྱིར་
མདུན་དུ་འདུག་གོ །གནས་བརྟན་གྱིས་ཀྱང་དེ་ལ་དེ་དང་མཐུན་པའི་ཆོས་བསྟན་
ཏེ། དེ་ནས་བད་སའི་རྒྱལ་པོ་འཆར་ཀས་གནས་བརྟན་པི་ཎ་ཌོ་ལ་བྷ་ར་དྷྭ་ཛའི་
གཏམ་གྱི་མཇུག་རྫོགས་པར་རིག་ནས། སྟན་ལས་ལངས་ཏེ། བླ་གོས་ཕྲག་པ་
གཅིག་ཏུ་བཟང་ནས། གནས་བརྟན་པི་ཎ་ཌོ་ལ་བྷ་ར་དྷཱ་ཛ་ག་ལ་བ་དེར་ལོགས་
སུ་ཐལ་མོ་སྦྱར་བ་བཏུད་དེ་སྨྲས་པ། འཕགས་པ་དགེ་སློང་གི་དགེ་འདུན་དང་
བཅས་པ་དགུང་བདུན་གྱི་བར་དུ་བདག་གི་དེར་བཤོས་གསོལ་བར་ཅི་གནང་
ཞེས་བྱས་སོ། །དེ་ནས་གནས་བརྟན་པི་ཎ་ཌོ་ལ་བྷ་ར་དྷྭ་ཛ་བད་སའི་རྒྱལ་པོ་
འཆར་ཀ་ཅང་མི་སྨྲ་བར་གནང་ངོ༌། །དེ་ནས་བད་སའི་རྒྱལ་པོ་འཆར་ཀས་གནས་
བརྟན་པི་ཎ་ཌོ་ལ་བྷ་ར་དྷ་ཛས་ཅང་མི་སྨྲ་བས་གནང་བར་རིག་ནས། སྟན་ལས་
ལངས་ཏེ་རྐང་པ་ལ་ཕྱག་འཚལ་ནས། གནས་བརྟན་པི་ཎ་ཌོ་ལ་བྷ་ར་དྷ་ཛའི་ཐད་
ནས་སོང་ངོ༌། །དེ་ནས་དེས་ཞག་བདུན་གྱི་བར་དུ། གནས་བརྟན་པི་ཎ་ཌོ་ལ་བྷ་
ར་དྷ་ཛ་འཁོར་དང་བཅས་པ་བཟའ་བ་དང་བཅའ་བ་གཙང་མ་བཟང་པོ་མང་པོས་
ཚིམ་པར་བྱས་ནས། ཐ་མའི་ཉིན་པར་རེ་རེ་ལ་ཡང་རས་ཟུང་རེ་ཕུལ་ཏེ། ཆོས་མ་
ཉན་པའི་ཕྱིར་མདུན་དུ་འདུག་གོ །གནས་བརྟན་པི་ཎ་ཌོ་ལ་བྷ་ར་དྷ་ཛས་ཀྱང་དེ་
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༤༽
དང་མཐུན་པའི་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་འཛིན་
དུ་བཅུག །ཡང་དག་པར་གཟེངས་བསྟོད། ཡང་དག་པར་དགའ་བར་བྱས་སོ། །
ཆོས་ཀྱི་གཏམ་རྣམ་གྲངས་དུ་མས་ཡང་དག་པར་བསྟན། ཡང་དག་པར་འཛིན་དུ་
བཅུག །ཡང་ དག་ པར་ གཟེངས་བསྟོད། ཡང་ དག་ པར་ དགའ་ བར་ བྱས་ནས།
སྟན་ལས་ལངས་ཏེ་སོང་ངོ༌། །དེ་ནས་ཕྱི་ཞིག་ན་བཅོམ་ལྡན་འདས་རྒྱལ་པོའི་ཁབ་
ཏུ་ ཇི་ སྲིད་དགྱེས་པའི་བར་དུ་བཞུགས་ནས་ཆོས་གོས་གསོལ་ཏེ། ལྷུང་བཟེད་
བསྣམས་ནས། དགེ་སློང་གི་ཚོགས་ཀྱི་ཞབས་འབྲིང་བྱས་ཏེ། དགེ་སློང་གི་དགེ་
འདུན་གྱིས་མདུན་དུ་བདར་ནས་ཀོ་ཤམ་བི་ག་ལ་བ་དེར་རྒྱུ་ཞིང་གཤེགས་པ་
ལས། མཐར་གྱི་ཀོ་ཤམ་བིར་བྱོན་ཏེ། ཀོ་ཤམ་བིར་ན་ཁྱིམ་བདག་གདངས་ལས་
རིག་གི་ཀུན་དགའ་ར་བ་ན་བཞུགས་སོ། །དེ་ནས་བད་སའི་རྒྱལ་པོ་འཆར་ཀས་
བཅོམ་ལྡན་འདས་ལྗོངས་རྒྱུ་ཞིང་གཤེགས་ཏེ། ཀོ་ཤམ་བིར་བྱོན་ནས། ཀོ་ཤམ་
བི་ན་ཁྱིམ་བདག་གདངས་ལས་རིག་གི་ཀུན་དགའ་ར་བ་ན་བཞུགས་སོ་ཞེས་ཐོས་
སོ། །ཐོས་ནས་ཀྱང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་
ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འདུག་གོ །
ཕྱོགས་གཅིག་ཏུ་འདུག་པ་ན་བཅོམ་ལྡན་འདས་ཀྱིས་བད་སའི་རྒྱལ་པོ་འཆར་ཀ་
ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་
དག་པར་གཟེངས་བསྟོད། ཡང་དག་པར་དགའ་བར་མཛད་དོ། །ཆོས་ཀྱི་གཏམ་
རྣམ་གྲངས་དུ་མས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་
དག་པར་གཟེངས་བསྟོད། ཡང་དག་པར་དགའ་བར་མཛད་ནས་ཅང་མི་གསུང་
བར་བཞུགས་སོ། །དེ་ནས་བད་སའི་རྒྱལ་པོ་འཆར་ཀས། བཅོམ་ལྡན་འདས་ཀྱི་
- 250 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གཏམ་གྱི་མཇུག་རྫོགས་ པར་ རིག་ནས། སྟན་ལས་ལངས་ཏེ་བླ་གོས་ ཕྲག་ པ་
གཅིག་ཏུ་གཟར་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་
བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
དགེ་སློང་གི་དགེ་འདུན་དང་བཅས་པར་དགུན་ཟླ་གསུམ་གྱི་བར་དུ་བདག་ལས་
ན་ བཟའ་ དང༌། ཞལ་ ཟས་ དང༌། གཟིམས་ ཆ་ དང་། གདན་དང༌། སྙན་ གསོས་
དང༌། སྨན་ཟོང་རྣམས་བཞེས་པར་ཅི་གནང་ཞེས་གསོལ་ཏོ། །དེ་ནས་བཅོམ་ལྡན་
འདས་ཀྱིས་བད་སའི་རྒྱལ་པོ་འཆར་ཀ་ལ་ཅང་མི་གསུངས་བས་གནང་ངོ༌། །དེ་
ནས་བད་སའི་རྒྱལ་པོ་འཆར་ཀས། བཅོམ་ལྡན་འདས་ཀྱིས་ཅང་མི་གསུང་བས་
གནང་བར་རིག་ནས། ཁྱིམ་བདག་གདངས་ལས་རིག་གི་ཀུན་དགའ་ར་བར་ཡོ་
བྱད་ཐམས་ཅད་སྦྱར་ནས། སངས་རྒྱས་ལ་སོགས་པ་དགེ་སློང་གི་དགེ་འདུན་ལ་
ཟླ་བ་གསུམ་གྱི་བར་དུ་ཡོ་བྱད་ཐམས་ཅད་ཀྱིས་བསྙེན་བཀུར་བྱས་ནས། ཐ་མའི་
ཉིན་པར་བཅོམ་ལྡན་འདས་ལ་ན་བཟའ་འབུམ་རི་བ་ཕུལ་ལོ། །དགེ་སློང་གཞན་
དག་ལ་ཡང་རེ་རེ་ལ་རས་ཟུང་རེ་ཕུལ་ནས་སོང་ངོ༌། །དེ་ཡང་དུས་དུས་སུ་བཅོམ་
ལྡན་འདས་ཀྱི་ཐད་དུ་སོང་ནས་ཆོས་ཉན་པར་བྱེད་དོ། །བཅོམ་ལྡན་འདས་ལ་
ཆོས་མཉན་ནས་ལྷག་པར་ཡང་གནས་བརྟན་པི་ཎ་ཌོ་ལ་བྷ་ར་དྷ་ཛ་འབའ་ཞིག་གི་
ཐད་དུ་བསྙེན་བཀུར་བྱ་བའི་ཕྱིར་འགྲོ་བར་བྱེད་དོ། །དེ་ནས་དགེ་སློང་རྣམས་
ཀྱིས་དེ་མཐོང་ནས། དེ་དག་ཐེ་ཚོམ་སྐྱེས་ཏེ། བཅོམ་ལྡན་འདས་ལ་འདི་ཅེས་
གསོལ་ཏོ། །བཙུན་པ། བད་སའི་རྒྱལ་པོ་འཆར་ཀས་རབ་ཏུ་ སྡང་བའི་སེམས་
ཀྱིས་གནས་བརྟན་པི་ཎ་ཌོ་ལ་བྷ་ར་དྷྭ་ཛའི་ཐད་དུ་མཆིས་ནས། གཞི་དེས་ན་དེའི་
འོད་མ་མཆིས་པར་གྱུར་ཏེ། དོག་ས་ལའང་དེའུ་ནུབ་པ་ལས། གང་གི་ཚེ་དེས་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སླར་སེམས་དགའ་བ་བསྐྱེད་པ་དེའི་ཚེ་འོད་དེ་ཡང་སླར་བྱུང་བར་གྱུར་ལ། དོག་
ས་གས་པ་ཡང་སླར་འབྱོར་པར་གྱུར་པ་ལ་གཟིགས། བཅོམ་ལྡན་འདས་ཀྱིས་
བཀའ་སྩལ་པ། དགེ་སློང་དག་དེ་ནི་དེ་ལྟར་འབའ་ཞིག་མ་ཡིན་ཏེ། འདི་ལྟར་
འདས་པའི་དུས་ན་ཡང་གྲོང་ཁྱེར་འབྲས་འཕེལ་ཞེས་བྱ་བ་ན་རྒྱལ་པོ་ལྷུན་པོ་ཞེས་
བྱ་བ་རྒྱལ་པོ་བྱེད་དོ། །དེའི་རིང་ལ་འབྱོར་པ་དང་། རྒྱས་པ་དང༌། བདེ་བ་དང་། །
ལོ་ལེགས་པ་དང་། སྐྱེ་བོ་དང་མི་མང་པོས་གང་བ་དང་། རྩོད་པ་དང་འཐབ་པ་ཞི་
བ་དང་། འཁྲུགས་པ་དང་། ནང་འཁྲུགས་དང་། ཆོམ་རྐུན་དང་། མུ་གེ་དང་། ནད་
རྣམས་མེད་པ་དང་། འབྲས་སཱ་ལུ་དང༌། བུ་རམ་ཤིང་དང་། བ་ལང་དང་། མ་ཧེ་
དང་ལྡན་པར་འདུག་སྟེ་བུ་གཅིག་པ་སྡུག་པ་ལ་བྱ་བ་བཞིན་དུ་རྒྱལ་སྲིད་བྱེད་དོ།
དེ་ནས་རྒྱལ་པོ་དེའི་མདུན་ན་འདོན་དེས་ཐབ་ཟླར་བབ་པ་ལས་ཆུང་མ་བླངས་
ནས་དེ་དེ་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་པ་ལས། ཕྱིས་རེ་
ཤིག་ན་དེའི་ཆུང་མ་ལ་བུ་ཆགས་ནས། དེ་ཟླ་བ་དགུ་འམ་བཅུ་ལོན་པ་དང་ཁྱེའུ་
གཟུགས་བཟང་ཞིང་བལྟ་ན་སྡུག་ལ་མཛེས་པ་ཞིག་བཙས་ནས། དེའི་བཙས་སྟོན་
རྒྱས་པར་བྱས་ནས་རིགས་དང་མཐུན་པར་མིང་བཏགས་ཏེ། འོ་མ་དང་། ཞོ་དང༌།
མར་དང་ཞུན་མར་དང༌། མར་གྱི་ཉིང་ཁུས་བསྐྱེད་བསྲིང་སྟེ། དེ་གང་གི་ཆེས་ཆེར་
སྐྱེས་པ་དེའི་ཚེ་ཡི་གེ་དང༌། བྲམ་ཟེའི་སྤྱོད་ལམ་དང༌། སྤྱོད་པ་དང་། ཨོ་ཞེས་བྱ་བ་
དང་། བྷོ་ཞེས་བྱ་བ་དང་། གཙང་སྦྲ་དང་། ཆོ་ག་དང༌། ཐལ་བ་བླང་བ་དང། རིལ་
བ་ཐོགས་པ་དང་། ངེས་བརྗོད་ཀྱི་རིག་བྱེད་དང་། མཆོད་སྦྱིན་གྱི་རིག་བྱེད་དང་།
སྙན་ཚིག་གི་རིག་བྱེད་དང་། སྲིད་སྲུང་གི་རིག་བྱ་དང་། མཆོད་སྦྱིན་བྱ་བ་དང་།
མཆོད་སྦྱིན་བྱེད་དུ་གཞུགས་པ་དང༌། སྦྱིན་པ་དང༌། བླང་བ་དང༌། ཁ་ཏོན་བྱ་བ་
- 252 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དང༌། ཁ་ཏོན་སློབ་ཏུ་གཞུག་པའི་ཐབས་བསླབས་ནས། ལས་རྣམ་པ་དྲུག་ལ་
མཁས་པའི་བྲམ་ཟེར་གྱུར་ཏེ་དེ་མཐར་གྱིས་རིག་པའི་གནས་བཅོ་བརྒྱད་ལ་བྱང་
བར་གྱུར་ཏོ། །ཕྱི་ཞིག་ན་དེས་བདག་གི་ཕ་ཆོས་དང་ཆོས་མ་ཡིན་པས་རྒྱལ་སྲིད་
འཛིན་པ་མཐོང་ངོ༌། །མཐོང་ནས་ཀྱང་དེས་བསམས་པ། ཕ་ཤི་བའི་འོག་ཏུ་བདག་
གིས་ཅོད་པན་མེད་པའི་རྒྱལ་སྲིད་འཛིན་པར་འགྱུར་གྱིས་བདག་གིས་ཁྱིམ་ན་
གནས་པ་བཏང་ལ་ནགས་འདབས་སུ་གནས་བཅའ་བར་བྱའོ་སྙམ་དུ་བསམས་
ནས། ཕ་མ་ལ་གསོལ་ཏེ་ནགས་འདབས་སུ་གནས་བཅས་སོ། །དེ་དེར་སོང་ནས་
བསམ་གཏན་བཞི་དང་མངོན་པར་ཤེས་པ་ལྔ་བསྐྱེད་དོ། །དེ་ནས། ཕྱི་ཞིག་ན་
དེས་རྒྱལ་པོའི་ཕོ་བྲང་འཕེལ་དུ་ཕྱིན་པ་ན། དེའི་ཕས་བུ་དེའི་ཕྱིར་བདག་གི་སྐྱེད་
མོས་ཚལ་དུ་ཡལ་ག་དང་ལོ་མའི་སྤྱིལ་པོ་ཕུབ་ནས། ཡོ་བྱད་ཐམས་ཅད་ཀྱིས་
བསྙེན་བཀུར་བྱེད་དེ། དེ་ལ་དུས་དུས་སུ་སྐྱེ་བོ་ཕལ་པོ་ཆེ་དང་ཞིང་ཆོས་ཉན་པར་
བྱེད་དོ། །དེ་ནས་ཕྱི་ཞིག་ན་རྒྱལ་པོ་ལྷུན་པོ་དཔུང་གི་ཚོགས་ཡན་ལག་བཞི་གོ་
བསྐོན་ནས་རི་དྭགས་གཤོར་དུ་སོང་བ་དང་། རྒྱལ་པོས་སྐྱེ་བ་ཕལ་པོ་ཆེ་མདུན་ན་
འདོན་གྱི་སྐྱེད་མོས་ཚལ་དུ་དོང་བ་མཐོང་ངོ༌། །མཐོང་ནས་ཀྱང་སྐྱེ་བོའི་ཚོགས་
འདི་དག་གར་འདོང་ཞེས་དྲིས་སོ། །བླུན་པོ་རྣམས་ཀྱིས་གསོལ་པ། ལྷ། མདུན་ན་
འདོན་གྱི་བུ་དེ་རབ་ཏུ་བྱུང་སྟེ། དེ་ནི་རྫུ་འཕྲུལ་ཆེ་ཞིང་མཐུ་ཆེ་བར་ཡང་གྱུར་ཏེ།
འདི་ དག་ ནི་ དེ་ ལ་ བལྟ་བའི་ སླད་ དུ་མཆི་ བ་ ལགས་སོ། །དེ་ ནས་ རྒྱལ་ པོས་
བསམས་པ། དེ་ནི་ངའི་ཡང་སྙིང་དུ་སྡུག་པ་དང་། ཡིད་དུ་འོང་བ་དང་། མཁན་པོ་
དང་དྲན་པར་བྱ་བ་ཡིན་གྱིས། ང་ཡང་དེ་བལྟ་བའི་ཕྱིར་འགྲོའོ་སྙམ་དུ་བསམས་
ནས། རྒྱལ་པོ་དེ་དྲང་སྲོང་ག་ལ་བ་དེར་སོང་བ་དང་དྲང་སྲོང་དེས་མཐོང་ནས་བསུ་
253-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡང་མ་བསུས་ལངས་ཀྱང་མ་ལངས་སོ། །དེ་ནས་དེ་མཐོང་མ་ཐག་ཏུ་རྒྱལ་པོ་དེ་
ཁྲོ་བ་ཆེན་པོས་ནོན་ནས། འདི་ངའི་ཡུལ་ན་འདུག་པའི་མདུན་ན་འདོན་གྱི་བུ་ཡིན་
ལ། ང་འོངས་ན་བསུ་ཡང་མ་བསུས། ལངས་ཀྱང་མ་ལངས་ཀྱིས་འདི་ཡི་མགོ་
བཅད་དེ་དོར་རོ་སྙམ་དུ་བསམས་པ་དང༌། རྒྱལ་པོ་དེའི་ལུས་ལས་འོད་འབྱུང་བ་
དེ་དེས་ངན་སེམས་བསྐྱེད་མ་ཐག་ཏུ་འོད་མེད་པར་གྱུར་ཏོ། །ས་ཡང་གས་ཏེ་དེར་
ནུབ་ཏུ་བྱེད་པ་དང༌། དེ་མཐོང་མ་ཐག་ཏུ་རྒྱལ་པོ་དེ་འཇིགས་པ་ཆེན་པོ་སྐྱེས་ཏེ།
དྲང་སྲོང་དེ་ལ་འདི་ནི་རྫུ་འཕྲུལ་ཆེ་ཞིང་མཐུ་ཆེ་བ་ཞིག་ཡིན་ནོ། །སྙམ་ནས་དགའ་
བ་ཆེན་པོ་སྐྱེས་སོ། །དེ་ནས་དེས་དེའི་རྐང་ པ་ ལ་ ཕྱག་ འཚལ་ནས་བཟོད་པ་
གསོལ་ཏོ། །དེ་ནས་དྲང་སྲོང་གིས་སྨྲས་པ། རྒྱལ་པོ་ཆེན་པོ་ངས་ནི་བཟོད་མོད་ཀྱི།
འོན་ཀྱང་རང་གི་སེམས་ལ་བཟོད་པ་གསོལ་ཅིག་ཅེས་བྱས་སོ། །དེ་ནས་རྒྱལ་པོ་
སྐྲག་ནས་དྲང་སྲོང་དེ་ལ་སྨྲས་པ། དྲང་སྲོང་། བདག་རྒྱལ་སྲིད་ལས་ཉམས་པའམ་
སྲོག་གི་བར་ཆད་དུ་མི་འགྱུར་ལགས་གྲང་། དྲང་སྲོང་གིས་སྨྲས་པ། རྒྱལ་པོ་ཆེན་
པོ་མ་སྐྲག་ཅིག ཁྱོད་རྒྱལ་སྲིད་ལས་ཉམས་པར་མི་འགྱུར་ལ། སྲོག་གི་བར་ཆད་
དུ་ཡང་མི་འགྱུར་རོ། །དེ་ལྟ་མོད་ཀྱིས་ཁྱོད་ཀྱིས་བདག་ལ་སེམས་སྡང་བར་བྱས་
པ་དེས་ན། ཁྱོད་ཀྱི་འོད་དེ་མེད་པར་གྱུར་ལ་ས་ཡང་གས་པར་གྱུར་ཏོ། །རྒྱལ་པོ་
ཆེན་པོ་ཁྱོད་ཀྱིས་སླད་བདག་ལ་དགའ་བའི་སེམས་བསྐྱེད་ན་ནི་ཁྱོད་ཀྱིས་འོད་དེ་
སླར་སྔ་ཁོ་བཞིན་འབྱུང་བར་འགྱུར་རོ། །དེ་ནས་དེ་ཐོས་མ་ཐག་ཏུ་རྒྱལ་པོ་དེས་
དྲང་སྲོང་དེ་ལ་སེམས་དགའ་བ་བསྐྱེད་པས་དེའི་འོད་དེ་སྔ་ཁོ་བཞིན་བྱུང་བར་
གྱུར་ལ། ས་ཡང་ སླར་འབྱོར་པར་གྱུར་ཏོ། །དགེ་སློང་དག་ ཇི་ སྙམ་དུ་སེམས།
དེའི་ཚེ་དྲང་སྲོང་དུ་གྱུར་པ་གང་ཡིན་པ་དེ་ནི་པི་ཎ་ཌོ་བྷ་ར་དྷ་ཛ་འདི་ཉིད་ཡིན་
- 254 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ནོ། །རྒྱལ་པོ་ལྷུན་པོར་གྱུར་པ་དེ་ནི་བད་སའི་རྒྱལ་པོ་འཆར་ཀ་འདི་ཉིད་ཡིན་ཏེ།
དེའི་ཚེ་ཡང་འདིས་དེ་ལ་སེམས་སྡང་བར་བྱས་པས། དེའི་འོད་ཀྱི་དཀྱིལ་འཁོར་
མེད་པར་གྱུར་ལ། ས་ཡང་གས་པར་གྱུར་ཏོ། །ད་ལྟ་ཡང་འདིས་དེ་ལ་སེམས་སྡང་
བར་ བྱས་ པས། དེའི་འོད་ ཀྱང་མེད་པར་གྱུར་ལ་ས་ཡང་གས་སོ། །གང་གི་ཚེ་
འདིས་དེ་ལ་སེམས་དགའ་བ་བསྐྱེད་པ་དེའི་ཚེ་ན་འདིའི་འོད་ཀྱི་དཀྱིལ་འཁོར་
ཡང་བྱུང་བར་གྱུར་ལ། ས་གས་པ་ཡང་འབྱོར་པར་གྱུར་ཏོ་ཞེས་བཀའ་སྩལ་ཏོ། །
གནས་བརྟན་ཆེན་པོ་འདིས་མཛད་པ་འདི་ལྟར་བསྟན་པ་འདི་དག་ཀྱང་གདུལ་བྱ་
རྣམས་ལ་འདོམས་པའི་ཕྱིར་མཛད་པ་ཤ་སྟག་སྟེ། འཁོར་བའི་གནས་དང་ཕུན་
ཚོགས་གང་ལའང་སྙིང་པོ་མེད་པས་རིགས་དང་རུས་ཀྱིས་ཁེངས་པར་མི་བྱ་ཞིང་
སྲིད་པའི་འབྱོར་པ་ལ་ཡིད་ཆགས་པར་མི་བྱ་བར་འཁོར་བའི་ཕུན་ཚོགས་གང་
ལའང་མ་ཆགས་པར་རང་ཡུལ་ཉེ་དུ་དང་བཅས་པ་བློས་དོར་ཏེ་རྒྱལ་བའི་བསྟན་
པ་ལ་རབ་ཏུ་འབྱུང་བར་བྱ་དགོས་སོ་ཞེས་འདོམས་པ་དང་། རབ་ཏུ་བྱུང་ནས་ཀྱང་
བག་མེད་པ་དང་ལེ་ལོའི་དབང་དུ་མི་གཏང་བར་ཀློག་པ་ཐོས་བསམ་དང་། སྤོང་
བ་བསམ་གཏན་གྱི་རིམ་པ་རྣམས་ལ་གུས་པར་སྦྱོར་བ་དང་རྟག་ཏུ་སྦྱོར་བའི་
བརྩོན་ འགྲུས་ གཉིས་ ཀྱིས་ འབད་ དེ་ འབྲས་ བུ་ ཐོབ་ པར་ བྱ་ དགོས་ སོ་ ཞེས་
འདོམས་པ་དང༌། ཁྱིམ་པ་དང་བསྲེ་བསླད་ཧ་ཅང་ཆེ་བ་དང༌། ཁྱིམ་གཅིག་ལས་
རྟག་ཏུ་ཟན་བཟའ་བ་དང༌། ཉེ་དུའི་རྙེད་བཀུར་ལ་དགའ་བ་ནི་དུག་སྦྲུལ་ནག་
པོའི་ གདེངས་ ཀའི་ གྲིབ་ བསིལ་ ལྟར་ མནོག་ ཆུང་ ལ་ ཉེས་ དམིགས་ ཆེ་ བར་
བསམས་ནས་སྤྱིར་སྦྱངས་པའི་ཡོན་ཏན་བཅུ་གཉིས་ལ་གནས་པ་དང་། ལྷག་པར་
ཆགས་མེད་བསོད་སྙོམས་པ་བྱ་དགོས་སོ་ཞེས་འདོམས་པ་དང༌། སྟོན་པའི་བཀའ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དྲིན་དྲན་པའི་སྒོ་ནས་ནུས་པ་དང་བསྟུན་ནས་བསྟན་པ་སྤེལ་བར་བྱ་དགོས་སོ་
ཞེས་འདོམས་པ་སོགས་དགོས་པ་མང་པོ་ཞིག་གཟིགས་ནས་མཛད་པ་འདི་ལྟར་
མཛད་དོ། །
བཅུ་གསུམ་པ་གནས་བརྟན་ཆེན་པོ་ལམ་བསྟན་གྱི་རྟོགས་པ་བརྗོད་པ་ནི།
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་མཉན་ཡོད་དོ། །དེ་ཡང་
མཉན་ཡོད་ན་བྲམ་ཟེ་ཁྱོ་ཤུག་གཉིས་ལ་བུ་བྱུང་ངོ་ཅོག་ཤི་བ་ལས་ནམ་ཞིག་ན་
བྲམ་ཟེ་དེའི་ཆུང་མ་ལ་སེམས་ཅན་ཞིག་མངལ་དུ་ཞུགས་པ་ན་བྲམ་ཟེ་དེས་
བསམས་པ། ཡང་བུ་འདི་བཙས་ཀྱང་འཆི་བར་འགྱུར་རོ་སྙམ་དུ་ལག་པ་འགྲམ་
པ་ལ་གཏད་དེ། སེམས་ཁོང་དུ་ཆུད་ཅིང་འདུག་པ་དང་། བུ་མེད་རྒན་མོ་ཞིག་
གིས་བྲམ་ཟེ་དེ་མཐོང་ནས་ཁྱོད་ཅིའི་ཕྱིར་འདི་ལྟར་མྱ་ངན་བྱེད་ཅིང་འདུག་ཅེས་
དྲིས་པ་ན། བྲམ་ཟེ་དེས་སྨྲས་པ། ཆུང་མ་ལ་བུ་སྐྱེས་སོ་ཅོག་ཤི་བས། ད་ཡང་
མངལ་དུ་སེམས་ཅན་ཞིག་ཆགས་ཡོད་པ་འདི་སྐྱེས་ནས་འཆི་བར་འགྱུར་རོ་སྙམ་
དུ་ཡིད་མི་དགའ་བར་གནས་སོ་བྱས་པས། བུད་མེད་རྒན་མོ་དེས་སྨྲས་པ། ཁྱོད་
འདི་ལྟར་མྱ་ངན་མ་བྱེད་པར་ཆུང་མ་ནམ་བཙའ་བའི་ཚེ་ན་ཁོ་མོ་སྒྲོན་ཅིག་བུ་མི་
འཆི་བའི་ཐབས་བྱའོ་ཞེས་སྨྲས་པ་དང༌། བྲམ་ཟེ་དེས་ཆུང་མ་ལས་བུ་བཙས་མ་
ཐག་ཏུ་རྒན་མོ་དེ་ སྦྲན་པ་དང༌། རྒན་མོ་དེས་ཁྱེའུ་ཆུང་ངུ་དེ་ཁྲུས་བྱས། རས་
དཀར་པོས་དཀྲིས། དེའི་ཁ་ཞུན་མར་གྱིས་བཀང་སྟེ་བུ་མོ་ཞིག་གི་ལག་ཏུ་བྱིན་
ནས། ཁྱེའུ་འདི་ལམ་པོ་ཆེའི་བཞི་མདོར་བཟུང་ལ་དགེ་སློང་དང་བྲམ་ཟེ་བྱུང་བ་
ལ། ཁྱེའུ་འདི་འཕགས་པའི་ཞབས་ལ་ཕྱག་འཚལ་ལོ་གྱིས་ཤིག །ཉི་མ་ནུབ་པ་ན་
གསོན་ན་ཁྱེར་ཤོག །ཤི་ན་དོར་ཅིག་ཅེས་སྨྲས་ནས་བཏང་བ་ན། བུ་མོ་དེ་སྒྲིན་པ་
- 256 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཡིན་པས་ལམ་པོ་ཆེའི་བཞི་མདོར་སོང་ནས། དེ་སྐད་བྱས་པ་དང༌། དེ་མཐོང་བའི་
དགེ་སྦྱོང་དང་བྲམ་ཟེ་ཐམས་ཅད་ཀྱིས་ཁྱེའུ་འདི་ཡུན་རིང་དུ་འཚོ་བར་གྱུར་ཅིག །
ཚེ་རིང་དུ་སྐྱོང་བར་གྱུར་ཅིག །ཕ་མ་གཉིས་ཀྱི་ཡིད་ལ་བསམས་པ་རྫོགས་པར་
གྱུར་ཅིག །ཅེས་སྨྲས་སོ། །བུ་མོ་དེས་ཁྱེའུ་དེ་རྒྱལ་བྱེད་ཚལ་གྱི་ལམ་ཁར་ཁྱེར་བ་
ན་སྟོན་པ་ཐུབ་པའི་དབང་པོ་ཡང་ཕྱོགས་དེར་བྱོན་ནས་ཁྱེའུ་དེ་གཟིགས་པ་ན་བུ་
མོ་དེས་ཁྱེའུ་འདི་སྟོན་པའི་ཞབས་ལ་ཕྱག་འཚལ་ལོ་ཞེས་བྱས་པས། སྟོན་པ་ཐུབ་
པའི་དབང་པོས་ཁྱེའུ་འདི་ཡུན་རིང་དུ་འཚོ་བར་གྱུར་ཅིག །ཚེ་ རིང་དུ་སྐྱོང་བར་
གྱུར་ ཅིག །ཕ་མ་ གཉིས་ ཀྱི་ ཡིད་ ལ་ བསམས་ པ་ རྫོགས་ པར་ གྱུར་ ཅིག །ཅེས་
གསུངས་ནས་བྱིན་གྱིས་བརླབས་པས་ཁྱེའུ་དེ་མ་ཤི་བར་ཚེ་གནས་པར་གྱུར་ཏོ། །
དེ་ནས་བུ་མོ་དེས་ཉི་མ་ནུབ་པ་དང་ཁྱེའུ་དེ་གསོན་པར་མཐོང་ནས་བྲམ་ཟེའི་ཁྱིམ་
དུ་ཁྱེར་འོངས་པ་དང་། ཕ་མ་གཉིས་དགའ་ནས་ཁྱེའུ་འདི་ལམ་པོ་ཆེར་བཟུང་བས་
མ་ཤི་བར་གནས་པ་ཡིན་པས་ལམ་ཆེན་པ་ཞེས་མིང་བཏགས་སོ། །དེ་ནས་ཁྱེའུ་
ལམ་ཆེན་པ་འོ་མ་དང་མར་ལ་སོགས་པས་བསྐྱེད་བསྲིངས་ཏེ་ཆེན་པོར་གྱུར་པ་ན་
བྲམ་ཟེའི་རིག་བྱེད་ཡན་ལག་དང་བཅས་པ་ལ་བསླབས་པས་མཁས་པའི་གྲགས་
པ་ཆེས་ཆེར་རྒྱལ་ཏེ་རིག་བྱེད་སློབ་པ་མང་དུ་འདུས་ནས་བྲམ་ཟེའི་ཁྱེའུ་ལྔ་བརྒྱ་
ཙམ་ལ་གསང་ཚིག་སློབ་པར་བྱེད་དོ། །དེ་ནས་ནམ་ཞིག་ན་ལམ་ཆེན་པོ་མཉན་
ཡོད་དང་རྒྱལ་བྱེད་ཚལ་གྱི་བར་ན་ཤིང་ལྗོན་པ་ཞིག་གི་དྲུང་ན་བྲམ་ཟེའི་ཁྱེའུ་ལྔ་
བརྒྱ་ཙམ་ལ་གསང་ཚིག་ཀློག་གོ །ཤཱ་རིའི་བུ་དང་མོའུ་འགལ་གྱི་བུ་གཉིས་ཀྱིས་
གདུལ་བྱའི་བྱ་བ་བྱས་ཏེ་ཀོ་ས་ལར་ལྗོངས་རྒྱུས་ནས་མཉན་ཡོད་དུ་ཕྱིན་པ་ན་སྐྱེ་
བོ་ཕལ་པོ་ཆེ་དེ་གཉིས་ལྟར་སོང་བ་ལམ་ཆེན་པས་མཐོང་ནས་དེ་དག་ལ་གར་
57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འདོང་ཞེས་དྲིས་པ་ན་དེ་དག་གིས་མཆོག་ཟུང་གཅིག་ལྟར་འདོང་ངོ་ཞེས་ཟེར་བ་
ན་ལམ་ཆེན་པས། དེ་གཉིས་རིགས་མཆོག་སྤངས་ནས་དགེ་སྦྱོང་གོའུ་ཏ་མ་ལས་
རབ་ཏུ་བྱུང་བ་ཡིན་པས་དེ་གཉིས་མཐོང་བས་ཅི་བྱ་ཞེས་སྨྲས་པ་ན། བྲམ་ཟེའི་
ཁྱེའུ་དད་པ་ཅན་ཞིག་ན་རེ། དེ་སྐད་མ་གསུང་དེ་གཉིས་ནི་བདག་ཉིད་ཆེན་པོ་
ལགས་པས་དེ་གཉིས་ལ་ཆོས་གསན་ན་མཁན་པོའང་དད་པར་འགྱུར་རོ་ཞེས་
ཟེར་བ་ན། ལམ་ཆེན་པས་བསམས་པ། བརྟག་པར་བྱ་སྟེ། བྲམ་ཟེའི་ཁྱེའུ་དག་མི་
ཀློག་པའི་ཚེ་བདག་ཀྱང་འགྲོའོ་སྙམ་ནས་བྲམ་ཟེའི་ཁྱེའུ་རྣམས་ཡམ་ཤིང་འཐུར་
སོང་བ་ན་དེ་སོང་བ་དང༌། དགེ་སློང་ཞིག་རྒྱལ་བྱེད་ཚལ་གྱི་སྒོ་ན་ཤིང་ལྗོན་པའི་
དྲུང་ན་འཆག་པ་མཐོང་ནས་དེ་ལ་ཀྱེ་དགེ་སློང་། སངས་རྒྱས་ཀྱི་བཀའ་ཅུང་ཞིག་
སྨོས་ཤིག །དེས་དེ་ལ་དགེ་མི་དགེའི་ལས་ལམ་རྒྱ་ཆེར་བསྟན་ཏོ། །བྲམ་ཟེས་
སྨྲས་པ། ཁོ་བོའང་བྱ་བ་ཉམས་ལ་ཁྱོད་ཀྱང་དགེ་བའི་ཕྱོགས་ཉམས་ན་མ་ལེགས་
ཀྱིས་ཁོ་བོ་འགྲོའོ་ཕྱིས་ཀྱང་འོང་ངོ༌། །ཡང་ཕྱིས་བྲམ་ཟེའི་ཁྱེའུ་རྣམས་མ་ཀློག་པ་
ན་ཕྱིན་པས་སྔར་གྱི་དགེ་སློང་དང་ཕྲད་ནས་དེས་རྟེན་འབྲེལ་ལུགས་འབྱུང་ལུགས་
ལྡོག་གི་ཆོས་བཤད་པས་དད་ནས། བདག་རབ་ཏུ་འབྱུང་སྟེ། བདག་གྲགས་པ་
ཅན་ཡིན་པས་འདིར་རབ་ཏུ་མི་འབྱུང་གིས་ལྗོངས་སུ་བཞུད་དོ། །དེས་ལྗོངས་སུ་
ཁྲིད་དེ་ རབ་ཏུ་བྱུང་བསྙེན་པར་རྫོགས་ནས་དགེ་སློང་གིས་ལས་ནི་གཉིས་ཏེ།
བསམ་ གཏན་དང༌། ཀློག་ པ་ ཡིན་ན་ ཁྱོད་ གང་ འདོད། གཉིས་ ཀའང་ བགྱི་སྟེ།
གདུགས་ལ་ནི་ཀླག །དགུང་ལ་ནི་བསམ་གཏན་བྱའོ། །དེས་ཉིན་མོ་ཀླག་པ་དང་
ཁ་ཏོན་བྱས་པས་སྡེ་སྣོད་གསུམ་པ་ཆོས་སྒྲོག་པ་རིག་པ་དང་གྲོལ་བའི་སྤོབས་པ་
ཅན་དུ་གྱུར། མཚན་མོ་བསམ་གཏན་བྱས་པས་འཁོར་བའི་འཁོར་ལོ་ཆ་ལྔ་པ་
- 258 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གཡོ་བ་དང༌། མི་གཡོ་བ་ འདི་ ཉིད་རིག་སྟེ། འདུ་ བྱེད་ ཀྱི་རྣམ་ པ་ ཐམས་ ཅད་
ཉམས་པ་དང༌། ལྟུང་བ་དང་། རྣམ་པར་འཐོར་བ་དང་། རྣམ་པར་འཇིག་པའི་
ཆོས་ཅན་ ཡིན་ པར་ རྩད་ཆོད་དེ་ཉོན་མོངས་པ་ཐམས་ཅད་ སྤངས་ནས། དགྲ་
བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་པའི་འདོད་
ཆགས་དང་བྲལ་བར་གྱུར་ནས། གསེར་དང་བོང་བར་མཉམ་པ། ནམ་མཁའ་དང་
ལག་མཐིལ་དུ་འདྲ་བའི་སེམས་དང་ལྡན་པ། ཙན་དན་སྦངས་པ་ལྟ་བུར་བསིལ་
བར་གྱུར་པ། རིག་པས་སྒོ་ངའི་སྦྱབས་བཅོམ་པ། རིག་པ་མངོན་པར་ཤེས་པ་དང་
སོ་སོ་ཡང་དག་པར་རིག་པ་ཐོབ་པ། སྲིད་པའི་རྙེད་པ་དང་ཆགས་པ་དང་བཀུར་
སྟི་ལ་མི་ལྟ་བ། དབང་པོ་དང་ཉེ་དབང་དང་བཅས་པའི་ལྷ་རྣམས་ཀྱིས་མཆོད་
ཅིང་། རྗེད་པ་དང་གུས་པར་སྨྲ་བའི་གནས་ཐོབ་པར་གྱུར་ཏོ། །དེ་ནས་གནས་
བརྟན་ལམ་ཆེན་པས་བསམས་པ། བདག་གིས་སྤང་བར་བྱ་བ་ཐམས་ཅད་ནི་
སྤངས་ཐོབ་པར་བྱ་བ་ཐར་པའི་གོ་འཕང་ནི་ཐོབ་ཀྱི། ད་མཉན་ཡོད་དུ་སོང་ལ་
ཆོས་ཀྱི་རྗེ་སྟོན་པ་ཐུབ་པའི་དབང་པོ་ལ་བསྙེན་བཀུར་བྱའོ་སྙམ་ནས་འཁོར་ལྔ་
བརྒྱ་དང་བཅས་པ་མཉན་ཡོད་དུ་བྱོན་ནས། སྟོན་པ་ལ་བསྙེན་བཀུར་བ་དང་སྟོན་
པའི་བཀའ་དྲིན་དྲན་པའི་སྒོ་ནས་གདུལ་བྱ་མཐའ་ཡས་པའི་དོན་མཛད་དོ། །
གནས་བརྟེན་ཆེན་པོ་འདིས་མཛད་པ་འདི་ལྟར་བསྟན་པ་འདི་དག་ཀྱང་གདུལ་བྱ་
རྣམས་ལ་འདོམས་པའི་ཕྱིར་མཛད་པ་ཤ་སྟག་སྟེ། སྟོན་པ་ཐུགས་རྗེས་ཅན་དང་།
དེས་བསྟན་པའི་ཆོས་དང་། ཆོས་དེ་ཚུལ་བཞིན་དུ་སྒྲུབ་པའི་འཕགས་པའི་དགེ་
འདུན་རྣམས་ལ་ཕྱག་འཚལ་ཏེ་སྐྱབས་སུ་སོང་ན་དུས་མ་ཡིན་པའི་འཆི་བ་སོགས་
ཉེ་བར་འཚེ་བ་ཐམས་ཅད་ལས་ཐར་བར་འགྱུར་རོ་ཞེས་འདོམས་པ་དང་། རིག་
59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
གནས་རྣམས་ལ་མཁས་པར་བྱས་ན་སྙན་པའི་གྲགས་པ་ཐོབ་པར་འགྱུར་རོ་ཞེས་
འདོམས་པ་དང་། རིགས་དང་རུས་ཀྱིས་ང་རྒྱལ་མི་བྱ་བར་རྒྱལ་བའི་བསྟན་པ་ལ་
ཞུགས་ནས་བསླབ་པ་གསུམ་ལ་ཚུལ་བཞིན་བསླབས་ན་གནས་སྐབས་དང་མཐར་
ཐུག་གི་ཡོན་ཏན་ཐམས་ཅད་ངེས་པར་འཐོབ་པར་འགྱུར་རོ་ཞེས་འདོམས་པའི་
ཕྱིར་མཛད་པ་འདི་ལྟར་བསྟན་ཏོ། །
བཅུ་ བཞི་ པ་ གནས་ བརྟན་ ཆེན་ པོ་ ཀླུའི་ སྡེའི་ རྟོགས་ པ་ བརྗོད་ པ་ནི།
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི། བྱང་ཕྱོགས་སྲེག་མའི་
གྲོང་ཁྱེར་ཞེས་བྱ་བ་སྟེ། ཡུལ་དེར་རྒྱལ་པོའི་རིགས་སུ་སྐུ་འཁྲུངས། མཐུན་པའི་
དངོས་པོ་དག་གིས་བསྐྱེད་བསྲིངས་ནས་ཆེན་པོར་གྱུར་པ་ན་ཡུལ་དེའི་རྒྱལ་སྲིད་
ལ་དབང་བསྐུར་ཏེ་རྒྱལ་སྲིད་ཀྱི་ཕྱིར་དུ་གཡུལ་འགྱེད་པ་དང་འབངས་རྣམས་ལ་
དཔྱ་ཁྲལ་བསྡུ་བ་དང་། ཆད་པས་གཅོད་པ་དང་། ཉེས་པ་ཅན་རྣམས་བཙོན་རར་
འཇུག་པ་དང་། འཆིང་བ་དང་། བརྡེག་པ་དང༌། གསོད་པ་སོགས་ཉེས་པ་དུ་མ་
ལ་འཇུག་དགོས་པར་མཐོང་ནས་རྒྱལ་སྲིད་མཆིལ་མའི་ཐལ་བ་བཞིན་དུ་སྤངས་
ནས་སྟོན་པའི་སྤྱན་སྔར་སོང་སྟེ། རྒྱལ་སྲིད་ཀྱི་ཆེད་དུ་སྡིག་པ་བྱས་པ་ཐམས་ཅད་
བཤགས་ནས་སྟོན་པའི་སྤྱན་སྔར་རབ་ཏུ་འབྱུང་བར་ཞུས་པས་སྟོན་པས་ཀྱང་
དགྱེས་བཞིན་དུ་གནང་སྟེ་རབ་ཏུ་བྱུང་ཞིང་བསྙེན་པར་རྫོགས་སོ། །དེ་དུས་བཅོམ་
ལྡན་འདས་དགུང་ལོ་ལྔ་བཅུ་ང་ལྔ་བཞེས་པའི་དུས་ཡིན་ཞེས་རྟོགས་བརྗོད་འགའ་
ཞིག་ ལས་ བཤད་ དེ། དེ་ ནས་ ཀླུའི་ སྡེས་ སྡེ་སྣོད་ གསུམ་ ལ་ སྦྱངས་ ཤིང་ ལམ་
བསྒོམས་པས་འཁོར་བའི་འཁོར་ལོ་འདི་ཉིད་གཡོ་ཞིང་མི་བརྟན་པར་རིག་ནས།
འདུ་བྱེད་ཀྱི་རྣམ་པ་ཐམས་ཅད་ཉམས་པ་དང་། ལྟུང་བ་དང་། རྣམ་པར་འཐོར་བ་
- 260 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དང༌། རྣམ་ པར་ འཇིག་ པའི་ ཆོས་ ཅན་ ཡིན་ པར་ རྩད་ཆོད་དེ། ཉོན་མོངས་ པ་
ཐམས་ཅད་སྤངས་ནས། དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་
པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས་གསེར་དང་བོང་བར་
མཉམ་པ་དང་། ནམ་མཁའ་དང་ལག་མཐིལ་དུ་འདྲ་བའི་སེམས་དང་ལྡན་པ།
ཙན་དན་སྦངས་པ་ལྟ་བུར་བསིལ་བར་གྱུར་པ། རིག་པས་སྒོ་ངའི་སྦུབས་བཅོམ་
པ། རིག་པ་དང་མངོན་པར་ཤེས་པ་དང༌། སོ་སོ་ཡང་དག་པར་རིག་པ་ཐོབ་པ།
སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ། དབང་པོ་དང་ཉེ་དབང་
དང་བཅས་པའི་ལྷ་རྣམས་ཀྱིས་མཆོད་ཅིང་། རྗེད་པ་དང་གུས་པར་སྨྲ་བའི་གནས་
ཐོབ་པར་གྱུར་ཏོ། །སྟོན་པས་ཀྱང་ངའི་དགེ་སློང་ འཁོར་བ་ལ་མ་ཆགས་པའི་
མཆོག་ནི་ཀླུའི་སྡེ་འདི་ཡིན་ནོ་ཞེས་བསྔགས་སོ། །གནས་བརྟན་འདིའི་མཚན་ལ་
ཀླུའི་ཕྱག་རྒྱ་ཞེས་ཀྱང་འབྱུང་ངོ༌། །དེ་ནས་ གནས་བརྟན་ཀླུའི་སྡེས་སྟོན་ པའི་
བཀའ་དྲིན་དྲན་པའི་སྒོ་ནས་སྟོན་པ་མཆོད་པའི་མཆོག་ནི་སེམས་ཅན་རྣམས་ལ་
ཆོས་བསྟན་ཏེ་འདུལ་བར་བྱེད་པ་འདི་ཡིན་ནོ་སྙམ་དུ་དགོངས་ཏེ། རྒྱལ་ཆེན་
བཞིའི་ལྷ་གནས་སུ་བྱོན་ཏེ། རྒྱལ་ཆེན་བཞིའི་གནས་ཀྱི་ལྷ་མང་བ་ཞིག་དཀོན་
མཆོག་གསུམ་ལ་སྐྱབས་སུ་འགྲོ་བ་དང་བསླབ་པའི་གཞི་ལྔ་ལ་བཀོད་དེ་སེམས་
ཅན་ གྱི་དོན་རྒྱ་ཆེན་པོ་བྱས་སོ། །གང་དང་གང་དུ་བྱོན་པ་དེ་དང་དེར་ཕྱག་ན་
བསྣམས་པའི་འཁར་གསིལ་བསྟན་ཏེ་དེ་མཐོང་བ་ཙམ་གྱིས་སེམས་ཅན་མང་པོ་
སྨོན་གྲོལ་ལ་འགོད་པར་མཛད་དོ། །གནས་བརྟན་ཆེན་པོ་འདིས་མཛད་པ་འདི་
ལྟར་མཛད་ པ་ འདི་དག་ ཀྱང་སེམས་ཅན་གྱི་དོན་དུ་མཛད་པ་ཁོ་ན་སྟེ། སྤྱིར་
འཁོར་བའི་གནས་ན་ཡིད་བརྟན་གང་ཡང་མེད་པ་དང༌། འཁོར་བའི་ཕུན་ཚོགས་
- 261 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཐམས་ཅད་མནོག་ཆུང་ལ་ཉེན་ཆེ་བ་དུག་སྦྲུལ་ནག་པོའི་གྲིབ་བསིལ་དང་འདྲའོ་
ཞེས་འདོམས་པ་དང་། ལྷག་པར་རྒྱལ་སྲིད་ཀྱི་དཔལ་ནི་རལ་གྲི་རྣོན་པོའི་སོ་ལ་
ཆགས་པའི་སྦྲང་རྩི་དང་འདྲ་བར་ཕུགས་ངེས་པར་ཕུང་བར་བྱེད་པ་ཁོ་ནའོ་ཞེས་
འདོམས་ པ་དང་། རྒྱལ་སྲིད་ནི་ སྲོག་གཅོད་ པ་ སོགས་ སྡིག་པ་ཐམས་ཅད་ ཀྱི་
འབྱུང་གནས་སོ་ཞེས་འདོམས་པ་དང་། རྒྱལ་སྲིད་ནི་དགྲ་ཐམས་ཅད་ཀྱིས་བསྐོར་
ཏེ་ གནས་ པའོ་ ཞེས་ འདོམས་ པ་ དང༌། རྒྱལ་ སྲིད་ ཀྱི་ དཔལ་ ལས་ ལྷང་ བཟེད་
ཐོགས་ཏེ་བསོད་སྙོམས་སྤྱོད་པ་མཆོག་གོ་ཞེས་འདོམས་པ་དང་། སྡིག་པ་ཆེན་པོ་
ཅི་བྱས་ཀྱང་དཀོན་མཆོག་གསུམ་ལ་སྐྱབས་སུ་སོང་སྟེ་སྙིང་ཐག་པ་ནས་བཤགས་
ན་མི་འདག་པ་གང་ཡང་མེད་དོ་ཞེས་འདོམས་པ་སོགས་ཀྱི་ཕྱིར་མཛད་པ་འདི་
ལྟར་མཛད་དོ། ། །
བཅོ་ལྔ་པ་གནས་བརྟན་ཆེན་པོ་སྦེད་བྱེད་ཀྱི་རྟོགས་པ་བརྗོད་པ་ནི་གནས་
བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི། ཡུལ་སློ་མ་ཅན་ཏེ། ཡུལ་སློ་མ་
ཅན་ཞེས་བྱ་བ་ན་ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། ཡོངས་སུ་
འཛིན་པ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་ལ་ནོར་གྱིས་འགྲན་པ་ཞིག་
ཡོད་པ་དེས་རིགས་མཉམ་པ་ལས་ཆུང་མ་བླངས་ནས། དེ་དེ་དང་ལྷན་ཅིག་ཏུ་རྩེ་
ཞིང་དགའ་ལ་དགའ་མགུར་སྤྱོད་དོ། །དེ་རྩེ་ཞིང་དགའ་ལ་དགའ་མགུར་སྤྱད་པ་
ལས་ཆུང་མ་ ལ་བུ་ཆགས་ནས། དེ་ ཟླ་བ་དགུའམ་བཅུ་ལོན་པ་ན། ཁྱེའུ་ཞིག་
བཙས་ནས་བཙས་མ་ཐག་ཏུ་དེའི་ལུས་ཐམས་ཅད་ཕོལ་མིག་གིས་ཞུ་ལུམ་དུ་ཁྱབ་
པར་འདུག་སྟེ། གང་གི་ཚེ་ཕོལ་མིག་དེ་དག་རྡོལ་བའི་ཚེ་ཤ་རྣག་བུ་ཕྱིལ་པོར་གྱུར་
ཏེ། དེའི་ལུས་ལས་རྣག་ཁྲག་འཛག་ཅིང་དྲི་ཤིན་ཏུ་མནམ་པ་འབྱུང་ངོ༌། །དེ་ནས་
- 262 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དེའི་ཕས་དབང་ཕྱུག་གི་སྟོབས་ཀྱི་ཤུགས་ཀྱིས་ནོར་དང་སྨན་དང་གཡོག་དང་ལྡན་
པར་བདག་ཉིད་ཀྱིས་གསོས་ན་འོན་ཀྱང་ལས་ཀྱི་སྟོབས་ཀྱིས་ཤུགས་ཐོབ་པ་ན་
ནད་དེ་ཞི་བར་མ་གྱུར་ཏེ། ལུས་ཐམས་ཅད་དེ་ལྟ་བུར་གྱུར་ན་ངོ་ཚ་སྟེ་གོས་ཀྱིས་
སྦེད་པར་བྱེད་པས་ན། དེའི་མིང་སྲེད་པ་ཞེས་བཏགས་སོ། །དེ་ནས་རེ་ཤིག་ན་
ཁྱེའུ་སྦེད་པ་ཆེར་སྐྱེས་ནས་དེའི་གྲོགས་པོ་ན་ཟླ་རྣམས་མཉན་དུ་ཡོད་པའི་གྲོང་
ཁྱེར་དུ་དོང་དོང་བ་དེ་དག་གིས་དེའི་ཕ་ལ་སྨྲས་པ། ཡབ། གལ་ཏེ་འདི་མཉན་དུ་
ཡོད་པར་ཁྲིད་ན་ནི་དེ་ན་སྨན་པ་དང་སྨན་ལ་སོགས་པ་མཆིས་ཏེ་མོད་པས་ནད་དེ་
ལས་གསོ་ནུས་སོ་ཞེས་བྱས་སོ། །དེ་ནས་དེའི་ཕས་ཚིག་དེ་མཉན་ནས་རིན་པོ་ཆེ་
མང་པོ་དང་གཡོག་རྣམས་བྱིན་ཏེ་མཉན་དུ་ཡོད་པར་བཏང་ནས་དེ་མཐར་གྱི་
གྲོགས་པོ་ན་ཟླ་རྣམས་དང་ལྷན་ཅིག་ཏུ་མཉན་དུ་ཡོད་པར་ཕྱིན་ན། དེ་ན་སྨན་པ་
དང༌། ནོར་དང་སྨན་དང་། གཡོག་ཀྱང་མང་དུ་ཡོང་མོད་ཀྱི་དེའི་ལས་ལས་སྐྱེས་
པའི་ནད་དེ་གསོ་མ་ནུས་སོ། །དེ་ནས་ཕྱིས་རེ་ཤིག་ན་དེ་རྒྱལ་བུ་རྒྱལ་བྱེད་ཀྱི་ཚལ་
དུ་སོང་ནས། དེས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་
ཅུ་རྩ་གཉིས་ཀྱིས་ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་
པར་ བྱས་པ། འོད་འདོམ་གང་གིས་བརྒྱན་པ། ཉི་མ་སྟོང་བས་ལྷག་ པའི་འོད་
མངའ་བ། རིན་པོ་ཆེའི་རི་བོ་འགྲོ་བ་ལྟ་བུ་ཀུན་ནས་བཟང་བ་མཐོང་ནས། མཐོང་
མ་ཐག་ཏུ་དེ་བཅོམ་ལྡན་འདས་ལ་སེམས་དགའ་བར་གྱུར་ཏེ། དེ་དགའ་བ་སྐྱེས་
ནས། བཅོམ་ ལྡན་ འདས་ ཀྱི་ ཞབས་ ལ་ ཕྱག་ འཚལ་ ཏེ། ཆོས་ མཉན་ པའི་ ཕྱིར་
བཅོམ་ལྡན་འདས་ཀྱི་སྤྱན་སྔར་འདུག་གོ །དེ་ནས་བཅོམ་ལྡན་འདས་ཀྱིས་དེའི་
བསམ་པ་དང༌། བག་ལ་ཉལ་བ་དང་། ཁམས་དང་། རང་བཞིན་ཐུགས་སུ་ཆུད་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ནས། འཕགས་པའི་བདེན་པ་བཞི་རྟོགས་པར་གྱུར་བ་དེ་ལྟ་བུའི་ཆོས་བསྟན་ཏེ།
དེས་ཐོས་ནས་ཉེ་བར་ལེན་པའི་ཕུང་པོ་ལྔ་ནད་དང་། ཕོལ་མིག་དང་། ཟུག་རྔུ་
དང༌། སྡིག་པ་དང་། མི་རྟག་པ་དང༌། སྡུག་བསྔལ་བར་རྟོགས་ཏེ་འདུ་བྱེད་ཐམས་
ཅད་ནི་མི་རྟག་པར་རིག་ནས། བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་སྟེ་
ཀུན་ སྤྱོད་རྣམས་བསླབས་ཤིང་ ཀློག་ པ་ དང་ སྤོང་ བ་ ལ་ བརྩོན་ པར་ བྱས། ལོ་
གྲངས་ལོན་པ་ན་བསྙེན་པར་རྫོགས་ནས། དེས་བརྩོན་པ་དང་། སྒྲུབ་པ་དང་།
འབད་པས་ཕོལ་མིག་ལྔ་པའི་འཁོར་བའི་འཁོར་ལོ་འདི་ཉིད་གཡོ་ཞིང་མི་བརྟན་
པར་ རིག་ནས། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང༌། ལྟུང་བ་དང་།
རྣམ་པར་འཐོར་བ་དང་། རྣམ་པར་འཇིག་པའི་ཆོས་ཅན་ཡིན་པར་རྩད་ཆོད་དེ།
ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ།
དགྲ་བཅོམ་པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། གསེར་
དང་བོང་བར་མཉམ་པ། ནམ་མཁའ་དང་ལག་མཐིལ་དུ་འདྲ་བའི་སེམས་དང་
ལྡན་པ། ཙན་དན་སྦངས་པ་ལྟ་བུར་བསིལ་བར་གྱུར་པ། རིག་པས་སྒོ་ངའི་སྦུབས་
བཅོམ་པ། རིག་པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་
པ། སྲིད་པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ། དབང་པོ་དང་ཉེ་
དབང་དང་བཅས་པའི་ལྷ་རྣམས་ཀྱིས་མཆོད་ཅིང་། རྗེད་པ་དང་གུས་པར་སྨྲ་བའི་
གནས་སུ་གྱུར་ཏོ། །དེའི་གྲོགས་པོ་ན་ཟླ་དེ་དག་ཀྱང་སྐྱོ་བར་གྱུར་པ་དེ་ཉིད་ཀྱིས་
རབ་ཏུ་བྱུང་ནས། དེ་དག་གནས་བརྟན་སྦེད་པ་ག་ལ་བ་དེར་སོང་སྟེ་ཕྱིན་ནས།
གནས་བརྟན་སྦེད་པ་ལ་འདི་སྐད་ཅེས་སྨྲས་སོ། །གནས་བརྟན་སྦེད་པ་འཇིག་
རྟེན་ན་འཇིག་པའི་ཆོས་ཅན་ནི་གང་ཡིན། འཇིག་རྟེན་ན་འཇིག་པའི་ཆོས་ཅན་མ་
- 264 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཡིན་པ་ནི་གང་ཡིན་ཞེས་དྲིས་པ་ན་གནས་བརྟན་སྦེད་པས། ཚེ་དང་ལྡན་པ་དག །
གཟུགས་ནི་འཇིག་པའི་ཆོས་ཅན་ཡིན་ནོ། །དེ་འགགས་པའི་མྱ་ངན་ལས་འདས་
པ་ནི་འཇིག་པའི་ཆོས་ཅན་མ་ཡིན་པའོ། །ཚེ་དང་ལྡན་པ་དག །ཚོར་བ་དང༌། འདུ་
ཤེས་དང་། འདུ་བྱེད་རྣམས་དང༌། རྣམ་པ་ཤེས་པ་ནི་འཇིག་པའི་ཆོས་ཅན་ཡིན་
ནོ། །དེ་འགགས་པའི་མྱ་ངན་ལས་འདས་པ་ནི་འཇིག་པའི་ཆོས་ཅན་མ་ཡིན་ནོ། །
ཚེ་དང་ལྡན་པ་དག་ཇི་སྙམ་དུ་སེམས། གཟུགས་རྟག་པ་ཡིན་ནམ་འོན་ཏེ་མི་རྟག་
པ་ཡིན། ཞེས་སྨྲས་པ་ན། གྲོགས་པོ་ན་ཟླ་དེ་དག་གིས། གནས་བརྟན་སྦེད་པ་དེ་
ནི་མི་རྟག་པ་ཡིན་ནོ་ཞེས་སྨྲས། གནས་བརྟན་སྦེད་པས་སྨྲས་པ། ཚེ་དང་ལྡན་པ་
དག །མི་རྟག་པ་གང་ཡིན་པ་དེ་སྡུག་བསྔལ་བ་ཡིན་ནམ་འོན་ཏེ་སྡུག་བསྔལ་བ་མ་
ཡིན། གྲོགས་པོ་དེ་དག་གིས་སྨྲས་པ། གནས་བརྟན་སྦེད་པ། དེ་ནི་སྡུག་བསྔལ་
བ་ཡིན་ནོ། །གནས་བརྟན་སྦེད་པས་སྨྲས་པ། ཚེ་དང་ལྡན་པ་དག །ཅི་མི་རྟག་པ་
དང་སྡུག་བསྔལ་བ་དང་། རྣམ་པར་འགྱུར་བའི་ཆོས་ཅན་གང་ཡིན་པ་དེ་ལ་ཐོས་
པ་དང་ལྡན་པའི་འཕགས་པ་ཉན་ཐོས་འདི་སྙམ་དུ་འདི་ནི་བདག་གི་བདག་ཡིན་
ནོ། །སྙམ་དུ་བདག་ཏུ་འཛིན་པར་འགྱུར་རམ། གྲོགས་པོ་དེ་དག་གིས་སྨྲས་པ།
གནས་བརྟན་སྦེད་པ། དེ་ནི་མ་ཡིན་ནོ། །གནས་བརྟན་སྦེད་པས་སྨྲས་པ། ཚེ་དང་
ལྡན་པ་དག །ཇི་སྙམ་དུ་སེམས། ཚོར་བ་དང་། འདུ་ཤེས་དང་། འདུ་བྱེད་རྣམས་
དང༌། རྣམ་པར་ཤེས་པ་རྟག་པ་ཡིན་ནམ། ཚེ་དང་ལྡན་པ་དག་འོན་ཏེ་མི་རྟག་པ་
ཡིན། གྲོགས་པོ་དེ་དག་གིས་སྨྲས་པ། གནས་བརྟན་སྦེད་པ། དེ་ནི་མི་རྟག་པ་
ཡིན་ནོ། །གནས་བརྟན་སྦེད་པས་སྨྲས་པ། ཚེ་དང་ལྡན་པ་དག །མི་རྟག་པ་གང་
ཡིན་པ་དེ་ནི་སྡུག་བསྔལ་བ་ཡིན་ནམ། འོན་ཏེ་སྡུག་བསྔལ་བ་མ་ཡིན། གྲོགས་པོ་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དེ་ དག་ གིས་ སྨྲས་ པ། གནས་བརྟན་ སྦེད་ པ། དེ་ནི་ སྡུག་བསྔལ་ བ་ཡིན་ནོ། །
གནས་བརྟན་སྦེད་པས་སྨྲས་པ། ཚེ་དང་ལྡན་པ་དག །ཅི་མི་རྟག་པ་དང༌། སྡུག་
བསྔལ་བ་དང་། རྣམ་པར་འགྱུར་བའི་ཆོས་ཅན་གང་ཡིན་པ་དེ་ལ་ཐོས་པ་དང་
ལྡན་པའི་འཕགས་པའི་ཉན་ཐོས་འདི་སྙམ་དུ་འདི་ནི་བདག་གིའོ། །འདི་ནི་བདག་
གི་བདག་ཡིན་ནོ་སྙམ་དུ་བདག་ཏུ་འཛིན་པར་འགྱུར་རམ། གྲོགས་པོ་དེ་དག་
གིས་སྨྲས་པ། གནས་བརྟན་སྦེད་པ། དེ་ནི་མ་ཡིན་ནོ། །གནས་བརྟན་སྦེད་པས་
སྨྲས་པ། ཚེ་དང་ལྡན་པ་དག །དེ་བས་ན་གཟུགས་ཅི་ཡང་རུང་བ་འདས་པ་དང།
མ་འོངས་པ་དང་ད་ལྟར་བྱུང་བའམ། ཕྱི་རོལ་ལམ། ནང་ངམ། རགས་པའམ། ཆ་
ཕྲ་བའམ། ངན་ པའམ། བཟང་པོའམ། ཐག་རིང་བའམ། ཉེ་བ་ཡང་རུང་སྟེ། དེ་
དག་ཐམས་ཅད་ལ་འདི་ནི་བདག་གི་བདག་མ་ཡིན་ནོ། །འདི་ནི་བདག་མ་ཡིན་
ནོ། །འདི་ནི་བདག་གི་བདག་མ་ཡིན་ནོ་སྙམ་དུ་དེ་ལྟར་ཡང་དག་པ་ཇི་ལྟ་བ་
བཞིན་དུ་ཡང་དག་པའི་ཤེས་རབ་ཀྱིས་བལྟ་བར་བྱའོ། །ཚོར་བ་དང་། འདུ་ཤེས་
དང་། འདུ་བྱེད་རྣམས་ཅི་ཡང་རུང་བ་དང་། རྣམ་པར་ཤེས་པ་ཅི་ཡང་རུང་བ་
འདས་པ་དང་། མ་འོངས་པ་དང་། ད་ལྟར་བྱུང་བ་དང་། ནང་ངམ་ཕྱི་རོལ་ལམ།
རགས་ པའམ། ཆ་ ཕྲ་ བའམ། ངན་ པའམ། བཟང་ པོའམ། ཐག་ རིང་ བའམ། ཉེ་
བ་ཡང་རུང་སྟེ། དེ་དག་ཐམས་ཅད་ལ་འདི་ནི་བདག་གི་མ་ཡིན་ནོ། །འདི་ནི་
བདག་མ་ཡིན་ནོ། །འདི་ནི་བདག་གི་བདག་མ་ཡིན་ནོ་སྙམ་དུ་དེ་ལྟར་ཡང་དག་པ་
ཇི་ལྟ་བ་བཞིན་དུ་ཡང་དག་པའི་ཤེས་རབ་ཀྱིས་བལྟ་བར་བྱའོ། །ཚེ་དང་ལྡན་པ་
དག་དེ་ལྟར་བལྟ་བའི་ཐོས་པ་དང་ལྡན་པའི་ཉན་ཐོས་ནི་གཟུགས་ལས་ཀྱང་སྐྱོ་
བར་འགྱུར་རོ། །ཚོར་བ་དང་། འདུ་ཤེས་དང་། འདུ་བྱེད་རྣམས་དང་། རྣམ་པར་
- 266 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཤེས་པ་ལས་ཀྱང་སྐྱོ་བར་འགྱུར་ཏེ། སྐྱོ་ན་འདོད་ཆགས་དང་ བྲལ་བར་འགྱུར་
རོ། །འདོད་ཆགས་དང་བྲལ་ན་རྣམ་པར་གྲོལ་བར་འགྱུར་རོ། །རྣམ་པར་གྲོལ་བ་
ན་བདག་གི་སྐྱེ་བ་ཟད་དོ། །ཚངས་པར་སྤྱོད་པ་སྤྱད་ཟིན་ནོ། །བྱ་བ་བྱས་ཟིན་
ནོ། །སྲིད་པ་འདི་ལས་གཞན་མི་ཤེས་སོ་སྙམ་དུ་རྣམ་པར་གྲོལ་བའི་ཡེ་ཤེས་
མཐོང་བ་ཁོ་ནར་འགྱུར་རོ། །ཞེས་ཆོས་རྒྱ་ཆེར་བསྟན་ཏོ། །ཆོས་ཀྱི་རྣམ་གྲངས་
འདི་བཤད་པ་ན། གྲོགས་པོ་ན་ཟླ་དེ་རྣམས་ཆོས་རྣམས་ལ་ཆོས་ཀྱི་མིག་རྡུལ་མེད་
ཅིང་དྲི་མ་དང་བྲལ་བ་རྣམ་པར་དག་པ་ཐོབ་པར་གྱུར་ཏོ། །དེ་ནས་བཅོམ་ལྡན་
འདས་ལ་དགེ་སློང་རྣམས་ཀྱིས་གསོལ་བ། བཙུན་པ། སྦེད་པས་ལས་གང་དག་
བགྱིས་ན། དེ་དེའི་ལུས་འདི་ལྟ་བུར་མི་སྡུག་ཅིང་ནད་མང་ལ་དྲི་ང་བར་གྱུར་
ལགས། ལས་གང་དག་བགྱིས་ན། དེ་བློ་རྣོ་ཞིང་གསལ་བར་གྱུར་ཏེ། རབ་ཏུ་བྱུང་
ནས་དགྲ་བཅོམ་པ་ཉིད་མངོན་སུམ་དུ་བགྱིས་ལགས། བཅོམ་ལྡན་འདས་ཀྱིས་
བཀའ་སྩལ་པ། དགེ་སློང་དག་སྦེད་པ་ཉིད་ཀྱིས་སྔོན་ཚེ་རབས་གཞན་དག་ཏུ་
གདོན་མི་ཟ་བར་མྱོང་བར་ངེས་པའི་ལས་དེ་དག་བྱས་ཤིང་བསགས་པས་ན།
སྦེད་པ་ཉིད་ཀྱིས་ལས་བྱས་ཤིང་བསགས་པ་དེ་དག་གཞན་སུ་ཞིག་གིས་ཉམས་
སུ་མྱོང་བར་འགྱུར། དགེ་སློང་དག་ལས་བྱས་ཤིང་བསགས་པ་རྣམས་ནི་ཕྱི་རོལ་
གྱི་ སའི་ ཁམས་ ལ་ རྣམ་ པར་ སྨིན་ པར་ མི་ འགྱུར་རོ། །ཆུའི་ ཁམས་ དང༌། མེའི་
ཁམས་དང༌། རླུང་གི་ཁམས་ལ་རྣམ་པར་སྨིན་པར་མི་འགྱུར་ཏེ། ལས་དགེ་བ་དང་
མི་དགེ་བ་བྱས་ཤིང་བསགས་པ་རྣམས་ནི་ཟིན་པའི་ཕུང་པོ་དང་། ཁམས་དང་
སྐྱེད་མཆེད་རྣམས་འབའ་ཞིག་ལ་རྣམ་པར་སྨིན་པར་འགྱུར་རོ། །ལུས་ཅན་དག་
གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་ན། །འབྲས་བུ་ཉིད་དུ་སྨིན་པར་འགྱུར། །དགེ་སློང་དག་སྔོན་བྱུང་བ་འདས་
པའི་དུས་ན་གྲོང་ཁྱེར་ཝཱ་ར་ཎ་སི་ན་ཚོང་དཔོན་ཞིག་ཚོང་དཔོན་གཞན་ཞིག་དང་
མི་མཛའ་ནས་དེས་རྒྱལ་པོ་ལ་ནོར་མང་པོ་ཕུལ་ཏེ་གསོལ་བ་བཏབ་པ་ན། ལྷ།
ཚོང་དཔོན་འདིས་ནོངས་པ་བགྱིས་ཀྱིས་འདི་ཆད་པས་བཅད་ཅིང་ཚར་བཅད་པར་
གསོལ་ཞེས་བྱས་སོ། །དེ་ནས་རྒྱལ་པོས་གནང་སྟེ། དེ་ཉིད་ཆད་པས་གཅོད་དུ་
བཅུག་གོ །དེ་ནས་དེས་བདག་གི་ཁྱིམ་དུ་བཀུག་ནས་ལྕག་གིས་བཞུས་སོ། །དེ་
ནས་ལུས་ལས་ཁྲག་བྱུང་བ་ལ་དུག་དྲག་པོའི་ཕྱེ་མ་མང་པོ་བཏབ་སྟེ། དེས་དེའི་
ལུས་དེ་ཤ་རྣག་བུ་བཞིན་དུ་ཕྱིལ་པོར་འདུག་པར་གྱུར་ཏོ། །དེ་ནས་ཚོང་དཔོན་
དེའི་གྲོགས་པོ་རྣམས་ཀྱིས་དེས་ཇི་ལྟར་བྱས་པ་ཐོས་ནས་དེ་དག་བསྡོངས་ཏེ་ཡོ་
བྱད་ཀྱི་ཁྱད་པར་དག་གིས་ནད་དེ་ལས་གསོས་པར་བྱས་སོ། །དེ་ནས་སྐྱོ་བར་
གྱུར་བ་དེ་ཁྱིམ་ནས་བྱུང་སྟེ། རབ་ཏུ་བྱུང་ནས་དེས་སློབ་དཔོན་མེད་པར་བྱང་ཆུབ་
ཀྱི་ཕྱོགས་དང་མཐུན་པའི་ཆོས་སུམ་ཅུ་རྩ་བདུན་བསྒོམས་ཏེ་རང་སངས་རྒྱས་ཀྱི་
བྱང་ཆུབ་མངོན་སུམ་དུ་བྱས་སོ། །དེ་ནས་རང་སངས་རྒྱས་དེས་བསམས་པ། ཚོང་
དཔོན་དེས་ནི་བདག་ལ་བརྟེན་ནས་བསོད་ནམས་མ་ཡིན་པ་ཆེན་པོ་བསྐྱེད་ཀྱིས་
མེད་ན། མ་ལ་བདག་དེའི་ཐང་དུ་སོང་ལ་སྐྱོ་བ་བསྐྱེད་པར་བྱ་བ་གོར་མ་ཆག་སྙམ་
མོ། །རང་སངས་རྒྱས་དེས་ཚོང་དཔོན་དེའི་ཐད་དུ་སོང་ནས་སྟེང་གི་ནམ་མཁའ་
ལ་མངོན་པར་འཕགས་ཏེ་ཆོ་འཕྲུལ་རྣམ་པ་སྣ་ཚོགས་བསྟན་ཏོ། །སོ་སོའི་སྐྱེ་བོ་
རྣམས་ནི་རྫུ་འཕྲུལ་གྱིས་མྱུར་དུ་དད་པར་བྱེད་པས་དེ་སྡོང་པོ་རྩ་བ་ནས་བཅད་
བཞིན་དུ་རྐང་པ་ལ་ཕྱག་འཚལ་ནས་ཐལ་མོ་སྦྱར་ཏེ་གསོལ་བ་བཏབ་པ། ཡོན་
གནས་ཆེན་པོ་མར་གཤེགས་ཁྱོད་ལ་བདག་གིས་ནོངས་པ་བགྱིས་ཀྱིས་དེ་ཡང་
- 268 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཁྱོད་ཉིད་ལས་བརྟེན་ཏེ་བྱང་བར་བགྱིའོ་ཞེས་བྱས་ཏེ། དེས་རང་སངས་རྒྱས་དེ་ལ་
བཟོད་པར་གསོལ་ནས། བཤོས་གསོལ་ཏེ་ན་བཟའ་ཕུལ་ནས་སྨོན་ལམ་བཏབ་
པ། བདག་ཁྲོས་ཏེ་ཁྱོད་ལ་ནོངས་པ་བགྱིས་པ་དེའི་ལས་ཀྱི་རྣམ་པར་སྨིན་པ་
བདག་གིས་མྱོང་བར་མ་གྱུར་ཅིག །བདག་གིས་བཀུར་སྟི་བགྱིས་པ་འདི་ནི་ཡོན་
ཏན་འདི་ལྟ་བུ་དག་བདག་གིས་ཐོབ་པར་གྱུར་ཅིག །འདི་བས་ཀྱང་ཆེས་ཁྱད་པར་
དུ་འཕགས་པའི་སྟོན་པ་མཉེས་པར་བྱེད་པར་གྱུར་ཅིག །མི་མཉེས་པར་བྱེད་པར་
མ་གྱུར་ཅིག །ཅེས་བྱས་སོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་
དག་ཇི་སྙམ་དུ་སེམས། དེའི་ཚེ་དེའི་དུས་ན་ཚོང་དཔོན་དུ་གྱུར་པ་གང་ཡིན་པ་དེ་
ནི་སྦེད་པ་འདི་ཡིན་ཏེ། ལས་དེའི་མཐུས་ཚེ་རབས་ལྔ་བརྒྱའི་བར་དུ་ལྕག་འོག་ཏུ་
ཤིའོ། །རྒྱུ་དེ་ཁོ་ནས་ད་ལྟར་ཡང་ལུས་འདི་འདྲ་བ་ཐོབ་པར་གྱུར་ཏོ། །གཞན་ཡང་
བཅོམ་ལྡན་འདས་འོད་སྲུང་གི་རིང་ལ་གྲོགས་པོ་ན་ཟླ་རྣམས་དང་ལྷན་ཅིག་ཏུ་
རབ་ཏུ་བྱུང་སྟེ། དེས་དེ་དག་གིས་ཚངས་པར་སྤྱོད་པའི་གནས་བསྲུངས་པ་དེས་ད་
ལྟར་དགྲ་བཅོམ་པ་ཉིད་མངོན་སུམ་དུ་བྱས་སོ། །དགེ་སློང་དག་དེ་ལྟར་ན་ལས་
གཅིག་ཏུ་ངེས་པར་གནག་པ་རྣམས་ནི། རྣམ་པར་སྨིན་པ་ཡང་གཅིག་ཏུ་ངེས་པར་
གནག་པར་འགྱུར་རོ། །ལས་གཅིག་ཏུ་ངེས་པར་དཀར་བ་རྣམས་ནི་རྣམ་པར་སྨིན་
པ་ཡང་གཅིག་ཏུ་དཀར་བར་འགྱུར་རོ། །ལས་འདྲེས་མ་རྣམས་ནི་རྣམ་པར་སྨིན་
པ་ཡང་འདྲེས་མར་འགྱུར་རོ། །དགེ་སློང་དག་དེ་བས་ན་ལས་གཅིག་ཏུ་ངེས་པར་
གནག་པ་རྣམས་དང་། ལས་འདྲེས་མ་རྣམས་སྤངས་ལ། ལས་གཅིག་ཏུ་ངེས་པར་
དཀར་བ་རྣམས་འབའ་ཞིག་སྤྱད་པར་བྱ་སྟེ། དགེ་སློང་དག་ཁྱེད་ཀྱིས་དེ་ལྟར་
བསླབ་པར་བྱའོ། །ཞེས་བཀའ་སྩལ་ཏོ། །གནས་བརྟན་འདིས་འདི་ལྟ་བུའི་མཛད་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་བསྟན་པ་འདི་ཡང་གདུལ་བྱ་རྣམས་ལ་འདོམས་པའི་ཕྱིར་མཛད་པ་སྟེ། ལས་
དཀར་ནག་གི་འབྲས་བུ་ནི་འདི་ལྟར་ནམ་ཡང་མི་བསླའོ་ཞེས་ལས་འབྲས་ལ་ཡིད་
ཆེས་ཀྱི་དད་པ་བསྐྱེད་པ་དང་། སངས་རྒྱས་བཅོམ་ལྡན་འདས་ཀྱིས་བསྟན་པ་དང་
མཇལ་བ་ནི་འདི་ལྟར་དོན་ཆེའོ་ཞེས་རྒྱལ་བའི་བསྟན་པ་ལ་གུས་པ་སྐྱེད་པར་བྱ་
བ་དང་། སངས་རྒྱས་རྣམས་ལ་མཆོད་ཅིང་གསོལ་བ་བཏབ་ན་མཐར་ངེས་པར་
འཁོར་བ་ལས་ཐར་བར་འགྱུར་རོ་ཞེས་སྟོན་པ་སངས་རྒྱས་ལ་གུས་པ་བླ་ལྷག་ཏུ་
བསྐྱེད་པར་བྱ་བ་སོགས་དགོས་པ་མང་པོ་ཞིག་གཟིགས་ནས་འདི་ལྟ་བུའི་མཛད་
པ་བསྟན་ཏོ། །ཕྱག་ལོ་ཙཱ་བ་སོགས་འགའ་ཞིག་གིས་གནས་བརྟན་འདི་ཉེ་བའི་ལྔ་
སྡེའི་ནང་གི་བ་ལང་བདག་ཡིན་པར་བཤད་དེ། དེ་ནི་གོ་བ་ཏ་ཞེས་པའི་སྒྲ་ལས་
བ་ལང་བདག་ཏུ་བསྒྱུར་ཏེ། དེ་ཡང་སྟོན་པ་མངོན་པར་རྫོགས་པར་སངས་རྒྱས་
ནས་ཡུལ་ཝཱ་ར་ཎཱ་སིར་བྱོན་ཏེ་ལྔ་སྡེ་ལ་ཆོས་འཁོར་བསྐོར་བའི་ཚེ་ཡུལ་དེ་ན་ཁྱིམ་
བདག་རིགས་ཀྱི་གཙོ་བོ་ཞེས་པ་ཞིག་ཡོད་པ་དེ་ལ་བུ་ལྔ་སྟེ། གྲགས་པ་དང༌།
གང་པོ་དང༌། དྲི་མེད་དང་། བ་ལང་བདག་དང་
། ལག་བཟང་སྟེ། ལྔ་ཡོད་པ་བུ་
ལྔ་པ་དེ་སྟོན་པ་ལ་དད་ནས་རབ་ཏུ་བྱུང་སྟེ། ལྷན་ཅིག་གནས་པ་དེ་ལ་ཉེ་བའི་ལྔ་
སྡེར་གྲགས། གྲགས་པ་ལ་སོགས་པ་ལྔ་པོ་དེས་དགྲ་བཅོམ་པ་ཐོབ་ཅིང་ལྔ་པོ་
དེའི་ནང་ཚན་བ་ལང་བདག་ནི་གནས་བརྟན་འདི་ཡིན་ཞེས་བཤད་དོ། །དགའ་
བའི་བཤེས་གཉེན་གྱི་རྟོགས་བརྗོད་དུ་བ་གླང་སྐྱོང་ཞེས་འབྱུང་། ཁ་ཆེ་པཎ་ཆེན་
ཤཱཀྱ་ཤྲཱི་རིས་གནས་བརྟན་འདིའི་མཚན་ལ་སྦེད་བྱེད་ཅེས་འབྱུང་སྟེ། དེང་སང་
གནས་བརྟན་གསོལ་འདེབས་ཡོངས་སུ་གྲགས་པར་གནས་བརྟན་སྦེད་བྱེད་ཅེས་
བརྗོད་པ་ལྟར་རྟོགས་བརྗོད་བརྒྱ་པའི་སྡོམ་ཚིག་བཅུ་པའི་ནང་ཚན་དྲུག་པར་ཡུལ་
- 270 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
སློ་མ་ཅན་དུ་འཁྲུངས་པའི་ གནས་བརྟན་ སྦེད་ པ་ཞེས་འབྱུང་བ་ལྟར་ སྔོན་གྱི་
མཁས་པ་འགའ་ཞིག་གིས་རྟོགས་བརྗོད་བརྒྱ་པ་ནས་འབྱུང་བ་ལྟར་གནས་བརྟན་
འདིའི་རྟོགས་བརྗོད་བྱས་སྣང་བས་འདིར་དེ་དང་མཐུན་པར་བཀོད་དོ། །
བཅུ་དྲུག་པ་གནས་བརྟན་ཆེན་པོ་མི་ཕྱེད་པའི་རྟོགས་པ་བརྗོད་པ་ནི།
གནས་བརྟན་ཆེན་པོ་འདི་གང་དུ་འཁྲུངས་པའི་ཡུལ་ནི་རྒྱལ་པོའི་ཁབ་སྟེ། རྒྱལ་
པོའི་ཁབ་ན་བྲམ་ཟེ་པི་ལིང་དང་སྲུང་དབང་ཞེས་བྱ་བ་བད་སའི་རིགས་སུ་གྱུར་པ་
འབྱོར་པ་ཆེ་ཞིང་། གཡོག་འཁོར་རྒྱ་ཆེན་པོ་དང་ལྡན་པ་སྐྱེ་བོ་ཀུན་གྱིས་གོང་
དུ་བཀུར་བའི་གནས་སུ་གྱུར་པ་ཞིག་ཡོད་པ་དེ་རིགས་མཉམ་པ་ལས་ཆུང་མ་
བླངས་ཏེ་གནས་པ་ན་ནམ་ཞིག་ན་ཆུང་མ་དེ་ལ་སྲིད་པ་ཐ་མའི་སེམས་ཅན་ཞིག་
མངལ་དུ་ཞུགས་ཏེ་ཟླ་བ་དགུའམ་བཅུ་ལ་བབ་པ་ན་ཁྱེའུ་གཟུགས་བཟང་བ།
བལྟ་ན་སྡུག་པ། འཇིག་རྟེན་ཀུན་གྱི་མིག་གི་བདུད་རྩི་ལྟ་བུ་ཞིག་བཙས་ཏེ། དེ་
བཙས་པ་ན་དཀོན་མཆོག་མཆོད་པ་དང་དབུལ་ཕོངས་རྣམས་སྦྱིན་པས་ཚིམ་པར་
བྱ་བ་དང༌། ཉེ་དུ་དང་གཡོག་འཁོར་རྣམས་བཙས་སྟོན་རྒྱ་ཆེན་པོས་ཚིམ་པར་
བྱས་ཏེ། མིང་འདོགས་པ་ན་མི་ཕྱེད་པ་ཞེས་བཏགས་ཤིང་། སྐྱེ་བོ་ཕལ་མོ་ཆེས་པི་
ལིང་དའི་བུ་ཞེས་ཕ་ལས་དྲས་པའི་མཚན་ནས་འབོད་དོ། །དེ་ནས་ཁྱེའུ་སྲིད་པ་ཐ་
མ་པ་དེ་ རང་བཞིན་གྱིས་བག་མེད་པའི་གནས་མཐའ་དག་ལས་ལོག །སེམས་
ཅན་ལ་སྙིང་རྗེ་ཆེ་བ་དང༌། སྒོ་གསུམ་ཞི་ཞིང་དུལ་བ་སོགས་རང་བཞིན་གྱིས་དགེ་
བའི་ལམ་ལ་གནས་ཤིང་། རིག་བྱེད་ཡན་ལག་དང་བཅས་པ་ལ་མཁས་པར་གྱུར་
ཏོ། །བདག་ཉིད་ཆེན་པོ་དེ་ནམ་ཞིག་ན་སྟོན་པ་བཅོམ་ལྡན་འདས་དང་མཇལ་ཏེ་
མངོན་པར་དད་ནས། བཙུན་པ། བདག་ལེགས་པར་གསུངས་པའི་ཆོས་འདུལ་བ་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལ་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་དངོས་པོ་འཐོབ་ན།
བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པར་འཚལ་ལོ། །
བཅོམ་ལྡན་འདས་ཀྱི་དེ་ལ་དགེ་སློང་ཚུར་ཤོག་ཚངས་པར་སྤྱད་ཅིག་ཅེས། བཀའ་
སྩལ་མ་ཐག་ཏུ་སྐྲ་བྱི་སྣམ་སྦྱར་གྱོན། ལག་ན་ལྷུང་བཟེད་དང་བྱ་མ་བུམ་ཐོགས་
ཤིང༌། སྐྲ་དང་ཁ་སྤུ་བྲེགས་ནས་ཞག་བདུན་ལོན་པ་ལྟ་བུ། བསྙེན་པར་རྫོགས་
ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ། །དེ་བཞིན་གཤེགས་
པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་བགོས་པའི་ལུས་ལྡན་ཞིང་། །
མོད་ ལ་ དབང་ པོ་ རབ་ཞིར་ གནས་གྱུར་ཏེ། །སངས་ རྒྱས་ དགོངས་ པས་ ལུས་
གཟུགས་བཀབ་པར་གྱུར། །དེ་ནས་པི་ལིང་དའི་བུས་སྟོན་པའི་སྤྱན་སྔར་ཚངས་
པར་སྤྱད་པ་སྤྱོད་ཅིང་། སྡེ་སྣོད་གསུམ་ཀློག་པ་དང་། སྤོང་བ་བསམ་གཏན་ལ་
བརྩོན་པར་མཛད་པས་སྲིད་པའི་འཁོར་ལོ་འདི་ཉིད་གཡོ་ཞིང་མི་བརྟན་པར་རིག་
ནས། འདུ་བྱེད་ ཀྱི་རྣམ་པ་ཐམས་ཅད་ཉམས་པ་དང༌། ལྟུང་བ་དང་། རྣམ་པར་
འཐོར་བ་དང་། རྣམ་པར་འཇིག་པའི་ཆོས་ཅན་ཡིན་པར་རྩད་ཆོད་དེ། ཉོན་མོངས་
པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་
པ་ཁམས་གསུམ་པའི་འདོད་ཆགས་དང་བྲལ་བར་གྱུར་ནས། གསེར་དང་བོང་
བར་མཉམ་པ། ནམ་མཁའ་དང་ ལག་མཐིལ་དུ་འདྲ་བའི་སེམས་དང་ལྡན་པ།
ཙན་དན་སྦངས་པ་ལྟ་བུ་བསིལ་བར་གྱུར་པ། རིག་པས་སྒོ་ངའི་སྦུབས་བཅོམ་པ།
རིག་པ་དང་མངོན་པར་ཤེས་པ་དང་སོ་སོ་ཡང་དག་པར་རིག་པ་ཐོབ་པ། སྲིད་
པའི་རྙེད་པ་དང་ཆགས་པ་དང་བཀུར་སྟི་ལ་མི་ལྟ་བ། དབང་པོ་དང་ཉེ་དབང་
བཅས་པའི་ལྷ་རྣམས་ཀྱིས་མཆོད་ཅིང་རྗེད་པ་དང་གུས་པར་སྨྲ་བའི་གནས་སུ་
- 272 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གྱུར་ཏོ། །དེ་ནས་གནས་བརྟན་པི་ལིང་དའི་བུའམ་མི་ཕྱེད་པ་རང་བཞིན་གྱིས་
སེམས་ཅན་ལ་སྙིང་རྗེ་ཤིན་ཏུ་ཆེ་ཞིང་སྟོན་པས་བཀའ་དྲིན་དྲན་པའི་སྒོ་ནས་
སེམས་ཅན་རྣམས་ལ་ཆོས་སྟོན་པ་དང་རྫུ་འཕྲུལ་གྱིས་གདུལ་བར་བྱ་བའི་སེམས་
ཅན་རྣམས་རྫུ་འཕྲུལ་གྱིས་འདུལ་བར་མཛད་པ་སོགས་སེམས་ཅན་གྱིས་དོན་ལ་
གཡེལ་བ་མེད་པར་བཞུགས་པས་སྟོན་པས་ཀྱང་ངའི་ཉན་ཐོས་པི་ལིང་དའི་བུ་
འདི་ནི་སྙིང་རྗེ་ལ་གནས་པའི་མཆོག་ཡིན་ནོ་ཞེས་བསྔགས་སོ། །དེའི་ཚེ་ན་གནས་
བརྟན་པི་ལིང་དའི་བུའི་ཚ་བོ་དག་ཕྱི་རོལ་པའི་བསྟན་བཅོས་དག་ཀློག་གོ །
གནས་བརྟན་པི་ལིང་དའི་བུས་ཚ་བོ་དག་ཕྱི་རོལ་པའི་བསྟན་བཅོས་དག་ཀློག་པ་
མཐོང་ངོ༌། །མཐོང་ནས་ཀྱང་མག་པ་ལ་འདི་སྐད་ཅེས་སྨྲས་སོ། །ཚ་བོ་ཁྱེའུ་དག་
ཅི་ཀློག །མག་ པས་སྨྲས་པ། འཕགས་པ། སླད་ རོལ་གྱི་བསྟན་བཅོས་དག་གོ །
གནས་བརྟན་པི་ལིང་དའི་བུས་སྨྲས་པ། ཕྱི་རོལ་པའི་བསྟན་བཅོས་དག་ནི་ལྕགས་
ཀྱི་སེའུ་དང་འདྲ་སྟེ་རྟོགས་པར་དཀའ་ཞིང་རྟོགས་ན་ཡང་དེ་དག་གིས་ངེས་པ་ལ་
འཇུག་པར་ཡང་མི་འགྱུར། ཟག་པ་ཟད་པར་ཡང་མི་འགྱུར་རོ། །སངས་རྒྱས་ཀྱི་
བཀའ་ནི་ཐོག་མ་དང་བར་དང་ཐ་མར་དགེ་བ། མངོན་པར་ཤེས་པ་དང་། རྫོགས་
པར་བྱང་ཆུབ་པ་དང་། མྱ་ངན་ལས་འདའ་བར་འགྱུར་བ་ཡིན་ན། ཅིའི་ཕྱིར་དེ་མི་
ཀློག །མག་པས་སྨྲས་པ། འཕགས་ པ་ སུས་དེ་ཀློག་ཏུ་ སྩོལ། གནས་བརྟན་ པི་
ལིང་དའི་བུས་སྨྲས་པ། ཁོ་བོས་ཀློག་ཏུ་གཞུག་གོ །མག་པས་སྨྲས་པ། འཕགས་
པ་མ་ནོངས་ཀྱིས་ཀློག་ཏུ་སྩོལ་ཅིག །མག་པ་དེས་ཁྱེའུ་དེ་དག་ལ་སྨྲས་པ་ཁྱེའུ་དག་
འཕགས་པའི་དྲུང་དུ་འོད་མའི་ཚལ་དུ་དེང་ལ་སངས་རྒྱས་ཀྱི་བཀའ་ལྷོགས་ཤིག
ཁྱེའུ་དེ་དག་ཉི་མ་རེ་རེ་བཞིན་རྒྱན་གྱིས་ཀླུབས་ཏེ་ཁྱེའུ་མངག་གཞུག་པ་དག་གིས་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཡོངས་སུ་བསྐོར་ནས། འོད་མའི་ཚལ་དུ་དོང་སྟེ་གནས་བརྟན་པི་ལིང་དའི་བུ་ལས་
སངས་རྒྱས་ཀྱི་བཀའ་བཀླགས་པར་བརྩམས་སོ། །རྒྱལ་པོའི་ཁབ་ན་སྟོན་ཟླ་ཐ་
ཆུང་གི་གཡོན་ཅན་ཞེས་བྱ་བ་ཆོམ་རྐུན་པ་དག་གི་ཀུན་ཏུ་སྤྱོད་པ་ནི་དེ་དག་དགག་
དབྱེ་བྱས་མ་ཐག་ཏུ་ཤེས་ལྡན་དག་བདག་ཅག་གིས་ལས་ཅི་ཞིག་བྱས་ན། དེས་
བཙལ་ནི་དགོས་པ་ལོ་སྐོར་དུ་ལོངས་སྤྱོད་ཅིང་བདེ་བར་འཁོད་པར་འགྱུར་ཞེས་
ཕན་ཚུན་གྲོས་བྱེད་དོ། །དེ་དག་ལ་འཕགས་པ་པི་ལིང་དའི་བུའི་ཚ་བོ་དག་ཉི་མ་
རེ་རེ་བཞིན་རྒྱན་ཐམས་ཅད་ ཀྱིས་ཀླུབས་ཏེ་ཁྱེའུ་མངག་གཞུག་པ་དག་གིས་
བསྐོར་ནས། འོད་མའི་ཚལ་དུ་འདོང་ཞིང་འཕགས་པ་པི་ལིང་དའི་བུ་ལས་སངས་
རྒྱས་ཀྱི་བཀའ་ཀློག་པར་བྱེད་ཀྱིས་ལམ་གྱི་བར་དུ་བསྡད་དེ། དེ་དག་བཟུང་ནས་
འཕགས་པ་པི་ལིང་དའི་བུས་ནི་ཁྱེའུ་དག་ཁྱིམ་ན་འཁོད་དོ་སྙམ་དུ་ཤེས་ལ། བྲམ་
ཟེས་ཀྱང་འཕགས་པ་པི་ལིང་དའི་བུའི་དྲུང་ན་འཁོད་དོ་སྙམ་དུ་ཤེས་པས་གལ་ཏེ་
ཁྱེའུ་དག་དབྲོག་པར་ནུས་ན་ནི་བདག་ཅག་གི་འཚོ་བའི་བར་གྱི་འཚོ་བ་ཡོད་ལ་ཅི་
སྟེ་མ་ནུས་ན་ནི་རྒྱན་དབྲོག་པར་བྱ་སྟེ་དེས་ཀྱང་བདག་ཅག་བཙལ་མི་དགོས་པར་
ལོ་སྐོར་དུ་ལོངས་སྤྱོད་ཅིང་བདེ་བར་འཁོད་པར་འགྱུར་རོ་སྙམ་པའི་བློ་སྐྱེས་སོ། །
དེ་དག་བརྡ་བྱས་ཏེ་ལམ་གྱི་བར་དུ་དོང་ནས་འཁོད་པ་དང༌། ཁྱེའུ་དག་ཀྱང་རྒྱན་
ཐམས་ཅད་ཀྱིས་ཀླུབས་ཏེ་འོངས་ནས། ཆོམ་རྐུན་པ་དེ་དག་གིས་ཁྱེའུ་དེ་དག་
གྲུར་བཅུག་སྟེ་ཁྱེར་རོ། ཁྱེའུ་དེ་དག་གི་ཕྱི་བཞིན་ཁྱེའུ་མངག་གཞུག་པ་དག་འདོང་
པ་དེ་དག་གིས་ཁྱེའུ་དེ་དག་ཆོམ་རྐུན་པ་དག་གིས་བརྐུས་པ་མཐོང་ནས། དེ་དག་
གིས་གནས་བརྟན་པི་ལིང་དའི་བུའི་མག་པའི་དྲུང་དུ་བརྒྱུགས་ཏེ་སྦྲན་པ་ཇོ་བོ་
ཁྱོད་ཀྱི་སྲས་བུ་དག་སྟོན་ཟླ་ཐ་ཆུང་གི་གཡོན་ཅན་དག་གིས་བརྐུས་གྱིས་ཐབས་
- 274-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དགོངས་ཤིག །བྲམ་ཟེ་ཡང་བརྒྱུགས་ཏེ་མ་ག་དྷར་བྱུང་བའི་རྒྱལ་པོ་བཟོ་སྦྱངས་
གཟུགས་ཅན་སྙིང་པོའི་གན་དུ་སོང་ནས་སྨྲས་པ། ལྷ་བདག་གི་བུ་དག་སྟོན་ཟླ་ཐ་
ཆུང་གི་གཡོན་ཅན་དག་གིས་ཕྲོགས་ཀྱིས་བུའི་སློང་མོ་སྩལ་དུ་གསོལ། རྒྱལ་པོ་
གཟུགས་ཅན་སྙིང་པོས་རྒྱལ་པོ་གཞོན་ནུ་མ་སྐྱེས་དགྲ་ལ་བསྒོ་བ་ཁྱོད་སོང་ལ་
བྲམ་ཟེའི་བུ་རྣམས་དང་ཆོམ་རྐུན་པ་དག་མྱུར་དུ་ཁུག་ཅིག །མ་སྐྱེས་དགྲ་ཡུན་
རིང་པོ་ནས་བྲམ་ཟེ་དང་ནད་དང་བཅས་པར་གྱུར་པས། དེའི་མོད་ལ་མ་སོང་
ངོ༌། །དེ་ན་ལྷ་གང་དག་གནས་བརྟན་པི་ལིང་དའི་བུ་ལ་མངོན་པར་དད་པ་དེ་དག་
གིས་གནས་བརྟན་པི་ལིང་དའི་བུ་ལ་འདི་སྐད་ཅེས་སྨྲས་སོ། །འཕགས་པ་མཁྱེན་
པར་མཛོད་ཅིག་ཁྱོད་ཀྱི་ཚ་བོ་དག་སྟོན་ཟླ་ཐ་ཆུང་གི་གཡོན་ཅན་དག་གིས་ཕྲོགས་
ཀྱི་བརྩོན་པར་མཛད་དུ་གསོལ། གནས་བརྟན་པི་ལིང་དའི་བུས་གལ་ཏེ་ཁྱེའུ་དག་
ལ་མ་བསམ་ན་རེ་ཤིག་ཁྱེའུ་དག་ཕ་མ་དང་བྲལ་བ་ལས་བྱུང་བའི་སྡུག་བསྔལ་
ཉམས་སུ་མྱོང་བར་འགྱུར་ཞིང་། ཕ་མ་དག་ཀྱང་བུ་དང་བྲལ་བ་ལས་བྱུང་བའི་
སྡུག་བསྔལ་ཉམས་སུ་མྱོང་བར་འགྱུར་ལ། མ་དད་པ་དག་གིས་ཀྱང་གླགས་རྙེད་
པར་འགྱུར་ཞིང་། དད་པ་རྣམས་ཀྱང་འདི་ལྟར་དོང་ངོ་ཅོག་སྟོན་ཟླ་ཐ་ཆུང་གི་
གཡོན་ཅན་དག་གིས་འཕྲོག་པར་བྱེད་ན། ཕྱིན་ཆད་སུ་ཞིག་འོད་མའི་ཚལ་དུ་
འགྲོ་བར་འགྱུར་ཞེས་གཞན་དུ་གྱུར་པ་ཉིད་དུ་འགྱུར་གྱིས་བདག་གིས་རྫུ་འཕྲུལ་
རྣམ་པར་བསྟན་པར་བྱའོ་སྙམ་དུ་བསམས་ཤིང་རིག་ནས་གནས་བརྟན་པི་ལིང་
དའི་བུས་རྫུ་ འཕྲུལ་གྱིས་སོང་སྟེ། གྲུའི་དྲུང་དུ་འདུག་པ་དང་། གྲུ་དེ་མི་འགུལ་
བར་འདུག་གོ །ཆོམ་རྐུན་པ་དག་གིས་ཅིའི་ཕྱིར་གྲུ་འདི་མི་འགུལ་བར་འདུག་
སྙམ་དུ་བསམས་པ་དང་། གནས་བརྟན་པི་ལིང་དའི་བུ་གྲུ་དང་ཉེ་བ་ན་འདུག་པ་
- 275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཐོང་ངོ༌། །མཐོང་ནས་ཀྱང་གནས་བརྟན་པི་ལིང་དའི་བུ་ལ་འདི་སྐད་ཅེས་སྨྲས་
སོ། །འཕགས་པ་ཅིའི་སླད་དུ་མཐོ་འཚམ་པར་མཛད། གནས་བརྟན་པི་ལིང་དའི་
བུས་སྨྲས་པ། རྒ་བའི་ཆོས་ཅན་དག ཁོ་བོ་འབའ་ཞིག་མཐོ་འཚམ་པར་བྱེད་དམ་
གལ་ཏེ་ཁོ་བོས་ཡོན་ཏན་གྱི་ཚོགས་འདི་ལྟ་བུ་རྟོགས་པར་མ་གྱུར་དུ་ཟིན་ན། དེང་
ཁྱོད་ཀྱིས་ཁོ་བོའི་ཚ་བོ་དག་བརྐུས་པར་མི་འགྱུར་རམ། ཆོམ་རྐུན་པ་དེ་དག་གིས་
སྨྲས་པ། འཕགས་པ་གཏད་དུ་གསོལ། ཞེས་གསོལ་བ་བཏབ་པ་ན། གནས་རྟན་
པི་ལིང་དའི་བུས་དེ་ངས་ཤིག་ཅེས་གསུངས་ནས་གནས་བརྟན་པི་ལིང་དའི་བུ་རྫུ་
འཕྲུལ་མངོན་པར་འདུ་བྱ་བ་དེ་ཕྱིར་བརྡུལ་ནས། ཁྱེའུ་དེ་དག་ལ་འདི་སྐད་ཅེས་
སྨྲས་སོ། ཁྱེའུ་དག་དེ་རིང་ཁྱེད་ཅག་གི་ཕ་མ་དག་ཡིད་མི་བདེ་བར་འཁོད་ཀྱིས་
དེང་ལ་སང་ལྷོགས་ཤིག ཁྱེའུ་དེ་དག་ཁྱིམ་དུ་འཕགས་པ་དང༌། གཞོན་ནུ་མ་སྐྱེས་
དགྲ་ཡང་དཔུང་གི་ཚོགས་ཡན་ལག་བཞི་པ་གླང་པོ་ཆེ་བའི་ཚོགས་དང་། རྟ་བའི་
ཚོགས་ དང་། ཤིང་ རྟ་ པའི་ ཚོགས་ དང། དཔུང་བུ་ཆུང་ གི་ ཚོགས་ གོ་བསྐོན་ཏེ།
རྒྱལ་པོའི་ཁབ་ནས་བྱུང་ངོ༌། །མ་སྐྱེས་དགྲས་ཁྱེའུ་དེ་དག་མཐོང་ནས་སྨྲས་པ།
ཁྱེའུ་དག་ཁྱེད་ཅག་གར་དོང་། དེ་དག་གིས་སྨྲས་པ། འོད་མའི་ཚལ་དུ་འདོང་བ་ན་
བདག་ཅག་སྟོན་ཟླ་ཐ་ཆུང་གི་གཡོན་ཅན་དག་གིས་བརྐུས་སོ། །འོ་ན་ཁྱེད་ཅག་
སུས་ཐར་པར་བྱས། འཕགས་པ་པི་ལིང་དའི་བུས་སོ། །མ་སྐྱེས་དགྲ་ཡིད་དགའ་
ཞིང་ཡིད་དགའ་ནས་བདག་ཅག་གི་ཡུལ་ན་འཕགས་པ་དེ་ལྟར་རྫུ་འཕྲུལ་ཆེ་བ་དེ་
ལྟར་མཐོ་ཆེ་བ། ཚེ་འདིའི་དོན་དང་ཚེ་ཕྱི་མའི་དོན་དང་། ཚེ་འདི་དང་ཕྱི་མའི་དོན་
ལ་སྐྱབས་མཛད་པ་བཞུགས་པ་ནི་བདག་ཅག་གིས་རྙེད་པ་ལེགས་པར་རྙེད་དོ་
ཞེས་ཆེད་དུ་བརྗོད་པ་ཆེད་དུ་མརྗོད་པར་བྱེད་དོ། །དེའི་ཚེ་བཅོམ་ལྡན་འདས་
- 276 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཀྱིས་གནས་བརྟན་པི་ལིང་དའི་བུ་ལ་བཀའ་སྩལ་པ་པི་ལིང་དའི་བུ། ཁྱོད་ཀྱིས་
བསམས་པ་ཇི་ལྟ་བུས་རྫུ་ འཕྲུལ་རྣམ་པར་བསྟན། བཙུན་པ། བདག་འདི་སྙམ་
བགྱིས་ཏེ། གལ་ཏེ་ཁྱེའུ་དག་ལ་མ་བསམས་ན། རེ་ཤིག་ཁྱེའུ་དག་ཕ་མ་དང་བྲལ་
བ་ལས་བྱུང་བའི་སྡུག་བསྔལ་ཉམས་སུ་མྱོང་བར་འགྱུར་ཞིང་། ཕ་མ་དག་ཀྱང་བུ་
དང་བྲལ་བའི་སྡུག་བསྔལ་ཉམས་སུ་མྱོང་བར་འགྱུར་ལ། མ་དད་པ་དག་གིས་
ཀྱང་གླགས་རྙེད་པར་འགྱུར་ཞིང་། དད་པ་རྣམས་ཀྱང་འདི་ལྟར་དོང་ངོ་ཅོག་སྟོན་
ཟླ་ཐ་ཆུང་གི་གཡོན་ཅན་དག་གིས་འཕྲོག་པར་བྱེད་ན། ཕྱིན་ཆད་སུ་ཞིག་འོད་
མའི་ཚལ་དུ་འགྲོ་བར་འགྱུར་ཞེས་གཞན་དུ་གྱུར་པ་ཉིད་དུ་འགྱུར་གྱིས། བདག་
གིས་རྫུ་འཕྲུལ་རྣམ་པར་བསྟན་པར་བགྱིའོ་སྙམ་དུ་བསམས་སོ། །བཅོམ་ལྡན་
འདས་ཀྱིས་བཀའ་སྩལ་པ། དགེ་སློང་དག་པི་ལིང་དའི་བུས་བསམས་པ་དེ་ལྟ་
བུས་རྫུ་ འཕྲུལ་རྣམ་པར་བསྟན་པ་ལ་ལྟུང་བ་མེད་དོ། །ཞེས་གསུངས། དེ་ནས་
ནམ་ཞིག་ན་རྒྱལ་པོ་གཟུགས་ཅན་སྙིང་པོའི་ཀུན་ཏུ་སྤྱོད་པ་ནི་ཉི་མ་རེ་རེ་བཞིན་
བཅོམ་ལྡན་འདས་དང་། དགེ་སློང་གནས་བརྟན་རྣམས་ཀྱི་ཞབས་ལ་ཕྱག་འཚལ་ ་
དུ་འགྲོའོ། །ཇི་ཙམ་ན་དུས་གཞན་ཞིག་ན་རྒྱལ་པོ་གཟུགས་ཅན་སྙིང་པོ་བཅོམ་
ལྡན་འདས་ཀྱི་ཞབས་ལ་ཕྱག་འཚལ་ཏེ། ཆོས་མཉན་པའི་ཕྱིར་བཅོམ་ལྡན་འདས་
ཀྱི་སྤྱན་སྔར་འདུག་གོ །དེའི་ཚེ་བཅོམ་ལྡན་འདས་ཀྱིས་རྒྱལ་པོ་གཟུགས་ཅན་
སྙིང་པོ་མཐའ་གཅིག་ཏུ་འདུག་པ་ལ་ཆོས་དང་ལྡན་པའི་གཏམ་གྱིས་ཡང་དག་
པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་
གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་
གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་
- 277 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མེས་པོའི་ཤུལ་བཞག་ལས།
པར་ འཛིན་ དུ་ བཅུག །ཡང་ དག་ པར་ གཟེངས་བསྟོད། ཡང་ དག་ པར་ རབ་ཏུ་
དགའ་བར་མཛད་ནས་ཅང་མི་གསུང་ངོ༌། །དེ་ནས་རྒྱལ་པོ་གཟུགས་ཅན་སྙིང་པོ་
བཅོམ་ལྡན་འདས་ཀྱི་ཞབས་ལ་ཕྱག་འཚལ་ནས། སྟན་ལས་ལངས་ཏེ་སོང་ནས།
གནས་བརྟན་པི་ལིང་དའི་བུའི་གཙུག་ལག་ཁང་ག་ལ་བ་དེར་སོང་ངོ༌། །དེའི་ཚེ་ན་
གནས་བརྟན་པི་ལིང་དའི་བུ་གཙུག་ལག་ཁང་དེ་རལ་བ་དང་གྲུམ་པ་རང་ཉིད་
ཀྱིས་འཆོས་པར་བྱེད་དོ། །གནས་བརྟན་པི་ལིང་དའི་བུས་རྒྱལ་པོ་གཟུགས་ཅན་
སྙིང་པོ་ཐག་རིང་པོ་ཁོ་ན་ནས་མཐོང་ངོ༌། །མཐོང་ནས་ཀྱང་ལག་པ་དང་རྐང་པ་
བཀྲུས་ཏེ་སྟན་བཤམས་པ་ཉིད་ལ་འདུག་གོ །དེ་ནས་རྒྱལ་པོ་གཟུགས་ཅན་སྙིང་
པོས་གནས་བརྟན་པི་ལིང་དའི་བུའི་རྐང་པ་གཉིས་ལ་མགོ་བོས་ཕྱག་འཚལ་ཏེ།
མཐའ་གཅིག་ཏུ་འདུག་གོ །མཐའ་གཅིག་ཏུ་འདུག་ནས་རྒྱལ་པོ་གཟུགས་ཅན་
སྙིང་པོས་གནས་བརྟན་པི་ལིང་དའི་བུ་ལ་འདི་སྐད་ཅེས་སྨྲས་སོ། །འཕགས་པ།
ཅི་ལགས། རང་ཉིད་ཀྱིས་རལ་བ་དང་གྲུམ་པ་འཆོས་པར་མཛད་དམ། རྒྱལ་པོ་
ཆེན་པོ། རབ་ཏུ་བྱུང་བ་ནི་རང་ཉིད་ཀྱིས་བྱེད་པ་ཡིན་ཏེ། བདག་ཅག་ནི་རབ་ཏུ་
བྱུང་བ་ཡིན་པས་གཞན་སུ་ཞིག་གིས་བྱེད་པར་འགྱུར། འཕགས་པ། གལ་ཏེ་དེ་
ལྟ་ན་བདག་གིས་འཕགས་པ་ལ་ཞབས་འབྲིང་པ་དབུལ་ལོ། །རྒྱལ་པོ་ཆེན་པོ།
ཨ་རོག་གྱ། དེ་བཞིན་ལན་བཞིའི་བར་དུ་སྨྲས་ནས་ལན་ལྔ་པ་ལ་ཡང་དེ་ཁོ་ན་
སྐད་དུ། བདག་གིས་འཕགས་པ་ལ་ཞབས་འབྲིང་པ་དབུལ་ལོ་ཞེས་ཟེར་བ་དང་།
གནས་བརྟན་པི་ལིང་དའི་བུའི་ལྷན་ཅིག་གནས་པ་བདེན་པ་དང་མཐུན་པ་དང་ངོ་
ཟློག་ཕོད་པར་སྨྲ་བ་ཞིག་གིས་སྨྲས་པ། རྒྱལ་པོ་ཆེན་པོ། གང་ཚུན་ཆད་ནས།
རྒྱལ་པོ་ཆེན་པོས་མཁན་པོ་ ལ་ ཞབས་ འབྲིང་ པ་ དག་ གིས་ བསྟབས་ པ་ནས།
- 278 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མཁན་པོས་གལ་ཏེ་གཙུག་ལག་ཁང་འདི་ཡལ་བར་བོར་དུ་ལགས་ན་ད་ཙམ་ངོས་
རྡིབ་པར་ཡང་གྱུར་ཏོ། །རྒྱལ་པོས་སྨྲས་པ། འཕགས་པ། ཅི་ལགས། བདག་གི་
ཡང་དང་ཡང་དུ་ཁས་བླངས་སམ། རྒྱལ་པོ་ཆེན་པོ་ལན་ཅིག་ཏུ་མ་ངེས་ཀྱི་འདི་
ལྟར་འདི་ནི་ལན་ལྔ་པ་ལགས་སོ། །རྒྱལ་པོ་དེ་བརྗེད་ངེས་པས་རྒྱལ་པོ་དེའི་ཀུན་
ཏུ་སྤྱོད་པ་ནི་གང་ཡང་རུང་བ་ལ་ཅུང་ཟད་ཁས་བླངས་པ་ཅི་ཡང་རུང་སྟེ། དེ་
ཐམས་ཅད་ཕྱིན་འདུག་པའི་མིས་ཡི་གེར་འབྲི་བར་བྱེད་པས་རྒྱལ་པོ་དེས་མི་དེ་ལ་
སྨྲས་པ། ཀཱའི་ནང་རྗེ། ཁོ་བོས་ཡང་དང་ཡང་དུ་ཁས་བླངས་པ་བདེན་ནམ། ལྷ།
མད་དེ་འདི་ནི་ལན་ལྔ་པ་ལགས་སོ། །དེ་ལྟ་ན་ཁོ་བོ་ཆད་པའི་ལས་ལ་ཐུགས་
གིས། ཁོ་བོས་འཕགས་པ་ལ་ཞབས་འབྲིང་པ་ལྔ་བརྒྱ་དབུལ་ལོ། །དེས་བློན་པོ་
རྣམས་ལ་བསྒོ་བ། འཕགས་པ་ལ་ཞབས་འབྲིང་པ་ལྔ་བརྒྱ་ཕུལ་ཅིག །གནས་
བརྟན་པི་ལིང་དའི་བུས་ སྨྲས་པ། རྒྱལ་པོ་ཆེན་པོ། ཁོ་བོ་རང་གི་ གཡོག་ ཉིད་
སྤངས་ཏེ། རབ་ཏུ་བྱུང་བ་ལ་གཡོག་དག་གིས་ཅི་བྱ། འཕགས་པ་དགེ་འདུན་གྱི་
དོན་དུ་བཞེས་ཤིག །རྒྱལ་པོ་ཆེན་པོ། གལ་ཏེ་དེ་ལྟ་ན་བཅོམ་ ལྡན་ འདས་ལ་
ཞུའོ། །འཕགས་ པ་དེ་ལེགས་ཀྱིས་ཞུས་ཤིག །སྐབས་དེ་གནས་བརྟན་པི་ལིང་
དའི་བུས་བཅོམ་ལྡན་འདས་ལ་རྒྱས་པར་གསོལ་པ་དང༌། བཅོམ་ལྡན་འདས་
ཀྱིས་བཀའ་སྩལ་པ། དགེ་འདུན་གྱི་དོན་དུ་གཡོག་དག་བླང་བར་བྱའོ། །གནས་
བརྟན་པི་ལིང་དའི་བུས་གཡོག་དེ་དག་བླངས་པ་དང༌། གཡོག་དེ་དག་ཡང་དང་
ཡང་དུ་རྒྱལ་པོའི་ཕོ་བྲང་དུ་ལས་བྱེད་དུ་བཅུག་ནས། དེ་དག་གིས་གནས་བརྟན་
པི་ལིང་དའི་བུ་ལ་འདི་སྐད་ཅེས་སྨྲས་སོ། །འཕགས་པ། བདག་ཅག་འཕགས་པ་
དག་གི་ཞབསའབྲིང་པར་ཕུལ་བ་ནི་བདག་ཅག་གློ་བ་དགའ་ན་ཅིའི་སླད་དུ་
-279-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བདག་ཅག་ཡང་དང་ཡང་དུ་རྒྱལ་པོའི་ཕོ་བྲང་དུ་སུག་ལས་བགྱིད། བཞིན་བཟང་
དག་འཁྲུག་ལོང་མ་བྱེད་ཅིག་དང་། ཁོ་བོས་རྒྱལ་པོ་ལ་གསོལ་བར་བྱའོ། །ཇི་
ཙམ་དུས་གཞན་ཞིག་ན། རྒྱལ་པོ་གཟུགས་ཅན་སྙིང་པོ་ཡང་གནས་བརྟན་པི་ལིང་
དའི་བུའི་དྲུང་དུ་འོངས་ཏེ། རྐང་པ་ལ་ཕྱག་འཚལ་ནས། གནས་བརྟན་པི་ལིང་
དའི་བུའི་མདུན་དུ་འདུག་པ་དང་། གནས་བརྟན་པི་ལིང་དའི་བུས་སྨྲས་པ། རྒྱལ་
པོ་ཆེན་པོ། ཁྱོད་དགེ་འདུན་གྱི་དོན་དུ་གཡོག་ཕུལ་པས་འགྱོད་པར་མ་གྱུར་ཏམ།
འཕགས་ པ། བདག་ ལ་ འགྱོད་ པ་ འགའ་ ཡང་ མ་ མཆིས་སོ། །འོ་ན་ཅིའི་ ཕྱིར་
གཡོག་དེ་དག་ཡང་རྒྱལ་པོའི་ཕོ་བྲང་དུ་ལས་བྱེད་དུ་བཅུག །རྒྱལ་པོའི་སྟན་དེ་
ཉིད་ལ་འདུག་བཞིན་དུ་བློན་པོ་རྣམས་ལ་བསྒོ་བ། ཤེས་ལྡན་དག་འཕགས་པ་
རྣམས་ཀྱི་ཞབས་འབྲིང་བ་དག་ཕྱིན་ཆད་རྒྱལ་པོའི་ཕོ་བྲང་དུ་ལས་བྱེད་དུ་མ་
གཞུག་ཅིག །བློན་པོ་རྣམས་ཀྱིས་གང་ཡང་རུང་བ་དག་ལ་རྒྱལ་པོའི་ཕོ་བྲང་དུ་
ལས་གྱིས་ཤིག་ཅེས་བསྒོ་བ་ན། དེ་དག་ན་རེ། བདག་ཅག་འཕགས་པ་དག་གི་
ཡིན་ནོ་ཞེས་ཟེར་ནས། བློན་པོ་རྣམས་ཀྱིས་རྒྱལ་པོ་ལ་སྨྲས་པ། ལྷ་གང་ལ་ཡང་
མཆིད་སྩལ་བར་རྔོ་མ་ཐོག་སྟེ། གང་ཡང་རུང་བ་དག་ལ་རྒྱལ་པོའི་ཕོ་བྲང་དུ་སུག་
ལས་གྱིས་ཤིག་ཅེས་བགྱིས་ན། དེ་དག་བདག་ཅག་འཕགས་པ་རྣམས་ཀྱི་ལགས་
སོ། །ཞེས་ མཆིའོ། །རྒྱལ་ པོས་ སྨྲས་པ། སོང་ ལ་ ཐམས་ ཅད་ ལས་བྱེད་དུ་ ཆུག་
ཅིག །དེ་དག་ཐམས་ཅད་ཡང་རྒྱལ་པོའི་ཕོ་བྲང་དུ་ལས་སྐྱེད་དུ་བཅུག་ནས། དེ་
དག་གིས་ཡང་གནས་བརྟན་པི་ལིང་དའི་བུ་ལ་སྨྲས་པ། འཕགས་པ་བདག་ཅག་
ཀྱང་དེ་ཁོ་ན་བཞིན་དུ་རྒྱལ་པོའི་ཕོ་བྲང་དུ་སུག་ལས་བགྱིད་དུ་སྩལ་ན་འཕགས་
པས་ མ་ གསོལ་ ཏམ། བཞིན་ བཟང་ དག་ གསོལ་ཏེ། ཡང་ གསོལ་ བར་ བྱའོ། །
-280-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གནས་བརྟན་པི་ལིང་དའི་བུས། རྒྱལ་པོ་གཟུགས་ཅན་སྙིང་པོ་ཡང་དེ་ཁོ་ན་བཞིན་
འོངས་པ་ལ་སྨྲས་པ། རྒྱལ་པོ་ཆེན་པོ་ཅི་ལགས་ཁྱོད་ཀྱང་འགྱོད་པ་སྐྱེས་པར་གྱུར་
ཏམ། འཕགས་པ། ཅི་ནོངས། གཡོག་དག་ཀྱང་དེ་ཁོ་ན་བཞིན་དུ་ལས་བྱེད་དུ་
བཅུག་གོ །འཕགས་པ་གང་ལ་ཡང་མཆིད་སྩལ་བར་རྔོ་མ་ཐོག་སྟེ། གང་ཡང་རུང་
བ་ལ་མཆིད་སྩལ་བ་ན། དེ་དག་བདག་ཅག་འཕགས་པ་དག་གི་ལགས་སོ་ཞེས་
མཆིའོ། །ཨེ་མ་འཕགས་པ་དག་གི་ལྷ་འབངས་ཀྱི་སྡུམ་པ་ལོགས་ཤིག་ཏུ་བརྩིག་
ཏུ་སྩལ་ན་འདི་དག་ནི་རྒྱལ་པོའིའོ། །འདི་དག་ནི་འཕགས་པ་དག་གིའོ། །ཞེས་
འཚལ་ པར་ འགྱུར་ རོ། །གནས་ བརྟན་ པི་ལིང་ དའི་བུས་ སྨྲས་ པ། བཅོམ་ ལྡན་
འདས་ལ་ཞུའོ། །དེ་ནས་གནས་བརྟན་པི་ལིང་དའི་བུས་དོན་དེ་བཅོམ་ལྡན་འདས་
ལ་རྒྱས་པར་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་
ན་ལྷ་འབངས་ཀྱི་སྡུམ་པ་བརྩིག་ཏུ་འཛུད་པར་རྗེས་སུ་གནང་ངོ་། །དགེ་སློང་དག་
གི་གནས་གང་དུ་ལྷ་འབངས་ཀྱི་སྡུམ་པ་བརྩིག་ཏུ་འཇུག་པ་མི་ཤེས་ནས། བཅོམ་
ལྡན་འདས་ལ་ཇི་ལྟར་བགྱི་ཞུས་པས། བཅོམ་ལྡན་འདས་ཀྱིས་བཀའ་སྩལ་པ།
རྒྱལ་པོའི་ཕོ་བྲང་གི་ཕྱི་རོལ་དང་། འོད་མའི་ཚལ་གྱི་ཕྱི་རོལ་གྱི་བར་གང་དུ་སྐད་
ཀྱིས་བོས་པ་ཐོས་ནས། དགེ་འདུན་གྱི་དོན་སྒྲུབ་པར་འགྱུར་བ་དེར་ལྷ་འབངས་
ཀྱི་སྡུམ་པ་བརྩིག་ཏུ་གཞུག་གོ །དགེ་སློང་རྣམས་ཀྱིས་ཞང་བློན་དག་ལ་བསྒོ་བ་
བཅོམ་ལྡན་འདས་ཀྱིས་ཕྱོགས་འདིར་ལྷ་འབངས་ཀྱི་སྡུམ་པ་བརྩིག་ཏུ་ཆུག་ཅིག་
ཅེས་བཀའ་སྩལ་གྱིས། དེ་ ཁྱེད་ཅག་གིས་ཤེས་པར་ གྱིས་ཤིག །ཞང་ བློན་དག་
གིས་རྒྱལ་པོའི་ཁབ་ཏུ་དྲིལ་གྱི་སྒྲ་སྒྲོག་ཏུ་བཅུག་སྟེ། གང་དག་འཕགས་པ་རྣམས་
ཀྱི་ཞབས་འབྲིང་པ་ཡིན་པ་དེ་དག་རྒྱལ་པོའི་ཁབ་ཀྱི་ཕྱི་རོལ་དང་། འོད་མའི་ཚལ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གྱི་ཕྱི་རོལ་གྱི་བར་དུ་འདུག་པར་ཆད་ཀྱིས་དེང་ལ་དེར་སྡུམ་པ་བརྩིགས་ཤིག་
ཅེས་བསྒོ་ནས། དེ་དག་དེར་དོང་སྡེ་སྡུམ་པ་བརྩིགས་སོ་ལྷ་འབངས་ཀྱི་སྡུམ་པ་
བརྩིགས་ནས། དེ་དག་ གཙུག་ ལག་ ཁང་དུ་ དོང་ སྟེ་ ལས་ བྱེད་ ཅིང་། དགེ་སློང་
རྣམས་ཀྱི་དེ་དག་ལ་ལས་འདི་ནི་རུང་བ་ཡིན་གྱིས་ཁྱེད་ཀྱིས་བྱའོ། །འདི་ནི་རུང་
བ་མ་ཡིན་གྱིས་ཁྱེད་ཀྱིས་མི་བྱའོ་ཞེས་ལས་བསྟན་ནས་དེ་དག་ལས་རུང་བ་བྱེད་
པས། ལྷ་འབངས་ལྷ་འབངས་ཞེས་བྱ་བའི་མིང་དུ་གྱུར་ཏོ། །དགེ་འདུན་གྱི་ཀུན་
དགའ་ར་བ་སྐྱོང་བར་བྱེད་པས། རྩེ་རྒོད་རྩེ་རྒོད་ཅེས་བྱ་བའི་མིང་དུ་གྱུར་ཏོ། །དེ་
དག་ཐམས་ཅད་གཙུག་ལག་ཁང་དུ་འཇུག་པས་ཀླག་ཅོར་གྱི་སྒྲས་དགེ་སློང་དག་
གི་སེམས་རྩེ་གཅིག་པ་ཉིད་མི་འགྲུབ་ནས། བཅོམ་ལྡན་འདས་ཀྱིས་བཀའ་སྩལ་
པ། ཇི་ སྙེད་དག་གིས་ལས་ འགྲུབ་ པ་དེ་ སྙེད་འཇུག་ པར་ བྱའི་ ཐམས་ཅད་མི་
བྱའོ། །དགེ་སློང་དག་གིས་དེ་དག་ཐམས་ཅད་ལ་ཟས་དང་གོས་སྦྱིན་པར་བྱེད་
ནས། བཅོམ་ལྡན་འདས་ཀྱིས་བཀའ་བསྩལ་པ། གང་དག་ལས་བྱེད་པ་དེ་དག་ལ་
ཟས་དང་གོས་སྦྱིན་པར་བྱ་ཡི། ཐམས་ཅད་ལ་མི་བྱའོ། །དགེ་སློང་རྣམས་ཀྱིས་དེ་
དག་ན་བ་ཡལ་བར་བོར་ནས། བཅོམ་ལྡན་འདས་ཀྱིས་བཀའ་སྩལ་པ། གང་དག་
ན་བ་དེ་དག་ལ་ཟས་དང་གོས་སྦྱིན་པར་བྱ་ཞིང་བསྙེན་བཀུར་ཡང་བྱའོ། །ཇི་ཙམ་
དུས་གཞན་ཞིག་ན། ཉེ་དགའ་དགེ་བསྐོས་བྱེད་པས་དེས་ལྷ་འབངས་དེ་དག་ལ་
སྨྲས་པ། བཞིན་བཟང་དག་ཁོ་བོ་དགེ་བསྐོས་བྱེད་ཀྱིས་ཁྱེད་ཅག་ནང་པར་སྔར་
ཤོག་ཅིག །རྒྱལ་པོའི་ཁབ་ན་སྟོན་ཟླ་ཐ་ཆུང་གི་གཡོན་ཅན་ཞེས་བྱ་བ་ཆོམ་རྐུན་པ་
དག་གི་ཀུན་ཏུ་སྤྱོད་པ་ནི་དེ་དག་དགག་དབྱེ་བྱས་མ་ཐག་ཏུ་ཤེས་ལྡན་དག་བདག་
ཅག་གིས་ལས་ཅི་ཞིག་བྱས་ན་དེས་བཙལ་མི་དགོས་པར་ལོ་སྐོར་དུ་ལོངས་སྤྱོད་
- 282 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཅིང་བདེ་བར་གནས་པར་འགྱུར་ཞེས་ཕན་ཚུན་གྲོས་བྱེད་དོ། །དེ་ན་དགེ་སློང་གི་
རྒྱུས་ཤེས་པ་གཅིག་འདུག་པ་དེས་སྨྲས་པ། ཤེས་ལྡན་དག་འཕགས་པ་དག་གི་
གཡོག་གང་དག་གྲོང་ཁྱེར་གྱི་ཕྱི་རོལ་ན་འཁོད་པ་དེ་དག་གཞོམ་པ་བྱའོ། །གཞན་
དག་གིས་སྨྲས་པ། རེ་ཤིག་དེ་དག་གི་ཇོ་བོ་གང་དག་ཡིན་པ་དེ་དག་ཀྱང་སྒོ་
འཕར་བརྒྱ་སྙེད་འདའ་བར་བྱས་ཀྱང་ལྟོ་ཁོངས་པ་འགྲུབ་པར་དཀའ་བས་དེ་དག་
ལ་ཅུང་ཟང་ཀྱང་མེད་ན་དེ་དག་གི་གཡོག་དེ་དག་ལ་ལྟ་སྨོས་ཀྱང་ཅི་དགོས། དགེ་
སློང་གི་རྒྱུས་ཤེས་པ་དེས་སྨྲས་པ། ཤེས་ལྡན་དག་ཁྱེད་མི་ཤེས་ཏེ། དེ་དག་ནི་ཟན་
གཞན་ལས་ཟ་ཞིང་རང་གི་ལས་རྗེས་སུ་བསྒྲུབ་པ་དེ་ལྷུར་ལེན་ཏེ། ཐབས་དུ་མ་
དག་གིས་ནོར་སྒྲུབ་པར་བྱེད་པས་དེ་དག་ལ་གང་ཡོད་པ་དེ་ནི་གྲོང་ཁྱེར་འདི་ན་
ཡང་མེད་ ཀྱིས་གཞོམ་པར་བྱའོ། །དེ་དག་གིས་བརྡ་བྱས་ཏེ་དོང་ནས་དེ་དག་
གཞོམ་པར་བརྩམས་སོ། །དེ་ནས་ལྷ་གང་དག་གནས་བརྟན་པི་ལིང་དའི་བུ་ལ་
མངོན་པར་དད་པ་དེ་དག་གིས་གནས་བརྟན་པི་ལིང་དའི་བུ་ལ་འདི་སྐད་ཅེས་
སྨྲས་སོ། །འཕགས་ པ། མཁྱེན་ པར་མཛོད་ཅིག ཁྱེད་ ཀྱི་ ཞབས་འབྲིང་ པ་ དག་
སྟོན་ཟླ་ཐ་ཆུང་གི་གཡོན་ཅན་དག་གིས་འཇོམས་པར་འགྱུར་གྱིས། བརྩོན་པར་
མཛད་ དུ་ གསོལ། གནས་བརྟན་པི་ལིང་དའི་བུས་གལ་ཏེ་ གཡོག་ དག་ལ་མ་
བསམས་ན་གཡོག་དག་ཀྱང་རེ་ཤིག་ནོར་དང་བྲལ་བ་ལས་བྱུང་བའི་སྡུག་བསྔལ་
ཉམས་སུ་མྱོང་བར་འགྱུར་ལ། མ་དད་པ་རྣམས་ཀྱིས་ཀྱང་གླགས་རྙེད་པ་འགྱུར་
ཞིང་། དད་པ་རྣམས་ཀྱང་འདི་ལྟར་སྦྱིན་པར་བྱ་བའི་ཆོས་བྱིན་པ་དག་ཡོངས་སུ་
སྐྱོང་བར་མི་བྱེད་ན། ཕྱིན་ཆད་སུ་ཞིག་ཤཱཀྱའི་སྲས་ཀྱི་དགེ་སྦྱོང་རྣམས་ལ་སྦྱིན་པ་
བྱ་བར་སེམས་ཞེས་ གཞན་དུ་གྱུར་ པ་ཉིད་དུ་འགྱུར་གྱིས་རྫུ་ འཕྲུལ་རྣམ་པར་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བསྟན་པར་བྱའོ་སྙམ་དུ་བསམས་ཤིང་ རིག་ནས། ཚེ་དང་ལྡན་པ་པི་ལིང་དའི་
བུས། ལྷ་འབངས་ཀྱི་སྡུམ་པ་དེ་ལྕགས་ཀྱི་ར་བས་བསྐོར་ཏོ། །ཆོམ་རྐུན་པ་དག་
གིས་རྐུན་རྫས་ཐོགས་ཏེ་འཕགས་པ་དང་། ལྕགས་ཀྱིས་ར་བ་མཐོང་ནས་དེ་དག་
གིས་ཕན་ཚུན་ཀུན་ཏུ་འགྲོ་བར་བརྩམས་ན་ལམ་མ་རྙེད་དོ། །དེ་དག་གིས་རྐུན་
རྫས་བོར་ཏེ་འཕགས་པ་དང་། ལྕགས་ཀྱི་ར་བ་དེ་ཡང་མི་སྣང་བར་གྱུར་ཏོ། །དེ་
དག་གིས་ཡང་རྐུན་རྫས་བླངས་པ་དང་། ལྕགས་ཀྱི་ར་བ་དེ་ཡང་ཕྱིར་བྱུང་སྟེ་ལན་
བདུན་གྱི་བར་དུ་དེ་ལྟར་གྱུར་པ་དང་། དེ་དག་གིས་སྨྲས་པ། ཤེས་ ལྡན་ དག་
འཕགས་པ་རྫུ་འཕྲུལ་ཆེ་བ་འགའ་ཞིག་གིས་འདི་དག་ལ་དགོངས་པ་འདྲ་ཡིས་
རྐུན་རྫས་བོར་ལ་འབྲོས་པར་བྱའོ། །དེ་དག་རྐུན་རྫས་ཕྱོགས་གཅིག་ཏུ་བོར་ཏེ་
བྲོས་སོ། །ལྷ་འབངས་དེ་དག་སད་པ་དང་། ཤེས་ལྡན་དག་བདག་ཅག་བཅོམ་མོ་
བདག་ཅག་བཅོམ་མོ་ཞེས་ཀུ་ཅོ་འདོན་ཞིང་དེ་དག་ནོར་དང་བྲལ་བ་ལས་བྱུང་
བའི་ཡིད་མི་བདེ་བ་དང་ལྡན་ཞིང་ཐམས་ཅད་འདུས་ནས། ལྷ་འབངས་ཀྱི་སྡུམ་པ་
ཀུན་ཏུ་བྱུང་བར་བརྩམས་པ་དང་། ཕྱོགས་གཅིག་ན་རྫས་ཐམས་ཅད་སྤུངས་ཏེ་
བཞག་པ་མཐོང་ངོ། །དེ་ནས་དགའ་བ་དང་ཡིད་བདེ་བ་སྐྱེས་ཏེ། རང་རང་གི་
རྫས་ངོ་བླངས་ནས། ཁྱིམ་ཁྱིམ་དུ་དོང་ངོ༌། །དེ་དག་གི་སོ་སོའི་ཁྱིམ་སྲུང་བ་བཞག་
སྟེ། གཉིད་ལོག་པ་ན་ལྷ་དེས་དེ་དག་གིས་རྨི་ལམ་དུ་སྦྲན་པ། ཤེས་ལྡན་དག་ཁྱེད་
ཅག་སྟོན་ཟླ་ཐ་ཆུང་གི་གཡོན་ཅན་དག་གིས་མ་བཅོམ་པ་འདི་ཐམས་ཅད་ནི་
འཕགས་པ་པི་ལིང་དའི་བུའི་མཐུ་ཡིན་ནོ། །དེ་ནས་མཚན་མོ་འདས་ནས་ནམ་
ལངས་པ་དང་། ཐམས་ཅད་འདུས་ཏེ་སྨྲས་པ། ཤེས་ལྡན་དག་ལྷས་རྨི་ལམ་དུ་
ཁྱེད་ཅག་སྟོན་ཟླ་ཐ་ཆུང་གི་གཡོན་ཅན་དག་གིས་མ་བཅོམ་པ་འདི་དག་ཐམས་
- 284 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཅད་ནི་འཕགས་པ་པི་ལིང་དའི་བུའི་མཐུ་ཡིན་ནོ་ཞེས་བསྟན་ཏེ། དེ་ནི་དེ་ཁོ་ན་
བཞིན་ཡིན་གྱི་གཞན་དུ་ན་འཕགས་པ་པི་ལིང་དའི་བུ་མ་གཏོགས་པ་གཞན་སུ་
ཞིག་བདག་ཅག་ལ་ སྙིང་ རྗེ་བར་འགྱུར། དེའི་ཚེ་དེ་དག་བྱི་དོར་བྱས་ལ་ཕྱིས་
གཙུག་ལག་ཁང་དུ་འདོད་ཅེས་དེ་དག་ཁྲུས་བྱས་ཤིང་གོས་དཀར་པོ་དང་དྲི་དང་
ཕྲེང་བ་བརྒྱུས་བརྒྱན་ཏེ། བྱི་དོར་བྱས་ཏེ་གཙུག་ལག་ཁང་དུ་དོང་ངོ༌། །ཉེ་དགའ་
ཡང་ནང་པར་སྔར་ལངས་ནས་ལྡེ་མིག་དང་ལྡེ་མིག་ཀྱོག་པོ་ཐོགས་ནས། གཙུག་
ལག་ཁང་གི་སྒོ་ཕྱེ་སྟེ་མར་མེའི་ཀོང་བུ་བསལ་ནས། གཙུག་ལག་ཁང་དུ་ཆག་ཆག་
དང་བྱུགས་པ་བྱས་ཏེ། གནས་མལ་བཤམས་ནས། མཆོད་རྟེན་གྱི་འཁོར་སར་
བདུག་སྤོས་བྲིམས་ནས། ཁང་སྟེང་དུ་འཛེགས་ཏེ་གཎྜི་བརྡུང་ཞིང་ཕྱོགས་བཞིར་
རྣམ་པར་བལྟའོ། །དེས་དེ་དག་གོས་དཀར་པོ་དང་དྲི་དང་ཕྲེང་བ་བརྒྱུས་བརྒྱན་པ་
མཐོང་ནས། དེས་འདི་དག་ནོང་ཅན་དག་གམ་ཚོང་དཔོན་དག་གམ་དེད་དཔོན་
གཙུག་ལག་ཁང་བལྟར་འོང་བ་སུ་ཞིག་ཡིན་སྙམ་དུ་སེམས་སོ། །གང་གི་ཚེ་དེ་
དག་མཆོད་རྟེན་གྱི་འཁོར་སར་ཞུགས་པ་དེའི་ཚེ། དེས་དེ་དག་ངོ་ཤེས་ནས་ཉེ་
དགས་གཤེ་ཞིང་སྨྲས་པ། ངས་ཁྱེད་ཅག་ལ་སང་ནང་པར་སྔར་ཤོག་ཅིག་ཅེས་མ་
བསྒོའམ། ཁྱེད་གར་དང་། དེ་དག་གིས་སྨྲས་པ། འཕགས་པ་གལ་ཏེ་བདག་ཅག་
ལ་འཕགས་པ་པི་ལིང་དའི་བུས་མ་དགོངས་སུ་ལགས་ན། བདག་ཅག་དེང་ ཁོ་
ནར་སྟོན་ཟླ་ཐ་ཆུང་གི་གཡོན་ཅན་དག་གིས་ཚུལ་མ་ལགས་པས་སྡུག་བསྔལ་
བསྒྲུབས་པར་འགྱུར་རོ། །ཞེས་སྨྲས་ཤིང་། དེའི་ཚེ་གྲོང་ཁྱེར་དྲུག་པོ་ཐམས་ཅད་
དུ་པི་ལིང་དའི་བུ་ནི་རྫུ་འཕྲུལ་གྱི་མཐུ་ཤིན་ཏུ་ཆེའོ་ཞེས་སྙན་པར་གྲགས་སོ། །
གནས་བརྟན་ཆེན་པོ་འདིས་མཛད་པ་ཇི་ལྟར་བསྟན་པ་དེ་དག་ཀྱང་གདུལ་བྱ་
- 285-



ཡོངs
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
རྣམས་འདུལ་བའི་དོན་དུ་མཛད་པ་ཤ་སྟག་སྟེ་སྟོན་པའི་བསྟན་པ་ནི་རིགས་དང་
རུས་མི་གཙོ་ཆོས་གཙོ་བོར་གྱུར་པ་ཡིན་པས་རིགས་མཐོན་པོར་སྐྱེས་པས་ཁེངས་
པར་མི་བྱ་བར་དགེ་སློང་གནས་བརྟན་རྣམས་དང་ལྟ་བ་མཐུན་པ། སྤྱོད་པ་མཐུན་
པ། རྒན་པ་ལ་གུས་པར་བྱས་ཏེ། སངས་རྒྱས་བཅོམ་ལྡན་འདས་ཀྱིས་ཇི་ལྟར་
བཅས་པའི་བསླབ་པ་དང་། སྡེ་སྣོད་གསུམ་འཛིན་པ་ལ་གཅེས་སྤྲས་སུ་བྱ་དགོས་
སོ་ཞེས་འདོམས་པ་དང་། རྒྱལ་བའི་བསྟན་པ་ནི་སྙིང་རྗེས་རབ་ཏུ་ཕྱེ་བ་ཡིན་པས་
གཞན་ལ་གནོད་པའི་གཞི་དང་བཅས་པ་ལས་བཟློག་པ་དང་། སེམས་ཅན་རྣམས་
ལ་ སྙིང་ རྗེ་ཆེན་པོ་བསྐྱེད་ནས་ཅི་ནུས་ཅི་འོས་སུ་ཕན་པ་སྒྲུབ་དགོས་སོ་ཞེས་
འདོམས་པ་དང༌། ལྷག་པར་དུ་ཡང་སེམས་ཅན་མགོན་མེད་པ། སྐྱབས་མེད་པ།
དཔུང་གཉེན་མེད་པ། དགྲ་དང་ཆོམ་རྐུན་གྱིས་གཙེས་པ། གནོད་པ་དང་ སྡུག་
བསྔལ་དུ་མས་མནར་བ་རྣམས་ལ་སྙིང་རྗེས་བལྟས་ཏེ་ནུས་པ་ཅི་ཡོད་ཀྱིས་གནོད་
པ་དང་སྡུག་བསྔལ་དེ་དང་དེ་དག་ལས་ཐར་བར་བྱ་བ་ལ་འབད་དགོས་སོ་ཞེས་
འདོམས་པ་སོགས་དགོས་པ་མང་པོའི་ཕྱིར་མཛད་པ་དེ་ལྟར་བསྟན་ཏོ། །བདག་
ཉིད་ཆེན་པོ་འདིས་སེམས་ཅན་གྱི་དོན་རྒྱ་ཆེན་པོ་མཛད་ཚུལ་ནི་འོག་ཏུ་འཆད་
དོ། །
༈ འཕགས་ པའི་ གནས་ བརྟན་ བཅུ་ དྲུག་ གི་ ཞ བས་ འབྲིང་ པ་ ཆེན་ པོ་
འཕགས་པ་དྷརྨཱ་ཏ་ལའི་རྟོགས་པ་བརྗོད་པ་ན། དགེ་བསྙེན་དྷརྨཱ་ཏ་ལ་ཞེས་པ་
དགེ་བསྙེན་ཆོས་འཕེལ་ཞེས་པ་སྟེ། འཕགས་པ་དགེ་བསྙེན་དྷརྨཱ་ཏ་ནི་འཕགས་པ་
སྤྱན་རས་ གཟིགས་ ཀྱི་སྤྲུལ་པ་ཡིན་པར་ གསུངས་ཤིང་འཕགས་ པ་ སྤྱན་ རས་
གཟིགས་ནི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཞིག་སྟེ། དུས་གསུམ་བདེ་
- 286 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བར་ གཤེགས་ པ་ ཆོས་ ཀྱི་ སྐུ། །འགྲོ་ དྲུག་ སེམས་ ཅན་ རྣམས་ ལ་ སྤྱན་ རས་
གཟིགས། །ནམ་མཁའ་ ལྟ་ བུར་ཁྱབ་པའི་བཅུ་ གཅིག་ ཞལ། །གཟི་བརྗིད་འོད་
དཔག་མེད་ལ་ཕྱག་འཚལ་ལོ། །ཞེས་གསུངས་པ་ལྟར་འདས་མ་འོངས་ད་ལྟར་
དུས་གསུམ་དུ་ཕྱོགས་བཅུའི་ཞིང་རབ་འབྱམས་མུ་མེད་པར་མཛད་པ་བཅུ་གཉིས་
ཀྱི་སྒོ་ནས་མཆོག་གི་སྤྲུལ་སྐུའི་མཛད་པ་བགྲང་ཡས་ཅིག་ཅར་དུ་སྟོན་པ་དང་།
འགྲོ་བ་རིགས་དྲུག་པོ་ཐམས་ཅད་ལ་རང་རང་གི་ཁམས་དང༌། བསམ་པ་དང༌།
དབང་པོ་དང༌། བག་ལ་ཉལ་དང་འཚམ་པར་སྤྲུལ་པ་བསྟན་ཏེ་དེ་དང་དེའི་དོན་
མཛད་པ་དང༌། སྐུ་ གཅིག་གིས་ནམ་མཁའི་ ཁམས་ ཁྱབ་པར་སྟོན་པ་དང་། བ་
སྤུའི་ཁུང་བུར་རེར་ཡང་སངས་རྒྱས་ཀྱི་ཞིང་གྲངས་མེད་པ་སྟོན་པ་དང་། བ་སྤུའི་
སྒོ་རེ་རེར་བཞུགས་པའི་སངས་རྒྱས་ཀྱི་ཞིང་ཁམས་དེ་དང་དེ་ན་བཞུགས་པའི་
སངས་རྒྱས་དེ་དང་དེའི་ཐུགས་ཀར་ཡང་སངས་རྒྱས་ཀྱི་ཞིང་སྔ་མ་བཞིན་དུ་སྟོན་
པ་དང་། ཞིང་དེའི་སངས་རྒྱས་དེ་དང་དེའི་ཐུགས་ཀར་ཡང་སྔ་མ་བཞིན་དུ་སྟོན་པ་
སོགས་གསང་བ་བསམ་གྱིས་མི་ཁྱབ་པའི་ཚུལ་ནི་བཀའ་གདམས་ཐིག་ལེ་བཅུ་
དྲུག་གི་སྒྲུབ་དཀྱིལ་དུ་གསོལ་བ་ལྟར་རོ། །ལྷག་པར་ཞིང་འདིར་སྟོན་པ་ཐུབ་པའི་
དབང་པོའི་འཁོར་དུ་རྗེ་བཙུན་སྤྱན་རས་གཟིགས་ཀྱི་སྐུའི་རྣམ་པ་སྣ་ཚོགས་སུ་
བསྟན་ཏེ་སྟོན་པའི་ཞབས་འབྲིང་མཛད་པ་དང་། སྟོན་པའི་འཁོར་དགྲ་བཅོམ་པ་
ཐམས་ཅད་ལ་རང་རང་གི་ཐུགས་བཞེད་དང་མཐུན་པའི་གྲོགས་མཛད་པ་དང་།
ལྷག་པར་འཕགས་པའི་གནས་བརྟན་བཅུ་དྲུག་གི་ཞབས་འབྲིང་དུ་དགེ་བསྙེན་གྱི་
རྣམ་ པར་ བྱོན་ཏེ། བྱིན་ལེན་ སྟོབས་ པ་ སོགས་ བསྙེན་བཀུར་མཛད་ཅིང་། རྫུ་
འཕྲུལ་གྱི་བཀོད་པ་བསམ་གྱིས་མི་ཁྱབ་པས་གནས་བརྟན་ཆེན་པོ་འདི་དག་ན་
- 287 - ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཟའ་དང་སྙུན་གྱི་གསོས་སྨན་དང་ཞལ་ཟས་སོགས་གང་དང་གང་དགོས་པ་
ཐམས་ཅད་སྐད་ཅིག་རེ་རེར་བསྒྲུབས་ནས་དབུལ་བར་མཛད་པ་དང་། ཕྱི་མའི་སྐྱེ་
བོ་རྣམས་ལ་འདོམས་ཕྱིར་རང་ཉིད་ཀྱང་ཐེག་པ་ཆེན་པོའི་ལམ་ལ་སྤོང་བའི་ཚུལ་
བསྟན་ཏེ། སངས་རྒྱས་སྣང་བ་མཐའ་ཡས་ནམ་ཡང་འབྲལ་མེད་ཡོངས་འཛིན་དུ་
བསྟེན་ཏེ་རྒྱུན་དུ་ཆོས་གསན་པར་མཛད་དོ། །གླེགས་བམ་བསྣམས་པ་ནི་རྒྱལ་
བའི་བཀའ་སྡེ་སྣོད་གསུམ་པོ་གནས་བརྟན་རྣམས་ཀྱིས་བཟུང་ནས་ཇི་སྲིད་སྐྱེ་
རྒུའི་ཚེ་ལོ་ཡར་འཕེལ་དུ་གྱུར་ཏེ་བྱམས་མགོན་གྱི་སྤྲུལ་པ་མ་བྱོན་གྱི་བར་དུ་
གནས་ བརྟན་བཅུ་དྲུག་ གིས་ཐུབ་ པའི་ བསྟན་ པ་མི་ནུབ་ པར་ འཛིན་ པས་ན།།
ཞབས་འབྲིང་པ་ཆེན་པོ་འཕགས་པ་དགེ་བསྙེན་དྷརྨཱ་ཏ་འདིས་ཀྱང་རྒྱུན་དུ་སྡེ་སྣོད་
གསུམ་གྱི་གླེགས་བམ་འཁུར་བའི་ཚུལ་མཛད་དོ། ། །
དགེ་བསྙེན་ཆེན་པོ་འདིའི་བྲིས་སྐུ་བྱེད་པའི་ཚེ་པུས་མོ་གཡས་པའི་འགྲམ་
དུ་སྟག་འབྲི་བ་ནི་གནས་བརྟན་ཆེན་པོ་འདི་དག་རྒྱ་ནག་ཏུ་ཕེབས་པའི་ཚེ་ལམ་གྱི་
འཇིགས་པ་སེལ་བ་དང་། རྒྱ་ནག་ཏུ་བཞུགས་པའི་སྐབས་གནས་བརྟན་རྣམས་
དབྱར་གནས་ཀྱི་དུས་ཧ་ལ་ཤན་གྱི་རི་ལ་འབྱོན་དུས་རི་དེ་ལ་སྲོག་ཆགས་གདུག་
པ་ཅན་མང་པོ་གནས་པས་གཅན་གཟན་གདུག་པ་ཅན་རྣམས་ཀྱི་འཚེ་བ་བསྲུང་
ཕྱིར་དགེ་བསྙེན་དྷརྨཱ་ཏའི་ཞབས་པུས་གཡས་ནས་སྟག་སྤྲུལ་པར་གསུངས་སོ། །
དགེ་བསྙེན་ཆེན་པོ་འདི་ནི་སྙིང་རྗེ་པད་དཀར་ལས་ལུང་བསྟན་ཏེ། སྙིང་རྗེ་པད་མ་
དཀར་པོའི་མདོ་ལས། དེའི་ཚེ་ཡང་རྒྱལ་པོའི་ཕོ་བྲང་རྒྱས་ལྡན་དེ་ན་དགེ་བསྙེན་
ཆོས་འཕེལ་ཞེས་བྱ་བ་ རྫུ་ འཕྲུལ་ཆེ་བ། མཐུ་ཆེ་བ། དབང་ཆེ་བར་ གྲགས་པ།
གསལ་བ། དུལ་བ། འཇིགས་པ་མེད་པ། མང་དུ་ཐོས་པ་ངེས་པར་བྱེད་པ་ལ་
- 288 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མཁས་པ་ཞིག་འབྱུང་སྟེ། དེ་བྲམ་ཟེ་དང་ཁྱིམ་བདག་དེ་རྣམས་དགའ་བར་བྱ་བའི་
ཕྱིར་རྫུ་འཕྲུལ་གྱིས་ནམ་མཁའ་ལ་མངོན་པར་འཕགས་ནས། བྲམ་ཟེ་དང་ཁྱིམ་
བདག་རྣམས་ལ་ཡང་དག་པར་སྟོན། ཡང་དག་པར་འཛིན་དུ་འཇུག །ཡང་དག་
པར་གཟེངས་བསྟོད། ཡང་དག་པར་རབ་ཏུ་དགའ་བར་བྱེད་ཅིང་། ཚིག་འདི་སྐད་
ཀྱང་སྨྲས་པར་གྱུར་ཏེ། བྲམ་ཟེ་དང་ཁྱིམ་བདག་རྣམས་མ་འཇིགས་ཤིག །དོགས་
པ་མ་སྐྱེད་ཅིག །ཐེ་ཚོམ་མ་སྐྱེད་ཅིག །ཡིད་གཉིས་མ་ཟ་ཞིག །བཅོམ་ལྡན་འདས་
ཤཱཀྱ་ཐུབ་པ་དེའི་དམ་པའི་ཆོས་ད་དུང་གནས་ཤིང་མ་ནུབ་ཀྱིས་ཁྱེད་མ་ཐོབ་པ་
ཐོབ་པར་བྱ་བ་དང༌། མ་རྟོགས་པ་རྟོགས་པར་བྱ་བ་དང་། མངོན་སུམ་དུ་མ་བྱས་
པ་མངོན་སུམ་དུ་བྱ་བའི་སྦྱོར་བ་གྱིས་ཤིག །རྩོལ་བ་གྱིས་ཤིག །འབད་པ་གྱིས་
ཤིག །ད་དུང་འཕགས་པའི་ཆོས་ཐོབ་པར་བྱ་སླའོ། །ཞེས་སྟོན་པར་འགྱུར་རོ། །
དེ་ནས་བྲམ་ཟེ་དང་ཁྱིམ་བདག་དེ་རྣམས་ཚིམ་ཞིང་མགུ་སྟེ། ཡི་རངས་ཤིང་རབ་
ཏུ་དགའ་ལ་དགའ་བ་དང་ཡིད་བདེ་བ་སྐྱེས་ནས། སྦྱིན་པ་དག་སྦྱིན། བསོད་
ནམས་དག་བྱེད་ཅིང་ངའི་རིང་བསྲེལ་ལ་རིམ་གྲོར་བྱ་བ་ནས། རྗེད་པ་དང་མངོན་
པར་མཆོད་པར་བྱའི་ཕྱིར་སྤྲོ་བ་སྐྱེ་བར་འགྱུར་ཞིང་ཐོས་པ་དང་ཚུལ་ཁྲིམས་དང་
སྤོང་བ་ལ་ཡང་བརྩོན་པར་འགྱུར་རོ། །དེ་ལྟར་ ཁྱིམ་བདག་ཆོས་འཕེལ་གྱིས།
བྲམ་ཟེ་དང་ཁྱིམ་བདག་རྣམས་དགའ་བར་བྱས་པས་ཕལ་ཆེར་མཐོ་རིས་དང་ཐར་
པར་འགྲོ་བར་འགྱུར་རོ། །ཀུན་དགའ་བོ་ཁྱིམ་བདག་ཆོས་འཕེལ་ཏེ་ཡང་ངའི་
བསྟན་པ་འདི་རྒྱ་ཆེར་བྱེད་པར་འགྱུར་རོ། །ཀུན་དགའ་བོ་དེ་ལྟར་དུ་འདས་ནས་
ངའི་བསྟན་པ་འདི་ལ་སེམས་དང་ཞིང་མངོན་པར་དགའ་བ། སྔོན་གྱི་རྒྱལ་བ་ལ་
ལྷག་པར་བྱ་བ་བྱས་པ། དགེ་བའི་རྩ་བ་སྐྱེད་པ། ལྷག་པའི་བསམ་པ་ཕུན་སུམ་
- 289 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མེས་པོའི་ཤུལ་བཞག་ལས།
ཚོགས་པ། སངས་རྒྱས་མང་པོ་ལ་བསྙེན་བཀུར་བྱས་པའི་ཁྱིམ་བདག་ཀྱང་མང་དུ་
འབྱུང་བར་འགྱུར་རོ། །དེ་དག་ཀྱང་ངའི་ལུས་དང་ཉན་ཐོས་རྣམས་ལ་རིམ་གྲོར་
བྱ་བ་དང་། བླ་མར་བྱ་བ་དང་། བསྟི་སྟང་དུ་བྱ་བ་དང༌། མཆོད་པར་བྱ་བ་དང་།
རྗེད་པར་བྱ་བ་དང་། མངོན་པར་མཆོད་པར་བྱ་བའི་ཕྱིར་སྤྲོ་བར་འགྱུར་ཏེ། ཀུན་
དགའ་བོ་དེ་དག་ཀྱང་ངའི་བསྟན་པ་འདི་རྒྱས་པར་བྱེད་ཅིང་ལྷ་དང་མི་རྣམས་ཀྱིས་
མནོས་པར་བདེ་བར་འགྱུར་རོ། །ཞེས་གསལ་བར་ལུང་བསྟན་ཏོ། །སྔོན་དུས་ཇོ་
བོ་རྗེ་དཔལ་ལྡན་ཨ་ཏི་ཤ་བོད་དུ་བྱོན་སྐབས་འབྲོམ་རྒྱལ་བའི་འབྱུང་གནས་ཀྱིས་
ཇོ་བོ་རྗེ་ལ་བྱིན་ལེན་སྟོབས་པ་དང་། ན་བཟའ་དབུལ་བ་དང་། ཆོས་སྟོན་གསོལ་
བ་དང་། ཐུན་ཚོད་དུ་རྒྱ་ཇའི་བཏུང་བ་གསོལ་བ་སོགས་ཀྱི་བསྙན་བཀུར་གང་དང་
དགོས་པ་ཐམས་ཅད་མཛད་དེ་མཉེས་པ་གསུམ་གྱིས་མཉེས་པར་མཛད་ནས་ནུབ་
རེ་བཞིན་སྡེ་སྣོད་གསུམ་དང་རྒྱུད་སྡེ་བཞིས་བསྡུས་པའི་ཆོས་ཐམས་ཅད་སྐྱེས་བུ་
གསུམ་གྱི་ལམ་གྱི་རིམ་པར་བསྡུས་ནས་གསན་པས་བསྟན་པ་ཡོངས་རྫོགས་ཀྱི་
བདག་པོར་གྱུར་ཏེ། བཀའ་གདམས་བསྟན་པའི་མེས་པོ་རྒྱལ་བ་འབྲོམ་ཞེས་སྙན་
པའི་གྲགས་པས་ས་གསུམ་ན་ཁྱབ་པ་དེ་བྱུང་ཞིང༌། ཇོ་བོ་རྗེ་བོད་དུ་བཞུགས་དུས་
འཕགས་པའི་གནས་བརྟན་བཅུ་དྲུག་ཀྱང་དངོས་སུ་བྱོན་ནས་འབྲོམ་རིན་པོ་ཆེས་
མཆོད་པ་དང་བསྙེན་བཀུར་མཛད་པའང་བྱུང་ཞིང་། དགེ་བསྙེན་ཆེན་པོ་འདིས་ཇོ་
བོ་རྗེ་ལ་མཆོད་པ་འདི་ལྟར་བྱེད་པ་འདི་ཡང་སྔར་གྱི་སྙིང་རྗེ་པད་དཀར་གྱི་མདོ་
དེས་ལུང་བསྟན་པར་བླ་མ་གོང་མ་རྣམས་བཞེད་དོ། །ཇོ་བོ་དགའ་ལྡན་དུ་ཕེབས་
པའི་རྗེས་སུ་བཀའ་གདམས་སྐུ་མཆེད་གསུམ་དབུ་རུ་བྱང་ཕྱོགས་སུ་སྒྲུབ་པ་ལ་རྩེ་
གཅིག་ཏུ་གཞོལ་བའི་ཚེ། དུས་དུས་སུ་སྐུ་མཆེད་གསུམ་ཞལ་འཛོམ་པ་ན་དགེ་
- 290 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བསྙེན་ཆེན་པོ་ཁམ་པ་ལུང་པ་ཞེས་བྱ་བ་བྱོན་ནས་གནས་བརྟན་རྣམས་ ཞལ་
འཇོམ་པའི་དུས་སུ་བྱིན་ལེན་སྟོབས་པ་པོ་ཞིག་དགོས་པ་ཡོད་ཟེར་ནས་སྤྲུལ་པའི་
ཁྱེའུ་གཞོན་ནུ་བྱ་བ་ཐམས་ཅད་སྐད་ཅིག་རེ་རེར་ཚར་ནས་འོང་བའི་ངོ་མཚར་ཅན་
ཞིག་ བྱུང་ ཞིང་ དེ་ ཡང་ འཕགས་ པ་ སྤྱན་ རས་ གཟིགས་ ཀྱི་ སྤྲུལ་ པ་ ཡིན་ པར་
གསུངས་པ་དང་། གཞན་ཡང་གངས་རིའི་མགོན་པོ་སྤྱན་རས་གཟིགས་འདིས་
གངས་རིའི་ཁྲོད་འདིར་རྒྱལ་བསྟན་སྤེལ་ཕྱིར། རེས་འགའ་རྒྱལ་པོ། རེས་འགའ་
བློན་པོ། རེས་འགའ་ཁྱིམ་བདག །རེས་འགའ་པཎྜི་ཏའི་ཚུལ་བཟུང་སྟེ་སྤྲུལ་པའི་
བཀོད་པ་སྣ་ཚོགས་པས་གནས་བརྟན་ཆེན་པོ་བཅུ་དྲུག་མཆོད་པ་དང་། གནས་
བརྟན་རྣམས་ཀྱི་བཞུགས་གནས་གཙུག་ལག་ཁང་རྒྱས་པར་བྱ་བ་དང་། ཐ་ན་ན་
བཟའ་ངུར་སྨྲིག་གི་ཚལ་བུ་ཙམ་ལའང་གུས་པར་མཛད་དེ། རྒྱལ་བའི་བསྟན་པ་
ཆེས་ཆེར་སྤེལ་བའི་རྣམ་པར་ཐར་པ་བསམ་གྱིས་མི་ཁྱབ་བརྗོད་ཀྱིས་མི་ལང་བ་
ཡོད་དོ། ། །
༈ ཐུབ་དབང་གནས་བརྟན་བཅུ་དྲུག་དང་བཅས་པའི་བཀའ་སྡོད་རྒྱལ་པོ་
ཆེན་པོ་བཞིའི་རྟོགས་པ་བརྗོད་པ་ནི། ཐུབ་དབང་གནས་བརྟན་བཅུ་དྲུག་དང་
བཅས་པའི་བཀའ་སྡོད་རྒྱལ་ཆེན་བཞི་པོ་འདི་ནི་སྔོན་ཡུན་རིང་པོ་ཞིག་ནས་བྱང་
ཆུབ་མཆོག་ཏུ་ཐུགས་བསྐྱེད་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལ་བསླབས་ཤིང་
བསྐལ་པ་བཟང་པོ་འདི་ལ་བྱོན་པའི་རྒྱལ་བ་རྣམས་ལ་བསྙེན་བཀུར་ཏེ་བསྟན་པ་
བསྲུང་ཞིང་སྐྱོང་བར་བྱེད་པ་དང་། ལྷག་པར་སྟོན་པ་ཐུབ་པའི་དབང་པོའི་བསྟན་
པ་བསྲུང་ཞིང་སྐྱོང་བའི་ཕྱིར་འཇིག་རྟེན་སྐྱོང་བའི་ཚུལ་བཟུང་སྟེ་རི་རབ་ལྷུན་པོའི་
ཕྱོགས་བཞི་ན་གནས་ཏེ། དེ་ཡང་ རི་རབ་ལྷུན་པོ་ཤར་དངུལ། ལྷོ་བཻཌཱུརྱ། ནུབ་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པདྨ་རཱ་ག །བྱང་གསེར་ལས་གྲུབ་པ། འཕང་དུ་དཔག་ཚད་བརྒྱད་ཁྲི་ཡོད་པ། ཆུ་
མཚམས་ཡན་ཆད་ལ་ཕྱོགས་རེ་རེ་བང་རིམ་བཞི་བཞི་ཡོད་པ་དེའི་མཐའ་ལ་
གསེར་གྱི་རི་བདུན་དང་རོལ་པའི་མཚོ་བདུན་གྱིས་སྤེལ་མར་བསྐོར་བ། བང་རིམ་
རྣམས་ལ་རྒྱལ་ཆེན་བཞིའི་རིས་ཀྱི་ལྷ་རྣམས་གནས་པ། གསེར་རི་དང་པོ་གཉའ་
ཤིང་འཛིན་གྱི་ཤར་ན་རྒྱལ་པོ་ཆེན་པོ་ཡུལ་འཁོར་སྲུང་གི་བཞུགས་གནས་ཡུལ་
འཁོར་སྲུང་ཞེས་བྱ་བ་ངོས་རེ་ལ་དཔག་ཚད་ཉིས་བརྒྱ་ལྔ་བཅུ། མཐའ་སྐོར་དུ་
དཔག་ཚད་སྟོང་ཡོད་པའི་ཕོ་བྲང་ཆེན་པོ་དེ་ན་རྒྱལ་པོ་ཆེན་པོ་ཡུལ་འཁོར་སྲུང་
བཞུགས། རི་རབ་ལྷུན་པོའི་ལྷོ་ཕྱོགས་ཀྱི་གསེར་རི་དང་པོ་གཉའ་ཤིང་འཛིན་ལ་
རྒྱལ་པོ་ཆེན་པོ་འཕགས་སྐྱེས་པོའི་བཞུགས་གནས་འཕགས་སྐྱེས་པོ་ཞེས་བྱ་བ་
ངོས་རི་ལ་དཔག་ཚད་ཉིས་བརྒྱ་ལྔ་བཅུ། མཐའ་སྐོར་དུ་དཔག་ཚད་སྟོང་ཡོད་པའི་
ཕོ་བྲང་དེ་ན་རྒྱལ་པོ་ཆེན་པོ་འཕགས་སྐྱེས་པོ་བཞུགས། རི་རབ་ལྷུན་པོའི་ནུབ་
ཕྱོགས་ཀྱི་གསེར་རི་དང་པོ་གཉའ་ཤིང་འཛིན་ལ་རྒྱལ་པོ་ཆེན་པོ་སྤྱན་མི་བཟང་གི་
བཞུགས་གནས་སྣ་ཚོགས་གཟུགས་ཞེས་བྱ་བ་ངོས་རེ་ལ་དཔག་ཚད་ཉིས་བརྒྱ་ལྔ་
བཅུ། མཐའ་སྐོར་དུ་དཔག་ཚད་སྟོང་ཡོད་པའི་ཕོ་བྲང་ཆེན་པོ་དེ་ན་རྒྱལ་པོ་ཆེན་
པོ་སྤྱན་མི་བཟང་བཞུགས། རི་རབ་ལྷུན་པོའི་བྱང་ཕྱོགས་ཀྱི་གསེར་རི་དང་པོ་
གཉའ་ཤིང་འཛིན་ལ་རྒྱལ་པོ་ཆེན་པོ་རྣམ་ཐོས་སྲས་ཀྱི་བཞུགས་གནས་ཕོ་བྲང་
ལྕང་ལོ་ཅན་ཞེས་བྱ་བ་ཡོད་དེ། ཕོ་བྲང་དེའི་ངོས་རེ་ལ་དཔག་ཚད་ཉིས་བརྒྱ་ལྔ་
བཅུ་རེ། མཐའ་སྐོར་དུ་དཔག་ཚད་སྟོང་ཡོད་པ་དེ་ན་རྒྱལ་པོ་ཆེན་པོ་རྣམ་ཐོས་
སྲས་བཞུགས། འདི་དག་ནི་འཇིག་རྟེན་གདགས་པ་དང༌། ས་སྡེ་ལས་བཤད་པ་
ལྟར་བཀོད་པ་ཡིན་གྱི། ཡང་མདོ་དང་བསྟན་བཅོས་འགའ་ཞིག་ལས་རི་རབ་ཀྱི་
- 292 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བང་རིམ་བཞི་པའི་བང་རིམ་སྟེང་མ་ལ་རྒྱལ་ཆེན་བཞིའི་བཞུགས་གནས་ཡོད་
པར་བཤད་པའང་ཡོད་དོ། །ཇི་ལྟར་ཡང་རྒྱལ་པོ་ཆེན་པོ་འདི་དག་རི་ རབ་ཀྱི་
ཕྱོགས་བཞི་ན་བཞུགས་ཚུལ་སྔར་ལྟར་ཡིན་ཞིང་། གསེར་རི་དང་པོ་གཉའ་ཤིང་
འཛིན་དང་། རི་རབ་ལྷུན་པོའི་བང་རིམ་བཞིའི་སྟེང་མ་ཐད་དྲང་དུ་ཡོད་དེ། རི་
རབ་ཀྱི་བང་རིམ་བཞི་པའི་ཐད་ནས་ཉི་ཟླ་འཆར་ཞིང་། གཉའ་ཤིང་འཛིན་གྱི་རྩེ་
ནས་ འཆར་ བར་ ཡང་ གསུངས་ པས། གཉའ་ ཤིང་ འཛིན་ རིའི་ རྩེ་ མོ་བང་ རིམ་
བཞིའི་སྟེང་མ་དང་ཐད་དྲང་དུ་ཡོད་པར་གྲུབ་ཅིང་མཛོད་འགྲེལ་ལས་ཀྱང་དེ་ལྟར་
བཤད་དོ། །གསང་བ་བསམ་གྱིས་མི་ཁྱབ་པའི་མདོ་སོགས་ལས་ནི་རི་རབ་ལྷན་
པོའི་བྱང་ཕྱོགས་ན་ལྕང་ལོ་ཅན་ཞེས་བྱ་བ་གསང་སྔགས་དང་རིག་སྔགས་ཐམས་
ཅད་ཀྱི་བདག་པོ་དཔལ་ཕྱག་ན་རྡོ་རྗེའི་བཞུགས་གནས་ཡོད་པར་བཤད་དེ། དེ་
ཡང་སྟོད་ན་གསང་བའི་བདག་པོའི་ཕོ་བྲང་དང་། འོག་ན་རྒྱལ་པོ་ཆེན་པོ་རྣམ་
ཐོས་སྲས་ཀྱི་ཕོ་བྲང་ཡོད་པར་བཤད་ཅིང་རྒྱལ་པོ་ཆེན་པོ་རྣམ་ཐོས་སྲས་ནི་དཔལ་
ཕྱག་ན་རྡོ་རྗེའི་བཀའ་སྡོད་དུ་བཤད་དོ། །རྒྱལ་པོ་ཆེན་པོ་རྣམ་ཐོས་སྲས་ཀྱི་ཕོ་
བྲང་ནི་རིན་པོ་ཆེའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་བཅས་པ།
འཁོར་ས་རིམ་པ་གསུམ་དང་ལྡན་པའི་དབུས་ན་ཁང་བུ་བརྩེགས་པ་དགུ་ཡོད་
པའི་དབུས་མའི་ཕོ་བྲང་གསུམ་བརྩེགས་སུ་གནས་པའི་རྩེ་མོར་ནོར་བུ་རིན་པོ་
ཆེའི་ཏོག་གིས་སྤྲས་པ། ལོགས་རྣམས་སུ་དྲྭ་བ་དང་དྲུ་བ་ཕྱེད་པ་འཕྱང་ཞིང་མདའ་
ཡབ་དང་པུ་ཤུ་དང་ལྡན་པ། ཤར་ཤེལ། ལྷོ་བཻཌཱུརྱ། ནུབ་པདྨ་རཱ་ག །བྱང་གསེར་
ལས་གྲུབ་པའི་ཀ་བ་ཉིས་སྟོང་ལྔ་བརྒྱས་ཕྱོགས་རེ་ནས་བརྒྱན་པ། གཏེར་གྱི་ཁང་
པ་བཅོ་ལྔ་དག་གིས་སྤྲས་པ། དེའི་ཕྱི་རོལ་གྱི་ཕྱོགས་མཚམས་བརྒྱད་དུ། བུམ་པ་
- 293-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཟང་པོ་བརྒྱད། དཔག་བསམ་གྱི་ཤིང་བརྒྱད། རིན་པོ་ཆེའི་ལྗོན་ཤིང་བརྒྱད།
རྫིང་ བུ་ བཟང་ པོ། རིན་ པོ་ ཆེའི་ ལྗོང་ ཤིང་ མེ་ ཏོག་ དང་ ལྡན་ པ་ བརྒྱད། འདོད་
འཇོའི་བ་བརྒྱད་རྣམས་སྤེལ་མར་གནས་པའི་ཕྱི་རོལ་ནས་རིན་པོ་ཆེའི་རྭ་བ་གྲུ་
བཞི་པས་བསྐོར་བ་ཡོད་པར་བཤད་དོ། །རྒྱལ་ཆེན་བཞི་པོ་འདིའི་སྐུ་ལུས་ཀྱི་ཚད་
ནི་རྒྱང་གྲགས་གཅིག་གི་བཞི་ཆ་ཡོད་པ་བཤད་པས་སྐུ་ལུས་ཤིན་ཏུ་ཆེ་བ་རི་ལྟ་བུ་
ཡོད་དོ། །རྒྱལ་པོ་ཆེན་པོ་བཞི་པོ་འདི་ནི་རྒྱལ་བའི་བསྟན་པ་ལ་ལྷག་པར་གུས་
ཤིང་གཅེས་སྤྲས་སུ་བྱེད་པས་ཟླ་བ་རེ་རེ་བཞིན་ཚེས་བརྒྱད་དང་། བཅུ་བཞི་དང་།
བཅོ་ལྔ་རྣམས་ལ་གླིང་བཞི་པའི་འཇིག་རྟེན་འདི་ཐམས་ཅད་མྱུལ་ཞིང་། ལྷག་པར་
འཛམ་བུའི་གླིང་གི་ཁོར་ར་ཁོར་ཡུག་མྱུལ་ནས་འཛམ་བུའི་གླིང་དུ་བཅོམ་ལྡན་
འདས་ཤཱཀྱ་ཐུབ་པའི་བསྟན་པ་གནས་མི་གནས་རྟོག་ཅིང་གང་ན་སངས་རྒྱས་ཀྱི་
བསྟན་པ་གནས་པ་དེར་དགེ་འདུན་གྱི་སྡེ་རྣམས་ཆོས་སྤྱོད་འཕེལ་མི་འཕེལ་དང་
འདུལ་ཁྲིམས་རྣམ་པར་དག་མ་དག་དང༌། གནས་བརྟན་འདུལ་བ་འཛིན་པ་ཇི་
ལྟར་བཞུགས་རྟོག་པར་བྱེད་དོ། །དེ་ལྟར་བརྟགས་ནས་དགེ་འདུན་གྱི་སྡེ་རྣམས་
འདུལ་ཁྲིམས་གཙང་ཞིང་རྒྱལ་བའི་བཀའ་དྲི་མ་མེད་པ་སྡེ་སྣོད་གསུམ་བཀླག་པ་
དང༌། དེའི་དོན་བསླབ་པ་གསུམ་ཉམས་སུ་ལེན་པར་བྱེད་པ་དང༌། བསྟན་པའི་
ནང་མཛོད་འདུལ་བ་འཛིན་པའི་གནས་བརྟན་བཞུགས་པར་མཐོང་བ་ན་དགའ་
ཞིང་མགུ་ནས་དེ་དག་ལ་སྲུང་བ་དང་། སྦ་བ་དང་ལུས་ལ་མདངས་སྐྱེད་པར་བྱེད་
པ་དང་མཆོད་ཅིང་ཕྱག་འཚལ་ནས་སྟེང་དུ་སུམ་ཅུ་རྩ་གསུམ་པར་སོང་སྟེ་ལྷའི་
དབང་པོ་བརྒྱ་བྱིན་ལ་ལྷའི་དབང་པོ་གསན་དུ་གསོལ། ད་དུང་འཛམ་བུའི་གླིང་ན་
སངས་རྒྱས་ཀྱི་བསྟན་པ་གནས་སོ། །སྡེ་སྣོད་གསུམ་གྱི་ཆོས་སྒྲ་སྒྲོག་གོ །བསླབ་
- 294-



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་གསུམ་ཚུལ་བཞིན་དུ་ཉམས་སུ་ལེན་པའི་དགེ་འདུན་གྱི་སྡེ་འདི་ཉིད་མཆིས་
སོ། །གནས་བརྟན་འདུལ་བ་འཛིན་པ་མཚན་འདི་ཞེས་བྱ་བས་སངས་རྒྱས་ཀྱིས་
བསྟན་ པ་ བཟུང་ ཞིང་ སྤེལ་ལོ། །ཞེས་ ཞུའོ། །དེ་ ནས་ ལྷའི་ དབང་ པོ་ བརྒྱ་བྱིན་
དགའ་མགུ་ཡི་རངས་ཏེ་སུམ་ཅུ་རྩ་གསུམ་པའི་ལྷ་རྣམས་ལ་དེ་ལྟར་སྒྲོག་ཅིང་།
སྟེང་དུ་འཐབ་བྲལ་བའི་ལྷ་རྣམས་ལའང་དེ་ལྟར་དུ་སྒྲོག་པར་བྱེད་དོ། །འཐབ་
བྲལ་བའི་ལྷ་རྣམས་ཀྱིས་དགའ་ལྡན་པ་རྣམས་ལ་དེ་ལྟར་སྒྲོག་པ་ནས་རིམ་གྱིས་
འོག་མིན་གྱི་བར་དུ་དེ་ལྟར་སྒྲོག་པར་བྱེད་དོ། །དེ་ལྟར་རྒྱལ་ཆེན་བཞི་པོ་འདི་ནི་
སྟོན་པ་ཐུབ་པའི་དབང་པོ་ལ་ཤིན་ཏུ་གུས་པས་དུས་རྟག་ཏུ་མཆོད་པར་བྱེད་པ་སྟེ།
ཐོག་མར་སྟོན་པ་ལྷུམས་ན་བཞུགས་པའི་ཚེ་ཡང་ནུབ་རེ་བཞིན་འོངས་ནས་
གཡས་ཕྱོགས་སུ་བསྐོར་བ་ལན་མང་དུ་བྱས་ཕྱག་མང་དུ་འཚལ་ཞིང་མཆོད་པ་
ཕུལ་ནས་ཡུམ་སྒྱུ་འཕྲུལ་མ་གང་ན་བཞུགས་པའི་གནས་ཁོ་ར་ཁོར་ཡུག་ཐམས་
ཅད་བསྲུང་བ་ལ་རྟག་ཏུ་བརྩོན་པར་བྱས་སོ། །དེ་ནས་གཞོན་ནུ་དོན་ཐམས་ཅད་
གྲུབ་པ་ ཁབ་ན་བཞུགས་པའི་སྐབས་སུའང་ཡང་དང་ཡང་དུ་ཕྱག་འཚལ་ཞིང་
མཆོད་པར་བྱེད། རབ་ཏུ་བྱུང་བའི་ཚེ་ཡང་རྒྱལ་པོ་ཆེན་པོ་བཞི་པོ་འདིས་གཞོན་
ནུའི་ཆིབས་པ་སྔགས་ལྡན་ནམ་མཁའ་ལ་བཏེག་སྟེ་ཁྲིད་ཅིང་མཆོད་པར་བྱས།
མངོན་པར་རྫོགས་པར་སངས་རྒྱས་མ་ཐག་ཏུ་རྒྱལ་ཆེན་བཞི་པོ་འདིས་རྡོའི་ལྷུང་
བཟེད་བདུད་རྩིས་བཀང་བ་རེ་རེ་ཁྱེར་ཏེ་དེ་བཞིན་གཤེགས་པ་ལ་ཕུལ་བ་ན་དེ་
བཞིན་གཤེགས་པས་ཀྱང་དེ་བཞི་ལས་གཅིག་བླངས་གཞན་མ་བླངས་ན་གང་
ལས་མ་བླངས་པ་དེ་དག་མི་དགའ་བར་འགྱུར་རོ་སྙམ་དུ་དགོངས་ནས་བཞི་ག་
བཞེས་ཏེ་བཞི་པོ་ལྷུང་བཟེད་གཅིག་ཏུ་བྱིན་གྱིས་བརླབས་ཏེ་ཕྱག་གིས་བཞེས་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ནས་བསོད་སྙོམས་ལ་འབྱོར་པར་མཛད་པ་སོགས་དུས་རྟག་ཏུ་རྒྱལ་ཆེན་བཞི་པོ་
འདིས་སྟོན་པ་འཁོར་དང་བཅས་པ་ལ་མཆོད་ཅིང་བསྙེན་བཀུར་བའི་ཚུལ་འདུལ་
བ་ལུང་དང་མདོ་སྡེ་དག་ལས་རྒྱ་ཆེར་འབྱུང་ངོ༌། །ལྷག་པར་རྫིང་བུ་དལ་གྱི་འབབ་
ཀྱི་འགྲམ་ན་དྲང་སྲོང་ཀེ་ནའི་བུ་ཞེས་བྱ་བ་དང་། དྲང་སྲོང་རི་བོ་ཞེས་བྱ་བ་འཁོར་
ལྔ་བརྒྱ་རེ་དང་ལྡན་པ། མངོན་པར་ཤེས་པ་ལྔ་ཐོབ་པ་སྔར་རྒྱལ་པའི་བསྟན་པ་ལ་
མ་ཞུགས་པ་ཆོས་འདི་ལས་ཕྱི་རོལ་ཏུ་གྱུར་པ་དག་གནས་ཏེ། དེ་དག་འདུལ་བའི་
དུས་ལ་བབ་པ་ན་སངས་རྒྱས་བཅོམ་ལྡན་འདས་བགྲོད་པ་གཅིག་པུའི་ལམ་སྟོན་
པ། རྣམ་གཉིས་ཀྱི་ཤེས་བྱ་དང་ཡེ་ཤེས་ལ་མངའ་བརྙེས་པ། མ་འདྲེས་པའི་དྲན་
པ་ཉེ་བར་བཞག་པ་གསུམ་ལ་མཁས་པ། མི་འཇིགས་པ་བཞིས་བསྙེངས་པ་མི་
མངའ་བ། འགྲོ་བ་ལྔར་འགྲོ་བ་ལས་རྣམ་པར་གྲོལ་བ། སྐྱེ་མཆེད་དྲུག་ལ་མཁས་
པ། བྱང་ཆུབ་ཀྱི་ཡན་ལག་བདུན་ལ་སྤྱོད་ཡུལ་བ། རྣམ་པར་ཐར་པ་བརྒྱད་ལ་
བསམ་གཏན་པ། མཐར་གྱི་གནས་པའི་སྙོམས་པར་འཇུག་པ་དགུ་ལ་སྙོམས་པར་
འཇུག་པ། སྟོབས་བཅུའི་སྟོབས་དང་ལྡན་པ། ཡང་དག་པའི་སེང་གེའི་སྒྲ་ཆེན་པོ་
སྒྲོགས་པ་རྣམས་ནི་ཆོས་ཉིད་ཀྱིས། ཉིན་དུས་གསུམ་མཚན་དུས་གསུམ་སྟེ། ཉིན་
མཚན་དུས་དྲུག་ཏུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཏེ། སུ་ནི་
རྒུད། སུ་ནི་དར། སུ་ནི་ཕོངས་ཤིང་འདུག །སུ་ནི་ཉམ་ང་བར་གྱུར། སུ་ནི་གནོད་
པ་དང་ལྡན། སུ་ནི་ཕོངས་པ་དང་ཉམ་ང་བ་དང་གནོད་པ་དང་ལྡན། སུ་ནི་ངན་
སོང་དུ་གཞོལ། སུ་ནི་ངན་སོང་དུ་བབ། སུ་ནི་ངན་སོང་ནས་ཕྱུང་སྟེ་མཐོ་རིས་དང་
ཐར་པ་དང་འབྲས་བུ་ལ་བཞག་པར་བྱ། སུ་ནི་ཉེས་པར་སྤྱོད་པའི་འདམ་དུ་བྱིང་
བ་ལས་ ལག་ནས་དྲང་བར་བྱ། སུ་ནི་འཕགས་པའི་ནོར་བདུན་མེད་པ་ལས་
- 296 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཕགས་པའི་ནོར་བདུན་གྱི་དབང་ཕྱུག་ལ་དབང་བྱེད་དུ་གཞུག་པར་བྱ། སུ་ནི་
དགེ་བའི་རྩ་བ་རྣམས་མ་སྐྱེད་པ་ལས་བསྐྱེད་པར་བྱ། སུ་ནི་དགེ་བའི་རྩ་བ་རྣམས་
བསྐྱེད་ཟིན་པ་ལས་ཡོངས་སུ་སྨིན་པར་བྱ། སུ་ནི་དགེ་བའི་རྩ་བ་རྣམས་ཡོངས་སུ་
སྨིན་ཟིན་པ་ལས་ཡེ་ཤེས་ཀྱི་མཚོན་གྱིས་བརྟོལ་བར་བྱ། སུ་ལ་ནི་སངས་རྒྱས་
བྱུང་བས་བརྒྱན་པའི་འཇིག་རྟེན་འབྲས་བུ་དང་བཅས་པར་བྱ་སྙམ་དུ་ཡེ་ཤེས་
ཀྱིས་གཟིགས་པ་ན་དྲང་སྲོང་དེ་དག་གདུལ་བའི་དུས་ལ་བབ་པར་དགོངས་ནས་
རྫིང་བུ་དལ་གྱི་འབབ་ཀྱི་འགྲམ་དུ་གཤེགས་སོ། །སྟོན་པ་འཁོར་དང་བཅས་པ་
དེར་བྱོན་པ་ན་བཅོམ་ལྡན་འདས་ཀྱིས་དགོངས་པ། ངས་རྒྱལ་པོ་ཆེན་པོ་བཞི་ལ་
གང་དུ་ཆོས་བཤད་ན། དེར་དྲང་སྲོང་ཀེའུ་ནེ་ཡ་དང་། རི་བོ་ཡང་ཞར་ལ་བདག་
གིས་ཐུལ་བར་འགྱུར་ཞིག་གུ །མ་ལ་བདག་གིས་མཚོ་དལ་གྱིས་འབབ་ཀྱི་འགྲམ་
དུ་རྒྱལ་པོ་ཆེན་པོ་བཞི་ལ་ཆོས་བཤད་ན་དེར་དྲང་སྲོང་ཀེ་ན་ཡའི་བུ་དང་། རི་བོ་
ཡང་ཚེགས་ཆུང་ངུས་ཞར་ལ་བདག་གིས་ཐུལ་བར་འགྱུར་རོ་སྙམ་དུ་དགོངས་
ནས། བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་དེ། ཀྱེ་མ། རྒྱལ་པོ་
ཆེན་པོ་བཞིས་བདག་གི་སེམས་ཤེས་ཏེ། བཅོམ་ལྡན་འདས་ནི་བདག་ཅག་ལ་
མཚོ་དལ་གྱིས་འབབ་ཀྱི་འགྲམ་དུ་ཆོས་བཤད་པར་བཞེད་དོ་སྙམ་དུ་རྟོགས་ན་
ལེགས་སོ་སྙམ་དུ་དགོངས་སོ། །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་
ཀྱི་དགོངས་པ་ཁོང་དུ་ཆུད་ནས་གཡོག་རྣམས་བཏང་སྟེ་ཁྱེད་རྣམས་མཚོ་དལ་གྱིས་
འབབ་ཀྱི་འགྲམ་དུ་སོང་ལ་དེ་བཞིན་གཤེགས་པ་བཞུགས་པའི་གནས་སེང་གེའི་
ཁྲི་དང་འཁོར་གྱི་སྟན་དག་ཤོམས་ཤིག །ས་གཞི་ཡང་མེ་ཏོག་སྣ་ཚོགས་ཀྱིས་
གཏོར་ཅིག །སྤོས་ཆུའི་ཆག་ཆག་ཀྱང་ཐོབ་ཅིག་དྲང་སྲོང་ཀེ་ནེ་ཡའི་བུ་དང་། རི་
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བོ་ལ་ཡང་མིའམ། མི་མ་ཡིན་པའམ། སྲིན་པོ་ལ་ལ་དག་གནོད་པར་བྱེད་ན་མི་
རུང་གིས་བསྲུང་བར་གྱིས་ཤིག་ཅེས་བསྒོའོ། །ལྷག་པར་རྒྱལ་པོ་ཆེན་པོ་རྣམ་ཐོས་
ཀྱི་བུས་གནོད་སྦྱིན་གྱི་སྡེ་དཔོན་ཆེན་པོ་ལྔས་རྩེན་ལ་བསྒོ་བ། རྫིང་བུ་དལ་གྱི་
འབབ་ཏུ་སྟོན་པ་ཐུབ་པའི་དབང་པོའི་གདན་སེང་གེའི་ཁྲི་དང་། འཁོར་གནས་
བརྟན་རྣམས་ཀྱི་གདན་དང༌། མཆོད་པའི་ཡོ་བྱད་ལེགས་པར་ཤོམས་ལ་ལྷ་དང་
ཀླུ་ལ་སོགས་པའི་འཁོར་འདུས་པ་ཆེན་པོ་འདུས་པ་ན་གནོད་སྦྱིན་རྣམས་ཀྱིས་
སུའི་ཡང་མདང་མི་འཕྲོག་པར་བྱ་བ་དང་། ལྷག་པར་དྲང་སྲོང་ཀེའུ་ནེ་ཡའི་བུའི་
བསྲུང་མ་ཞིག་ཀྱང་སྐོས་ཤིག་ཅེས་བསྒོའོ། །དེ་ནས་གནོད་སྦྱིན་གྱིས་སྡེ་དཔོན་
ཆེན་པོ་ལྔས་རྩེན་ལ་སོགས་པ་རྒྱལ་ཆེན་བཞིའི་གཡོག་རྣམས་ཀྱིས་བཀའ་བཞིན་
འཚལ་ཞེས་བྱས་ཏེ། མཚོ་དལ་གྱིས་འབབ་ཀྱི་འགྲམ་དུ་སོང་ནས། གདན་དག་
ཀྱང་བཤམས། ས་གཞི་ཡང་མེ་ཏོག་སྣ་ཚོགས་ ཀྱིས་གཏོར་ཏེ། སྤོས་ཆུས་ཆག་
ཆག་བཏབ་བོ། །དེ་ནས་དྲང་སྲོང་ཀེའུ་ནེ་ཡའི་བུས་རྒྱལ་པོ་ཆེན་པོ་བཞིའི་གཡོག་
རྣམས་ཀྱིས་མཚོ་དལ་གྱི་འབབ་ཀྱི་འགྲམ་དུ་གདན་དག་བཤམས་ནས། ས་གཞི་
ཡང་མེ་ཏོག་སྣ་ཚོགས་ཀྱིས་གཏོར་ཏེ། སྦོས་ཆུས་ཆག་ཆག་བཏབ་པ་མཐོང་ངོ༌། །
མཐོང་ནས་ཀྱང་དྲང་སྲོང་ཀེའུ་ནེ་ཡའི་བུས་ཁྱེད་ཅི་ཤོམ་ཞིང་འདུག་ཅེས་དྲིས་
སོ། །དེ་དག་གིས་སྨྲས་པ། རྒྱལ་པོ་ཆེན་པོ་བཞི་ལ་བཅོམ་ལྡན་འདས་ཆོས་སྟོན་
པར་བཞེད་དེ་དེའི་ཕྱིར་གདན་ཤོམ་མོ། །དྲང་སྲོང་ཀེའུ་ནེ་ཡའི་བུས་སྨྲས་པ། ཅི་
ངས་དེ་དག་ལ་ཆོས་བཤད་དམ། རྒྱལ་པོ་ཆེན་པོ་བཞིའི་གཡོག་རྣམས་ཀྱིས་སྨྲས་
པ། དགེ་སྦྱོང་གོའུ་ཏ་མ་དེ་དག་ལ་ཆོས་སྟོན་པར་མཛད་ཀྱི་ཁྱོད་མ་ཡིན་ནོ། །དེས་
སྨྲས་པ། འོ་ན་ཁྱེད་ངའི་ཕྱི་བཞིན་དུ་ཅིའི་ཕྱིར་འབྲང་། དེ་དག་གིས་སྨྲས་པ། དེ་
- 298 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དག་གི་ཕྱི་བཞིན་དུ་གཡོག་འཁོར་མང་པོ་འོང་བར་འགྱུར་ཏེ། དེ་དག་གིས་ཁྱོད་
ལ་གནོད་པ་བྱེད་དུ་དོགས་པའི་ཕྱིར་བདག་ཅག་ཁྱོད་ལ་སྲུང་བར་བྱེད་དོ། །དྲང་
སྲོང་ཀེའུ་ནེ་ཡའི་བུས་སྨྲས་པ། ཅི་ཁྱོད་ང་འབའ་ཞིག་ལ་སྲུང་བར་བྱེད་དམ། འོན་
ཏེ་དགེ་སྦྱོང་གོའུ་ཏ་མ་ཡང་སྲུང་བར་བྱེད། རྒྱལ་པོ་ཆེན་པོ་བཞིའི་གཡོག་རྣམས་
ཀྱིས་སྨྲས་པ། བདག་ཅག་ནི་གོའུ་ཏམ་ལ་སྲུང་བར་མི་བྱེད་དེ། དེ་ཉིད་ལྷ་དང་
བཅས་ པའི་ འཇིག་ རྟེན་ ལ་ བསྲུང་ བར་ མཛད་དོ། །དེ་ ནས་ ཀོའུ་ནེ་ཡའི་བུས་
བསམས་པ། འདི་ལྟར་ལྷ་རྣམས་ཀྱང་དེ་ལ་མཆོད་པའི་ལས་བྱ་བ་ལ་བརྩོན་པར་
བྱ་བ་ལས་ན། དགེ་སྦྱོང་གོའུ་ཏ་མ་ནི་རྫུ་འཕྲུལ་ཆེ་ཞིང་མཐུ་ཆེ་བ་ཞིག་གོ་སྙམ་
མོ། །དེ་ནས་བཅོམ་ལྡན་འདས་ཨ་དུ་མ་ནས་མི་སྣང་བར་གྱུར་ཏེ། མཚོ་དལ་གྱིས་
འབབ་ཀྱི་འགྲམ་དུ་གཤེགས་ནས་གདན་བཤམས་པ་ལ་བཞུགས་སོ། །དེ་ནས་
རྒྱལ་པོ་ཆེན་པོ་ཡུལ་འཁོར་སྲུང་དྲི་ཟ་སྟོང་ཕྲག་དུ་མས་གཡོག་བྱས་པ་ལྷའི་མེ་
ཏོག་ཨུཏྤ་ལ་དང་། པདྨ་ དང་། ཀུ་མུ་ད་ དང༌། པདྨ་ དཀར་པོ་རྣམས་ ཀྱིས་ཐུ་བ་
བཀང་ནས། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་
ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་ལྷའི་མེ་ཏོག་ཨུཏྤལ་
དང༌། པདྨ་ དང་། ཀུ་ མུ་ ད་ དང༌། པདྨ་ དཀར་ པོ་ རྣམས་ ཀྱིས་ གཏོར་ ནས་ཤར་
ཕྱོགས་ལོགས་སུ་བརྟེན་ཏེ་བཅོམ་ལྡན་འདས་ལ་མདུན་ གྱིས་ཕྱོགས་ཤིང་ནུབ་
ཕྱོགས་སུ་ཁ་བལྟས་ཏེ་འདུག་གོ །དེ་ནས་རྒྱལ་པོ་ཆེན་པོ་འཕགས་སྐྱེས་པོ་གྲུལ་
བུམ་སྟོང་ཕྲག་དུ་མས་གཡོག་བྱས་པ་རིན་པོ་ཆེས་ཐུ་བ་བཀང་ནས། བཅོམ་ལྡན་
འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་རིན་པོ་ཆེས་གཏོར་ཏེ་
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ལྷོ་ཕྱོགས་ལོགས་སུ་
- 299-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བརྟེན་ཏེ་བཅོམ་ལྡན་འདས་ལ་མདུན་གྱིས་ཕྱོགས་ཤིང་བྱང་ཕྱོགས་སུ་ཁ་བལྟས་
ཏེ་འདུག་གོ །དེ་ནས་རྒྱལ་པོ་ཆེན་པོ་མིག་མི་བཟང་ཀླུ་སྟོང་ཕྲག་དུ་མས་གཡོག་
བྱས་པ་མུ་ཏིག་གིས་ཐུ་བ་བཀང་ནས། བཅོམ་ལྡན་འདས་ག་ལ་བ་དེར་སོང་སྟེ་
ཕྱིན་ནས་བཅོམ་ ལྡན་ འདས་ ལ་མུ་ཏིག་ གིས་གཏོར་ཏེ་བཅོམ་ ལྡན་འདས་ཀྱི་
ཞབས་ལ་མགོ་བོས་ཕྱག་འཚལ་ནས་ནུབ་ཕྱོགས་སུ་བརྟེན་ཏེ་བཅོམ་ལྡན་འདས་
ལ་མདུན་གྱིས་ཕྱོགས་ཤིང་ཤར་ཕྱོགས་སུ་ཁ་བལྟས་ཏེ་འདུག་གོ །དེ་ནས་རྒྱལ་པོ་
ཆེན་པོ་རྣམ་ཐོས་ཀྱི་བུ་གནོད་སྦྱིན་སྟོང་ཕྲག་དུ་མས་གཡོག་བྱས་པ་གསེར་དངུལ་
གྱིས་ཐུ་བ་བཀང་ནས། བཅོམ་ལྡན་འདས་ག་ལ་དེར་སོང་སྟེ་ཕྱིན་ནས་བཅོམ་
ལྡན་འདས་ལ་གསེར་དངུལ་གྱིས་གཏོར་ཏེ་བཅོམ་ལྡན་འདས་ཀྱི་ཞབས་ལ་མགོ་
བོས་ཕྱག་འཚལ་ནས་ བྱང་ ཕྱོགས་ ལོགས་ སུ་བརྟེན་ཏེ་བཅོམ་ལྡན་འདས་ལ་
མདུན་གྱིས་ཕྱོགས་ཤིང་ལྷོ་ཕྱོགས་སུ་ཁ་བལྟས་ཏེ་འདུག་གོ །དེ་དག་གི་ནང་ནས་
གཉིས་ནི་ཡུལ་མཐའ་འཁོབ་པ་ཡིན་ལ། གཉིས་ནི་ཡུལ་དབུས་པ་ཡིན་ནོ། །དེ་
ནས་བཅོམ་ལྡན་འདས་ཀྱིས་དགོངས་པ། གལ་ཏེ་བདག་གིས་ཡུལ་དབུས་ཀྱི་སྐད་
ཀྱིས་ཆོས་བཤད་ན་ནི་གཉིས་ཀྱིས་ནི་བརྡ་ཕྲད་པ་གཉིས་ཀྱིས་ནི་བརྡ་ཕྲད་པར་མི་
འགྱུར། དེ་སྟེ་ཡུལ་མཐའ་འཁོབ་ཀྱི་སྐད་ཀྱིས་ཆོས་བཤད་ན་ཡང་གཉིས་ཀྱིས་ནི་
བརྡ་ཕྲད་ལ་གཉིས་ཀྱིས་ནི་བརྡ་ཕྲད་པར་མི་འགྱུར་གྱིས་མ་ལ་བདག་གིས་འདི་
དག་ལ་སོ་སོར་ཆོས་བཤད་པར་བྱའོ་སྙམ་དུ་དགོངས་ནས་དེར་བཅོམ་ལྡན་ཀྱིས་
རྒྱལ་པོ་ཆེན་པོ་ཡུལ་འཁོར་སྲུང་ལ་བཀའ་སྩལ་པ། རྒྱལ་པོ་ཆེན་པོ་འདི་ལྟར་ལུས་
དང་བྲལ་བ་དང་། ཚོར་བ་བསིལ་བར་གྱུར་པ་དང་། འདུ་ཤེས་འགགས་པ་དང་
འདུ་བྱེད་པ་ཉེ་བར་ཞི་བ་དང་། རྣམ་པར་ཤེས་པ་ནུབ་པར་གྱུར་པ་འདི་ཉིད་སྡུག་
- 300 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བསྔལ་གྱི་མཐར་ཐུག་པ་ཡིན་ནོ། །ཆོས་ཀྱི་རྣམ་གྲངས་འདི་བཤད་པ་ན་རྒྱལ་པོ་
ཆེན་པོ་ཡུལ་འཁོར་སྲུང་དང་། དེ་དང་སྐལ་པ་མཉམ་པའི་ལྷ་སྟོང་ཕྲག་དུ་མ་ཆོས་
ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་ནས་དེར་བཅོམ་ལྡན་འདས་
ཀྱིས་རྒྱལ་པོ་ཆེན་པོ་འཕགས་སྐྱེས་པོ་ལ་བཀའ་སྩལ་པ། རྒྱལ་པོ་ཆེན་པོ་འདི་ལ་
ཁྱོད་ཀྱིས་མཐོང་བ་ལ་ནི་མཐོང་བ་ཙམ་གྱི་བློ་དང་ལྡན་པར་གྱིས་ཤིག །ཐོས་པ་
ལ་ནི་ཐོས་པ་ཙམ་གྱི་བློ་དང་ལྡན་པར་གྱིས་ཤིག་བྱེ་བྲག་ཕྱེད་པ་ལ་ནི་བྱེ་ཕྲག་ཕྱེད་
པ་ཙམ་གྱི་བློ་དང་ལྡན་པར་གྱིས་ཤིག །རྣམ་པར་ཤེས་པ་ལ་ནི་རྣམ་པར་ཤེས་པ་
ཙམ་གྱི་བློ་དང་ལྡན་པར་གྱིས་ཤིག་དང་འདི་ཉིད་སྡུག་བསྔལ་གྱི་མཐར་ཐུག་པ་
ཡིན་ནོ། །ཆོས་ཀྱི་རྣམ་གྲངས་འདི་བཤད་པ་ན་རྒྱལ་པོ་ཆེན་པོ་འཕགས་སྐྱེས་པོ་
དང༌། དེ་དང་སྐལ་བ་མཉམ་པའི་ལྷ་སྟོང་ཕྲག་དུ་མ་ཆོས་རྣམས་ལ་ཆོས་ཀྱི་མིག་
རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་ནས་དེར་བཅོམ་ལྡན་འདས་ཀྱིས་
རྒྱལ་པོ་ཆེན་པོ་མིག་མི་བཟང་ལ་བཀའ་སྩལ་པ། ཨེ་ནེ་མེ་ནེ་དབ་ཕུད་དབ་ཕུ་
ཞེས་བྱ་བ་འདི་ཉིད་སྡུག་བསྔལ་གྱི་མཐར་ཐུག་པ་ཡིན་ནོ། །ཆོས་ཀྱི་རྣམ་གྲངས་
འདི་བཤད་ན། རྒྱལ་པོ་ཆེན་པོ་མིག་མི་བཟང་དང་། དེ་དང་སྐལ་པ་མཉམ་པའི་
ལྷ་སྟོང་ཕྲག་དུ་མ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་
སྐྱེས་སོ། །དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་
དཀའ་སྩལ་པ། མཱ་ཤྭ་ཏུ་ཤཱ་པད་ཤཱམ་སརྦད་ཏྲ་བི་ཏི་ཞེས་བྱ་བ་འདི་ཉིད་སྡུག་
བསྔལ་གྱི་མཐར་ཐུག་པ་ཡིན་ནོ། །ཆོས་ཀྱི་རྣམ་གྲངས་འདི་བཤད་པ་ན། རྒྱལ་པོ་
ཆེན་པོ་རྣམ་ཐོས་ཀྱི་བུ་དང༌། དེ་དང་སྐལ་པ་མཉམ་པའི་ལྷ་སྟོང་ཕྲག་དུ་མ་ཆོས་
རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་ནས་རྒྱལ་པོ་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་པོ་བཞིས་ཆོས་མཐོང་། ཆོས་རྙེད་ཆོས་རྟོགས། ཆོས་ཀྱི་གཏིང་སླེབས། སོམ་
ཉི་ལས་བརྒལ་ཐེ་ཚོམ་ལས་བརྒལ་ཏེ། གཞན་གྱི་དྲིང་མི་འཇོག་ཅིང་གཞན་གྱིས་
བཀྲི་བ་མེད་ལ་སྟོན་པས་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས།
སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་ག་
ལ་བ་དེར་ལོགས་སུ་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཙུན་པ་བདག་ ཅག་ནི་ཞུགས་ པ་ ལགས་སོ། །ཞུགས་པ་ལགས་
སོ། །སངས་རྒྱས་དང་། ཆོས་དང་། དགེ་འདུན་ལ་སྐྱབས་སུ་མཆིའོ། །སྐྱབས་སུ་
མཆི་བ་དང་། བསླབ་པའི་གཞི་བཟུང་བར་འཚལ་ལོ། །དེ་ནས་བཅོམ་ལྡན་འདས་
ཀྱིས་དེ་དག་ལ་གྲོགས་པོ་དག་ཁྱེད་ཟེར་བ་ནི་ལེགས་པ་ཡིན་ནོ་ཞེས་བཀའ་སྩལ་
ཏོ། །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱིས་གསུངས་པ་ལ་མངོན་
པར་བསྟོད་ཅིང་རྗེས་སུ་ཡི་རང་ནས། བཅོམ་ལྡན་འདས་ཀྱི་ཞབས་ལ་མགོ་བོས་
ཕྱག་འཚལ་ཏེ། བཅོམ་ལྡན་འདས་ཀྱི་ཐད་ནས་དོང་ངོ། །དེ་རྣམས་དོང་བའི་འོག་
ཏུ་དགེ་སློང་དག་གིས་སངས་རྒྱས་བཅོམ་ལྡན་ལ་ཞུས་པ། བཙུན་པ་རྒྱལ་པོ་ཆེན་
པོ་བཞིས་ལས་ཅི་བགྱིས་ན་ལས་དེའི་རྣམ་པར་སྨིན་པས་གཙོ་བོར་སྨོས་པར་གྱུར་
ལ་གཉིས་ནི་ཡུལ་དབུས་པར་གྱུར། གཉིས་ནི་ཡུལ་མཐའ་འཁོབ་པར་གྱུར་ཏེ།
འདི་རྣམས་ཀྱིས་བཅོམ་ལྡན་འདས་ཀྱང་མཉེས་པར་བགྱིས་ཏེ་མི་མཉེས་པར་མ་
བགྱིས་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྔོན་བྱུང་
བ་འདས་པའི་དུས་ན། བསྐལ་པ་བཟང་པོ་འདི་ཉིད་ལ་ཡང་དག་པར་རྫོགས་པའི་
སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་
- 302 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྟོན་པ། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ།
དེའི་ཚེ་རི་རབ་ཀྱི་བང་རིམ་ལ་ཀླུའི་རྒྱལ་པོ་དབུགས་དང་དབུགས་ཆེན་ཞེས་བྱ་བ་
གཉིས་ཀྱང་གནས་ལ། བྱའི་རྒྱལ་པོ་ནམ་མཁའ་ལྡིང་སྒྲ་སྙན་དང༌། སྒྲ་ཆུང་ཞེས་
བྱ་བ་གཉིས་ཀྱང་དེ་ན་གནས་པ་ལས། ཀླུ་དེ་གཉིས་ནམ་མཁའ་ལྡིང་དེ་གཉིས་
ཀྱིས་འཇིགས་ནས། ཐུར་དུ་གསེར་གྱི་ས་གཞིའི་སྟེང་དུ་དོང་སྟེ་གནས་སོ། །དེ་
ནས་ཕྱི་ཞིག་ན་ཀླུའི་རྒྱལ་པོ་དབུགས་དང་དབུགས་ཆེན་གཉིས། ཡང་དག་པར་
རྫོགས་པའི་སངས་རྒྱས་འོད་སྲུང་གི་བསྟན་པ་ལ་དགའ་བར་གྱུར་ཏེ། དེ་གཉིས་
ཀྱིས་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ། །དེར་གང་གི་ཚེ་
དེ་གཉིས་སྐྱབས་སུ་འགྲོ་བ་དང་བསླབ་པའི་གཞི་རྣམས་བླངས་པ་དེའི་ཚེ། ཀླུའི་
རྒྱལ་པོ་དེ་གཉིས་ལ་ནམ་མཁའ་ལྡིང་གིས་མི་ཚུགས་པར་གྱུར་ནས། དེ་གཉིས་རྒྱ་
མཚོ་ཆེན་པོའི་ནང་ནས་བྱུང་སྟེ་བག་ཡངས་སུ་འཁོད་དོ། །དེ་ནས་ནམ་མཁའ་
ལྡིང་སྒྲ་སྙན་དང་སྒྲ་ཆུང་གཉིས་ཀྱིས། ཀླུའི་རྒྱལ་པོ་དེ་གཉིས་རྒྱ་མཚོ་ཆེན་པོའི་
ནང་དུ་བག་ཡངས་སུ་འཁོད་པ་མཐོང་ངོ༌། །མཐོང་ནས་ཀྱང་བརྟན་ཏེ་ཤུགས་
ཀྱིས་བཅུས་པ་ལས་དེ་གཉིས་ལ་གནོད་པ་བྱེད་མ་ནུས་ཏེ། རི་རབ་ལ་བབ་པ་
བཞིན་དུ་རྒྱུགས་ནས། དེ་གཉིས་ཀྱིས་དེ་གཉིས་ལ་དྲིས་པ། སྔོན་ཁྱེད་གཉིས་ངེད་
གཉིས་ཀྱིས་འཇིགས་ནས། ཐུར་དུ་གསེར་གྱི་ས་གཞི་ལ་སོང་སྟེ་གནས་ན། ད་
ཅིའི་ཕྱིར་ཁྱེད་གཉིས་བག་ཡངས་སུ་འཁོད་ལ། ངེད་གཉིས་ཀྱིས་ཁྱེད་གཉིས་ལ་
གནོད་པ་བྱེད་ཀྱང་མི་ནུས་པར་གྱུར། ཀླུ་གཉིས་ཀྱིས་སྨྲས་པ། ཡང་དག་པར་
རྫོགས་པའི་སངས་རྒྱས་འོད་སྲུང་ལས་བདག་ཅག་གཉིས་ཀྱིས་སྐྱབས་སུ་འགྲོ་བ་
དང་བསླབ་པའི་གཞི་རྣམས་བླངས་པས་ན། དེའི་ཕྱིར་དུ་བདག་ཅག་གཉིས་ལ་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཁྱེད་གཉིས་ཀྱིས་མི་ཚུགས་པར་གྱུར་ཏོ། །ནམ་མཁའ་ལྡིང་གཉིས་གྱིས་སྨྲས་པ།
སངས་རྒྱས་ཞེས་བྱ་བ་དེ་སུ་ཞིག །དེ་ནས་ཀླུ་གཉིས་ཀྱིས་དེ་གཉིས་ལ་སངས་
རྒྱས་ཀྱི་བསྔགས་པ་རྒྱས་པར་བཤད་དོ། དེ་ནས་དེ་ཐོས་མ་ཐག་ཏུ་དེ་གཉིས་ཀྱང་
ཡང་དག་པར་རྫོགས་པའི་སངས་རྒྱས་འོད་སྲུང་ལ་ཤས་ཆེར་དགའ་བ་སྐྱེས་སོ། །
དགའ་བ་སྐྱེས་ནས་དེ་གཉིས་ཀྱང་ཡང་དག་པར་རྫོགས་པའི་སངས་རྒྱས་འོད་སྲུང་
གི་ཐད་དུ་སོང་སྟེ་སྐྱབས་སུ་འགྲོ་བ་དང་བསླབ་པའི་གཞི་རྣམས་བླངས་ནས། དེ་
རྣམས་མཐུན་པར་གྱུར་ཏེ། ལྷན་ཅིག་འགྲོགས་ཤིང་འཁོད་ནུས། དེ་རྣམས་ཀྱིས་
ཚེ་གཅིག་ཏུ་སྐྱབས་སུ་འགྲོ་བ་དང་བསླབ་པའི་གཞི་རྣམས་བསྲུངས་ཏེ་འཆི་ཁར་
སྨོན་ ལམ་ བཏབ་ པ། འདི་ ལྟར། བདག་ ཅག་ གིས་ ཡང་ དག་ པར་ རྫོགས་ པའི་
སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་སྐྱབས་སུ་འགྲོ་བ་དང་བསླབ་
པའི་གཞི་རྣམས་བསྲུང་པའི་དགེ་བའི་རྩ་བ་འདིས་ནི། བདག་ཅག་གང་དང་གང་
དུ་སྐྱེས་པ་དེ་དང་དེར་གཙོ་བོར་སྨོས་པར་གྱུར་ཅིག །ཡང་དག་པར་རྫོགས་པའི་
སངས་རྒྱས་འོད་སྲུང་གིས་ བྲམ་ཟེའི་ཁྱེའུ་བླ་མ་ལུང་བསྟན་པ་གང་ཡིན་པའི་
སངས་རྒྱས་བཅོམ་ལྡན་འདས་དེ་བདག་ཅག་གིས་མཉེས་པར་བྱེད་པར་གྱུར་
ཅིག །མ་མཉེས་པར་བྱེད་པར་མ་གྱུར་ཅིག་ཅེས་བྱས་སོ། །དགེ་སློང་དག་ཇི་སྙམ་
དུ་སེམས། དེའི་ཚེ་ཀླུའི་རྒྱལ་པོ་དབུགས་དང་དབུགས་ཆེན་ཞེས་བྱ་བར་གྱུར་པ་
གང་ཡིན་པ་དེ་གཉིས་ནི་རྒྱལ་པོ་ཆེན་པོ་ཡུལ་འཁོར་སྲུང་དང་འཕགས་སྐྱེས་པོ་
ཡུལ་དབུས་པར་གྱུར་པ་འདི་གཉིས་ཁོ་ན་ཡིན་ནོ། །དེའི་ཚེ་ནམ་མཁའ་ལྡིང་གི་
རྒྱལ་པོ་སྒྲ་སྙན་དང་སྒྲ་ཆུང་ཞེས་བྱ་བར་གྱུར་པ་གང་ཡིན་པ་དེ་གཉིས་ནི་རྒྱལ་པོ་
མིག་མི་བཟང་དང་། རྣམ་ཐོས་ཀྱི་བུ་ཞེས་བྱ་བ་ཡུལ་མཐའ་འཁོབ་པ་གྱུར་པ་འདི་
- 304 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གཉིས་ཁོ་ན་ཡིན་ནོ། །དེ་རྣམས་ཀྱིས་དེར་ཚེ་གཅིག་ཏུ་སྐྱབས་སུ་འགྲོ་བ་དང་
བསླབ་པའི་གཞི་རྣམས་བསྲུངས་ནས་འཆི་ཁར་སྨོན་ལམ་བཏབ་སྟེ། ཀྱེ་མ་དགེ་
བའི་རྩ་བ་འདིས་བདག་ཅག་གང་དང་གང་དུ་སྐྱེས་པ་དེ་དང་དེར་གཙོ་བོར་སྨོས་
པར་གྱུར་ཅིག །ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེ་ཁྱེའུ་
བླ་མ་ལུང་བསྟན་པ་གང་ཡིན་པའི་སངས་རྒྱས་བཅོམ་ལྡན་འདས་དེ་བདག་ཅག་
གིས་མཉེས་པར་བྱེད་པར་གྱུར་ཅིག །མི་མཉེས་པར་བྱེད་པར་མ་གྱུར་ཅིག་ཅེས་
བྱས་པའི་ལས་དེའི་རྣམ་པར་སྨིན་པས་ད་ལྟ་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་
ནང་ན་གཙོ་བོར་སྨོས་པར་གྱུར་ཏེ། དགེ་སློང་དག་ང་ཡང་དག་པར་རྫོགས་པའི་
སངས་རྒྱས་འོད་སྲུང་དང་ཤིན་ཏུ་མཉམ་པ་དང༌། ཤུགས་མཉམ་པ་དང་། མཛད་
པ་མཉམ་པ་དང༌། ཐབས་མཉམ་པ་བརྙེས་པར་གྱུར་ནས། འདི་རྣམས་ ཀྱིས་ང་
མཉེས་ པར་ བྱས་ཏེ། མི་མཉེས་པར་ མ་ བྱས་ སོ། །དེར་ གང་གི་ཚེ་བཅོམ་ལྡན་
འདས་ཀྱིས་རྒྱལ་ཆེན་བཞི་ལ་ཆོས་བསྟན་ཏེ། དེ་དག་གི་ལས་ཀྱི་རྣམ་པ་ཡང་ལུང་
བསྟན་པ་དེའི་ཚེ། དྲང་སྲོང་ཀེའུ་ནེ་ཡའི་བུ་ཡང་ཐག་མི་རིང་བ་ཞིག་ན་འདུག་སྟེ།
དེས་ཀྱང་ཐམས་ཅད་ཐོས་ཏེ། ཐོས་མ་ཐག་ཏུ་དེ་བཅོམ་ལྡན་འདས་ལ་དགའ་བར་
གྱུར་ནས། དེ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་
འདས་ཀྱི་ཞབས་ལ་མགོ་བོས་ཕྱག་འཚལ་ཏེ། ཆོས་མཉན་པའི་ཕྱིར་སྤྱན་སྔར་
འདུག་གོ །དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་
དང་། ཁམས་དང་། ཤེས་པ་དང༌། རང་བཞིན་ཐུགས་སུ་ཆུད་ནས་དེ་དང་མཐུན་
པའི་ཆོས་བསྟན་ཏོ། །དེ་ནས་དྲང་སྲོང་ཀེའུ་ནེ་ཡའི་བུས་བདེན་པ་མངོན་པར་
རྟོགས་པའི་མོད་ལ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་སོ། །དེ་ནས་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
དྲང་སྲོང་ཀེའུ་ནེ་ཡའི་བུས་དྲང་སྲོང་རི་བོ་འཁོར་དང་བཅས་པ་ཡང་བསྐུལ་ནས་
བཅོམ་ལྡན་འདས་མཆོད་པ་བྱེད་དུ་གཞུག་གོ །དྲང་སྲོང་རི་བོ་འཁོར་དང་བཅས་
པས་བཅོམ་ལྡན་འདས་ལ་མཆོད་པ་ན། བཅོམ་ལྡན་འདས་ཀྱིས་ཆོས་བསྟན་པས་
བདེན་པ་མཐོང་། ཚུར་ཤོག་གིས་བསྙེན་རྫོགས་མཛད་དེ་ཆོས་བསྟན་པས་དྲང་
སྲོང་རི་བོས་དགྲ་བཅོམ་ཐོབ་བོ། །དེ་ནས་དྲང་སྲོང་ཀེའུ་ནེ་ཡའི་བུ་ཡང་ཚུར་ཤོག་
གིས་བསྙེན་པར་རྫོགས་ཏེ་དགྲ་བཅོམ་པ་ཐོབ་པར་གྱུར་ཏོ། །དེ་ནས་སོ་སོའི་
འཁོར་ལྔ་བརྒྱ་རེ་ཡོད་པ་དེ་དག་ཀྱང་སངས་རྒྱས་ཀྱི་བསྟན་པ་ལ་བཙུད་དེ་རིམ་
གྱིས་བདེན་པ་མཐོང་ཞིང་ཐར་པའི་འབྲས་བུ་ཐོབ་པར་གྱུར་ཏོ། །དེ་ལྟར་རྒྱ་ཆེན་
བཞི་པོ་འདིས་རྒྱུན་ཞུགས་ཐོབ་པར་ལུང་བསྟན་པ་ནི་ཐུན་མོང་བའི་གདུལ་བྱའི་
དབང་དུ་མཛད་པ་ཡིན་གྱི་ཐུན་མོང་མིན་པ་གསང་བ་བླ་ན་མེད་པ་ལྟར་ན་སྔོན་
ཡུན་རིང་པོ་ནས་ཐུགས་བསྐྱེད་དེ་ལམ་ལ་བསླབས་པས་ཕྱིར་མི་ལྡོག་པའི་ས་ལ་
གནས་ཏེ་རྒྱལ་པོ་ཆེན་པོ་རྣམ་ཐོས་སྲས་ས་བརྒྱད་པ་བར་བཤད་པ་ཡོད་དོ། །དེ་
ཡང་རྒྱལ་པོ་ཆེན་པོ་འདིའི་སྔོན་གྱི་བྱུང་བ་ཅུང་ཟད་བརྗོད་ན་སྔོན་དྲང་སྲོང་གང་པོ་
ཞེས་བྱ་བ། དཀའ་ཐུབ་སྤྱོད་པ་ཞིག་ལ་སྲས་མང་དུ་ཐོས་པའི་ཡོན་ཏན་དང་ལྡན་
པ། རྣམ་མང་ ཐོས་ ཞེས་ གྲགས་ པ་ ཞིག་ ཡོད་ པ་ དེས། རེ་ ཞིག་ གནོད་ སྦྱིན་མ་
མཛེས་མ་ཞིག་དང་ལྷན་ཅིག་གནས་པ་ལས། སྲས་བཻ་ཤྲ་མ་ཎ་འཁྲུངས་ཏེ། རྣམ་
ཐོས་སྲས་སུ་གྲགས། རྣམ་ཐོས་སྲས་ལྕང་ལོ་ཅན་གྱི་ཕོ་བྲང་དུ་གནོད་སྦྱིན་རྣམས་
ཀྱི་རྒྱལ་པོར་བསྐུར། གསང་བའི་བདག་པོ་ཕྱག་ན་རྡོ་ རྗེའི་བཀའ་སྡོད་མཛད་
ཅིང་། སངས་ རྒྱས་ ཀྱི་ བསྟན་ པ་ བསྲུང་ བ་ ལ་ སྐད་ ཅིག་ ཀྱང་ མི་ གཡེལ་ བར་
བཞུགས་པ་ལས་ནམ་ཞིག་ན་ལྷ་མ་ཡིན་སྒྲ་གཅན་དཔུང་དང་བཅས་པ་ས་འོག་
- 306 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ནས་ཐོན་ཏེ་ལྷ་རྣམས་ལ་གཡུལ་བཤམས་ཏེ་བརྒོལ་བ་ན་རྒྱལ་པོ་ཆེན་པོ་རྣམ་
ཐོས་སྲས་འདིས་སྐུ་ཤིན་ཏུ་ཆེ་བ་གསེར་གྱི་ཡ་ལང་གྱོན་པ་གཟི་བརྗིད་ཅན་རི་
རབ་ ཀྱི་བང་ རིམ་ལ་སྟེགས་བཅས་ཏེ་བཞུགས་ པར་ བསྟན་ པས། ལྷ་མ་ཡིན་
རྣམས་ ཀྱིས་ གཟི་བརྗིད་མ་བཟོད་པར་ལོག་ཅིང་། ལྷ་རྣམས་ངལ་བསོས་པར་
གྱུར་ཏེ་བསྟོད་ཅིང་བསྔགས་པས་ངལ་བསོས་པོར་གྲགས་སོ། །ཡང་ནམ་ཞིག་ན་
ལྷ་མ་ཡིན་གྱི་དབང་པོ་མགུལ་ཕྲེང་དཔུང་དང་བཅས་པ་ས་འོག་ནས་ཐོན་ཏེ་ལྷ་
རྣམས་ལ་བརྒོལ་བའི་ཚེ་རྒྱལ་པོ་ཆེན་པོ་རྣམ་ཐོས་སྲས་འདིས་སྐུ་ཤིན་ཏུ་ཆེ་བ་
གསེར་གྱི་ཡ་ལང་གྱོན་པ་སེང་གེ་ཁྲོ་ཞིང་འཇིགས་པ་ལ་ཞོན་པ་ཞིག་ཏུ་སྤྲུལ་ཏེ་
ལྷའི་གནས་བསྲུང་བས་གནས་བསྲུང་པོར་གྲགས་སོ། །ཡང་ནམ་ཞིག་ན་ལྷ་མ་
ཡིན་གྱི་དབང་པོ་རབ་རྒོད་དཔུང་དང་བཅས་པ་ས་འོག་ནས་ཐོན་ཏེ་ལྷ་རྣམས་ལ་
བརྒོལ་བའི་ཚེ་རྒྱལ་པོ་ཆེན་པོ་རྣམ་ཐོས་སྲས་འདིས་ལྷ་མ་ཡིན་གྱི་དམག་དཔུང་
དེའི་གདོང་དུ་དུག་སྦྲུལ་ཆེན་པོ་ནམ་མཁའ་དང་ཁ་དོག་འདྲེས་པ། མཐོང་བའི་
དུག་ཅན་འཇིགས་སུ་རུང་བ་གཅིག་སྤྲུལ་པས་ལྷ་མ་ཡིན་རྣམས་མྱོས་ཤིང་བརྒྱལ་
ཏེ་ལུས་ངན་འདི་འདྲ་བས་བདག་ཅག་རྣམས་ཕམ་པར་བྱས་སོ། །ཞེས་བརྗོད་
པས་ ལུས་ ངན་ པོར་ གྲགས་སོ། །ཐེག་པ་ཆེན་པོའི་མདོ་ལས། རྣམ་སྲས་ འདི་
བདེན་པའི་ཟླ་བ་ཞེས་བྱ་བར་གྱུར་པའི་ཚེ་སངས་རྒྱས་དཔག་མེད་སྐྱོབ་ལ་རིན་པོ་
ཆེ་སྣ་བདུན་ལས་བྱས་པའི་གདུགས་ཕུལ་ནས་དམ་པའི་ཆོས་རྣམས་བཟུང་ཞིང་
གཞན་ལའང་བསྟན་པར་བགྱིའོ། །བདག་ཀྱང་མྱུར་དུ་དེ་བཞིན་གཤེགས་པ་ཁྱེད་
ལྟ་བུར་གྱུར་ཅིག །ཅེས་སྨོན་ལམ་བཏབ་བོ། །ཞེས་གསུངས་སོ། །རྒྱལ་པོ་ཆེན་པོ་
རྣམས་ཐོས་སྲས་འདི་ཕྱིར་མི་ལྡོག་པའི་ས་ལ་གནས་ཏེ་ངེས་པར་འཚང་རྒྱ་བར་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ལུང་བསྟན་པ་ནི། བཅོམ་ལྡན་འདས་ཀྱིས་ཁྱོད་འདི་ནས་ཤི་འཕོས་ནས་དགའ་
ལྡན་དུ་སྐྱེ་ཞིང་། རིམ་གྱིས་བྱམས་པ་ལ་སོགས་པའི་བསྐལ་བཟང་གི་སངས་རྒྱལ་
རྣམས་མཉེས་པར་བྱས་ཏེ། བསྐལ་པ་བྱེ་བ་དྲུག་ཅུ་འདས་པའི་འོག་ཏུ། སངས་
རྒྱས་ཀྱི་ཞིང་ལེགས་པར་བརྒྱན་པ་ཞེས་བྱ་བར་དེ་བཞིན་གཤེགས་པ་རིན་པོ་ཆེའི་
གདུགས་ཞེས་བྱ་བར་འགྱུར་ཞིང་། སྐུ་ཚེ་བསྐལ་པ་གཅིག་དང་། བསྟན་པ་རྒྱལ་
བ་དེ་མྱ་ངན་ལས་འདས་ནས་ཀྱང་བསྐལ་པ་ཕྱེད་གནས་སོ། །ཞེས་གསུངས་སོ། །
གཞན་ཡང་ཐེག་པ་ཆེ་ཆུང་གི་མདོ་སྡེ་དུ་མར་ཆོས་སྐྱོང་བའི་སྲུང་མར་བསྔགས་
ཤིང་། འཇམ་དཔལ་རྩ་རྒྱུད་ལ་སོགས་པ་རྒྱུད་སྡེ་དུ་མར་རྡོ་རྗེ་འཆང་ཆེན་པོས་
དཀྱིལ་འཁོར་དུ་དབང་བསྐུར་ཞིང་རྒྱལ་བའི་བསྟན་པ་སྐྱོང་བའི་སྲུང་མར་ཡང་
དང་ཡང་དུ་བཀའ་བསྒོས་དམ་ལ་བཞག །རྣམ་ཐོས་སྲས་ཀྱིས་ཀྱང་དེ་བཞིན་དུ་
དམ་བཅས་པ་ཡིན་ནོ། །མགོན་པོ་སྔོན་བྱུང་གི་རྒྱུད་ལས་བྱང་ཆུབ་སེམས་དཔའ་
སེམས་དཔའ་ཆེན་པོ་རིན་ཆེན་མང་ཞེས་བྱ་བས་སྙིགས་མའི་སེམས་ཅན་དབུལ་
ཕོངས་ཅན་རྣམས་ ཀྱི་དོན་དུ་ནོར་བདག་ཆེན་པོ་རྣམ་ཐོས་སྲས་སུ་སྤྲུལ་ནས་
སེམས་ཅན་གྱི་དོན་མཛད་པར་གསུངས་པས་སྔོན་གྱི་དམ་པ་མང་པོས་ས་བརྒྱད་
པ་ལ་གནས་ཞེས་བསྟོད་པ་མཛད་དོ། །རྒྱལ་པོ་ཆེན་པོ་རྣམ་ཐོས་སྲས་འདིས་ནི་
སྔོན་རྒྱལ་བ་རང་ཉིད་བཞུགས་པའི་དུས་སུ་སྟོན་པ་འཁོར་བཅས་ཐམས་ཅད་རྣམ
པ་ཀུན་ཏུ་མཆོད་ཅིང་བསྙེན་བཀུར་བར་མ་ཟད། རྒྱལ་བ་མྱ་ངན་ལས་འདས་ནས་
ཀྱང་བསྟན་པའི་གཏད་རབས་བདུན་དང་སྟོན་པའི་བསྟན་འཛིན་ཆེན་པོ་གནས་
བརྟན་བཅུ་དྲུག་དང་། རྒྱལ་བས་ལུང་བསྟན་པའི་བསྟན་པའི་གསལ་བྱེད་ཆེན་པོ་
རྒྱན་དྲུག་མཆོག་གཉིས་སོགས་འཕགས་ཡུལ་གྱི་བསྟན་འཛིན་ཆེན་པོ་ཐམས་ཅད་
- 308 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དང་། ཁ་བ་ཅན་གྱི་ལྗོངས་འདིར་ཡང་སྔོན་དུས་ཆོས་རྒྱལ་ལོ་པཎ་རྣམས་ཀྱིས་
རྒྱལ་བའི་བསྟན་པ་གསར་དུ་འཛུགས་པ་དང་། དཔལ་ཨ་ཏི་ཤ་དང་ཆོས་ཀྱི་རྒྱལ་
པོ་ཙོང་ཁ་པ་ཆེན་པོ་ལ་སོགས་པ་སྔོན་བྱོན་པའི་དམ་པ་རྣམས་ཀྱིས་རྒྱལ་བའི་
བསྟན་པ་སྤེལ་བ་ལ་རྒྱལ་པོ་ཆེན་པོ་རྣམ་ཐོས་སྲས་འདིས་འཕྲིན་ལས་ཀྱི་གྲོགས་
མཛད་པའི་ལོ་རྒྱུས་མང་དུ་མཆིས་སོ། །རྒྱལ་ཆེན་བཞི་པོ་འདི་དག་ནི་སྟོན་པའི་
བཀའ་ སྡོད་ཡིན་པས་སྟོན་པའི་བསྟན་པ་ལ་ཞུགས་ནས་བསླབ་ ཁྲིམས་ཚུལ་
བཞིན་དུ་བསྲུང་བ་རྣམས་ལ་ནི་མ་བསྐུལ་ཡང་རྟག་ཏུ་གྲོགས་མཛད་དེ་གོང་དུ་
བརྗོད་པ་ལྟར་རང་གིས་འདུལ་ཁྲིམས་ཚུལ་བཞིན་དུ་བསྲུངས་ན་རྒྱལ་པོ་ཆེན་པོ་
བཞི་པོ་འདི་དག་གིས་དུས་རྟག་ཏུ་བསྲུང་བ་དང༌། བསྐྱབ་པ་དང༌། སྦ་བ་ངེས་
པར་བྱེད་ཅིང་། ཚུལ་ཁྲིམས་རྣམ་པར་དག་པ་གཞིར་བཟུང་ནས་བྱང་ཆུབ་ལམ་གྱི་
རིམ་པའི་ཉམས་ལེན་ཚུལ་བཞིན་དུ་བྱེད་པ་རྣམས་ལ་ནི་གསང་བའི་བདག་པོ་
ཕྱག་ན་རྡོ་རྗེ་དང་རྒྱལ་པོ་ཆེན་པོ་རྣམ་ཐོས་སྲས་གཉིས་ཀྱིས་གནོད་སྦྱིན་ལག་ན་རྡོ་
རྗེ་ ཐོགས་ པ་མང་པོ་བསྲུང་མར་བསྐོས་ཏེ་ དགེ་སློང་རྣལ་ འབྱོར་ སྤྱོད་ པ་དེ་
འགྲོའམ། འདུག་གམ། ཉལ་ཡང་རུང་སྟེ་གནོད་སྦྱིན་ལག་ན་རྡོ་རྗེ་ཐོགས་པ་བརྒྱ་
ཕྲག་མང་པོ་དགེ་སློང་རྣལ་འབྱོར་སྤྱོད་པ་བྱང་ཆུབ་ཀྱི་སེམས་སྦྱོང་བ་དེའི་ཕྱི་
བཞིན་དུ་འབྲངས་ཏེ་རྟག་ཏུ་བསྲུང་བ་དང༌། བསྐྱབ་པ་དང༌། སྦ་བར་བྱེད་པར་
མདོ་ལས་གསུངས་ལ། ཆོས་ཚུལ་བཞིན་དུ་བྱེད་པ་དག་གིས་བསྐུལ་ན་ནི། རྒྱལ་
པོ་ཆེན་པོ་བཞི་འཁོར་དང་བཅས་པས་སྐད་ཅིག་ཀྱང་མི་གཡེལ་བར་གང་དང་གང་
དགོས་པ་དེ་དང་དེ་སྒྲུབ་པར་བྱེད་དོ། །ལྷག་པར་རྒྱལ་པོ་ཆེན་པོ་རྣམ་ཐོས་སྲས་
འཁོར་དང་བཅས་པ་ནི་ཚུལ་ཁྲིམས་རྣམ་པར་དག་པ་རྣམས་ལ་ལུས་དང་གྲིབ་མ་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཞིན་དུ་འགྲོགས་ཏེ་རྟག་ཏུ་གནོད་པ་མཐའ་དག་ལས་སྐྱོབ་ཅིང་ཕན་པ་མཐའ་
དག་ལ་སྦྱོར་བར་བྱེད་ལ། སྟོན་པའི་འཁོར་རྣམ་བཞི་ཚུལ་ཁྲིམས་ཚུལ་བཞིན་དུ་
བསྲུང་བ་ཞིག་གིས་འདི་དག་གི་མིང་ནས་བོས་ན་ནི་དེ་མ་ཐག་འོངས་ནས་གང་
དང་གང་དགོས་པའི་དོན་དེ་དང་དེ་སྒྲུབ་པར་བྱེད་པ་ནི་མཆོད་སྦྱིན་མའི་རྣམ་ཐར་
ལས་འབྱུང་བ་ལྟར་རོ། །དེའི་བྱུང་བ་ནི་འདུལ་བ་ལུང་ལས་རྒྱལ་པོ་གསལ་རྒྱལ་
ལ་རི་བྲག་པ་ཞིག་གིས་གནོད་པ་ཆེན་པོ་བྱས་པ་ན། རྒྱལ་པོ་གསལ་རྒྱལ་གྱིས་
རལ་གྲི་མཐུ་ཅན་པ་རྣམས་དམག་ཏུ་བཏང་བས་རི་བྲག་པ་ཞིག་ལོག་ནས་དེར་
དམག་བཏང་བ་རྣམས་བཅོམ་སྟེ། བློན་པོས་རྒྱལ་པོ་ལ་སྨྲས་པ། རི་བྲག་པའི་
དཔུང་སྐྱེས་ཤིང་ལྷའི་དཔུང་ཉམས་པས་ལྷ་ཉིད་དེར་མ་གཤེགས་ན་སྒྲུབ་དཀའ་
བར་འགྱུར་རོ། །རྒྱལ་པོས་དྲིལ་བསྒྲགས་ཏེ། ངའི་ཡུལ་ན་མཚོན་ཆས་འཚོ་བ་
ཐམས་ཅད་འགྲོ་བར་བྱའོ། །ཞེས་རྒྱལ་པོ་དཔུང་ཚོགས་བཞི་དང་བཅས་པ་ཆས་
སོ། །རལ་གྲི་མཐུ་ཅན་གྱི་ཁྲོམ་ནི་མདུན་དུ་འགྲོ་ལ་རྒྱལ་རིགས་བཟང་པོ་པའི་
ཁྲོམ་ནི་ཕྱི་ནས་འོང་བ་ཡིན་པས། རྒྱལ་པོས་མདུན་དུ་འགྲོ་བ་རྣམས་ཚོ་ཞིང་གླང་
པོ་ཆེ་དང་རྟ་རྣམས་ཀྱང་ཤ་ཁྲག་རྒྱས་པར་མཐོང་ངོ༌། །ཕྱི་ནས་འོང་བ་རྣམས་རྫུད་
པར་མཐོང་ནས་བློན་པོ་རྣམས་ལ་དྲིས་པ། འདི་དག་ལ་དབང་ཐང་མཉམ་པར་མ་
བྱིན་ནམ། བྱིན་ནོ། །དེ་དག་བོས་ནས། ཁྱེད་ཅག་ལ་དབང་ཐང་མཉམ་པར་མ་
བྱིན་ནམ། ལྷ་མཉམ་པར་སྩལ་ལོ། །འོ་ན་རལ་གྲི་མཐུ་ཅན་གྱི་ཁྲོམ་འདི་འབྱོར་པ་
དང༌། རྒྱལ་རིགས་བཟང་པོ་པའི་ཁྲོམ་ཁྱེད་རྒུད་པ་ཅི་ཡིན། ལྷ་བདག་ཅག་ཀྱང་
གཞུ་རྒྱུད་མེད་པ་དང༌། མདའ་མདེའུ་མེད་པ་དང༌། ཤིང་གི་རལ་གྲི་ཐོགས་ཤིང་
མཚོན་ཆ་བཙོངས་ནས་ཟོས་ན་འབྱོར་པར་འགྱུར་རོ། །གཞན་ཡང་འདི་དག་གི་རྟ་
- 310 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དང་གླང་པོ་ཆེ་མ་སྤྱད་ལ། བདག་ཅག་གི་རྟ་དང་གླང་པོ་ཆེ་སྤྱད་པས་སོ། །རྒྱལ་
པོས་དེ་དག་ལ། ཁྱེད་དེ་ལྟར་གྱུར་པ་བདེན་ནམ་མད་དོ། །ཅི་ཁྱེད་ཅག་ང་དེར་
ཁྲིད་ནས་རི་བྲག་པས་གསད་པར་འདོད་དམ། དེ་བདག་གིས་སྨྲས་པ། ཅི་མཚོན་
ཆས་གཡུལ་སྤྱོད་དམ། མིས་གཡུལ་སྤྲོད། རྒྱལ་པོ་ཁྲོས་ནས་མཚོན་ཆས་གཡུལ་
མ་སྤྲོད་ན་ཁྱེད་ཅག་ཉིད་སོང་ལ་རི་བྲག་པ་དེ་ཕོབ་ཅིག་ཅེས་སྨྲས་ནས་རྒྱལ་པོ་དེ་
ནས་ཕྱིར་ལོག་གོ །དེ་དག་གིས་མཆོད་སྦྱིན་གྱི་གན་དུ་སོང་ནས། འཕགས་མ།
བདག་ཅག་རྒྱལ་པོས་དམག་ལ་བསྐོས་ནས་ཇི་ལྟར་བགྱི། མཆོད་སྦྱིན་གྱིས་སྨྲས་
པ། ཁྱེད་རྣམས་སོང་ཞིག །ཉེས་དམིགས་མི་འབྱུང་གི །གང་དུ་བྲང་འདེབས་པ་
དེར་རྒྱུད་ཆགས་གསུམ་པ་ཐོན་ཅིག །རི་བྲག་པ་བསྐོར་བའི་ཉི་མ་དེ་ལ། མཚན་
ཐོག་ཐག་ཆོས་ཤོད། ཚངས་པ་དང་། བརྒྱ་བྱིན་དང་། འཇིག་རྟེན་སྐྱོང་བ་བཞི་
དང༌། གནོད་སྦྱིན་གྱིས་སྡེ་དཔོན་ཆེན་པོ་ཉི་ཤུ་རྩ་བརྒྱད་དང༌། གནོད་སྦྱིན་གྱི་སྡེ་
དཔོན་ཆེན་པོ་ལྔས་རྩེན་དང༌། ཀླུ་དགའ་བོ་དང་། ཉེ་དགའི་མིང་སྨོས་ལ་ཡོན་
བཤད་པ་གྱིས་ཤིག །དེ་དག་གིས་དེ་བཞིན་དུ་བྱས་པ་དང་། རྒྱལ་པོ་ཆེན་པོ་རྣམ་
ཐོས་ཀྱི་བུས་ཡོན་བཤད་པ་དེ་ཐོས་ནས། སུ་ཡིན་བསམས་པ་དང་། ཆོས་ཀྱི་སྤུན་
དག་གནས་མ་ཡིན་པར་བསྐོས་པ་མཐོང་ནས་ལྔས་རྩན་ལ་སྨྲས་པ། ངའི་ཆོས་ཀྱི་
སྤྱན་འདི་དག་གནས་མ་ཡིན་པར་བསྐོས་ཀྱིས་སོང་ལ་རི་བྲག་པ་དེ་ཕོབ་ལ་འདི་
དག་ལ་བྱིན་ནས་སེམས་ཅན་འགའ་ལ་ཡང་མི་གནོད་པར་གྱིས་ཤིག །དེས་དེ་ལ་
མཉམ་ནས། རིའི་རྩེ་མོ་ལྟ་བུའི་གླང་པོ་ཆེ་དང་། རྔ་མོ་ལྟ་བུའི་རྟ་དང་། གཞལ་
མེད་ཁང་བུ་ལྟ་བུའི་ཤིང་རྟ་དང་གནོད་སྦྱིན་ལྟ་བུའི་མི་སྤྲུལ་པས་རི་བྲག་པས་
མཐོང་ནས་སྐྲག་སྟེ་རལ་གྲི་མགུལ་དུ་བཏགས་ནས་བྱུང་བ་དང་དཔྱ་དང་བཅས་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པ་བངས་ཏེ་རྒྱལ་པོ་ལ་ཕུལ་བས་དགའ་ནས། ཁྱེད་ཅག་ཉིད་ཁྱེར་ཅིག །དེ་དག་
གིས་མཆོད་སྦྱིན་མ་ལ་ཕུལ་བ་དང་། དེས་སྨྲས་པ། ལྷ་རྣམས་ཀྱི་ནང་ནའང་ལྷ་
དབུལ་ པོ་ ཡོད་ ཀྱིས། དཀོན་མཆོག་གསུམ་ལ་མཆོད་ པ་ གྱིས་ཤིག །དེས་ཁྱེད་
ཅག་གི་ཡུན་རིང་པོའི་དོན་དུ་འགྱུར་རོ། །དེ་དག་གིས་སངས་རྒྱས་དགེ་འདུན་དང་
བཅས་པ་ཟླ་བ་གསུམ་དུ་སྤྱན་དྲངས་ནས་སྔ་དྲོ་མཆོད་པ་བྱེད། ཕྱི་དྲོ་ཆོས་ཉན་
ནོ། །དུས་གཞན་ཞིག་ན་རི་བྲག་པ་གཞན་ཞིག་ལོགས་ནས་དམག་བྱུང་བས་རྒྱལ་
པོས་རྒྱལ་རིགས་བཟང་པོ་པའི་ཁྲོམ་ལ། ཁྱེད་ཀྱིས་རི་བྲག་པ་དེ་ཕོབ་ཅིག་ལྟ་བ་
བདག་ཅག་རྒུད་ལ་རལ་གྲི་མཐུ་ཅན་པ་འབྱོར་ལགས་ན། དེ་དག་ལ་བཀའ་སྩོལ་
ཅིག །བདག་ཅག་རེས་གཞན་ལ་མཆིའོ། །རྒྱལ་པོས་རལ་གྲི་མཐུ་ཅན་པ་ལ་བསྒོ་
བས། བདག་ཅག་གི་རེས་འཁོར་རོ། །སོང་ཞིག་རེས་གཞན་ལ་མི་གཏང་ངོ། །དེ་
དག་གིས་བསམས་པ། སྔར་ནི་སྔས་རྩེན་གྱི་མཐུས་རི་བྲག་པ་ཕབ་ཀྱི། ད་དེ་ཉིད་
དུ་འཆི་དགོས་པས་འཕགས་པ་དག་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་སྤྱན་
དྲངས་པ་རྣམས་ལ་ཆོས་གོས་དག་ཕུལ་ཏེ་འགྲོའོ་སྙམ་ནས་ཆོས་གོས་ཐོགས་ཏེ་
དགེ་སློང་རྣམས་ལ་སྨྲས་པ། བདག་ཅག་རྒྱལ་པོས་དམག་ལ་བཏང་སྟེ། དེ་ཉིད་དུ་
འགུམ་པའི་གནས་ཀྱང་ཡོད་པས་ཆོས་གོས་འདི་དག་བཞེས་སུ་གསོལ། སྟོན་
པས་དབྱར་གྱི་ནང་དུ་ཆོས་གོས་བགོ་བ་བཀག་པས་མི་ལེན་ནོ། །བཞེས་ཏེ་ཞོག་
ལ་དགག་དབྱེ་མཛད་ནས་བགོས་ཤིག་ཅེས་དེ་དག་གི་གནས་ཁང་དུ་བཅུག་སྟེ་
སོང་ངོ༌། །དེ་དག་སོང་བ་ཁྱིམ་བདག་མགོན་མེད་ཟས་སྦྱིན་གྱིས་མཐོང་ནས།
གར་འགྲོ། དམག་ལའོ། །རེས་མ་འཁོར་རམ། འཁོར་རོ། །འོ་ན་ཅིའི་ཕྱིར་འགྲོ །
ལྷའི་ཞལ་ནས། སོང་ཞིག །རེས་གཞན་ལ་མི་གཏོང་ངོ་ཟེར་རོ། ཁོ་བོས་ཞུ་ཡིས་
-312 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཡུད་ཙམ་ཞིག་སྡོད་ཅིག །དེས་རྒྱལ་པོའི་གན་དུ་སོང་ནས་རལ་གྲི་མཐུ་ཅན་གྱི་
ཁྲོམ་ གང་ དུ་ གཏང་། རི་ བྲག་ པ་ འབེབ་ཏུའོ། །གཞུ་ རྒྱུད་མེད་པ་དང༌། མདའ་
མདེའུ་མེད་པ་དང༌། ཤིང་གི་ རལ་གྲི་ཐོགས་པས་ རི་ བྲག་ པ་ མི་ ཕེབས་ པ་མི་
མཁྱེན་ནམ། དེ་དག་ནི་སངས་རྒྱས་ཀྱི་སྲས་ཤ་སྟག་ཡིན་པས་སྲོག་ཆགས་གྲོག་
སྒྱུར་ཡང་དགུམ་པའི་རྔོ་མི་ཐོག་གོ །དེའི་ཚེའང་སྔས་རྩེན་གྱི་མཐུས་རི་བྲག་པ་
ཕབ་བོ། །དེ་དག་དེར་བཏང་ན་ཉེས་དམིགས་འབྱུང་ཞིང་། ལྷ་ལའང་མ་ལེགས་
པར་ འགྱུར་ རོ། །དེ་ དག་ སངས་ རྒྱས་ ཀྱི་ སྲས་ ཡིན་ ནམ། ལྷ། དེ་ ལགས་ ཏེ།
འཕགས་མ་མཆོད་སྦྱིན་མ་ལ་བརྟེན་ནས་རྒྱུན་ཞུགས་ཐོབ་བོ། །འོ་ན་དེང་ཕྱིན་
ཆད་དེ་དག་ལ་མི་བསྒོ་བར་འཕགས་སྐྱེས་པོ་ལ་བསྒོ་བར་བྱའོ། །ཞེས་འབྱུང་བ་
ལྟར་རོ། །དེ་ལྟར་རྒྱལ་པོ་ཆེན་པོ་བཞི་པོ་འདི་དག་ནི་མདོ་སྡེ་དང་རྒྱུད་སྡེའི་ཕྱོགས་
ཐམས་ཅད་ནས་སངས་རྒྱས་ཀྱི་བསྟན་པ་ཚུལ་བཞིན་དུ་བསྲུང་བའི་བཀའ་སྡོད་དུ་
བསྔགས་ཤིང་། སྟོན་པ་ཐུབ་པའི་དབང་པོའི་རྗེས་སུ་རབ་ཏུ་བྱུང་སྟེ་ཚུལ་ཁྲིམས་
རྣམ་པར་དག་པ་བསྲུང་བ་རྣམས་ལ་ནི་རྒྱལ་པོ་ཆེན་པོ་བཞི་པོ་འདི་དག་གིས་དུས་
རྟག་ཏུ་བསྲུང་བ་དང༌། སྐྱབས་པ་དང་། སྦ་བར་བྱེད་པས་ན་སྟོན་པ་ཐུགས་རྗེ་
ཅན་ཉིད་ལ་སྙིང་ནས་སྐྱབས་སུ་བཟུང་སྟེ་བཀའ་བཞིན་བསྒྲུབས་ན་ནི་མི་མ་ཡིན་
མཐུ་ཅན་གཞན་ལ་རེ་མི་དགོས་པར་དཔལ་ཕྱག་ན་རྡོ་རྗེ་འཁོར་དང་བཅས་པ་
དང༌། འཇིག་རྟེན་སྐྱོང་བ་རྒྱལ་པོ་ཆེན་པོ་བཞི་འཁོར་དང་བཅས་པས་བསྐུལ་བ་
དང་མཆོད་པ་ལ་མི་བལྟོས་པར་མ་བུ་གཅིག་པ་ལ་བརྩེ་བ་ལྟར་ནམ་ཡང་འབྲལ་
བ་མེད་པར་དུས་རྟག་ཏུ་བྱ་ར་བྱས་ཏེ་བསྲུང་ཞིང་སྐྱོང་བར་བྱེད་དོ། །
༈ གཉིས་པ་སོ་སོའི་ཕྱག་མཚན་གྱི་དགོས་པ་བྱེ་བྲག་ཏུ་བཤད་པ་ནི། དེ་ལ་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་པོར་ཚོགས་ཞིང་གི་གཙོ་བོ་སྟོན་པ་ཐུབ་པའི་དབང་པོ་ནི་སྐུ་མཚན་བཟང་པོ་
སུམ་ཅུ་རྩ་གཉིས་དང་དཔེ་བྱད་བརྒྱད་ཅུས་སྤྲས་ཤིང་། གསེར་གྱི་མཆོད་སྡོང་ཆེན་
པོ་ལ་ཉི་མ་བྱེ་བའི་འོད་ཀྱིས་འཁྱུད་པ་ལྟ་བུ། སྐུ་ལས་སྐྱེས་པའི་འོད་ཀྱིས་འཇིག་
རྟེན་གྱི་ཁམས་ཐམས་ཅད་འགེངས་པར་བྱེད་པ། སྐུ་བལྟ་བས་ཆོག་མི་ཤེས་པ།།
གདུལ་བྱ་གང་གིས་སྐུའི་རྣམ་པ་ཡིད་ལ་དྲན་ན་འཇིགས་པ་དང་ སྡུག་བསྔལ་
མཐའ་དག་ཞི་བར་མཛད་པ། ནམ་ཡང་འགག་པ་མེད་པའི་གསུང་ཡན་ལག་དྲུག་
ཅུའི་དབྱངས་དང་ལྡན་པ། མདུན་ན་གནས་པ་ལ་ཧ་ཅང་ཆེ་བར་མི་སྣང། རྒྱང་
རིང་པོ་ན་གནས་པ་ལ་ཆུང་བར་མི་སྣང་། འགྲོ་བ་ཐམས་ཅད་ལ་རང་རང་གི་སྐད་
དུ་གོ་བར་གསུང་ངོ༌། །མཁའ་ཁྱབ་ཀྱི་སེམས་ཅན་ཐམས་ཅད་ཀྱིས་རང་རང་གི་བློ་
ལ་ཐེ་ཚོམ་གང་དང་གང་ཡོད་པ་དེ་དང་དེ་དག་ཇི་ལྟ་བུར་ལགས་ཞེས་དུས་གཅིག་
ཏུ་ཞུ་བ་ཞུས་ཀྱང་གསུང་དབྱངས་གཅིག་གིས་སོ་སོའི་ཐེ་ཚོམ་ཐམས་ཅད་དུས་
གཅིག་ཏུ་གཅོད་པར་མཛད་ནུས་པ། ཆོས་ སྟོན་ པའི་ གསུང་ཚངས་དབྱངས་དེ་
གདུལ་བྱ་སུས་ཐོས་ཀྱང་རྣ་བར་སྙན་ཞིང་ཐོས་པ་ཙམ་གྱིས་ཡིད་ཀྱི་གདུང་བ་ཞི་
བར་མཛད་པ། དོན་ཡིད་ལ་བསམ་ན་རང་རང་གི་ཁམས་དང་འཚམས་པའི་གོ་བ་
སྐྱེ་བ། ཚུལ་བཞིན་ཡིད་ལ་བྱས་ན་སྲིད་པའི་འཆིང་བ་ལས་སྒྲོལ་བར་ནུས་པ།
ཐུགས་སྙིང་རྗེ་ཆེན་པོའི་གཞན་དབང་དུ་གྱུར་ཏེ་མཁའ་ཁྱབ་ཀྱི་སེམས་ཅན་ཐམས་
ཅད་ལ་མ་བུ་གཅིག་པ་ལ་བལྟ་བ་ལྟར་རྟག་ཏུ་བརྩེ་བས་གཟིགས་ཏེ་གང་དང་གང་
གིས་ཕན་པར་འགྱུར་བ་དེ་དང་དེ་སྒྲུབ་པ་ལ་སྐད་ཅིག་ཀྱང་གཡེལ་བ་མེད་ཅིང་
དུས་ལས་ཡོལ་བ་མེད་པ། སྐུའི་རྣམ་པ་གང་དང་གང་དུ་བསྟན་པ་དེ་དང་དེས་
ཀྱང་འགྲོ་བ་ཐམས་ཅད་ལ་ཕན་པར་བླ་ན་མེད་པ་མཛད་དེ། ཐུབ་པའི་དབང་པོའི་
- 314 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྐུའི་རྣམ་པ་ལ་བཞེངས་ཏེ་ཕྱག་གཡོན་པས་ཆོས་གོས་ཀྱི་གྲྭ་བཟུང་། ཕྱག་གཡས་
པས་མཆོག་སྦྱིན་གྱི་ཕྱག་རྒྱ་མཛད་དེ་གདུལ་བྱ་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་ལུང་སྟོན་པར་མཛད་པ་དང་སྐབས་ལ་ལར་ཕྱག་གཡས་སྐྱབས་
སྦྱིན་གྱི་ཕྱག་རྒྱ་མཛད་དེ། གདུལ་བྱ་འཁོར་བ་དང་ངན་སོང་གི་སྡུག་བསྔལ་ལས་
སྐྱོབ་པ་དང་། ནད་དང་གདོན་ལ་སོགས་པའི་ཉེར་འཚེ་མཐའ་དག་ལས་སྐྱོབ་པར་
མཛད་པ་དང་། ཐུབ་པ་དམ་ཚིག་གསུམ་བཀོད་པའི་རྒྱུད་ལས་གསུངས་པ་ལྟར་
ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པ་སོགས་སྐུའི་རྣམ་པ་དང་
བཞུགས་སྟངས་དང༌། ཕྱག་སྟབས་རྣམ་པ་སྣ་ཚོགས་ཤིག་ཡོད་པ་ལས་འདིར་ནི།
མཚུངས་མེད་བལྟ་བས་མི་ངོམས་ཤིང་། །གསེར་གྱི་མདོག་ཅན་མཛེས་པའི་སྐུ། །
ཞལ་ གཅིག་ ཕྱག་ གཉིས་ སྐྱིལ་ཀྲུང་བཞུགས། །ས་ གནོན་མཉམ་བཞག་མཛད་
ཕྱག་འཚལ། །ཞེས་བསྔགས་པ་ལྟར། ཕྱག་གཡས་ས་གནོན་དང༌། གཡོན་མཉམ་
བཞག་མཛད་དེ། ཕྱག་གཡས་ས་གནོན་མཛད་པ་ནི་ཐུབ་པའི་དབང་པོས་བདུད་
འདུལ་བར་མཛད་པའི་ཕྱག་རྒྱ་སྟེ། ཐུབ་པའི་དབང་པོ་བྱང་ཆུབ་ཀྱི་ཤིང་དྲུང་དུ་
མཉམ་བཞག་ལ་བཞུགས་པ་དེའི་ཚེ་གཞན་འཕྲུལ་དབང་བྱེད་ཀྱི་བདག་པོ་བདུད་
ཀྱིས་མ་བཟོད་ནས་བདུད་ཀྱི་ཕྱོགས་སུ་གྱུར་པ་བྱེ་བ་ཕྲག་དུང་ཕྱུར་གྱི་དམག་
བསྐུལ་ཏེ་ཐུབ་པའི་དབང་པོའི་དྲུང་དུ་ལྷགས་ནས་མཚོན་ཆ་སྣ་ཚོགས་ཀྱི་ཆར་
ཕབ་ཀྱང་ཐུབ་པའི་སྐུ་དང་ཉེ་བར་སླེབས་པའི་ཚེ། མཚོན་ཆ་ཐམས་ཅད་མེ་ཏོག་
གི་ཆར་དུ་གྱུར། བདུད་ཀྱི་ན་ཆུང་རྣམས་ཀྱིས་ཆགས་པའི་བློ་བྲིད་ཀྱིས་བསླུས་པ་
ན་ཐུགས་སྐད་ཅིག་ཀྱང་འགྱུར་བ་མེད་པར་གནས་ཤིང་། བདུད་ཀྱི་ན་ཆུང་མཛེས་
མ་ཐམས་ཅད་སྐད་ཅིག་དེ་ལ་རྒས་ཤིང་ཁོག་པ་མི་སྡུག་པ་འཇིགས་སུ་རུང་བ་རོ་
- 315 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལངས་ལྟ་བུར་གྱུར་ཏོ། །དེ་ནས་བདུད་སྡིག་ཏོ་ཅན་འཁོར་དང་བཅས་པས་བསྙོན་
བཙུགས་ཏེ་རྩོད་པར་བྱས་པ་ན། སྟོན་པ་ཐུབ་པའི་དབང་པོས། ཁྲོ་བ་དང་འཁྲུག་
པ་གང་ཡང་མེད་པར་མཁའ་ཁྱབ་ཀྱི་སེམས་ཅན་ཐམས་ཅད་ལ་ཐུགས་སྙོམས་
པར་བྱམས་པས་ཁྱབ་པར་མཛད་ཅིང་། བདུད་སྡིག་ཏོ་ཅན་ལ་ལྷག་པར་ཐུགས་
བརྩེ་བར་མཛད་དེ་སྡིག་ཅན་ཁྱོད་ནི་སྔོན་མཆོད་སྦྱིན་བརྒྱ་བྱས་པས་འདོད་ལྷའི་
གནས་ སུ་ སྐྱེས་ པ་ ཡིན་ གྱི། ངས་ནི་ བསྐལ་ པ་ གྲངས་ མེད་ གསུམ་ དུ་ ཚོགས་
བསགས་ཤིང་གཏན་པ་མེད་པའི་མཆོད་སྦྱིན་གྲངས་མེད་པ་བྱས་པ་ཡིན་པས་ང་
མངོན་པར་རྫོགས་པར་འཚང་རྒྱ་བ་ལ་ཁྱོད་ཀྱིས་གནོད་པ་བྱ་མི་ནུས་སོ་ཞེས་
གསུངས་པ་ན། བདུད་སྡིག་ཅན་གྱིས་ངས་མཆོད་སྦྱིན་བརྒྱ་བྱས་པ་དེ་ལ་དཔང་པོ་
ཁྱོད་ཉིད་ཡོད་ཀྱིས། ཁྱོད་ ཀྱིས་ གྲངས་མེད་གསུམ་དུ་ཚོགས་བསགས་པ་དང་
གཏན་པ་མེད་པའི་མཆོད་སྦྱིན་གྲངས་མེད་བྱས་པ་དེ་མི་བདེན་ཏེ། དེ་ལ་དཔང་པོ་
སུ་ཡང་མེད་དོ། །ཞེས་བརྗོད་པ་ན། སྟོན་པ་ཐུབ་པའི་དབང་པོས་བསོད་ནམས་
བརྒྱ་ཕྲག་དུ་མ་ལས་གྲུབ་པ་བཀྲ་ཤིས་པའི་རི་མོ་མང་པོས་མཚན་པ། གང་གི་
མགོ་ལ་རེག་ན་རེག་མ་ཐག་ཏུ་ལས་དང་ཉོན་མོངས་པ་ཐམས་ཅད་རྣམ་པར་བྱང་
ཞིང་ཉེས་སྐྱོན་ཐམས་ཅད་ལས་གྲོལ་བ་དང་ཕན་པ་དང་བདེ་བ་བླ་ན་མེད་པའི་
དཔལ་ལ་འགོད་པར་མཛད་པའི་ཕྱག་གིས་དབུའི་གཙུག་ནས་ཞབས་མཐིལ་བར་
གྱི་སྐུ་ལུས་ཀྱི་ཆ་ཐམས་ཅད་ལ་བྱུགས་ནས་སྡིག་ཅན་པ་འདི་ངའི་དཔང་པོ་ཡིན་ནོ་
གསུངས་ནས། ཕྱག་གཡས་པ་ས་ལ་རེག་པ་དང་མཉམ་དུ་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་འདི་རབ་ཏུ་གཡོས་ཤིང་འདར་ཏེ་ཟངས་ཆེན་པོ་ལ་
དབྱུག་པས་བསྣུན་པ་ལྟར་ནམ་མཁའི་ཁྱོན་ཀུན་འགེངས་པ་ལྟ་བུའི་སྒྲ་ཆེན་པོ་
- 316 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གྲག་ཅིང་། སྐད་ཅིག་དེ་ལ་སའི་ལྷ་མོ་འཁོར་བྱེ་བ་ཕྲག་འབུམ་དང་བཅས་པ་ས་
འོག་ནས་ཐོན་ཏེ་ལག་པ་གཡས་པ་བཏེག་ནས། སྐྱེས་བུ་དམ་པ་དེ་དེ་བཞིན་ནོ། །
འགྲོ་བ་ལྷ་དང་བཅས་པ་ཐམས་ཅད་ལ་དཔང་པོར་གྱུར་པ་ཁྱོད་ཉིད་ཡིན་ན་ཁྱོད་
ལ་དཔང་པོ་ག་ལ་དགོས། འོན་ཀྱང་ཁྱོད་ཀྱིས་སེམས་ཅན་གྱི་དོན་དུ་མཆོད་སྦྱིན་
གྲངས་མེད་པ་ས་འདིའི་སྟེང་དུ་མཛད་པ་ལ་ཁོ་མོ་ཅག་དཔང་པོ་ཡིན་ནོ་ཞེས་
བརྗོད་པ་ན་བདུད་སྡིག་ཏོ་ཅན་འཁོར་བྱེ་བ་ཕྲག་དུང་ཕྱུར་དང་བཅས་པ་ཐལ་བ་
འཇམ་པོ་རླུང་གིས་གཏོར་བ་བཞིན་དུ་སྐད་ཅིག་དེ་ཉིད་ལ་འཐོར་ཏེ་ཉམ་ང་བ་
ཆེན་པོ་ཐོབ་ནས་རྣམ་པ་ཀུན་ཏུ་ཕམ་པར་གྱུར་པ་དེ་ལྟར་ཐུབ་པས་བདུད་འདུལ་
བར་མཛད་པ་ཡིན་ནོ། །དེ་ལྟར་ཡང་རྒྱ་ཆེ་རོལ་པའི་མདོ་ལས། སེན་མོ་ཟངས་
མདོག་རབ་མཛེས་རྩིབས་སྟོང་འཁོར་ལོ་ཅན། །འཛམ་བུའི་གསེར་འབར་འདྲ་བ་
བསོད་ནམས་བརྒྱས་བསྟེན་པས། །ཚུལ་དུ་ཤེས་པར་མགོ་ནས་རྐང་པའི་བར་དུ་
བྱུགས། །མཁའ་ལས་གློག་འདྲ་བར་ནི་ལག་པ་བརྐྱང་བྱས་ནས། །ཚིག་ཏུ་སྨྲས་པ་
ས་འདི་ང་ཡི་དཔང་ཡིན་ཏེ། །ངས་ནི་སྔོན་ཆད་མཆོད་སྦྱིན་ཁྲག་ཁྲིག་སྣ་ཚོགས་
བྱས། །སློང་ལ་མི་སྦྱིན་སྙམ་སྟེ་དོན་མེད་གཞན་མ་སྦྱིན། །ཆུ་དང་མེ་དང་རླུང་ནི་ང་
ཡི་དཔང་ཡིན་ཏེ། །ཚངས་པ་སྐྱེ་དགུའི་བདག་དང་སྐར་བཅས་ཉི་ཟླ་དང་། །གང་
དག་ཕྱོགས་བཅུ་དག་ན་བཞུགས་པའི་སངས་རྒྱས་དང་། །བདག་ཁྲིམས་བརྟུལ་
ཞུགས་བྱང་ཆུབ་ཡན་ལག་འཕགས་པ་དཔང་། །སྦྱིན་དང་ཚུལ་ཁྲིམས་དེ་བཞིན་
བཟོད་པ་ང་ཡི་དཔང་། །བརྩོན་འགྲུས་དེ་བཞིན་བསམ་གཏན་དེ་ལྟར་ཤེས་རབ་
དང༌། །ཚད་མེད་བཞི་དང་དེ་བཞིན་མངོན་ཤེས་ང་ཡི་དཔང། །རིམ་གྱིས་བྱང་ཆུབ་
སྤྱོད་པ་ཐམས་ཅད་ང་ཡི་དཔང་། །ཕྱོགས་བཅུའི་འཇིག་རྟེན་སེམས་ཅན་མཐའ་
- 317 -



ག
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དག་ཇི་སྙེད་པ། །དེ་དག་རྣམས་ཀྱིས་བསོད་ནམས་ཚུལ་ཁྲིམས་ཡེ་ཤེས་དང༌། །
གཏན་པ་མེད་པའི་མཆོད་སྦྱིན་བྱས་པ་བསྡོམས་ཀྱང་ནི། །དེ་དག་ང་ཡི་བ་སྤུའི་
བརྒྱ་ཡི་ཆར་མི་ཕོད། །དེ་ཡི་ཚུལ་དུ་ཤེས་པར་ལག་པ་ས་ལ་བརྡབས། །འཁོར་
བའི་སྣོད་ལྟར་ས་འདི་སྒྲ་ཡང་བྱུང་བར་གྱུར། །བདུད་ཀྱིས་སྒྲ་ཐོས་ནས་ནི་ས་ལ་
འགྱེལ་གྱུར་ཏེ། །ནག་པོའི་རྩ་ལ་རྒྱབ་ཅིག་ཟུངས་ཤིག་སྒྲ་ཡང་ཐོས། །ལུས་ལ་
རྡུལ་ བྱུང་ གཟི་བརྗིད་ཉམས་ ཤིང་ བཞིན་ མདོག་འགྱུར། །རྒ་ བས་ བཅོམ་ པར་
བདུད་དེ་ཉིད་ཀྱིས་མཐོང་བར་གྱུར། །བྲང་རྡུང་ཆོ་ངེས་འདོན་ཅིང་འཇིགས་ཉེན་
མགོན་ཡང་མེད། །བདུད་ཀྱི་ཡིད་འཁྲུལ་གྱུར་ཅིང་སེམས་ནི་མྱོས་པར་གྱུར། །
གླང་པོ་རྟ་དང་བཞོན་པ་ཤིང་རྟ་ས་ལ་ལྟུང་། །སྲིན་པོ་གྲུལ་བུམ་དག་དང་ཤ་ཟ་
དངངས་ཤིང་རྒྱུག །མགོ་རྨོངས་ལམ་མི་རྙེད་ཅིང་གནས་མེད་སྐྱབས་ཀྱང་མེད། །
རླུང་བཏབ་ནགས་མེས་བྱས་ལྟར་བལྟས་ནས་སོང་བར་གྱུར། །ཕ་མ་བུ་དང་སྲིང་
མོ་དེ་བཞིན་ཕོ་ནུ་དག །གང་ན་མཐོང་ཞིང་གང་དུ་དོང་ཞེས་འདྲི་བར་བྱེད། །དེ་ཡི་
རྐྱེན་གྱིས་དེ་དག་ཕན་ཚུན་འཐབ་ཅིང་བརྩོད། །བདག་ནི་སྡུག་བསྔལ་གྱུར་ཏེ་འཚོ་
བའི་ སྐབས་ ཀྱང་ མེད། །བདུད་ དཔུང་ རྒྱ་ ཆེ་ མང་ བ་ མི་འཁྲུགས་ སྙེད་ པོ་དེ། །
ཐམས་ཅད་རྣམ་པར་འཐོར་ཞིང་ཐ་དགུར་གྱེས་གྱུར་ཏེ། །ཞག་བདུན་འདས་ཀྱི་
བར་དུ་ཕན་ཚུན་ཕྲད་མ་གྱུར། །མཐོང་ནས་སྨྲས་པ་གལ་ཏེ་གསོན་ན་དགའ་ཞེས་
འཛེར། །ཤིང་གི་ལྷ་མོས་དེ་ཚེ་དེ་ལ་སྙིང་རྗེ་བྱས། །ཆུ་ཡི་བུམ་པ་ཐོགས་ཏེ་ནག་
པོའི་རྩ་ལག་གཏོར། །མྱུར་དུ་ལོངས་ལ་ཕྱི་ཤོལ་མ་བྱེད་སྐྱེན་དུ་སོང་། །བླ་མའི་
ཚིག་མ་མཉན་པས་དེ་ལྟར་གྱུར་པ་ཡིན། །བདུད་ཀྱིས་སྨྲས་པ། བདག་གི་བུ་ཡི་
སྙན་ཚིག་ཕན་པ་མ་མཉན་ཏེ། །སེམས་ཅན་ཤིན་ཏུ་དག་ལ་ཉེས་པ་བྱས་པས་
-318 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ན། །སྡུག་བསྔལ་འཇིགས་ཕོངས་མྱ་ངན་བརླག་དང་བརྙས་པ་དང༌། །ཅིར་མི་རུང་
བའི་སྒྲ་དང་དམག་ཉིད་བདག་གིས་ཐོབ། །ལྷ་མོས་སྨྲས་པ། མི་མཁས་གང་ཞིག་
ཉེས་པ་མེད་ལ་ཉེས་བྱེད་པ། །དེ་ནི་ཉེས་ དང༌ སྡུག་བསྔལ་བ་དང་ ཕོངས་ པ་
དང༌། །ཅིར་མི་རུང་ཞེས་བྱ་བའི་སྒྲ་དང་དམན་ཉིད་དང་། །བསད་དང་བཅིང་དང་
ཉེས་ པ་ དུ་ མ་ རྙེད་ པར་ འགྱུར། །ལྷ་དང་ལྷ་མིན་མཁའ་ ལྡིང་ མི་ཅི་ སྲིན་པོའི་
དབང་། །ཚངས་པ་བརྒྱ་བྱིན་གཞན་འཕྲུལ་འོག་མིན་བཅས་པ་དག །འདི་ལྟར་
ཁྱོད་ཀྱིས་འདི་འདྲའི་བདུད་ཀྱི་དཔུང་བཅོམ་པས། །འཇིག་རྟེན་དཔའ་བོ་རྒྱལ་
ཞེས་དེ་ཡིས་རྒྱལ་བ་བརྗོད། །རྒྱན་ཕྲན་ཆུན་པོ་ཟླ་བ་གདུགས་དང་རྒྱལ་མཚན་བ་
དན་འབུལ། །མེ་ཏོག་ཨ་ག་རུ་དང་རྒྱ་སྤོས་ཙན་དན་ཕྱེ་ཆར་འབེབས། །སིལ་སྙན་
དག་ཀྱང་རབ་ཏུ་དཀྲོལ་བར་བྱེད་ཅིང་ཚིག་བརྗོད་པ། །དཔའ་བོ་དག་ཚོགས་
རྒྱལ་རྣམས་ཁྱོད་ལ་དགའ་བ་མཛད་པར་གྱུར། །བསྟན་མཆོག་འདིར་ནི་བྱམས་
པས་གཡོན་ཅན་བདུད་ཀྱི་ཕྱོགས། །རྒྱ་ཆེན་ཕམ་མཛད་དཔའ་བོ་དོ་མེད་བྱང་ཆུབ་
བརྙེས། །ཞེས་གསུངས་པ་ལྟར་རོ། །དེ་ལྟར་ཐུབ་པའི་དབང་པོའི་ཕྱག་གཡས་ས་
གནོན་མཛད་པ་དེ་མཐོང་བ་ཙམ་གྱིས་བདུད་ཀྱི་བར་གཅོད་ལས་བཟློག་པར་
འགྱུར་ཞིང་། སྔར་བཤད་པ་ལྟར་གྱི་དོན་དེ་དག་ཡིད་ལ་བསམས་ནས་ཐུབ་པའི་
སྐུའི་རྣམ་པ་དེ་བསྒོམས་ན་ནི་འཇིག་རྟེན་གྱི་གདོན་མ་རུང་པ་དག་གིས་ཇི་ཙམ་
གླགས་བལྟས་ཀྱང་དེ་ལ་གླགས་ལྟ་མི་ནུས་ཤིང་། སྔོན་གྱི་ལས་ངན་པའི་མཐུ་
དག་ཀྱང་སྐུའི་རྣམ་པ་དེ་ཡིད་ལ་བསྒོམས་པས་ཞི་བར་གྱུར་ཏེ། བདུད་བཞིའི་
གཡུལ་ལས་ངེས་པར་རྒྱལ་བར་འགྱུར་རོ། །རྗེ་བདག་ཉིད་ཆེན་པོས་དགའ་ལྡན་
ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་བཏབ་ནས་འགྲོ་བའི་དོན་རྒྱ་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་པོ་མཛད་པ་ན་བདུད་རིགས་ཀྱི་འབྱུང་པོ་དག་གིས་མ་བཟོད་ནས་བར་དུ་
གཅོད་པའི་སྦྱོར་བ་སྣ་ཚོགས་བརྩམས་པའི་ཚེ་རྗེ་བདག་ཉིད་ཆེན་པོས་བྱང་ཆུབ་
ཀྱི་སེམས་སྒོམ་ཞིང་བཞུགས་པ་ན་སྟོན་པ་བླ་ན་མེད་པ་ཐུབ་པའི་དབང་པོ་ཕྱག་
གཡས་ས་གནོན་བདུད་འདུལ་གྱི་ཕྱག་རྒྱ་མཛད་པ་སྐུ་བལྟ་བས་ཆོག་མི་ཤེས་པ་
ཞིག་མངོན་སུམ་དུ་གཟིགས་པས་ནག་པོའི་ཕྱོགས་ཀྱི་འབྱུང་པོ་དེ་དག་ཐམས་
ཅད་དམག་འཕམ་མོ་ཞེས་སྐད་ངན་བཏོན་ཏེ་ཐལ་བ་རླུང་གིས་གཏོར་བ་བཞིན་དུ་
སྐད་ཅིག་ལ་འཐོར་ཏེ་བར་གཅོད་ཀྱི་མཚན་མ་ཐམས་ཅད་ཞི་བར་འགྱུར་པ་ལྟ་
བུའོ། །དེས་ན་རྒྱལ་བའི་བསྟན་པ་ལ་རབ་ཏུ་བྱུང་བ་རྣམས་ཀྱིས་ནི་རྐྱེན་ཅི་བྱུང་
ཡང་ བློ་སྣེ་མང་པོ་མི་བྱ་བར་སྟོན་པ་ཐུགས་ རྗེ་ ཅན་ གྱི་ སྐུའི་རྣམ་པ་ཡིད་ལ་
བསམས་ཏེ་གསོལ་བ་འདེབས་པ་ཉིད་མཆོག་ཏུ་བསྔགས་ཏེ། འདུལ་བ་ལུང་
ལས། སྟོན་པས་དགེ་སློང་དག ཁྱེད་ཅག་དགོན་པའམ་ནགས་ཀྱི་ཁྲོད་སོགས་སུ་
གནས་པའི་ཚེ། འཇིགས་པ་དང་སྤུ་ཟིངས་ཞེས་བྱེད་པ་བྱུང་ན། གཞན་མ་སེམས་
པ་ང་ཉིད་ཡིད་ལ་གྱིས་ཤིག །དེ་ལྟར་ན་འཇིགས་པ་དེ་མེད་པར་འགྱུར་རོ། །ཞེས་
བཀའ་སྩལ་ཏོ། །ཐུབ་པའི་དབང་པོའི་ཕྱག་གཡོན་མཉམ་བཞག་གི་སྟེང་ན་བདུད་
རྩིས་གང་བའི་ལྷུང་བཟེད་བསྣམས་པ་བསྒོམ་པར་བྱའོ། །ཕྱག་གཡོན་མཉམ་
བཞག་ མཛད་ པ་ ན་ གདུལ་ བྱ་ རྣམས་ ལ་ ཐབས་ ཀྱིས་ འདོམས་ པ་ སྟེ། ཁམས་
གསུམ་གྱི་འཁོར་བའི་བཙོན་ར་ནས་ཐར་བར་འདོད་པ་དང༌། སྐྱོན་ཀུན་ཟད།
ཡོན་ཏན་ཀུན་ལྡན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་པ་རྣམས་
ཀྱིས་དང་པོར་ལུས་གནད་ལེགས་པར་བཅས་ཏེ་དྲན་པ་ནང་དུ་བཞག་ནས་རང་གི་
རྒྱུད་ལ་བརྟགས་ཏེ་ཀུན་སློང་དག་པར་བྱས་ནས་དེ་བཞིན་གཤེགས་པའི་སྐུ་སྒོམ་
- 320 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་སོགས་བསམ་གཏན་སྒོམ་པ་ལ་འཇུག་པར་བྱ་བ་ཡིན་པས། རྐང་པ་རྡོ་རྗེ་སྐྱིལ་
ཀྲུང་དང་ལག་པ་མཉམ་བཞག་གི་ཕྱག་རྒྱ་དང༌། ལུས་དྲང་པོར་བསྲང་ཞིང་མིག་
སྣ་རྩེར་ཕབ་ནས་གང་བསྒོམ་པར་བྱ་བའི་དོན་རྣམས་བླ་མའི་མན་ངག་ལས་
འབྱུང་བ་བཞིན་སྒོམ་དགོས་སོ་ཞེས་འདོམས་ཕྱིར་ཞབས་རྡོ་རྗེ་སྐྱིལ་ཀྲུང་དང༌།
ཕྱག་གཡོན་མཉམ་བཞག་གི་ཕྱག་རྒྱ་མཛད་པ་ཡིན་ཞིང་། འདི་ལྟ་བུའི་སྐུའི་རྣམ་
པ་མཐོང་བ་ཙམ་གྱིས་གདོན་གྱི་གཡེང་བ་སོགས་སེམས་གཡེང་བའི་བར་ཆད་
ཐམས་ཅད་ཞི་ཞིང་ཚུལ་བཞིན་ཡིད་ལ་བྱས་ན་མྱུར་དུ་འབྲས་བུ་ཐོབ་པར་འགྱུར་
བ་ནི། རྒྱལ་པོ་གཟུགས་ཅན་སྙིང་པས་མཐའ་འཁོབ་ཀྱི་རྒྱལ་པོ་ཨུ་ཏྲ་ཡ་ན་ལ་
རས་བཟང་པོ་ལ་དེ་བཞིན་གཤེགས་པའི་སྐུ་བརྙན་བྲིས་པའི་མཐའ་སྐོར་དུ་རྟེན་
འབྲེལ་ལུགས་འབྱུང་ལུགས་ལྡོག་གི་ཚུལ་བྲིས་པ་བསྐུར་བས་རྒྱལ་པོ་ཨུ་ཏྲ་ཡ་
ནས་ དེ་ བཞིན་ གཤེགས་ པའི་ སྐུའི་ རྣམ་ པ་ དེ་ ལ་ བལྟས་ ནས་ ལུས་དྲང་པོར་
བསྲངས་རྐང་པ་རྡོ་རྗེ་སྐྱིལ་ཀྲུང་དང་ལག་པ་མཉམ་བཞག་གི་ཕྱག་རྒྱ་བྱས་ཏེ་དྲན་
པ་ནང་དུ་བཞག་ནས་རྟེན་འབྲེལ་ལུགས་འབྱུང་ལུགས་ལྡོག་གི་ཚུལ་ལ་བསམས་
པས་དེ་མ་ཐག་བདེན་པ་མཐོང་བ་ལྟ་བུའོ། །ཕྱག་ན་ལྷུང་བཟེད་བདུད་རྩིས་གང་
བ་བསྣམས་པ་ནི་སྟོན་པའི་རྗེས་སུ་རབ་ཏུ་བྱང་སྟེ་ལམ་ལ་ཚུལ་བཞིན་དུ་སློབ་པ་
རྣམས་ནམ་ཡང་འཚོ་བས་མི་ཕོངས་པར་བྱ་བའི་ཕྱིར་ཡིན་ནོ། །སྟོན་པའི་རྗེས་སུ་
རབ་ཏུ་བྱུང་བ་རྣམས་ནམ་ཡང་འཚོ་བས་མི་ཕོངས་པར་རྒྱལ་བ་ཉིད་ཀྱིས་ཞལ་
གྱིས་བཞེས་ཏེ། མདོ་ལས། ཁྱིམ་པའི་སྐྱེ་བོ་ཐམས་ཅད་ནི། །སེན་མོའི་སྟེང་དུ་
ཞིང་རྨོད་ཀྱང་། །ང་ཡི་རབ་ཏུ་བྱུང་བ་རྣམས། །འཚོ་བས་ཕོངས་པར་མི་འགྱུར་
རོ། །ཞེས་གསུངས་པ་ལྟར་རོ། །སྟོན་པ་ཐུབ་པའི་དབང་པོའི་གཡས་གཡོན་དུ་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འཕགས་པ་ཤཱ་རིའི་བུ་དང་། འཕགས་པ་མོའུ་འགལ་གྱི་བུ་གཉིས་ཕྱག་གཡས་ན་
འཁར་ གསིལ་དང་། གཡོན་ན་བདུད་ རྩིས་ གང་ བའི་ ལྷུང་བཟེད་བསྣམས་པ་
བཞེངས་ཏེ་བཞུགས་པ་བྲི་བ་དང་སྒོམ་པ་ནི་དགོས་པ་ཁྱད་པར་ཅན་དང་ལྡན་ཏེ།
གནས་བརྟན་ཆེན་པོ་འདི་གཉིས་བཞེངས་ཏེ་བཞུགས་པ་ནི་གནས་བརྟན་ཆེན་པོ་
འདི་གཉིས་སྙིང་རྗེ་ཤིན་ཏུ་ཆེ་བ་དང་། སྟོན་པའི་བཀའ་བཞིན་སྒྲུབ་པ་ལ་ནམ་
ཡང་གཡེལ་བ་མེད་པ་ཡིན་པས་སྟོན་པའི་བཀའ་བཞིན་དུ་འཁོར་རྣམ་པ་བཞི་ལ་
གདམས་ངག་འདོམས་པ་དང་། དུས་དུས་སུ་དམྱལ་བར་བྱོན་ནས་དམྱལ་བ་པ་
རྣམས་རྫུ་འཕྲུལ་གྱི་མཐུས་ཆར་སྤྲིན་ལས་བསིལ་བའི་ཆར་ཕབ་སྟེ་ཚ་དམྱལ་བ་
རྣམས་ཀྱི་ཚ་བའི་སྡུག་བསྔལ་ཞི་བར་བྱ་བ་དང་། གྲང་དམྱལ་བ་རྣམས་ལ་འོད་
ཟེར་མེའི་རེག་བྱ་ཅན་སྤྲོས་ཏེ་གྲང་བའི་སྡུག་བསྔལ་ཞི་བར་བྱས། ཆོས་བསྟན་ཏེ་
དམྱལ་བའི་གནས་ནས་འདོན་པར་མཛད་པ་དང༌། དེ་བཞིན་དུ་དུས་དུས་སུ་ཡི་
དྭགས་ཀྱི་གནས་དང༌། དུས་དུས་སུ་དུད་འགྲོའི་གནས་དང་དུས་དུས་སུ་མིའི་
གནས་གླིང་བཞི་སོ་སོར་བྱོན་ནས་དེ་དང་དེ་ནི་ཡོད་པའི་ སེམས་ཅན་རྣམས་
འདུལ་བར་མཛད་པ་དང༌། དུས་དུས་སུ་ལྷའི་གནས་རྣམས་སུ་བྱོན་ནས་ལྷ་རྣམས་
ལ་ཆོས་བསྟན་ཏེ་འདུལ་བར་མཛད་པ་སོགས། རིགས་དྲུག་གི་སེམས་ཅན་རྣམས་
ལ་ཐུགས་བརྩེ་བས་སོ་སོའི་གནས་སུ་བྱོན་ནས་སེམས་ཅན་གྱི་དོན་མཛད་པ་ལ་
ནམ་ཡང་སྐྱོ་བ་དང་ངལ་བ་མེད་དོ་ཞེས་མཚོན་པའི་ཕྱིར་དུ་བཞེངས་ཏེ་བཞུགས་
པ་དང་། སྟོན་པ་ཐུགས་རྗེ་ཅན་གྱི་བཀའ་དྲིན་དྲན་ཏེ་ཅི་ནུས་ཅི་འོས་སུ་བསྙེན་
བཀུར་བའི་ཕྱིར་ཡང་བཞེངས་ཏེ་བཞུགས་པ་ཡིན་ནོ། ། །
ཕྱག་ན་འཁར་གསིལ་བསྣམས་པ་ནི་གདུལ་བྱ་རྣམས་ལ་རྒྱལ་བའི་བསྟན་
- 322 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་རྣམས་ནི་འདི་ལྟར་རོ་ཞེས་བརྡ་མཚོན་པའི་ཕྱིར་ཡིན་ཏེ། འཁར་གསིལ་གྱིས་
རྒྱལ་བའི་བསྟན་པའི་སྙིང་པོ་ལམ་འབྲས་བུ་དང་བཅས་པ་མཚོན་པའི་ཕྱིར་རོ། །
དེ་ཇི་ལྟར་མཚོན་ཚུལ་ནི་འཁར་གསིལ་དུམ་བུ་གསུམ་དུ་ཡོད་པ་ནི་ལྷག་པ་ཚུལ་
ཁྲིམས་ཀྱི་བསླབ་པ་དང༌། ལྷག་པ་སེམས་ཀྱི་བསླབ་པ་དང་ལྷག་པ་ཤེས་རབ་ཀྱི་
བསླས་པ་གསུམ་མཚོན་པའི་བརྡ་ཡིན་ནོ། །བར་ཤིང་གསོམ་ལས་བྱས་པ་ནི་རྒྱལ་
བའི་བསྟན་པ་འདི་ལ་རབ་ཏུ་བྱུང་བའི་དགེ་སྦྱོང་རྣམས་གཤེ་ཡང་སླར་མི་གཤེ །
བརྡེགས་ཀྱང་སླར་མི་བརྡེག ཁྲོས་ཀྱང་སླར་མི་ཁྲོ། མཚང་བྲུས་ཀྱང་སླར་མཚང་
མི་འབྲུ་བ་སྟེ། དགེ་སྦྱོང་གི་ཆོས་བཞི་ལ་གནས་པར་བྱ་དགོས་པས་སེམས་ཡང་
ཞིང་འཇམ་པ་དང་གཡོ་སྒྱུའི་ཡ་ཡོ་མེད་པ་ཞིག་དགོས་སོ་ཞེས་མཚོན་པའི་བརྡ་
ཡིན་ནོ། །འཁར་གསིལ་གྱི་མ་རྩེར་རྒྱ་མདུད་ཡོད་པ་ནི་བསྟན་པ་འདི་ལ་རབ་ཏུ་
བྱུང་བའི་དགེ་སྦྱོང་རྣམས་ཀྱིས་ཐོག་མར་དལ་འབྱོར་རྙེད་དཀའ། ནམ་འཆི་ཆ་
མེད། ལས་འབྲས་བསླུ་མེད་བསམས་ནས་ཡིད་ཆེས་ཀྱི་དད་པ་བརྟན་པོས་སྡིག་
སྤོང་དགེ་སྒྲུབ་ལ་འབད་དེ་ངན་སོང་གི་སྒོ་ཁེགས་པ་ཞིག་དགོས་སོ་ཞེས་ངན་སོང་
གི་ སྒོ་ གཅོད་ པ་ མཚོན་ པའི་ བརྡ་ ཡིན་ནོ། །འཁར་ གསིལ་ གྱི་ སྨད་ ལ་ བདུན་
གཞོགས་ཡོད་པ་ནི། སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གིས་
རྒྱུད་བསྐུལ་ནས་ལམ་བསླབ་པ་གསུམ་ཚུལ་བཞིན་ཉམས་སུ་བླངས་པ་ལས།
དྲན་པ་ཡང་དག་བྱང་ཆུབ་ཀྱི་ཡན་ལག །ཆོས་རབ་ཏུ་རྣམ་འབྱེད་ཡང་དག་བྱང་
ཆུབ་ཀྱི་ཡན་ལག །བརྩོན་འགྲུས་ཡང་དག་བྱང་ཆུབ་ཀྱི་ཡན་ལག །དགའ་བ་ཡང་
དག་བྱང་ཆུབ་ཀྱི་ཡན་ལག །ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག །
ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག །བཏང་སྙོམས་ཡང་དག་བྱང་ཆུབ་
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཀྱི་ཡན་ལག་སྟེ་བྱང་ཆུབ་ཀྱི་ཡན་ལག་བདུན་པོ་དེ་ཐོབ་པར་འགྱུར་རོ། །ཞེས་
མཚོན་པའི་བརྡའོ། །འཁར་གསིལ་གྱི་སྟོད་ལ་བརྒྱད་གཞོགས་ཡོད་པ་ནི། ཡང་
དག་པའི་ལྟ་བ། ཡང་དག་པའི་རྟོག་པ། ཡང་དག་པའི་ངག །ཡང་དག་པའི་ལས་
ཀྱི་མཐའ། ཡང་དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་དྲན་པ།
ཡང་དག་པའི་ཏིང་ངེ་འཛིན་ཏེ་འཕགས་ལམ་ཡན་ལག་བརྒྱད་པོ་དེ་མཚོན་པའི་
བརྡ་ཡིན་ནོ། །རྩེ་མོར་རྭ་ཆེན་བཞི་ཡོད་པ་ནི་རྒྱལ་བའི་བསྟན་པ་ལ་རབ་ཏུ་བྱུང་
བ་རྣམས་ཀྱིས་གང་བསམ་པར་བྱ་བ་ནི་ཀུན་ནས་ཉོན་མོངས་ཕྱོགས་ཀྱི་ཆོས་
རྣམས་སྡུག་བསྔལ་བདེན་པ་དང་ ཀུན་འབྱུང་བདེན་པ་གཉིས་སུ་བསྡུས། རྣམ་
བྱང་ཕྱོགས་ཀྱི་ཆོས་ཐམས་ཅད་འགོག་བདེན་དང་ལམ་བདེན་གཉིས་སུ་བསྡུས་
ཏེ། ཚོགས་ལམ་ནས་བཟུང་རྡོ་རྗེ་ལྟ་བུའི་ཏིང་ངེ་འཛིན་གྱི་བར་གྱི་ལམ་ཐམས་
ཅད་དམིགས་ཡུལ་བདེན་པ་བཞི་ལ་དམིགས་ནས་བསྐྱེད་དགོས་སོ་ཞེས་དམིགས་
ཡུལ་བདེན་པ་བཞི་མཚོན་པའི་བརྡ་ཡིན་ནོ། །ར་རེ་རེར་ཨ་ལུང་གསུམ་གསུམ་སྟེ་
ཨ་ ལུང་བཅུ་གཉིས་ཡོད་པ་ནི། མ་རིག་པ། འདུ་བྱེད། རྣམ་པར་ཤེས་པ། མིང་
དང་གཟུགས། སྐྱེ་མཆེད་དྲུག །རེག་པ། ཚོར་བ། སྲེད་པ། ལེན་པ། སྲིད་པ། སྐྱེ་
བ། རྒ་ཤི་སྟེ་རྟེན་འབྲེལ་ཡན་ལག་བཅུ་གཉིས་མཚོན་པའི་བརྡ་ཡིན་ནོ། །འདི་ལ་
གང་བཟློག་པས་རྒ་ཤི་ལྡོག་པ་ནས་གང་བཟློག་པས་མ་རིག་པ་ལྡོག་པའི་བར་
རྟེན་འབྲེལ་ལུགས་ལྡོག་གི་ཚུལ་བཅུ་གཉིས་ཀྱང་ཡོད་དོ། །འཁར་གསིལ་གྱི་སྟོད་
སྨད་ གཉིས་ ལ་ བར་ ཤིང་ འཇུག་ པའི་ སྦུབས་ སྟོང་ གཉིས་ ཡོད་ པ་ ནི་ གང་ ལ་
དམིགས་ནས་སྒྲིབ་པ་དག་པར་འགྱུར་བའི་དམིགས་པ་མཐར་ཐུག་ཆོས་ཀྱི་བདག་
མེད་དང་གང་ཟག་གི་བདག་མེད་གཉིས་མཚོན་པའི་བརྡ་ཡིན་ནོ། །སྟོད་སྨད་ཀྱི་
-324 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྦུབས་སྟོང་གཉིས་ལ་བར་ཤིང་བཅུག་སྟེ་ཟུང་དུ་འབྲེལ་བ་ནི་རྒྱལ་བའི་བསྟན་པ་
ལ་རབ་ཏུ་བྱུང་བ་རྣམས་ཀྱིས་ཐབས་དང་ཤེས་རབ་ཟུང་དུ་འབྲེལ་བ་ལ་བསླབ་
དགོས་སོ་ཞེས་ཐབས་ཤེས་ཟུང་འབྲེལ་མཚོན་པའི་བརྡ་ཡིན་ནོ། །བར་ཤིང་གི་
སྟེང་ནས་འདྲེད་པས་དཀྲི་བ་ནི་གང་ཉམས་སུ་བླང་བར་བྱ་བ་བསླབ་པ་གསུམ་
གྱིས་བསྡུས་པའི་ལམ་དེ་དག་ཐམས་ཅད་ཀྱང་ཕྱོགས་རེ་དང་ཡ་བྲལ་དུ་མ་སོང་
བར་ཟུང་འབྲེལ་དུ་བྱ་བ་ཞིག་དགོས་སོ་ཞེས་མཚོན་པའི་བརྡ་ཡིན་ནོ། །སྟེང་དུ་
མཆོད་རྟེན་གཉིས་ཡོད་པ་ནི་ཐབས་ཤེས་ཟུང་འབྲེལ་གྱི་ལམ་སྔར་བཤད་པ་དེ་
ལྟར་ཉམས་སུ་བླངས་པ་ལས་འབྲས་བུ་གཟུགས་སྐུ་དང་ཆོས་སྐུ་གཉིས་ཐོབ་བོ་
ཞེས་སྐུ་གཉིས་མཚོན་པའི་བརྡ་ཡིན་ནོ། །མཆོད་རྟེན་ནི་རྒྱལ་བའི་ཐུགས་ཀྱི་རྟེན་
དུ་བཤད་པས་མཚོན་དོན་ཁྱད་པར་ཅན་ཡོད་དེ་ཐོག་མར་དགེ་བ་བཅུ་ལ་གནས་
ཏེ་ཐར་པ་ཆ་མཐུན་གྱི་དགེ་རྩ་བསྐྱེད་དགོས་པ་རྨང་དགེ་ས་འཛིན་གྱིས་མཚོན་
ཞིང་། དེའི་སྟེང་དུ་དྲན་པ་ཉེར་གཞག་ནས་བཟུང་འཕགས་ལམ་བརྒྱད་ཀྱི་བར་
བྱང་ ཕྱོགས་ སོ་བདུན་ དང༌། ལམ་ལྔ་ས་བཅུ་རྣམས་ ཇེ་མཐོ་ཇེ་མཐོར་བགྲོད་
དགོས་པ་དང༌། ས་བཅུ་མཐར་ཕྱིན་ནས་རྣམ་པ་ཐམས་ཅད་མཁྱེན་པའི་ཡེ་ཤེས་
དང་དེའི་རྟེན་གཟུགས་ཀྱི་སྐུ་གཉིས་ཐོབ་ནས་གདུལ་བྱ་ལ་ཆོས་འཁོར་བསྐོར་བ་
དང། འཕྲིན་ལས་ ཉི་ཟླའི་འོད་ཀྱིས་གདུལ་བྱའི་བློ་མུན་སེལ་བ་དང༌། ཐུགས་
རྗེའི་གདུགས་ཀྱིས་འགྲོ་ཀུན་སྡུག་བསྔལ་ལས་སྐྱོབ་པའི་བར་ས་ལམ་འབྲས་བུ་
འཕྲིན་ལས་དང་བཅས་པ་མཚོན་པ་ཡིན་ནོ། །འཁོར་ལོ་གསུམ་ནི་འབྲས་བུ་བྱང་
ཆུབ་ཐོབ་ནས་ཆོས་འཁོར་རིམ་པ་གསུམ་བསྐོར་བའི་བརྡ་ཡིན་ནོ། །ལྕགས་ཀྱུ་ནི་
དང་པོར་ལམ་ལ་འཇུག་པའང་སྙིང་རྗེས་བསྐུལ་ནས་འཇུག་ཅིང་ཉམས་ལེན་དེས་
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བཟུང་ནས་བྱེད། མཐར་བྱང་ཆུབ་ཐོབ་ནས་འགྲོ་བའི་དོན་མཛད་པ་ཐམས་ཅད་
སྙིང་རྗེ་ཆེན་པོའི་མཐུས་མཛད་པ་ཡིན་པས་ཐུགས་རྗེས་འགྲོ་བ་འདྲེན་པ་མཚོན་
པའི་བརྡ་ཡིན་ནོ། །ཡང་ཨ་ལུང་བཅུ་གཉིས་འབྲས་བུ་ལ་སྦྱར་ན་བྱང་ཆུབ་ཐོབ་
ནས་ཆོས་འཁོར་བསྐོར་བའི་ཚེ་གང་བསྟན་པར་བྱ་བའི་ཆོས་དེ་ལ་གསུང་རབ་
ཡན་ ལག་ བཅུ་ གཉིས་ ཡོད་དོ་ཞེས་ མཚོན་ པའི་བརྡ་ ཡིན་ནོ། །དེ་ ལྟར་ འཁར་
གསིལ་གྱིས་རྒྱལ་བའི་བསྟན་པ་ལ་ཞུགས་པ་རྣམས་ཀྱིས་ཉམས་སུ་བླང་བྱའི་
ལམ་དང༌། ཉམས་སུ་བླངས་པའི་འབྲས་བུ་བྱང་ཆུབ་འཕྲིན་ལས་དང་བཅས་པ་
མཚོན་པ་ཡིན་པས་གདུལ་བྱ་རྣམས་ལ་རྒྱལ་བའི་བསྟན་པ་ལ་ཞུགས་པ་རྣམས་
ཀྱིས་བདུད་དང་སྡིག་གྲོགས་ཀྱི་དབང་དུ་མ་སོང་བར་རྒྱལ་བ་དགྱེས་པའི་ལམ་
ཚང་ལ་མ་ནོར་བ་ལ་སློབ་ཚུལ་འདི་ལྟར་བྱ་དགོས་སོ་ཞེས་འདོམས་པའི་ཕྱིར་
གནས་བརྟན་ཆེན་པོ་འདི་གཉིས་ཀྱིས་འཁར་གསིལ་ཕྱག་ཏུ་བསྣམས་ནས་གདུལ་
བྱ་རྣམས་ལ་སྟོན་པར་བྱེད་པ་ཡིན་ནོ། །
ལྷུང་བཟེད་བདུད་རྩིས་གང་བ་ཕྱག་ཏུ་བསྣམས་པ་ནི་རྒྱལ་བའི་བསྟན་པ་
འདི་ལ་རབ་ཏུ་བྱུང་བ་རྣམས་ཀྱིས་ཟས་ཁམ་གཅིག་རྙེད་པ་ཡན་ཆད་བདེ་ལེགས་
ཐམས་ཅད་སྟོན་པའི་བཀའ་དྲིན་ལས་བྱུང་བ་ཡིན་པས་སྟོན་པའི་བཀའ་དྲིན་རྗེས་
སུ་དྲན་པའི་སྒོ་ནས་ཅི་འབྱོར་བའི་ཕུད་ཀྱིས་སྟོན་པ་ལ་མཆོད་པར་བྱ་དགོས་སོ་
ཞེས་འདོམས་པ་དང༌། སྟོན་པའི་རྗེས་འཇུག་རྣམས་འཚོ་བས་མི་ཕོངས་པའི་ཕྱིར་
ཡང་མཛད་པ་ཡིན་ནོ། །དེ་ནས་གནས་བརྟན་བཅུ་དྲུག་སོ་སོའི་ཕྱག་མཚན་གྱི་
བྱུང་བ་དང་དགོས་དོན་བཤད་པ་ལ། གནས་བརྟན་ཆེན་པོ་ཡན་ལག་འབྱུང་ནི།
གངས་རི་ཆེན་པོ་ཏི་སེ་ལ། །འཕགས་པ་གནས་བརྟན་ཡན་ལག་འབྱུང་། །དགྲ་
- 326 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
བཅོམ་སྟོང་དང་སུམ་བརྒྱས་བསྐོར། །སྤོས་ཕོར་རྔ་ཡབ་འཛིན་ཕྱག་འཚལ། །ཞེས་
བསྔགས་པ་གནས་བརྟན་ཆེན་པོ་འདིའི་བཞུགས་གནས་ཀྱི་བྱུང་བ་ནི་འོག་ཏུ་
འཆད་ཅིང་། ཕྱག་མཚན་ནི་ ཕྱག་གཉིས་ཐལ་མོ་སྦྱར་བའི་བར་ན་ སྤོས་ ཕོར་
བསྣམས་ ཤིང༌། མཆན་ ཁུང་ གཡོན་ན་ རྔ་ ཡབ་ དཀར་ པོ་ བསྣམས་ཏེ། གནས་
བརྟན་ཆེན་པོ་འདི་སྤོས་ངད་ལྡང་བའི་རི་ལ་བསམ་གཏན་ལ་མཉམ་པར་འཇོག་ཏུ་
བྱོན་པའི་ཚེ་འཛམ་བུ་གླིང་གི་གནས་ཁྱད་པར་ཅན་གངས་རི་ཆེན་པོ་ཏི་སེ་དང་
སྤོས་ངད་ལྡང་རི་དང་མ་དྲོས་པའི་མཚོ་ཆེན་པོ་རྣམས་ལ་གནས་པའི་ལྷ་དང་ཀླུ་
དང་གནོད་སྦྱིན་ཆེན་པོ་དཔག་ཏུ་མེད་པ་ལ་ཆོས་བཤད་ནས་འགའ་ཞིག་ནི་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་ལ་དཀོད། འགའ་
ཞིག་ནི་རང་རྒྱལ་གྱི་ལམ་ལ་བཀོད། འགའ་ཞིག་ནི་ཉན་ཐོས་ཀྱི་ལམ་ལ་བཀོད།
སེམས་ཅན་བགྲང་བ་ལས་འདས་པ་ཞིག་ཐར་པ་ཆ་མཐུན་གྱི་དགེ་རྩ་ལ་བཀོད།
ཐ་ན་ཞལ་མཐོང་བ་དང་གསུང་ཐོས་པ་ཐམས་ཅད་མཐོ་རིས་སུ་ངེས་པའི་དགེ་
བའི་རྩ་བ་ལ་བཀོད་པ་ན་ལྷ་དང་ཀླུ་ལ་སོགས་པ་དཀར་ཕྱོགས་སྐྱོང་བ་དེ་རྣམས་
ཀྱིས་མཆོད་པའི་དངོས་པོ་མཐའ་ཡས་པས་མཆོད་ཅིང་། ལྷག་པར་བསིལ་ཡབ་ཏུ་
རྔ་ཡབ་མང་པོ་ཕུལ་ཞིང་། ལྷ་མ་ཡིན་དང་། གནོད་སྦྱིན་དད་པ་ཅན་རྣམས་ཀྱིས་
སྤོས་དྲི་ཞིམ་པ་སྣོད་དང་བཅས་མང་དུ་ཕུལ་བ་ན་གནས་བརྟན་ཆེན་པོ་ཡན་ལག་
འབྱུང་གིས་རྔ་ཡབ་རྣམས་རྔ་ཡབ་གཅིག་ཏུ་བྱིན་གྱིས་བརླབས། སྤོས་ཕོར་རྣམས་
ཀྱང་སྤོས་ཕོར་གཅིག་ཏུ་བྱིན་གྱིས་བརླབས་ཏེ་ཕྱག་མཚན་དུ་བཞེས་ནས། ཕྱག་ན་
བསྣམས་པའི་སྤོས་ཕོར་དེ་གང་གིས་མཐོང་བ་དང་། དེ་ལ་རེག་པ་དང་། དེའི་
སྦོས་ཀྱི་དྲི་ཚོར་བ་རྣམས་ལ་ཚུལ་ཁྲིམས་རྣམ་པར་དག་པ་འདི་ཕྱོགས་བཅུར་འཕྲོ་
327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་འབྱུང་བ་དང་། སུས་མཐོང་ཡང་ཡིད་དུ་འོང་བ་དང་། ནད་དང་སྡུག་བསྔལ་མི་
འབྱུང་བ་དང་། ནད་དང་སྡུག་བསྔལ་སྔར་ཡོད་རྣམས་ཀྱང་སྤོས་ཕོར་དེའི་སྤོས་
ཀྱིས་དྲི་ཚོར་བ་ཙམ་གྱིས་ཞི་བར་འགྱུར་བ་སོགས་སྤོས་ཕོར་དེ་མཐོང་ཐོས་དྲན་
རེག་ ཐམས་ ཅད་ ཕན་ བདེ་ ལ་ འགོད་ ནུས་ པར་ བྱིན་ གྱིས་ བརླབས། ཕྱག་ན་
བསྣམས་པའི་རྔ་ཡབ་དཀར་པོ་དེ་ལས་མཆོད་པའི་སྤྲིན་གྱི་ཚོགས་སྤྲོས་ཏེ་ཕྱོགས་
བཅུའི་སངས་རྒྱས་དང་བྱང་ཆུབ་སེབས་དཔའ་ཐམས་ཅད་མཆོད་པའི་སྤྲིན་ཆེན་
པོས་མཉེས་པར་བྱ་བ་དང་། ཕྱག་གི་རྔ་ཡབ་དེ་མཐོང་བ་དང་དེ་ལ་རེག་པ་ཐམས་
ཅད་རྩ་ཉོན་དྲུག་དང་ཉེ་ཉོན་ཉི་ཤུ་ས་བོན་དང་བཅས་པ་ཞི་ནས་ཐར་པའི་ལམ་དུ་
ངེས་པར་མཛད་པ་དང་། ལུས་དང་སེམས་ཀྱི་ནད་དང་སྡུག་བསྔལ་ཐམས་ཅད་
ལས་མྱུར་དུ་ཐར་པར་འགྱུར་བར་བྱིན་གྱིས་བརླབས་པས་ན་གནས་བརྟན་ཆེན་པོ་
འདིའི་སྐའི་རྣམ་པ་ཡིད་ལ་དྲན་པ་དང་ཕྱག་མཚན་འདི་གཉིས་མཐོང་བ་དང་ཡིད་
ལ་དྲན་ཏེ་གསོལ་བ་འདེབས་པ་ནི་ཕན་ཡོན་ཤིན་ཏུ་ཆེའོ། །གནས་བརྟན་ཆེན་པོ་
འདི་ཕྱག་མཚན་གྱི་བྱུང་བ་དང་ཕན་ཡོན་དེ་ལྟར་ཡོད་པ་ནི་བྱམས་པ་ལུང་བསྟན་
པའི་མདོ་ལས་ གསུངས་ཏེ། མདོ་དེ་ཉིད་ལས་གནས་བརྟན་ཆེན་པོ་ཡན་ ལག་
འབྱུང་གིས་གདུལ་བྱའི་དབངགིས་སྤོས་ངད་ལྡང་ལ་བསམ་གཏན་ལ་མཉམ་པར་
འཇོག་ཏུ་བྱོན་པའི་ཚེ། དེའི་ལྷ་དང་ལྷ་མ་ཡིན་དང་གནོད་སྦྱིན་ཆེན་པོ་དཔག་ཏུ་
མེད་པ་ཐར་པ་ལ་བཀོད་པས། ལྷ་རྣམས་ཀྱིས་བསིལ་ཡབ་ཀྱི་རྔ་ཡབ་ཕུལ། ལྷ་
མ་ ཡིན་ དང༌ གནོད་ སྦྱིན་ གྱིས་ སྤོས་ དྲི་ ཞིམ་ པོ་ སྣོད་ དང་ བཅས་ པ་ ཕུལ་ ཏེ།
འཕགས་ པའི་ སྤོས་ ཕོར་དེ་གང་ གིས་ མཐོང་ རེག་དྲི་ཚོར་བ་ ཐམས་ ཅད་ ཚུལ་
ཁྲིམས་ཀྱི་དྲིས་ཕྱོགས་བཅུར་ཁྱབ་པ་འབྱུང་བ་དང་། ལྷ་མི་ཐམས་ཅད་ཀྱི་ཡིད་དུ་
- 328 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འོང་བ་དང་། ཡིད་འཕྲོག་པ་དང་། ནད་དང་ སྡུག་བསྔལ་ཞི་བ་ལ་སོགས་པའི་
ཡོན་ཏན་དུ་མ་དང་ལྡན་པ་དང་། རྔ་ཡབ་ལས་ཕྱོགས་བཅུའི་སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ལ་མཆོད་པ་སྣ་ཚོགས་དཔག་ཏུ་མེད་པ་འབྱུང་བ་
དང༌། རྔ་ཡབ་དེ་སེམས་ཅན་གང་ལ་རེག་པ་དང་། དེ་གང་གིས་མཐོང་བ་ཐམས་
ཅད་ཀྱི་རྩ་བའི་ཉོན་མོངས་པ་དྲུག་དང༌། ཉེ་བའི་ཉོན་མོངས་པ་ཉི་ཤུ་ས་བོན་དང་
བཅས་པ་ཞི་བ་དང་། ལུས་སེམས་ཀྱི་ནད་དང་སྡུག་བསྔལ་ཐམས་ཅད་ལས་ཐར་
བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་རོ། །ཞེས་གསུངས་སོ། །
བྱམས་པ་ལུང་བསྟན་པའི་མདོ་ཞེས་བྱ་བ་འདི་ནི་སྔོན་དུས་རྒྱ་ནག་ཏུ་གནས་
བརྟན་བཅུ་དྲུག་རྒྱལ་པོས་སྤྱན་དྲངས་པའི་ཚེ་གནས་བརྟན་རྣམས་ཀྱིས་དབྱར་
གནས་ ཀྱི་ སྐབས་ རྒྱལ་ པོ་ འཁོར་ བཅས་ ལ་ བྱམས་ པ་ ལུང་ བསྟན་ པའི་ མདོ་
གསུངས་ཞེས་འབྱུང་ཞིང་། ཀླུ་མེས་ ཀྱིས་རྒྱ་ནག་ཏུ་ཕེབས་ནས་གནས་བརྟན་
རྣམས་ ཀྱི་ སྐུ་འབག་དང་། བྱམས་པ་ལུང་བསྟན་པའི་མདོ། གནས་བརྟན་ སྤྱན་
དྲང་བའི་ཡི་གེ་བཅས་བསྣམས་ནས་བོད་དུ་ཕེབས་ཤིང་། སྔོན་དུས་ཡི་གེ་དར་
བར་ཡོད་ཚུལ་སྣང་ཡང་དེང་སང་འདིའི་དཔེ་མ་རྙེད་ཅིང་སྔོན་གྱི་མཁས་པ་མང་
པོས་གནས་བརྟན་ཕྱག་མཆོད་ཀྱི་ཡི་གེར་ལུང་དྲངས་པ་རྣམས་འདིར་བཀོད་པ་
ཡིན་ལ། ཆོས་ རྗེ་བུ་སྟོན་རིན་པོ་ཆེས་བཀའ་འགྱུར་ གྱི་དཀའ་ཆག་ཆེན་མོར།
བྱམས་པ་ལུང་བསྟན་པ་དཔལ་བརྩེགས་ཀྱི་འགྱུར་ལ་ཤོ་ལོ་ཀ་བརྒྱ། སྔར་འགྱུར་
ངེས་པ་དེ་ལྟ་མ་རྙེད་གསུངས་ཏེ། བྱམས་པ་ལུང་བསྟན་པ་ཞེས་བྱ་བ་རྒྱ་གར་གྱི་
མཁན་པོ་ཛི་ན་མ་ཏྲི་དང་། ལོ་ཙཱ་བ་བན་དེ་དཔལ་བརྩེགས་ཀྱིས་བསྒྱུར་བ་ཚིགས་
བཅད་མ་ཤོ་ལོ་ཀ་བརྒྱ་དང་བརྒྱད་ཚིག་རྐང་གཉིས་ཡོད་པ་ཞིག་བཀའ་འགྱུར་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བྲིས་མ་རྙིང་པ་འགའ་ཞིག་ཏུ་འགྱུར་ཞིང་། མཆིམས་ནམ་མཁའ་གྲགས་ ཀྱིས་
མཛད་པའི་གནས་བརྟན་ཕྱག་མཆོད་དང་། འགྲོ་མགོན་ཆོས་རྒྱལ་འཕགས་པས་
མཛད་ པའི་ གནས་ བརྟན་ ཕྱག་མཆོད། ཐམས་ ཅད་ མཁྱེན་ པ་ ལྔ་ པ་ ཆེན་ པོས་
མཛད་པའི་ཕྱག་མཆོད་རྒྱལ་བསྟན་འཛད་མེད་སོགས་སུ་གནས་བརྟན་རྣམས་ཀྱི་
ཕྱག་མཚན་གྱི་བྱུང་བ་དང༌། ཕན་ཡོན་སྟོན་པ་བྱམས་པ་ལུང་བསྟན་པའི་མདོ་ཞེས་
འབྱུང་བ་འདི་ནི་སྔ་མ་དེ་དང་མགོ་གཅིག་ཅིང་། བདག་གིས་མ་མཐོང་བས་རྒྱ་
ཆེན་མང་དུ་ཐོས་པའི་མཁས་པ་རྣམས་ཀྱིས་བརྩད་དཔྱད་པར་བྱའོ། །གཞན་ཡང་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་མཆོད་པའི་
སྤྲིན་རྒྱ་མཚོ་སྣ་ཚོགས་ཀྱིས་ཡུན་རིང་ལ་རྒྱ་ཆེ་བར་མཆོད་པར་འདོད་པ་དང༌།
ལྷག་པ་ཚུལ་ཁྲིམས་ཀྱི་བསླབ་པ་འཕེལ་བར་འདོད་པ་དང་། ལྷག་པ་སེམས་ཀྱི་
བསླབ་པ་བརྟན་པར་བྱ་བ་དང༌། ལྷག་པ་ཤེས་རབ་ཀྱི་བསླབ་པ་རྟོགས་པར་
འགྱུར་བ་དང༌། དེ་བཞིན་གཤེགས་པ་རྣམས་ཀྱིས་རྨི་ལམ་དུ་ལུང་བསྟན་པ་ཐོབ་
པར་འདོད་པས་གནས་བརྟན་ཆེན་པོ་ཡན་ལག་འབྱུང་ཕྱག་གཉིས་སྤོས་ཕོར་དང་
རྔ་ཡབ་འཛིན་པ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་དོན་
དེ་དག་འགྲུབ་པར་གསུངས་སོ། །
དྲང་སྲོང་རི་ཡི་ངོས་ཤེལ་ན། །འཕགས་པ་གནས་བརྟན་མ་ཕམ་པ། །དགྲ་
བཅོམ་ བརྒྱ་ ཕྲག་ གཅིག་ གིས་བསྐོར། །ཕྱག་ གཉིས་མཉམ་བཞག་མཛད་ ཕྱག་
འཚལ། །ཞེས་བསྔགས་པ། འཕགས་པའི་གནས་བརྟན་ཆེན་པོ་མ་ཕམ་པ་ཕྱག་
གཉིས་མཉམ་བཞག་གི་ཕྱག་རྒྱ་མཛད་པ་ནི། སྨོན་ལམ་གྱི་མཐུས་ཕྱག་རྒྱ་མཐོང་
བའི་སེམས་ཅན་རྣམས་ལ་གནས་སྐབས་དང་མཐར་ཐུགས་གི་ཕན་བདེ་བླ་ན་
- 330 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
མེད་པ་སྟེར་བར་བྱ་བའི་ཕྱིར་མཛད་པ་ཡིན་ཏེ། གནས་བརྟན་ཆེན་པོ་མ་ཕམ་
པའི་ཕྱག་གཉིས་མཉམ་བཞག་གི་ཕྱག་རྒྱ་མཛད་པ་དེ་གང་གིས་མཐོང་བ་དང་།
དེ་ལ་རེག་པ་དང་། ཕྱག་རྒྱ་དེ་ཡིད་ལ་བྱས་པ་ཐམས་ཅད་ཀྱི་ཚུལ་ཁྲིམས་རྣམ་
པར་དག་པར་འགྱུར་བ་དང་། ཏིང་ངེ་འཛིན་དཔག་ཏུ་མེད་པ་ཐོབ་པར་འགྱུར་བ་
དང་། ཤེས་རབ་བླ་ན་མེད་པ་ཐོབ་པར་འགྱུར་བ་དང༌། གནས་སྐབས་སུ་སྙན་
པའི་གྲགས་པ་རྒྱས་པར་འགྱུར་བ་ལ་སོགས་པ་ཕན་ཡོན་དཔག་ཏུ་མེད་པ་འབྱུང་
བར་བྱམས་པ་ལུང་བསྟན་པའི་མདོ་ལས་གསུངས་ཏེ། མདོ་དེ་ཉིད་ལས་གནས་
བརྟན་ཆེན་པོ་མ་ཕམ་པའི་ཕྱག་མཉམ་པར་བཞག་པའི་ཡོན་ཏན་ནི། གདུལ་བྱ་
གང་གིས་མཐོང་བ་དང་རེག་པ་དང་ཡིད་ལ་བྱས་པ་དེའི་ཚུལ་ཁྲིམས་ཀྱི་ཕུང་པོ་
རྣམ་པར་དག་པ་དང་འཕེལ་བ་དང་དཔལ་ཆེན་པོ་དཔག་ཏུ་མེད་པ་ཐོབ་པ་དང་
གྲགས་པ་སྙན་པར་ཕྱོགས་བཅུར་གྲགས་པ་དང་ཏིང་ངེ་འཛིན་བརྒྱ་སྟོང་གྲངས་
མེད་པ་དང་ལྡན་པར་འགྱུར་བ་ལ་སོགས་པའི་ཡོན་ཏན་དུ་མ་དང་ལྡན་པར་
འགྱུར་རོ། །ཞེས་གསུངས། གཞན་ཡང་སེམས་ཅན་ཐམས་ཅད་ཐེག་པ་ཆེན་པོའི་
གང་ཟག་དང༌། ཆོས་ཐམས་ཅད་ལ་མི་ཕྱེད་པའི་དད་པ་དང་། ཕྱིར་མི་ལྡོག་པའི་
བརྩོན་འགྲུས་དང༌། མ་ཞུམ་པའི་སྙིང་སྟོབས་དང་། རྗེས་སུ་འཇུག་པའི་བསྒྲུབ་པ་
དང་ལྡན་པར་འདོད་པ་དང། ཡུལ་ཕྱོགས་གང་དུ་བདག་ཉིད་འདུག་པ་དེར་རིའི་
ལྷ་དང་སའི་ལྷ་དང་ཆུའི་ལྷ་དང་མེའི་ལྷ་དང་རླུང་གི་ལྷ་དང་ཤིང་གི་ལྷ་དང་ནགས་
ཀྱི་ལྷ་དང་ཚལ་གྱི་ལྷ་དང་ཀླུ་དང་གནོད་སྦྱིན་དང་འབྱུང་པོ་དང་ཡི་དྭགས་ལ་
སོགས་པ་ནག་པོ་གདུག་པའི་བསམ་པ་ཅན་ཐམས་ཅད་རང་བཞིན་གྱིས་དུལ་བ་
དང་ཞི་བར་འདོད་པ་དང༌། རྨི་ལམ་ངན་པ་དང་མཚན་མ་ངན་པ་དང་ལྟས་ངན་པ་
- 331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
དང་ལྕེ་འབབ་པ་དང་བྱུར་དང་པྲ་ངན་པ་དང་བྲམ་ཟེའི་དམོད་པ་དང་མངོན་སྤྱོད་
ཀྱི་ལས་བཟློག་པར་འདོད་པ་དང་། གཟའ་དང་སྐར་མ་ངན་པ་དང་ཀེག་དང་མ་
མོའི་བྱད་དང་གཤིན་རྗེའི་འཁྲུལ་འཁོར་དང་ལྷ་མ་སྲིན་སྡེ་བརྒྱད་ཀྱི་གདུག་རྩུབ་
དང་གདོན་བཅོ་བརྒྱད་ལ་སོགས་པ་ནག་པོའི་ཕྱོགས་ཐམས་ཅད་རང་བཞིན་གྱིས་
ཞི་སྟེ་ཡུལ་ཕྱོགས་སུ་བཀྲ་ཤིས་དང་གཟི་བརྗིད་ཆགས་པ་དང་ལོ་ཏོག་རྒྱས་པ་དང་
གཏམ་སྙན་པ་ཐོས་པར་འདོད་པས་གནས་བརྟན་ཆེན་པོ་མ་ཕམ་པ་ཕྱག་གཉིས་
མཉམ་བཞག་ གི་ ཕྱག་ རྒྱ་ མཛད་ པ་ བསྒོམས་ཏེ་ ཕྱག་ འཚལ་ ཞིང་མཆོད་ནས་
གསོལ་བ་བཏབ་ན་སྔར་སྨོས་པའི་དོན་དེ་དག་འགྲུབ་པར་གསུངས་སོ། །
ལོ་ མ་ བདུན་ པའི་ རི་ ཕུག་ ན། །འཕགས་ པ་ གནས་ བརྟན་ ནགས་ ན་
གནས། །དགྲ་བཅོམ་སྟོང་དང་བཞི་བརྒྱས་བསྐོར། །སྡིག་མཛུབ་རྔ་ཡབ་འཛིན་
ཕྱག་འཚལ། །ཞེས་བསྔགས་པ་འཕགས་ པའི་གནས་བརྟན་ཆེན་པོ་ནགས་ན་
གནས་ཕྱག་གཡས་ཞི་བའི་སྡིགས་མཛུབ་མཛད་ཅིང་། གཡོན་རྔ་ཡབ་བསྣམས་པ་
ནི་སྨོན་ལམ་གྱི་མཐུས་ཕྱག་མཚན་དེ་གཉིས་མཐོང་བའི་སེམས་ཅན་རྣམས་ལ་
གནས་སྐབས་དང་མཐར་ཐུག་གི་ཕན་བདེ་དཔག་ཏུ་མེད་པ་སྟེར་བའི་ཕྱིར་སྙིང་
རྗེའི་དབང་གིས་ཕྱག་རྒྱ་དང་ཕྱག་མཚན་དེ་ལྟར་འཛིན་པར་མཛད་པ་ཡིན་ཏེ།
གནས་བརྟན་ཆེན་པོ་ནགས་ན་གནས་ཀྱི་ཕྱག་གཡས་པས་ཞི་བའི་སྡིགས་མཛུབ་
མཛད་ པ་དེ་གདུལ་བྱ་རང་རང་ལ་གདོན་གྱི་གནོད་པ་དང་ཀླུའི་གནོད་པ་ལ་
སོགས་པ་གནོད་བྱེད་མི་མ་ཡིན་གང་ཡོད་པ་དེ་ལ་སྡིགས་མཛུབ་དེ་གཏད་པར་
བསྒོམས་ན། དེ་མ་ཐག་གདོན་གྱི་གནོད་པ་ལ་སོགས་པ་གནོད་པ་དེ་དག་ཞི་བར་
འགྱུར་བ་དང་། ཕྱག་རྒྱ་དེ་ཡིད་ལ་བསམས་པས་རང་གི་ལས་ངན་སྡིག་སྒྲིབ་
- 332 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
རྣམས་དག་པར་འགྱུར་བ་དང་། ཕྱག་གཡོན་གྱི་རྔ་ཡབ་དེས་གང་ལ་གཡབ་པའི་
གདུལ་བྱ་དེ་དང་དེ་ལ་ལས་དང་ཉོན་མོངས་པའི་ཚ་གདུང་ཞི་བར་འགྱུར་བ་དང་།
བདག་མེད་པའི་གནས་ལུགས་མྱུར་དུ་རྟོགས་པར་འགྱུར་བར་ བྱམས་པ་ལུང་
བསྟན་པའི་མདོ་ལས་གསུངས་ཏེ། མདོ་དེ་ཉིད་ལས་གནས་བརྟན་ཆེན་པོ་ནགས་
ན་གནས་ཀྱི་ཕྱག་གཡས་ཞི་བའི་སྡིགས་མཛུབ་དེ་གང་ལ་གཏད་པ་དེའི་འབྱུང་བ་
ཆེན་པོ་བཞིའི་གནོད་པ་ཞི་བ་དང༌། འདྲེ་དང་སྲིན་པོ་མ་རུང་པ་དང༌། ཀླུ་གདུག་
པ་ཅན་དང༌། གནོད་སྦྱིན་གཏུམ་པོ་དང་། གཞན་ཡང་ལྷ་མ་སྲིན་གཏུམ་པོ་ཐམས་
ཅད་ཀྱི་གདུག་པ་ཞི་བ་དང་། དུལ་བ་དང༌། བཀའ་བཞིན་ཉན་པ་ལ་སོགས་པའི་
ཡོན་ཏན་དུ་མ་དང་ལྡན་པ་དང་། རྔ་ཡབ་ཀྱིས་གདུལ་བྱ་གང་ལ་གཡབ་པའི་
བསིལ་བ་ཕོག་པ་ལ་སོགས་པས་སྒོ་གསུམ་གྱི་སྡིག་པ་དག་པར་འགྱུར་བ་དང༌།
ཉོན་མོངས་ཐམས་ཅད་དང་གང་ཟག་གི་བདག་ཏུ་འཛིན་པའི་ལོག་པར་རྟོག་པ་
དང༌། ཆོས་ཀྱི་བདག་ཏུ་འཛིན་པའི་ལོག་པར་རྟོག་པ་ཞི་བར་འགྱུར་བ་དང༌། ཀུན་
རྫོབ་ཀྱི་བདེན་པ་དང་དོན་དམ་པའི་བདེན་པ་རྟོགས་པ་ལ་སོགས་པའི་ཡོན་ཏན་
དུ་མ་དང་ལྡན་པར་འགྱུར་རོ། །ཞེས་གསུངས། གཞན་ཡང་ཡུལ་ཁྱད་པར་ཅན་ལ་
སྡིག་པ་བསགས་པ་དང༌། ཉོན་མོངས་པའི་ཀུན་སློང་དྲག་པོས་སྡིག་པ་བསགས་
པ་ དང་། དུས་བསྐལ་ པ་ མང་ པོར་ སྡིག་ པ་ བསགས་པ་དང༌། དངོས་པོ་ལྕི་བ་
དཀོན་མཆོག་གསུམ་དང་དགེ་འདུན་གྱི་དཀོར་ལ་འབགས་པ་དང་། སོ་སོར་ཐར་
པའི་སྡོམ་པ་དང་བྱང་ཆུབ་སེམས་དཔའི་སྡོམ་པ་དང་རིག་པ་འཛིན་པའི་སྡོམ་པ་
གསུམ་ཉམས་པ་རྣམས་གསོ་བར་འདོད་པས་གནས་བརྟན་ཆེན་པོ་ནགས་ན་
གནས་ཕྱག་གཡས་ཞི་བའི་སྡིགས་མཛུབ་མཛད་ཅིང་། ཕྱག་གཡོན་རྔ་ཡབ་གཡོབ་
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པ་ཡིད་ལ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་
པའི་དོན་དེ་དག་འགྲུབ་པར་གསུངས་སོ། །
འཛམ་བུ་གླིང་གི་ཟངས་གླིང་ན། །འཕགས་པ་གནས་བརྟན་དུས་ལྡན་
ནི། །དགྲ་བཅོམ་སྟོང་དང་ ཆིག་བརྒྱས་བསྐོར། །གསེར་ གྱི་རྣ་ ཀོར་ འཛིན་ ཕྱག་
འཚལ། །ཞེས་བསྔགས་པ་གནས་བརྟན་ཆེན་པོ་དུས་ལྡན་ཕྱག་གཉིས་གསེར་གྱི་
རྣ་ཀོར་འཛིན་པ་ནི་སྙིང་རྗེ་དང་སྨོན་ལམ་གྱི་དབང་གིས་ཕྱག་མཚན་དེ་མཐོང་
བའི་སེམས་ཅན་རྣམས་ལ་གནས་སྐབས་དང་མཐར་ཐུག་ཏུ་ཕན་བདེ་བླ་ན་མེད་
པ་སྟེར་བར་བྱ་བའི་ཕྱིར་ཕྱག་མཚན་དེ་ལྟར་འཛིན་པར་མཛད་པ་ཡིན་ཏེ། གནས་
བརྟན་ཆེན་པོ་དུས་ལྡན་རྒྱལ་ཆེན་རིས་བཞིའི་ལྷ་གནས་སོགས་སུ་བསོད་སྙོམས་
ལ་བྱོན་པའི་ཚེ་ལྷའི་བུ་དང་བུ་མོ་དད་པ་ཅན་མང་པོས་རང་རང་གི་ལུས་ཀྱི་རྒྱན་
ཕུད་དེ་གནས་བརྟན་ཆེན་པོ་ལ་ཕུལ་བ་རྣམས་གདུལ་བྱ་དེ་དག་གི་ཚོགས་རྫོགས་
པར་ བྱ་བའི་ ཕྱིར་དང་། ཕྱི་མའི་སྐྱེ་བོ་རྣམས་ ཕན་གདགས་ པར་ བྱ་ བའི་ ཕྱིར་
གསེར་གྱི་རྣ་ཀོར་དུ་བྱིན་གྱིས་བརླབས་ཏེ་ཕྱག་ཏུ་བསྣམས་ནས་ཕྱག་ཏུ་བཟུང་
པའི་རྣ་རྒྱན་དེ་སེམས་ཅན་གང་དང་གང་གིས་མཐོང་བ་དེ་དང་དེ་ལ་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་རློབ་པར་འགྱུར་བ་དང་།
སྤངས་རྟོགས་ཀྱི་ཡོན་ཏན་ཁྱད་པར་ཅན་མྱུར་དུ་རྒྱུད་ལ་སྐྱེ་བར་འགྱུར་བ་དང་།
ཕྱིར་མི་ལྡོག་པའི་ས་ལ་གནས་པར་འགྱུར་བ་དང་། ཆོས་རབ་ཏུ་རྣམ་འབྱེད་ཀྱི་
ཤེས་རབ་རྒྱས་པར་འགྱུར་བ་སོགས་ཕན་ཡོན་མཐའ་ཡས་པ་འབྱུང་བར་བྱམས་
པ་ལུང་བསྟན་པའི་མདོ་ལས་གསུངས་ཏེ། མདོ་དེ་ཉིད་ལས་གནས་བརྟན་ཆེན་པོ་
དུས་ལྡན་གྱིས་འདོད་ཁམས་ལྷའི་ཡུལ་དུ་བྱོན་པའི་ཚེ་ལྷའི་བུ་དང་བུ་མོ་ལ་སོགས་
- 334 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
པ་ཐམས་ཅད་ཐར་པ་ལ་བཀོད་པས་རིན་པོ་ཆེའི་རྣ་རྒྱན་ལ་སོགས་པའི་རྒྱན་མང་
པོ་ཕུལ་བ་དེ་དག་རྣ་ཀོར་དུ་བྱིན་གྱིས་བརླབས། དེས་བྱིན་གྱིས་བརླབས་པའི་རྣ་
ཀོར་དེ་གང་ལ་རེག་པ་དང་མཐོང་བའི་གང་ཟག་དེ་ལ་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཀྱི་བྱིན་རླབས་ སྤངས་པ་དང་རྟོགས་པའི་ཡོན་ཏན་
ཐམས་ཅད་འབྱུང་བར་འགྱུར་བ་དང་། བྱང་ཆུབ་སེམས་དཔའ་ས་ལ་གནས་པ་
དང་ཕྱིར་མི་ལྡོག་པ་ཐམས་ཅད་འདུ་བར་འགྱུར་བ་དང་། གཞན་ཡང་ཞི་གནས་
དང་ལྷག་མཐོང་དང་བློ་གྲོས་དང་དད་པ་དང་ཤེས་རབ་དང་ལྡན་པའི་འཁོར་མང་
པོ་འདུ་བར་འགྱུར་བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་རོ། །
ཞེས་གསུངས། གཞན་ཡང་སེམས་ཅན་ལ་བརྩེ་བ་ཆེན་པོ་དང་བྱམས་པ་ཆེན་པོ་
དང་སྙིང་རྗེ་ཆེན་པོ་དང་ཕྱོགས་བཅུའི་སངས་རྒྱས་ཐམས་ཅད་ཀྱི་ཞིང་སྐྱོང་བར་
འདོད་པ་དང་། ཕྱོགས་བཅུའི་སངས་རྒྱས་ཐམས་ཅད་ཀྱིས་གསུངས་པའི་དམ་
ཆོས་ཐམས་ཅད་གཟུང་བར་འདོད་པ་དང༌། སེམས་ཅན་མཐའ་ཡས་པ་ཐམས་
ཅད་ཐེག་པ་གསུམ་ལ་འགོད་པར་འདོད་པ་དང༌། བདག་ལ་སངས་རྒྱས་ཐམས་
ཅད་ཀྱིས་དགོངས་པར་འདོད་པ་དང༌། རྟག་ཏུ་མཁན་པོ་དང་སློབ་དཔོན་དང་དགེ་
འདུན་རྣམས་ཀྱིས་ཡིད་དུ་འོང་བས་ཐུགས་རྗེས་འཛིན་པར་འདོད་པ་དང་། བྱང་
ཆུབ་སེམས་དཔའ་དང་ལྷན་ཅིག་འགྲོགས་པར་འདོད་པས་གནས་བརྟན་ཆེན་པོ་
དུས་ལྡན་ཕྱག་གཉིས་གསེར་གྱི་རྣ་ཀོར་འཛིན་པ་ཡིད་ལ་བསྒོམས་ཏེ་ཕྱག་འཚལ་
ཞིང་མཆོད་དེ་གསོལ་བ་བཏབ་ན་སྔར་སྨོས་པའི་དོན་དེ་དག་འགྲུབ་པར་གསུངས་
སིངྒ་ལ་ཡི་གླིང་ན་ནི། གནས་བརྟན་རྡོ་ རྗེ་མོ་ཡི་བུ། །དགྲ་བཅོམ་སྟོང་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཕྲག་ གཅིག་ གིས་ བསྐོར། །སྡིགས་ མཛུབ་ རྔ་ ཡབ་ འཛིན་ ཕྱག་ འཚལ། །ཞེས་
བསྔགས་པ་གནས་བརྟན་ཆེན་པོ་རྡོ་རྗེ་མོའི་བུ་ཕྱག་གཡས་ཞི་བའི་སྡིགས་མཛུབ་
དང་། གཡོན་ རྔ་ཡབ་ བསྣམས་པ་ནི་གནས་བརྟན་ཆེན་པོ་དེས་ སྨོན་ལམ་ གྱི་
མཐུས་ཕྱག་གཡས་ཀྱི་ཕྱག་རྒྱ་དེ་དང་། གཡོན་གྱི་ཕྱག་མཚན་དེ་གཉིས་སེམས་
ཅད་གང་དང་གང་གིས་མཐོང་བ་དེ་དང་དེ་ལ་མཐོ་རིས་དང་ཐར་པའི་དགེ་རྩ་བླ་
ན་མེད་པ་བསྐྱེད་པའི་ཕྱིར་ཕྱག་རྒྱ་དང་ཕྱག་མཚན་དེ་ལྟར་འཛིན་པར་མཛད་པ་
ཡིན་ཏེ། གནས་བརྟན་ཆེན་པོ་འདིས་དྲི་ཟའི་ཡུལ་དུ་བྱོན་ནས་དྲི་ཟ་མཐའ་ཡས་པ་
ལ་ཆོས་བཤད་པས་དྲི་ཟ་རྣམས་དད་ནས་མཆོད་པ་སྣ་ཚོགས་པས་མཆོད་ཅིང་
ཁྱད་པར་སྤོས་དྲི་ཞིམ་པོ་མང་པོས་བསྒོས་པའི་རྔ་ཡབ་ཕུལ་བ་རྣམས་རྔ་ཡབ་
གཅིག་ཏུ་བྱིན་གྱིས་བརླབས་ཏེ་ཕྱག་མཚན་དུ་བཞེས་པར་མཛད་དེ་ཕྱག་གཡས་
ཞི་བའི་སྡིགས་མཛུབ་མཛད་པ་དེ་གང་གིས་མཐོང་བ་དང་། དེ་ཡིད་ལ་བྱས་པ་
རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་རིགས་ངེས་པར་མཛད་
པ་དང་། ཕྱག་གཡོན་ན་བཟུང་བའི་རྔ་ཡབ་དེ་གང་གིས་མཐོང་བ་དང་། དེ་ལ་
རེག་པ་དང་། དེའི་དྲི་ཚོར་བ་དང་། དེ་ཡིད་ལ་བྱེད་པ་རྣམས་བླ་ན་མེད་པའི་བྱང་
ཆུབ་ཏུ་རིགས་ངེས་པར་མཛད་པ་དང་། གནས་སྐབས་སུ་ནོར་དང་ལོངས་སྤྱོད་
ཕུན་སུམ་ཚོགས་པ་དང་ལྡན་པར་འགྱུར་བ་ལ་སོགས་པའི་ཕན་ཡོན་དཔག་ཏུ་
མེད་པ་འབྱུང་བར་བྱམས་པ་ལུང་བསྟན་པའི་མདོ་ལས་གསུངས་ཏེ། མདོ་དེ་ཉིད་
ལས་གནས་བརྟན་ཆེན་པོ་རྡོ་རྗེ་མོའི་བུ་དྲི་ཟའི་ཡུལ་དུ་བསོད་སྙོམས་ལ་བྱོན་པའི་
ཚེ། དྲི་ཟ་ཕོ་མོ་བུ་དང་བུ་མོ་ལ་སོགས་པ་དུ་མ་ཐར་པ་ལ་བཀོད་པས། སྨན་དྲི་
ཞིམ་པོ་དུ་མས་བསྒོས་པའི་རྔ་ཡབ་མང་པོས་མཆོད་ཅིང་ཕུལ་བ་དེ་འཕགས་པས་
- 336 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བྱིན་གྱིས་བརླབས་ཏེ། གདུལ་བྱ་གང་གིས་མཐོང་བ་དང་རེག་པ་དང་དྲི་ཚོར་བས་
ཡེ་ཤེས་ཐམས་ཅད་དང་ལྡན་པ་དང༌། དབང་ཕྱུག་ཐམས་ཅད་ཀྱིས་ཕྱུག་པ་དང༌།
ལུས་མཚན་བཟང་པོ་དང་དཔེ་བྱད་ཕུན་སུམ་ཚོགས་པས་བརྒྱན་པ་ཐོབ་པ་དང༌།
ལུས་ལ་འོད་དང་འོད་ཟེར་མཐའ་ཡས་པ་དཔག་ཏུ་མེད་པ་ཐམས་ཅད་ ཀྱིས་
བརྒྱན་པའི་འོད་ཀྱིས་གང་ལ་རེག་པ་ཐམས་ཅད་བླ་ན་མེད་པའི་བྱང་ཆུབ་ཏུ་ངེས་
པ་ འཐོབ་ པ་ ལ་སོགས་ པའི་ ཡོན་ཏན་ དུ་ མ་ དང་ ལྡན་ པར་ འགྱུར་ རོ། །ཞེས་
གསུངས། གཞན་ ཡང་ སེམས་ཅན་ ཐམས་ཅད་ ཀྱི་རྟེན་ དང་ དཔུང་ གཉེན་ དང་
སྐྱབས་བྱ་བར་འདོད་པ་དང་། སེམས་ཅན་ཐམས་ཅད་རྟག་ཏུ་སངས་རྒྱས་དང་
འགྲོགས་པ་འཐོབ་པར་འདོད་པ་དང་། སེམས་ཅན་ཐམས་ཅད་ཀྱིས་རྟག་ཏུ་སྡིག་
པ་སྤོང་བ་དང་། ཆོས་དགེ་བ་བཅུ་སྤྱོད་པ་དང་ལྷ་དང་མི་ལ་སོགས་པ་སེམས་ཅན་
ཐམས་ཅད་ཀྱི་དགེ་བའི་བསམ་པ་དང་སྨོན་པ་འཕེལ་བར་འདོད་པ་དང་། དགྲ་
དང་ཕས་ཀྱི་རྒོལ་བ་ཐམས་ཅད་ཞི་བར་འདོད་པས་གནས་བརྟན་ཆེན་པོ་རྡོ་རྗེ་
མོའི་བུ་ཕྱག་གཡས་པ་ཞི་བའི་སྡིགས་མཛུབ་མཛད་ཅིང་། ཕྱག་གཡོན་རྔ་ཡབ་
གཡོབ་པ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་
པའི་དོན་དེ་རྣམས་འགྲུབ་པར་གསུངས་སོ། །
ཆུ་བོ་ཡ་མུ་ནའི་གླིང་ན། །འཕགས་པ་གནས་བརྟན་བཟང་པོ་ནི། །དགྲ་
བཅོམ་ སྟོང་ དང་ ཉིས་བརྒྱས་བསྐོར། །ཆོས་ འཆད་ མཉམ་ བཞག་ མཛད་ ཕྱག་
འཚལ། །ཞེས་བསྔགས་པ་གནས་བརྟན་ཆེན་པོ་བཟང་པོ་ཕྱག་གཡས་ཆོས་འཆད་
དང་གཡོན་མཉམ་བཞག་མཛད་པ་ནི་སྟོན་པ་ཐུབ་པའི་དབང་བོའི་བཀའ་བཞིན་
དུ་རྒྱལ་བའི་བསྟན་པ་མི་ནུབ་པར་ཆེས་ཆེར་སྤེལ་བར་བྱ་བའི་ཕྱིར་སྡེ་གནོད་
- 337 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གསུམ་གྱི་ཆོས་བསྟན་ནས་གདུལ་བྱ་རྣམས་སྨིན་གྲོལ་གྱི་ལམ་ལ་འགོད་པར་
མཛད་དོ། །ཞེས་མཚོན་པའི་ཕྱིར་དུ་ཕྱག་རྒྱ་དེ་ལྟར་མཛད་པ་ཡིན་ནོ། །ཕྱག་རྒྱ་དེ་
གཉིས་ཀྱི་ཡོན་ཏན་ནི་ཕྱག་གཡས་ཆོས་འཆད་ཀྱི་ཕྱག་རྒྱ་མཛད་པ་དེ་གང་གིས་
མཐོང་བ་དང་། ཕྱག་རྒྱ་དེ་ཡིད་ལ་བྱེད་པའི་གདུལ་བྱ་རྣམས་ཀྱི་ཆོས་སྤོང་གི་ལས་
ཀྱི་སྒྲིབ་པ་ཐམས་ཅད་བྱང་བར་འགྱུར་བ་དང༌། དགེ་བའི་བཤེས་གཉེན་གྱིས་
ཆོས་གང་བསྟན་པ་ཐམས་ཅད་ཆུད་མི་ཟ་བར་འགྱུར་བ་དང་། གསུང་རབ་ཀྱི་ཚིག་
དོན་མཐའ་དག་ལ་གཏུགས་པ་མེད་པའི་ཤེས་རབ་ཐོབ་པར་འགྱུར་བ་དང་། ཅི་
བསམས་པ་ཐམས་ཅད་འགྲུབ་པར་འགྱུར་བ་དང་། ཕྱག་གཡོན་མཉམ་བཞག་གི་
སྟེང་ན་སྡེ་སྣོད་གསུམ་གྱི་གླེགས་བམ་བསྣམས་པ་དེ་མཐོང་བ་དང་ཡིད་ལ་བྱེད་པ་
ཐམས་ཅད་སེམས་གཡེང་བ་མེད་པར་ཏིང་ངེ་འཛིན་ལ་གནས་པར་འགྱུར་བ་དང་།
ཐོས་བསམ་སྒོམ་གསུམ་གྱི་ཤེས་རབ་རྒྱས་པར་འགྱུར་བ་དང་། མ་རྟོགས་པ་དང་
ལོག་པར་རྟོག་པ་དང་། ཐེ་ཚོམ་གྱི་དྲི་མ་ཐམས་ཅད་མྱུར་དུ་ཞི་བར་འགྱུར་བ་དང་།
སངས་རྒྱས་ཀྱི་ཞིང་མཐའ་ ཡས་ པར་བགྲོད་ནུས་པར་འགྱུར་བ་དང་། ཕྱོགས་
བཅུའི་རྒྱལ་བ་རྣམས་ལ་ཆོས་ཉན་པ་ཐོབ་པར་འགྱུར་བ་སོགས་ཀྱི་ཕན་ཡོན་
དཔག་ཏུ་མེད་པ་འབྱུང་བར་བྱམས་པ་ལུང་བསྟན་པའི་མདོ་ལས་གསུངས་ཏེ།
མདོ་དེ་ཉིད་ལས་གནས་བརྟན་ཆེན་པོ་བཟང་པོའི་ཕྱག་གཡས་ཆོས་འཆད་ཀྱི་ཕྱག་
རྒྱའི་ཡོན་ཏན་ནི། དེ་གདུལ་བྱ་གང་གིས་མཐོང་བ་དང་། དེ་ལ་རེག་པ་དེས་ཐེག་
པ་ཆེ་ཆུང་ཐམས་ཅད་ཀྱི་ཚིག་དང་དོན་མ་ལུས་པ་རྟོགས་པའི་ཤེས་རབ་རྒྱུད་ལ་སྐྱེ་
བ་དང༌། ཅི་བསམས་པའི་དོན་ཐམས་ཅད་འགྲུབ་པར་འགྱུར་བ་དང་། ཐབས་
སྙིང་རྗེ་ཆེན་པོ་དང་ཤེས་རབ་སྟོང་པ་ཉིད་ཟབ་མོའི་དོན་ཁོང་དུ་ཆུད་པར་འགྱུར་
-338 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བ་དང་། གཡོན་མཉམ་བཞག་གི་ཕྱག་རྒྱ་མཛད་པའི་ཡོན་ཏན་ནི། ཏིང་ངེ་འཛིན་
དུ་མ་ལ་གདུལ་བྱ་མང་པོ་འགོད་ཅིང་མངོན་ཤེས་དང་རྫུ་འཕྲུལ་དུ་མ་དང་ལྡན་
བར་འགྱུར་པ་དང༌། ཐམས་ཅད་མཁྱེན་པའི་ཡེ་ཤེས་ཀྱིས་ལམ་ལོག་པ་ཐམས་
ཅད་ལས་བཟློག་པར་འགྱུར་བ་དང་། སངས་རྒྱས་ཀྱི་ཞིང་མཐའ་ཡས་པར་འགྲོ་
བར་འགྱུར་བ་དང་། ཉོན་མོངས་ པའི་དགྲ་ཆོམས་ པ་དང་། ཕ་རོལ་ཀྱི་རྒོལ་བ་
ཐམས་ཅད་ཆོས་དང་མཐུན་པར་ཚར་གཅོད་ཅིང་གདུལ་བྱར་འགྱུར་བ་ལ་སོགས་
པའི་ཡོན་ཏན་དུ་མ་དང་ལྡན་པར་འགྱུར་བར་གསུངས་སོ། །གཞན་ཡང་འདོད་པ་
ཆུང་བ་དང་ཆོག་ཤེས་པ་དང་ངང་ཚུལ་བཟང་ཞིང་མཉེན་པའི་འཁོར་ཐོབ་པར་
འདོད་པ་དང༌། ལྷ་དང་བཅས་པའི་མཆོད་པའི་གནས་སུ་འགྱུར་བར་འདོད་པས།
གནས་བརྟན་ཆེན་པོ་བཟང་པོ་ཕྱག་གཡས་ཐུགས་ཀར་ཆོས་འཆད་མཛད་ཅིང༌། །
ཕྱག་གཡོན་མཉམ་བཞག་སྟེང་ན་སྡེ་སྣོད་གསུམ་གྱི་གླེགས་བམ་བསྣམས་པ་དེ་
ཡིད་ཡུལ་དུ་གསལ་བཏབ་སྟེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་
སྔར་སྨོས་པའི་དོན་དེ་དག་འགྲུབ་པར་གསུངས་སོ། །
གནས་མཆོག་དམ་པ་ཁ་ཆེན། །འཕགས་པ་གནས་བརྟན་གསེར་བེའུ །
དགྲ་བཅོམ་ཆེན་པོ་ལྔ་བརྒྱས་བསྐོར་། །རིན་ཆེན་ཞགས་པ་འཛིན་ཕྱག་འཚལ། །
ཞེས་བསྔགས་པ། གནས་བརྟན་ཆེན་པོ་གསེར་བེའུ་ཕྱག་གཉིས་ཀྱིས་རིན་པོ་ཆེའི་
ཞགས་པ་འཛིན་པ་ནི། སྙིང་རྗེའི་དབང་གིས་གདུལ་བྱ་རྣམས་ལ་ལོངས་སྤྱོད་ཀྱིས་
མི་ཕོངས་པ་སོགས་ཕན་བདེ་བླ་ན་མེད་པ་སྟེར་བའི་ཕྱིར་དུ་མཛད་པ་ཡིན་ཏེ།
གནས་བརྟན་ཆེན་པོ་འདིས་སྟོན་པའི་བཀའ་དྲིན་བསམ་པ་དང་། སེམས་ཅན་
རྣམས་ལ་སྙིང་བརྩེ་བའི་དབང་གིས་ཀླུའི་ཡུལ་དུ་བྱོན་ནས་ཀླུ་རྣམས་ལ་སྡེ་སྣོད་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གསུམ་གྱི་ཆོས་བསྟན་ཏེ་རང་རང་གི་དབང་པོ་དང་འཚམ་པར་དགེ་བའི་རྩ་བ་
བསྐྱེད་ཅིང་ཀླུ་བློ་གྲོས་དང་ལྡན་པ་མང་པོ་ཞིག་བྱང་ཆུབ་མཆོག་ཏུ་སེམས་བསྐྱེད་
དུ་བཅུག་པས་ཀླུ་རྣམས་དད་དེ་མཆོད་པའི་དངོས་པོ་ཚད་མེད་པས་མཆོད་ཅིང་།
ལྷག་པར་ཀླུའི་ནོར་གྱི་གཙོ་བོ་ནོར་བུ་མང་དུ་ཕུལ་བ་རྣམས་རིན་པོ་ཆེའི་ཞགས་པ་
དགོས་འདོད་ཀུན་འབྱུང་བ་གཅིག་ཏུ་བྱིན་གྱིས་བརླབས་ནས་རིན་པོ་ཆེའི་ཞགས་
པ་དེ་གང་གིས་མཐོང་བ་དང་། དེ་ལ་རེག་པ་དང་། དེ་ཡིད་ལ་བྱེད་པ་ཐམས་ཅད་
གནས་སྐབས་སུ་ཅི་འདོད་པའི་ཡོ་བྱད་ཐམས་ཅད་འབྱུང་བར་འགྱུར་བ་དང་།
གསུང་ རབ་ཀྱི་ཚིག་དོན་ལ་མི་བརྗེད་པའི་གཟུངས་ཐོབ་པར་འགྱུར་བ་དང༌།
སངས་རྒྱས་དང་བྱང་ཆུབ་སེམས་དཔའ་རྣམས་ལས་ཆོས་ཐོས་པར་འགྱུར་བ་དང༌།
ཆོས་རབ་ཏུ་རྣམ་འབྱེད་ཀྱི་ཤེས་རབ་རྒྱ་ཆེན་པོ་ཐོབ་པར་འགྱུར་བ་ལ་སོགས་པ་
ཕན་ ཡོན་ དཔག་ཏུ་མེད་ པ་ འབྱུང་ བར་ བྱམས་ པ་ ལུང་ བསྟན་ པའི་ མདོ་ ལས་
གསུངས་ཏེ། མདོ་དེ་ཉིད་ལས་གནས་བརྟན་ཆེན་པོ་གསེར་བེའུས་ཀླུའི་ཡུལ་དུ་
བསོད་སྙོམས་ལ་བྱོན་ཏེ། ཀླུ་དཔག་ཏུ་མེད་པ་བྱང་ཆུབ་མཆོག་ཏུ་སེམས་བསྐྱེད་
དུ་བཅུག་པས། ཀླུ་རྣམས་ཀྱིས་རིན་པོ་ཆེའི་ཞགས་པ་ཅི་དགོས་པ་འབྱུང་བ་ཕུལ།
དེ་ ལ་ འཕགས་ པས་ བྱིན་གྱིས་བརླབས་པས། གདུལ་ བྱ་གང་ ལ་ རེག་ པ་ དང་
མཐོང་བ་ཐམས་ཅད་ཀྱིས་དྲན་པ་མི་བརྗེད་པ་ཐོབ་པ་དང་། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱིས་གསུངས་པའི་ཆོས་ཐམས་ཅད་ཐོས་པ་དང༌།
གཟུངས་ཀྱི་སྒོ་མང་པོ་འཐོབ་པ་དང་། སྤོབས་པ་རྒྱ་ཆེན་པོ་འཐོབ་པ་དང་། ཤེས་
རབ་རྒྱ་ཆེན་པོ་འཐོབ་པ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་རོ། །
ཞེས་གསུངས། གཞན་ཡང་བདག་ཉིད་དགེ་བའི་བཤེས་གཉེན་དམ་པ་རྣམས་
- 340 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
དང་མི་འབྲལ་བ་དང་། འཁོར་རྣམ་པ་བཞི་བདག་ལ་གུས་པས་ཉན་པ་དང༌། ལྷ་
དང་ཀླུ་དང་གནོད་སྦྱིན་དང་འབྱུང་པོ་དང་ས་བླའི་གནོད་སྦྱིན་ལ་སོགས་པ་ཐམས་
ཅད་བདག་ལ་གུས་པས་བཀའ་བཞིན་བསྒྲུབ་པར་འདོད་པ་དང་། རྒྱལ་པོ་དང་
བློན་པོ་དང་སྲས་དང་བཙུན་མོ་དང་འབངས་དང་ཁྱེའུ་དང་བུ་མོ་དང་སྐྱེས་པ་དང་
བུད་མེད་དང༌། བྲམ་ཟེ་རིག་སྔགས་འཆང་བ་དང་དྲང་སྲོང་སྨོན་ལམ་གྲུབ་པ་ལ་
སོགས་པ་ཐམས་ཅད་བདག་ལ་གུས་པས་འགྲོགས་པ་དང་གཏམ་བྱ་བ་དང་།
བཀའ་བཞིན་བསྒྲུབ་པར་འདོད་པ་དང་ཚེ་རིང་བ་དང་ནད་མེད་པ་དང་། ལྷ་དང་
ཀླུ་དང་གནོད་སྦྱིན་དང་འབྱུང་པོ་དཀར་ཕྱོགས་ལ་དགའ་བ་གཟི་བརྗིད་ཆེ་བ་
རྣམས་ཀྱིས་བདག་གི་ལུས་ཀྱི་གཟི་བརྗིད་བསྐྱེད་པ་དང་སེམས་ཀྱི་མཐུ་བསྐྱེད་
པར་འདོད་པ་དང་། གང་ཟག་ཐམས་ཅད་ཀྱི་རྒྱུད་འཇམ་པ་དང་ཞི་བ་དང་དུལ་བ་
དང་དད་པ་དང་བརྩོན་འགྲུས་དང་ཤེས་རབ་རྒྱས་པར་འདོད་པས་གནས་བརྟན་
ཆེན་པོ་གསེར་བེའུ་རིན་པོ་ཆེའི་ཞགས་པ་བསྣམས་པ་ཡིད་ལ་བསམས་ཏེ་ཕྱག་
འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་པའི་དོན་དེ་རྣམས་འགྲུབ་
པར་གསུངས་སོ། །
ནུབ་ཀྱི་བ་ལང་སྤྱོད་གླིང་ན། །བྷ་ར་དྷ་ཛ་ གསེར་ཅན་ནི། །དགྲ་བཅོམ་
ཆེན་པོ་བདུན་བརྒྱས་བསྐོར། །ཕྱག་གཉིས་མཉམ་གཞག་མཛད་ཕྱག་འཚལ། །
ཞེས་བསྔགས་པ་གནས་བརྟན་ཆེན་པོ་བྷ་ར་དྷྭ་ཛ་གསེར་ཅན་ཕྱག་གཉིས་མཉམ་
བཞག་གི་ཕྱག་རྒྱ་མཛད་པ་ནི་གདུལ་བྱ་རྣམས་ལ་ཁམས་གསུམ་གྱི་འཁོར་བ་
ལས་གྲོལ་བར་འདོད་པ་རྣམས་ཀྱིས་རྒྱལ་བས་བསྟན་པའི་ལམ་བསྒོམས་ནས་
གྲོལ་ བར་བྱེད་ དགོས་ ཀྱིས་ མ་བསྒོམས་ པར་ གྲོལ་བའི་ ཐབས་ མེད་ དོ་ཞེས་
- 341 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འདོམས་པ་དང་། མཉམ་བཞག་མཛད་པའི་སྐུའི་རྣམ་པ་དེས་གདུལ་བྱ་རྣམས་ལ་
ཕན་བདེ་བླ་ན་མེད་པ་སྟེར་བར་བྱ་བའི་ཕྱིར་དུ་མཛད་པ་ཡིན་ཏེ། གནས་བརྟན་
ཆེན་པོ་བྷ་ར་དྷ་ཛ་སྐུ་དྲང་པོར་བསྲངས། ཕྱག་གཉིས་མཉམ་བཞག་གི་ཕྱག་རྒྱ་
མཛད་པ་དེ་གང་གིས་མཐོང་བ་དང་། དེ་ལ་རེག་པ་དང་། དེ་ཡིད་ལ་བྱེད་པ་
ཐམས་ཅད་ངན་སོང་ངན་འགྲོ་ལོག་པར་ལྟུང་བའི་གནས་ཐམས་ཅད་ལས་ཐར་
བར་འགྱུར་བ་དང་། ལུས་དང་སེམས་ལ་བདེ་བ་རྒྱས་པར་འགྱུར་བ་དང་། ནང་དུ་
རྟོགས་པ་ཁྱད་པར་ཅན་མྱུར་དུ་ཐོབ་པར་འགྱུར་བ་དང་། སེམས་རྩེ་གཅིག་པའི་
ཏིང་ངེ་འཛིན་ལ་བརྟེན་ནས་ཡོན་ཏན་ཐམས་ཅད་རྒྱས་པར་འགྱུར་བ་ལ་སོགས་པ་
ཕན་ཡོན་ དཔག་ཏུ་མེད་པ་འབྱུང་ བར་ བྱམས་ པ་ ལུང་ བསྟན་ པའི་ མདོ་ ལས་
གསུངས་ཏེ། མདོ་དེ་ཉིད་ལས། གནས་བརྟན་ཆེན་པོ་བྷ་ར་དྷྭ་ཛ་གསེར་ཅན་གྱི་
ཕྱག་གཉིས་མཉམ་པར་བཞག་པའི་ཡོན་ཏན་ནི། གདུལ་བྱ་གང་གི་མདུན་དུ་ཕྱག་
རྒྱ་དེ་བཅས་པའི་གདུལ་བྱ་དེ་ངན་འགྲོ་ལས་ཐར་ཏེ་རབ་ཏུ་དགའ་བ་དང་། བདེ་
བ་རྒྱས་པར་འགྱུར་བ་དང་། རིག་པའི་ཡེ་ཤེས་རྒྱས་པར་འགྱུར་བ་དང༌། ནམ་
མཁའ་རྣམ་པར་དག་པ་ལྟར་དཀར་པོའི་ཡོན་ཏན་ཐམས་ཅད་རྒྱུད་ལ་རྒྱས་པར་
འགྱུར་བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་བར་གསུངས་སོ། །
གཞན་ཡང་གྲགས་པ་དང་སྙན་པ་ཐོབ་པ་དང༌། བུད་མེད་སྐྱེ་བ་ཕྱི་མ་ལ་སྐྱེས་པའི་
ལུས་འཐོབ་པར་འདོད་པ་དང་། ཁྱེའུ་དང་བུ་མོ་ཡིད་དུ་འོང་བ་འཐོབ་པར་འདོད་
པ་དང་། གྲོགས་དང་མཛའ་བཤེས་ལ་སོགས་པ་ཡིད་དུ་འོང་བ་འཐོབ་པར་འདོད་
པ་དང་། རྒྱལ་པོ་དང་བློན་པོ་དང་རྒྱལ་པོའི་བུ་དང་བཙུན་མོ་ལ་སོགས་པ་དང་
དགའ་བས་འགྲོགས་ པ་དང༌། སངས་རྒྱས་ཀྱི་ཞལ་མཐོང་བར་འདོད་པ་དང་།
- 342 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བྱང་ཆུབ་སེམས་དཔའ་ཆེན་པོ་རྣམས་ཐེག་པ་ཆེན་པོའི་ཆོས་ཀྱི་བགྲོ་བ་མཛད་པ་
ལྟ་བར་འདོད་པ་དང་། བྱང་ཆུབ་སེམས་དཔའ་ཆེན་པོ་རྣམས་ཕ་རོལ་ཏུ་ཕྱིན་པ་
དྲུག་གི་སྤྱོད་པ་རླབས་པོ་ཆེ་ལ་ཇི་ལྟར་སློབ་པར་མཛད་པ་ལྟ་བར་འདོད་པ་དང་།
སངས་རྒྱས་བཅོམ་ལྡན་འདས་ཀྱི་སྲས་ཀྱི་ཐུ་བོར་བདག་སྐྱེ་བར་འདོད་པ་དང༌།
སྒྱུ་མ་ལྟ་བུའི་ཏིང་ངེ་འཛིན་གྱི་ཕན་ཡོན་འཐོབ་པར་འདོད་པ་དང་། གྲོགས་དམ་
པ་བྱང་ཆུབ་སེམས་དཔའ་རྣམས་དང་འགྲོགས་ཤིང་མི་འབྲལ་བར་འདོད་པས་
གནས་བརྟན་ཆེན་པོ་བྷ་ར་དྷྭ་ཛ་གསེར་ཅན་ཕྱག་གཉིས་མཉམ་བཞག་མཛད་པ་
ཡིད་ལ་བསམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་
པའི་དོན་དེ་རྣམས་འགྲུབ་པར་གསུངས་སོ། །
བྱང་ གི་ སྒྲ་ ཡི་ སྙན་ན་ནི། །འཕགས་ པ་ གནས་ བརྟན་བ་ཀུ་ལ། །དགྲ་
བཅོམ་ཆེན་ པོ་ དགུ་ བརྒྱས་བསྐོར། །ཕྱག་གཉིས་ནེའུ་ལེ་འཛིན་ ཕྱག་ འཚལ། །
ཞེས་བསྔགས་པ་གནས་བརྟན་ཆེན་པོ་བ་ཀུ་ལ་ཕྱག་གཉིས་ཀྱིས་ནེའུ་ལེ་བསྣམས་
པ་ནི། རྒྱལ་བའི་བསྟན་པ་འདི་ལ་རབ་ཏུ་བྱུང་བའི་གདུལ་བྱ་རྣམས་སྒྲུབ་པ་སྙིང་
པོར་བྱེད་པ་ལ་འཚོ་བས་ཕོངས་པའི་གེགས་མི་འབྱུང་བར་གང་བསམས་པའི་དོན་
ཐམས་ཅད་འགྲུབ་ པར་ བདེན་པའི་མཐུས་ བྱིན་གྱིས་བརླབས་ཏེ་ སེམས་ཅན་
རྣམས་ལ་ཕན་པ་དེ་བླ་མེད་སྟེར་བའི་ཕྱིར་དུ་ཡིན་ཏེ། གནས་བརྟན་ཆེན་པོ་བ་ཀུ་
ལས་ཕྱག་གཉིས་ཀྱིས་ནེའུ་ལེ་ཁ་ནས་རིན་པོ་ཆེ་སྐྱུག་པ་བཟུང་བ་དེ་གང་གིས་
མཐོང་བ་དང་དེ་ལ་རེག་པ་དང་སྐུའི་རྣམ་པ་དེ་ལྟ་བུ་ཡིད་ལ་བྱེད་པ་ཐམས་ཅད་
ཀྱི་བཀྲེས་པ་དང་སྐོམ་པ་དང་དབུལ་ཞིང་ཕོངས་པ་ཐམས་ཅད་མྱུར་དུ་ཞི་ནས་ཇི་
ལྟར་སྨོན་པ་ཐམས་ཅན་ཡིད་བཞིན་དུ་འགྲུབ་པ་དང་། དམ་པའི་ཆོས་སྒྲུབ་པའི་
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཕྱིར་དང་ནང་གི་མཐུན་པའི་རྐྱེན་ཐམས་ཅད་ཚང་བར་འགྱུར་བ་དང༌། སྲིད་པའི་
ཕུན་ཚོགས་ལ་ཞེན་པ་ལོག་པའི་ངེས་འབྱུང་དང་། བྱམས་པ་དང་། སྙིང་རྗེ་དང་།
བྱང་ཆུབ་ཀྱི་སེམས་སོགས་ཡོན་ཏན་རྣམས་འཕེལ་ཞིང་རྒྱས་པར་འགྱུར་བར་
བྱམས་ པ་ ལུང་ བསྟན་ པའི་ མདོ་ ལས་ གསུངས་ ཏེ། མདོ་དེ་ཉིད་ལས། གནས་
བརྟན་ཆེན་པོ་བ་ཀུ་ལའི་ཕྱག་ན་བསྣམས་པའི་ནེའུ་ལེ་གདུལ་བྱ་གང་གིས་རེག་པ་
དང་མཐོང་བས་འདོད་པའི་ཡོན་ཏན་ལྔ་ཕུན་སུམ་ཚོགས་པ་འབྱུང་བར་འགྱུར་བ་
དང་། ཕ་རོལ་དུ་ཕྱིན་པ་དྲུག་མྱུར་དུ་རྫོགས་པར་འགྱུར་བ་དང་། ཆོས་ཐམས་ཅད་
ཀྱི་དེ་ཁོ་ན་ཉིད་རྟོགས་པར་འགྱུར་བ་དང༌། བྱམས་པ་དང་སྙིང་རྗེ་ཆེན་པོ་རྒྱས་
པར་འགྱུར་བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་བར་གསུང་
སོ། །གཞན་ཡང་ངན་སོང་གསུམ་དང་མི་ཁོམ་པ་བརྒྱད་ལས་ཐར་བར་འདོད་པ་
དང༌། སེམས་ཅན་བཀྲེས་པ་དང་སྐོམ་པ་དང་གཅེར་བུ་དང་འོན་པ་དང་ལོང་བ་
དང་དབང་ཆུང་བ་དང་ལྐུགས་པ་དང་དིག་པ་དང་རྨོངས་པ་དང་གླེན་པ་ལ་སོགས་
པ་ལས་ཐར་པར་འདོད་པ་དང་། ལྷ་དང་མི་དབུལ་པོ་ལ་སོགས་པ་ལས་ཐར་པར་
འདོད་པའི་གནས་བརྟན་ཆེན་པོ་བ་ཀུ་ལ་ཕྱག་གཉིས་ཀྱིས་དགོས་འདོད་འབྱུང་
བའི་ནོར་བུ་སྐྱུག་པའི་ནེའུ་ལེ་བསྣམས་པ་ཡིད་ལ་བསྒོམས་ཏེ། ཕྱག་འཚལ་ཞིང་
མཆོད་དེ་གསོལ་བ་བཏབ་ན་སྔར་སྨོས་པའི་དོན་དེ་དག་ཐམས་ཅད་འགྲུབ་པར་
གསུངས་སོ། །
པྲི་ཡང་ཀུ་ཡི་གླིང་ན་ནི། །འཕགས་པ་གནས་བརྟན་སྒྲ་གཅན་འཛིན། །
དགྲ་བཅོམ་སྟོང་དང་ཆིག་བརྒྱས་བསྐོར། །རིན་ཆེན་པྲོག་ཞུ་འཛིན་ཕྱག་འཚལ། །
ཞེས་བསྔགས་པ་གནས་བརྟན་ཆེན་པོ་སྒྲ་གཅན་འཛིན་ཕྱག་གཉིས་ཀྱིས་རིན་པོ་
- 344 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཆེའི་པྲོག་ཞུ་བསྣམས་པ་ནི་སྙིང་རྗེ་དང་སྨོན་ལམ་གྱི་དབང་གིས་སེམས་ཅན་
ཐམས་ཅད་ ལ་ ཕན་བདེ་བླ་ན་མེད་པ་སྟེར་བའི་ ཕྱིར་དུ་བསྣམས་པ་ཡིན་ཏེ།
གནས་བརྟན་ཆེན་པོ་སྒྲ་གཅན་འཛིན་གྱིས་སྟོན་པའི་བཀའ་བཞིན་དུ་སྒྲུབ་པ་དང་།
སྤྱིར་སེམས་ཅན་ཐམས་ཅད་དང་ལྷག་པར་རྩོད་དུས་སྙིགས་མའི་འགྲོ་བ་སངས་
རྒྱས་ཐམས་ཅད་ཀྱིས་ཡལ་བར་བོར་བ་མགོན་སྐྱབས་མེད་པ་སྙིགས་མར་ལུས་པ་
རྣམས་ཐུགས་རྗེ་མ་བཟོད་ནས་སྟོན་པའི་བཀའ་བཞིན་དུ་རྒྱལ་བ་མྱ་ངན་ལས་
འདས་ནས་ཀྱང་མྱ་ངན་ལས་མི་འདར་བར་བཞུགས་ཏེ་གླིང་བཞི་དང་གླིང་ཕྲན་
བརྒྱད་འདོད་ལྷ་རིགས་དྲུག་སོགས་སུ་བྱོན་ནས་དེ་དང་དེ་ན་གནས་པའི་སེམས་
ཅན་རྣམས་ལ་གང་ལ་གང་འཚམས་ཀྱི་ཆོས་བསྟན་ནས་ཐེག་པ་གསུམ་གྱི་ལམ་ལ་
འཁྲིད་པར་མཛད་ཅིང་། ལྷག་པར་སུམ་ཅུ་རྩ་གསུམ་དུ་བྱོན་ནས་ལྷ་རྣམས་ལ་སྡེ་
སྣོད་གསུམ་གྱི་ཆོས་རྒྱ་ཆེར་བསྟན་པས་སུམ་ཅུ་རྩ་གསུམ་པའི་ལྷ་རྣམས་ཤིན་ཏུ་
དད་དེ་ལྷའི་བུ་དང་བུ་མོ་མང་པོས་རང་རང་གི་ལུས་ཀྱི་རྒྱན་རྣམས་ཕུད་དེ་གནས་
བརྟན་ཆེན་པོ་སྒྲ་གཅན་འཛིན་ལ་ཕུལ་བས་གནས་བརྟན་ཆེན་པོས་སུམ་ཅུ་རྩ་
གསུམ་པའི་ལྷ་རྣམས་ཀྱི་ཚོགས་རྫོགས་པར་བྱ་བའི་ཕྱིར་དང་ཕྱི་མའི་སྐྱེ་བོ་རྣམས་
ལ་ཕན་གདགས་པར་བྱ་བའི་ཕྱིར་རྒྱན་ཐམས་ཅད་རིན་པོ་ཆེའི་པྲོག་ཞུ་གཅིག་ཏུ་
བྱིན་གྱིས་བརླབས་ཏེ་ཕྱག་ཏུ་བསྣམས་པ་དེ་གང་གིས་མཐོང་བ་དང་། དེ་ལ་རེག་
པ་དང་དེ་ཡིད་ལ་བྱེད་པ་ཐམས་ཅད་ ཕྱི་ནང་གི་བར་གཅོད་གང་གིས་ཀྱང་མི་
ཚུགས་ཤིང་སངས་རྒྱས་ཀྱིས་གསུངས་པའི་ཆོས་ཐམས་ཅད་ཀྱི་ཚིག་དོན་རྟོགས་
པར་འགྱུར་བ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་
མྱུར་དུ་རྒྱུད་བྱིན་གྱིས་བརློབ་པར་འགྱུར་བ་དང་། གནས་གང་དུ་འདུག་ཀྱང་ཆོས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྒྲུབ་པའི་མཐུན་པའི་རྐྱེན་ཐམས་ཅད་ཡིད་བཞིན་དུ་འགྲུབ་པ་ལ་སོགས་པའི་ཕན་
ཡོན་དཔག་ཏུ་མེད་པ་འབྱུང་བར་བྱམས་པ་ལུང་བསྟན་པའི་མདོ་ལས་གསུངས་ཏེ།
མདོ་དེ་ཉིད་ལས་གནས་བརྟན་ཆེན་པོ་སྒྲ་གཅན་འཛིན་གྱིས་གདུལ་བྱའི་དབང་
གིས་སུམ་ཅུ་རྩ་གསུམ་པའི་ལྷའི་གནས་སུ་བསོད་སྙོམས་ལ་བྱོན་པའི་ཚེ། ལྷའི་བུ་
དང་བུ་མོ་མང་པོ་ཐར་ལམ་ལ་བཀོད་པས་ལྷའི་བུ་དང་བུ་མོ་དག་གིས་རང་རང་གི་
དབུ་རྒྱན་དང་ཟེ་སྲོག་ཕུད་དེ་ཕུལ་བས། འཕགས་པས་དེ་དག་སྲོག་ཞུ་གཅིག་ཏུ་
བྱིན་གྱིས་བརླབས་ནས། སྲོག་ཞུ་གདུལ་བྱ་གང་གི་མགོ་ལ་བཞག་པ་དང་གང་
གིས་མཐོང་བ་དེའི་དགྲ་ཆོམས་ པ་དང་། སངས་རྒྱས་ཀྱིས་གསུངས་ པའི་ཆོས་
ཐམས་ཅད་ཀྱི་ཚིག་དོན་རྟོགས་པ་དང་། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱིས་བྱིན་གྱིས་རློབ་པ་ལ་སོགས་པའི་ཡོན་ཏན་དུ་མ་དང་ལྡན་པར་
འགྱུར་ རོ། །ཞེས་ སུངས་ སོ། །གཞན་ ཡང་ སངས་ རྒྱས་ ཐམས་ ཅད་ བསྐལ་ པ་
བསམ་གྱིས་མི་ཁྱབ་པར་འཇིག་རྟེན་འདིར་བཞུགས་ཏེ་ཆོས་སྟོན་པར་འདོད་པ་
དང༌། སེམས་ཅན་ཐམས་ཅད་ཀྱི་ཉོན་མོངས་པ་དུག་གསུམ་ལ་སོགས་པ་ཐམས་
ཅད་ ཞི་ བར་ འདོད་ པ་དང༌། མི་ ཁོམ་པའི་ གནས་ལ་སོགས་པ་ཐམས་ཅད་དུ་
དཀོན་མཆོག་གསུམ་གྱི་སྒྲ་བསྒྲགས་པས་དེ་དག་གི་སྡུག་བསྔལ་ཞི་བར་འདོད་པ་
དང༌། བྱང་ཆུབ་སེམས་དཔའི་དགེ་འདུན་གྱི་འཁོར་འདུ་བར་འདོད་པ་དང་། ཐེག་
ཆེན་གྱི་ཆོས་ལ་ཐེ་ཚོམ་དང་སོམ་ཉི་དང་ཡིད་གཉིས་མེད་པར་རྩེ་གཅིག་ཏུ་མོས་
ཤིང་སྤྱོད་པར་འདོད་པས་གནས་བརྟན་ཆེན་པོ་སྒྲ་གཅན་འཛིན་སྐུ་བལྟ་བས་ཆོག་
མི་ཤེས་བ་དབུའི་གཙུག་ཏོར་ཅུང་ཟད་འཕགས་པ་ཕྱག་གཉིས་ཀྱིས་རིན་པོ་ཆེའི་
ཕྲོག་ཞུ་བསྣམས་པ་ཡིད་ལ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་
-346 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བཏབ་ན་སྔར་སྨོས་པའི་དོན་དེ་རྣམས་འགྲུབ་པར་གསུངས་སོ། །
བྱ་རྒོད་ཕུང་པོའི་རི་བོ་ལ། །འཕགས་པ་གནས་བརྟན་ལམ་ཕྲན་བསྟན། །
དགྲ་བཅོམ་སྟོང་དང་དྲུག་བརྒྱས་བསྐོར། །ཕྱག་གཉིས་མཉམ་བཞག་མཛད་ཕྱག་
འཚལ། །ཞེས་བསྔགས་ པ་གནས་བརྟན་ཆེན་པོ་ལམ་ཕྲན་བསྟན་ཕྱག་གཉིས་
མཉམ་བཞག་མཛད་པ་ནི། སྟོན་པའི་བཀའ་དྲིན་བསབ་པ་དང༌། སེམས་ཅན་
རྣམས་ལ་སྙིང་བརྩེ་བས་ཕྱི་རབས་ཀྱི་གདུལ་བྱ་རྣམས་ལ་འདི་ལྟར་བྱ་དགོས་སོ་
ཞེས་ འདོམས་ པ་ སྟེ། རྒྱལ་ བའི་ བསྟན་ པ་ ལ་ཞུགས་ པ་ རྣམས་ ཀྱིས་ནི། སྤྱིར་
འཁོར་བའི་ཕུན་ཚོགས་གང་ལའང་མ་ཆགས་པ་དང་། ལྷག་པར་ཚེ་འདིའི་བྱ་བ་
ལ་མ་ཆགས་པར་སྲིད་པ་མཐའ་དག་ལ་ཞེན་པ་ལོག་པའི་ངེས་འབྱུང་གིས་རྒྱུད་
བསྐུལ་ནས་དབེན་པའི་གནས་སུ་ལུས་གནད་དང་ལྡན་པ་འདི་ལྟ་བུ་བྱས་ནས་
ནང་དུ་ཡང་དག་པའི་དོན་ལ་འཇལ་བ་དང་རྟོག་པ་དང་། ཡང་དང་ཡང་དུ་ངེས་
པར་སེམས་པ་དང་། བསྒོམས་པས་རྒྱུད་གྲོལ་བར་བྱ་དགོས་སོ་ཞེས་འདོམས་པ་
དང༌་། བདེན་པའི་མཐུས་བྱིན་གྱིས་བརླབས་ཏེ་མཉམ་བཞག་གི་ཕྱག་རྒྱ་མཛད་པ་
དེ་གང་གིས་མཐོང་བ་དང༌། དེ་ལ་རེག་པ་དང་། དེ་ཡིད་ལ་བྱེད་པ་ཐམས་ཅད་ཕྱི་
ནང་གི་བར་གཅོད་ཉེར་འཚེ་ཐམས་ཅད་ལས་ཐར་བ་དང་། སེམས་ཞི་ཞིང་དུལ་
བར་འགྱུར་བ་དང༌། སྐུའི་རྣམ་པ་འདི་གང་དུ་གནས་པའི་ཕྱོགས་སུ་མེའི་གནོད་པ་
མི་འབྱུང་བ་སོགས་ཕན་ཡོན་དཔག་ཏུ་མེད་པ་འབྱུང་བར་བྱམས་པ་ལུང་བསྟན་
པའི་མདོ་ལས་གསུངས་ཏེ། མདོ་དེ་ཉིད་ལས་གནས་བརྟན་ཆེན་པོ་ལམ་ཕྲན་
བསྟན་གྱི་ཕྱག་གཉིས་མཉམ་བཞག་མཛད་པ་ཡོན་ཏན་དུ་མ་དང་ལྡན་ཏེ། གང་དུ་
འཕགས་པ་ལམ་ཕྲན་བསྟན་མཉམ་པར་བཞག་པའི་ས་ཕྱོགས་དེར་སེམས་ཅན་
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཐམས་ཅད་ཀྱི་འདོད་ཆགས་ཀྱི་མེ་དང་། ཞེ་སྡང་གི་མེ་དང་། གཏི་མུག་གི་མེ་དང་།
ཀུན་ནས་མནར་སེམས་པའི་མེ་དང་། མི་ཤེས་པའི་མེ་དང༌། སྡུག་བསྔལ་གྱིས་
གདུངས་པའི་མེ་དང༌། སེམས་འཁྲུགས་པའི་མེ་དང༌། ལོག་པར་ལྟ་བའི་མེ་དང༌།
ལོག་པར་སེམས་པ་ལ་སོགས་པའི་མེ་ཞི་བ་དང་། དབང་པོ་དུལ་བ་དང༌། རྐྱེན་
ངན་པའི་གདོན་ཉེ་བར་ཞི་བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་
བར་གསུངས་སོ། །གཞན་ཡང་དཔའ་བར་འགྲོ་བའི་ཏིང་ངེ་འཛིན་ལ་སོགས་པ་
ཏིང་ངེ་འཛིན་བརྒྱ་སྟོང་ཕྲག་དུ་མ་ལ་མཉམ་པར་འཇོག་པར་འདོད་པ་དང་། དེ་
བཞིན་གཤེགས་པའི་སྟོབས་བཅུ་འཐོབ་པར་འདོད་པ་དང་། སྐྱེ་བའི་སྡུག་བསྔལ་
གྱི་ཉམ་ང་བ་དང༌། སྲིད་པའི་སྡུག་བསྔལ་བརྒྱད་ཀྱི་ཉམ་ང་བ་དང༌། སྒོ་གསུམ་གྱི་
སྡིག་པ་སྤྱད་པས་ཉམ་ང་བ་དང་། རྩ་བའི་ཉོན་མོངས་པ་དྲུག་དང་ཉེ་བའི་ཉོན་
མོངས་པ་ཉི་ཤུས་ཉམ་ང་བ་དང་། བྱིས་པ་བླུན་པོ་སྤྱོད་པ་མི་ཤེས་པས་ཉམ་ང་བ་
དང་། སྡིག་པའི་གྲོགས་པོའི་དབང་དུ་སོང་བས་ཉམ་ང་བ་དང་། དལ་བ་དོན་མེད་
པའི་ སྤྱོད་པས་དུས་འདའ་བའི་ཉམ་ང་བ་དང༌། དུས་ངན་པས་འཇིགས་ཤིང་
བསོད་ནམས་ལོག་པར་བསྔོས་པས་ཉམ་ང་བ་སྟེ། ཉམ་ང་བ་བརྒྱད་དང་བྲལ་
བར་འདོད་པས་གནས་བརྟན་ཆེན་པོ་ལམ་ཕྲན་བསྟན་ཕྱག་གཉིས་མཉམ་བཞག་
མཛད་པ་ཡིད་ལ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན།
སྔར་སྨོས་པའི་གེགས་དེ་རྣམས་ཞི་བ་དང་འདོད་པའི་དོན་དེ་རྣམས་འགྲུབ་པར་
གསུངས་སོ། །
ཤར་གྱི་ལུས་འཕགས་གླིང་ན་ནི། །བྷ་ར་དྷྭ་ཛ་བསོད་སྙོམས་ལེན། །དགྲ་
བཅོམ་ སྡོང་ ཕྲག་ གཅིག་ གིས་ བསྐོར། །གླེགས་ བམ་ ལྷུང་ བཟེད་ འཛིན་ ཕྱག་
-348 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཚལ། །ཞེས་བསྔགས་པ་གནས་བརྟན་ཆེན་པོ་བྷ་ར་དྷྭ་ཛ་བསོད་སྙོམས་ལེན་
ཕྱག་གཡས་གླེགས་བམ་བསྣམས་ཤིང་། ཕྱག་ གཡོན་མཉམ་བཞག་གི་སྟེང་ན་
བདུད་རྩིས་གང་བའི་ལྷུང་བཟེད་བསྣམས་པ་ནི། ཐུགས་སྙིང་རྗེ་ཆེན་པོའི་གཞན་
དབང་དུ་གྱུར་པས་སེམས་ཅན་རྣམས་ལ་ཕན་བདེ་བླ་ན་མེད་པ་སྟེར་བའི་ཕྱིར་དུ་
བསྣམས་པ་ཡིན་ཏེ། ཕྱག་གཡས་ཀྱིས་གླེགས་བམ་བསྣམས་པ་ནི་གླེགས་བམ་དེ་
གང་གིས་མཐོང་བ་དང༌། དེ་ཡིད་ལ་དྲན་པ་ཐམས་ཅད་ཀྱི་སྡུགས་བསྔལ་ཐམས་
ཅད་ཞི་བར་བྱེད་ཅིང་འདོད་དོན་རྣམས་འགྲུབ་པར་བྱེད་དེ། འོན་པ་རྣམས་ཀྱིས་
སྒྲ་ ཐོས་ པར་ འགྱུར་བ་དང༌། ལོང་བ་རྣམས་ཀྱིས་མཐོང་བར་ འགྱུར་བ་དང་།
ལྐུགས་པ་རྣམས་ཀྱིས་སྨྲ་ཤེས་པར་འགྱུར་བ་དང་། དྲན་པ་ཉམས་པ་དང་སེམས་
གཡེངས་པ་རྣམས་ཀྱི་སེམས་རྣལ་དུ་གནས་པར་འགྱུར་བ་དང༌། མི་ཁོམས་པར་
སྐྱེས་པ་རྣམས་ཀྱིས་ཕྱག་གི་གླེགས་བམ་དེ་མཐོང་ན་མཐོང་མ་ཐག་ཏུ་དད་པ་རྙེད་
པར་འགྱུར་བ་དང་། ཕྱག་གཡོན་ན་བསྣམས་པའི་ལྷུང་བཟེད་བདུད་རྩིས་གང་བ་
དེ་མཐོང་བ་དང་། ཐོས་པ་དང་། ཡིད་ལ་དྲན་པ་ཐམས་ཅད་འཚོ་བས་ཕོངས་པར་
མི་འགྱུར་བར་ཅི་བསམས་པ་ཐམས་ཅད་འགྲུབ་བ་དང་། ལོངས་སྤྱོད་གང་བྱུང་བ་
དེ་དག་ཀྱང་ཆོས་ཀྱིས་གེགས་སུ་མི་འགྱུར་བར་ངོ་ཚ་དང་ཁྲེལ་ཡོད་སྐྱེ་བ་དང༌།
ནང་དུ་སེམས་མཉམ་པར་འཇོག་པའི་རྒྱུར་འགྱུར་བ་སོགས་ཕན་ཡོན་དཔག་ཏུ་
མེད་པ་འབྱུང་བར་བྱམས་པ་ལུང་བསྟན་པའི་མདོ་ལས་གསུངས་ཏེ། མདོ་དེ་ཉིད་
ལས་གནས་བརྟན་ཆེན་པོ་བྷ་ར་དྷཱ་ཛ་བསོད་སྙོམས་ལེན་གླེགས་བམ་དང་ལྷུང་
བཟེད་བསྣམས་པ་ནི། སྨོན་ ལམ་ གྱི་ དབང་ གིས་ སེམས་ ཅན་ མི་ ཁོམས་ པའི་
གནས་དང་། ངན་འགྲོ་ལོག་པར་ལྟུང་བའི་གང་ཟག་ཐམས་ཅད་ལ་སྡེ་སྣོད་ཀྱི་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གླེགས་བམ་བསྟན་ཏེ་དེ་ལ་རེག་པ་དང་མཐོང་བ་དེ་དག་གི་སྡུག་བསྔལ་ཞི་སྟེ།
འོན་པ་དང་ལོང་བ་དང་ལྐུགས་པ་དང་དྲན་པ་ཉམས་པ་དང་འཁྲུལ་པའམ་སྡུག་
བསྔལ་ཐམས་ཅད་ཞི་ཞིང་རང་རང་གི་འདོད་པའི་དོན་དབང་པོ་ཚང་བ་དང་ཤེས་
རབ་དང་ངོ་ཚ་དང་ཁྲེལ་ཡོད་དང་ལྡན་པར་བྱེད་པ་ལ་སོགས་པའི་ཡོན་ཏན་དང་
ལྡན་པ་དང༌། མཉམ་བཞག་མཛད་པ་ནི། དེ་གང་གིས་མཐོང་བའི་སེམས་ཅན་
རྣམས་ལ་ཤེས་རབ་མྱུར་བ་དང་། ཤེས་རབ་ཡངས་པ་དང་། ཤེས་རབ་ཟབ་པ་
དང༌། ཤེས་རབ་ཕྲ་བ་དང༌། ཤེས་རབ་གསལ་བ་ལ་སོགས་པའི་ཡོན་ཏན་དང་
ལྡན་པ་དང༌། ལྷུང་བཟེད་བསྣམས་པ་ནི། དེ་གང་གིས་མཐོང་བའི་སེམས་ཅན་
རྣམས་ལ་ནོར་བུ་རིན་པོ་ཆེ་དང་། བུམ་པ་བཟང་པོ་ལྟར་ཡིད་ལ་ཅི་འདོད་འབྱུང་
བ་དང༌། འཕགས་པའི་ནོར་བདུན་ གྱི་འབྱུང་གནས་དང་། འདོད་ཡོན་ ལྷ་མིའི་
བདེ་བ་ཐམས་ཅད་ཀྱི་འབྱུང་གནས་སུ་འགྱུར་བ་ལ་སོགས་པའི་ཡོན་ཏན་དུ་མ་
དང་ལྡན་པར་འགྱུར་རོ། །ཞེས་གསུངས་སོ། །གཞན་ཡང་སེམས་ཅན་ནད་ཀྱིས་
ཉེན་པ་དང་། སྡུག་བསྔལ་གྱིས་ཉེན་པ་དང༌། རྒྱལ་པོའི་ཆད་པས་ཉེན་པ་དང་།
ཆོམ་ རྐུན་ གྱིས་ ཉེན་ པ་ དང༌། སྡིགས་ པ་ དང་ གསོད་ པས་ ཉེན་ པ་ དང༌། ལུས་
སེམས་སྟོབས་དང་ཉམ་ཆུང་བས་ཉེན་པ་དང་། འཚོ་བ་དང་གནས་མེད་པས་ཉེན་
པ་དང་། ལྕེ་ འབབ་ པའི་ འཇིགས་ པས་ ཉེན་ པ་དང་། ལྷའི་ གདོན་ལ་སོགས་པ་
གདོན་དྲག་པོས་མནར་ཏེ་ཉེན་པ་དང་། ཕོངས་པ་སྣ་ཚོགས་ཀྱིས་ཉེན་པ་སྟེ་ཉེན་
པ་བཅུ་ལས་ཐར་བར་འདོད་པས་གནས་བརྟན་ཆེན་པོ་བྷ་ར་དྷྭ་ཛ་བསོད་སྙོམས་
ལེན་ཕྱག་གཡས་ན་སྡེ་སྣོད་ཀྱི་གླེགས་བམ་བསྣམས་ཤིང་། གཡོན་མཉམ་བཞག་
གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ་ཡིད་ལ་བསམས་ཏེ་ཕྱག་
- 350 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་པའི་དོན་དེ་རྣམས་འགྲུབ་
པར་གསུངས་སོ། །
ལྷ་གནས་སུམ་ཅུ་རྩ་གསུམ་ན། །འཕགས་པ་གནས་བརྟན་ལམ་བསྟན་
ནི། །དགྲ་བཅོམ་ཆེན་པོ་དགུ་བརྒྱས་བསྐོར། །གླེགས་བམ་ཆོས་ འཆད་ འཛད་
ཕྱག་འཚལ། །ཞེས་བསྔགས་པ། གནས་བརྟན་ཆེན་པོ་ལམ་བསྟན། ཕྱག་གཡས་
ཆོས་འཆད་དང༌། གཡོན་སྡེ་སྣོད་གསུམ་གྱི་གླེགས་བམ་བསྣམས་པ་ནི་སྟོན་པ་
ཐུབ་པའི་དབང་པོའི་བཀའ་བཞིན་དུ་སྒྲུབ་པ་དང༌། སེམས་ཅན་རྣམས་ལ་སྙིང་
བརྩེ་བས་ཆོས་སྟོན་པ་ལ་ནམ་ཡང་ངལ་བ་མེད་པ་མཚོན་པའི་ཕྱིར་དུ་དེ་ལྟར་
མཛད་པ་ཡིན་ཏེ། གནས་བརྟན་ཆེན་པོ་འདི་ལ་སྟོན་པ་ཐུབ་པའི་ལྷ་རྣམས་ཆོས་
ཀྱིས་འདུལ་བར་བསྔགས་པ་ལྟར་སུམ་ཅུ་རྩ་གསུམ་པའི་གནས་ཀྱི་ལྷ་ལ་སོགས་
པ་འདོད་ལྷ་བག་མེད་པས་གཡེངས་པ་རྣམས་ལ། མ་རིག་པ་དང༌། སྡུག་བསྔལ་
བ་དང་། བདག་མེད་པ་དང༌། སྟོང་པའི་ཆོས་བསྟན་ནས་ཐར་པའི་ལམ་ལ་བསྐུལ་
ཞིང་ཡང་དག་པའི་སྤོང་བ་བཞི་དང་རྫུ་འཕྲུལ་གྱི་རྐང་པ་བཞི་ལ་སོགས་པ་བྱང་
ཆུབ་ཀྱི་ཕྱོགས་ཀྱི་ཆོས་རྣམས་བསྟན་ནས་འདུལ་བར་མཛད་ཅིང་། སེམས་ཅན་
ཐམས་ཅད་ལ་ཐར་བའི་ལམ་ལ་བསྐུལ་ཕྱིར་ཁོ་བོས་ཆོས་སྟོན་ནོ་ཞེས་མཚོན་པ་
དང་། སེམས་ཅན་ཐམས་ཅད་འཁོར་བ་ལ་མ་ཆགས་པར་རྒྱལ་བའི་བསྟན་པ་ལ་
ཞུགས་ནས་ཆོས་མཉན་ཏེ་གྲོལ་བར་བྱ་དགོས་སོ་ཞེས་འདོམས་པ་སོགས་དགོས་
པ་ཁྱད་པར་ཅན་མང་པོ་ལ་དགོངས་ནས་ཕྱག་སྟབས་དེ་ལྟར་མཛད་པ་ཡིན་ནོ། །
གནས་བརྟན་ཆེན་པོ་འདིའི་ཕྱག་གཡས་ཆོས་སྟོན་པའི་ཕྱག་རྒྱ་མཛད་པ་དང༌།
གཡོན་སྡེ་སྣོད་ཀྱི་གླེགས་བམ་བསྣམས་པ་གང་གིས་མཐོང་བ་དང་། ཡིད་ལ་བྱེད་
- 351-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པ་ཐམས་ཅད་གཟུངས་དང་། སྤོབས་པ་དང་། ཏིང་ངེ་འཛིན་རྒྱ་ཆེན་པོ་ཐོབ་པ་
དང༌། ཤེས་རབ་རྒྱ་ཆེན་པོ་ཐོབ་པ་དང༌། མི་ཤེས་པའི་མུན་པ་འཇོམས་པ་དང་།
ལས་ཀྱི་སྒྲིབ་པ་ཐམས་ཅད་དག་པར་འགྱུར་བ་དང་། རྟག་ཏུ་དལ་བ་ཐོབ་པར་
འགྱུར་བ་དང་། སངས་རྒྱས་དང་བྱང་ཆུབ་སེམས་དཔའ་རྣམས་ལས་ཐེག་པ་ཆེན་
པོའི་ཆོས་ཐོས་པར་འགྱུར་བ་ལ་སོགས་པའི་ཕན་ཡོན་དཔག་མེད་འབྱུང་བར་
བྱམས་པ་ལུང་བསྟན་པའི་མདོ་ལས་གསུངས་ཏེ། མདོ་དེ་ཉིད་ལས་གནས་བརྟན་
ཆེན་པོ་ལམ་བསྟན་གྱི་གླེགས་བམ་དེ་སུས་མཐོང་བ་དང་རེག་པ་དང་འཆང་བའི་
གང་ཟག་དེ་སྤོབས་པ་རྒྱ་ཆེན་པོ་ཐོབ་པ་དང་། ཤེས་རབ་རྒྱ་ཆེན་པོ་ཐོབ་པ་དང༌།
མ་རིག་པའི་མུན་པ་འཇོམས་པ་དང༌། ཆོས་ལ་བརྟན་པའི་ལས་ཀྱི་སྒྲིབ་པ་མ་ལུས་
པར་དག་པ་དང༌། ཁོམ་པ་དང་དལ་བ་ཐོབ་པ་དང་། ཐེག་པ་ཆེན་པོའི་ཆོས་དང་
མཇལ་བ་ལ་སོགས་པའི་ཡོན་ཏན་དུ་མ་དང་ལྡན་པ་དང་། ཆོས་འཆད་ཀྱི་ཕྱག་རྒྱ་
དེ་སུས་མཐོང་བ་དང་རེག་པ་དང་ཡིད་ལ་བྱེད་པ་དེ་དག་བློ་གྲོས་ཀྱི་སྣང་བ་ཆེན་
པོ་ཐོབ་པ་དང་། དཀོན་མཆོག་གསུམ་གྱི་སྒྲ་ཐོས་པ་དང༌། ཡང་དག་པའི་ལྟ་བ་
དང་ལྡན་པ་དང་ལོག་པའི་ལྟ་བ་ཐམས་ཅད་ཟིལ་གྱི་གནོན་པ་དང་། སངས་རྒྱས་
མཐོང་བ་དང་མི་འབྲལ་བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་
རོ། །ཞེས་ གསུངས། གཞན་ ཡང་ དེ་ བཞིན་ གཤེགས་ པ་ ཐམས་ ཅད་ ཀྱི་དྲུང་དུ་
གཞོན་ནུ་ནས་རབ་ཏུ་འབྱུང་བར་འདོད་པ་དང་། རབ་ཏུ་འབྱུང་བའི་བར་ཆད་
ཐམས་ཅད་དང་ བྲལ་བར་འདོད་པ་དང་། ལྷ་དང་མི་ཐམས་ཅད་ཀྱིས་རབ་ཏུ་
འབྱུང་བའི་གྲོགས་བྱེད་པར་འདོད་པ་དང་། ངེས་པར་འབྱུང་བའི་སེམས་རྟག་ཏུ་
ཐོབ་པ་དང༌། རབ་ཏུ་འབྱུང་བ་ལ་བརྩོན་པ་དང་གུས་པར་འདོད་པ་དང༌། རྟག་ཏུ་
- 352 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཚངས་པར་སྤྱོད་པས་སྡེ་སྣོད་གཟུང་བར་འདོད་པ་དང་། རྟག་ཏུ་ཚངས་པར་སྤྱོད་
པ་ལྷུར་ལེན་པའི་གཙང་མའི་འཁོར་འཐོབ་པར་འདོད་པ་དང་། སངས་རྒྱས་ཀྱིས་
གསུངས་པའི་མདོ་སྡེ་བཅུ་གཉིས་འཆད་པ་དང་ཉན་པ་དང་ཐོས་པ་དང་འབྲི་བ་
དང་འཆང་བ་ཀུན་ཆུབ་པར་བྱ་བར་འདོད་པ་དང་། མ་འདྲེས་པ་དང་མ་གོས་པ་
དང་མ་སྦགས་པ་དང་སྐྱོན་མེད་པ་དང་མ་རལ་བ་དང་མཁས་པས་བསྔགས་པའི་
ཚུལ་ཁྲིམས་ལ་གནས་པར་འདོད་པས་གནས་བརྟན་ཆེན་པོ་ལམ་བསྟན་ཕྱག་
གཡས་ཆོས་འཆད་ཀྱི་ཕྱག་རྒྱ་མཛད་ཅིང་། གཡོན་གླེགས་བམ་བསྣམས་པ་ཡིད་
ལ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་པའི་
དོན་དེ་རྣམས་འགྲུབ་པར་གསུངས་སོ། །
རི་ཡི་རྒྱལ་པོ་ངོས་ཡངས་ལ། །འཕགས་པ་གནས་བརྟན་ཀླུ་ཡི་སྡེ། །དགྲ་
བཅོམ་སྟོང་དང་ཉིས་བརྒྱས་བསྐོར། །བུམ་པ་འཁར་གསིལ་འཛིན་ཕྱག་འཚལ། །
ཞེས་བསྔགས་པ། གནས་བརྟན་ཆེན་པོ་ཀླུའི་སྡེ་ཕྱག་གཡས་བུམ་པ་དང་། གཡོན་
མཁར་གསིལ་བསྣམས་པ་ནི། ཐུགས་བརྩེ་བ་ཆེན་པོའི་དབང་གིས་སེམས་ཅན་
རྣམས་ལ་ཕན་བདེ་བླ་ན་མེད་པ་སྟེར་བའི་ཕྱིར་དུ་བསྣམས་པ་ཡིན་ཏེ། གནས་
བརྟན་ཆེན་པོ་ཀླུའི་སྡེས་རི་རབ་ཀྱི་བང་རིམ་བཞི་དང་གསེར་གྱི་རི་བདུན་དང་
རོལ་པའི་མཚོ་བདུན་རྣམས་ལ་གནས་པའི་དཀར་ཕྱོགས་སྐྱོང་བའི་ལྷ་དང་ཀླུ་མང་
པོ་ལ་ཆོས་བསྟན་ཏེ་སྐྱབས་འགྲོ་དང་བསླབ་པའི་གཞི་ལ་བཀོད་པས་རྒྱལ་ཆེན་
བཞིའི་རིས་ཀྱི་ལྷ་དང་ཀླུ་རྣམས་དད་ནས་མཆོད་པའི་དངོས་པོ་ཚད་མེད་པས་
མཆོད་ཅིང་། ལྷག་པར་རིན་པོ་ཆེའི་གཏེར་གྱི་བུམ་པ་ཕུལ་བས་གནས་བརྟན་ཆེན་
པོ་ཀླུའི་ སྡེས་ སེམས་ ཅན་ ཐམས་ཅད་ ཀྱི་ དོན་ དུ་ བཞེས་ནས་ ཕྱག་ གཡས་ སུ་
-353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བསྣམས་པས་བུམ་པ་དེ་གང་གིས་མཐོང་བ་དང་ཐོས་པ་དང་ཡིད་ལ་དྲན་པ་
ཐམས་ཅད་ལས་ཀྱི་སྒྲིབ་པ་རྣམས་དག་པར་འགྱུར་བ་དང་། ཅི་བསམས་པའི་དོན་
ཐམས་ཅད་འགྲུབ་པ་དང་། ཕྱག་གཡོན་ན་བསྣམས་པའི་འཁར་གསིལ་དེ་མཐོང་
བ་དང་། དེ་ཡིད་ལ་དྲན་པ་དང༌། འཁར་གསིལ་གྱི་མཚོན་དོན་རྣམས་ཡིད་ལ་
བྱས་ན་སྡུག་བསྔལ་མ་ལུས་པ་ཞི་བ་དང་། སྡུག་བསྔལ་གྱི་རྒྱུ་ཐམས་ཅད་ལས་
མྱུར་དུ་གྲོལ་བར་འགྱུར་བ་དང་། དཀོན་མཆོག་གསུམ་ལ་ཕྱིར་མི་ལྡོག་པའི་དད་
པ་རྙེད་ནས་ལམ་གོང་ནས་གོང་དུ་བགྲོད་པར་འགྱུར་བ་ལ་སོགས་པ་ཕན་ཡོན་
དཔག་ཏུ་མེད་པ་འབྱུང་བར་བྱམས་པ་ལུང་བསྟན་པའི་མདོ་ལས་གསུངས་ཏེ།
མདོ་དེ་ཉིད་ལས་གནས་བརྟན་ཆེན་པོ་ཀླུའི་སྡེའི་བུམ་པ་དེ་རྒྱལ་པོ་ཆེན་པོ་བཞིའི་
སྲས་རྣམས་ཀྱིས་དཀོན་མཆོག་གསུམ་ལ་སྐྱབས་སུ་འགྲོ་བའི་བསླབ་པ་ཞུས་ཏེ།
རིན་པོ་ཆེའི་གཏེར་བུམ་མང་པོ་ཕུལ་བས་དེས་སེམས་ཅན་ཐམས་ཅད་ཀྱི་དོན་དུ་
བྱིན་གྱིས་བརླབས་པས་བུམ་པ་བཟང་པོ་དེ་མཐོང་བས་ཅི་འདོད་འགྲུབ་པ་དང་།
ལྷའི་བདུད་རྩིའི་ཆུས་ལས་ཀྱི་སྒྲིབ་པ་ཐམས་ཅད་འཁྲུ་བ་ལ་སོགས་པའི་ཡོན་ཏན་
དུ་མ་དང་ལྡན་པ་དང༌། འཁར་གསིལ་གྱིས་སྒྲ་གྲག་པ་གང་གིས་ཐོས་པས་ནད་ཀྱི་
རིགས་སུ་གཏོགས་པ་མ་ལུས་པ་ཞི་བ་དང་། སྡུག་བསྔལ་གྱི་རིགས་ཐམས་ཅད་
ལས་གྲོལ་བ་དང་། ཉོན་མོངས་པའི་ཟུག་རྔུ་ཐམས་ཅད་ཞི་བ་དང་། དཀོན་མཆོག་
གསུམ་ལ་དད་པ་འཐོབ་པར་འགྱུར་བ་ལ་སོགས་པའི་ཡོན་ཏན་དུ་མ་དང་ལྡན་
པར་འགྱུར་རོ་། །ཞེས་གསུངས། གཞན་ཡང་སྡོམ་པ་གསུམ་ཡོངས་སུ་དག་པར་
འདོད་པ་དང་། ཐེག་པ་ཆེན་པོའི་སེམས་ཡོངས་སུ་སྦྱོང་བར་འདོད་པ་དང་། བྱང་
ཆུབ་སེམས་དཔའི་སྤྱོད་པ་རྒྱ་ཆེན་པོའི་རོལ་པའི་ངོམ་པ་མེད་པ་དང་། ཕ་རོལ་ཏུ་
- 354 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཕྱིན་པ་དྲུག་མྱུར་དུ་རྫོགས་པར་འདོད་པ་དང་། སེམས་ཅན་ཐམས་ཅད་ཐེག་པ་
ཆེན་པོའི་ཆོས་ཀྱི་སྣོད་དུ་འགྱུར་བར་འདོད་པ་དང་། ཐོས་པའི་དོན་ལ་སེམས་
པའི་བློ་ལས་སུ་རུང་བར་འདོད་པ་དང་། བྱང་ཆུབ་སེམས་དཔའ་འམ་རབ་ཏུ་བྱུང་
བའི་དགེ་སློང་འགའ་ཞིག་དང་འགྲོགས་པར་འདོད་པ་དང༌། སྐྱེ་བ་ཐམས་ཅད་དུ་
མངལ་གྱི་དྲི་མས་མ་གོས་པར་མེ་ཏོག་པདྨ་ལ་རྫུས་ཏེ་སྐྱེ་བར་འདོད་པ་དང་།
སངས་རྒྱས་ཀྱི་ཞིང་དག་པར་སྐྱེ་བར་འདོད་པས་གནས་བརྟན་ཆེན་པོ་ཀླུའི་སྡེ་
ཕྱག་ གཡས་ གཏེར་ གྱི་བུམ་པ་བསྣམས་ཤིང་། ཕྱག་ གཡོན་ན་འཁར་ གསིལ་
བསྣམས་པ་ཡིད་ལ་བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་
སྔར་སྨོས་པའི་དོན་དེ་རྣམས་འགྲུབ་པར་གསུངས་སོ། །
རི་ཡི་རྒྱལ་པོ་བི་ཧུ་ལར། །འཕགས་པ་གནས་བརྟན་སྦེད་བྱེད་ནི། །དགྲ་
བཅོམ་ སྟོང་ དང༌ བཞི་ བརྒྱས་ བསྐོར། །ཕྱག་ གཉིས་ གླེགས་ བམ་ འཛིན་ ཕྱག་
འཚལ། །ཞེས་བསྔགས་པ། གནས་བརྟན་ཆེན་པོ་སྦེད་བྱེད་ཕྱག་གཉིས་ཀྱིས་སྡེ་
སྣོད་ཀྱི་གླེགས་བམ་བསྣམས་པ་ནི་སྙིང་རྗེའི་དབང་གིས་ སེམས་ཅན་གྱི་དོན་
མཛད་པ་ལ་སྐྱོ་ངལ་མེད་པ་དང༌། སྡེ་སྣོད་གསུམ་གྱི་ཆོས་སྟོན་པ་ལ་ཐོགས་པ་
མེད་པ་དང་། སྟོན་པའི་བཀའ་བཞིན་དུ་རྒྱལ་བའི་བསྟན་པ་འཛིན་ནོ་ཞེས་མཚོན་
པ་སོགས་དགོས་པ་ཁྱད་པར་ཅན་མང་པོ་ཞིག་གཟིགས་ནས་སྡེ་སྣོད་ཀྱི་གླེགས་
བམ་ཕྱག་ཏུ་བསྣམས་ཏེ། ཕྱག་གི་གླེགས་བམ་དེ་གང་གིས་མཐོང་བ་དང་། གང་
གིས་རེག་པ་དང༌། གང་གིས་འཆང་བ་དང་། གང་གིས་ཡིད་ལ་བྱེད་པའི་གདུལ་
བྱ་རྣམས་རེག་པའི་གནས་ལྔ་ལ་མཁས་པར་འགྱུར་བ་དང༌། ཉོན་མོངས་པ་རྣམས་
ཞི་ བར་ འགྱུར་བ་ དང་། རྒྱལ་བའི་ བསྟན་ པ་ འཛིན་ནུས་པར་འགྱུར་བ་དང༌།
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སངས་རྒྱས་ཀྱི་སྲས་ཀྱི་ཐུ་བོར་འགྱུར་བ་ལ་སོགས་པའི་ཕན་ཡོན་དཔག་ཏུ་མེད་པ་
འབྱུང་བར་བྱམས་པ་ལུང་བསྟན་པའི་མདོ་ལས་གསུངས་ཏེ། མདོ་དེ་ཉིད་ལས།
གནས་བརྟན་ཆེན་པོ་སྦེད་བྱེད་ཀྱི་གླེགས་བམ་དེ་སུས་མཐོང་བ་དང་རེག་པ་དང་
འཆང་བ་དེ་རིག་པའི་གནས་ལྔ་ལ་མཁས་པར་འགྱུར་བ་དང༌། ཁྱད་པར་དུ་རང་
རྒྱུད་ཀྱི་ཉོན་མོངས་ཐམས་ཅད་ཞི་བར་འགྱུར་བ་དང་། ཆོས་ཀྱི་རྒྱལ་པོ་ཐོབ་པར་
འགྱུར་བ་དང་། ཡང་དག་པའི་ཤེས་རབ་རྒྱས་པར་འགྱུར་བ་དང་། སངས་རྒྱས་ཀྱི་
སྲས་ཀྱི་ཐུ་བོར་འགྱུར་བ་ལ་སོགས་པའི་ཡོན་ཏན་དུ་མ་དང་ལྡན་པར་འགྱུར་རོ། །
ཞེས་གསུངས། གཞན་ཡང་སངས་རྒྱས་དང་མྱུར་དུ་མཇལ་བར་འདོད་པ་དང༌།
སངས་རྒྱས་ཐམས་ཅད་མཆོད་པས་མཉེས་པར་འདོད་པ་དང༌། ཆོས་ཐམས་ཅད་
ཀྱི་རྟེན་འབྲེལ་གྱི་མཚན་ཉིད་རྟོགས་པར་འདོད་པ་དང་། ཆོས་ཐམས་ཅད་དངོས་
པོ་མེད་པའི་ངོ་བོ་ཉིད་དང་སྐྱེ་བ་མེད་པ་དང་འགག་པ་མེད་པ་ཉིད་དུ་རྟོགས་པར་
འདོད་པ་དང༌། སེམས་ཅན་ཐམས་ཅད་མྱ་ངན་དང་མཚོན་དང་ནད་དང་མུ་གེའི་
བསྐལ་པ་དང་། གཅན་གཟན་གཏུམ་པོ་དང་ཕ་རོལ་གྱི་དམག་ཚོགས་དང་སྦྲུལ་
དང་མེ་དང་ཆུ་དང་རིམས་དང༌། བཙན་དང་ཀླུ་དང་གནོད་སྦྱིན་གདུག་པ་ཅན་ལ་
སོགས་པའི་འཇིགས་པ་ཐམས་ཅད་ལས་ཐར་བར་འདོད་པས་གནས་བརྟན་ཆེན་
པོ་ སྦེད་ བྱེད་ ཕྱག་ གཉིས་ ཀྱིས་ སྡེ་ སྣོད་ ཀྱི་གླེགས་བམ་བསྣམས་ པ་ ཡིད་ ལ་
བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་གང་དུ་སྨོས་པའི་
དོན་དེ་རྣམས་འགྲུབ་པར་གསུངས་སོ། །
གངས་ཅན་རི་ཡི་རྒྱལ་པོ་ལ། །འཕགས་པ་གནས་བརྟན་མི་ཕྱེད་པ། །
དགྲ་ བཅོམ་ སྟོང་ ཕྲག་ གཅིག་ གིས་ བསྐོར། །བྱང་ ཆུབ་མཆོད་རྟེན་ འཛིན་ ཕྱག་
- 356 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
འཚལ། །ཞེས་བསྔགས་པ། གནས་བརྟན་ཆེན་པོ་མི་ཕྱེད་པ་ཕྱག་གཉིས་ཐལ་མོ་
སྦྱར་བའི་བར་དུ་བྱང་ཆུབ་ཆེན་པོའི་མཆོད་རྟེན་བསྣམས་པ་ནི་སེམས་ཅན་ཐམས་
ཅད་ ལ་ ཕན་བདེ་བླ་ན་མེད་ པ་ སྟེར་བའི་ ཕྱིར་དུ་ སྟོན་ པའི་ བཀའ་ བཞིན་དུ་
བསྣམས་པ་སྟེ། གནས་བརྟན་ཆེན་པོ་མི་ཕྱེད་པ་ནི་སྟོན་པའི་བཀའ་ལ་ལྷག་པར་
དུ་བྱེད་པ་ཡིན་པས་སྟོན་པའི་བཀའ་སྒྲུབ་པ་དང་། སེམས་ཅན་རྣམས་ལ་ཐུགས་
བརྩེ་བས་སྤྱིར་རིགས་དྲུག་གི་སེམས་ཅན་ཐམས་ཅད་ལ་གང་ལ་གང་འཚམས་ཀྱི་
ཆོས་ སྟོན་པ་མཛད་པ་དང༌། ལྷག་ པར་ རི་ རབ་ ཀྱི་བྱང་ཕྱོགས་ན་གནས་པའི་
གནོད་སྦྱིན་རྣམས་ལ་ཆོས་སྟོན་པར་མཛད་པ་ན་སྟོན་པ་ཐུབ་པའི་དབང་པོས་
གནོད་སྦྱིན་གདུག་པ་ཅན་རྣམས་ཀྱི་གདུག་རྩུབ་ཞི་བར་བྱ་བའི་ཕྱིར་བྱང་ཆུབ་ཆེན་
པོའི་མཆོད་རྟེན་ཞིག་གནང་བ་དེ་ཕྱག་གཉིས་ཐལ་མོ་སྦྱར་བའི་བར་དུ་བསྣམས་
ནས་གནོད་སྦྱིན་གདུག་པ་ཅན་རྣམས་ཀྱིས་གཙོས་སེམས་ཅན་ཉོན་མོངས་ཅན་
རྣམས་ལ་བསྟན་ཏེ། དེ་གང་ གིས་མཐོང་བ་ཐམས་ཅད་ཀྱི་ཉོན་མོངས་པ་དང་
གདུག་རྩུབ་ཐམས་ཅད་ཞི་བར་འགྱུར་བ་དང་། བསླབ་པ་གསུམ་ལ་སོགས་པའི་
ཡོན་ཏན་ཐམས་ཅད་འཕེལ་བར་འགྱུར་བ་དང་མཆོད་རྟེན་དེའི་འོད་ཀྱིས་རིག་
པའི་ཕྱོགས་ཐམས་ཅད་དུ་བཀྲ་ཤིས་དང་བདེ་ལེགས་ཆེན་པོས་ཁྱད་པར་འགྱུར་
བ་སོགས་ཕན་ཡོན་དཔག་ཏུ་མེད་པ་འབྱུང་བར་བྱམས་པ་ལུང་བསྟན་པའི་མདོ་
ལས་གསུངས་ཏེ། མདོ་དེ་ཉིད་ལས་གནས་བརྟན་ཆེན་པོ་མི་བྱེད་པ་རི་རབ་ཀྱི་
བྱང་ཕྱོགས་སུ་གནོད་སྦྱིན་གྱི་གནས་སུ་བྱོན་ཏེ། གནོད་སྦྱིན་ཕོ་དང་མོ་དང་བུ་དང་
བུ་མོ་མང་པོ་ཐམས་ཅད་ཐར་པ་ལ་བཀོད་དེ། དེ་དག་གི་གནོད་པ་དང་གདུག་
རྩུབ་ཞི་བར་བྱེད་པ་ལ་བཅོམ་ལྡན་འདས་ཀྱིས་བྱང་ཆུབ་ཆེན་པོའི་མཆོད་རྟེན་
357-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཞིག་གནང་བ་དེ་སུས་མཐོང་བ་དང་རེག་པ་དང་ཡིད་ལ་བྱེད་པ་དེའི་དོན་ཐམས་
ཅད་འགྲུབ་པ་དང་། བསླབ་པ་གསུམ་གྱིས་མཛེས་པར་འགྱུར་བ་དང་། བཀྲ་ཤིས་
པ་དང་། དགེ་བ་དང་། ལེགས་པ་ཐམས་ཅད་འབྱུང་བ་དང་། མི་དགེ་བ་བཅུ་སྤྱད་
པའི་སྡིག་པའི་ལས་ཐམས་ཅད་དག་པར་འགྱུར་བ་ལ་སོགས་པའི་ཡོན་ཏན་དུ་མ་
དང་ལྡན་པར་འགྱུར་རོ། །ཞེས་གསུངས། གཞན་ཡང་མཉམ་པར་བཞག་པའི་ཞི་
གནས་དང་ལྷག་མཐོང་འཕེལ་བར་འདོད་པ་དང་། དྲན་པ་ཉེ་བར་བཞག་པ་ལ་
སོགས་པ་བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་རང་གི་རྒྱུད་ལ་སྐྱེ་བ་དང་།
བསྟན་ པ་ འཕེལ་ བར་ འདོད་ པ་དང་། དཀོན་མཆོག་ གསུམ་དང་ནམ་ ཡང་ མི་
འབྲལ་བར་འདོད་པ་དང་། རང་གི་འཁོར་དུ་ཆོས་ཉན་པ་དང་འཆད་པ་དང་དགེ་
སློང་གི་དགེ་འདུན་ཆོས་བྱེད་པ་འཕེལ་བར་འདོད་པ་དང་། སེམས་ཅན་ཐམས་
ཅད་བལྟ་ན་སྡུག་པ་དང་གཟུགས་བཟང་བ་དང་གཅིག་ལ་གཅིག་ཡིད་དུ་འོང་བ་
དང་བདེ་བ་དང་འབྱོར་བ་འཕེལ་བར་འདོད་པ་དང་། ཡུལ་ཕྱོགས་ཀྱི་ལྷ་འདྲེ་
གདུག་པ་ཅན་ཞི་བར་འདོད་པས་གནས་བརྟན་ཆེན་པོ་མི་ཕྱེད་པ་ཕྱག་གཉིས་
ཐལ་མོ་སྦྱར་བའི་བར་ན་བྱང་ཆུབ་ཆེན་པོའི་མཆོད་རྟེན་བསྣམས་པ་ཡིད་ལ་
བསྒོམས་ཏེ་ཕྱག་འཚལ་ཞིང་མཆོད་ནས་གསོལ་བ་བཏབ་ན་སྔར་སྨོས་པའི་དོན་
དེ་རྣམས་འགྲུབ་པར་གསུངས་སོ། །དེ་ལྟར་སྟོན་པ་ཐུབ་པའི་དབང་པོ་དང་མཆོག་
ཟུང་དང་གནས་བརྟན་ཆེན་པོ་བཅུ་དྲུག་སོ་སོའི་ཕྱག་རྒྱ་དང་། ཕྱག་མཚན་དུ་གང་
བཞེས་པ་ཡོངས་སུ་གྲགས་པ་ ལྟར་ གྱི་དགོས་དོན་དང་སྐུའི་རྣམ་པ་དང་ཕྱག་
མཚན་དེ་དག་ཡིད་ལ་བྱས་པས་གནས་སྐབས་དང་མཐར་ཐུག་གི་ཕན་ཡོན་ཇི་
ལྟར་འབྱུང་བ་གནས་བརྟན་ལུང་བསྟན་པའི་མདོ་ལས་འབྱུང་བ་གནས་བརྟན་གྱི་
- 358 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྤྲུལ་པ་མཆིམས་ནམ་མཁའ་གྲགས་ཀྱིས་མདོ་དང་བླ་མ་གོང་མའི་མན་ངག་ལས་
ཇི་ལྟར་འབྱུང་བ་རྣམས་གུང་བསྒྲིགས་ཏེ་ཕྱི་མའི་སྐྱེ་བོ་རྣམས་ཀྱི་དོན་དུ་ཡི་གེར་
བཀོད་པར་མཛད་པ་དེ་ལྟར་དུ་འདིར་ཡང་བཀོད་པ་ཡིན་པས་ཡིད་ཆེས་ཀྱི་དད་
པ་བརྟན་པོ་བསྐྱེད་པར་བྱ་ཞིང་། གཞན་ཡང་ རང་གཞན་གྱི་སྡིག་སྒྲིབ་སྦྱོང་བ་
གཙོ་བོར་བྱས་ཏེ་དེའི་ཕྱིར་དུ་ཐུབ་པའི་དབང་པོ་དང་གནས་བརྟན་ཆེན་པོ་རྣམས་
ལ་གསོལ་བ་གདབ་པར་འདོད་ན་སྟོན་པ་ཐུབ་པའི་དབང་པོ་དང་གནས་བརྟན་
ཆེན་པོ་བཅུ་དྲུག་མདུན་གྱི་ནམ་མཁར་གདན་ཁྲི་ཕུན་སུམ་ཚོགས་པ་ལ་སྤྱན་
དྲངས་ནས་བཞུགས་པ་ཐམས་ཅད་སྐུ་ལ་ཆོས་གོས་གསུམ་གསོལ་ཞིང་ཕྱག་ན་
རིན་པོ་ཆེའི་བུམ་པ་ཡེ་ཤེས་ཀྱི་བདུད་རྩིས་གང་བ་བསྣམས་པ་བསྒོམས་ཏེ། ཕྱག་
འཚལ་ཞིང་མཆོད་དེ་རང་དང་སེམས་ཅན་ཐམས་ཀྱི་སྡིག་སྒྲིབ་བག་ཆགས་དང་
བཅས་པ་མྱུར་དུ་བྱང་ཞིང་དག་པར་མཛད་དུ་གསོལ་སྙམ་དུ་གསོལ་བ་ཤུགས་
དྲག་ཏུ་འདེབས་ཤིང་རྒྱལ་བ་གང་དག་ཡོན་ཏན་གྱི་ཀླུང་དཔག་ཏུ་མེད་པར་གྱུར་
པ། ཉོན་མོངས་པའི་ཆུ་བོའི་འདམ་རྫབ་ལས་ཡང་དག་པར་བརྒལ་བ། གཏོང་བ་
དང་ལྡན་ཞིང་ཚུལ་ཁྲིམས་རྣམ་པར་དག་པ། བཟོད་པ་ཆེན་པོའི་ཆོ་ག་དང་ལྡན་པ།
བརྩོན་འགྲུས་སྦྱངས་ཤིང་སྙིང་པོ་གཡོ་བ་མི་མངའ་བའི་བསམ་གཏན་ཆེན་པོ་དང་
ལྡན་པ། མཁྱེན་རབ་རྣོ་བ་ཐོགས་པ་མེད་པ་དང་ལྡན་པ། འཇིག་རྟེན་ཐམས་ཅད་
ལ་ཐུགས་བརྩེ་བ། དོན་ལ་མངོན་པར་བརྩོན་པ། བྱམས་པའི་ཐུགས་ཀྱི་བདག་
ཉིད་ཅན་དེ་རྣམས་ལ། བདག་གི་ལུས་དང་ངག་དང་ཡིད་གུས་པས་ཕྱག་འཚལ་
ལོ། །རྒྱལ་བ་དེ་དག་གིས་བདག་སྡིག་པ་ཐམས་ཅད་ལས་རྣམ་པ་ཐམས་ཅད་དུ་
བསྐྱབ་ཏུ་གསོལ། སྡུག་བསྔལ་དུ་མས་གདུངས་པའི་སེམས་ཅན་ཐམས་ཅད་ཀྱང་
359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
རབ་ཏུ་བརྩོན་པས་དྲང་དུ་གསོལ། ཐུགས་རྗེ་ཆེན་པོ་དང་ལྡན་པའི་བདག་ངན་
འགྲོ་ལས་དྲངས་ཏེ་བྱང་ཆུབ་ཆེན་པོ་ལ་མྱུར་དུ་བཞག་ཏུ་གསོལ། བདག་སྲས་
གཅིག་པུ་དང་འདྲ་བར་ཐུགས་བརྩེ་བར་དགོངས་སུ་གསོལ། བདག་སློབ་མ་སྡུག་
པ་དང་འདྲ་བར་བྱིན་གྱིས་བརླབ་ཏུ་གསོལ། ཐུགས་རྗེ་ཆེན་པོའི་ཆབ་ཀྱིས་བདག་
བཀྲུ་བར་གསོལ། ངོ་ཚ་མཁྱེན་པའི་ན་བཟའ་བདག་ལ་དགབ་ཏུ་གསོལ། བྱང་
ཆུབ་ཡན་ལག་གི་མེ་ཏོག་རྣམས་ཀྱིས་བདག་ལ་གཏོར་དུ་གསོལ། རྒྱལ་བ་ཐམས་
ཅད་ཀྱིས་བདག་ལ་དབང་བསྐུར་དུ་གསོལ། སེང་གེའི་སྒྲ་ཆེན་པོས་བདག་ལ་
ལུང་བསྟན་དུ་གསོལ། བདག་རྒྱལ་བ་སྲས་དང་བཅས་པའི་དྲུང་དུ་གཞོན་ནུ་ནས་
རབ་ཏུ་བྱུང་བ་དང༌། ལྐོག་མ་ཡིན་པའི་རབ་ཏུ་བྱུང་བ་དང་། ཡང་དག་པའི་རབ་ཏུ་
བྱུང་བ་དང་། དེ་བཞིན་གཤེགས་པའི་ རབ་ཏུ་བྱུང་བས་རབ་ཏུ་བྱུང་བར་གྱུར་
ཅིག །དེ་ཡང་འཇིག་རྟེན་ལས་ཁྱད་པར་དུ་འཕགས་པ་སྐྱོན་མ་འདྲེས་པ། རྙོག་པ་
མེད་པ། ལྷ་དང་མི་མངོན་པར་དགའ་བ། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱིས་བསྔགས་པ། སེམས་ཅན་ལ་སྨིན་པའི་སླད་དུ་བདག་རབ་ཏུ་བྱུང་
བར་གྱུར་ཅིག །བདག་གི་ཉོན་མོངས་ལས་རྣམས་ཀྱི། །དྲི་མ་དེ་བཞིན་གཤེགས་
པས་གསོལ། །སངས་རྒྱས་རྣམས་ཀྱིས་བདག་ལ་ནི། །སྙིང་རྗེའི་ཆུ་ཡིས་བཀྲུ་བར་
གསོལ། །ཞེས་གསོལ་བ་ཤུགས་དྲག་ཏུ་གདབ་སྟེ་གསོལ་འདེབས་ཀྱི་ཚིག་འདི་
དག་ཀྱང་མདོ་ལས་བཏུས་པར་གསུངས་སོ། །དེ་ལྟར་གསོལ་བ་ཤུགས་དྲག་ཏུ་
བཏབ་པས་ཚོགས་ཞིང་རྣམས་ཀྱིས་རང་རང་སེམས་ཅན་ཐམས་ཅད་ཀྱི་སྤྱི་བོ་ནས་
ཁྲུས་མཛད་པས་ཚེ་རབས་ཐོག་མེད་ནས་བསགས་པའི་ལས་ངན་སྡིག་སྒྲིབ་བག་
ཆགས་དང་བཅས་པ་ཐམས་ཅད་བྱང་ཞིང་དག་ནས་ལུས་དྭངས་གསལ་འོད་ཀྱི་
- 360 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
རང་བཞིན་ཅན་དུ་གྱུར་པར་བསམ་མོ། །ཡང་སངས་རྒྱས་ཀྱི་བསྟན་པ་དར་ཞིང་
རྒྱས་པ་དང༌། རང་གི་ལུང་རྟོགས་ཀྱི་ཡོན་ཏན་རྣམས་འཕེལ་ཞིང་རྒྱས་པར་འདོད་
ནས་དེའི་ཕྱིར་དུ་གསོལ་བ་འདེབས་པར་འདོད་ན། སྟོན་པ་ཐུབ་པའི་དབང་པོ་
དང་གནས་བརྟན་ཆེན་པོ་རྣམས་ཕྱག་གཡས་ཆོས་སྟོན་པའི་ཕྱག་རྒྱ་མཛད་ཅིང་།
ཕྱག་གཡོན་ན་སྡེ་སྣོད་གསུམ་གྱི་གླེགས་བམ་བསྣམས་པ་བསྒོམས་ཏེ་ཕྱག་འཚལ་
ཞིང་མཆོད་ནས་གསོལ་འདེབས་འདོན། ལྷག་པར། འགྲོ་བའི་མུན་སེལ་བསྟན་
པའི་སྒྲོན་མེ་འཛིན། ཁྱོད་ཀྱིས་བདུད་རྩིའི་གྲོང་ཁྱེར་སྒོ་དབྱེར་གསོལ། །ཆོས་ཀྱི་
རྔ་ཆེན་དམ་པ་རྡུང་དུ་གསོལ། །ཆོས་ཀྱི་དུང་གི་མཆོག་ཀྱང་འབུད་དུ་གསོལ། །
ཆོས་ཀྱི་སྒྲོན་མེ་མཆོག་ཀྱང་སྦར་དུ་གསོལ། །ཆོས་ཀྱི་ཆར་པ་དམ་པ་དབབ་ཏུ་
གསོལ། །ཆོས་ཀྱི་རྒྱལ་མཚན་དམ་པ་བསྒྲེང་དུ་གསོལ། །ཆོས་ཀྱི་འཁོར་ལོ་དམ་
པ་བསྐོར་དུ་གསོལ། །ཉོན་མོངས་དགྲ་ཚོགས་རྣམས་ལས་རྒྱལ་བར་མཛོད། །
སྲིད་པའི་མཚོ་ལས་སེམས་ཅན་བསྒྲལ་དུ་གསོལ། །ངན་སོང་གསུམ་གྱི་ལམ་
རྣམས་དགག་ཏུ་གསོལ། །སྲོག་ཆགས་ཉོན་མོངས་མེས་གདུངས་ཞི་མཛད་པ། །
ཡེ་ཤེས་རལ་གྲིས་ཉོན་མོངས་རྒྱ་དྲལ་གསོལ། །ཆོས་ཀྱི་བདུད་རྩིས་སེམས་ཅན་
ཚིམ་མཛད་གསོལ། །བྱང་ཆུབ་ཡོན་ཏན་རྒྱ་མཚོས་ངོམས་མཛད་གསོལ། །སེམས་
ཀྱི་སྡུག་བསྔལ་ཆེ་ལས་ཐར་མཛད་གསོལ། །བདེ་བ་ཀུན་གྱི་རྒྱ་མཚོ་ཐོབ་མཛད་
གསོལ། །སྔོན་ཆད་སུས་ ཀྱང་ མ་ བསྐོར་ བའི། །ཆོས་ ཀྱི་ འཁོར་ ལོ་ བསྐོར་ དུ་
གསོལ། །ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟ་གསོལ་བ་བཏབ་པས་
ཚོགས་ཞིང་རྣམས་ཀྱི་སྐུའི་ཆ་ཐམས་ཅད་དང་ཁྱད་པར་ཕྱག་ན་བསྣམས་པའི་སྡེ་
སྣོད་གསུམ་གྱི་གླེགས་བམ་ལས་བདུད་རྩིའི་རྒྱུན་དཔག་ཏུ་མེད་པ་བྱུང༌། རང་དང་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སེམས་ཅན་ཐམས་ཅད་ཀྱི་ལུས་སེམས་ལ་ཐིམ་པས་ཚེ་རབས་ཐོག་མ་མེད་པ་ནས་
བསགས་པའི་ལས་ངན་སྡིག་སྒྲིབ་ཐམས་ཅད་དང་། ཁྱད་པར་ཆོས་སྤང་གི་ལས་
བསགས་པ་སོགས་ཆོས་ལ་བརྟེན་ནས་བྱུང་བའི་སྡིག་སྒྲིབ་ཐམས་ཅད་བྱང་ཞིང་
དག །ལུང་རྟོགས་ཀྱི་ཡོན་ཏན་ཐམས་ཅད་ཆེས་ཆེར་འཕེལ་ཞིང་རྒྱས་པར་བསམ་
མོ། །ཡང་བསླབ་པ་གསུམ་གྱིས་བསྡུས་པའི་སྒྲུབ་པའི་ཡོན་ཏན་མྱུར་དུ་འཕེལ་
བར་འདོད་ནས་དེའི་ཕྱིར་དུ་གསོལ་བ་འདེབས་པར་འདོད་ན། སྟོན་པ་ཐུབ་པའི་
དབང་པོ་དང་གནས་བརྟན་ཆེན་པོ་རྣམས་ཞབས་རྡོ་རྗེའི་སྐྱིལ་ཀྲུང་གིས་བཞུགས་
ཤིང་ཕྱག་གཉིས་མཉམ་བཞག་གི་ཕྱག་རྒྱ་མཛད་པ་བསྒོམས་ཏེ་ཕྱག་འཚལ་ཞིང་
མཆོད་ནས་གསོལ་འདེབས་འདོན། ཁྱད་པར། སངས་རྒྱས་སྤྲུལ་པ་དགྲ་བཅོམ་
པ། །འཕགས་པ་གནས་བརྟན་དགེ་སྦྱོང་ཆེ། །དཀོན་མཆོག་རིན་ཆེན་གསུམ་གྱི་
དངོས། །ཉན་ཐོས་ཆེན་པོ་སྤྲུལ་པའི་སྐུ། །ཐུགས་ རྗེའི་བདག་ཉིད་ཅན་རྣམས་
དང༌། །འཕགས་པ་དགེ་སློང་དགྲ་བཅོམ་པ། ཁྲི་དང་དྲུག་སྟོང་བཞི་བརྒྱ་རྣམས། །
དགྲ་བཅོམ་ཟག་ཟད་ཉོན་མོངས་མེད། །བྱ་བ་བྱས་ཤིང་བྱེད་པ་བྱས། །སེམས་
ཤེས་ཤེས་རབ་རྣམ་པར་གྲོལ། །ཅང་ཤེས་རྟ་དང་གླང་ཆེན་བཞིན། ཁུར་བོར་རང་
དོན་རབ་ཏུ་ཐོབ། །སྲིད་པར་ཀུན་སྦྱོར་ཡོངས་ཟད་པས། །སེམས་ཀྱི་དབང་རྣམས་
མཆོག་ཐོབ་པ། །མངོན་ཤེས་རྫུ་ འཕྲུལ་ཡོན་ཏན་དང་། །ཡོན་ཏན་རྒྱ་མཚོའི་ཕ་
རོལ་ བྱོན། །འཕགས་ པ་ གནས་ བརྟན་ ཁྱེད་རྣམས་ནི། །སེམས་ཅན་རྣམས་ལ་
ཐུགས་བརྩེ་བས། །མ་དུལ་བ་ནི་དུལ་བར་མཛད། །མ་དག་དག་པར་མཛད་པ་
པོ། །མགོན་སྐྱབས་མེད་ལ་མགོན་སྐྱབས་མཛད། །མ་གྲོལ་གྲོལ་བར་མཛད་པ་
པོ། །མ་ཞི་བ་རྣམས་ཞི་བར་མཛོད། །སྨན་ཆེན་སྨན་པའི་རྒྱལ་པོ་ལྟར། །སེམས་
- 362 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཅན་རྣམས་ཀྱི་གསོས་གྱུར་པ། །རིག་དང་ཞབས་སུ་ལྡན་པ་ཡི། །སྦྱིན་གནས་དུལ་
ཞིང་དགེ་འདུན་ཆེ། །ཞུགས་པ་རྣམ་པ་བཞི་དང་ནི། །འབྲས་ལ་གནས་པ་བཞི་
རྣམས་ལ། །བདག་ཅག་གུས་པས་ཕྱག་འཚལ་ལོ། །བྱིན་རླབས་ཆེན་པོ་མཛད་དུ་
གསོལ། །དད་ ལྡན་ བསོད་ནམས་ གང་ འདོད་ པ། །རྫས་ལས་བྱུང་བའི་བསོད་
ནམས་ནི། །རྟག་ཏུ་བྱེད་པ་རྣམས་ཀྱི་ཞིང་། །གང་ལ་ཕུལ་ན་འབྲས་ཆེ་བ། །དེ་ལ་
གུས་ པས་ ཕྱག་ འཚལ་ལོ། །བདག་རྒྱུད་ཞི་དང་དུལ་བ་ཡི། །ཐུགས་རྗེ་ཐུགས་
བརྩེར་མཛད་པར་གསོལ། །ཞེས་གསོལ་བ་ཤུགས་དྲག་ཏུ་གདབ་བོ། །དེ་ལྟར་
གསོལ་བ་བཏབ་པས་ཚོགས་ཞིང་ཐམས་ཅད་ཀྱི་སྐུའི་ཆ་ལས་བདུད་རྩིའི་རྒྱུན་
དཔག་ཏུ་མེད་པ་བྱུང་། རང་དང་སེམས་ཅན་ཐམས་ཅད་ལ་ཐིམ་པས་ཐོག་མེད་
ནས་བསགས་ པའི་ སྡིག་ སྒྲིབ་ཐམས་ཅད་དང༌། ཁྱད་ པར་ ས་ ལམ་ གྱི་ རིམ་པ་
རྣམས་རྒྱུད་ལ་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ཐམས་ཅད་སྦྱངས་ལམ་བསླབ་
པ་རིན་པོ་ཆེ་གསུམ་ལ་སོགས་པའི་རྟོགས་པ་ཁྱད་པར་ཅན་རྒྱུད་ལ་སྐྱེས་པར་
བསམ་མོ། །ཡང་དགེ་འདུན་གྱི་སྡེ་རྣམས་དར་ཞིང་རྒྱས་པ་དང༌། ཆོས་སྒྲུབ་པའི་
མཐུན་རྐྱེན་ཐམས་ཅད་ཚང་བ་དང༌། འཇིག་རྟེན་གྱི་ཁམས་སུ་བདེ་སྐྱིད་དཔལ་
འབྱོར་ལེགས་ཚོགས་རྣམས་རྒྱས་པར་འདོད་ནས་དེའི་ཕྱིར་དུ་གསོལ་བ་འདེབས་
པར་ འདོད་ན། སྟོན་པ་ཐུབ་པའི་དབང་པོ་དང༌། གནས་བརྟན་ཆེན་པོ་རྣམས་
བདུད་རྩིས་གང་བའི་ལྷུང་བཟེད་ཕྱག་ན་བསྣམས་པ་བསྒོམས་ཏེ་ཕྱག་འཚལ་ཞིང་
མཆོད་ནས་ཇི་ལྟར་འདོད་པའི་དོན་དེ་དག་མྱུར་དུ་འགྲུབ་པར་གསོལ་བ་ཤུགས་
དྲག་ཏུ་གདབ་པར་བྱའོ། །འདི་དག་གི་ཚེ་ཕྱོགས་བཅུའི་ཞིང་རབ་འབྱམས་ན་
བཞུགས་པའི་རྒྱལ་བ་སྲས་བཅས་ཐམས་ཅད་ཀྱང་ཐུབ་པའི་དབང་པོ་གནས་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བརྟན་ཆེན་པོ་རྣམས་དང་བཅས་པའི་རྣམ་པར་སྤྱན་དྲངས་ཏེ་ཚོགས་ཞིང་གཅིག་
ཏུ་མོས་ནས་བྱེད་པའམ། ནམ་མཁའི་དབྱིངས་ཐམས་ཅད་སྤྲུལ་སྐུའི་རྣམ་པ་ཅན་
གྱི་རྒྱལ་བ་སྲས་དང་བཅས་པས་ཡོངས་སུ་གང་བར་བསྒོམས་ནས་ཕྱག་འཚལ་
ཞིང་མཆོད་དེ་གསོལ་བ་འདེབས་པའང་དམིགས་པ་རྒྱ་ཆེ་བ་ལྟར་བསོད་ནམས་
ཀྱང་ཆེས་ཆེར་འཕེལ་བ་དང་། དེ་ ལྟར་ དུ་ བྱིན་རླབས་ ཀྱང་ རྒྱ་ཆེན་པོ་མྱུར་དུ་
འཇུག་པར་འགྱུར་རོ་ཞེས་དམ་པ་གོང་མའི་མན་ངག་ལས་འབྱུང་ངོ༌། །
༈ གསུམ་པ་གནས་གང་དང་གང་དུ་བཞུགས་པའི་ཚུལ་བཤད་པ་ནི་སྟོན་པ་
ཐུབ་པའི་དབང་པོ་ཞིང་འདིར་བྱོན་ནས་དགུང་ལོ་བརྒྱད་ཅུའི་བར་དུ་སེམས་ཅན་
གྱི་དོན་མཛད་ནས་དགུང་ལོ་བརྒྱད་ཅུ་ལ་བབ་པ་ན་གནས་བརྟན་ཆེན་པོ་འོད་
སྲུང་དང་། འཕགས་པ་ཀུན་དགའ་བོ་དང་། འཕགས་པ་ཉེ་བར་འཁོར་གསུམ་ལ་
བཀའ་བསྡུས་ནས་བསྟན་པ་འཛིན་པར་བཀའ་བསྒོས་ཤིང༌། གནས་བརྟན་ཆེན་
པོ་བཅུ་དྲུག་ལ་བསྟན་པ་ནམ་གནས་བར་དུ་མྱ་ངན་ལས་མི་འདའ་བར་བསྟན་པ་
འཛིན་ཅིང་སྤེལ་བར་བཀའ་བསྒོས། རྣམ་ཐོས་སྲས་ལ་སོགས་པ་བཀའ་སྡོད་སྲུང་
མ་རྣམས་ལ་བསྟན་པ་ཚུལ་བཞིན་འཛིན་པ་རྣམས་བསྲུང་ཞིང་སྐྱོང་བར་བཀའ་
བསྒོས་ཏེ་གདུལ་བྱ་རྟག་འཛིན་ཅན་རྣམས་འདུལ་བའི་ཕྱིར་ཐུན་མོང་བའི་གདུལ་
བྱ་རྣམས་ཀྱི་སྣང་ངོར་མྱ་ངན་ལས་འདའ་བའི་ཚུལ་བསྟན་ཀྱང་ངེས་པ་དོན་དུ་མྱ་
ངན་ལས་འདའ་བ་མེད་པར་འཁོར་བ་ཇི་སྲིད་མ་སྟོངས་ཀྱི་བར་དུ་སེམས་ཅན་གྱི་
དོན་མཛད་ཅིང་བཞུགས་པ་ནི། གསེར་འོད་དམ་པ་ལས། སངས་རྒྱས་མྱ་ངན་
ཡོངས་མི་འདའ། །ཆོས་ཀྱང་ནུབ་པར་མི་འགྱུར་ཏེ། །སེམས་ཅན་ཡོངས་སུ་སྨིན་
བྱའི་ཕྱིར། །ཡོངས་སུ་མྱ་ངན་འདའ་བ་སྟོན། །ཞེས་གསུངས་པ་ལྟར་རོ། །འོ་ན་
- 364 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་དེ་ཉིད་ད་ལྟ་གང་ན་ཞུགས་སྙམ་ན། སྟོན་པ་
ཐུགས་རྗེ་ཅན་དེ་ཉིད་སྔོན་སློབ་པ་ལམ་གྱི་གནས་སྐབས་སུ་གྲངས་མེད་གསུམ་དུ་
ཚོགས་བསགས་ཤིང་རྫོགས་སྨིན་སྦྱངས་གསུམ་གྱི་སྤྱོད་པ་མཐར་ཕྱིན་པར་མཛད་
ནས་གཞི་དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བའི་འོག་མིན་གྱི་ཞིང་ཁྱད་
པར་ཅན་དེར་ཐུབ་པ་ཆེན་པོ་རྣམ་པར་སྣང་མཛད་གངས་ཆེན་མཚོ་ཞེས་བྱ་བར་
མངོན་པར་རྫོགས་པར་སངས་རྒྱས་ཐུབ་པ་ཆེན་པོ་གངས་ཆེན་མཚོ་དེ་ནི་ནམ་
མཁའ་མ་ཟད་ཀྱི་བར་དུ་སྐུའི་བཀོད་པ་དེ་ལས་མི་གཡོ་བར་ངེས་པ་ལྔ་ལྡན་དུ་
བཞུགས་ནས་མཁའ་ཁྱབ་ཀྱི་སེམས་ཅན་རྣམས་ལ་ རང་ རང་གི་ ཁམས་དང་།
བསམ་པ་དང་། བག་ལ་ཉལ་དང་། དབང་པོའི་རིམ་པ་དང་འཚམ་པར་སྤྲུལ་པ་
བཀྱེ་ནས་སེམས་ཅན་གྱི་དོན་མཛད་བཞིན་པར་བཞུགས། སྤྲུལ་སྐུའི་མཛད་པ་
བསྟན་པ་རྣམས་ནི་དགོས་པ་གང་དང་གང་གི་དོན་དུ་སྤྲུལ་པ་བསྟན་པ་དེ་དང་
དེའི་དོན་དེ་མཛད་ཅིང་བཞུགས་པ་ལས། མི་མཇེད་འཇིག་རྟེན་གྱི་ཞིང་འདིར་
བསྐལ་བཟང་རྣམ་འདྲེན་བཞི་པ་སྟོན་པ་མཉམ་མེད་ཤཱཀྱ་ཐུབ་པ་བྱོན་པ་དེ་ནི་
སྔོན་བྲམ་ཟེ་རྒྱ་མཚོའི་རྡུལ་གྱིས་དེ་བཞིན་གཤེགས་པ་རིན་ཆེན་སྙིང་པོའི་སྤྱན་
སྔར་ཐུགས་བསྐྱེད་དང་སྨོན་ལམ་ཇི་ལྟར་མཛད་པ་ལྟར་རྣམ་འདྲེན་གཞན་གྱིས་
ཡལ་བར་བོར་བ་སྙིགས་མ་ལྔ་བདོའི་འགྲོ་བ་རྣམས་ཀྱི་དོན་དུ་ཞིང་འདིར་བྱོན་
ནས་སྐུ་ཚེ་ཧ་ཅང་རིང་བ་དང་ཧ་ཅང་ཐུང་བ་མིན་པར་དགུང་ལོ་བརྒྱད་ཅུའི་བར་དུ་
འགྲོ་བའི་དོན་མཛད་ནས་གདུལ་བྱ་དམན་པ་རྣམས་ཀྱི་སྣང་ངོར་སྐུའི་སྣང་བ་བསྡུ་
བའི་ཚུལ་མཛད་ཀྱང་། ཞིང་གཞན་དང་གཞན་དུ་མཆོག་གི་སྤྲུལ་སྐུའི་མཛད་པ་
སྟོན་ཏེ། ཇི་ལྟར་ནམ་མཁའི་ཟླ་བ་གཅིག་ཉིད་སའི་སྟེང་གི་ཆུ་ཀླུང་ཐམས་ཅད་ཀྱི་
- 365 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ནང་དུ་ཅིག་ཅར་གཟུགས་བརྙན་སྟོན་པ་ཇི་ལྟ་བ་དེ་ཁོ་ན་ལྟར་འདུལ་བྱ་གང་དང་
གང་ན་ཡོད་པ་དེ་དང་དེར་སྐུའི་སྣང་བ་སྟོན་པ་ནི། རྗེ་བཙུན་བྱམས་པ་མགོན་
པོས། རྒྱུ་ནི་ཡོངས་སུ་སྨིན་གྱུར་ནས། །གང་དང་གང་ལ་གང་དང་ནི། །གང་ཚེ་བྱ་
བ་ཕན་གྱུར་པ། །དེ་དང་དེ་ལ་དེ་སྣང་ངོ༌། །ཞེས་དང་། གང་གིས་སྲིད་པ་ཇི་སྲིད་
བར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །ཐུབ་པའི་
སྤྲུལ་སྐུ་རྒྱུན་མི་འཆད། །ཅེས་གསུངས་པ་ལྟར་རོ། །སངས་རྒྱས་ཀྱི་མཛད་པ་ནི་
བསམ་གྱིས་མི་ཁྱབ་པ་ཡིན་པས་ཞིང་གཅིག་ཏུ་མྱ་ངན་ལས་འདའ་བའི་ཚུལ་སྟོན་
པ་དང་མཉམ་དུ་ཞིང་ཁམས་རབ་འབྱམས་དཔག་ཏུ་མེད་པར་འཚང་རྒྱ་བའི་ཚུལ་
སྟོན་པ་དང་། ཞིང་གཅིག་ཏུའང་གདུལ་བྱ་སོ་སོའི་སྣང་བ་དང་མཐུན་པར་མཛད་
པ་བཅུ་གཉིས་ཀྱི་ཚུལ་མཐའ་ཡས་པ་ཅིག་ཅར་དུ་སྟོན་པར་མཛད་པ་ནི། དབུ་མ་
ལ་འཇུག་པ་ལས། སླར་ཡང་མི་གཡོའི་སྐུ་མངའ་ཁྱོད་ཀྱིས་སྲིད་གསུམ་བྱོན་ནས་
སྤྲུལ་རྣམས་ཀྱིས། །གཤེགས་པ་དང་ནི་བལྟམ་དང་བྱང་ཆུབ་ཞི་བའི་འཁོར་ལོའང་
སྟོན་ པར་ མཛད། །ཅེས་ པ་ དང་། བདེ་ བར་ གཤེགས་ པ་ མ་ ལུས་ ཕྱོགས་ ཞིང་
སངས་རྒྱས་ཡུལ་དག་ན། །ཕྲ་རབ་རྡུལ་གྱི་རྡུལ་རྣམས་བདོག་པར་གྱུར་པ་ཇི་སྙེད་
པ། །བྱང་ཆུབ་མཆོག་རབ་དམ་པར་གཤེགས་པའི་བསྐལ་པ་དེ་རྙེད་དེ། །འོན་
ཀྱང་ཁྱོད་ཀྱི་གསང་བ་འདི་ནི་བསྙད་བགྱི་མ་ལགས་སོ། །ཞེས་དང་། བསྟོད་སྤྲིན་
རྒྱ་མཚོ་ལས། ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་
ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་དུ་མ་ལུས་འགྲོ་ཀུན་ཀུན་
མཁྱེན་གྱུར་ཀྱང་བརྗོད་མི་ནུས། །ཞེས་གསུངས་པ་ལྟར་རོ། །གནས་བརྟན་བཅུ་
དྲུག་སོ་སོའི་བཞུགས་གནས་ནི། འཕགས་པ་དགའ་བའི་བཤེས་གཉེན་གྱི་རྟོགས་
- 366 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བརྗོད་ལས་འབྱུང་བ་ནི་སྔར་དྲངས་ཟིན་ཅིང་། ཁ་ཆེ་པཎ་ཆེན་ཤཱཀྱ་ཤྲཱིའི་གསུང་
ལས་འབྱུང་བ་ནི་གནས་བརྟན་གྱི་སྤྲུལ་པ་མཆིམས་ནམ་མཁའ་གྲགས་ཀྱིས་
མཛད་པའི་གནས་བརྟན་མཆོད་པའི་ཆོ་ག་ལས། ཁ་ཆེ་པཎ་ཆེན་ལ་བླ་མ་ཁྲོ་ཕུ་
བས་ཞུས་པས། ཐུབ་པས་བཀའ་བསྒོས་བསྟན་པའི་རྒྱལ་མཚན་འཛིན། །མྱ་ངན་
མི་འདའ་མངོན་སུམ་ཡུལ་ཀུན་ཏུ། །ལྷ་མིའི་བསོད་ནམས་དཔལ་ཞིང་འཚོ་གཞེས་
པ། །རྒྱལ་ཚབ་དགྲ་བཅོམ་བཅུ་དྲུག་ཞབས་ལ་འདུད། །ཏི་སེའི་གངས་ལ་དགྲ་
བཅོམ་ཡན་ལག་འབྱུང་། །དྲང་སྲོང་རི་ངོགས་ཤེལ་ན་མ་ཕམ་པ། །ལོ་མ་བདུན་
རིར་ བཙུན་ པ་ནགས་ན་གནས། །ཟངས་གླིང་དབུས་ན་རྒྱལ་ སྲས་ དུས་ ལྡན་
བཞུགས། །སིང་ག་ལ་ན་རྡོ་རྗེ་མོ་ཡི་བུ། །ཆུ་བོ་ཡ་མུ་ན་གླིང་བཟང་པོ་བཞུགས།
ཁ་ཆེའི་ཡུལ་ན་ཐུབ་པ་གསེར་བེའུ། །ནུབ་གླིང་བ་ར་དྷ་ཛ་གསེར་ཅན་བཞུགས། །
སྒྲ་ མི་ སྙན་ ན་ དཔལ་ ཆེན་ བ་ ཀུ་ ལ། །པྲི་ཡང་ གུ་ ན་ གནས་ བརྟན་ སྒྲ་ གཅན་
འཛིན། །བྱ་རྒོད་སྤུངས་པར་དགྲ་བཅོམ་ལམ་ཕྲན་བསྟན། །ཤང་གླིང་བ་ར་དྷཱ་ཛ་
བསོད་སྙོམས་ལེན། །སུམ་ཅུ་གསུམ་ན་འཕགས་པ་ལམ་བསྟན་བཞུགས། །ངོས་
ཡོངས་རི་ལ་སྡོམ་བརྩོན་ཀླུ་ཡི་སྡེ། །རི་རྒྱལ་བི་ཧུ་ལ་ན་སྦེད་བྱེད་བཞུགས། །
གངས་རིའི་རྒྱལ་པོར་མི་ཕྱེད་པ་བཞུགས་ཏེ། །འཕགས་ཆེན་གནས་བརྟན་རྒྱལ་
པོ་བཅུ་དྲུག་པོ། །རེ་རེ་བཞིན་ཡང་དགྲ་བཅོམ་དུ་མས་བསྐོར། །ཉན་ཐོས་ཚུལ་
འཛིན་རྒྱལ་སྲས་འཕྲིན་ལས་སྐྱོང་། །ཆོས་སྲུང་འགྲོ་དོན་མཛད་པས་ལེགས་སྐྱོབ་
མཛད། །ཅེས་གསུངས་པ་ལྟར་ཏེ། དེ་ཡང་གནས་བརྟན་ཆེན་པོ་ཡན་ལག་འབྱུང་
ནི་གངས་རི་ཆེན་པོ་ཏེ་སེ་ལ་འཁོར་དགྲ་བཅོམ་པ་སྟོང་དང་སུམ་བརྒྱས་བསྐོར་
ནས་བཞུགས་པར་གསུངས་ཏེ། གངས་རི་ཆེན་པོ་ཏེ་སེ་ཞེས་བྱ་བ་འདི་ནི་འཛམ་
-367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བུ་གླིང་གི་ཆུ་ཀླུང་ཐམས་ཅད་གང་ནས་འབབ་པའི་ཆུ་འགོ་ཡིན་ཞིང་། ལྷག་པར་
གནས་ དེ་ ནས་ ཆུ་ ཀླུང་ཆེན་པོ་གཱངྒ་། སིནྡྷུ། སི་ཏ། པཀྵ་སྟེ་ ཆུ་བོ་ཆེན་པོ་བཞི་
འབབ་པར་གསུངས། གངས་རི་ཆེན་པོ་དེའི་མདུན་ན་མ་དྲོས་པའི་མཚོ་ཆེན་པོ་
ཡོད་པར་སྟོན་པ་བཅོམ་ལྡན་འདས་འཁོར་དགྲ་བཅོམ་པ་ལྔ་བརྒྱ་དང་ལྷན་ཅིག་ཏུ་
ཕྱོགས་དེར་བྱོན་ནས་ལས་ཀྱི་རྒྱུ་བ་ལུང་བསྟན་པའི་མདོ་གསུངས་པ་སོགས་ལྷ་མི་
བགྲང་བ་ལས་འདས་པའི་དོན་མཛད་ཅིང་། མ་འོངས་པའི་གདུལ་བྱ་རྣམས་ལ་
ཕྱོགས་དེར་སྟོན་པ་འཁོར་བཅས་བྱོན་ནས་ཆོས་བསྟན་ཅིང་བྱིན་གྱིས་བརླབས་སོ་
ཞེས་གོ་བའི་ཕྱིར་དུ་སྟོན་པ་ཐུབ་པའི་དབང་པོས་རྡོ་ལེབ་ཆེན་པོ་ཞིག་ལ་ཞབས་
ཀྱི་རྗེས་འཇོག་པར་མཛད་པ་དང་། གངས་རི་ཆེན་པོའི་ཉེ་ལོགས་ཀྱི་རི་སྤོས་ངད་
ལྡང་ལ་སྟོན་པ་འཁོར་བཅས་བྱོན་ནས་ཆོས་མང་དུ་གསུངས་པ་དང་། སྨན་པའི་
རྒྱལ་པོའི་འཚོ་བྱེད་གཞོན་ནུས་གསོས་ལ་སྨན་གྱི་ཁྱད་པར་མང་པོ་ལུང་སྟོན་པར་
མཛད་པ་སོགས་རྒྱལ་བས་བྱིན་གྱིས་བརླབས་པའི་གནས་ཁྱད་པར་ཅན་ཡིན་
ཞིང་། གནས་དེ་ན་སྤྲུལ་པའི་ཕོ་བྲང་མང་དུ་ཡོད་པར་གསུངས་ཏེ། སྔོན་རྗེ་བཙུན་
མི་ལས་ གངས་རི་ཆེན་པོར་ འཁོར་ལོ་སྡོམ་པའི་ཕོ་བྲང་གཟིགས་པ་དང་། རྗེ་
བཙུན་བློ་བཟང་ཆོས་ཀྱི་རྒྱལ་མཚན་གྱིས་ཀྱང་གངས་རི་ཆེན་པོ་འཁོར་ལོ་སྡོམ་
པའི་ཕོ་བྲང་དུ་གཟིགས་པ་སོགས་སྔོན་གྱི་དམ་པ་རྣམས་ཀྱི་རྣམ་ཐར་ལས་བྱིན་
རླབས་ཤིན་ཏུ་ཆེ་བའི་ལོ་རྒྱུས་མང་དུ་འབྱུང་བ་ལྟར་རོ། །གནས་བརྟན་ཆེན་པོ་
འདི་ལ་མཚན་གྱི་རྣམ་གྲངས་ཟུར་གྱིས་ཤེས་ཞེས་ཀྱང་བྱ། མེ་སྐྱེས་ཞེས་ཀྱང་བྱ།
ཡན་ལག་སྐྱེས་ཞེས་ཀྱང་བྱ། ཡོངས་སུ་གྲགས་པར་ཡན་ལག་འབྱུང་ཞེས་གྲགས་
ཏེ། གནས་བརྟེན་ཆེན་པོ་འདི་ནི་སྤྱིར་འཛམ་བུ་གླིང་གི་ཆུ་འགོ །ལྷག་པར་བྱང་
- 368 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཕྱོགས་ཁ་བ་ཅན་པ་རྣམས་ཀྱི་སའི་ཆ་སངས་རྒྱས་དང་བྱང་ཆུབ་སེམས་དཔའ་
བགྲང་བ་ལས་འདས་པས་བྱིན་གྱིས་བརླབས་པའི་གནས་ཁྱད་པར་ཅན་འདིར་
བཞུགས་ ནས་ སེམས་ཅན་ གྱི་དོན་དཔག་ཏུ་མེད་ པ་མཛད་དེ། སྔོན་ཇོ་བོ་རྗེ་
དཔལ་ལྡན་ཨ་ཏི་ཤ་རྒྱ་གར་ནས་བོད་དུ་ཕེབས་དུས་གངས་རི་ཆེན་པོ་ཏེ་སེར་
བྱོན་པ་ན་གངས་རི་ཆེན་པོ་ལ་བསྐོར་བ་མཛད་ཚེ་ཏེ་སེའི་ནུབ་ཕྱོགས་སྟོན་པ་ཐུབ་
པའི་དབང་པོ་དང་དགྲ་བཅོམ་ལྔ་བརྒྱའི་ཞབས་རྗེས་ཡོད་པའི་ཐད་དུ་བྱོན་པའི་ཚེ་
གཎྜིའི་སྒྲ་ཞིག་གསན་པ་ན། ཇོ་བོའི་ཞལ་ནས་འཕགས་པ་ཡན་ལག་འབྱུང་འཁོར་
བཅས་གདུགས་ཚོད་ལ་བབ་པའི་གཎྜི་རྡུང་བ་ཡིན་པས་ངེད་རང་རྣམས་ཀྱང་གྲོ་བྱ་
ཞེས་གསུངས། དོན་དུ་ན་ཇོ་བོ་རྗེས་ཏེ་སེར་གནས་བརྟན་ཆེན་པོ་ཡན་ལག་འབྱུང་
འཁོར་བཅས་བཞུགས་པ་གཟིགས་པའོ། །ཡང་ཇོ་བོ་རྗེ་ཡེར་པར་བཞུགས་དུས་
འབྲོམ་རིན་པོ་ཆེའི་སྐྱེས་རབས་ཟབ་མོ་ཞིག་གསུང་བ་ན་གནས་བརྟན་བགྲེས་པོ་
ཞིག་བྱོན་ནས་རྒྱལ་བའི་འབྱུང་གནས་ལ་ཕྱག་གསུམ་བཙལ་ཏེ། ང་ཇོ་བོ་ཆེན་
པོའི་བཀའ་ལེགས་པར་བསྒོས་པའི་དགེ་སློང་ཡིན་ན། ད་ཡུན་མ་རིང་བར་བྲག་
རྒྱབ་ཏུ་བཙུན་ཆུང་ཞིག་འོང་གིས། ལོ་རེ་རེ་གཉིས་གཉིས་དགེ་འདུན་གྱི་གཉེར་
འདྲ་བར་བྱེད་འཚལ། རྒྱལ་བ་ཁྱོད་ཀྱིས་སྐྱོང་བ་ཞུ། རེ་ཞིག་ང་ཡང་གངས་རི་ཆེན་
པོ་ཏེ་སེ་ལ་འགྲོ་གསུང་ནས་མི་སྣང་བར་གྱུར། དེར་དགེ་བཤེས་ལོ་ཙཱ་བས་དེ་སུ་
ཡིན་ཞུས་པས། བཤེས་གཉེན་པའི་ཞལ་ནས། དེ་ངས་བཤད་པས་ཆོག །གནས་
བརྟན་ཆེན་པོ་ཡན་ལག་འབྱུང་ཞེས་བྱ་བ་ལྷ་མི་ཐམས་ཅད་ཀྱི་བསོད་ནམས་ཀྱི་
དཔལ་ལས་འཁྲུངས་པ་ཞིག་ཡིན་ཏེ། དགེ་བསྙེན་རྒན་པོ་རི་བོ་འདྲ་བ་ཞིག་ལ་
ཁོང་གངས་ཀྱི་སེངྒེ་འདྲ་བ་ཞིག་འདུད་དུ་འོང་སྐད་དེ་དགོད་རེ་བྲོ། ཞེས་གསུངས་
-369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
པ་དང་། ཡང་ཇོ་བོ་སྙེ་ཐང་ན་བཞུགས་དུས། ལན་ཅིག་འབྲོམ་རིན་པོ་ཆེ་ཡུག་
ཅིག་མ་སྣང་བས་འབྲོམ་སྟོན་པས་གར་བཞུད་ཞུས་པས། འཕགས་པའི་གནས་
བརྟན་ རྣམས་ སྤྱན་ འདྲེན་དུ་སོང་ བ་ ཡིན་ གསུང་ བའི་ མོད་ ལ། གནས་ བརྟན་
བགྲེས་པོ་གཅིག་བྱུང་བ་ལ། ཇོ་བོ་རྗེས་ལྡང་བ་དང་། ལེགས་སྦྱར་གྱི་གསུང་གླེང་
མཛད་པ་ལ། གནས་བརྟན་དེ་སུ་ལགས་ཞུས་པས། འཕགས་པའི་གནས་བརྟན་
ཡན་ལག་འབྱུང་ཡིན་གསུངས། ལྷག་པར་གནས་བརྟན་ཆེན་པོ་འདིས་དགེ་བའི་
བཤེས་གཉེན་པོ་ཏོ་བ་ཆེན་པོར་སྐུའི་བཀོད་པ་བསྟན་ནས་རྒྱལ་བའི་བཀའ་དང་
དགོངས་འགྲེལ་གྱི་བསྟན་བཅོས་ཐམས་ཅད་གང་ཟག་གཅིག་གི་ཉམས་ལེན་གྱི་
རིམ་པར་བསྡུས་ནས་གཏན་ལ་འབེབ་པ་བཀའ་གདམས་ལྷ་ཆོས་བདུན་ལྡན་གྱི་
རྣམ་ཐར་གཙང་མས་བྱང་ཕྱོགས་ཀྱི་སའི་ཆ་ཐམས་ཅད་ཁྱབ་པར་མཛད་པས་ན་
ཁ་བ་ཅན་པ་རྣམས་ལ་བཀའ་དྲིན་ཟླ་མེད་དུ་མཛད་དོ། །གནས་བརྟན་ཆེན་པོ་མ་
ཕམ་པ་ནི་དྲང་སྲོང་རི་ཡི་ངོགས་ནགས་ན་འཁོར་དགྲ་བཅོམ་པ་བརྒྱ་ཕྲག་གཅིག་
གིས་ བསྐོར་ ནས་ བཞུགས་ པར་ གསུངས་ ཏེ། གནས་ བརྟན་ ཆེན་ པོ་ འདིའི་
བཞུགས་གནས་འདི་ལ་མིང་གི་རྣམ་གྲངས་མང་དུ་འབྱུང་སྟེ། དྲང་སྲོང་རི་ཡི་ངོས་
ཤེལ་ཞེས་ཀྱང་འབྱུང་། དྲང་སྲོང་ཨུ་ཤ་རིའི་ཕུག་ཅེས་ཀྱང་འབྱུང་། དྲང་སྲོང་ཨུ་ཤ་
རིའི་ངོགས་ཞེས་ཀྱང་འབྱུང་། འགའ་ཞིག་ནི་དྲང་སྲོང་རི་ཞེས་ཟེར་རོ། །དེ་ཡང་།
སྔོན་དྲང་སྲོང་ཨ་ཤ་རི་ཞེས་པ་སྨོན་ལམ་གྱི་མཐུ་གྲུབ་པའི་སེམས་དཔའ་ཆེན་པོ་
ཞིག་འཁོར་ལྔ་བརྒྱ་དང་བཅས་པ་ཕྱོགས་དེར་བསམ་གཏན་མཛད་ཅིང་བཞུགས་
པ་ན། འཁོར་དེ་དག་སྡོད་གནས་ཀྱིས་ཕོངས་པར་གྱུར་པ་དྲང་སྲོང་བདག་ཉིད་
ཆེན་པོ་དེས་མཁྱེན་ནས་བདེན་ཚིག་བརྗོད་དེ་རང་གི་ལུས་རི་ཆེན་པོ་ཞིག་ཏུ་བྱིན་
-370 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གྱིས་བརླབས་པས་རི་ཆེན་པོ་སྡོད་གནས་ཕུན་སུམ་ཚོགས་པ་མང་དུ་ཡོད་པ་ཞིག་
ཏུ་གྱུར་ནས། རང་གི་འཁོར་ལྔ་བརྒྱ་པོ་དེ་དག་ལ་བྱིན་པས་དྲང་སྲོང་ལྔ་བརྒྱ་པོ་དེ་
དག་གིས་རི་ཆེན་པོ་དེའི་ངོས་ལ་སོ་སོས་བསམ་གཏན་གྱི་ཁང་བུ་ཕུག་སྟེ། གནས་
ནས་བསམ་གཏན་བསྒོམས་པས་དྲང་སྲོང་དེ་དག་ཐམས་ཅད་ཀྱིས་མངོན་པར་
ཤེས་པ་ལྔ་ཐོབ་སྟེ་རི་དེ་ལ་དྲང་སྲོང་རི་ཞེས་ཡོངས་སུ་གྲགས་པ་ཞིག་བྱུང་ཞེས་
སྔོན་གྱི་ལོ་ རྒྱུས་ཡིག་རྙིང་འགའ་ཞིག་ལས་འབྱུང་ངོ༌། །གནས་བརྟན་ཆེན་པོ་
ནགས་ན་གནས་ནི། ལོ་མ་བདུན་པའི་རི་ཕུག་ན་འཁོར་དགྲ་བཅོམ་པ་སྟོང་དང་
བཞི་བརྒྱས་བསྐོར་ནས་བཞུགས་པར་གསུངས། གནས་བརྟན་འདིའི་བཞུགས་
གནས་ལོ་མ་བདུན་པའི་རི་ཕུག་ཅེས་པ་ནི་སྔོན་སྟོན་པ་འཇིག་རྟེན་འདིར་མ་བྱོན་
གོང་དུ་དྲང་སྲོང་ལོ་མ་བདུན་པ་ཞེས་པ་བདེན་ཚིག་གི་མཐུ་གྲུབ་པ་ལོ་འབུམ་ཕྲག་
མང་པོར་གནས་པ་ཞིག་ཡོད་པ་དེ་མཉན་ཡོད་ཀྱི་རི་ཞིག་ལ་གནས་འདོད་ནས་
བདེན་ཚིག་བརྗོད་པས་མཉན་ཡོད་ཀྱི་ཤར་བསྟན་གྱི་རི་ཞེས་བྱ་བ་ལ་བྲག་ཕུག་
ཡིད་དུ་འོང་བ་ཕུན་སུམ་ཚོགས་པ་ཞིག་བྱུང་སྟེ་ཕུག་དེར་དྲང་སྲོང་ལོ་མ་བདུན་པ་
གནས་པས་ལོ་མ་བདུན་པའི་རི་ཕུག་ཅེས་ཡོངས་སུ་གྲགས། སྟོན་པ་ཐུབ་པའི་
དབང་པོ་ཞིང་འདིར་བྱོན་ནས་དྲང་སྲོང་སེང་ལྡེང་ནགས་པའམ་ནགས་ན་གནས་
སྟོན་པ་ལ་སྐྱབས་སུ་སོང་ནས་ཚུར་ཤོག་གིས་བསྙེན་རྫོགས་མཛད་ནས་དགྲ་
བཅོམ་པར་གྱུར་ པ་གནས་བརྟེན་ཆེན་པོ་ནགས་ན་གནས་ལ་དྲང་སྲོང་ལོ་མ་
བདུན་པ་དད་ནས་ཕུག་དེ་གནས་བརྟན་ཆེན་པོ་ནགས་ན་གནས་ལ་ཕུལ། གནས་
བརྟན་ཆེན་པོས་ཀྱང་བཞེས་ཏེ་དེར་འཁོར་དགྲ་བཅོམ་པ་སྟོང་དང་བཞི་བརྒྱ་
གནས་ཤིང་གཞན་ཡང་འཁོར་བགྲང་བ་ལས་འདས་པ་ལ་ཆོས་སྟོན་པར་མཛད་
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཅིང་། དྲང་སྲོང་ལོ་མ་བདུན་པ་ཡང་གནས་བརྟན་ཆེན་པོ་ནགས་ན་གནས་ལས་
ཆོས་ཐོས་པས་དགྲ་བཅོམ་པའི་གོ་འཕང་ཐོབ་པར་གྱུར་ཏོ། །གནས་བརྟན་ཆེན་
པོ་དུས་ལྡན་ནི་འཛམ་བུ་གླིང་གི་ཟངས་གླིང་ན་འཁོར་དགྲ་བཅོམ་པ་སྟོང་དང་
ཆིག་ བརྒྱས་ བསྐོར་ ཏེ་ བཞུགས་ པར་ གསུངས། གནས་ བརྟན་ ཆེན་ པོ་ འདིའི་
བཞུགས་གནས་ཟངས་གླིང་ཞེས་པ་ནི་སྔོན་མི་དབུལ་པོ་ཞིག་གིས་རང་ལ་ནོར་
གང་ ཡོད་དྲང་སྲོང་ཞིག་ ལ་མཆོད་པར་ཕུལ་བས་དྲང་སྲོང་དགའ་སྟེ། ཁྱོད་ཅི་
འདོད་ཅེས་བརྗོད་པས་མི་དབུལ་པོ་དེས་དྲང་སྲོང་ཆེན་པོ། བདག་ཡུལ་ཁམས་
ཆེན་པོ་ཞིག་གི་རྒྱལ་པོ་འདོད་དོ། །ཞེས་ཞུས་པས། དྲང་སྲོང་གིས་ས་སྟོང་ཆེན་པོ་
ཞིག་ཏུ་བདེན་ཚིག་བརྗོད་པས་སྐད་ཅིག་ཉིད་ལས་སྟོང་དེ་གྲོང་ཁྱེར་ཆེན་པོ་ཞིག་
ཏུ་གྱུར། མི་གྲོང་འབུམ་གྱི་བདག་ཉིད་ལོངས་སྤྱོད་དཔག་ཏུ་མེད་པ་དང་ལྡན་པ་
མིང་ ཟངས་ གླིང་ ཞེས་འབོད་ པ་ ཞིག་ བྱུང་ སྟེ། ཡུལ་ དེ་ འཛམ་ བུ་ གླིང་ གི་ ཆར་
གཏོགས་ཡིན་ཞིང་འཛམ་བུ་གླིང་དང་ཟངས་གླིང་གཉིས་ཀྱི་བར་དུ་མཚོས་ཀྱང་མ་
བཅད། རྒྱ་གར་གྱི་གྲོང་ཁྱེར་ཆེན་པོ་དྲུག་དང་ཤམྦྷ་ལའི་ཁོངས་སུ་ཡང་མི་འདུ་
ཞིང་། རྒྱ་གར་ནུབ་ ཕྱོགས་ དང་ ཉེ་བས་རྒྱ་གར་ནུབ་ཕྱོགས་ འཛམ་བུ་གླིང་གི་
ཟངས་གླིང་ཞེས་བརྗོད་དོ། །དེ་ནས་དབུལ་པོ་དེ་ཡུལ་ཁམས་དེའི་རྒྱལ་པོར་གྱུར་
ཅིང་ལོངས་སྤྱོད་ཕུན་སུམ་ཚོགས་པ་དང་ལྡན་པར་གྱུར་ཏོ། །དེ་ནས་བདེན་ཚིག་
གི་དབང་གིས་ཡུལ་དེའི་ཕུ་རུ་སྟག་དང་རི་དྭགས་བག་ཕབ་པ་མང་པོ་གནས་པའི་
རི་ཞིག་ཡོད་པ་དེའི་དབུས་ན་རིན་པོ་ཆེ་མང་པོ་འབྱང་བའི་ཕུག་རིན་པོ་ཆེ་སྣ་ལྔ་
ལས་གྲུབ་པ་ཞིག་ཡོད་པ་དེ་ཡུལ་ཁམས་དེའི་མི་ཐམས་ཅད་འཕགས་པའི་གནས་
བརྟན་ཆེན་པོ་དུས་ལྡན་ལ་དད་ནས་བྲག་ཕུག་རིན་པོ་ཆེ་མང་པོས་བཀང་སྟེ་ཕུལ་
- 372 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བས་གནས་བརྟན་ཆེན་པོས་ཀྱང་གདུལ་བྱའི་དོན་དུ་རིན་པོ་ཆེ་ལས་གྲུབ་པའི་
ཕུག་ཁྱད་པར་ཅན་དེ་བཞེས་ནས་འཁོར་དགྲ་བཅོམ་པ་རྣམས་དང་གཞན་ཡང་
ཕྱོགས་དེའི་གདུལ་བྱ་བགྲང་བ་ལས་འདས་པ་ལ་སྡེ་སྣོད་གསུམ་གྱི་ཆོས་སྟོན་པར་
མཛད་ཅིང་བཞུགས་སོ། །གནས་བརྟན་ཆེན་པོ་རྗེ་རྗེ་མོའི་བུ་ནི་སིང་ག་ལའི་གླིང་
ན་འཁོར་དགྲ་བཅོམ་པ་སྟོང་ཕྲག་གཅིག་གིས་བསྐོར་ཏེ་བཞུགས་པར་གསུངས།
གནས་བརྟན་ཆེན་པོ་རྗེ་རྗེ་མོའི་བུའི་བཞུགས་གནས་སིངྒ་ལའི་གླིང་ཞེས་བྱ་བ་ནི་
སྔོན་ཕོ་བྲང་སེང་གེ་ལྟ་བུ་ན་རྒྱལ་པོ་སེང་གེ་རལ་པ་ཅན་རྒྱལ་སྲིད་བྱེད་པ་ན་དེད་
དཔོན་སེང་གེ་ཞེས་བྱ་བ་རྣམ་ཐོས་ཀྱི་བུའི་ནོར་ལ་ནོར་གྱིས་འགྲན་པ་ཞིག་འདུག་
པ་དེའི་ཆུང་མ་ལ་ཁྱེའུ་གཟུགས་བཟང་བ་ཞིག་བཙས་ནས་དེའི་མིང་ལ་སིང་ག་ལ་
ཞེས་བཏགས་སོ། །དེ་ཆེན་པོར་གྱུར་པ་ན་ཕ་ལ་བདག་རྒྱ་མཚོར་འཇུག་པ་ཅི་
གནང་ཞེས་བརྗོད་པས། དེད་དཔོན་སེང་གེས་བུ། ཁོ་བོ་ལ་ནོར་གྱི་རྣམ་པ་དུ་མ་
ཡོད་དེ། ཏིལ་དང་འབྲས་དང་སྲན་མ་ལ་སོགས་པ་ལ་སྤྱོད་པ་བཞིན་དུ་རིན་པོ་ཆེ་
ལ་སྤྱད་ཀྱང་ཁོ་བོའི་ལོངས་སྤྱོད་བསྲབ་པར་མི་འགྱུར་གྱིས་ཁོ་བོ་གསོན་གྱི་བར་
དུ་རྩེ་བར་གྱིས་ལ། ཁོ་བོ་འདས་པ་ན་ནོར་སྒྲུབས་ཤིག །དེས་ཡང་ཡང་ཞུས་པས།
དེད་དཔོན་སེང་གེས་འོ་ན་དེ་ལྟར་གྱིས་ཤིག ཁྱོད་ཀྱིས་འཇིགས་སུ་རུང་བ་དག་
བཟོད་པར་བྱ་དགོས་སོ་ཞེས་འགྲོ་བར་གནང་ངོ༌། །དེ་ནས་དེད་དཔོན་སིང་ག་
ལས་འཁོར་ལྔ་བརྒྱ་དང་ལྷན་ཅིག་རིམ་གྱིས་རྒྱ་མཚོའི་འགྲམ་དུ་ཕྱིན་ནས་ལན་
གསུམ་གྱི་བར་དུ་དྲིལ་བསྒྲགས་ཏེ་རྒྱ་མཚོ་ཆེན་པོར་ཞུགས་པ་ན་ཆུ་སྲིན་ཉའི་
རིགས་ཅན་གྱིས་གྲུ་བཅག་ནས་ཁ་ཅིག་གིས་ཤལ་མ་ལོའི་སྤང་ལེབ་ལ་ཞོན། ཁ་
ཅིག་གིས་སྔས་ཤིང་བལ་ཅན་ལ་ཞོན། ཁ་ཅིག་གིས་ཀུ་བའི་གཟིངས་ལ་ཞོན་ཁ་
- 373 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཅིག་གིས་ར་རྐྱལ་ལ་ཞོན་པ་དང་ལས་དབང་གིས་བྱང་ཕྱོགས་ནས་རླུང་ལངས་ཏེ་
ལྷོ་ཕྱོགས་ཀྱི་འགྲམ་དུ་བདས་པ་དང་ཟངས་གླིང་ན་སྲིན་མོ་ཁྲུང་ཁྲུང་གཞོན་ནུ་མ་
ཞེས་བྱ་བ་དག་འཁོད་ནས་ཚོང་པ་གྲུ་ཆག་པ་དག་སླུ་བར་བྱེད་དོ། །དེ་དག་ལ་
རྒྱལ་མཚན་གཉིས་ཡོད་དེ། དེའི་ཚེ་ དགའ་བའི་ གནས་དང༌ མཐུན་ པའི་ རྒྱལ་
མཚན་གཡོས་པས་དེ་དག་རྒྱ་མཚོའི་འགྲམ་དུ་ཕྱིན་པ་དང་། སྐྱེ་བོའི་ཚོགས་རྐྱལ་
བ་སྣ་ཚོགས་ཀྱིས་རྐྱལ་ཞིང་འོང་བ་མཐོང་ནས་གཟུགས་བཟང་མོར་སྤྲུལ། རྒྱན་
གྱིས་བརྒྱན་ཏེ། ཇོ་བོ་དག །ཚུར་སྤྱོན། བདག་ཅག་རྣམས་ཀྱི་ཁྱིམ་ཐབ་མཛོད་
ཅིག །འདི་དག་ནི་ཁྱེད་ཀྱི་ཟས་གོས་དང་གནས་མལ་གྱི་གནས་དང་ནོར་བུ་དང་
མུ་ཏིག་ལ་སོགས་པ་ལགས་ཀྱིས་ཚུར་སྤྱོན་བདག་ཅག་དང་ལྷན་ཅིག་དགའ་
མགུར་སྤྱོད་ཅིག ཁྱེད་ཅག་ལས་འགའ་ཡང་ལྷོ་ལམ་དུ་མ་འགྲོ་ཞིག་ཟེར་རོ། །དེ་
དག་སྲིན་མོ་དག་གིས་བྲིད་ནས་དེ་དག་དང་ལྷན་ཅིག་དགའ་མགུར་སྤྱད་པས་བུ་
དང་བུ་མོ་དག་ཀྱང་བྱུང་ངོ༌། །དེད་དཔོན་སིང་ག་ལ་འདི་སྙམ་དུ། བུད་མེད་འདི་
དག་ཅིའི་ཕྱིར་ལྷོ་ལམ་སྲུང་སྙམ་ནས་དེ་དང་ལྷན་ཅིག་ཉལ་བའི་བུད་མེད་དེ་
གཉིད་ལོག་པ་ན་དལ་བུས་མལ་ནས་བབས་ཏེ། རལ་གྲི་རྣོན་པོ་མཆན་དུ་བཅུག་
ནས་ལྷོ་ལམ་དུ་སོང་བ་དང་སྐྱེ་ཕལ་པོ་ཆེ་སྨྲེ་སྔགས་འདོན་པ་ཐོས་ནས་སྤུ་ཟིང་
བྱེད་དེ་ཡུད་ཙམ་ཞིག་འདུག་ནས་ལྷོ་ལམ་དེ་ཉིད་དུ་སོང་བ་དང་དེ་ན་ལྕགས་ཀྱི་
གྲོང་ཁྱེར་ཆེན་པོ་ཞིག་མཐོང་ནས་དེའི་ཁོར་ར་ཁོར་ཡུག་ཏུ་མྱུལ་བས་དེ་ལ་བྱི་ལ་
འཛུལ་བ་ཙམ་གྱི་སྒོའང་མ་རྙེད་དོ། །དེའི་བྱང་ངོས་ན་ཤིང་རི་ཤི་ཤ་འཕང་མཐོ་བ་
དག་ཡོད་དེ། དེ་ལ་འཛེགས་ནས་སྐྱེ་བོའི་ཚོགས་ལ། ཁྱེད་ཅིའི་ཕྱིར་སྨེ་སྔགས་
འདོན་དེ་དག་ན་རེ། བདག་ཅག་ནི་གྲུ་ཆག་པའི་ཚོང་པ་སྟེ། སྲིན་མོ་དག་གིས་
-374 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
བྲིད་ནས་དེ་དག་དང་དགའ་མགུར་སྤྱད་པས་བུ་དང་བུ་མོའང་བྱུང་ངོ༌། །དེ་དག་
གིས་ཚོང་པ་རབ་ཏུ་མང་པོ་གཞན་དག་ཆུ་སྲིན་ཉའི་རིགས་ཀྱིས་གྲུ་བཅག་ནས་
འོང་བར་ཐོས་པའི་ཚེ་བདག་ཅག་ལས་གཞན་དག་ཟོས་པའི་ལྷག་མ་ནི་ཁོ་བོ་ཅག་
ཡིན་པ་ལྕགས་ཀྱི་མཁར་འདིར་བཅུག་གོ །བུད་མེད་དེ་དག་སྲིན་མོ་ཡིན་པས་
ཁྱོད་ཀྱང་བདག་ཉིད་སྲུངས་ཤིག །སིང་ག་ལས་སྨྲས་པ། ཁྱོད་དང་ཁོ་བོ་ཅག་བདེ་
བར་འཛམ་བུ་གླིང་དུ་ཕྱིན་པར་འགྱུར་བའི་ཐབས་ཡོད་དམ་དེ་དག་ན་རེ། ཁོ་བོ་
ཅག་ལ་ནི་ཐབས་མེད་དེ། བདག་ཅག་གིས་ལྕགས་ཀྱི་གྲོང་ཁྱེར་འདིའི་འོག་རྟོལ་
ནས་འབྲོས་སོ་སྙམ་ན་འོག་གཉིས་འགྱུར་གསུམ་གྱུར་དུ་སྐྱེ་སྟེང་ནས་འབྲོས་སོ་
སྙམ་ན་དེ་ཡང་ཉིས་འགྱུར་གསུམ་འགྱུར་དུ་སྐྱེ་བའི་ཕྱིར་རོ། ཁྱེད་ཅག་འཛམ་བུ་
གླིང་དུ་བདེ་བར་ཕྱིན་པར་འགྱུར་བའི་ཐབས་ཡོད་དེ། འདི་ན་བདག་ཅག་གིས་
སྟེང་ན་ལྷ་དག་རྒྱུ་བའི་སྒྲ་ཐོས་པ། ཀྱེ་འཛམ་བུ་གླིང་པའི་ཚོང་པ་དག་འདི་ཉིད་ཀྱི་
ཚེས་བཅོ་ལྔ་ལ་བྱང་ལམ་དུ་དེང་དང་། དེ་ན་རྟའི་རྒྱལ་པོ་སྤྲིན་གྱི་ཤུགས་ཅན་མ་
རྨོས་མ་བཏབ་པའི་འབྲས་ སཱ་ལུ་ཟོས་ནས་རོ་སྟོད་བསྲངས་ཏེ། ཕ་རོལ་ཏུ་སུ་
འགྲོ །སུ་ བཀུར། སུ་ཞིག་བདེ་བར་ འཛམ་བུ་གླིང་དུ་ ཕྱིན་ པར་ བྱ་ ཞེས་ལན་
གསུམ་བརྗོད་པར་བྱེད་ཀྱིས་ཁྱེད་ཅག་དེའི་གན་དུ་སོང་ལ། བདག་ཅག་ཕ་རོལ་
ཏུ་འགྲོའོ། །བདག་ཅག་ཕ་རོལ་ཏུ་ཁྱེར་ཅིག །བདག་ཅག་བདེ་བར་འཛམ་བུའི་
གླིང་དུ་ཕྱིན་པར་གྱིས་ཤིག་ཅེས་བརྗོད་ཅིག་ཟེར་བ་ཐོས་ཀྱིས་ཁྱེད་ཅག་འཛམ་
བུའི་གླིང་དུ་བདེ་བར་འགྲོ་བའི་ཐབས་ནི་དེ་ཡིན་ནོ། །དེ་ནས་དེད་དཔོན་གྱིས་
ཚིག་དེ་དག་ལེགས་པར་བཟུང་སྟེ་དལ་བུས་བབ་ནས་མལ་དེ་ཉིད་དུ་སོང་སྟེ་ཉལ་
ལོ། །དེས་ནང་པར་སྔར་ལངས་ནས་ཚོང་པ་དེ་དག་གི་གན་དུ་སོང་སྟེ། སྐྱེད་མོས་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཚལ་དབེན་པ་ཞིག་ཡོད་པ་དེར་ཁོ་བོ་ཅག་ཕག་ཏུ་གསང་སྟེ་སྨྲ་བ་ཅུང་ཟད་ཡོད་
ཀྱི། ཁྱེའུ་དང་བུ་མོ་ཁྲིད་དེ་མ་འོང་ཞིག །དེ་དག་ནང་པར་སྔར་ལངས་ནས་སྐྱེད་
མོས་ཚལ་དབེན་པ་དེར་སོང་སྟེ། སིང་ག་ལས་ཚོང་པ་དེ་དག་ལ་སྐྱེ་བོའི་ཚོགས་
ཀྱིས་གཏམ་ཅི་བྱས་པ་དེ་དག་རྒྱས་པར་བརྗོད་ནས། བུད་མེད་དེ་དག་སྲིན་མོ་
ཡིན་གྱིས་བདག་ཉིད་སྲུངས་ཤིག །དེ་ནས་དེ་དག་གིས་དེ་ཉིད་ཀྱི་ཚེས་བཅོ་ལྔ་ལ་
བྱང་ལམ་དུ་སོང་བ་ན་རྟའི་རྒྱལ་པོ་སྤྲིན་གྱི་ཤུགས་ཅན་མ་རྨོས་མ་བཏབ་པའི་
འབྲས་སཱ་ལུ་ཟ་བ་མཐོང་ངོ༌། །དེས་འབྲས་སཱ་ལུ་ཟོས་ནས་རོ་སྟོད་བསྲངས་ཏེ།
ཕ་རོལ་ཏུ་སུ་འགྲོ། སུ་བཀུར། སུ་ཞིག་བདེ་བར་འཛམ་བུའི་གླིང་དུ་ཕྱིན་པར་བྱ་
ཞེས་ལན་གསུམ་བརྗོད་པ་ན། ཚོང་པ་དེ་དག་གིས་དེའི་གན་དུ་སོང་ནས། བདག་
ཅག་ཕ་རོལ་ཏུ་འགྲོའོ། །བདག་ཅག་ཕ་རོལ་ཏུ་ཁྱེར་ཅིག །བདག་ཅག་བདེ་བར་
འཛམ་བུའི་གླིང་དུ་ཕྱིན་པར་གྱིས་ཤིག །ཅེས་བརྗོད་པ་ན། རྟའི་རྒྱལ་པོ་སྤྲིན་གྱི་
ཤུགས་ཅན་དེས་ཚོང་པ་དེ་དག་ལ་སྨྲས་པ། བུད་མེད་དེ་དག་ཆེས་གཟུགས་བཟང་
བར་སྤྲུལ་ནས་ཁྱེའུ་དང་བུ་མོ་དག་ཐོགས་ཏེ། ཇོ་བོ་དག །ཚུར་སྤྱོན་བདག་ཅག་
གི་ཁྱིམ་ཐབ་མཛོད་ཅིག །བདག་ཅག་དོན་དུ་མི་གཉེར་ན་རང་རང་གི་བུ་དང་བུ་
མོ་སྣོམས་ཤིག་ཅེས་ཟེར་བར་འགྱུར་གྱིས་དེ་ལ་ཁྱེད་ཅག་ལས། བདག་གི་ཆུང་
མའམ་བུའམ་བུ་མོ་ལ་སོགས་པའོ་སྙམ་དུ་སེམས་པ་དེ་དག་གིས་བའི་བཤུལ་
ལམ་རྒྱབ་ཏུ་ཞོན་ཀྱང་ཤིང་ཐོག་སྨིན་པ་བྲུལ་བ་བཞིན་ཏུ་ལྷུང་ནས་བུད་མེད་དེ་
དག་གིས་ཟ་བར་འགྱུར་རོ། །དེ་ལ་ཁྱེད་ཅག་ལས། ཆུང་མ་ལ་སོགས་པར་མི་
སེམས་པ་དེ་དག་ནི་ངའི་སྤུ་ལ་འཇུས་ཀྱང་བདེ་བར་འཛམ་བུའི་གླིང་དུ་ཕྱིན་པར་
གྱུར་རོ་ཞེས་ལེགས་པར་བསྒོ་ནས་ཚོང་པ་དེ་དག་ཁ་ཅིག་རྟ་དེའི་རྒྱབ་ཏུ་ཞོན། ཁ་
- 376 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཅིག་བཤུལ་དུ་ཞོན། ཁ་ཅིག་སྤུ་དག་ལ་འཇུས་སོ། །དེས་ལུས་ཀྱི་མཐུ་སྟོབས་
བསྐྱེད་ནས་སྟེང་གི་ནམ་མཁའ་ལས་སོང་ངོ༌། །སྲིན་མོ་དེ་དག་གི་ཕོངས་པའི་
གནས་དང་མཐུན་པའི་རྒྱལ་མཚན་གཡོས་པས། ཚོང་པ་དེ་དག་བྲོས་པ་གོར་མ་
ཆག་སྙམ་ནས་དེ་དག་ཆེས་གཟུགས་བཟང་བར་སྤྲུལ་ཏེ་སྔར་བཞིན་ཟེར་བ་ལ་
བདག་གི་ཆུང་མ་ལ་སོགས་པར་སེམས་པ་དེ་དག་ནི་ལྷུང་ནས་བུད་མེད་དེ་དག་
གིས་ཟོས་སོ། །བདག་གི་ཆུང་མ་ལ་སོགས་པར་མི་སེམས་པ་དེ་དག་ནི་བདེ་བར་
འཛམ་བུའི་གླིང་དུ་ཕྱིན་ཏོ། །ཚོང་པ་གཞན་ཐམས་ཅད་སྲིན་མོས་ཟོས་ནས་སིང་
ག་ འབའ་ཞིག་བདེ་བར་ཕྱིན་ཏོ། །སིང་ག་ལའི་ཆུང་མ་ སྲིན་མོ་དེ་ལ་ སྲིན་མོ་
གཞན་ དག་ གིས། ཁོ་མོ་ཅག་གིས་ རང་ རང་ གི་ ཁྱིམ་ ཐབ་ཟོས་ན། ཁྱོད་ ཀྱིས་
བཏང་བས་ཁྲིད་འོངས་ན་ལེགས། མི་འོང་ན་ཁྱོད་ཉིད་བཟའོ། །དེ་སྐག་ནས། མ་
རིངས་པར་ སྡོད་ཅིག་ ཁྲིད་འོང་ངོ༌། །དེ་ལྟར་ གྱིས་ཤིག །དེས་འཇིགས་སུ་རུང་
བའི་གཟུགས་སུ་སྤྲུལ་ནས་མྱུར་བར་སོང་སྟེ་སིང་ག་ལའི་མདུན་དུ་འདུག་པ་དང་
སིང་ག་ལས་རལ་གྲི་ཤུབས་ནས་ཕྱུང་སྟེ་བསྡིགས་པ་དང་དེ་སྐྲག་ནས་བྲོས་སོ། །
སིང་ག་ལ་མཐར་གྱིས་རང་གི་ཁྱིམ་དུ་ཕྱིན་པ་དང་སྲིན་མོ་དེའང་བུ་ཐོགས་ཏེ་སིང་
ག་ལའི་སྒོ་དྲུང་ན་སྡོད་དོ། །སྐྱེ་བོའི་ཚོགས་ཀྱིས་ཁྱེའུ་དེ་བྱད་གཟུགས་ལས་ངོ་
ཤེས་ནས། འདི་ནི་སིང་ག་ལའི་བུ་ཡིན་ནོ། །སྲིན་མོ་ན་རེ། ཁྱེད་ཀྱིས་ཤེས་ཏེ་
དེའི་བུ་ཡིན་ནོ། །དེ་དག་གིས། ཁྱོད་གང་ནས་འོངས་སུ་ཡིན། བདག་ཟངས་གླིང་
གི་རྒྱལ་པོའི་བུ་མོ་སིང་ག་ལའི་ཆུང་མར་བྱིན་པ་ཡིན་ན། རྒྱ་མཚོར་གྲུ་ཆག་ནས་
དེས་བདག་བཀྲ་མི་ཤིས་སོ་ཞེས་བོར་བས་བུ་དང་བདག་ལ་བཟོད་པར་བྱེད་དུ་
འཇུག་རིགས་སོ། །དེ་དག་གིས་དེའི་ཕ་མ་ལ་སྤྲན་པས། བུ། དེ་མ་འདོར་བར་
- 377 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཟོད་པར་གྱིས་ཤིག་ཡབ་ཡུམ་དེ་ནི་སྲིན་མོ་ལགས་སོ། །དེ་གཉིས་ན་རེ། བུད་
མེད་ཐམས་ཅད་སྲིན་མོ་ཡིན་གྱིས་བཟོད་པར་གྱིས་ཤིག །ཡབ་ཡུམ་གཉིས། ཁྱེད་
འདི་ལ་དགྱེས་ན་འདི་ཁྱིམ་དུ་བསྲེལ་ཅིག །བདག་གཞན་དུ་འགྲོའོ། །དེ་གཉིས་
ཀྱིས། ཁྱོད་མི་འདོད་ན་ཅིའི་ཕྱིར་མི་བསྐྲད་དོ། །དེ་ནས་སྲིན་མོ་དེས་རྒྱལ་པོ་སེང་
གེ་རལ་པ་ཅན་གྱི་གན་དུ་སོང་བ་དང་བློན་པོ་རྣམས་ཀྱིས་རྒྱལ་པོ་ལ་བུད་མེད་
གཟུགས་བཟང་མོ་ཞིག་སྒོ་ན་གདའོ། །བལྟ་ཡི་འཇུག་ཏུ་ཆུག་ཅིག །རྒྱལ་པོས་དེ་
མཐོང་ནས་འདོད་ཆགས་ཀྱིས་གཟིར་བས། འོངས་པ་ལེགས་སོ། ཁྱོད་གང་ནས་
འོངས་སུ་ཡིན། དེས་སྔར་བཞིན་སྨྲས་པ་དང་། རྒྱལ་པོས་སིང་ག་ལ་བོས་ནས།
འདི་ལ་བཟོད་པར་གྱིས་ཤིག །ལྷ། འདི་ནི་སྲིན་མོ་ལགས་སོ། །དེད་དཔོན། བུད་
མེད་ཐམས་ཅད་སྲིན་མོ་ཡིན་གྱིས་བཟོད་པར་གྱིས་ཤིག །འོན་ཏེ་ཁྱེད་མི་འདོད་
ན་ང་ལ་བྱིན་ཅིག །འདི་ནི་སྲིན་མོ་ལགས་པས་བདག་མི་དབུལ། མི་ལྡོག་གོ །
དེས་ དེ་ བཙུན་མོའི་ནང་དུ་བཅུག་ནས་དེས་རྒྱལ་པོ་དབང་དུ་བྱས་སོ། །དུས་
གཅིག་ན་དེས་རྒྱལ་པོ་བཙུན་མོ་དང་བཅས་པ་གཉིད་ལོག་པར་བྱས་ནས་སྲིན་མོ་
དེ་དག་གི་ནང་དུ་སོང་སྟེ། ཁྱེད་ལ་སིང་ག་ལས་ཅི་བྱ། ཁོ་མོས་རྒྱལ་པོ་བཙུན་མོ་
དང་བཅས་པ་གཉིད་ལོག་པར་བྱས་ཀྱིས་ཚུར་ཤོག་དེ་རྣམས་བཟའ་བར་བྱའོ། །
དེ་དག་འཇིགས་སུ་རུང་བ་ཆེན་མོར་སྤྲུལ་ནས་མཚན་མོ་རྒྱལ་པོ་འཁོར་བཅས་
ཟོས་སོ། །ནམ་ལངས་པ་ན་རྒྱལ་པོའི་ཕོ་བྲང་གི་སྒོ་མ་ཕྱེད་ཅིང་། བྱ་མི་རོ་ཟ་བ་
མང་པོ་རྒྱུ་བ་དང༌། བློན་པོ་དང་ཁྲོམ་གྱི་རུ་སྣ་ལ་སོགས་པ་ཕོ་བྲང་གི་སྒོ་ན་སྡོད་
དོ། །སིང་ག་ལས་དེ་ཐོས་ནས་མྱུར་བ་རལ་གྲི་ཐོགས་ཏེ་སོང་ནས། སྲིན་མོ་དེས་
རྒྱལ་ པོ་ ཟོས་ ཀྱི་ ཡ་གད་འོན་ཅིག །འཛེགས་ཏེ་བལྟའོ། །སིང་ ག་ ལ་ རལ་ གྲི་
-378 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཐོགས་ཏེ་འཛེགས་ནས་དེ་དག་བསྡིགས་པ་དང་སྲིན་མོ་དེ་དག་གིས་མིའི་རྐང་
ལག་དང་མགོ་དག་ཁྱེར་ཏེ་བྲོས་སོ། །དེ་ནས་སིང་ག་ལས་ཕོ་བྲང་གི་སྒོ་ཕྱེ་ནས་མི་
རྣམས་བསྡུས་ཏེ། རྒྱལ་པོ་བཙུན་མོ་དང་བཅས་པ་སྲིན་མོས་ཟོས་ཏེ་གཞོན་ནུའང་
མེད་ན་སུ་རྒྱལ་པོར་བསྐུར། ཁ་ཅིག་ན་རེ། སྙིང་སྟོབས་ཅན་ཤེས་རབ་དང་ལྡན་
པའོ། །འོ་ན་སིང་ག་ལ་རྒྱལ་པོར་བསྐུར་བར་བྱའོ། །དེ་དག་གིས། སིང་ག་ལ་
རྒྱལ་སྲིད་ལོང་ཞིག །དེས་སྨྲས་པ། ཁོ་བོ་ཚོང་པ་ཡིན་པས་རྒྱལ་སྲིད་ཀྱིས་ཅི་བྱ།
དེ་དག་ན་རེ། གཞན་གྱིས་རྒྱལ་སྲིད་མི་ནུས་ཀྱིས་ལོང་ཞིག །དེས། ཁྱེད་ཅག་ཁོ་
བོའི་ཚིག་བཞིན་བྱེད་ན་བླང་ངོ༌། །བྱེད་ཀྱིས་ལོང་ཞིག །དེ་དག་གིས་གྲོང་ཁྱེར་
མཛེས་པར་བྱས་ནས་སིང་ག་ལ་རྒྱལ་སྲིད་ལ་དབང་བསྐུར་ཏོ། །སིང་ག་ལས་
རིག་སྔགས་སྨྲ་བ་རྣམས་བོས་ཏེ་རིག་སྔགས་རྒྱ་ཆེར་སློབ་ཏུ་བཅུག་ཅིང་། འཕོང་
གི་སློབ་དཔོན་དག་ཀྱང་བོས་ནས་འཕོང་རྒྱ་ཆེར་སློབ་ཏུ་བཅུག་སྟེ་བློན་པོ་རྣམས་
ལ། དཔུང་ཚོགས་ཡན་ལག་བཞི་གོ་བསྐོན་ཅིག །སྲིན་མོ་དེ་དག་ཟངས་གླིང་ནས་
སྐྱོད་དུ་འདོང་ངོ་ཞེས་དཔུང་ཚོགས་གྲུར་བཅུག་སྟེ་ཟངས་གླིང་དུ་འཕགས་པ་དང་
སྲིན་མོ་དེ་དག་གི་ཕོངས་པའི་གནས་དང་མཐུན་པའི་རྒྱལ་མཚན་གཡོས་པས་དེ་
དག་གིས་གྲོས་བྱས་ཏེ། འཛམ་བུའི་གླིང་པའི་མི་གཡུལ་འགྱེད་པར་འདོད་པ་དག་
གི་ལྟས་སུ་གོར་མ་ཆག་གིས་བལྟའོ་ཞེས་རྒྱ་མཚོའི་འགྲམ་དུ་ཕྱིན་པ་དང་གྲུ་བོ་ཆེ་
དུ་མ་མཚོའི་འགྲམ་དུ་ཕྱིན་པ་མཐོང་ནས་སྲིན་མོ་དག་གིས་ཀྱང་གཡུལ་བཤམས་
པ་ན་རིག་སྔགས་སྨྲ་བ་དག་གིས་རིག་སྔགས་ཀྱིས་ཕབ་ནས་འཕོང་གི་སློབ་དཔོན་
དག་གིས་ ཕལ་ཆེར་བསད་དོ། །ལྷག་མ་རྣམས་ ཀྱིས་ སིང་ག་ ལའི་རྐང་ པ་ ལ་
གཏུགས་ཏེ། ལྷ་བཟོད་པར་གསོལ། དེས། ཁྱེད་གཞན་དུ་འདོང་ཞིང་ངའི་ཡུལ་དུ་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གནོད་པ་མི་བྱེད་ན་བཟོད་དོ། །དེ་ལྟར་བགྱིའོ། །དེ་དག་གཞན་དུ་སོང་སྟེ་འཁོད་
དོ། །སིང་ག་ལས་དེར་གྲོང་ཁྱེར་བརྩིགས་པས་སིང་ག་ལའི་གླིང་ཞེས་གྲགས་
སོ། །དེ་ལྟ་བུའི་གླིང་དེའི་དབུས་ན་རི་ཆེན་པོ་ཕུན་སུམ་ཚོགས་པ་ཞིག་ལ་གནས་
བརྟན་ཆེན་པོ་རྡོ་རྗེ་མོའི་བུ་ཞེས་ཀྱང་བྱ། བད་སའི་བུ་ཞེས་ཀྱང་བྱ། ས་ར་ན་ཞེས་
ཀྱང་བྱ། ཤ་ར་ཎ་ཞེས་ཀྱང་བྱ། སྐྱབས་འོས་ཞེས་ཀྱང་བྱ་བ་མཚན་གྱི་རྣམ་གྲངས་
མང་དུ་ཡོད་པ་གནས་བརྟན་ཆེན་པོ་རྡོ་རྗེ་མོའི་བུ་འཁོར་དང་བཅས་པ་བཞུགས་
ནས་སེམས་ཅན་གྱི་དོན་མཛད་དོ། །གནས་བརྟན་ཆེན་པོ་བཟང་པོ་ནི་ཆུ་བོ་ཡ་མུ་
ནའི་གླིང་ན་འཁོར་དགྲ་བཅོམ་པ་སྟོང་དང་ཉིས་བརྒྱས་བསྐོར་ནས་བཞུགས་པར་
གསུངས། གནས་བརྟན་ཆེན་པོ་བཟང་པོའི་བཞུགས་གནས་ཆུ་བོ་ཡ་མུ་ནའི་གླིང་
ཞེས་བྱ་བ་ནི་སྔོན་ཆུ་བོ་ཡ་མུ་ན་ལ་གནས་པའི་ཀླུ་རྣམས་ཀྱིས་གྲོས་མཐུན་པར་
དབྱར་དུས་སུ་འདུ་ཞིང་རྩེ་བའི་གནས་རིན་པོ་ཆེ་སྣ་ཚོགས་ལས་གྲུབ་པའི་གཞལ་
ཡས་ཁང་ཞིག་ཆུ་བོ་ཆེན་པོ་དེའི་དབུས་སུ་ཐང་གཤོངས་ལ་བཅོས་ནས་དབྱར་
དུས་སུ་ཀླུ་རྣམས་གཞལ་ཡས་ཁང་དེར་འདུ་བ་ཞིག་ཡོད་པ་ལ་ནམ་ཞིག་ན་གནས་
བརྟན་ཆེན་པོ་བཟང་པོ་ཕྱོགས་དེར་ཕེབས་པ་ན་ཀླུ་དེ་རྣམས་གནས་བརྟན་ཆེན་པོ་
ལ་དད་ནས་རིན་པོ་ཆེའི་གཞལ་ཡས་ཁང་དེ་གནས་བརྟན་ཆེན་པོ་བཟང་པོ་ལ་
ཕུལ། གནས་བརྟན་ཆེན་པོས་ཀྱང་སེམས་ཅན་གྱི་དོན་དུ་བཞེས་ཏེ་གཞལ་ཡས་
ཁང་དེར་བཞུགས་ཏེ་ཕྱོགས་དེར་གནས་པའི་ཀླུ་རྣམས་ལ་ཆོས་བསྟན་ནས་སྨིན་
གྲོལ་ལ་འགོད་པར་མཛད་དོ། །སྔོན་གྱི་ཡིག་རྙིང་འགའ་ཞིག་ལས་གནས་བརྟན་
ཆེན་པོ་བཟང་པོ་བཞུགས་པའི་གནས་དེ་ཆུ་བོ་ཡ་མུ་ན་དང་གངྒ་གཉིས་ཀྱི་བར་ན་
ཡོད་ཅེས་ཀྱང་འབྱུང་ངོ༌། །གནས་བརྟན་ཆེན་པོ་གསེར་བེའུ་ནི་ཁ་ཆེའི་ཡུལ་གུར་
- 380 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
ཀུམ་ཅན་གྱི་གནས་ན་འཁོར་དགྲ་བཅོམ་པ་ལྔ་བརྒྱས་བསྐོར་ཏེ་བཞུགས་པར་
གསུངས། གནས་བརྟན་འདིའི་མཚན་ལ་གླང་པོ་སྐྱོང་ཞེས་ཀྱང་འདུལ་བ་ལུང་
དང་མཛངས་བླུན་ལས་འབྱུང་ངོ༌། །གནས་བརྟན་ཆེན་པོ་གསེར་བེའུའི་བཞུགས་
གནས་ཁ་ཆེའི་ཡུལ་གུར་ཀུམ་ཅན་གྱི་གནས་ཞེས་བྱ་བ་དེ་ནི་རྒྱ་གར་ནུབ་ཕྱོགས་
ན་ཁ་ཆེའི་ཡུལ་མི་ཁྱིམ་འབུམ་ཕྲག་སུམ་ཅུ་སོ་དྲུག་ཡོད་པའི་གྲོང་ཁྱེར་ཆེན་པོ་
ཞིག་གི་ཡུལ་གྱི་དབུས་ན་གུར་ཀུམ་ཅན་གྱི་རི་ཞེས་པ་ཐ་གྲུ་ཡངས་ཤིང་རྒྱ་ཆེ་བ་
དཔག་ཚད་གསུམ་ཙམ་ཡོད་པ། དེར་སྔོན་སྟོན་པ་ཐུབ་པའི་དབང་པོ་འཁོར་དགྲ་
བཅོམ་པ་མང་པོ་དང་བཅས་ནམ་མཁའ་ལ་འཕུར་ནས་བྱོན་པའི་ཚེ་སྐུ་གཟུགས་
ཀྱི་གྲིབ་མ་རི་དེ་ལ་བབས་པས་གུར་ཀུམ་བཟང་པོ་གུར་ཀུམ་གཞན་ལས་ཁྱད་
པར་དུ་འཕགས་པ་དྲི་བཟང་ཕྱོགས་ཀུན་ཏུ་ལྡང་བ་བསམ་གྱིས་མི་ཁྱབ་པ་སྐྱེས་པ་
ཞིག་བྱུང་བ་དེ་ལྟ་བུའི་གུར་ཀུམ་བཟང་པོས་ཕྱོགས་ཀུན་ཏུ་ཁྱབ་པའི་རིའི་ངོས་ཀྱི་
ཕུག་ན་གནས་བརྟན་ཆེན་པོ་འདི་འཁོར་དང་བཅས་པ་བཞུགས་ནས་སེམས་ཅན་
གྱི་དོན་མཛད་དོ། །གནས་བརྟན་ཆེན་པོ་བྷ་ར་དྷྭ་ཛ་གསེར་ཅན་ནི་ནུབ་བ་ལང་
སྤྱོད་ཀྱི་འོད་ཟེར་འབྱུང་བའི་གནས་ན་འཁོར་དགྲ་བཅོམ་པ་བདུན་བརྒྱས་བསྐོར་
ནས་བཞུགས་པར་གསུངས། གནས་བརྟན་ཆེན་པོ་འདིའི་མཚན་ལ་གསེར་དབྱིག་
ཅེས་ཀྱང་འབྱུང་ངོ༌། །གནས་བརྟན་ཆེན་པོ་བྷ་ར་དྷྭ་ཛ་གསེར་ཅན་གྱི་བཞུགས་
གནས་འོད་ཟེར་འབྱུང་བའི་གནས་ཞེས་བྱ་བ་དེ་ནི་ནུབ་བ་ལང་སྤྱོད་ཀྱི་ཡུལ་གྲུ་
ཆེན་པོ་ཧ་ར་ཏ་ཞེས་བྱ་བའི་དབུས་ན་རི་བོ་རྡུལ་ཅན་ཞེས་བྱ་བ་ཐ་གྲུ་ཡངས་ཤིང་
འཕང་ཤིན་ཏུ་མཐོ་བ་དཔག་ཚད་ལྔ་བརྒྱ་ཡོད་པ་ཞིག་ཡོད་པ་དེའི་དབུས་ན་རིན་
པོ་ཆེ་སྣ་ཚོགས་ལས་གྲུབ་པའི་ཕུག་པ་འོད་ཟེར་ཕྱོགས་ཀུན་ཏུ་འཕྲོ་བ་ཞིག་ཡོད་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པ་དེར་སྔོན་དྲང་སྲོང་ལྔ་བརྒྱ་ཙམ་གནས་པ་དྲང་སྲོང་དེ་དག་གིས་བདེན་ཚིག་
བརྗོད་པས་ཕུག་པ་དེ་ལྷའི་དབང་པོ་བརྒྱ་བྱིན་གྱི་ཁང་བཟང་ལས་ཀྱང་ཁྱད་པར་
དུ་འཕགས་པ་ཞིག་ཏུ་གྱུར་ཏེ་ཕུག་དེའི་མིང་ལ་འོད་ཟེར་ཅན་གྱི་གནས་ཞེས་ཀྱང་
གྲགས། བཀྲ་བའི་ཕུག་ཅེས་ཀྱང་གྲགས་ཏེ། དེ་འདྲ་བའི་གནས་ཁྱད་པར་ཅན་དེ་
ན་གནས་བརྟན་ཆེན་པོ་བྷ་ར་དྷ་ཛ་གསེར་ཅན་འཁོར་དང་བཅས་པ་འགྲོ་བའི་དོན་
མཛད་ཅིང་བཞུགས་སོ། །གནས་བརྟན་ཆེན་པོ་བ་ཀུ་ལ་ནི་བྱང་སྒྲ་མི་སྙན་གྱི་སྤོས་
བརྩེགས་ཀྱི་ཕུག་ན་འཁོར་དགྲ་བཅོམ་པ་དགུ་བརྒྱས་བསྐོར་ནས་བཞུགས་པར་
གསུངས། གནས་བརྟན་འདིའི་མཚན་ལ་ཤིང་ཤུན་ཅན་ཞེས་ཀྱང་འབྱུང་ངོ༌། །
གནས་བརྟན་ཆེན་པོ་བ་ཀུ་ལའི་བཞུགས་གནས་སྤོས་བརྩེགས་ཀྱི་ཕུག་ཅེས་པ་ནི་
བྱང་སྒྲ་མི་སྙན་ན་ཡོད་དེ། སྒྲ་མི་སྙན་གྱི་གླིང་དེ་ན་མི་ཐམས་ཅད་ལྷ་དང་ཁྱད་པར་
མེད་པ་གཟུགས་བཟང་ཞིང་བལྟ་ན་སྡུག་པ་ཚེ་རིང་བ། ཐམས་ཅད་ལོ་སྟོང་སྟོང་
དུ་གནས་པ། མ་རྨོས་པའི་ལོ་ཏོག་ཁོ་ན་ལ་ལོངས་སྤྱོད། གང་འདོད་པའི་དངོས་
པོ་རྣམས་དཔག་བསམ་གྱི་ཤིང་ལས་འབྱུང་བས་ནོར་བདག་ཏུ་བཟུང་བ་མེད་ཅིང་
ཕན་ཚུན་གཅིག་ལ་གཅིག་སྐྱོན་བརྗོད་པ་དང་འཚེ་བ་དང་གནོད་པ་བྱེད་པ་གང་
ཡང་མེད་ལ། ཕན་ཚུན་དགའ་བའི་བསམ་པ་དང་བྱམས་པའི་སེམས་སུ་གནས་པ་
ལས་བརྣབ་སེམས་དང་གནོད་སེམས་དང་ལོག་པར་ལྟ་བ་ཡིད་ལ་མི་རྒྱུ་བ་ཤ་
སྟག་ཡིན་ཞིང་། ཤི་ནས་ཀྱང་ངན་སོང་དུ་མི་ལྟུང་བར་གྱེན་དུ་ལྷའི་གནས་སུ་འགྲོ་
བ་ཤ་སྟག་སྟེ། དེ་འདྲ་བའི་གླིང་ཆེན་པོ་དེ་ན་རྒྱལ་དགའ་ཞེས་བྱ་བའི་རི་ཆེན་པོ་
ཞིག་ཡོད་པ་དེའི་ངོས་ལ་ཕུག་པ་བཟང་པོ་སྤོས་བརྩེགས་ཀྱི་ཕུག་ཏུ་གྲགས་པ། དྲི་
བཟང་པོའི་ངད་ཕྱོགས་ཀུན་ཏུ་ལྡང་བ་ཞིག་ཡོད་པ་དེ་ན་གནས་བརྟན་ཆེན་པོ་བ་
- 382 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ། །
ཀུ་ལ་འཁོར་དང་བཅས་པ་ཐུབ་པའི་བསྟན་པ་མི་ནུབ་པར་འཛིན་ཅིང་སྐྱོང་བཞིན་
དུ་བཞུགས་སོ། །གནས་བརྟན་ཆེན་པོ་སྒྲ་གཅན་འཛིན་ནི་པྲི་ཡང་ཀུའི་གླིང་ན་
འཁོར་ དགྲ་ བཅོམ་ པ་ སྟོང་དང་ ཆིག་བརྒྱས་བསྐོར་ཏེ་ བཞུགས་པར་གསུངས།
གནས་བརྟན་ཆེན་པོ་སྒྲ་གཅན་འཛིན་གྱི་བཞུགས་གནས་པྲི་ཡང་ཀུའི་གླིང་ཞེས་བྱ་
བ་ནི་འཛམ་བུ་གླིང་གི་བྱང་ན་ཡོད་པར་བཤད་དེ། སྔོན་རྒྱལ་བ་འོད་སྲུང་འཇིག་
རྟེན་འདིར་བྱོན་པའི་དུས་ན་མི་ཁྱིམ་འབུམ་ཕྲག་མང་པོ་ཡོད་པའི་གྲོང་ཁྱེར་ཆེན་
པོ་ཞིག་ཡོད་པ་དུས་ཀྱི་དབང་གིས་སྟོངས་ཏེ་གྲོང་ཁྱེར་དེའི་དབུས་ན་རྒྱལ་པོའི་ཕོ་
བྲང་རིན་པོ་ཆེ་སྣ་ལྔ་ལས་གྲུབ་པ་བལྟ་བས་ཆོག་མི་ཤེས་པ་ཞིག་ཡོད་པ་དེ་ཡང་
ས་འོག་ཏུ་ནུབ་པར་གྱུར། སྟོན་པ་ཐུབ་པའི་དབང་པོ་ཞིང་འདིར་བྱོན་པའི་ཚེ་
གནས་དེར་གྲོང་ཁྱེར་ཆགས། རིན་པོ་ཆེ་སྣ་ལྔ་ལས་གྲུབ་པའི་ཕོ་བྲང་དེ་ཡང་སའི་
སྟེང་དུ་ཐོན་ནས་རྒྱལ་པོ་འཁོར་མང་པོ་དང་བཅས་པ་གདུག་པ་ཅན་ཞིག་བྱུང་བ་
ན་གནས་བརྟན་ཆེན་པོ་སྒྲ་གཅན་འཛིན་ཕྱོགས་དེར་བྱོན་ནས་སྐྱེ་བོ་གདུག་པ་ཅན་
དེ་དག་བཏུལ་ཏེ་བདེན་པ་ལ་བཀོད་པ་ན་ཕྱོགས་དེའི་སྐྱེ་བོ་ཐམས་ཅད་གནས་
བརྟན་ཆེན་པོ་ལ་རྩེ་གཅིག་ཏུ་དད་པར་གྱུར་ནས་རིན་པོ་ཆེ་སྣ་ཚོགས་ལས་གྲུབ་
པའི་གཞལ་ཡས་ཁང་དེ་གནས་བརྟན་ཆེན་པོ་ལ་ཕུལ་བ་ན་གནས་བརྟན་ཆེན་པོ་
སྒྲ་གཅན་འཛིན་འཁོར་དང་བཅས་པ་གནས་དེར་སེམས་ཅན་གྱི་དོན་དཔག་ཏུ་
མེད་པ་མཛད་ཅིང་བཞུགས་སོ། །གནས་བརྟན་ཆེན་པོ་ལམ་ཕྲན་བསྟན་ནི་རྒྱ་
གར་དབུས་ཀྱི་གྲོང་ཁྱེར་ཆེན་པོ་དྲུག་གི་ནང་ནས་རྒྱལ་པོའི་ཁབ་ཀྱི་གནས་བྱ་རྒོད་
ཕུང་པོའི་རི་ལ་འཁོར་དགྲ་བཅོམ་པ་སྟོང་དང་དྲུག་བརྒྱས་བསྐོར་ནས་བཞུགས་
པར་གསུངས། གནས་བརྟན་འདིའི་མཚན་ལ་གཙུག་གི་ལམ་པ་ཞེས་ཀྱང་བྱ། །
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལམ་ཆུང་བ་ཞེས་ཀྱང་འགྱུར་རོ། །གནས་བརྟན་ཆེན་པོ་གཙུག་གི་ལམ་པའམ་
ལམ་ཕྲན་བསྟན་གྱི་བཞུགས་གནས་བྱ་རྒོད་ཕུང་པོའི་རི་ན་རིན་པོ་ཆེ་སྣ་ཚོགས་ཀྱི་
ཕུང་པོར་གྱུར་པ། རྒྱལ་བས་ཤེར་ཕྱིན་གསུངས་པའི་གནས། ཚངས་པ་དང་དབང་
པོ་དང་འཇིག་རྟེན་སྐྱོང་བ་བཞི་ལ་སོགས་པ་དཀར་ཕྱོགས་ཀྱི་ལྷ་རྣམས་ཟླ་བ་རེ་
རེ་བཞིན་ཚེས་བརྒྱད་ལ་སོགས་པ་དུས་ཚིགས་བཟང་པོ་རྣམས་ལ་གནས་དེར་
འོངས་ནས་མཆོད་པ་བྱེད་པ་རྡོ་ རྗེ་གདན་དང་དབྱེར་མེད་པའི་གནས་ཁྱད་པར་
ཅན་དུ་བསྔགས་ཏེ་བརྒྱད་སྟོང་འགྲེལ་ཆེན་ལས། དོན་དང་ལྡན་པའི་མིང་ཅན་
རབ་ཏུ་གྲགས་པའི་གནས་ཀྱི་ཁྱད་པར་རྒྱལ་པོའི་ཁབ་ན་དེ་བཞིན་གཤེགས་པ་
རྣམས་ཀྱིས་རྒྱལ་བའི་ཡུམ་སྟོན་པ་ལ། བྱང་ཆུབ་སེམས་དཔའ་ལ་སོགས་པའི་
ཚོགས་ཆེན་པོའི་ཁུར་ཡུལ་གཞན་གྱིས་འདེགས་པར་མི་ནུས་པ་ཉིད་ཀྱིས་མངོན་
པར་བྱང་ཆུབ་པའི་གནས་དང་འདྲ་བར་འདོད་པར་བྱ་བ་རིན་པོ་ཆེ་སྣ་ཚོགས་ཀྱི་
ཕུང་པོར་གྱུར་པ་ཡོད་པ་གང་ཡིན་པ་དེ་ནི་བྱ་རྒོད་ཀྱི་ཕུང་པོའོ། །ལྷ་ལ་སོགས་པ་
བསོད་ནམས་འདོད་པ་རྣམས་ཚེས་བརྒྱད་ལ་སོགས་པའི་དུས་ཚིགས་རྣམས་སུ་
འདུ་བ་རྒྱ་ཆེར་བྱེད་པ་ཞེས་བྱ་བའི་ངེས་པའི་ཚིག་གི་ཚུལ་གྱིས་ན་རིའོ་ཞེས་
གསུངས་པ་ལྟར་རོ། །དེ་ལྟ་བུའི་གནས་ཁྱད་པར་ཅན་དེ་ན་གནས་བརྟན་ཆེན་པོ་
ལམ་ཕྲན་བསྟན་འཁོར་དང་བཅས་པ་སེམས་ཅན་གྱི་དོན་དཔག་མེད་མཛད་ཅིང་
བཞུགས་སོ། །གནས་བརྟེན་ཆེན་པོ་བྷ་ར་དྷྭ་ཛ་བསོད་སྙོམས་ལེན་ནི་ཤར་གྱི་
ལུས་འཕགས་གླིང་གི་ལག་ཉའི་རི་དྲང་སྲོང་འབྱུང་བའི་གནས་ཀྱི་དབུས་བདེ་བ་
འབྱུང་ བའི་ ཕུག་ན་ འཁོར་ དགྲ་ བཅོམ་ པ་ སྟོང་ ཕྲག་ གཅིག་ གིས་བསྐོར་ནས་
བཞུགས་པར་གསུངས། གནས་བརྟན་ཆེན་པོ་བྷ་ར་དྷྭ་ཛ་བསོད་སྙོམས་ལེན་གྱི་
- 384 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
བཞུགས་གནས་ཤར་གྱི་ལུས་འཕགས་གླིང་གི་ལག་ཉའི་རི་དྲང་སྲོང་འབྱུང་བའི་
གནས་ཀྱི་དབུས་བདེ་བ་འབྱུང་བའི་ཕུག་ཅེས་བྱ་བ་འདི་ནི། །སྔོན་གླིང་དེའི་རྒྱལ་
པོ་བསོད་ནམས་ཀྱི་སྟོབས་ཅན་ཞིག་བྱུང་བ་དེའི་ཉའི་རུས་པ་ལས་གྲུབ་པའི་རི་
ཆེན་པོ་ཞིག་ཡོད་པ་དེ་ལ་དྲང་སྲོང་མང་པོ་གནས་བཅས་ཏེ་བཞུགས་པས་ལག་
ཉའི་རི་དྲང་སྲོང་འབྱུང་བའི་གནས་ཞེས་གྲགས། གནས་དེ་ན་བྱང་ཆུབ་སེམས་
དཔའི་སྨོན་ལམ་གྱི་མཐུ་ལས་གྲུབ་པའི་ཕུག་པ་ཆེན་པོ་དེར་སུས་བསམ་གཏན་
བསྒོམས་ཀྱང་མྱུར་དུ་བསམ་གཏན་ཐོབ་པར་འགྱུར་བ་བདེ་བའམ་འབྱུང་བའི་
ཕུག་ཅེས་གྲགས་པ་ཞིག་ཡོད་པ་དེ་ན་གནས་བརྟན་ཆེན་པོ་བྷ་ར་དྷྭ་ཛ་བསོད་
སྙོམས་ལེན་འཁོར་དང་བཅས་པ་འགྲོ་བའི་དོན་དཔག་ཏུ་མེད་པ་མཛད་ཅིང་
བཞུགས་སོ། །གནས་བརྟན་ཆེན་པོ་ལམ་བསྟན་ནི་སུམ་ཅུ་རྩ་གསུམ་གྱི་གནས་མེ་
ཏོག་གི་སྙིང་པོ་ན་འཁོར་དགྲ་བཅོམ་པ་དགུ་བརྒྱས་བསྐོར་ཏེ་བཞུགས་ པར་
གསུངས། གནས་བརྟན་ཆེན་པོ་འདིའི་བཞུགས་གནས་ སུམ་ཅུ་རྩ་གསུམ་ནི་རི་
རབ་ལྷུན་པོའི་སྟེང་ན་ཡོད་ཅིང་། སུམ་ཅུ་རྩ་གསུམ་ཞེས་པ་ནི་ལྷའི་དབང་པོ་བརྒྱ་
བྱིན་ཉེ་དབང་སོ་གཉིས་དང་བཅས་པའི་གནས་ཡིན་པས་ན་སུམ་ཅུ་རྩ་གསུམ་
ཞེས་བརྗོད་པ་དང་། ཡང་ཆོས་བཟང་ལ་སོགས་པའི་གནས་ཁྱད་པར་ཅན་སུམ་ཅུ་
རྩ་གསུམ་ཡོད་པས་ན་སུམ་ཅུ་རྩ་གསུམ་ཞེས་བརྗོད་དེ། བསྟན་རིམ་ཆེན་མོ་ལས།
ཆོས་བཟང་དང་། མཐོ་བ་དང་། རི་རྩེ་དང་། ལེགས་མཐོང་དང་། ཕྱོགས་གཅིག་
དང༌། ཤིང་ གསེབ་དང་། ཤིང་རྟ་ སྣ་ཚོགས་དང༌། དགའ་བྱེད་དང༌། ཡོངས་འདུ་
དང་། འདྲེས་པའི་འགྲས་དང་། ཚང་ཚིང་གི་འགྲམ་དང་། ནོར་བུ་སྙིང་པོ་གནས་
པ་རྣམས་དང་། ཀུན་ཏུ་གསལ་སྤྱོད་དང་། གསེར་ཕུག་ཁང་དང་། ཕྲེང་བའི་གྲིམ་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མ་དང་། མཐོ་དམན་ན་རྒྱུ་བ་དང་། བཀྲ་བ་སྣ་ཚོགས་ཀྱིས་ཕྱེ་བ་དང༌། སྦྱོར་བ་
ལ་འཇུག་པ་དང་། ཞིབ་ཏུ་དཔྱད་པ་དང༌། གླ་སྒྲ་ལ་ཆགས། དགའ་བ་དང་། གཟི་
བརྗིད་འབར་བ་དང༌། ཟླ་བའི་ གནས་ ལྟར་རྒྱུ་བ་དང་། ཤིང༌ སཱ་ལ་ཟུང་ དང༌།
མིག་ཕྱེ་ནས་འགྲོ་བ་དང་། བཙུམ་ནས་འགྲོ་བ་དང་། ལུས་མདོག་ཆེ་བཟང་དང༌།
ནོར་ བུ་ འཆང་ དང༌། རིས་ མཐུན་ དང༌། འཁོར་ན་ གནས་ དང༌། མཐོ་ བར་ སྤྱོད་
དང༌། གཟི་བརྗིད་མཆོག་དང་། གཟི་ཕྲེང་དང༌། མ་འདྲེས་པ་ཞེས་བྱ་བ་སྟེ་སོ་
གསུམ་མོ། །ཞེས་འབྱུང་། གནས་བརྟན་འདིའི་མཚན་ལ་ལམ་ཆེན་པ་ཞེས་ཀྱང་
འབྱུང་ངོ༌། །གནས་བརྟན་ཆེན་པོ་ ལམ་ བསྟན་ གྱི་ བཞུགས་ གནས་ སུམ་ཅུ་ རྩ་
གསུམ་གྱི་གནས་མེ་ཏོག་གི་སྙིང་པོ་ཞེས་བྱ་བ་འདི་ནི་སྔོན་ལྷ་དང་ལྷ་མ་ཡིན་
གཉིས་ཡུན་རིང་དུ་འཐབ་པ་ལས་ལྷ་རྣམས་རྒྱལ་བར་གྱུར་ནས། ལྷ་མ་ཡིན་
རྣམས་བྲོས་ཏེ་ཨ་སུ་རའི་ཕུག་ཏུ་ཞུགས་ནས་གནས་པ་ཞིག་བྱུང་ངོ༌། །དེའི་ཚེ་ལྷ་
རྣམས་ཀྱིས་གྲོས་བྱས་ཏེ། བདག་ཅག་རྣམས་ལྷ་མ་ཡིན་ལས། རྒྱལ་བར་གྱུར་པ་
ནི་ལྷའི་དྲང་སྲོང་རྣམས་ ཀྱི་བཀའ་དྲིན་ཡིན་པས་དྲང་སྲོང་རྣམས་ལ་བཞུགས་
གནས་ལེགས་པ་ཞིག་བཟོས་ལ་དབུལ་བར་བྱའོ། །ཞེས་སྨྲས་ནས། བལྟ་ན་སྡུག་
གི་བྱང་ཕྱོགས་སུ་མེ་ཏོག་གི་སྙིང་པོ་ཞེས་བྱ་བའི་དབེན་གནས་རྣམ་པར་རྒྱལ་བའི་
ཁང་བཟང་དང་མཉམ་པ་དཔག་ཏུ་མེད་པའི་རྒྱན་གྱིས་བརྒྱན་པའི་བྲག་ཕུག་ཕུན་
སུམ་ཚོགས་པ་བཅོས་ཏེ་དྲང་སྲོང་རྣམས་ལ་ཕུལ་བས་དྲང་སྲོང་རྣམས་དགའ་སྟེ་
བདེན་ཚིག་བརྗོད་པས། རྣམ་པར་རྒྱལ་བའི་ཁང་བཟང་ལས་ཀྱང་ལྷག་པར་གྱུར་
ཏོ། །དེ་ལྟ་བུའི་གནས་དེ་ན་གནས་བརྟན་ཆེན་པོ་ལམ་བསྟན་འཁོར་དང་བཅས་
པ་སེམས་ཅན་གྱི་དོན་དཔག་མེད་མཛད་ཅིང་བཞུགས་སོ། །གནས་བརྟན་ཆེན་པོ་
- 386 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཀླུའི་སྡེ་ནི་རྒྱལ་པོའི་ཁབ་ཀྱི་རིའི་རྒྱལ་པོ་ངོས་ཡངས་ལ་འཁོར་དགྲ་བཅོམ་པ་སྟོང་
དང་ཉིས་བརྒྱས་བསྐོར་ཏེ་བཞུགས་པར་གསུངས། གནས་བརྟན་འདིའི་མཚན་ལ་
ཀླུའི་ ཕྱག་ རྒྱ་ ཞེས་ ཀྱང་ འབྱུང་ངོ༌། །གནས་ བརྟན་ ཆེན་པོ་ ཀླུའི་ སྡེའི་ བཞུགས་
གནས་རིའི་རྒྱལ་པོ་ངོས་ཡངས་ཞེས་བྱ་བ་འདི་ནི་སྔོན་དྲང་སྲོང་རྣམས་ ཀྱིས་
ཚངས་པ་གྲོགས་སུ་སྦྲན་ཏེ་བསམ་གཏན་བསྒོམ་པའི་གནས་ཁྱད་པར་ཅན་ཞིག་
བསྒྲུབས་པས་རི་མཐོ་ཞིང་ངོས་ཡངས་པ། རི་དེའི་ངོས་ལ་དཔག་ཚད་མང་པོ་ཡོད་
པ་ཞིག་བྱུང་བས་དེ་ལ་རིའི་རྒྱལ་པོ་ངོས་ཡངས་ཞེས་གྲགས། དེ་ལྟ་བུའི་དྲང་སྲོང་
གི་གནས་ཁྱད་པར་ཅན་དེ་ན་གནས་བརྟན་ཆེན་པོ་ཀླུའི་སྡེ་འཁོར་དང་བཅས་པ་
ཐུབ་པའི་བསྟན་པ་མི་ནུབ་པར་འཛིན་ཅིང་བཞུགས་སོ། །གནས་བརྟན་ཆེན་པོ་
སྦེད་བྱེད་ནི་རིའི་རྒྱལ་པོ་བྷི་ཧུ་ལར་འཁོར་དགྲ་བཅོམ་པ་སྟོང་དང་བཞི་བརྒྱས་
བསྐོར་ཏེ་བཞུགས་པར་གསུངས། གནས་བརྟན་ཆེན་པོ་སྦེད་བྱེད་ཀྱི་བཞུགས་
གནས་རིའི་རྒྱལ་པོ་བྷི་ཧུ་ལ་ཞེས་བྱ་བ་ནི་སྔོན་ལྷ་རྣམས་ཀྱིས་ཆེད་དུ་བཅོས་པ་
དེའི་མིང་ལ་བྷི་ཧུ་ལ་ཞེས་གྲགས་པར་རི་ཆེན་པོ་དེའི་དབུས་ན་སེང་གེ་འབྱུང་བའི་
ཕུག་ཅེས་བྱ་བ་གནས་ཁྱད་པར་ཅན་ཞིག་ཡོད་པ་དེ་ན་གནས་བརྟན་ཆེན་པོ་སྦེད་
བྱེད་འཁོར་དང་བཅས་པ་འགྲོ་བའི་དོན་མཛད་ཅིང་བཞུགས་སོ། །གནས་བརྟན་
ཆེན་པོ་མི་ཕྱེད་པ་ནི་རི་བོ་གངས་ཅན་ན་འཁོར་དགྲ་བཅོམ་པ་སྟོང་ཕྲག་གཅིག་
གིས་ བསྐོར་ ཏེ་ བཞུགས་ པར་ གསུངས། གནས་ བརྟན་ ཆེན་ པོ་ མི་ ཕྱེད་ པའི་
བཞུགས་གནས་ རི་བོ་གངས་ཅན་ནི་ འཛམ་བུ་གླིང་གི་བྱང་ཕྱོགས་ཆོས་རྒྱལ་
རིགས་ལྡན་རྣམས་ཀྱི་ཕོ་བྲང་ཤམྦྷ་ལ་དང་ཉེ་བར་ཡོད་པར་གསུངས་ཤིང་ཡུལ་
ཉེར་བཞིའི་ཡ་གྱལ་དུ་ཡང་གསུངས་པས། དེ་ལྟ་བུའི་གནས་ཁྱད་ཅན་རིའི་རྒྱལ་
- 387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
པོ་གངས་ཅན་ཞེས་གྲགས་པ་དེའི་ངོས་ལ་རིན་པོ་ཆེ་འབྱུང་བའི་ཕུག་ཅེས་བྱ་བ་
སྤྲུལ་པའི་གནས་ཤིག་ཡོད་པ་དེ་ན་གནས་བརྟན་ཆེན་པོ་པི་ལིང་ཏའི་བུ་ཞེས་ཀྱང་
བྱ། པི་ལིང་ཏ་སྲུང་དབང་གི་བུ་ཞེས་ཀྱང་བྱ་བ་གནས་བརྟན་ཆེན་པོ་མི་ཕྱེད་པ་
འཁོར་དང་བཅས་པ་ཐུབ་པའི་བསྟན་པ་ཉམས་པ་མེད་པར་བཟུང་སྟེ་སེམས་ཅན་
གྱི་དོན་དཔག་མེད་མཛད་ཅིང་བཞུགས་སོ། །
དེ་ལྟར་གནས་བརྟན་བཅུ་དྲུག་སོ་སོའི་བཞུགས་གནས་སྔར་བཤད་པ་དེ་
དག་ནི་དེང་སང་གནས་བརྟན་གསོལ་འདེབས་འདོན་རྒྱུན་ཡོངས་གྲགས་ལ་གང་
ཡོད་པ་དང་མཐུན་པར་བཀོད་པ་ཡིན་གྱི་དགའ་བའི་བཤེས་གཉེན་གྱི་རྟོགས་
བརྗོད་དང་སྔོན་གྱི་དམ་པ་མང་པོ་གནས་བརྟན་བཅུ་དྲུག་གི་རྟོགས་བརྗོད་མཛད་
པ་དག་ལས་བཞུགས་གནས་དང་འཁོར་གྱི་གྲངས་ལ་མི་འདྲ་བ་མང་དུ་འབྱུང་
ཡང་དེ་དག་ལ་བློ་མི་བདེ་བ་བྱ་མི་དགོས་ཏེ། གནས་བརྟན་བདག་ཉིད་ཆེན་པོ་
འདི་དག་ནི་ཡང་དག་པར་རྫོགས་པའི་སངས་རྒྱས་གདུལ་བྱའི་དོན་དུ་ཉན་ཐོས་
ཀྱི་ཚུལ་བཟུང་སྟེ་གནས་པ་ཐུབ་པས་བསྟན་པ་སྐྱོང་བར་བཀའ་བསྒོས་པ་ལྟར།
བསྟན་ པ་ བཟུང་ ཕྱིར་ གདུལ་ བྱའི་ དོན་ དུ་ འཛམ་ བུའི་ གླིང་ དང་། ཤར་ ལུས་
འཕགས་པོ་དང༌། ནུབ་བ་ལང་སྤྱོད་དང་། བྱང་སྒྲ་མི་སྙན་དང༌། གླིང་ཕྲན་བརྒྱད་
དང་འདོད་ལྷ་རིགས་དྲུག་སོགས་གནས་རྣམ་པ་སྣ་ཚོགས་སུ་སེམས་ཅན་གྱི་དོན་
མཛད་ཅིང་བཞུགས་པའི་ཚུལ་སྟོན་པ་དང་། ལྷག་པར་འཛམ་བུ་གླིང་འདིར་ཡང་
དགེ་འདུན་གྱི་སྡེ་རྣམ་པར་དག་པ་གང་དང་གང་དུ་འཕེལ་བ་དེ་དང་དེར་བྱོན་ནས་
དགེ་འདུན་གྱི་སྡེ་འཕེལ་བ་དང་། སྡེ་སྣོད་གསུམ་གྱི་ཉན་བཤད་རྒྱས་པར་མཛད་
དེ། སྔོན་སྣར་ཐང་དུ་གྲལ་གྱི་གུང་ལ་གནས་བརྟན་བགྲེས་པོ་བཅུ་དྲུག་བྱུང་བ་
- 388 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
ཆོས་ ཁྲིམས་པས་བསྐྲད་པ་དང་། ཐམས་ཅད་ནམ་མཁར་འཕུར་བ་ན་གནས་
བརྟན་བཅུ་དྲུག་ཡིན་པར་ངོ་ཤེས་ནས་འབྱོན་པར་གསོལ་བ་བཏབ་པས། ངེད་
རྣམས་ཀྱི་སྤྲུལ་པ་རེ་རྒྱུན་དུ་འབྱོན་ནོ་གསུངས། ཀུན་མཁྱེན་ཤེས་རབ་འོད་ཀྱིས་
ཉུག་ནས་ཤངས་མདོར་དགོན་པ་འཚོལ་དུ་བྱོན་པས་མི་དཀར་རྟ་དཀར་ཞིག་གིས་
ཁྱེད་གར་འབྱོན་ཟེར་བ་ལ། དགོན་པ་འཚོལ་དུ་འགྲོ་གསུངས་པས། འོ་ན་ཤངས་
ཀྱི་རི་ངོས་ཡ་གིར་བཞུད་དང་། འཕགས་པའི་གནས་བརྟན་བཅུ་དྲུག་གསོ་སྦྱོང་
མཛད་ཀྱིན་འདུག་ཟེར་བ་ལ་མྱུར་དུ་བྱོན་པས་འཕགས་པའི་གནས་བརྟན་རྣམས་
ཞལ་མཇལ། ས་དེར་དགོན་པ་བཏབ་པས་ཤངས་མདོ་རི་བོ་དགེ་འཕེལ་ཆགས་
པར་གསུངས། ཡང་ཇོ་བོ་ཡབ་སྲས་ཡེར་པ་ན་བཞུགས་དུས་ལན་ཅིག་ཨ་མེས་ཀྱི་
ཞལ་ནས་ལན་ཅིག་ཡབ་སྲས་གཉིས་ལ་ཚ་བ་གཅིག་འདྲེན་པ་ལ་རིན་པོ་ཆེ་ཡུད་
ཅིག་མ་བྱུང་། དེ་ནས་ཇོ་བོ་ཕུད་མཆོད་མཛད་ཟིན་ཙམ་ན་ཁོང་གིས་ཀྱང་སླེབ་
བྱུང་། ཇོ་བོའི་ཞལ་ནས། སྙེལ་ལོ་ཚ་བ་གསོལ་ཅིག་གསུངས། ཁོ་བོའི་ཡིན་ལ་
ཞལ་ཀྱལ་ཡིན་སྙམ་ཙ་ན། བྷ་ག་ལ་པ་རྣམས་བདེའམ་གསུངས། ཁོ་བོ་ལ་ཐེ་ཚོམ་
སྐྱེས་གསུངས། ལན་ཅིག་ཇོ་བོའི་ཞལ་ནས། བཤོས་མང་དུ་མཛོད་ཅིག་གསུངས་
དུ་འཚལ་ཞུས་པས། བཅུ་དྲུག་ཙམ་གྱིས་གསུངས། འོ་ན་ངའི་བཤོས་རྫི་རོགས་
ལ་དགེ་བསྙེན་ཆེན་པོ་ཐོང་ཞུས་པས། དགེ་བསྙེན་གནས་བརྟན་ཆེན་པོ་རྣམས་
སྤྱན་འདྲེན་དུ་སོང་གསུངས། ཁོ་བོ་ཐེ་ཚོམ་དུ་གྱུར་ཙ་ན། འབྲོམ་སྤོས་ཤིག་དང་རྔ་
ཡབ་ཅིག་ཁྱེར་ནས་བྱུང་སྟེ། རྒྱལ་བ། ཉན་ཐོས་ཆེན་པོ་རྣམས་འབྱོན་ཞིང་ཡོད་
གསུངས། ཇོ་བོའི་ཞལ་ནས། རྒྱལ་བའི་འབྱུང་གནས། དྷརྨ་ཡེ་ཤེས་ཏ་ལ་ལའི་
གཟུངས་དེ་ཁྱེར་ལ་ཤོག་གསུངས། ཇོ་བོ་བཞེངས་ནས་ཏ་ལ་ལའི་གཟུངས་འདོན་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞིང་གདའ། དེ་ནས་དགེ་སློང་བགྲེས་པོ་བཅུ་དྲུག་བྱོན་ནས་ཇོ་བོ་ལ་ཕྱག་བཙལ་
ནས་ གྲལ་ལ་འཁོད། ཇོ་བོའི་ཞལ་ནས། ཆོས་ཀྱི་དགེ་འདུན་སྤྱན་དྲངས། དགེ་
འདུན་གྱིས་བསྟན་པའི་བྱ་བ་མཛད། ཁོ་བོ་ཡང་དེ་ལ་དགའ་གསུངས། ཇོ་བོའི་
ཞལ་ནས། ཆོས། ཆོས་ ཀྱི་ སྟོན་ མོ་ ཁྱེར་ ཞིག་ གསུངས། འབྲོམ་ གྱིས་ གུས་ པར་
ཐམས་ཅད་ལ་བྱིན་ལེན་མཛད་ཅིང་བསྙེན་བཀུར་བ་གསོལ་བའི་ རྗེས་ལ། ཇོ་
བོའི་ཞལ་ནས། བསྟན་པ་ལ་བྱ་བ་མཛོད་གསུངས་ནས། ཉའི་ཉིན་མོ་ཡིན་པས་
གསོ་ སྦྱོང་ མཛད་དེ་ ལེགས་ སོ་ ལེགས་ སོ། །དྷརྨཱ་ ལ་ གནས་ བརྟན་རྣམས་ སྤྱན་
དྲོངས་ཤིག་གསུངས་ནས། དགེ་བསྙེན་ཆེན་པོས་གནས་བརྟན་རྣམས་སྤྱན་དྲངས་
པས་གཤེགས། ཨ་མེས་ཀྱང་དགེ་བསྙེན་ཆེན་པོ་བསུ་རུ་ཕྱིན་ཙ་ན་འབྱོན་པའི་
དུས་མ་བྱུང་། ནང་དུ་ལོག་ནས་འོངས་ཙ་ན། ཁོང་གིས་སླེབ་འདུག་དགེ་བསྙེན་
ཆེན་ པོ་ གར་ བྱོན་ ཞུས་ པས། དེ་ནང་ གི་དེ་ པ་སྐྱེལ་དུ་ ཕྱིན་མོད་མ་འདྲི་དང་
གསུངས། ཡང་ ལན་ ཅིག་ བཤོས་ གཉིས་ ཀྱིས་ གསུངས། ལགས་ ཞེས་ བཤོས་
གཉིས་དང་རྒྱ་རི་གཉིས་བྱས་ཡོད་ཙ་ན། དགེ་བསྙེན་ཆེན་པོས་དགེ་སློང་གཉིས་
ཁྲིད་ནས་བྱུང་། ཁོ་བོའི་བསམ་པ་ལ་འདི་དག་བོད་ ཀྱི་བཙུན་པ་མ་ཡིན་པར་
འདུག་སྙམ་དུ་ཐེ་ཚོམ་ཟ་ཞིང་ཡོད་ཙ་ན། ཇོ་བོའི་ཞལ་ནས་ཁ་ཆེ་ན་ད་ལྟ་པཎྜི་ཏ་
དུ་འདུག་གསུངས། དགེ་སློང་དེ་པ་ན་རེ། ད་ལྟ་ལྔ་བཅུ་ཙམ་འདུག་རེས་འགའ་
མང་པོ་འོང་བར་འདུག །དེ་ན་བཙུན་ཏ་བྱ་བ་ཞིག་ཡོད་པ་དེ་འདུག་གམ། དགེ་
སློང་ དེ་ པ་ ན་ རེ། ཁོང་ ལུས་ འཕགས་ གླིང་ དུ་ སོང་ ནས་ མེད། ཇོ་ བོས། དྷམ།
བསྙེན་བཀུར་ཕུན་སུམ་ཚོགས་པར་མཛོད། དེ་ནས་དགེ་བསྙེན་ཆེན་པོས་བསྙེན་
བཀུར་ ཕུན་ སུམ་ ཚོགས་ པ་ མཛད་ ནས། ཡང་ སྤྱན་ དྲངས་ ནས་ སོང་། །ཞེས་
- 390 -



ཐུབ་དབང་གནས་བརྟན་བཅུ་དྲུག་དང་བཅས་པའི་རྟོགས་པ་བརྗོད་པ།
གསུངས། གཞན་ཡང་བོད་ཡུལ་དུ་སྔོན་བྱོན་པའི་དམ་པ་དུ་མའི་རྣམ་ཐར་ལས།
གནས་ བརྟན་ བཅུ་ དྲུག་ དངོས་སུ་ བྱོན་ པ་ དང༌། སྤྲུལ་ པ་ བྱོན་ ནས་ བྱིན་ གྱིས་
བརླབས་པ་སོགས་ལོ་རྒྱུས་མང་དུ་སྣང་ངོ༌། །གཞན་ཡང་སངས་རྒྱས་ཀྱི་མཛད་པ་
ལ་མཐའ་གཅིག་ཏུ་འཁོར་གྱི་གྲངས་དང་གནས་ཀྱི་ངེས་པ་མི་བྱ་སྟེ། སྔོན་སྟོན་པ་
ཐུབ་པའི་དབང་པོ་ཞིང་འདིར་བཞུགས་དུས་ཆོས་བསྒྲགས་ཀྱི་མདོར་འདི་སྐད་
བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་
རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན། དགེ་སློང་བརྒྱ་
ཕྲག་ཕྱེད་དང་བཅུ་གསུམ་གྱི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་
བཞུགས་སོ། །ཞེས་འབྱུང་བ་དང་། སྔོན་ཤེར་ཕྱིན་གསུངས་པའི་ཚེ་བཅོམ་ལྡན་
འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་དགྲ་བཅོམ་པ་བགྲང་བ་
ལས་འདས་པ་དང་བྱང་ཆུབ་སེམས་དཔའ་སེམས་དཔའ་ཆེན་པོ་བགྲང་བ་ལས་
འདས་པས་བསྐོར་ཏེ་བཞུགས་པར་གསུངས་པ་ལྟ་བུ་འཁོར་གྱི་གྲངས་དང་གནས་
ལ་ངེས་པ་མེད་པར་གདུལ་བྱའི་དོན་དུ་གནས་སྣ་ཚོགས་དང་འཁོར་གྲངས་མང་
ཉུང་སྣ་ཚོགས་པ་མདོ་སྡེ་དག་ལས་རྒྱ་ཆེར་འབྱུང་བ་ལྟར་རོ།། །།
- 391 -



་
༄༅། །ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་
བཅས་པ་ལ་མཆོད་ཅིང་གསོལ་བ་གདབ་པའི་ཚུལ་
བཤད་པ་བཞུགས་སོ། ། །
བཞི་པ་ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་
པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ་ལ་གསུམ། ཐུབ་དབང་
གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་གདབ་པའི་
ཚུལ་རྒྱས་པར་བཤད་པ། བློ་དམན་རྣམས་ལ་ཕན་གདབ་པའི་ཕྱིར་ཕྱག་མཆོད་
གསོལ་འདེབས་མདོར་བསྡུས་སྙིང་པོར་དྲིལ་བ་བྱ་ཚུལ། ཐུབ་དབང་གནས་བརྟན་
བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ ཕན་ཡོན་
བཤད་པའོ། །དང་པོ་ལ་དགུ །གནས་བརྒྱན་ཅིང་རྟེན་དགྲམ་པ། མཆོད་རྫས་
བཤམ་པ། ལྟུང་བ་བཤགས་བསྡམ་བྱས་ཏེ་རྒྱུད་དག་པར་བྱ་བ། སྐྱབས་འགྲོ་
སེམས་བསྐྱེད་རྒྱུད་དང་འདྲེས་ངེས་སུ་བྱ་བ། ས་གཞི་ཕོ་བྲང་གདན་མཆོད་པ་
རྣམས་བྱིན་གྱིས་བརླབ་པ། ཚོགས་ཞིང་སྤྱན་དྲང་བ། ཚོགས་ཞིང་གསལ་བཏབ་སྟེ་
སྐུ་ཁྲུས་གསོལ་བ་སོགས་བྱ་བ། མཆོད་ཅིང་གསོལ་བ་གདབ་པ། མཇུག་ཏུ་གཏང་
རག་གི་མཆོད་པ་སོགས་བྱ་བའོ། །
དང་པོ་ནི། གཙང་ཞིང་ཡིད་དུ་འོང་བའི་གནས་སུ། །ཆག་ཆག་དང་ཕྱག་
བདར་ལེགས་པར་བྱས། བ་བྱུང་ལྔའི་སྐྱང་ནུལ་དང་། དྲི་བཟང་གི་ཆུས་ཆག་ཆག་
གདབ། མེ་ཏོག་ གཅལ་དུ་བཀྲམ། གདུགས་ དང་ བླ་ བྲེ་དང་བ་དན་ དང་ རྒྱལ་
- 392 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
མཚན་ལ་སོགས་པས་གནས་ཁང་བརྒྱན་ཏེ་འཕགས་པའི་ཚོགས་རྣམས་འབྱོན་དུ་
རུང་བའི་བཀོད་པ་ཕུན་སུམ་ཚོགས་པར་བྱ། དེ་ནས་ཐུབ་པ་ཆེན་པོ་འཕགས་པ་
གནས་བརྟན་བཅུ་དྲུག་འཁོར་དང་བཅས་པའི་བཞུགས་གནས་གཞལ་ཡས་ཁང་
བཤམ་སྟེ། དེ་ཡང་སྟེགས་བུ་བཟང་པོ་ལ་བ་བྱུང་དང་དྲི་བཟང་གི་ལྡེ་གུས་བྱུག་
པའི་ཁར་དཀྱིལ་འཁོར་གྲུ་གཞི་སྒོ་བཞི་རྩིག་པ་ཕ་གུ་དྲྭ་བ་དྲྭ་ཕྱེད་མདའ་ཡབ་པུ་
ཤུད་དང་བཅས་པའི་དབུས་སུ་པདྨ་བཅུ་དྲུག་དང་བཅས་པ་རྣམས་ལེགས་པར་
བྲིས་ལ་དབུས་དང༌། པད་འདབ་བཅུ་དྲུག་དང༌། ཤར་སྒོའི་ནང་ཙམ་དང་སྒོ་བཞི་
རྣམས་སུ་མེ་ཏོག་གི་ཚོམ་བུ་རེ་སྟེ། མེ་ཏོག་གི་ཚོམ་བུ་ཉི་ཤུ་རྩ་གཉིས་དགོད་གཞན་
ཡང་མཆོག་གསུམ་གྱི་རྟེན་རྣམས་བཀོད་པ་མཛེས་པར་དགྲམ་མོ། །
གཉིས་པ་མཆོད་རྫས་བཤམ་པ་ནི། རྟེན་དེ་དག་གི་མདུན་དུ་ཆུ་གཉིས་
ཉེར་སྤྱོད་དང་བཅས་པ་ཉེར་གཉིས་སོགས་ཅི་འབྱོར་དང་རོལ་མོའི་བྱེ་བྲག་སྣ་
ཚོགས་དང་། སྐུ་ཁྲུས་གསོལ་བའི་ཡོ་བྱད་རྣམས་དང་། འབྱོར་ན་ཆོས་གོས་གསུམ་
དང༌། གསིལ་བྱེད་དང་། ལྷུང་བཟེད་བཅུད་བཟང་པོས་བཀང་བ་བཅུ་བདུན་ནམ་
མ་ཐ་གཅིག་ལ་སོགས་པ་ཅི་འབྱོར་བའི་མཆོད་རྫས་ལེགས་པར་བཤམ་མོ། །
གསུམ་པ་ལྟུང་བ་བཤགས་བསྡམ་བྱས་དེ་རྒྱུད་དག་པར་བྱ་བ་ནི། ཁྲུས་བྱས་ཤིང་
གཙང་སྦྲ་དང་ལྡན་པས་དགེ་སློང་ཡིན་ན་ཆོས་གོས་གསུམ་ལེགས་པར་བགོས་ལ།
སྔར་བྱས་ཀྱི་ཉེས་ལྟུང་རྣམས་ལ་དུག་ཁོང་དུ་སོང་བ་ལྟར་ཉེས་པའི་རྣམ་སྨིན་ལ་
འཇིགས་ཤིང་སྐྲག་པས་འགྱོད་སེམས་དྲག་པོ་དང་། ཕྱིན་ཆད་སྲོག་ལ་བབ་ཀྱང་མི་
བྱ་བའི་སྡོམ་སེམས་བརྟན་པོས། ཕྱོགས་བཅུའི་བླ་མ་རྒྱལ་བ་སྲས་དང་བཅས་པ་
དཔང་པོར་གསོལ་ཏེ་ཕྱག་འཚལ་བཞིན་དུ་ཉེས་ལྟུང་བཅབས་པ་རྣམས་ཕྱིར་
- 393 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཅོས་པ་ ལན་གསུམ་དང་། ལྟུང་བ་དངོས་གཞི་ཕྱིར་བཅོས་ལན་གསུམ་དང་།
ཡུལ་དུས་ཀྱི་སྟོབས་ཀྱིས་འཕྲལ་དུ་བཤགས་པར་མི་ནུས་པའི་ལྟུང་བ་རྣམས་བྱིན་
གྱིས་བརླབས་ལ། ལྟུང་བ་བཤགས་པར་འོས་པ་རྣམས་བཤགས། བསྡམ་པར་
འོས་པ་རྣམས་བསྡམས། བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་
ཏེ་རྒྱུད་སྡིག་ལྟུང་གིས་མ་སྦགས་པའི་གཙང་སེང་ངེ་བ་ཞིག་བྱའོ། །
བཞི་པ་སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་སུ་བྱ་བ་ནི། སྟན་
ལ་འཁོད་དེ་སྐྱབས་འགྲོའི་ཕྱི་ནང་གི་རྒྱུ་ཚོགས་རྣམས་བྱང་ཆུབ་ལམ་གྱི་རིམ་པའི་
མན་ངག་ལས་འབྱུང་བ་ལྟར་ཚང་བར་བྱས་ལ་སྐྱབས་ཡུལ་གསལ་བདབ་སྟེ།
ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་
བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་
བདག །དྲིན་ཅན་རྩ་བ་དང་རྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་
སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་
རྣམས་ལ་སྐྱབས་སུ་མཆིའོ། །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་གི་
ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ། །དཔལ་མགོན་དམ་
པའི་ཆོས་སྐྱོང་བའི་སྲུང་མ་ཡེ་ཤེས་ ཀྱི་ སྤྱན་དང་ ལྡན་ པ་ རྣམས་ལ་སྐྱབས་སུ་
མཆིའོ། །ཞེས་ ལན་ གང་ མང་ བརྗོད་ ཅིང་སྐྱབས་འགྲོ་རྒྱུད་ འཁུལ་ ངེས་ སུ་ བྱ།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་
སྐྱབས་སུ་མཆིའོ། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་
394 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཕན་ཕྱིར་སངས་རྒྱས་འགྲུབ་པར་ཤོག །ལན་གསུམ། བདག་དང་སྣང་བ་ཐམས་
ཅད་ཆོས་ཀྱི་དབྱིངས་ཀྱི་རང་བཞིན་ཡིན་པ་ལ། དེ་ལྟར་མ་རྟོགས་པའི་སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་མི་འབྲལ་བར་
བྱ། བདེ་སྡུག་གི་རྒྱུ་ཆགས་སྡང་ཉེ་རིང་གཉིས་དང་བྲལ་བའི་གཏང་སྙོམསས་ལ་
གནས་པར་བྱའོ། །མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཐུབ་པ་ཆེན་པོ་འཕགས་པ་གནས་བརྟན་
བཅུ་དྲུག་གི་ལྷ་ཚོགས་འཁོར་དང་བཅས་པ་རྣམས་ལ་ཕྱག་མཆོད་ཐུགས་དམ་
བསྐུལ་བའི་ རིམ་པ་ལ་འཇུག་པར་བགྱིའོ། །ཞེས་པ་ལན་གསུམ་གྱིས་སེམས་
བསྐྱེད་རྒྱུད་དང་འདྲེས་ངེས་སུ་བྱའོ། །
ལྔ་པ་ས་གཞི་ཕོ་བྲང་གདན་མཆོད་པ་རྣམས་བྱིན་གྱིས་བརླབ་པ་ལ་བཞི།
ས་གཞི་བྱིན་གྱིས་བརླབ་པ། ཕོ་བྲང་བྱིན་གྱིས་བརླབ་པ། གདན་ཁྲི་བྱིན་གྱིས་
བརླབ་པ། མཆོད་པ་བྱིན་གྱིས་བརླབ་པའོ། དང་པོ་ནི། དཀོན་མཆོག་གསུམ་གྱི་
བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་
བརླབས་ དང་། ཚོགས་ གཉིས་ ཡོངས་ སུ་ རྫོགས་ པའི་ མངའ་ ཐང་ ཆེན་ པོ་དང༌།
ཆོས་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེང་འདིར་
སྟོན་པ་ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་འཁོར་དང་བཅས་པ་
སོགས་རྒྱལ་བ་སྲས་དང་བཅས་པ་དང༌། འཕགས་པ་ཆོས་སྐྱོང་བ་ཐམས་ཅད་
གདན་འཛོམ་པའི་ཕོ་བྲང་གི་དཀྱིལ་འཁོར་དང་མཆོད་པའི་ཚོགས་སྦར་བ་འདི་
རྣམས་ཇི་ལྟར་སངས་རྒྱས་དང་བྱང་ཆུབ་སེམས་དཔའ་དེ་དག་གི་སྔོན་གྱི་སྨོན་ལམ་
-395 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཁྱད་ པར་ ཅན་ གྱིས་ བསྒྲུབས་པའི་ སངས་ རྒྱས་ ཀྱི་ཞིང་ ཡོངས་ སུ་ དག་ པ་ དང༌།
བཅོམ་ལྡན་འདས་འོད་དཔག་མེད་ཀྱི་ཞིང་གི་བཀོད་པའི་ཡོན་ཏན་ལྟ་བུ་དང་ལྡན་
པར་གྱུར་ཏེ། ས་གཞི་ རིན་པོ་ཆེའི་ སྣ་ ཚོགས་ ཀྱི་རང་བཞིན་ ལག་མཐིལ་ ལྟར་
མཉམ་པ། ཐ་གྲུ་ཆེ་བ། ཡངས་པ། རེག་ན་འཇམ་ཞིང་བདེ་བ། དྲི་མ་མེད་ཅིང་
འོད་གསལ་ལ། ཙན་དན་སྦྲུལ་གྱི་སྙིང་པོའི་དྲི་བསུང་དང་ལྡན་པའི་ལྷའི་མེ་ཏོག་སྣ་
ཚོགས་ཀྱིས་གཅལ་དུ་བཀྲམ་པ། མཐའ་རིན་པོ་ཆེའི་ཕ་གུས་བརྩིགས་པ། གསེར་
དང༌། དངུལ་དང། མུ་ཏིག་གི་ཕྱེ་མ་གྲམ་བུར་བརྡལ་བ། ཨུཏྤ་ལ་དང་། ཀུ་མུད་ད་
དང༌། པདྨ་འགྱིང་ཞིང་ལྡམ་པས་ཁེབས་པར་གྱུར་ཅིང་། ཆུ་བྱ་སྣ་ཚོགས་སྐད་སྙན་
པར་སྒྲོགས་པ། དགའ་ཞིང་འཕྱོ་ལ་ལྡིང་བས་བརྒྱན་པའི་ཡན་ལག་བརྒྱད་དང་
ལྡན་པའི་མཚོ་དང་རྫིང་དང་ལྟེང་ཀ་དག་གིས་མཛེས་པར་བྱས་པ། རིན་པོ་ཆེའི་
དཔག་བསམ་གྱི་ཤིང་ལྗོན་པ་ལྷའི་ནོར་བུ་དང་། མུ་ཏིག་གི་རྒྱན་འཕྲེང་དང་རིན་པོ་
ཆེ་དཔྱངས་པ། མེ་ཏོག་གི་མགོ་ལྕོགས་དང་འབྲས་བུ་མཛེས་པར་ཆགས་པས་
གཡུར་ཟ་ཞིང་ལྡེམ་པ། གསེར་གྱི་དྲིལ་བུ་གཡེར་ཁ་འཁྲོལ་བ་ལས་དམ་པའི་ཆོས་
ཀྱི་སྒྲ་འབྱུང་བ་དང་ལྡན་པ་ཚར་དུ་སྒྲེངས་པས་ལེགས་པར་བརྒྱན་པའི་ས་གཞི་ཕུན་
སུམ་ཚོགས་པ་འབྱུང་བར་གྱུར་ཅིག །ཅེས་བརྗོད་ལ་གནས་ཁང་དེ་ཉིད་ཐ་མལ་
པའི་རྣམ་པ་ཅན་མིན་པར་ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་
འཁོར་དང་བཅས་པ་བཞུགས་སུ་རུང་བའི་ཞིང་ཁམས་ཁྱད་པར་ཅན་ཞིག་ཏུ་གྱུར་
པར་བསམ་མོ། །
གཉིས་པ་ཕོ་བྲང་བྱིན་གྱིས་བརླབ་པ་ན་དཀོན་མཆོག་གསུམ་གྱི་བདེན་པ་
དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་
- 396 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
དང༌། ཚོགས་གཉིས་ ཡོངས་ སུ་ རྫོགས་ པའི་མངའ་ཐང་ཆེན་པོ་དང༌། ཆོས་ ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་ཞིང་ཁམས་དེའི་
དབུས་སུ་གཞལ་མེད་ཁང་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ།
འཇིག་རྟེན་གྱི་ཁམས་དཔག་ཏུ་མེད་པ་རྒྱས་པར་འགེངས་པའི་འོད་ཟེར་ཆེན་པོ་
རབ་ཏུ་འབྱུང་བ། གནས་ཐ་དད་པ་ཤིན་ཏུ་རྣམ་པར་ཕྱེ་བ་མཐའ་ཡས་པ་རྣམ་པར་
གནས་པ་རྒྱ་ཡོངས་སུ་མ་ཆད་པ། ཁམས་གསུམ་ལས་ཡང་དག་པར་འདས་པའི་
སྤྱོད་ཡུལ་འཇིག་རྟེན་ལས་ཡང་དག་པར་འདས་པ་དེའི་བླ་མའི་དགེ་བའི་རྩ་བ་
ལས་བྱུང་བ། ཤིན་ཏུ་རྣམ་པར་དག་ཅིང་དབང་སྒྱུར་བའི་རྣམ་པར་རིག་པའི་མཚན་
ཉིད། དེ་བཞིན་གཤེགས་པའི་གནས། བྱང་ཆུབ་སེམས་པའི་དགེ་འདུན་དང་ལྡན་
པ། ལྷ་དང༌། ཀླུ་དང་། གནོད་ སྦྱིན་དང་། དྲི་ཟ་དང་། ལྷ་ མ་ ཡིན་དང༌། ནམ་
མཁའི་ལྡིང་དང་། མིའམ་ཅི་དང༌། ལྟོ་འཕྱེ་ཆེན་པོ་དང་། མི་དང་མི་མ་ཡིན་པ་
མཐའ་ཡས་པ་རྣམ་པར་རྒྱུ་བ། ཆོས་ཀྱི་རོའི་དགའ་བ་དང་བདེ་བ་ཆེན་པོས་བརྟན་
པ། སེམས་ཅན་ཐམས་ཅད་ཀྱི་དོན་ཐམས་ཅད་ཡང་དག་པར་ཐོབ་པར་བྱེད་པས་
ཉེ་བར་གནས་པ། ཉོན་མོངས་པའི་གནོད་པའི་དྲི་མ་ཐམས་ཅད་དང་བྲལ་བ།
བདུད་ཐམས་ཅད་ཡོངས་སུ་སྤངས་པ། ཐམས་ཅད་ཀྱི་བཀོད་པ་ལས་ལྷག་པའི་དེ་
བཞིན་གཤེགས་པའི་བཀོད་པའི་གནས། དྲན་པ་དང་བློ་གྲོས་དང་རྟོགས་པ་ཆེན་
པོས་ངེས་པར་འབྱུང་བ། ཞི་གནས་དང་ལྷག་མཐོང་གི་བཞོན་པས་འགྲོ་བ། རྣམ་
པར་ཐར་པའི་སྒོ་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་ནས་
འཇུག་པ་རིན་པོ་ཆེ་པདྨའི་རྒྱལ་པོ་ཡོན་ཏན་མཐའ་ཡས་པས་བརྒྱན་པའི་བཀོད་པ་
ལ་བརྟེན་པའི་གཞལ་མེད་ཁང་ཆེན་པོ་འབྱུང་བར་གྱུར་ཅིག །ཅེས་བརྗོད་ལ། དེ་
397-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ལྟ་བུའི་གཞལ་ཡས་ཁང་དངོས་སུ་གྲུབ་པའི་མོས་པ་བྱའོ། །གསུམ་པ་གདན་ཁྲི་
བྱིན་གྱིས་བརླབ་པ་ནི། དཀོན་མཆོག་གསུམ་གྱི་བདེན་པ་དང་། སངས་རྒྱས་དང་
བྱང་ཆུབ་ སེམས་ དཔའ་ ཐམས་ཅད་ ཀྱི་ བྱིན་གྱིས་བརླབ་ དང་། ཚོགས་ གཉིས་
ཡོངས་སུ་རྫོགས་པའི་མངའ་ཐང་ཆེན་པོ་དང༌། ཆོས་ཀྱི་དབྱིངས་རྣམ་པར་དག་
ཅིང་བསམ་གྱིས་མི་ཁྱབ་པའི་སྟོབས་ཀྱིས་གཞལ་ཡས་ཁང་གི་དབུས་སུ་པདྨའི་
གདན་ལ་རིན་པོ་ཆེ་སྣ་ཚོགས་ལས་གྲུབ་པའི་ཁྲི་སེང་གེ་ཆེན་པོ་བརྒྱད་ཀྱིས་བཏེག་
པའི་སྟེང་དུ་པདྨ་དང་ཟླ་བའི་གདན། པདྨའི་འདབ་མ་བཅུ་དྲུག་ལ་རིན་པོ་ཆེའི་ཁྲི་
སྟེང་དུ་པདྨ་དང་ཟླ་བའི་གདན། ཤར་དང་སྒོ་བཞིར་པདྨ་དང་ཟླ་བའི་གདན་རྣམས་
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་དང༌། གནས་བརྟན་ཆེན་པོ་བཅུ་དྲུག་འཁོར་དགྲ་བཅོམ་
པའི་ཚོགས་དང་བཅས་པ་དང༌། འཕགས་པ་དགེ་སྙེན་དྷརྨ་ཏ་དང་རྒྱལ་པོ་ཆེན་པོ་
བཞི་འཁོར་དང་བཅས་པ་གདན་འཛོམ་པའི་བཞུགས་གནས་འཕགས་པ་སོ་སོའི་
སྨོན་ལམ་ཁྱད་པར་ཅན་དང་། མངའ་ཐང་དང་འཚམས་པར་གྲུབ་པ་མཛེས་པ་ཤ་
སྟག་འབྱུང་བར་གྱུར་ཅིག །ཅེས་བརྗོད་ལ་ཐུབ་པ་ཆེན་པོ་འཕགས་པ་གནས་
བརྟན་བཅུ་དྲུག་འཁོར་དང་བཅས་པ་བཞུགས་སུ་རུང་བའི་གདན་ཁྲི་ཕུན་སུམ་
ཚོགས་པ་དེ་ལྟ་བུ་དངོས་སུ་གྲུབ་པའི་མོས་པ་བྱའོ། ། །
བཞི་པ་མཆོད་པ་བྱིན་གྱིས་བརླབ་པ་ནི། དཀོན་མཆོག་གསུམ་གྱི་བདེན་
པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབ་
དང༌། ཚོགས་ གཉིས་ ཡོངས་ སུ་ རྫོགས་ པའི་ མངའ་ ཐང་ ཆེན་ པོ་ དང༌། ཆོས་ ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་ཕྱི་ནང་ཀུན་ཏུ་
- 398 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཡང་ཆ་རིགས་དང་འཚམ་པར་ལྷ་དང་མིའི་ཡོ་བྱད་དམ་པ་ཞལ་ཟས་དང་ན་བཟའ་
དང་རྒྱན་དང་རོལ་མོ་ལ་སོགས་པ་ཕུལ་དུ་ཕྱིན་པ་སྣ་ཚོགས་པ་ཕུང་པོ་གསུམ་པའི་
མདོ་དང་བཟང་པོ་སྤྱོད་པའི་སྨོན་ལམ་ལས་བྱུང་བའི་མཆོད་པའི་སྤྲིན་རྒྱ་མཚོ་
ཐམས་ཅད་ ཀྱིས་ རྒྱས་ པར་ གང་ ཞིང་ རྒྱན་ཀླུབས་པ་དང༌ ལྡན་ པར་ གྱུར་ཅིག །
འཕགས་པ་ཐམས་ཅད་ཀྱང་གདན་འཛོམས་ནས་དེ་བཞིན་དུ་བྱིན་གྱིས་བརླབས་
ཤིང་བཞེས་ཏེ་ལོངས་སྤྱོད་པར་གྱུར་ཅིག།ཅེས་བརྗོད། དེ་ནས། ཨོཾ་ན་མོ་བྷ་ག་ཝ་
ཏེ། བཛྲ་ས་ར་པྲ་མ་དྷ་ནི། ཏ་ཐཱ་ག་ཏཱ་ཡ། ཨདྷ་ཏེ། སམྱཀཾ་བུདྡྷ་ཡ། ཏདྱ་ཐཱ། ཨོཾ་
བཛྲ་བཛེ། མཧཱ་བཛེ། མཧཱ་ཏེ་ཛ་བཛེ། མཧཱ་བིདྱ་བཛེ། མཧཱ་བོ་དྷི་ཙིཏྟ་བཛེ། མཧཱ་
བོདྷི་མཎྜོ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛྲ་སྭཱཧཱ། ཞེས་མཆོད་
པའི་སྤྲིན་གྱི་གཟུངས་ཚར་གསུམ་བཏོན་ལ། དཀོན་མཆོག་གསུམ་གྱི་བདེན་པ་
དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་
དང་། ཚོགས་ གཉིས་ ཡོངས་ སུ་ རྫོགས་ པའི་མངའ་ ཐང་ ཆེན་པོ་དང་། ཆོས་ ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་དུ་གྱུར་
ཅིག།ཅེས་བདེན་སྟོབས་བརྗོད་དོ། །
དྲུག་པ་ཚོགས་ཞིང་སྤྱན་དྲང་པ་ནི། ལག་མཐིལ་ལྟར་མཉམ་རིན་ཆེན་རྒྱན་
གྱིས་སྤྲས། །ལྗོན་ཤིང་ཆུ་མཚོས་རྒྱན་པའི་ས་གཞིའི་དབུས། །རིན་ཆེན་ལས་གྲུབ་
གྲུ་བཞི་སྒོ་བཞི་པ། །པདྨ་ཉི་ཟླས་བརྒྱན་པའི་གདན་སྟེང་དུ། །ཐུགས་རྗེས་རྩོད་
པའི་ དུས་ ཀྱི་ གདུལ་ བྱ་ རྣམས། །རྣམ་ གྲོལ་ ལམ་ ལ་ འགོད་ མཛད་ འགྲོ་ བའི་
མགོན། །ཐུབ་པ་མཆོག་དང་གནས་བརྟན་ཆེན་པོ་རྣམས། །འཁོར་དང་བཅས་པ་
གནས་འདིར་གཤེགས་སུ་གསོལ། །ཕྱོགས་བཅུའི་རྒྱལ་བ་སྲས་བཅས་ཐམས་ཅད་
- 399 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དང་། །ཤེས་རབ་མེ་འབར་ཉོན་མོངས་མཚོ་སྐེམ་ཞིང་། །རྣམ་གྲོལ་བསོད་ནམས་
ཞིང་ དུ་ བཀས་ བསྟོད་ པའི། །ཕྱོགས་ བཅུའི་ ཉན་ ཐོས་ དགེ་ འདུན་ བཞུགས་ སོ་
འཚལ། །ཡོན་ སྦྱོར་མཆོད་ པའི་ གནས་ སུ་ སྤྱན་ འདྲེན་ན། །འགྲོ་བའི་དོན་ཕྱིར་
མཆོད་ཀྱིས་གཤེགས་སུ་གསོལ། །འགྲོ་བའི་མགོན་པོ་ཤཱཀྱ་སེང་གེ་ཡིས། །སངས་
རྒྱས་བསྟན་པ་གང་གི་ཕྱག་ཏུ་བཞག །གསུང་རབ་རིན་ཆེན་སྒྲོམ་གྱི་ཁ་འབྱེད་
པ། །ཆོས་སྐྱོང་དགྲ་བཅོམ་ཆེན་པོ་བཞུགས་སོ་འཚལ། །དམ་ཆོས་སྤེལ་བའི་སླད་
དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཐུབ་
པས་བཀའ་བསྒོས་བསྟན་པའི་རྒྱལ་མཚན་འཛིན། །ཡན་ལག་འབྱུང་དང་མ་ཕམ་
ནགས་ན་གནས། །དུས་ལྡན་རྡོ་རྗེ་མོའི་བུ་བཟང་པོ་དང་། །གསེར་བེའུ་བྷ་ར་དྷ་ཛ་
གསེར་ཅན་མཆོག །འཕགས་པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་ར་
དྷ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་མ་ཕྱེད་པ། །འཁོར་དང་
བཅས་པ་གནས་འདིར་གཤེགས་སུ་གསོལ། །སྤངས་དང་ཡེ་ཤེས་ཕུན་ཚོགས་
སངས་རྒྱས་ཀྱང་། །གདུལ་བྱའི་དབང་གིས་ཉན་ཐོས་ཚུལ་འཛིན་པ། ཁྱད་པར་
ཅན་གྱི་འཕྲིན་ལས་ཆོས་སྐྱོང་བའི། །གནས་བརྟན་བཅུ་དྲུག་འདིར་བྱོན་གདན་ལ་
བཞུགས། །བདེ་གཤེགས་བཀའ་ལུང་གཙོར་མཛད་བསྟན་པ་བསྲུང་། །རང་དོན་
དོར་ནས་འཁོར་བའི་ནགས་ཚལ་དུ། །གཞན་དོན་ལྷུར་མཛད་གནས་བརྟན་བཅུ་
དྲུག་ པོ། །དམ་ བཅས་ཐུགས་ རྗེའི་ དབང་ གིས་ གནས་ འདིར་ གཤེགས། །དགེ་
བསྙེན་སྐྱབས་གསོལ་བདེན་པའི་ཚིག་བརྟན་པ། །དཀོན་མཆོག་གསུམ་གྱི་ཞབས་
འབྲིང་མཆིས་སོ་འཚལ། །བསོད་ནམས་རིན་ཆེན་གླིང་དུ་སྤྱན་འདྲེན་ན། །འགྲོ་
བའི་དོན་ཕྱིར་མཆོད་ཀྱིས་གཤེགས་སུ་གསོལ། །དུས་ལས་མི་འདའ་ཐུགས་རྗེའི་
- 400 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
དབང་གིས་ནི། །སེམསས་ཅན་དོན་ལ་དགོངས་པའི་དཀོན་མཆོག་གསུམ། །ཡིད་
ཀྱིས་སྤྲུལ་ཞིང་བཤམས་པའི་གནས་འདི་རུ། །སྤྱན་འདྲེན་འཁོར་དང་བཅས་པ་
གནས་འདིར་གཤེགས། །ཆོས་ཀྱི་སྐུ་ལ་འགྱུར་བ་མི་མངའ་ཡང་། །ཆོས་དབྱིངས་
རྣམ་པར་དག་པའི་ཕོ་བྲང་ནས། །ཆོས་ཀྱི་རྒྱལ་པོའི་བསྟན་པ་སྐྱོང་མཛད་པའི། །
ཆོས་སྐྱོང་འཁོར་བཅས་གནས་འདིར་གཤེགས་སུ་གསོལ། །ཞེས་བརྗོད་ལ་གུས་
པ་ཆེན་པོས་མེ་ཏོག་གཏོར་ཞིང་བདུག་སྤོས་ཐོགས། རོལ་མོའི་སྒྲ་དང་བཅས་སྤྱན་
དྲངས་པས། སྔོན་ཐུབ་པ་ཆེན་པོ་འཁོར་དགྲ་བཅོམ་པའི་ཚོགས་དང་བཅས་པ་མ་
ག་དྷ་བཟང་མོས་རྒྱང་རིང་པོ་ནས་སྤྱན་དྲངས་པའི་ཚེ་རྫུ་འཕྲུལ་གྱི་བཀོད་པ་སྣ་
ཚོགས་པ་དང་བཅས་པ་སྐད་ཅིག་དེ་ཉིད་ལ་གང་དུ་སྤྱན་དྲངས་པའི་གནས་དེར་
བྱོན་པ་ཇི་ལྟ་བ་ཐུགས་བསྙེལ་བ་མི་མངའ་བས་འདུལ་བའི་དུས་ལས་སྐད་ཅིག་
ཀྱང་མི་འདའ་བར་བྱོན་པར་བསམ་མོ། །
བདུན་པ་ཚོགས་ཞིང་གསལ་བཏབ་སྟེ་སྐུ་ཁྲུས་གསོལ་བ་སོགས་བྱ་བ་ནི་
གཞལ་ཡས་ཁང་གི་དབུས་ཀྱི་པདྨའི་ལྟེ་བ་ལ་སེང་གེ་ཆེན་པོ་བརྒྱད་ཀྱིས་བཏེག་
པའི་རིན་པོ་ཆེའི་ཁྲིའི་སྟེང་དུ་པདྨ་དང་ཟླ་བའི་གདན་ལ་བདག་ཅག་གི་སྟོན་པ་
བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་པ་སྐུ་མདོག་སེར་གསེར་བཙོ་མ་ལྟ་བུ་
ཕྱག་གཡས་ས་གནོན་དང་། གཡོན་མཉམ་བཞག་གི་སྟེང་ན་བདུད་རྩིས་གང་བའི་
ལྷུང་བཟེད་བསྣམས་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པ། ན་བཟའ་ཆོས་
གོས་ངུར་སྨྲིག་གི་མདོག་ཅན་གསུམ་མཛེས་པར་གསོལ་བ། ཞལ་འཛུམ་དགྱེས་
པའི་ཉམས་དང་ལྡན་པ་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བརྒྱད་
ཅུས་སྤྲས་པ། སྐུ་བལྟ་བའི་ཆོག་མི་ཤེས་པ། དབུའི་གཙུག་ཏོར་ལྟར་མི་མངོན་པ།
- 401 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
སྐུའི་ཆ་ཐམས་ཅད་ལས་འོད་ཟེར་དཔག་ཏུ་མེད་པ་འཕྲོས་པས་ནམ་མཁའི་མཐས་
ཀླས་པའི་འཇིག་རྟེན་ཐམས་ཅད་འོད་ཀྱིས་འགེངས་པར་བྱེད་པ། འོད་ཟེར་དེ་དག་
སེམས་ཅན་གང་དང་གང་ལ་རེག་པ་དེ་དང་དེ་དག་ཐམས་ཅད་བྱང་ཆུབ་གསུམ་ལ་
འགོད་པར་མཛད་པ། གསེར་གྱི་མཆོད་སྡོང་ཆེན་པོ་ཉི་མ་འབུམ་གྱི་འོད་ཟེར་ཅིག་
ཅར་དུ་འཕྲོ་བ་ལྟ་བུའི་སྐུ་དེ་གང་གིས་མཐོང་བ་དང་དེ་ལ་རེག་པ་དང་དེ་ཡིད་ལ་
བྱེད་པ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་རིགས་ངེས་
པར་མཛད་པ། མདོར་ན་སྐྱོན་ཐམས་ཅད་དང་བྲལ་ཞིང་ཡོན་ཏན་ཐམས་ཅད་
ཡོངས་སུ་རྫོགས་པ། མི་མཇེད་ཞིང་འདིའི་རྩོད་དུས་སྙིགས་མའི་འགྲོ་བ་རྣམས་ལ་
ཕྱོགས་བཅུའི་རྒྱལ་བ་ཐམས་ཅད་ལས་ཐུགས་རྗེ་ཆེ་བ་དེ་བཞུགས་པར་གསལ་
གདབ་དེའི་མཐའ་སྐོར་གྱི་པད་འདབ་བཅུ་དྲུག་པོ་སོ་སོར་རིན་པོ་ཆེའི་ཁྲི་རེ་དང་ཁྲི་
དེ་དག་གི་སྟེང་དུ་པདྨ་དང་ཟླ་བའི་གདན་རེ་རེ། གདན་དེ་དག་གི་སྟེང་དུ་འཕགས་
པ་གནས་བརྟན་ཆེན་པོ་ཡན་ལག་འབྱུང་ནས་གནས་བརྟན་ཆེན་པོ་མི་ཕྱེད་པའི་
བར་འཁོར་དང་བཅས་པ་བཞུགས་པར་གསལ་གདབ་སྟེ། དེ་ཡང་གནས་བརྟན་
ཆེན་པོ་ཡན་ལག་འབྱུང་ཕྱག་གཉིས་ཐལ་མོ་སྦྱར་བའི་བར་ན་སྤོས་ཕོར་དང་མཆན་
ཁུང་ གཡོན་ན་རྔ་ ཡབ་བསྣམས་པ། མ་ ཕམ་ པ་ ཕྱག་ གཉིས་མཉམ་བཞག་པ།
ནགས་ན་གནས་ ཕྱག་ གཡས་ཞི་བའི་སྡིགས་མཛུབ་མཛད་པ། གཡོན་རྔ་ ཡབ་
བསྣམས་པ། དུས་ལྡན་ཕྱག་གཉིས་གསེར་གྱི་རྣ་ཀོར་བསྣམས་པ། རྡོ་རྗེ་མོའི་བུ་
ཕྱག་གཡས་ཞི་བའི་ སྡིགས་མཛུབ་གཡོན་རྔ་ ཡབ་བསྣམས་པ། བཟང་པོ་ཕྱག་
གཡས་ཆོས་འཆད། གཡོན་མཉམ་བཞག་མཛད་པ། གསེར་བེའུ་ཕྱག་གཉིས་རིན་
པོ་ཆེའི་ཞགས་པ་བསྣམས་པ། བྷ་ར་དྷ་ཛ་གསེར་ཅན་ ཕྱག་གཉིས་མཉམ་པར་
- 402 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བཞག་པ། བ་ཀུ་ལ་ཕྱག་ན་ནེའུ་ལེ་བསྣམས་པ། དགྲ་གཅན་འཛིན་ཕྱག་ན་རིན་
པོ་ཆེའི་པྲོག་ཞུ་བསྣམས་པ། ལམ་ཕྲན་བསྟན་ཕྱག་གཉིས་མཉམ་པར་བཞག་ལ།
བྷ་ར་དྷ་ཛ་བསོད་སྙོམས་ལེན་ཕྱག་གཡས་གླེགས་བམ། གཡོན་མཉམ་བཞག་གི་
སྟེང་ན་ལྷུང་བཟེད་བསྣམས་པ། ལམ་བསྟན་ཕྱག་གཡས་གླེགས་བམ། གཡོན་
ཆོས་འཆད་ཀྱི་ཕྱག་རྒྱ་མཛད་པ། ཀླུའི་སྡེ་ཕྱག་གཡས་བུམ་པ་གཡོན་འཁར་གསིལ་
བསྣམས་པ། སྦེད་བྱེད་ཕྱག་ན་གླེགས་བམ་བསྣམས། མི་ཕྱེད་པ་ཕྱག་གཉིས་ཐལ་
མོ་སྦྱར་བའི་བར་དུ་བྱང་ཆུབ་ཆེན་པོའི་མཆོད་རྟེན་བསྣམས་པ་རྣམས་བཞུགས་
པར་གསལ་བཏབ། དེ་དག་གི་མཐའ་སྐོར་དུ་གནས་བརྟན་ཆེན་པོ་རྣམས་ཀྱི་རྒྱུན་
གྱི་འཁོར་དགྲ་བཅོམ་པ་ཁྲི་ཁྲག་གཅིག་དང་དྲུག་སྟོང་བཞི་བརྒྱ་གཞན་ཡང་དགྲ་
བཅོམ་པའི་ཚོགས་བགྲང་བ་ལས་འདས་པས་བསྐོར་ནས་བཞུགས་པ། ཤར་སྒོའི་
ནང་ཙམ་དུ་པད་ཟླའི་གདན་ལ་མགོན་པོ་སྤྱན་རས་གཟིགས་ཀྱི་སྤྲུལ་པ་འཕགས་
པ་དགེ་བསྙེན་ཆེན་པོ་དྷརྨཱ་ཏ་ལ། ཕྱག་ན་རྔ་ཡབ་དང་བུམ་པ་བསྣམས་པ། རལ་
པའི་ཐོར་ཅོག་བཅིངས་ཤིང་སྡེ་སྣོད་གསུམ་གྱི་གླེགས་བམ་མང་པོ་ཁུར་བ། མདུན་
གྱི་ནམ་མཁའ་ལ་སངས་རྒྱས་སྣང་བ་མཐའ་ཡས་བཞུགས་པ། པུས་མོ་གཡས་པ་
ལས་སྤྲུལ་པའི་སྟག་གི་ཚོགས་སྤྲོས་ཏེ་ཉེར་འཚེ་ཐམས་ཅད་སྲུང་བར་མཛད་པ།
འཕགས་པ་དགེ་བསྙེན་གྱི་ཚོགས་དཔག་ཏུ་མེད་པས་བསྐོར་ནས་བཞུགས་པ།
ཤར་སྒོར་རྒྱལ་པོ་ཆེན་པོ་ཡུལ་འཁོར་སྲུང་། ལྷོ་སྒོར་རྒྱལ་པོ་ཆེན་པོ་འཕགས་སྐྱེས་
པོ། ནུབ་སྒོར་རྒྱལ་པོ་ཆེན་པོ་མིག་མི་བཟང་། བྱང་སྒོར་རྒྱལ་པོ་རྣམ་ཐོས་སྲས་
རྣམས་འཁོར་དཔག་ཏུ་མེད་པས་བསྐོར་ནས་བཞུགས་པ། གཞལ་ཡས་ཁང་དེའི་
ནང་གི་སྟེང་ངོས་སུ་ཉམས་ལེན་བྱིན་རླབས་རྒྱུད་ཀྱི་བླ་མ་རྣམས་དང་། གཡས་
- 403 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཕྱོགས་སུ་རྒྱ་ཆེན་སྤྱོད་རྒྱུད་ཀྱི་བླ་མ་རྣམས་དང་
། གཡོན་ཕྱོགས་སུ་ཟབ་མོ་ལྟ་རྒྱུད་
ཀྱི་བླ་མ་རྣམས་བཞུགས་པ་དང་། དེ་དག་གི་མཐའ་སྐོར་དུ་ཡི་དམ་སངས་རྒྱས་
བྱང་སེམས་ཉན་རང་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་དང་བཅས་པས་
བསྐོར་ནས་བཞུགས་པ། ཚོགས་ཞིང་དེ་དག་རང་རང་གི་མདུན་ན་གདན་ཁྲི་ཕུན་
སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་
བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་ཞིང་དེ་དག་ཐམས་ཅད་མ་བུ་
གཅིག་ པ་ ལ་ བརྩེ་ བ་ ལྟར་ རང་ ལ་ དགྱེས་ པའི་ སྤྱན་ གྱིས་ གཟིགས་བཞིན་དུ་
བཞུགས་པར་བསམ་ལ། ཚོགས་ཞིང་དེ་དག་གི་ཡོན་ཏན་དང་ཐུགས་རྗེ་དྲན་པའི་
དད་གུས་ཆེན་པོ་དང་ལྡན་པས་རྩེ་གཅིག་ཏུ་གསོལ་བ་གདབ་བོ། །
དེ་ནས་སྐུ་ཁྲུས་གསོལ་བ་ནི། བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་
པ། བདེ་བ་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་
བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་
དཔལ་རྒྱལ་བ་ཤཱཀྱ་ཐུབ་པ་གནས་བརྟན་ཆེན་པོ་བཅུ་དྲུག་གི་ལྷ་ཚོགས་འཁོར་དང་
བཅས་པ་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ། །
ཞེས་སྙན་གསན་ཕབ་ལ། ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་
གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་
འོད་ཆགས་བླ་རེས་བྲེས་པ་དེར། །ཇི་ལྟར་བལྟམས་པ་ཙམ་གྱི་ནི། །ལྷ་རྣམས་
ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་
ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུཾ། རྒྱལ་བའི་སྐུ་
- 404 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ལ་ཉོན་མོངས་མི་མངའ་ཡང་། །སེམས་ཅན་ལུས་ཀྱི་སྒྲིབ་པ་སྦྱང་སླད་དུ། །རྒྱལ་
བའི་སྐུ་ལ་ཁྲུས་ཆབ་འདི་གསོལ་བས། །སེམས་ཅན་ལུས་ཀྱི་སྒྲིབ་པ་དག་གྱུར་
ཅིག །ཨོཾ་སརྦ་ཏ་ཐཱ་ག་ཏ་ཀཱ་ཡ་ཨ་བྷི༔ ཨཱཧཱུཾ། རྒྱལ་བའི་གསུང་ལ་འགག་པ་མི་
མངའ་ཡང་། །སེམས་ཅན་ངག་གི་སྒྲིབ་པ་སྦྱང་སླད་དུ། །རྒྱལ་བའི་གསུང་ལ་ཁྲུས་
ཆབ་འདི་གསོལ་བས། །སེམས་ཅན་ངག་གི་སྒྲིབ་དག་གྱུར་ཅིག །ཨོཾ་སརྦ་ཏ་ཐཱ་ག་
ཏ་ཝཱ་ཀཱ་ཨ་བྷི ཨཱཧཱུཾ། རྒྱལ་བའི་ཐུགས་ལ་འཁྲུལ་པ་མི་མངའ་ཡང་། །སེམས་
ཅན་ཡིད་ཀྱི་སྒྲིབ་པ་སྦྱང་སླད་དུ། །རྒྱལ་བའི་ཐུགས་ལ་ཁྲུས་ཆབ་འདི་གསོལ་
བས། །སེམས་ཅན་ཡིད་ཀྱི་སྒྲིབ་པ་དག་གྱུར་ཅིག །ཨོཾ་སརྦ་ཏ་ཐཱ་ག་ཏ་ཙིཏྟ་ཨ་བྷི༔
ཨཱཧཱུྃ། དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་
སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་
མས་ སྐུ་ཁྲུས་གསོལ། །ཨོཾ་སརྦ་ཏ་ཐཱ༔ ཨཱཧཱུྃ། ཁྱེད་ སྐུ་ རང་ བཞིན་ཡོངས་དག་
པས། །སྲེད་སོགས་འཆིང་བ་མི་མངའ་ཡང་། །བདག་ཅག་སྒྲིབ་པ་སྦྱང་སླད་དུ། །
གཙང་མ་ཆབ་ཀྱིས་སྐུ་ཁྲུས་གསོལ། །ཨོཾ་སརྦ་ཏ་ཐཱ༔ ཨཱཧཱུྃ། ཐུབ་མཆོག་གནས་
བརྟན་འཁོར་དང་བཅས་རྣམས་ལ། །དྲི་ཞིམ་བདུད་རྩིའི་ཁྲུས་ཆབ་འདི་གསོལ་
བ། །འགྲོ་བའི་སྒྲིབ་གཉིས་དྲི་མ་ཀུན་བྱང་ནས། །དྲི་བྲལ་སྐུ་གསུམ་ཐོབ་པར་བྱིན་
གྱིས་རློབས། །ཨོཾ་སརྦ་ཏ་ཐཱ༔ ཨཱཧཱུྃ། དེ་དག་སྐུ་ལ་མཚུངས་པ་མེད་པའི་གོས། །
གཙང་ལ་དྲི་རབ་བསྒོས་པའི་སྐུ་ཕྱིའོ། །ཨོཾ་ཧཱུྃ་ཧཱུྃ་ཧཱུྃཨཱཀཱ་ཡ་བི་ཤོ་དྷ་ན་ཡེ་སྭཱཧཱ། དྲི་
མེད་མཚན་ལ་སྒྲིབ་ཚུལ་མི་མངའ་ཡང་། །དད་པས་ངུར་སྨྲིག་རྒྱལ་མཚན་ཕུལ་བ་
ཡིས། །ནམ་མཁའི་མཐའ་དང་མཉམ་པའི་འགྲོ་བ་རྣམས། །སངས་རྒྱས་བརྟུལ་
ཞུགས་མཆོག་ལ་སྤྱོད་པར་ཤོག །ཨོཾ་བཛྲ་ཝསྔ་ཡེ་ཨཱཧཱུྃ་སྭཱཧཱ། སྐུ་མཆོག་རྣམ་དག་
- 405 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བལྟ་བས་མི་ངོམས་ལ། །ངོ་མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་
ཀྱི་སྐུ་ལ་དྲི་མ་མི་མངའ་ཡང་། །སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཆུ་གཙང་
སྨན་སྤོས་འོ་མ་འདག་ཆལ་ཆུས། །འགྲོ་བའི་ལུས་སེམས་སྡུག་བསྔལ་ནད་བསལ་
ཏེ། །ཉེས་པའི་སྐྱོན་བྲལ་འགྲོ་བའི་ཡིད་འོང་བའི། །དམ་པའི་སྐུ་མཆོག་བདག་
གིས་ཐོབ་པར་ཤོག །ཐུབ་དབང་གནས་བརྟན་འཁོར་དང་བཅས་རྣམས་ལ། །ན་
བཟའ་ཆོས་གོས་རྣམ་པ་གསུམ་པོ་འདི། །ཕུལ་བས་བདག་དང་འགྲོ་བ་མ་ལུས་
པ། །ཚུལ་ཁྲིམས་རྣམ་དག་མཚན་དཔེ་ཐོབ་གྱུར་ཅིག །ཐུབ་དབང་གནས་བརྟན་
བཅུ་དྲུག་འཁོར་བཅས་ལ། །བྱང་ཕྱོགས་སོ་བདུན་མཚོན་པའི་གསིལ་བྱེད་འདི། །
ཕུལ་བས་བདག་དང་འགྲོ་བ་མ་ལུས་པ། །རྒྱལ་བ་དགྱེས་པའི་ལམ་ལ་འཇུག་གྱུར་
ཅིག །ཐུབ་དབང་གནས་བརྟན་བཅུ་དྲུག་འཁོར་བཅས་ལ། །བཟའ་བཅའ་བསོད་
པས་བཀང་བའི་ལྷུང་བཟེད་འདི། །ཕུལ་བས་བདག་དང་འགྲོ་བ་མ་ལུས་པ། །
དམ་ཆོས་བདུད་རྩིའི་རོ་ཡིས་འཚོ་བར་ཤོག །ཐུབ་དབང་གནས་བརྟན་བཅུ་དྲུག་
འཁོར་བཅས་ལ། །ཆོས་གོས་གསུམ་དང་ལྷུང་བཟེད་གསིལ་བྱེད་སོགས། །དགེ་
སློང་རྣམས་ལ་ཐུབ་པས་བསྔགས་པ་ཡི། །རུང་མཐུན་མཆོད་རྫས་འདི་དག་ཕུལ་བ་
ཡིས། །བསྟན་པ་རིན་ཆེན་ཕྱོགས་བཅུར་རྒྱས་པ་དང་། །འཇིག་རྟེན་བདེ་ལེགས་
ཆེན་པོས་ཁྱབ་པ་དང་། །ལྷར་བཅས་འགྲོ་བའི་གཙུག་གི་རྒྱན་གྱུར་པའི། །སྟོབས་
བཅུ་མངའ་བའི་གོ་འཕང་ཐོབ་པར་ཤོག །བཅོམ་ལྡན་འདིར་ནི་བྱོན་པ་ལེགས། །
བདག་ཅག་བསོད་ནམས་སྐལ་པར་ལྡན། །ཇི་སྲིད་མཆོད་པ་བདག་འབུལ་ན། །དེ་
སྲིད་བཅོམ་ལྡན་བཞུགས་སུ་གསོལ། །ཞེས་བསོད་ནམས་ཀྱི་ཞིང་དུ་བཞུགས་པར་
གསོལ་བ་གདབ་བོ། །
- 406 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བརྒྱད་པ་མཆོད་ཅིང་ གསོལ་བ་གདབ་པ་ལ་གཉིས། སྤྱིར་མཆོད་ཅིང་
གསོལ་བ་བཏབ་སྟེ་ཐུགས་དམ་བསྐུལ་བ་དང༌། སོ་སོར་མཆོད་ཅིང་གསོལ་བ་
བཏབ་སྟེ་ ཐུགས་དམ་བསྐུལ་བའོ། །དང་ པོ་ནི། སྟོན་པ་བཅོམལྡན་ འདས་ དེ་
བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་རིག་པ་དང་
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་
བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་
ལྡན་འདས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །གང་ཚེ་རྐང་གཉིས་གཙོ་བོ་ཁྱོད་བལྟམས་ཚེ། །ས་ཆེན་འདི་ལ་གོམ་པ་
བདུན་བོར་ནས། །ང་ནི་འཇིག་རྟེན་འདི་ན་མཆོག་ཅེས་གསུངས། །དེ་ཚེ་མཁས་པ་
ཁྱོད་ལ་ཕྱག་འཚལ་ལོ། །རྣམ་དག་སྐུ་མངའ་མཆོག་ཏུ་གཟུགས་བཟང་བ། །ཡེ་
ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་འཇིག་རྟེན་གསུམ་ན་ལྷང་ངེ་བ། །
མགོན་པོ་མཆོག་བརྙེས་ཁྱོད་ལ་ཕྱག་འཚལ་ལོ། །ཐུབ་པས་བཀའ་བསྒོས་བསྟན་
པའི་རྒྱལ་མཚན་འཛིན། །ཡན་ལག་འབྱུང་དང་མ་ཕམ་ནགས་ན་གནས། །དུས་
ལྡན་རྡོ་རྗེ་མོའི་བུ་བཟང་པོ་དང་། །གསེར་བེའུ་བྷ་ར་དྷ་ཛ་གསེར་ཅན་མཆོག །
འཕགས་པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་ར་དྷ་ཛ་བསོད་སྙོམས་
ལེན། །ལམ་བསྟན་ཀླུའི་སྡེ་སྦེད་བྱེད་མི་ཕྱེད་པ། །འཁོར་དང་བཅས་ལ་གུས་པས་
ཕྱག་འཚལ་ལོ། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་
དུལ་བའི་སྡེ་དང་གྲགས་པའི་དཔལ། །སེང་བཟང་ཀུ་ས་ལི་གཉིས་གསེར་གླིང་
པ། །རྒྱ་ཆེན་སྤྱོད་པའི་རྒྱུད་ལ་ཕྱག་འཚལ་ལོ། །འཇམ་དབྱངས་ཡོད་མེད་ཕྱོགས་
འཇིག་ཀླུ་སྒྲུབ་ དང་
། །ཟླ་ བ་ གྲགས་ པ་ རིགས་ པའི་ ཁུ་བྱུག་ཆེ། །སངས་ རྒྱས་
- 407 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དགོངས་སྐྱོངས་ འཕགས་ པ་ ཡབ་སྲས་སོགས། །ཟབ་མོ་ལྟ་བའི་ རྒྱུད་ ལ་ ཕྱག་
འཚལ་ལོ། །ཐུགས་རྗེ་ཆེན་པོ་བདེ་གཤེགས་རྡོ་རྗེ་འཆང་། །མཆོག་གཟིགས་ཏེ་ལོ་
བ་དང་ནཱ་རོ་པ། །དཔལ་མཆོག་ཌ་བི་པ་དང་ཨ་ཏི་ཤ། །ཉམས་ལེན་བྱིན་རླབས་
རྒྱུད་ལ་ཕྱག་འཚལ་ལོ། །ཐུབ་པའི་དབང་པོ་ཤེས་རབ་ཅན་གྱི་མཆོག །སྒྲ་གཅན་
འཛིན་དང་བྲམ་ཟེ་སྒྲ་གཅན་འཛིན། །ཀླུ་སྒྲུབ་སྙིང་པོ་ཡོན་ཏན་བློ་གྲོས་དང༌། །
རིན་ཆེན་བཤེས་གཉེན་ཆོས་སྐྱོང་ཡོན་ཏན་བདག །ཆོས་ཕྲེང་ཞི་བའི་འབྱུང་གནས་
སྦས་པ་དང་། ཁ་ཆེ་པཎ་ཆེན་བྱང་ཆུབ་དཔལ་བཟང་པོ། །བདེ་བ་དཔལ་དང་
མཁན་ཆེན་གྲགས་པའི་ཞབས། །རྣམ་དག་དགྲ་བཅོམ་བུ་སྟོན་ཡབ་སྲས་དང་། །
གྲགས་ པ་ རྒྱལ་ མཚན་ཤེར་ འབྱུང་ ཡེ་ ཤེས་ གྲགས། །པཎ་ཆེན་ དམ་ ཆོས་ ཡར་
འཕེལ་ཞལ་སྔ་ནས། །རྒྱལ་བ་གཉིས་པ་བློ་བཟང་ཆོས་ཀྱི་རྒྱལ། །དེ་སྲས་ཐུ་བོ་
དཀོན་མཆོག་རྒྱལ་མཚན་ཞབས། །རྗེ་བཙུན་བློ་བཟང་ཡེ་ཤེས་དཔལ་བཟང་པོ། །
དྲིན་ཅན་བླ་མ་བློ་བཟང་རྣམ་རྒྱལ་ཏེ། །བསྙེན་རྫོགས་སྡོམ་པའི་མཁན་བརྒྱུད་མུ་
ཏིག་ཕྲེང་། །ཐུབ་དབང་གདུང་འཚོབ་རིམ་པར་བྱོན་རྣམས་ལ། །རྩེ་གཅིག་མོས་
པའི་ཡིད་ཀྱིས་ཕྱག་འཚལ་ལོ། །ཐུགས་རྗེ་ཆེན་པོས་བསྟན་པ་སྐྱོང་བའི་ཕྱིར། །
གནས་བརྟན་རྣམས་ཀྱི་ཞབས་འབྲིང་ཚུལ་འཛིན་པ། །འཕགས་པ་དགེ་བསྙེན་
ཆེན་པོ་དྷརྨཱ་ཏ། །འཁོར་དང༌ བཅས་ ལ་ གུས་ པས་ ཕྱག་ འཚལ་ལོ། །རྒྱལ་བའི་
བསྟན་དང་བསྟན་འཛིན་བསྲུང་བའི་ཕྱིར། །སྣ་ཚོགས་སྤྲུལ་པའི་གར་གྱི་རྣམ་རོལ་
པ། །རྣམ་ཐོས་སྲས་སོགས་འཇིག་རྟེན་སྐྱོང་བ་བཞི། །འཁོར་དང་བཅས་ལ་གུས་
པས་ཕྱག་འཚལ་ལོ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་
སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །
- 408 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་
གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་
བས་ཕྱག་བགྱིའོ། །བཟང་པོ་ སྤྱོད་ པའི་སྨོན་ལམ་སྟོབས་དག་གིས། །རྒྱལ་ བ་
ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །
རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས། །སངས་ རྒྱས་ སྲས་ ཀྱི་ དབུས་ ན་ བཞུགས་ པ་ དང༌། །དེ་ ལྟར་ ཆོས་ ཀྱི་
དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །དེ་
དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་
གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་
ཅད་བདག་གིས་བསྟོད། །མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་
དང་བྱུག་པ་གདུགས་མཆོག་དང། །མར་མེ་མཆོག་དང་བདུག་སྤོས་དམ་པ་ཡིས། །
རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་
དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱབ་པར་འཕགས་པའི་
མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་དག་བླ་
མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་
པའི་ སྟོབས་དག་གིས། །རྒྱལ་བ་ཀུན་ ལ་ ཕྱག་ འཚལ་མཆོད་པར་བགྱི། །རབ་
འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་ཡོད་པ་དང་། །བདག་གིས་
གུས་པས་བཤམས་པ་འདི། །ཐུབ་དབང་གནས་བརྟན་བཅུ་དྲུག་པོ། །འཁོར་དང་
བཅས་ལ་ལེགས་འབུལ་ན། །ཐུགསརྗེ་མངའ་བ་ཁྱེད་རྣམས་ཀྱིས། །ཅི་བདེ་བར་
ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །རབ་འབྱམས་རྒྱ་
- 409 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མཚོ་དཔག་མེད་ན། །མེ་ཏོག་ཇི་སྙེད་ཡོད་པ་དང༌། །བདག་གི་གུས་པས་བཤམས་
པ་འདི། །ཐུབ་དབང་གནས་བརྟན་བཅུ་དྲུག་པོ། །འཁོར་དང་བཅས་ལ་ལེགས་
འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་
ཀྱང་། །སེམས་ཅན་དོན་ཀུན་མཛད་དུ་གསོལ། །རབ་འབྱམས་རྒྱ་མཚོའི་དཔག་
མེད་ན། །བདུག་སྤོས་ཇི་སྙེད་ཡོད་པ་དང༌། །བདག་གིས་གུས་པས་བཤམས་པ་
འདི། །ཐུབ་ དབང་ གནས་ བརྟན་ བཅུ་ དྲུག་ པོ། །འཁོར་ དང༌ བཅས་ ལ་ ལེགས་
འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་
ཀྱང་། །སེམས་ཅན་དོན་ཀུན་མཛད་དུ་གསོལ། །རབ་འབྱམས་རྒྱ་མཚོའི་དཔག་
མེད་ན། །སྣང་གསལ་ཇི་སྙེད་ཡོད་པ་དང༌། །བདག་གིས་གུས་པས་བཤམས་པ་
འདི། །ཐུབ་ དབང་ གནས་ བརྟན་ བཅུ་ དྲུག་ པོ། །འཁོར་ དང༌ བཅས་ ལ་ ལེགས་
འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་
ཀྱང་། །སེམས་ཅན་དོན་ཀུན་མཛད་དུ་གསོལ། །རབ་འབྱམས་རྒྱ་མཚོ་དཔག་མེད་
ན། །དྲི་ཆབ་ཇི་སྙེད་ཡོད་པ་དང༌། །བདག་གིས་གུས་པས་བཤམས་པ་འདི། །ཐུབ་
དབང་གནས་བརྟན་བཅུ་དྲུག་པོ། །འཁོར་དང་ བཅས་ལ་ལེགས་འབུལ་ན། །
ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་
ཅན་དོན་ཀུན་མཛད་དུ་གསོལ། །རབ་འབྱམས་རྒྱ་མཚོ་དཔག་མེད་ན། །ཞལ་ཟས་
ཇི་ སྙེད་ ཡོད་ པ་ དང༌། །བདག་ གིས་ གུས་ པས་ བཤམས་ པ་ འདི། །ཐུབ་ དབང་
གནས་བརྟན་བཅུ་དྲུག་པོ། །འཁོར་དང་བཅས་ལ་ལེགས་འབུལ་ན། །ཐུགས་རྗེ་
མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་
ཀུན་མཛད་དུ་གསོལ། །རབ་འབྱམས་རྒྱ་མཚོ་དཔག་མེད་ན། །སིལ་སྙན་ཇི་སྙེད་
- 410 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཡོད་པ་དང་། །བདག་གིས་གུས་པས་བཤམས་པ་འདི། །ཐུབ་དབང་གནས་བརྟན་
བཅུ་དྲུག་པོ། །འཁོར་དང་བཅས་ལ་ལེགས་འབུལ་ན། །ཐུགས་རྗེ་མངའ་བ་ཁྱེད་
རྣམས་ཀྱིས། །ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་
གསོལ། །རབ་འབྱམས་རྒྱ་མཚོ་དཔག་མེད་ན། །གཟུགས་མཆོག་ཇི་སྙེད་ཡོད་པ་
དང༌། །བདག་གིས་གུས་པས་བཤམས་པ་འདི། །ཐུབ་དབང་གནས་བརྟན་བཅུ་
དྲུག་པོ། །འཁོར་དང་བཅས་ལ་ལེགས་འབུལ་ན། །ཐུགས་རྗེ་མངའ་བ་ཁྱེད་རྣམས་
ཀྱིས། །ཅི་ བདེ་ བར་ ནི་ བཞེས་ ནས་ ཀྱང་། །སེམས་ ཅན་ དོན་ ཀུན་ མཛད་ དུ་
གསོལ། །རབ་འབྱམས་རྒྱ་མཚོ་དཔག་མེད་ན། །སྒྲ་སྙན་ཇི་སྙེད་ཡོད་པ་དང༌། །
བདག་གིས་གུས་པས་བཤམས་པ་འདི། །ཐུབ་དབང་གནས་བརྟན་བཅུ་དྲུག་པོ། །
འཁོར་དང་བཅས་ལ་ལེགས་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །
ཅི་བདེ་བར་ནི་བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །རབ་
འབྱམས་རྒྱ་མཚོ་དཔག་མེད་ན། །དྲི་མཆོག་ཇི་སྙེད་ཡོད་པ་དང་། །བདག་གིས་
གུས་པས་བཤམས་པ་འདི། །ཐུབ་དབང་གནས་བརྟན་བཅུ་དྲུག་པོ། །འཁོར་དང་
བཅས་ལ་ལེགས་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བ་ནི་
བཞེས་ནས་ཀྱང་། །སེམས་ཅན་དོན་ཀུན་མཛད་དུ་གསོལ། །རབ་འབྱམས་རྒྱ་
མཚོ་དཔག་མེད་ན། །རོ་མཆོག་ ཇི་ སྙེད་ ཡོད་པ་དང༌། །བདག་གིས་གུས་པས་
བཤམས་པ་འདི། །ཐུབ་དབང་གནས་བརྟན་བཅུ་དྲུག་པོ། །འཁོར་དང་བཅས་ལ་
ལེགས་འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་
ནས་ཀྱང་། །སེམས་ཅན་དོན་ཀུན་མཛད་དུ་གསོལ། །རབ་འབྱམས་རྒྱ་མཚོ་དཔག་
མེད་ན། །རེག་མཆོག་ཇི་སྙེད་ཡོད་པ་དང་། །བདག་གིས་གུས་པས་བཤམས་པ་
- 411 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འདི། །ཐུབ་ དབང་ གནས་ བརྟན་ བཅུ་ དྲུག་ པོ། །འཁོར་ དང༌ བཅས་ ལ་ ལེགས་
འབུལ་ན། །ཐུགས་རྗེ་མངའ་བ་ཁྱེད་རྣམས་ཀྱིས། །ཅི་བདེ་བར་ནི་བཞེས་ནས་
ཀྱང་། །སེམས་ཅན་དོན་ཀུན་མཛད་དུ་གསོལ། །འཇིག་རྟེན་འདི་ཡི་ཕུན་སུམ་
ཚོགས་པའི་མཆོག །རིན་ཆེན་བདུན་གྱིས་ལྷ་ཡི་ལམ་བཀང་སྟེ། །ཐུབ་དབང་
གནས་བརྟན་འཁོར་དང་བཅས་ལ་འབུལ། །བཞེས་ནས་བདག་ལ་དངོས་གྲུབ་
སྩལ་དུ་གསོལ། །མཆོད་ཕྲེང་རྒྱས་པར་བྱ་བ་འདོད་ན་སྤྱོད་འཇུག་མཆོད་ལེ་འདོན་
ཞིང་། དེ་ལྟར་མི་སྤྲོ་ན། དེ་ལས་གཞན་ཡང་མཆོད་པའི་ཚོགས། །རོལ་མོ་དབྱངས་
སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་
སོར་གནས་གྱུར་ཅིག །དམ་ཆོས་དཀོན་མཆོག་ཐམས་ཅད་དང༌། །མཆོད་རྟེན་
རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་ཆར། །རྒྱུན་མི་འཆད་
པར་འབབ་པར་ཤོག །ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་
ལ་མཆོད་མཛད་པ། །དེ་བཞིན་བདག་གིས་དེ་བཞིན་གཤེགས། །མགོན་པོ་སྲས་
དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག །བསྟོད་དབྱངས་
ཡན་ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་པ་ཀུན་
ཏུ་འབྱུང་གྱུར་ཅིག །ཅེས་མཆོད་པ་སོ་སོའི་དམིགས་པ་གསལ་བར་བྱས་ལ་གུས་
པ་ཆེན་པོས་དབུལ། དེ་ནས་ ལྟུང་བཤགས་ ཅི་ འགྲུབ་ འདོན། དེ་ནས། འདོད་
ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་
ཀྱང་། །སྡིག་པ་བདག་གིས་བགྱི་བ་ཅི་མཆིས་པ། །དེ་དག་ཐམས་ཅད་བདག་གིས་
སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་
རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །
- 412 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་
མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་
བདག་གིས་ཐམས་ཅད་ལ། །ཆོས་འཁོར་བླ་ན་མེད་པ་བསྐོར་བར་བསྐུལ། །མྱ་
ངན་འདའ་ སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་
ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་རབ་
སྦྱར་གསོལ་བ་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་
ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
ཐམས་ཅད་རྫོགས་པའི་སངས་རྒྱས་ཕྱིར་བསྔོའོ། །དེ་ནས་མཎྜལ་རྒྱས་པ་ཕུལ་ལ།
དམིགས་པ་གསལ་བར་བྱས་ནས་གསོལ་བ་གདབ་པ་ནི། སྟོན་པ་ཐུབ་པའི་དབང་
པོའི་ཡོན་ཏན་དང་ཐུགས་རྗེ་དྲན་པའི་སྒོ་ནས་རྒྱས་པར་ན་སྐབས་གསུམ་པ་གདོན་
ཞིང་། བསྡུ་ན། ཕུན་ཚོགས་དགེ་ལེགས་བྱེ་བས་བསྐྲུན་པའི་ སྐུ། །མཐའ་ཡས་
འགྲོ་ བའི་ རེ་བ་སྐོང་ བའི་ གསུང་། །མ་ལུས་ཤེས་ བྱ་ ཇི་ བཞིན་ གཟིགས་ པའི་
ཐུགས། །ཤཱཀྱའི་གཙོ་བོ་དེ་ལ་མགོས་ཕྱག་འཚལ། །སྟོབས་བཅུའི་ཏིང་འཛིན་ཡེ་
ཤེས་མཆེ་བ་ཅན། །གང་ཞིག་སྐྱེ་བའི་རང་བཞིན་ཟེབ་དྲལ་ནས། །མྱ་ངན་འདས་
ཞིའི་འབྲོག་དགོན་ཞུགས་གྱུར་པ། །སྟོན་པ་གླང་པོ་དེ་ཕྱག་ལ་འཚལ་ལོ། །གང་
གིས་ཐུགས་བརྩེས་ཉེར་བཟུང་ནས། །ལྟ་བ་ཐམས་ཅད་སྤང་བའི་ཕྱིར། །དམ་པའི་
ཆོས་ནི་སྟོན་མཛད་པ། །གོ་ཏམ་དེ་ལ་ཕྱག་འཚལ་ལོ། །གང་གིས་འཆིང་རྣམས་
ཡང་དག་རབ་བཅད་ཅིང་། །མུ་སྟེགས་ཚོགས་རྣམས་ཐམས་ཅད་རབ་བཅོམ་སྟེ། །
སྡེ་དང་བཅས་པའི་བདུད་ནི་རབ་བཏུལ་ནས། །བྱང་ཆུབ་མཆོག་བརྙེས་དེ་ལ་ཕྱག་
འཚལ་ལོ། །ཉི་མའི་འོད་ཟེར་དག་གིས་པདྨོ་ཁ་འབྱེད་ལྟར། །གསུང་གི་འོད་ཟེར་
- 413 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དག་གིས་འཇིག་རྟེན་སད་པར་མཛད། །སྟོན་པ་ཤཱཀྱ་ཐུབ་པ་སྒྲོན་མེ་ཐུགས་རྗེ་
ཅན། །མྱ་ངན་འདས་སྟོན་གང་ཡིན་དེ་ལ་ཕྱག་འཚལ་ལོ། །མི་མཆོག་འདུལ་བ་ཁ་
ལོ་སྒྱུར་མཛད་པ། །ཀུན་སྦྱོར་འཆིང་བ་གཅོད་མཛད་དེ་བཞིན་གཤེགས། །དབང་
པོ་ཞི་ཞིང་ཉེར་ཞི་ཞི་ལ་མཁས། །མཉན་ཡོད་བཞུགས་པ་དེ་ལ་ཕྱག་འཚལ་ལོ། །
ཡོན་ཏན་རིན་ཆེན་མང་པོའི་ཚོགས་མངའ་ཞིང་། །མཚན་རབ་ཡེ་ཤེས་ཡོངས་སུ་
དག་པའི་སྐུ། །གསེར་གྱི་མདོག་ཅན་ལྷ་དང་མིས་མཆོད་པ། །བཅོམ་ལྡན་ལྷ་ཡི་ལྷ་
ལ་ཕྱག་འཚལ་ལོ། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་
ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །བླ་མེད་དཀོན་མཆོག་
གསུམ་ལ་ཕྱག་འཚལ་ལོ། །ཡན་ལག་འབྱུང་དང་མ་ཕམ་ནགས་ན་གནས། །དུས་
ལྡན་ རྡོ་ རྗེ་ མོའི་བུ་བཟང་ པོ་དང་། །གསེར་བེའུ་ བྷ་ ར་ དྷ་ ཛ་ གསེར་ཅན་ཏེ། །
འཕགས་པ་གནས་བརྟན་རྣམས་ལ་ཕྱག་འཚལ་ལོ། །འཕགས་པ་བ་ཀུ་ལ་དང་སྒྲ་
གཅན་འཛིན། །ལམ་ཕྲན་བྷ་ར་དྷ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་
སྦེད་ བྱེད་ མི་ཕྱེད་པ། །དགྲ་ བཅོམ་ གནས་ བརྟན་རྣམས་ ལ་ ཕྱག་ འཚལ་ ལོ། ། །
འཕགས་པའི་དགེ་སློང་དགྲ་བཅོམ་ཡོན་ཏན་ཕྱུག །འཁྲུལ་པ་མེད་པའི་བློ་གྲོས་རྒྱ་
མཚོ་འདྲ། །ཤེས་རབ་ཆེན་པོའི་འོད་ནི་ཟླ་ཟེར་འཕྲོ། །དགྲ་བཅོམ་གནས་བརྟན་
རྣམས་ལ་ཕྱག་འཚལ་ལོ། །དག་ཅིང་དགེ་བའི་སེམས་ནི་གསེར་དང་འདྲ། །ཡོན་
ཏན་མཆོག་གི་འོད་ཟེར་ཉི་ཟླ་མཚུངས། །སེམས་ཅན་ཀུན་གྱི་གནོད་བཟོད་ས་དང་
མཚུངས། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །ཉོན་མོངས་དྲི་མ་
འཁྲུ་བ་འབབ་ཆུ་འདྲ། །རློམ་སེམས་ཉོན་མོངས་མེད་པས་མེ་དཔུང་འདྲ། །འཇིག་
རྟེན་ཆོས་ལ་མ་ཆགས་རླུང་དང་འདྲ། །དགྲ་བཅོམ་གནས་བརྟན་རྣམས་ལ་ཕྱག་
- 414 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
འཚལ་ལོ། །ཐམས་ཅད་གོ་འབྱེད་གསལ་བས་ནམ་མཁའ་འདྲ། །འཇིག་རྟེན་ཆོས་
ཀྱིས་མ་གོས་པདྨ་འདྲ། །འགྲོ་བའི་རེ་སྐོང་ཡིད་བཞིན་ནོར་བུ་འདྲ། །དགྲ་བཅོམ་
གནས་བརྟན་རྣམས་ལ་ཕྱག་འཚལ་ལོ། །ཆོས་སྐུ་མངོན་པར་སྒྲོགས་པས་འབྲུག་
སྒྲ་མཚུངས། །ཚོགས་ཆེན་ ཟིལ་ གྱིས་ གནོན་ པས་ ཁྱུ་ མཆོག་ མཚུངས། །སེམས་
མཆོག་ཤིན་ཏུ་དུལ་བས་གླང་པོ་ཆེ། །དགྲ་བཅོམ་གནས་བརྟན་རྣམས་ལ་ཕྱག་
འཚལ་ལོ། །ཤིན་ཏུ་དུལ་ལ་ཞི་བས་ཅང་ཤེས་རྟ། །རྩལ་ལྡན་མི་འཇིགས་སྐྲག་
མེད་ སེང་གེ་འདྲ། །སེམས་ཅན་ ཐམས་ཅད་སྐྱོབ་ པའི་ནྱ་གྲོ་དྷ། །དགྲ་བཅོམ་
གནས་བརྟན་རྣམས་ལ་ཕྱག་འཚལ་ལོ། །ཕས་ཀྱི་རྒོལ་བས་མི་གཡོ་རི་རྒྱལ་ཆེ། །
བྱམས་པ་ཚད་མེད་ནམ་མཁའི་དབྱིངས་དང་མཚུངས། །དགེ་བའི་ཆོས་ལ་དབང་
བསྒྱུར་ཚངས་པའི་མཆོག །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །
མི་གནས་མྱ་ངན་འདས་པ་བྱ་དང་མཚུངས། །ཕས་ཀྱི་རྒོལ་བས་དུག་འཇོམས་བྱ་
རྒྱལ་ཆུང་། །ཤིན་ཏུ་དཀོན་པའི་ཨུ་དུམ་ཝ་རར་མཚུངས། །དགྲ་བཅོམ་གནས་
བརྟན་རྣམས་ ལ་ ཕྱག་ འཚལ་ ལོ། །ཤིན་ཏུ་མཉམ་བཞག་གླང་ཆེན་ བཞིན་ དུ་
བརྟན། །བཟོད་དང་ ངེས་ པས་ ཕ་རོལ་ ཕྲག་དོག་མེད། །གཡེང་མེད་མ་རྨོངས་
གཏན་ལ་འབབས་ལ་མཁས། །དགྲ་བཅོམ་གནས་བརྟན་རྣམས་ལ་ཕྱག་འཚལ་
ལོ། །ཆོས་ཀྱི་གཏམ་རྣམས་ཕ་རོལ་གྱིས་མི་འཇིགས། །ཆོས་ཡོངས་འཚོལ་དེས་
ངོམས་པ་ནམ་ཡང་མེད། །ཚུལ་ཁྲིམས་ཀྱིས་མཛེས་བཻཌཱུརྱ་དང་མཚུངས། །དགྲ་
བཅོམ་ གནས་བརྟན་རྣམས་ལ་ ཕྱག་འཚལ་ལོ། །ཐོས་པས་ཕྱུག་པས་རིན་ཆེན་
འབྱུང་གནས་མཚུངས། །ཆོས་ཀྱི་རྔ་སྒྲ་ཆེན་པོས་སྒྲ་སྙན་སྒྲོགས། །ཆོས་ཀྱི་རྔ་ཆེན་
བརྡུངས་པས་ལོག་རྟོག་སེལ། །དགྲ་བཅོམ་གནས་བརྟན་རྣམས་ལ་ཕྱག་འཚལ་
- 415 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལོ། །ཆོས་ཀྱི་དུང་ཆེན་འབུད་པའི་བསྟན་པ་སྤེལ། །ཆོས་ཀྱི་རྒྱལ་མཚན་སྒྲེང་བས་
ལྷ་མི་སྒྲོལ། །ཆོས་ཀྱི་བ་དན་འཛིན་པས་མ་རིག་སེལ། །དགྲ་བཅོམ་གནས་བརྟན་
རྣམས་ལ་ཕྱག་འཚལ་ལོ། །ཆོས་ཀྱི་སྒྲོན་མེ་སྦར་བས་ཉོན་མོངས་སྐམ། །ཤེས་རབ་
བླ་ མེད་ སྤྱན་ གྱིས་ རྣམ་ པར་ གཟིགས། །རྨོངས་ མེད་ སྡང་ མེད་ ཐ་ བ་ རབ་ཏུ་
བཏུལ། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །དག་པ་དྲི་མ་མེད་
ཅིང་བརྐམ་པ་མེད། །ཡང་དག་དམ་ཆོས་འགྱེད་ལ་དགེས་པར་མཛད། །སློང་ལ་
བཏོང་བ་སྦྱིན་ལ་ཕྱག་བརྐྱང་པ། །དགྲ་བཅོམ་གནས་བརྟན་རྣམས་ལ་ཕྱག་འཚལ་
ལོ། །ཆོས་དང་ཟང་ ཟིང་ འགྲོ་བ་ ཚིམ་ པར་མཛད། །སྦྱིན་ པ་ སེར་ སྣ་མེད་ཅིང་
འདྲིས་པ་མེད། །འཇིགས་མེད་ཐོགས་པ་མེད་པའི་ཡིད་དང་ལྡན། །དགྲ་བཅོམ་
གནས་བརྟན་རྣམས་ལ་ཕྱག་འཚལ་ལོ། །བརྟན་ལ་དཔའ་བ་མཛེས་པའི་སྤྱོད་པར་
ལྡན། །ཡང་དག་མོས་ལྡན་ངོ་ཚ་ཤེས་དང་ལྡན། །དངོས་འཛིན་ཟུག་རྔུ་ཕྱུང་ཞིང་
མངོན་ཤེས་ལྡན། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །ངེས་པ་
འགྲོགས་ན་བདེ་བས་དོན་བྱེད་པ། །འཇིག་ཆེན་ སེལ་བར་ བྱེད་ པས་འགྲོ་བ་
འདྲེན། །དགའ་བའི་འདོད་ཆགས་རྗེས་སུ་ཆགས་པ་སྤངས། །དགྲ་བཅོམ་གནས་
བརྟན་རྣམས་ལ་ཕྱག་འཚལ་ལོ། ཁོང་ཁྲོ་སྤངས་པ་དག་པས་མྱ་ངན་བྲལ། །དྲི་
མེད་དྲི་མ་གསུམ་སྤངས་མངོན་ཤེས་ཐོབ། །རྒྱུ་ཡི་སྟོབས་ཅན་སྨོན་ལམ་སྟོབས་
དང་ལྡན། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །མི་དམན་གྱ་གྱུ་
མེད་པས་བརྟན་པ་པོ། །རྒྱལ་བ་བྱེ་བ་མང་ལ་དགེ་བ་བསྐྲུན། །ང་རྒྱལ་ཟུག་རྔུ་ཕྱུང་
བས་རྣམ་པར་དུལ། །སྤྲུལ་སྐུ་གནས་བརྟན་རྣམས་ལ་ཕྱག་འཚལ་ལོ། །འདོད་
ཆགས་ ཞེ་ སྡང་ གཏི་ མུག་ དང༌ བྲལ་ བ། །དག་ པ་ དགེ་ ལ་ མོས་ པ་ རྒྱལ་ བས་
- 416 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
བསྔགས། །འཇིག་རྟེན་མཁས་ པ་ སྦྱངས་ པའི་ ཡེ་ ཤེས་ བསྒྲུབས། །དགྲ་ བཅོམ་
གནས་བརྟན་རྣམས་ལ་ཕྱག་འཚལ་ལོ། །རྒྱལ་བས་བསྟོད་ཅིང་སེམས་ཅན་དགའ་
བར་མཛད། །རྟུལ་ཕོད་བསྲན་ཐུབ་མཉམ་པ་མེད་པ་ནི། །ཐ་བ་མེད་ཅིང་ཡོན་ཏན་
གཞལ་དུ་མེད། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །རྡུལ་མེད་
འདུས་པ་རྒྱ་ཆེ་མངོན་དུ་གྱུར། ཁྱུ་མཆོག་བདེན་པར་སྨྲ་བ་བློ་དང་ལྡན། །དྲན་དང་
བློ་གྲོས་རྟོགས་པ་དང་ལྡན་པ། །དགྲ་བཅོམ་གནས་བརྟན་རྣམས་ལ་ཕྱག་འཚལ་
ལོ། །ཤེས་རབ་མཚོན་ཆའི་ལག་ཆ་སྣ་ཚོགས་འཛིན། །བསོད་ནམས་དང་ལྡན་
འོད་དང་ལྡན་པ་པོ། །ཐ་བ་དྲི་མ་ཁོང་ཁྲོ་དང་བྲལ་བ། །དགྲ་བཅོམ་གནས་བརྟན་
རྣམས་ལ་ཕྱག་འཚལ་ལོ། །འཕགས་པའི་གནས་བརྟན་ཆོས་ཀྱི་མཛོད་འཛིན་པ། །
འདི་དག་ཆགས་མེད་མཆོག་ཏུ་དགེ་ཤིས་པ། །སྐྱེ་བོ་མང་པོའི་སྡིག་པ་འཇིག་བྱེད་
པ། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །འདི་དག་རྣམ་པར་དག་
ཅིང་བདེན་བཞི་མཐོང་། །དུལ་ལ་གྲོལ་བར་གྱུར་ཅིང་མཉམ་པར་བཞག །རྐང་
གཉིས་དམ་པ་བསོད་ནམས་ཞིང་དུ་གྱུར། །དགྲ་བཅོམ་གནས་བརྟན་རྣམས་ལ་
ཕྱག་འཚལ་ལོ། །འདི་ལ་ཡོན་ཕུལ་མཐོ་རིས་འགྲོ་བར་འགྱུར། །འདི་ལ་ཡོན་ཕུལ་
འབྲས་བུ་འཆི་མེད་འཐོབ། །ཚུལ་ཁྲིམས་དང་ ནི་དུལ་བར་ ལྡན་ པ་ ཡི། །དགྲ་
བཅོམ་གནས་བརྟན་རྣམས་ལ་ཕྱག་འཚལ་ལོ། །འདི་དག་སྨན་པ་མཆོག་སྟེ་འཇིག་
རྟེན་རྒྱུ། །སྡུག་བསྔལ་གཟིར་བའི་སྲོག་ཆགས་ཐར་བར་བྱེད། །རྒྱལ་སྲས་འདི་
དག་རྡུལ་མེད་ཉོན་མོངས་མེད། །དགྲ་བཅོམ་གནས་བརྟན་རྣམས་ལ་ཕྱག་འཚལ་
ལོ། །འདི་དག་བརྟུལ་ཞུགས་སྤྱད་ཅིང་འདོད་ཆགས་ཞི། །བཀྲ་ཤིས་གྱུར་ཅིང་
མཁའ་ལ་སྦྱིན་ཆར་ཕབ། །འདི་དག་ཞིང་མཆོག་རྣམ་དག་སེམས་དང་ལྡན། །དགྲ་
- +i7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བཅོམ་གནས་བརྟན་རྣམས་ལ་ཕྱག་འཚལ་ལོ། །འདི་དག་རྣམས་ལ་བཀུར་སྟི་ཆུང་
བྱས་ཀྱང༌། །མི་རྣམས་ཆོས་དང་དེ་བཞིན་ནོར་ཡང་ འགྲུབ། །འདི་དག་མཚན་
རྣམས་རྫོགས་ཤིང་དགེ་ཤེས་ལྡན། །དགྲ་བཅོམ་ གནས་བརྟན་རྣམས་ལ་ཕྱག་
འཚལ་ལོ། །འདི་དག་རྣམས་ལ་སུ་ཞིག་དད་བྱེད་པ། །དེས་ནི་བསོད་ནམས་མང་
པོ་སྐྱེད་པར་གྱུར། །ངུར་སྨྲིག་གོས་འཆང་རྒྱལ་བའི་སྲས་ཀྱི་གཙོ། །དགྲ་བཅོམ་
གནས་བརྟན་རྣམས་ལ་ཕྱག་འཚལ་ལོ། །ཡོན་ཏན་ལྡན་པ་འདི་དག་མ་གཏོགས་
པ། །ཕ་དང་མ་ཡང་བདག་གི་སྐྱབས་མ་ཡིན། །གཉེན་གྱི་ཚོགས་དང་ནོར་དང་
ལང་ཚོ་མིན། །སྐྱབས་མཆོག་གནས་བརྟན་རྣམས་ལ་ཕྱག་འཚལ་ལོ། །རྒྱ་ཆེན་
སྤྱོད་དང་ཟབ་མོ་ལྟ་བ་དང་། །ཉམས་ལེན་སྙན་བརྒྱུད་གདམས་པ་སྤེལ་མཛད་
པ། །དངོས་དང་བརྒྱུད་པའི་བླ་མ་ཐམས་ཅད་ལ། །སྙིང་གི་ཁོང་ནས་གུས་པས་
ཕྱག་འཚལ་ལོ། །རབ་འབྱམས་ཞིང་བཞུགས་རྒྱལ་བ་སྲས་བཅས་དང༌། །སློབ་
དང་མི་སློབ་འཕགས་པའི་ཚོགས་རྣམས་དང༌། །དམ་ཅན་བཀའ་སྡོད་སྲུང་མའི་
ཚོགས་རྣམས་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །མཁྱེན་བརྩེ་ནུས་
མཐུ་ཐོགས་པ་མི་མངའ་ཞིང་། །འགྲོ་བའི་དོན་ལ་ནམ་ཡང་མི་གཡེལ་བ། །བཅོམ་
ལྡན་མཉམ་མེད་ཤཱཀྱའི་ རྒྱལ་པོ་དང༌། །གནས་བརྟན་འཁོར་བཅས་བདག་ལ་
དགོངས་སུ་གསོལ། །སྟོན་པ་ཐུབ་པའི་དབང་པོས་སྔོན་གྱི་ཚེ། །བདེ་གཤེགས་
རིན་ཆེན་སྙིང་པོའི་སྤྱན་སྔ་རུ། །བདེན་ཚིག་སྨོན་ལམ་ ལྔ་བརྒྱ་མཛད་པ་ཡི། །
བདེན་པའི་མཐུ་དེ་མངོན་སུམ་བསྟན་དུ་གསོལ། །ཐུབ་པའི་དབང་པོས་གནས་
བརྟན་བཅུ་དྲུག་ལ། །ཇི་སྲིད་བྱམས་མགོན་ཞིང་འདིར་མ་བྱོན་བར། །མྱ་ངན་མི་
འདའ་ཞིང་འདིར་རྟག་བཞུགས་ནས། །རྒྱལ་བའི་བསྟན་དང་བསྟན་འཛིན་སྐྱོངས་
- 418 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
ཤིག་ཅེས། །བཀའ་ལུང་བདེན་པའི་ཚིག་གིས་ཞལ་བཞེས་པ། །སངས་རྒྱས་སྤྲུལ་
པ་གནས་བརྟན་བཅུ་དྲུག་པོས། །ཐུབ་པའི་སྤྱན་སྔར་ཇི་ལྟར་ཞལ་བཞེས་པའི། །
བདེན་པའི་མཐུ་དེ་བདག་ལ་བསྟན་དུ་གསོལ། །ཞེས་གསོལ་བ་གདབ་བོ། །
གཉིས་པ་སོ་སོར་མཆོད་ཅིང་གསོལ་བ་བཏབ་སྟེ་ཐུགས་དམ་བསྐུལ་བ་ནི།
སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་
དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད་ཅིང་
གྲུབ་ན་ ཕྱག་ འཚལ་ བཞིན་དུ་ བྱའོ། །གསེར་གྱི་མདོག་ཅན་ ས་ གནོན་ཕྱག་རྒྱ་
ཅན། །རྨད་བྱུང་ཐུགས་རྗེ་བརྩོན་འགྲུས་ཆེན་པོའི་མཐུས། །མི་མཇེད་འཇིག་རྟེན་
ཁམས་ ཀྱི་ དཔལ་ གྱུར་ པའི། །འདྲེན་མཆོག་ཤཱཀྱའི་ཏོག་ ལ་ ཕྱག་ འཚལ་ ལོ། །
ཐབས་མཁས་ཐུགས་ རྗེས་ཤཱཀྱའི་ རིགས་ འཁྲུངས་ཤིང༌། །གཞན་ གྱིས་ མི་ཐུབ་
བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་
རྒྱལ་པོ་དེ་ལ་ཕྱག་འཚལ་ལོ། །དངོས་བཤམས་གཟུངས་རིག་མོས་སྟོབས་ཀྱིས་
སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་
ཡི་རང་བསྐུལ་ཞིང་གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་
བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ ཞིང་ ལ་ སྤྱོད་ པར་ཤོག །ཅེས་བརྗོད་ཅིང་མཎྜལ་ཕུལ། ཐལ་མོ་སྦྱར་ནས་
ཐུགས་དམ་བསྐུལ་བའི་གསོལ་འདེབས་འདི་ལྟར་བྱ་སྟེ། བདག་ཅག་གི་སྟོན་པ་
ཐུགས་རྗེ་ཅན་ཤཱཀྱའི་རྒྱལ་པོའི་སྐུ་ཡིད་ལ་དྲན་ཞིང་མཚན་ནས་སྨོས་ཏེ་ཕྱག་འཚལ་
419 -



)
O
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བ་དང་མཆོད་པ་ལ་སོགས་པའི་དགེ་བའི་རྩ་བ་འདིའི་མཐུས་བདག་ཅག་སྙིགས་
མའི་དུས་ཀྱི་འགྲོ་བ་ལམ་ངན་པར་འཁྱམས་པ་མགོན་དང་སྐྱབས་གཞན་མེད་པ་
རྣམས་ལ་ཐུགས་བརྩེ་བས་དགོངས་ནས་ཐུབ་པ་ཆེན་པོ་ཉིད་སྔོན་བྲམ་ཟེ་རྒྱ་མཚོའི་
རྡུལ་དུ་འཁྲུངས་པའི་ཚེ་དེ་བཞིན་གཤེགས་པ་རིན་ཆེན་སྙིང་པོའི་སྤྱན་སྔར་འདི་
སྐད་གསོལ་ཏེ་བཙུན་པ་བཅོམ་ལྡན་འདས་རྩོད་པའི་དུས་ཀྱི་མུན་པར་འཕངས་
ཤིང་བྱང་ཆུབ་སེམས་དཔའ་རྣམས་ཀྱིས་ཡོངས་སུ་སྤངས་པའི་སེམས་ཅན་རྣམས་
བདག་གི་སྙིང་ རྗེའི་གནས་སུ་འགྱུར་བ་ལྟ་ན། ལས་ཀྱི་སྒྲིབ་པ་སྣ་ཚོགས་ཀྱིས་
བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་
ཀྱིས་གཙེས་པ། བརྟུལ་ཞུགས་ངན་པ་སྣ་ཚོགས་ལ་བརྩོན་པར་འགྱུར་བ་དེའི་ཚེ་
ན། བདག་སེམས་ཅན་རྣམས་ཀྱི་དགེ་བའི་རྩ་བ་ཡོངས་སུ་སྨིན་པར་བགྱིད་པའི་
སླད་དུ། དགའ་ལྡན་གྱི་གནས་ནས་བབས་ཏེ། འཁོར་ལོས་བསྒྱུར་བའི་རྒྱལ་པོའི་
རིགས་སུ་བཙུན་མོ་དམ་པའི་མངལ་ན་གནས་པ་ཉེ་བར་འཛིན་པར་གྱུར་ཅིག །
དེའི་ཚེ་སངས་རྒྱས་ཀྱི་ཞིང་མི་མཇེད་དུ་སེམས་ཅན་གང་དག་སྐྱེས་པ་དེ་དག་ཀྱང་
རབ་ཏུ་སད་པར་བགྱིད་པར་གྱུར་ཅིག །དགེ་བའི་རྩ་བ་མ་བསྐྲུན་པའི་སེམས་ཅན་
རྣམས་ཀྱི་རྒྱུད་ལ་མྱ་ངན་ལས་འདས་པའི་ས་བོན་འདེབས་པར་གྱུར་ཅིག །བདག་
ཀྱང་ཕ་རོལ་ཏུ་ཕྱིན་པ་དྲུག་ལ་སྤྱོད་ཅིང་གཞན་ཡང་ཕ་རོལ་ཏུ་ཕྱིན་པ་དྲུག་ལ་
འགོད་པར་གྱུར་ཅིག །འགྲོ་བ་རྣམས་ལ་གང་ལ་གང་འདུལ་གྱི་གཟུགས་ཀྱིས་
ཆོས་སྟོན་པར་གྱུར་ཅིག །སེམས་ཅན་གང་དག་བདག་མྱ་ངན་ལས་འདས་པའི་སྐུ་
གདུང་རྣམས་ལ་རིན་པོ་ཆེ་རྣམས་དང་རོལ་མོ་སྣ་ཚོགས་ཀྱིས་མཆོད་པ་བགྱིད་པར་
སྤྲོ་བ་དང་། ཐ་ན་སངས་རྒྱས་ཀྱི་མཚན་ལན་གཅིག་ཙམ་དང་། ཕྱག་དང་སྐོར་བ་
- 42 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
དང་ཐལ་མོ་སྦྱོར་བ་ལན་གཅིག་ཙམ་དང༌། མེ་ཏོག་གཅིག་ཙམ་གྱི་རྒྱུས་མཆོད་པ་
བགྱིད་པར་འགྱུར་བ་དེ་དག་ཀྱང་བསམ་པ་ཇི་ལྟ་བ་བཞིན་དུ་ཐེག་པ་གསུམ་པོ་
དག་ལས་སླར་མི་ལྡོག་པར་གྱུར་ཅིག །ཅེས་གསུངས་པ་སོགས་སྨོན་ལམ་ལྔ་བརྒྱ་
བཏབ་ཅིང་། བཙུན་པ་བཅོམ་ལྡན་འདས་དེ་ལྟར་བདག་གིས་མ་འོངས་པའི་དུས་
སྙིགས་མ་ལྔ་བདོ་ཞིང་རྩོད་པའི་དུས་ལ་བབ་པ་ན། འཇིག་རྟེན་སྟོངས་ཤིང་འདྲེན་
པ་མ་མཆིས་པ། སྡུག་བསྔལ་གྱི་མུན་པར་ཆུད་པའི་སེམས་ཅན་རྣམས་ལ་སྔར་
སྨོས་པའི་བདག་གི་རེ་བ་འདི་ལྟ་བུ་ཡོངས་སུ་རྫོགས་པར་འགྱུར་ཞིང་། འདི་ལྟར་
སྨོན་ལམ་བཏབ་པ་དེ་ལྟ་བུའི་སངས་རྒྱས་ཀྱི་མཛད་པ་ཐམས་ཅད་སྒྲུབ་པའི་རྡོ་
ཐོག་པ་ལྟ་ན། བྱང་ཆུབ་ཀྱི་སླད་དུ་སྨོན་པ་སྤང་བར་མི་བགྱི་ཞིང་། དགེ་བའི་རྩ་
བའང་གཞན་དུ་བསྔོ་བར་མི་བགྱིད་དེ། བཙུན་པ་བཅོམ་ལྡན་འདས་དེ་ནི་བདག་
གི་ངེས་པ་ལགས་སོ། །ཞེས་སོགས་སྨོན་ལམ་ཆེན་པོ་ལྔ་བརྒྱ་བཏབ་པ་དེ་དག་
དང༌། གཞན་ཡང་སྔོན་སློབ་པ་ལམ་གྱི་གནས་སྐབས་སུ་བྱང་ཆུབ་སེམས་དཔའི་
སྤྱད་པ་སྤྱོད་པ་ན་སྨོན་ལམ་ཆེན་པོ་འབུམ་ཕྲག་གསུམ་ལ་སོགས་པ་སྨོན་ལམ་
གྲངས་མེད་བཏབ་པ་དེ་དག་ཐམས་ཅད་དང་། ཐུབ་པ་ཆེན་པོའི་མཚན་ལན་
གཅིག་བརྗོད་པས་ཀྱང་བསྐལ་པ་མང་པོར་བསགས་པའི་སྡིག་པ་འདག་པ་དང༌།
ཕན་ཡོན་དཔག་ཏུ་མེད་པ་ཐོབ་པ་ལ་སོགས་པ་བདེན་པའི་མཐུ་དཔག་ཏུ་མེད་པ་
གསུངས་པ་དེ་དག་བདག་ཅག་ལ་སོགས་པའི་སེམས་ཅན་ཐམས་ཅད་ཀྱིས་མངོན་
སུམ་དུ་མཐོང་སྟེ་མྱུར་དུ་འགྲུབ་པར་མཛད་དུ་གསོལ། བཅོམ་ལྡན་མཉམ་མེད་
ཤཱཀྱ་ཐུབ་ པ་ ཡིས། །མགོན་མེད་ ལྔ་ བརྒྱ་ ཐ་ མའི་ འགྲོ་རྣམས་ལ། །བརྩེ་བས་
དགོངས་ནས་སྨོན་ལམ་གང་མཛད་པ། །དེ་དག་བདག་སོགས་འགྲོ་བས་ལོངས་
421 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
སྤྱོད་ཤོག །ལྷར་བཅས་འགྲོ་བའི་ཕན་བདེ་ཀུན་གྱི་གཞི། །ཐུབ་པའི་བསྟན་པ་
འཕེལ་ཞིང་རྒྱས་པ་དང་། །བསྟན་འཛིན་སྐྱེས་བུ་ཐམས་ཅད་ཞབས་བརྟན་ཅིང་། །
འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་པ་ཐུབ་པའི་དབང་པོས་
བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་
དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་
ཆེན་པོ་ཡན་ལག་འབྱུང་འཁོར་དགྲ་བཅོམ་པ་སྟོང་དང་སུམ་བརྒྱའི་བསྐོར་བ་ལ་
ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ།
ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་
པའི་བཀའ་བཞིན་མྱ་ངན་མི་འདའ་བར། །ཏེ་སེའི་གངས་ལ་བཞུགས་ནས་འགྲོ་
དོན་མཛད། །གནས་བརྟན་ཡན་ལག་འབྱུང་ལ་ཕྱག་འཚལ་ལོ། །གང་སྐུ་མཐོང་
ཐོས་དྲན་རེག་ཐམས་ཅད་ལ། །ཉོན་མོངས་མེ་ ཡི་གདུང་བ་ཞི་མཛད་ཅིང་། །
བསླབ་ གསུམ་ ཡན་ ལག་ ཉམས་ མེད་ འབྱུང་མཛད་པ། །འཕགས་ པ་ ཡན་ ལག་
འབྱུང་ལ་ཕྱག་འཚལ་ལོ། །དངོས་བཤམས་གཟུངས་རིག་མོས་སྟོབས་ཀྱིས་སྤྲུལ་
པའི། །མཆོད་ཚོགས་ཀུན་འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་
བསྐུལ་ཞིང་གསོལ་བ་འདེབས། །འདིས་མཚོན་དགེ་བ་བྱང་ཆུབ་ཆེན་པོར་བསྔོ། །
ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་
འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་
སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་འཁོར་དང་
བཅས་པ་བདག་ལ་དགོངས་སུ་གསོལ། དེང་རྒྱལ་བ་སྲས་བཅས་གདན་འཛོམ་
པའི་སྤྱན་སྔར་གནས་བརྟན་ཆེན་པོ་ཡན་ལག་འབྱུང་གི་མཚན་ནས་སྨོས་ཏེ་ཕྱག་
- 422 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
འཚལ་ཞིང་མཆོད་དེ་ གསོལ་བ་བཏབ་པའི་མཐུས་བདག་ཅག་དུས་ ངན་ པའི་
སེམས་ཅན་ལས་ཀྱི་སྒྲིབ་པ་སྣ་ཚོགས་ ཀྱིས་བསྒྲིབས་པ། ནད་སྣ་ཚོགས་ ཀྱིས་
གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ་ངན་སོང་ནས་ངན་
འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་
བས་དགོངས་ཏེ་སྔོན་དེ་བཞིན་བཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་
འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་
བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་
ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ། འཕགས་པ་གནས་
བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང་། ལྷག་
པར་གནས་བརྟན་ཆེན་པོ་ཡན་ལག་འབྱུང་གི་ཐུགས་བསྐྱེད་དང་སྨོན་ལམ་དང་།
བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་ནད་དང་
སྡུག་བསྔལ་སྣ་ཚོགས་ཀྱིས་གཙེས་པ་ཐམས་ཅད་ལུས་ཀྱི་ནད་དང་སྡུག་བསྔལ་
ཐམས་ཅད་ལས་ཐར་པར་གྱུར་ཅིག །རྩ་བའི་ཉོན་མོངས་པ་དྲུག་དང་། ཉེ་བའི་
ཉོན་མོངས་པ་ཉི་ཤུ་ས་བོན་དང་བཅས་པ་ཞི་བར་གྱུར་ཅིག །ལྷ་མི་ཐམས་ཅད་ཀྱི་
ཡིད་དུ་འོང་བ། ཚུལ་ཁྲིམས་ཀྱི་དྲི་བསུང་གིས་ཕྱོགས་བཅུར་ཁྱབ་པར་གྱུར་ཅིག །
དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་པ་ཐོབ་པ་གྱུར་ཅིག །ཕྱོགས་
བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་མཆོད་པ་སྣ་ཚོགས་
དཔག་ཏུ་མེད་པས་རྒྱ་ཆེར་ཡུན་རིང་དུ་མཆོད་པར་གྱུར་ཅིག །ལྷག་པ་ཚུལ་ཁྲིམས་
ཀྱི་བསླབ་པ་འཕེལ་བ་དང་། ལྷག་པ་སེམས་ཀྱི་བསླབ་པ་བརྟན་པར་བྱ་བ་དང་།
ལྷག་པ་ཤེས་རབ་ཀྱི་བསླབ་པ་རྟོགས་པར་གྱུར་ཅིག །འཕགས་པའི་མཚན་ཐོས་
23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
དྲན་ བརྗོད་ ཕྱག་ མཆོད་མཐུས། །བདག་ ཅག་ ལ་ སོགས་ སེམས་ ཅན་ གང་ དང་
གང་། །ལས་ དང་ ཉོན་མོངས་ འཆིང་ བས་ བཅིངས་ པ་ རྣམས། །བསླབ་ གསུམ་
སྟོབས་ ཀྱིས་མྱུར་དུ་ གྲོལ་གྱུར་ཅིག །ལྷར་བཅས་འགྲོ་བའི་ ཕན་བདེ་ཀུན་གྱི་
གཞི། །ཐུབ་པའི་བསྟན་པ་འཕེལ་ཞིང་རྒྱས་པ་དང༌། །བསྟན་འཛིན་སྐྱེས་བུ་ཐམས་
ཅད་ཞབས་བརྟན་ཅིང་། །འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སྟོན་
པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་
མཛད་པ་གནས་བརྟན་ཆེན་པོ་མ་ཕམ་པ་འཁོར་དགྲ་བཅོམ་པ་བརྒྱ་ཕྲག་གཅིག་
གིས་བསྐོར་བ་ལ་ཕྱག་ འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་
བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་
བརྩེ་བས། །ཐུབ་པའི་བཀའ་བཞིན་ མྱ་ངན་མི་འདའ་བར། །དྲང་སྲོང་ རི་ངོས་
བཞུགས་ནས་འགྲོ་དོན་མཛད། །གནས་བརྟན་མ་ཕམ་པ་ལ་ཕྱག་འཚལ་ལོ། །
གང་སྐུ་མཐོང་ཐོས་དྲན་རེག་ཐམས་ཅད་ལ། །བྱིང་རྒོད་རྣམ་རྟོག་གཡེང་བ་ཞི་
མཛད་ཅིང་། །ཞི་གནས་ལྷག་མཐོང་རྟོགས་པ་རྒྱས་མཛད་པ། །འཕགས་པ་མ་
ཕམ་པ་ལ་ ཕྱག་ འཚལ་ལོ། །དངོས་བཤམས་གཟུངས་རིག བྱང་ཆུབ་ཆེན་པོ་
བསྔོ། །ས་གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་
བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་རྒྱལ་བ་
སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་མ་ཕམ་པའི་མཚན་
ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་
དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབསཔ། ནད་སྣ་
- 424 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་གཙེས་པ། ངན་སོང་
ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་
ཐུགས་བརྩེ་བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་
མྱ་ངན་ལས་མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་
གི་རྗེས་སུ་བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་
པ་ དམ་ པའི་ ཆོས་ སྐྱོང་ ཞིང་ འགྲོ་བ་ ཀུན་ གྱི་བསོད་ནམས་ཀྱི་ཞིང་དུ་ གྱུར་ པ་
འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་
མཐུ་དང་། ལྷག་པར་གནས་བརྟན་ཆེན་པོ་མ་ཕམ་པའི་ཐུགས་བསྐྱེད་དང་སྨོན་
ལམ་དང་བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་
གདོན་དང་ལྟས་ངན་པ་སྣ་ཚོགས་ཀྱིས་གཟིར་བ་དེ་དག་ཡུལ་ཕྱོགས་གང་དུ་བདག་
ཉིད་འདུག་ཀྱང་ཡུལ་ཕྱོགས་དེའི་རིའི་ལྷ་དང་། སའི་ལྷ་དང་། ཆུའི་ལྷ་དང་། མེའི་
ལྷ་དང་། རླུང་གི་ལྷ་དང༌། ཤིང་གི་ལྷ་དང་། ནགས་ཀྱི་ལྷ་དང་། ཚལ་གྱི་ལྷ་དང་།
ཀླུ་དང་། གནོད་ སྦྱིན་ གདུག་ པ་དང་། འབྱུང་པོ་གདུག་ པ་ དང༌། ཡི་དྭགས་ ལ་
སོགས་པ་ནག་པོ་གདུག་པ་ཅན་ཐམས་ཅད་ཀྱང་རང་བཞིན་གྱིས་དུལ་བ་དང་ཞི་
བར་གྱུར་ཅིག །རྨི་ལམ་ངན་པ་དང་། ལྟས་ངན་པ་དང་། མཚན་མ་ངན་པ་དང་།
ལྕེ་འབབ་པ་དང་། བྱུར་འབབ་པ་དང་། པྲ་ངན་པ་དང་། བྲམ་ཟེའི་དམོད་པ་དང་།
སྔགས་ཀྱི་མངོན་སྤྱོད་དང་། གཟའ་དང་སྐར་མ་ངན་པ་དང༌། ཀེག་དང་མ་མོའི་
བྱད་དང་། གཤིན་རྗེའི་འཁྲུལ་འཁོར་དང་། ལྷ་མ་སྲིན་སྡེ་བརྒྱད་ཀྱི་གདུག་རྩུབ་
དང་། གདོན་ཆེན་པོ་བཅོ་བརྒྱད་ལ་སོགས་པ་རང་བཞིན་གྱིས་ཞི་བར་གྱུར་ཅིག །
ཡུལ་ཕྱོགས་བཀྲ་ཤིས་པ་དང་། བྱིན་ཆགས་པ་དང་ལོ་ཏོག་རྒྱས་པར་གྱུར་ཅིག །
425 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གཞན་ཡང་ཐེག་པ་ཆེན་པོའི་གང་ཟག་དང་ཆོས་ལ་མི་ཕྱེད་པའི་དད་པ་དང་། ཕྱིར་
མི་ལྡོག་པའི་བརྩོན་འགྲུས་དང་། མི་ཞུམ་པའི་སྟོབས་དང༌། རྗེས་སུ་འཇུག་པའི་
སྒྲུབ་པ་དང་ལྡན་པ་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་
མཐུས། །བདག་ཅག་ལ་སོགས་སེམས་ཅན་གང་དང་གང་། །ཉོན་མོངས་རྣམ་རྟོག་
གདོན་གྱིས་དཀྲུགས་པ་རྣམས། །མཉམ་བཞག་སྟོབས་ཀྱིས་མྱུར་དུ་ཞི་གྱུར་ཅིག །
ལྷར་བཅས་འགྲོ་བའི༴ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་
བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་
བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་
ཆེན་པོ་ནགས་ན་གནས་འཁོར་དགྲ་བཅོམ་པ་སྟོང་དང་བཞི་བརྒྱས་བསྐོར་བ་ལ་
ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་ གསོལ།
ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་
པའི་བཀའ་བཞིན་མྱ་ངན་མི་འདའ་བར། །ལོ་མ་བདུན་པའི་རིར་བཞུགས་འགྲོ་
དོན་མཛད། །གནས་བརྟན་ནགས་ན་གནས་ལ་ཕྱག་འཚལ་ལོ། །འཕགས་ནོར་ལོ་
མ་བདུན་ལྡན་ནགས་ན་གནས། །སྡིགས་མཛུབ་རྔ་ཡབ་ཕྱག་མཚན་མཐོང་ཙམ་
གྱིས། །ཕྱི་ནང་ཉེར་འཚེ་ཀུན་ལས་སྐྱོབ་མཛད་པ། །འཕགས་པ་ནགས་ན་གནས་
ལ་ཕྱག་འཚལ་ལོ། །དངོས་བཤམས་གཟུངས་རིག༤ བྱང་ཆུབ་ཆེན་པོར་བསྔོ། །ས་
གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་
དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་རྒྱལ་བ་སྲས་བཅས་
གདན་འཛོམ་པའི་སྤྱན་སྔར་གནས་བརྟན་ཆེན་པོ་ནགས་ན་གནས་ཀྱི་མཚན་ནས་
སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་
426 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་
ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་
ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་
བརྩེ་བར་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་
ལས་མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་
སུ་བསྒྲུབ་པ་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་
ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་
བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང༌། ལྷག་
པར་གནས་བརྟན་ཆེན་པོ་ནགས་ན་གནས་ཀྱི་ཐུགས་བསྐྱེད་དང་སྨོན་ལམ་དང་
བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་ཡུལ་ཁྱད་
པར་ཅན་ལ་སྡིག་པ་བསགས་པ་དང་། ཉོན་མོངས་པའི་ཀུན་སློང་དྲག་པོས་སྡིག་པ་
བསགས་པ་དང༌། དཀོན་མཆོག་གསུམ་དང་དགེ་འདུན་གྱི་དཀོར་ལ་འབགས་པ་
དང༌། སོ་སོར་ཐར་པའི་སྡོམ་པ་སོགས་སྡོམ་པ་གསུམ་ཉམས་པ་དག་བཤགས་ཏེ་
སྡོམ་པར་གྱུར་ཅིག །སྒོ་གསུམ་གྱི་སྡིག་པ་དག་པར་གྱུར་ཅིག །ཉོན་མོངས་པ་
ཐམས་ཅད་དང་། གང་ཟག་གི་བདག་ཏུ་འཛིན་པའི་ལོག་པར་རྟོག་པ་དང་། ཆོས་
ཀྱི་བདག་ཏུ་འཛིན་པའི་ལོག་པར་རྟོག་པ་དག་ཞི་བ་གྱུར་ཅིག །འཕགས་པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །ཕྱི་ནང་བར་གཅོད་གནོད་པས་མི་བརྫི་ཞིང་། །བདེན་གཉིས་རྟོགས་
ནས་མྱུར་དུ་གྲོལ་གྱུརཅིག །ལྷར་བཅས་འགྲོ་བའི= ཁྱབ་གྱུར་ཅིག །སྟོན་པ་ཐུབ་
པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་
- 427 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་
གནས་བརྟན་ཆེན་པོ་དུས་ལྡན་འཁོར་དགྲ་བཅོམ་པ་སྟོང་དང་ཆིག་བརྒྱས་བསྐོར་
བ་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆི འོ། །བྱིན་ གྱིས་ བརླབ་ཏུ་
གསོལ། ཞེས་ལན་བདུན་བརྗོད། སྙིགས་དུས་ ཉམ་ ཐག་ འགྲོ་ལ་ཐུགས་བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། །ཟངས་ གླིང་ གནས་ སུ་
བཞུགས་ནས་འགྲོ་དོན་མཛད། །གནས་བརྟན་དུས་ལྡན་ཞབས་ལ་ཕྱག་འཚལ་
ལོ། །གང་གི་སྐུ་མཐོང་གསུང་དབྱངས་ཐོས་ཙམ་གྱིས། །བྱམས་དང་སྙིང་རྗེ་བྱང་
ཆུབ་སེམས་སྐྱེ་ཞིང་། །རླབས་ཆེན་རྒྱལ་སྲས་སྤྱོད་ལ་སྦྱོར་མཛད་པ། །འཕགས་པ་
དུས་ལྡན་ཞབས་ལ་ཕྱག་འཚལ་ལོ། །དངོས་བཤམས་གཟུངས་རིགཌ བྱང་ཆུབ་
ཆེན་པོར་བསྔོ། །ས་གཞི་སྤོས་ཀྱི༴ སྤྱོད་པར་ཤོག །ཐུབ་པ་ཆེན་པོ་འཕགས་པ་
གནས་བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང༌
རྒྱལ་བ་སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་དུས་ལྡན་གྱི་
མཚན་ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་
ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་
སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་
སོང་ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་
ཐུགས་བརྩེ་བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་
མྱ་ངན་ལས་མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་
གི་རྗེས་སུ་བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་
པ་ དམ་ པའི་ ཆོས་ སྐྱོང་ ཞིང་འགྲོ་བ་ཀུན་ གྱི་ བསོད་ནམས་ ཀྱི་ ཞིང་ དུ་ གྱུར་ པ་
428-



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་
མཐུ་དང་། ལྷག་པར་གནས་བརྟན་ཆེན་པོ་དུས་ལྡན་གྱི་ཐུགས་བསྐྱེད་དང་སྨོན་
ལམ་དང་བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་ཐམས་ཅད་
ངན་སོང་དུ་ནམ་ཡང་མི་སྐྱེ་ཞིང་རྟག་ཏུ་བདེ་འགྲོ་མཐོ་རིས་སུ་སྐྱེས་ནས། བྱམས་
པ་ཆེན་པོ་དང༌། སྙིང་རྗེ་ཆེན་པོ་དང་ལྡན་པ་གྱུར་ཅིག །ཕྱོགས་བཅུའི་སངས་རྒྱས་
ཐམས་ཅད་ཀྱིས་བྱིན་གྱིས་རློབ་པ་དང་། ཕྱོགས་བཅུའི་སངས་རྒྱས་ཐམས་ཅད་
ཀྱིས་གསུངས་པའི་ཆོས་ཐམས་ཅད་འཛིན་པ་དང་། སེམས་ཅན་ཐམས་ཅད་རང་
རང་གི་མོས་པ་ལྟར་བྱང་ཆུབ་སེམས་པའི་ཐེག་པ་དང་རང་སངས་རྒྱས་ཀྱི་ཐེག་པ་
དང་ཉན་ཐོས་ཀྱི་ཐེག་པ་ལ་འགོད་པར་གྱུར་ཅིག །བདག་ལ་སངས་རྒྱས་ཐམས་
ཅད་ཀྱི་ཐུགས་ཀྱིས་དགོངས་པ་དང་། རྟག་ཏུ་མཁན་པོ་དང་སློབ་དཔོན་དང་དགེ་
འདུན་ཐམས་ཅད་ཀྱི་ཡིད་དུ་འོང་བས་ཐུགས་ཀྱིས་འཛིན་པར་གྱུར་ཅིག །བྱང་
ཆུབ་སེམས་དཔའ་ཐམས་ཅད་དང་ལྷན་ཅིག་ཏུ་འགྲོགས་པར་གྱུར་ཅིག །སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤོབས་པ་དང་རྟོགས་པའི་ཡོན་
ཏན་ཐམས་ཅད་འབྱུང་བར་གྱུར་ཅིག །བྱང་ཆུབ་སེམས་དཔའ་ས་ལ་གནས་པ་དང་
ཕྱིར་མི་ལྡོག་པ་ཐམས་ཅད་དང་སྤྱོད་པ་མཚུངས་པར་གྱུར་ཅིག །གཞན་ཡང་
བསོད་ནམས་ཆེན་པོ་དང་ལྡན་པ་དང་ཞི་གནས་དང་ལྷག་མཐོང་དང་ལྡན་པ་དག་
དང་འགྲོགས་པར་གྱུར་ཅིག །དད་པ་དང་ཤེས་རབ་དང་ལྡན་པའི་འཁོར་དཔག་ཏུ་
མེད་པ་འདུ་བར་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་
མཐུས། །བདག་དང་མཁའ་མཉམ་འགྲོ་བ་མ་ལུས་པ། །རྒྱལ་སྲས་སྤྱོད་པ་རྒྱ་
མཚོར་ལེགས་བསླབས་ནས། །འགྲོ་ཀུན་དོན་དུ་ཀུན་མཁྱེན་མྱུར་ཐོབ་ཤོག །ལྷར་
- 429 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བཅས= ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་རྡོ་རྗེ་མོའི་བུ་
འཁོར་དགྲ་བཅོམ་པ་སྟོང་ཕྲག་གཅིག་གིས་བསྐོར་བ་ལ་ཕྱག་འཚལ་ལོ། །མཆོད་
དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །སིངྒ་ལ་ཡི་གླིང་བཞུགས་འགྲོ་དོན་མཛོད། །གནས་བརྟན་རྡོ་རྗེ་
མོའི་བུ་ལ་ཕྱག་འཚལ། །གང་སྐུ་མཐོང་ཐོས་དྲན་དང་རེག་པས་ཀྱང༌། །མི་མཐུན་
གནོད་པ་ཀུན་ལས་ཐར་མཛད་ཅིང་། །ཐེག་པ་མཆོག་ལ་ངེས་པར་སྦྱོར་མཛད་
པ། །འཕགས་པ་རྡོ་རྗེ་མོའི་བུ་ལ་ཕྱག་འཚལ། །དངོས་བཤམས་གཟུངས་རིག
བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་
འཕགས་པ་གནས་བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་
གསོལ། དེང་རྒྱལ་བ་སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་
པོ་རྡོ་རྗེ་མོའི་བུའི་མཚན་ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་
པའི་མཐུས་བདག་ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་
བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་
ཀྱིས་གཙེས་པ། ངན་སོང་ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་
སེམས་ཅན་རྣམས་ལ་ཐུགས་བརྩེ་བས་དགོངས་ཏེ་སྔོན་དེ་བཞིན་གཤེགས་པ་ཤཱཀྱ་
ཐུབ་ པའི་ སྤྱན་ སྔར་ མྱ་ ངན་ ལས་ མི་ འདའ་ བར་ འཇིག་རྟེན་དུ་མངོན་ སུམ་ དུ་
བཞུགས་ཤིང་བཀའ་ལུང་གི་རྗེས་སུ་བསྒྲུབ་པ་འཕགས་པའི་ཚིག་བདེན་པས་ངེས་
- 430 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
པར་ཞལ་གྱིས་བཞེས་པ་དམ་པའི་ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་
ཞིང་དུ་གྱུར་པ་འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་
བྱིན་རླབས་ཀྱི་མཐུ་དང་། ལྷག་པར་གནས་བརྟན་ཆེན་པོ་རྡོ་རྗེ་མོའི་བུའི་ཐུགས་
བསྐྱེད་དང་སྨོན་ལམ་དང་བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་
ཅན་གང་དག་དགྲ་དང་ཕས་ཀྱི་རྒོལ་བས་གཙེས་པ་དེ་དག་གི་དགྲ་ཐམས་ཅད་ཞི་
བར་གྱུར་ཅིག །ཕས་ཀྱི་རྒོལ་བ་ཐམས་ཅད་ཆོས་དང་མཐུན་པས་ཚར་གཅོད་པར་
གྱུར་ཅིག །བླ་ན་མེད་པའི་བྱང་ཆུབ་ལ་འགོད་པར་གྱུར་ཅིག །ཆོས་སྤྱོད་བཅུ་དང༌།
ལྷ་དང་མི་ལ་སོགས་པ་ཐམས་ཅད་ཀྱི་དགེ་བ་དང་སྨོན་པ་འཕེལ་བར་གྱུར་ཅིག །
སེམས་ཅན་ཐམས་ཅད་ཀྱི་སྐྱབས་དང་དཔུང་གཉེན་དུ་གྱུར་ཅིག །རྟག་ཏུ་སངས་
རྒྱས་དང་འགྲོགས་པ་དང་། ལུས་མཚན་བཟང་པོ་དང་དཔེ་བྱད་བཟང་པོ་ཕུན་
སུམ་ཚོགས་པས་བརྒྱན་པར་གྱུར་ཅིག །ལུས་ལ་འོད་ཟེར་དཔག་ཏུ་མེད་པ་མཐའ་
ཡས་པ་ཐམས་ཅད་ཀྱིས་བརྒྱན་པའི་འོད་ཀྱིས་གང་ལ་རེག་པ་ཐམས་ཅད་བླ་ན་
མེད་པའི་བྱང་ཆུབ་ཐོབ་པར་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་
མཆོད་མཐུས། །བདག་ཅག་ ལ་ སོགས་ སེམས་ཅན་ གང་ དང་ གང་། །དགྲ་དང་
གདོན་སོགས་གནོད་པས་གཙེས་པ་རྣམས། །མྱུར་དུ་ཞི་ནས་ཕན་ཚུན་བྱམས་ལྡན་
ཤོག །ལྷར་བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་
ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་
ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་
བཟང་པོ་འཁོར་དགྲ་བཅོམ་པ་སྟོང་དང་ཉིས་བརྒྱས་བསྐོར་བ་ལ་ཕྱག་འཚལ་
ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབས་ཏུ་གསོལ། ཞེས་ལན་
- 431 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་
བཞིན་མྱ་ངན་མི་འདའ་བར། །ཡ་མུ་ན་ཡི་གླིང་བཞུགས་འགྲོ་དོན་མཛད། །གནས་
བརྟན་བཟང་པོའི་ཞབས་ལ་ཕྱག་འཚལ་ལོ། །རྣམ་སྣང་ཆོས་བདུན་ལྡན་པ་གང་གི་
སྐུ། །མཐོང་བའི་མོད་ལ་སྲིད་ལ་ཞེན་ལོག་སྟེ། །ཡང་དག་ལམ་ལ་ངེས་པར་སྦྱོར་
མཛད་པ། །འཕགས་པ་བཟང་པོའི་ཞབས་ལ་ཕྱག་འཚལ་ལོ། །དངོས་བཤམས་
གཟུངས་རིགཟ བྱང་ཆུབ་ཆེན་པོ་བསྔོ། །ས་གཞི་སྤོས་ཀྱིས༴ སྤྱོད་པ་ཤོག །ཐུབ་
པ་ཆེན་པོ་འཕགས་པ་གནས་བརྟན་བཅུ་དྲུག་འཁོར་དང་བཅས་པ་བདག་ལ་
དགོངས་སུ་གསོལ། དེང་རྒྱལ་བ་སྲས་བཅས་གདན་འཛོམ་པའི་སྤྱན་སྔར་གནས་
བརྟན་ཆེན་པོ་བཟང་པོའི་མཚན་ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་
བཏབ་པའི་མཐུས་བདག་ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་
ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་ སྡུག་བསྔལ་སྣ་
ཚོགས་ ཀྱིས་གཙེས་པ། ངན་སོང་ནས་ ངན་འགྲོར་འོག་ནས་འོག་ཏུ་ལྟུང་བར་
འགྱུར་བའི་སེམས་ཅན་རྣམས་ལ་ཐུགས་བརྩེ་བས་དགོངས་ཏེ། སྔོན་དེ་བཞིན་
གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་འདའ་བར་འཇིག་རྟེན་དུ་
མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་བསྒྲུབ་པར་འཕགས་པའི་ཚིག་
བདེན་པས་ངེས་པར་ཞལ་གྱིས་བཞེས་པ་དམ་པའི་ཆོས་སྐྱོང་ཞིང་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་གྱུར་པ་འཕགས་པ་གནས་བརྟན་ཆེན་པོ་བཅུ་དྲུག་འཁོར་
དང་བཅས་པའི་བྱིན་རླབས་ཀྱི་མཐུ་དང་། ལྷག་པར་གནས་བརྟན་ཆེན་པོ་བཟང་
པོའི་ཐུགས་བསྐྱེད་དང་སྨོན་ལམ་དང་བྱིན་རླབས་ཀྱི་མཐུས་བདག་ཅག་ལ་སོགས་
པའི་སེམས་ཅན་གང་དག་ལོངས་སྤྱོད་ཀྱིས་ཕོངས་པ་རྣམས་ལོངས་སྤྱོད་ཕུན་སུམ་
- 432 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
ཚོགས་པ་ཐོབ་པར་གྱུར་ཅིག །གང་དག་ལོངས་སྤྱོད་ཀྱིས་ངོམས་པ་མེད་པ་དེ་དག་
འདོད་པ་ཆུང་བ་དང་ཆོག་ཤེས་པར་གྱུར་ཅིག །མཁན་པོ་དང་། སློབ་དཔོན་དང་།
རྒྱུན་དུ་བཞུགས་པ་དང་། ལན་ཅིག་ཕྱིར་འོང་བ་དང་། ཕྱིར་མི་འོང་བ་དང༌། དགྲ་
བཅོམ་པ་དང་། སློབ་པ་དང་། མི་སློབ་པ་དང་། སོ་སོ་སྐྱེ་བོའི་དགེ་འདུན་ཐམས་
ཅད་ལ་གུས་པ་ཐོབ་པར་གྱུར་ཅིག །ཐེག་པ་ཆེ་ཆུང་ཐམས་ཅད་ཀྱི་ཚིག་དོན་མ་
ལུས་པ་རྟོགས་པར་གྱུར་ཅིག །ཐབས་སྙིང་རྗེ་ཆེན་པོ་དང་། ཤེས་རབ་སྟོང་པ་ཉིད་
དང༌། ཟབ་མོའི་དོན་ཁོང་དུ་ཆུད་པར་གྱུར་ཅིག །མངོན་ཤེས་དང་རྫུ་འཕྲུལ་དུ་མ་
དང་ལྡན་པར་གྱུར་ཅིག །སངས་རྒྱས་ཀྱི་ཞིང་མཐའ་ཡས་པར་འགྲོ་བར་གྱུར་ཅིག།
འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་
འགྲོ་བ་མ་ལུས་པ། །འདོད་ཆུང་ཆོག་ཤེས་དཀོན་མཆོག་གསུམ་ལ་གུས། །གསུང་
རབ་དོན་རྟོགས་མྱུར་དུ་གྲོལ་གྱུར་ཅིག །ལྷར་བཅས༔ ཁྱབ་གྱུར་ཅིག །སྟོན་པ་
ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་
མཛད་པ་གནས་བརྟན་ཆེན་པོ་གསེར་བེའུ་འཁོར་དགྲ་བཅོམ་པ་ལྔ་བརྒྱས་བསྐོར་
བ་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་ མཆིའོ། །བྱིན་ གྱིས་ བརླབ་ ཏུ་
གསོལ། ཞེས་ ལན་བདུན་བརྗོད། སྙིགས་དུས་ ཉམ་ ཐག་ འགྲོ་ ལ་ ཐུགས་བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། ཁ་ཆེའི་ཡུལ་དུ་བཞུགས་
ནས་འགྲོ་དོན་མཛད། །གནས་བརྟན་གསེར་གྱི་བེའུ་ལ་ཕྱག་འཚལ། །མཆོག་དང་
ཐུན་མོང་དངོས་གྲུབ་མ་ལུས་པ། །ཅི་དང་ཅི་འདོད་ང་ཡིས་སྦྱིན་ནོ་ཞེས། །རིན་
ཆེན་དོན་ཡོད་ཞགས་པ་ཕྱག་ན་བསྣམས། །འཕགས་པ་གསེར་གྱི་བེའུ་ལ་ཕྱག་
- 433 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འཚལ། །དངོས་བཤམས་གཟུངས་རིག༔ བྱང་ཆུབ་ཆེན་པོར་བསྔོ། །ས་གཞི་སྤོས་
ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་འཁོར་
དང་ བཅས་ པ་ བདག་ ལ་ དགོངས་སུ་གསོལ། དེང་ རྒྱལ་ བ་ སྲས་ བཅས་ གདན་
འཛོམ་པའི་སྤྱན་སྔར་གནས་བརྟན་ཆེན་པོ་གསེར་གྱི་བེའུའི་མཚན་ནས་སྨོས་ཏེ་
ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་ངན་པའི་
སེམས་ཅན་ལས་ཀྱི་སྒྲིབ་པ་སྣ་ཚོགས་ ཀྱིས་བསྒྲིབས་པ། ནད་སྣ་ཚོགས་ཀྱིས་
གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་
འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་
བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་
མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་
བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་
ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་གྱི་ཞིང་དུ་གྱུར་པ་འཕགས་པ་གནས་
བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང་། ལྷག་
པར་གནས་བརྟན་ཆེན་པོ་གསེར་གྱི་བེའུའི་ཐུགས་བསྐྱེད་དང་སྨོན་ལམ་དང་བྱིན་
རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་ལུས་སེམས་
སྟོབས་ཆུང་བས་ཉེན་པ་དེ་དག་ལུས་དང་སེམས་ཀྱི་སྟོབས་ཕུན་སུམ་ཚོགས་པ་
ཐོབ་པར་གྱུར་ཅིག །ལྷ་དང་ཀླུ་དང་གནོད་སྦྱིན་དང་འབྱུང་པོ་དང་ས་བླའི་གནོད་
སྦྱིན་ཐམས་ཅད་གུས་པའི་བཀའ་བཞིན་དུ་བསྒྲུབ་པར་གྱུར་ཅིག །རྒྱལ་པོ་དང་
།
བློན་པོ་དང་། རྒྱལ་པོའི་སྲས་དང་། བཙུན་མོ་དང་། འབངས་དང༌། ཁྱེའུ་དང༌།
སྐྱེས་པ་དང༌། བུད་མེད་དང༌། བྲམ་ཟེའི་རིག་སྔགས་འཆང་བ་དང༌། དྲང་སྲོང་
- 434 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བདེན་པའི་ཚིག་གི་སྨོན་ལམ་གྲུབ་པ་ཐམས་ཅད་བདག་གི་བཀའ་བཞིན་དུ་བསྒྲུབ་
པར་གྱུར་ཅིག །ལྷ་དང་ཀླུ་དང་གནོད་སྦྱིན་དང་འབྱུང་པོ་དཀར་ཕྱོགས་ལ་དགའ་
བ་རྣམས་ཀྱིས་བདག་གི་ལུས་ཀྱི་གཟི་བརྗིད་དང་སེམས་ཀྱི་མཐུ་བསྐྱེད་པར་གྱུར་
ཅིག །གང་ཟག་ཐམས་ཅད་ཀྱི་རྒྱུད་འཇམ་པ་དང་། སངས་རྒྱས་དང་བྱང་ཆུབ་
སེམས་ དཔའ་ ཐམས་ ཅད་ ཀྱིས་ གསུངས་ པའི་ ཆོས་ ཐམས་ ཅད་ ཐོས་ པ་ དང༌།
གཟུངས་ཀྱི་སྒོ་མང་པོ་དང༌། སྤོབས་པ་རྒྱ་ཆེན་པོ་དང་། ཤེས་རབ་རྒྱ་ཆེན་པོ་ཐོབ་
པར་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་
དང་མཁའ་མཉམ་འགྲོ་བ་མ་ལུས་པ། །གཟུངས་སྤོབས་མངོན་ཤེས་དྲན་པའི་མཐུ་
ཐོབ་ནས། །འགྲོ་བའི་དེད་དཔོན་མཆོག་ཏུ་འགྱུར་བར་ཤོག །ལྷར་བཅས༔ ཁྱབ་
གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་
བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་
འཛིན་ཅིང་སྤེལ་བར་མཛད་པ། གནས་བརྟན་ཆེན་པོ་ བྷ་ ར་དྷ་ཛ་གསེར་ཅན་
འཁོར་དགྲ་བཅོམ་པ་བདུན་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། །ཞེས་ལན་བདུན་བརྗོད། སྙིགས་
དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་
བར། །བ་ལང་སྤྱོད་གླིང་ན་བཞུགས་འགྲོ་དོན་མཛད། །བྷ་ར་དྷ་ཛ་གསེར་ཅན་ལ་
ཕྱག་འཚལ། །གང་སྐུ་མཉམ་བཞག་མཛད་པའི་ཕྱག་རྒྱ་དེ། །མཐོང་བས་ལུས་
སེམས་ གདུང་ བ་ ཀུན་ ཞི་ ནས། །རྒྱལ་བའི་སྲས་ ཀྱི་ ས་ ལ་ འགོད་ མཛད་ པ། །
འཕགས་པ་བྷ་ར་དྷ་ཛ་ལ་ཕྱག་འཚལ། །དངོས་བཤམས་གཟུངས་རིགཌ བྱང་ཆུབ་
ཆེན་པོར་བསྔོ། །ས་གཞི་སྤོས་ཀྱི༴ སྤྱོད་པར་ཤོག །ཐུབ་པ་ཆེན་པོ་འཕགས་པ་
- 435 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གནས་བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་
རྒྱལ་བ་སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་བྷ་ར་དྷ་ཛའི་
མཚན་ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་
ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། མྱ་
ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་འགྲོར་འོག་
ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་བས་དགོངས་
ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་འདའ་བར་
འཇིག་རྟེན་དུ་མངོན་སུམ་དུ་བཞུགས་ཤིང་ བཀའ་ ལུང་ གི་ རྗེས་སུ་བསྒྲུབ་པ་
འཕགས་པའི་ཚིག་བདེན་པས་ངེས་པར་ཞལ་གྱི་བཞེས་པ་དམ་པའི་ཆོས་སྐྱོང་ཞིང་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་བརྟན་ཆེན་པོ་
བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང༌། ལྷག་པར་གནས་བརྟན་
ཆེན་པོ་བྷ་ར་དྷ་ཛའི་ཐུགས་བསྐྱེད་དང་སྨོན་ལམ་དང་བྱིན་རླབས་ཀྱི་མཐུས་བདག་
ཅག་ལ་སོགས་པའི་སེམས་ཅན་གང་དག་བུད་མེད་ཀྱི་ལུས་ཀྱིས་ཡོངས་སུ་སྐྱོ་བ་དེ་
དག་རྟག་ཏུ་དལ་འབྱོར་གྱི་ཆོས་བཅོ་བརྒྱད་དང་ལྡན་པའི་སྐྱེས་པའི་ལུས་ཐོབ་པར་
གྱུར་ཅིག །རྟེན་དེ་ཡང་གྲོགས་པོ་དམ་པ་བྱང་ཆུབ་སེམས་དཔའ་རྣམས་དང་མི་
འབྲལ་ཞིང་འགྲོགས་པར་གྱུར་ཅིག །སངས་རྒྱས་ཀྱི་ཞལ་མཐོང་བར་གྱུར་ཅིག །
བྱང་ཆུབ་སེམས་དཔའ་རྣམས་དང་ཆོས་ཀྱི་བགྲོ་བ་བྱེད་པ་གྱུར་ཅིག །བྱང་ཆུབ་
སེམས་དཔའ་རྣམས་དང་ ཕ་རོལ་ཏུ་ ཕྱིན་ པའི་ སྤྱོད་པ་རླབས་པོ་ཆེ་ལ་སློབ་པ་
མཚུངས་པར་གྱུར་ཅིག །སངསརྒྱས་ཀྱི་སྲས་ཀྱི་ཐུ་བོར་འགྱུར་བ་དང༌། །རིག་པའི་
ཡེ་ཤེས་རྒྱས་པར་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་
- 436 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
མཐུས། །བདག་དང་མཁའ་མཉམ་འགྲོ་བ་མ་ལུས་པ། །དལ་འབྱོར་རྟེན་ཐོབ་
རྒྱལ་བའི་བསྟན་པ་ལ། །ཞུགས་ནས་ཐེག་མཆོག་ཆོས་ལ་སྤྱོད་པར་ཤོག །ལྷར་
བཅས= ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་བ་ཀུ་ལ་འཁོར་
དགྲ་བཅོམ་པ་དགུ་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་
ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །
སྒྲ་མི་སྙན་ན་བཞུགས་ནས་འགྲོ་དོན་མཛད། །གནས་བརྟན་བ་ཀུ་ལ་ལ་ཕྱག་
འཚལ་ལོ། །གང་སྐུ་ཡིད་ལ་བསྒོམས་ཏེ་གསོལ་བཏབ་ན། །དུས་མིན་འཆི་དང་
བཀྲེས་སྐོམ་དབུལ་ཕོངས་སོགས། །ཕྱི་ནང་ཉེར་འཚེ་ཐམས་ཅད་ཞི་མཛད་པ། །
འཕགས་པ་བ་ཀུ་ལ་ལ་ཕྱག་འཚལ་ལོ། །དངོས་བཤམས་གཟུངས་རིག བྱང་
ཆུབ་ཆེན་པོར་བསྔོ། །ས་གཞི་སྤོས་ཀྱི༴ སྤྱོད་པར་ཤོག །ཐུབ་པ་ཆེན་པོ་འཕགས་
པ་གནས་བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་
རྒྱལ་བ་སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་བ་ཀུ་ལའི་
མཚན་ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་
ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ་ནད་སྣ་
ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་
སོང་ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་
ཐུགས་བརྩེ་བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་
- 437 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མྱ་ངན་ལས་མི་འདའ་བར་འཇིག་རྟེན་དུ་མངོན་གསུམ་དུ་བཞུགས་ཤིང་བཀའ་
ལུང་གི་རྗེས་སུ་བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་
བཞེས་པ་དམ་པའི་ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་
འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་
མཐུ་དང༌། ལྷག་པར་གནས་བརྟན་ཆེན་པོ་བ་ཀུ་ལའི་ཐུགས་བསྐྱེད་དང་སྨོན་ལམ་
དང་ བྱིན་རླབས་ཀྱིས་མཐུས་བདག་ཅག་ལ་སོགས་པའི་སེམས་ཅན་གང་དག་
བཟའ་བ་དང་བགོ་བ་ལ་སོགས་པ་ཆོས་སྒྲུབ་པའི་མཐུན་རྐྱེན་ཡོ་བྱད་ཀྱིས་ཕོངས་
པ་དག་ཆོས་སྒྲུབ་པའི་མཐུན་པའི་རྐྱེན་གང་དང་གང་དགོས་པའི་ཡོ་བྱད་དེ་དང་དེ་
དག་ཐམས་ཅད་འབད་རྩོལ་མི་དགོས་པར་ལྷུན་གྱིས་གྲུབ་པར་གྱུར་ཅིག །སེམས་
ཅན་ཐམས་ཅད་ངན་སོང་གསུམ་དང་མི་ཁོམ་པའི་གནས་ལས་ཐར་བར་གྱུར་ཅིག།
བཀྲིས་ པ་ དང་། སྐོམ་ པ་ དང་། གཅེར་ བུ་ དང༌། འོན་ པ་ དང༌། ལོང་ བ་ དང་།
དབང་ཆུང་བ་དང༌། ལྐུགས་པ་དང༌། དག་པ་དང༌། རྨོངས་པ་དང་། གླེན་པ་ལས་
ཐར་བར་གྱུར་ཅིག །འདོད་པའི་ཡོན་ཏན་ལྔ་ལ་ཕུན་སུམ་ཚོགས་པར་ལོངས་སྤྱོད་
པར་གྱུར་ཅིག །ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་གྱུར་ཅིག །ཆོས་
ཐམས་ཅད་ཀྱི་དེ་ཁོ་ན་ཉིད་མྱུར་དུ་རྟོགས་པར་གྱུར་ཅིག །བྱམས་པ་དང་སྙིང་རྗེ་
ཆེན་པོ་རྒྱས་པར་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་
མཐུས། །བདག་ དང་ མཁའ་ མཉམ་ འགྲོ་བ་མ་ལུས་ པ། །དམ་ ཆོས་ སྒྲུབ་ པའི་
མཐུན་རྐྱེན་ཀུན་ཚང་ཞིང་། །ལུང་རྟོགས་ཡོན་ཏན་ཐམས་ཅད་རྒྱས་གྱུར་ཅིག །
ལྷར་བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་
ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་
- 438 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་སྒྲ་གཅན་
འཛིན་འཁོར་དགྲ་བཅོམ་པ་སྟོང་དང་ཆིག་བརྒྱས་བསྐོར་བ་ལ་ཕྱག་འཚལ་ལོ། །
མཆོད་ དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་
བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་
མྱ་ངན་མི་འདའ་བར། །པྲི་ཡང་ཀུ་ཡི་གླིང་བཞུགས་འགྲོ་དོན་མཛད། །གནས་
བརྟན་སྒྲ་གཅན་འཛིན་ལ་ཕྱག་འཚལ་ལོ། །དཔག་མེད་བསྐལ་པའི་སྔོན་ནས་
སངས་རྒྱས་ཀྱང་། །འགྲོ་ལ་བརྩེ་བས་རྒྱལ་སྲས་ཚུལ་བཟུང་སྟེ། །དྲན་པས་སྲིད་
ཞིའི་འཇིགས་ལས་སྐྱོབ་མཛད་པ། །འཕགས་པ་སྒྲ་གཅན་འཛིན་ལ་ཕྱག་འཚལ་
ལོ། །དངོས་བཤམས་ གཟུངས་ རིགཌ བྱང་ ཆུབ་ཆེན་པོར་བསྔོ། །ས་ གཞི་ སྤོས་
ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་འཁོར་
དང་ བཅས་ པ་བདག་ལ་དགོངས་སུ་གསོལ། དེང༌ རྒྱལ་བ་སྲས་བཅས་ གདན་
འཛོམ་པའི་སྤྱན་སྔར་གནས་བརྟན་ཆེན་པོ་སྒྲ་གཅན་འཛིན་གྱི་མཚན་ནས་སྨོས་ཏེ་
ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་ངན་པའི་
སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་
གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་
འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་
བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་
མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་
བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་
ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་
- 439 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང་། ལྷག་
པར་གནས་བརྟན་ཆེན་པོ་སྒྲ་གཅན་འཛིན་གྱི་ཐུགས་བསྐྱེད་དང་སྨོན་ལམ་དང་
བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་སངས་རྒྱས་
དང་བྱང་ཆུབ་སེམས་དཔའ་རྣམས་ཀྱི་ཞལ་མཐོང་ཞིང་གསུང་ཐོས་པར་འདོད་པ་
དག་གནས་བརྟན་ཆེན་པོ་སྒྲ་གཅན་འཛིན་གྱི་མཚན་བརྗོད་པ་ཙམ་གྱིས་སངས་
རྒྱས་དང་བྱང་ཆུབ་སེམས་དཔའ་མཐའ་ཡས་པའི་ཞལ་མཐོང་ཞིང་གསུང་ཐོས་པར་
གྱུར་ཅིག །འཛམ་བུ་གླིང་འདིས་མཚོན་འཇིག་རྟེན་གྱི་ཁམས་ཐམས་ཅད་དུ་སངས་
རྒྱས་ཀྱིས་གསུངས་པའི་དམ་ཆོས་མཐའ་དག་རྒྱས་པར་གྱུར་ཅིག །གླེགས་བམ་
བྲིས་ཏེ་འཆང་བ་དང་། མཆོད་པ་དང་། བཀུར་སྟི་བགྱིད་པ་དང་། འཛིན་པ་དང་།
ཀློག་པ་དང་། ཁ་ཏོན་བགྱིད་པ་དང༌། གཞན་དག་ལའང་རྒྱ་ཆེར་སྟོན་པར་གྱུར་
ཅིག །ཉན་ཐོས་དང་ཐེག་པ་ཆེན་པོའི་གང་ཟག་ཐམས་ཅད་ཀྱི་རང་རང་གི་མཛད་
པའི་འཕྲིན་ལས་རྒྱས་པར་གྱུར་ཅིག །རྟག་ཏུ་སྡེ་སྣོད་དུ་མཉན་པ་དང་། འཆད་པ་
དང༌། སེམས་རྩེ་གཅིག་ཏུ་མོས་པ་དང་། འཇིག་རྟེན་གྱི་ཁམས་ཐམས་ཅད་དུ་བཀྲ་
ཤིས་ པ་ དང་། བྱིན་ཆགས་ པ་ དང་། བདེ་ སྐྱིད་ ཐམས་ ཅད་ འབྱུང་ བ་ དང་། ཅི་
བསམ་པའི་དོན་ཐམས་ཅད་འགྲུབ་པར་གྱུར་ཅིག །ངན་སོང་དང་ངན་འགྲོ་ལས་
གྲོལ་ཏེ་རབ་ཏུ་དགའ་བ་རྒྱས་པར་འགྱུར་བ་དང༌། རིག་པའི་ཡེ་ཤེས་རྒྱས་པར་
གྱུར་ཅིག །དབྱར་གྱི་མཚོ་དང་ཡར་ངོའི་ཟླ་བ་ལྟར་དཀར་པོའི་ཡོན་ཏན་ཐམས་
ཅད་འཕེལ་ཞིང་རྒྱས་པར་གྱུར་ཅིག །སེམས་ཅན་ཐམས་ཅད་རིག་པའི་གནས་ལྔ་
ལ་མཁས་པར་གྱུར་ཅིག །བདག་དང་སེམས་ཅན་ཐམས་ཅད་བསླབ་པ་གསུམ་
གྱིས་མཛེས་པར་གྱུར་ཅིག །ཁྱད་པར་དུ་རང་རྒྱུད་ཀྱི་ཉོན་མོངས་པ་ཐམས་ཅད་ཞི་
- 440 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
བ་གྱུར་ཅིག །ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
མཆོད་པར་སྣ་ཚོགས་དཔག་ཏུ་མེད་པས་མཆོད་པར་གྱུར་ཅིག །ལྷག་པར་ཡང་
གནས་བརྟན་ཆེན་པོ་སྒྲ་གཅན་འཛིན་གྱི་བྱིན་རླབས་ཀྱིས་བདག་ཅག་ལ་སོགས་
པའི་སེམས་ཅན་ཐམས་ཅད་ཀྱི་དུག་གསུམ་ལ་སོགས་པའི་ཉོན་མོངས་པ་ཐམས་
ཅད་ཞི་བར་གྱུར་ཅིག །མི་ཁོམ་པའི་གནས་ལ་སོགས་པ་ཐམས་ཅད་དུ་དཀོན་
མཆོག་གསུམ་གྱི་སྒྲ་བསྒྲགས་པས་དེ་དག་གི་སྡུག་བསྔལ་ཞི་བར་གྱུར་ཅིག །
སངས་རྒྱས་ཐམས་ཅད་བསྐལ་པ་བསམ་གྱིས་མི་ཁྱབ་པར་འཇིག་རྟེན་དུ་བཞུགས་
ཏེ་ཆོས་སྟོན་པར་གྱུར་ཅིག །བྱང་ཆུབ་སེམས་དཔའི་དགེ་སློང་གི་དགེ་འདུན་གྱི་
འཁོར་དཔག་ཏུ་མེད་པ་འདུ་བར་གྱུར་ཅིག །ཐེག་པ་ཆེན་པོའི་ཆོས་ལ་ཐེ་ཚོམ་དང་
སོམ་ཉི་མེད་པར་སེམས་རྩེ་གཅིག་ཏུ་མོས་ཤིང་སྤྱོད་པར་གྱུར་ཅིག །སངས་རྒྱས་
ཀྱིས་གསུངས་པའི་ཆོས་ཐམས་ཅད་ཀྱི་ཚིག་དོན་རྟོགས་པར་གྱུར་ཅིག །སངས་
རྒྱས་དང་ བྱང་ཆུབ་སེམས་པ་ཐམས་ཅད་ཀྱིས་བྱིན་གྱིས་རློབ་པར་གྱུར་ཅིག །
འཕགས་ པའི་ མཚན་ཐོས་དྲན་ བརྗོད་ ཕྱག་མཆོད་མཐུས། །བདག་དང་མཁའ་
མཉམ་འགྲོ་བ་མ་ལུས་པ། །རྒྱལ་དང་རྒྱལ་བའི་སྲས་ཀྱི་ཞལ་མཐོང་ནས། །གསུང་
གི་བདུད་རྩིས་སྨིན་ཅིང་གྲོལ་གྱུར་ཅིག །ལྷར་བཅས༔ ཁྱབ་གྱུར་ཅིག །སྟོན་པ་
ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་
བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་
མཛད་པ་གནས་བརྟན་ཆེན་པོ་ལམ་ཕྲན་བསྟན་འཁོར་དགྲ་བཅོམ་པ་སྟོང་དང་
དྲུག་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་
གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་
-
-1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཐུག་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །བྱ་རྒོད་ཕུང་པོའི་
རིར་བཞུགས་འགྲོ་དོན་མཛད། །གནས་བརྟན་ལམ་ཕྲན་བསྟན་ལ་ཕྱག་འཚལ་
ལོ། །མཐའ་ཡས་འགྲོ་ལ་ལམ་བཟང་འདོམས་པ་ལ། །གནས་བརྟན་ཀུན་གྱི་ནང་
ནས་ཕུལ་བྱུང་བས། །ཆོས་སྨྲ་རྣམས་ཀྱི་མཆོག་ཏུ་རབ་བསྔགས་པ། །འཕགས་པ་
ལམ་ཕྲན་བསྟན་ལ་ཕྱག་འཚལ་ལོ། །དངོས་བཤམས་གཟུངས་རིག བྱང་ཆུབ་
ཆེན་པོར་བསྔོ། ས་གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་
གནས་བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་
རྒྱལ་བ་སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་ལམ་ཕྲན་
བསྟན་གྱི་མཚན་ནས་སྨོས་ཏེ་ ཕྱག་འཚལ་ཞིང་མཆོད་དེ་གསོལ་བ་བཏབ་པའི་
མཐུས་བདག་ཅག་དུས་ ངན་ པའི་ སེམས་ཅན་ལས་ཀྱི་སྒྲིབ་ པ་སྣ་ཚོགས་ ཀྱིས་
བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་
ཀྱིས་གཙེས་པ། ངན་སོང་ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་
སེམས་ཅན་རྣམས་ལ་ཐུགས་བརྩེ་བས་དགོངས་ཏེ། སྔོན་དེ་བཞིན་གཤེགས་པ་
ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་འདའ་བར་འཇིག་རྟེན་དུ་མངོན་སུམ་དུ་
བཞུགས་ཤིང་བཀའ་ལུང་གི་རྗེས་སུ་བསྒྲུབ་པར་འཕགས་པའི་ཚིག་བདེན་པས་
ངེས་པར་ཞལ་གྱིས་བཞེས་པ། དམ་པའི་ཆོས་སྐྱོང་ཞིང་འགྲོ་བ་ཀུན་གྱི་བསོད་
ནམས་ཀྱི་ཞིང་དུ་གྱུར་པ་འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་
བཅས་པའི་བྱིན་རླབས་ཀྱི་མཐུ་དང་། ལྷག་པར་གནས་བརྟན་ཆེན་པོ་ལམ་ཕྲན་
བསྟན་གྱི་ཐུགས་བསྐྱེད་དང་སྨོན་ལམ་དང་བྱིན་རླབས་ཀྱི་མཐུས་བདག་ཅག་ལ་
སོགས་པའི་སེམས་ཅན་གང་དག་ལས་དང་ཉོན་མོངས་པའི་འཆིང་བ་དམ་པོས་
- 442 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
བཅིངས་ནས་སྲིད་པའི་རྒྱ་མཚོར་བྱིང་ཞིང་སྡུག་བསྔལ་ཉམ་ང་བ་མང་པོས་གཙེས་
པ་དག་གནས་བརྟན་ཆེན་པོ་ལམ་ཕྲན་བསྟན་གྱི་མཚན་བརྗོད་པ་ཙམ་གྱིས་སྲིད་
པའི་སྡུག་བསྔལ་གྱིས་ཉམ་ང་བ་དང༌། སྐྱེ་བའི་སྡུག་བསྔལ་གྱིས་ཉམ་ང་བ་དང་།
སྒོ་གསུམ་སྡིག་པ་སྤྱོད་པས་ཉམ་ང་བ་དང་། རྩ་བའི་ཉོན་མོངས་པ་དྲུག་དང་ཉེ་
བའི་ཉོན་མོངས་པ་ཉི་ཤུས་ཉམ་ང་བ་དང༌། བྱིས་པ་བླུན་པོའི་སྤྱོད་པས་ཉམ་ང་བ་
དང༌། སྡིག་པའི་གྲོགས་པོའི་དབང་དུ་སོང་བས་ཉམ་ང་བ་དང་། དལ་བ་དོན་མེད་
པའི་སྤྱོད་པས་དུས་འདའ་བས་ཉམ་ང་དང༌། དུས་ངན་པས་འཇིགས་ཤིང་བསོད་
ནམས་ལོག་པར་བསྔོས་པས་ཉམ་ང་བ་སྟེ་ཉམ་ང་བ་བརྒྱད་དང་བྲལ་བར་གྱུར་
ཅིག །གཞན་ཡང་འདོད་ཆགས་ཀྱི་མེ་དང་ཞེ་སྡང་གི་མེ་དང༌། གཏི་མུག་གི་མེ་
དང༌། ཀུན་ནས་མནར་སེམས་པའི་མེ་དང་། མི་ཤེས་པའི་མེ་དང༌། སྡུག་བསྔལ་
གྱིས་གདུངས་པའི་མེ་དང་། སེམས་འཁྲུགས་པའི་མེ་དང༌། ལོག་པར་ལྟ་བའི་མེ་
དང༌། ངན་པར་སེམས་པའི་མེ་རྣམས་ཞི་བ་དང་། རྐྱེན་ངན་པའི་གདོན་ཐམས་ཅད་
ཞི་བར་གྱུར་ཅིག །གཞན་ཡང་དཔའ་བ་འགྲོ་བའི་ཏིང་ངེ་འཛིན་ལ་སོགས་པ་ཏིང་
ངེ་འཛིན་བརྒྱ་ཕྲག་དུ་མ་ལ་མཉམ་པར་འཇོག་པར་གྱུར་ཅིག །དེ་བཞིན་གཤེགས་
པའི་སྟོབས་བཅུ་དང༌། མངོན་པར་ཤེས་པ་ལྔ་དང་། སྤྱན་ལྔ་དང་། སོ་སོ་ཡང་དག་
པར་རིག་པ་བཞི་དང་། མི་འཇིགས་པ་བཞི་ཐོབ་པར་གྱུར་ཅིག །འཕགས་པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །སྲིད་ཞིའི་རྒུད་པ་ཀུན་ལས་ཐར་གྱུར་ཏེ། །སྟོབས་བཅུ་མངའ་བའི་གོ་
འཕང་ཐོབ་གྱུར་ཅིག །ལྷར་བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་
བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་
- 443-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལབར་མཛད་པ་གནས་བརྟན་
ཆེན་པོ་བྷ་ར་དྷྭ་ཛ་བསོད་སྙམས་ལེན་འཁོར་དགྲ་བཅོམ་པ་སྟོང་ཕྲག་གཅིག་གིས་
བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་
གསོལ། ཞེས་ལན་བདུན་ བརྗོད། སྙིགས་དུས་ ཉམ་ ཐག་ འགྲོ་ལ་ཐུགས་བརྩེ་
བས། །ཐུབ་ པའི་བཀའ་བཞིན་མྱ་ངན་མི་འདའ་བར། །ལུས་འཕགས་གླིང་དུ་
བཞུགས་ནས་འགྲོ་དོན་མཛད། །གནས་བརྟན་བསོད་སྙོམས་ལེན་ལ་ཕྱག་འཚལ་
ལོ། །ཕྱག་མཚན་གླེགས་བམ་མཐོང་དང་ རེག་པས་ཀྱང་། །མི་ཤེས་རྨོངས་པའི་
མུན་པ་རབ་གསལ་ནས། །བསླབ་གསུམ་རྟོགས་པ་རྒྱུད་ལ་བསྐྱེད་མཛད་པ། །
འཕགས་པ་བསོད་སྙོམས་ལེན་ལ་ཕྱག་ལཚལ་ལོ། །དངོས་བཤམས་གཟུངས་
རིག བྱང་ཆུབ་ཆེན་པོ་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་
པོ་འཕགས་པ་གནས་བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་
གསོལ། དེང་རྒྱལ་བ་སྲས་བཅས་གདན་འཛོམ་པའི་སྤྱན་སྔར་འཕགས་པ་གནས་
བརྟན་ཆེན་པོ་བྷ་ར་དྷ་ཛ་བསོད་སྙོམས་ལེན་གྱི་མཚན་ནས་སྨོས་ཏེ་ཕྱག་འཚལ་
ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་ངན་པའི་སེམས་ཅན་
ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་
ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་འགྲོར་འོག་
ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་བས་དགོངས་
ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་འདའ་བར་
འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ ལུང་གི་རྗེས་སུ་བསྒྲུབ་པར་
འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་ཆོས་སྐྱོང་
- 444 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་བརྟན་ཆེན་
པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང༌། ལྷག་པར་གནས་
བརྟན་ཆེན་པོ་བྷ་ར་དྷྭ་ཛ་བསོད་སྙོམས་ལེན་གྱི་ཐུགས་བསྐྱེད་དང་སྨོན་ལམ་དང་
བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་དམ་པའི་
ཆོས་ལ་བློ་མི་གསལ་བ་དེ་དག་གནས་བརྟན་ཆེན་པོ་བྷ་ར་དྷྭ་ཛ་བསོད་སྙོམས་ལེན་
གྱི་ཕྱག་ན་བསྣམས་པའི་སྡེ་སྣོད་གསུམ་གྱི་གླེགས་བམ་དེ་ཡིད་ལ་བྱས་པ་ཙམ་
གྱིས་གསུང་རབ་ཀྱི་ཚིག་དོན་མཐའ་དག་ལ་བློ་གྲོས་ཀྱི་སྣང་བ་རྒྱས་པར་གྱུར་
ཅིག །སེམས་ཅན་འཚོ་བས་ཕོངས་པ་དག་གིས་གནས་བརྟན་ཆེན་པོའི་ཕྱག་ན་
བསྣམས་པའི་ལྷུང་བཟེད་བདུད་རྩིས་གང་བ་དེ་ཡིད་ལ་བྱས་པ་ཙམ་གྱིས་ཅི་འདོད་
པའི་འཚོ་བ་བདེ་བླག་ཏུ་རྙེད་པར་གྱུར་ཅིག །སེམས་ཅན་ནད་ཀྱིས་ཉེན་པ་དང་།
སྡུག་བསྔལ་གྱིས་ཉེན་པ་དང་། རྒྱལ་པོའི་ཆད་པས་ཉེན་པ་དང་། ཆོམ་རྐུན་གྱིས་
ཉེན་པ་དང་། བསྡིགས་པ་དང་བསོད་པས་ཉེན་པ་དང་། ལུས་སེམས་སྟོབས་ཆུང་
བས་ཉེན་པ་དང་། འཚོ་བ་དང་གནས་མེད་པས་ཉེན་པ་དང་། ལྕེ་འབབ་པའི་
འཇིགས་པས་ཉེན་པ་དང་། ལྷའི་གདོན་ལ་སོགས་པའི་གདོན་དྲག་པོས་མནར་
བས་ཉེན་པ་དང་། ཕོངས་པ་སྣ་ཚོགས་ཀྱིས་ཉེན་པ་སྟེ། ཉེན་པ་བཅུ་ལས་ཐར་
བར་གྱུར་ཅིག །མི་ཁོམ་པའི་གནས་དང་། ངན་འགྲོ་ལོག་པར་ལྟུང་བའི་སྡུག་
བསྔལ་ཞི་བར་གྱུར་ཅིག །འོན་པ་དང༌། ལོང་བ་དང༌། ལྐུགས་པ་དང༌། དྲན་པ་
ཉམས་པ་དང་། འཁྲུལ་པའི་སྡུག་བསྔལ་ཞི་བར་གྱུར་ཅིག །དབང་པོ་ཚང་བ་དང་།
དད་པ་དང་། ཤེས་རབ་དང་། ངོ་ཚ་ཤེས་པ་དང་། ཁྲེལ་ཡོད་པ་དང་ལྡན་པར་གྱུར་
ཅིག །འཕགས་ པའི་ མཚན་ཐོས་དྲན་བརྗོད་ ཕྱག་མཆོད་མཐུས། །བདག་དང་
- 445 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མཁའ་མཉམ་འགྲོ་བ་མ་ལུས་པ། །ཟབ་དང་རྒྱ་ཆེའི་གསུང་ རབ་ཚོགས་རྣམས་
ལ། །གཏུགས་པ་མེད་པའི་བློ་གྲོས་རྒྱས་གྱུར་ཅིག །ལྷར་བཅས༔ ཁྱབ་གྱུར་ཅིག།
སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་
ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་
བར་མཛད་པ་གནས་བརྟན་ཆེན་པོ་ལམ་བསྟན་འཁོར་དགྲ་བཅོམ་པ་དགུ་བརྒྱས་
བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་
གསོལ། ཞེས་ལན་བདུན་བརྗོད། སྙིགས་དུས་ ཉམ་ ཐག་ འགྲོ་ལ་ཐུགས་བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། །ལྷ་ཡི་གནས་ན་བཞུགས་
ནས་འགྲོ་དོན་མཛད། །གནས་བརྟན་ལམ་ཆེན་པ་ལ་ཕྱག་འཚལ་ལོ། །གླེགས་
བམ་ཆོས་འཆད་ཕྱག་རྒྱ་དྲན་ཙམ་གྱིས། །སྡེ་སྣོད་གསུམ་གྱི་ཚིག་དོན་མཐའ་དག་
ལ། །བློ་གྲོས་སྤོབས་པའི་སྣང་བ་སྩོལ་མཛད་པ། །འཕགས་པ་ལམ་ཆེན་པ་ལ་
ཕྱག་འཚལ་ལོ། །དངོས་བཤམས་གཟུངས་རིགཌ བྱང་ཆུབ་ཆེན་པོར་བསྔོ། །ས་
གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་
དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་རྒྱལ་བ་སྲས་བཅས་
གདན་འཛོམ་པའི་སྤྱན་སྔར་གནས་བརྟན་ཆེན་པོ་ལམ་བསྟན་གྱི་མཚན་ནས་སྨོས་
ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་ངན་
པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་
གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་
འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་
བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་
- 446 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་
བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་ཆོས་
སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་བརྟན་
ཆེན་པོ་བཅུ་དྲུག་ འཁོར་ དང་ བཅས་ པའི་ བྱིན་རླབས་ ཀྱི་མཐུ་དང༌། ལྷག་པར་
གནས་བརྟན་ཆེན་པོ་ལམ་བསྟན་གྱི་ཐུགས་བསྐྱེད་དང༌། སྨོན་ལམ་དང༌། བྱིན་
རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་མི་ཁོམ་པའི་
གནས་ལ་ཡིད་སྐྱོ་ནས་རབ་ཏུ་བྱུང་སྟེ་ཚུལ་ཁྲིམས་མཐར་ཕྱིན་པར་འདོད་པ་དང་
བཅས་པ་རང་བཞིན་གྱི་ཁ་ན་མ་ཐོ་བའི་ཉེས་པ་ཕྲ་མོས་ཀྱང་མ་གོས་པའི་ཚུལ་
ཁྲིམས་ཀྱི་ཕུང་པོ་ཡོངས་སུ་རྫོགས་པ་མཐར་ཕྱིན་པར་གྱུར་ཅིག །སེམས་ཅན་མི་
ཁོམ་པའི་གནས་སུ་ལྷུང་བ་དེ་དག་ཐམས་ཅད་མི་ཁོམ་པའི་གནས་དེ་དང་དེ་ལས་
མྱུར་དུ་ཐོར་ཏེ་དལ་འབྱོར་གྱི་རྟེན་ཁྱད་པར་ཅན་ཐོབ་པར་གྱུར་ཅིག །དེ་བཞིན་
གཤེགས་པ་ཐམས་ཅད་ཀྱི་དྲུང་དུ་གཞོན་ནུ་ལ་རབ་ཏུ་འབྱུང་བར་འགྱུར་བ་དང་
རབ་ཏུ་འབྱུང་བའི་བར་ཆད་ཐམས་ཅད་ཞི་བར་གྱུར་ཅིག །ལྷ་དང་མི་རྣམས་ཀྱིས་
རབ་ཏུ་འབྱུང་བའི་གྲོགས་བྱེད་པར་གྱུར་ཅིག །ངེས་པར་འབྱུང་བའི་སེམས་རྟག་ཏུ་
ཐོབ་པར་གྱུར་ཅིག །རབ་ཏུ་འབྱུང་བ་ལ་བརྩོན་པ་དང་གུས་པ་ལྷུར་བྱེད་པར་གྱུར་
ཅིག །དཀོན་མཆོག་གསུམ་གྱི་སྒྲ་ཐོས་པ་དང་སངས་རྒྱས་མཐོང་བ་དང་མི་འབྲལ་
བ་དང་ཡང་དག་པའི་ལྟ་བ་དང་ལྡན་པར་གྱུར་ཅིག །རྟག་ཏུ་ཚངས་པར་སྤྱོད་པ་ལ་
གནས་པར་གྱུར་ཅིག །སྡེ་སྣོད་གསུམ་འཛིན་ནུས་པར་གྱུར་ཅིག །རྟག་ཏུ་ཚངས་
པར་སྤྱོད་པ་ལྷུར་ལེན་པའི་འཁོར་དང་ལྡན་པར་གྱུར་ཅིག །མ་རིག་པའི་མུན་པ་
སྟུག་པོ་དང་ཆོས་ལ་བརྟེན་པའི་སྒྲིབ་པ་མ་ལུས་པ་དག་པར་གྱུར་ཅིག །ཐེག་པ་
- 447 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆེན་པོའི་ཆོས་དང་འཇལ་བ་དང༌། སངས་རྒྱས་ཀྱིས་གསུངས་པའི་མདོ་སྡེ་བཅུ་
གཉིས་འཆད་པ་དང་། ཉན་པ་དང་། འབྲི་བ་དང་། འཆང་བ་དང་། ཀུན་ཆུབ་པར་
བྱ་བ་དང་། འདོད་པ་དང་མ་འདྲེས་པ་དང་། མ་གོས་པ་དང༌། མ་སྦགས་པ་དང་།
སྐྱོན་མེད་པ་དང་། མ་རལ་བ་དང༌། མཁས་པས་བསྔགས་པའི་ཚུལ་ཁྲིམས་ལ་
གནས་པར་གྱུར་ཅིག །སྤོབས་པ་རྒྱ་ཆེན་པོ་དང་། ཤེས་རབ་རྒྱ་ཆེན་པོ་ཐོབ་པར་
གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་
མཁའ་མཉམ་འགྲོ་བ་མ་ལུས་པ། །ལམ་སྟོན་བཤེས་གཉེན་དམ་པས་རྗེས་བཟུང་
ནས། །ཐོས་བསམ་སྒོམ་པའི་ བྱ་བ་མཐར་ཕྱིན་ཤོག །ལྷར་བཅས༔ ཁྱབ་གྱུར་
ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
ཅིང་སྤེལ་བར་མཛད་པ་གནས་བརྟན་ཆེན་པོ་ཀླུའི་སྡེ་འཁོར་དགྲ་བཅོམ་པ་སྟོང་
དང་ཉིས་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བྱིན་
གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་
ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །རི་རྒྱལ་ངོས་
ཡངས་ལ་བཞུགས་འགྲོ་དོན་མཛད། །གནས་བརྟན་ཀླུའི་སྡེ་ལ་ཕྱག་འཚལ་ལོ། །
བྱང་ཕྱོགས་སོ་བདུན་མཚོན་པའི་གསིལ་བྱེད་སྒྲས། །འགྲོ་ཀུན་མ་རིག་གཉིད་
ལས་སློང་མཛད་ཅིག །བུམ་པ་བཟང་པོས་ཅི་འདོད་སྩོལ་མཛད་པ། །འཕགས་པ་
ཀླུ་ཡི་སྡེ་ལ་ཕྱག་འཚལ་ལོ། །དངོས་བཤམས་གཟུངས་རིག༴ བྱང་ཆུབ་ཆེན་པོར་
བསྔོ། །ས་བཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་
བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་རྒྱལ་བ་
- 448 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་ཀླུའི་སྡེའི་མཚན་ནས་
སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་
ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་
ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་
ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་
བརྩེ་བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་
ལས་མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་
སུ་བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་
པའི་ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་
གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང།
ལྷག་པར་གནས་བརྟན་ཆེན་པོ་ཀླུའི་སྡེའི་ཐུགས་བསྐྱེད་དང་སྨོན་ལམ་དང་། བྱིན་
རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་ཆོས་སྒྲུབ་པའི་
མཐུན་རྐྱེན་གྱིས་ཕོངས་པ་དག་གནས་བརྟན་ཆེན་པོ་ཀླུའི་སྡེའི་ཕྱག་གི་བུམ་པ་དེ་
ཡིད་ལ་བྱས་པ་ཙམ་གྱིས་ཆོས་བསྒྲུབ་པའི་མཐུ་རྐྱེན་མཐའ་དག་ཡིད་བཞིན་དུ་
འབྱོར་པར་གྱུར་ཅིག །ས་ལམ་འབྲས་བུ་དང་བཅས་པའི་གནད་མཐའ་དག་རྟོགས་
པར་འདོད་པ་དག་གནས་བརྟན་ཆེན་པོའི་ཕྱག་གི་འཁར་གསིལ་དེ་ཡིད་ལ་བྱེད་པ་
ཙམ་གྱིས་བསོད་ནམས་ཆ་མཐུན་དང་། ཐར་པ་ཆ་མཐུན་དང་། ངེས་འབྱེད་ཆ་
མཐུན་དང༌། མཐོང་བའི་ལམ་དང༌། སྒོམ་པའི་ལམ་དང༌། འབྲས་བུ་སྐུ་གཉིས་
འཕྲིན་ལས་དང་བཅས་པ་ལ་འཁྲུལ་པ་མེད་པའི་ངེས་པ་བརྟན་པོ་རྙེད་པར་གྱུར་
ཅིག །སེམས་ཅན་གང་དག་མངལ་དུ་སྐྱེ་བ་ལེན་པ་ལ་མི་དགའ་བ་དེ་དག་སྐྱེ་བ་
- 449 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཐམས་ཅད་དུ་མངལ་གྱི་དྲི་མས་མ་གོས་པར་མེ་ཏོག་པདྨ་ལ་བརྫུས་ཏེ་སྐྱེ་བ་དང་
སངས་རྒྱས་ཀྱི་ཞིང་དག་པར་སྐྱེ་བར་གྱུར་ཅིག །དཀོན་མཆོག་གསུམ་ལ་དད་པ་
ཐོབ་པར་གྱུར་ཅིག །ནད་ཀྱི་རིགས་སུ་གྱུར་པ་མ་ལུས་པ་དང་སྡུག་བསྔལ་གྱི་
རིགས་ཐམས་ཅད་དང་ཉོན་མོངས་པའི་ཟུག་རྔུ་ཐམས་ཅད་ཞི་བར་གྱུར་ཅིག །རྟག་
ཏུ་བྱང་ཆུབ་སེམས་དཔའ་རབ་ཏུ་བྱུང་བའི་དགེ་སློང་འབའ་ཞིག་དང་འགྲོགས་པར་
གྱུར་ཅིག །སྡོམ་པ་གསུམ་ཡོངས་སུ་དག་པ་དང་བྱང་ཆུབ་ཀྱི་སེམས་ཡོངས་སུ་
འབྱོངས་པར་གྱུར་ཅིག །ཐེག་པ་ཆེན་པོའི་སྣོད་དུ་འགྱུར་བ་དང་ཐོས་པའི་དོན་ལ་
སེམས་ལས་སུ་རུང་བར་གྱུར་ཅིག །བྱང་ཆུབ་སེམས་དཔའི་སྤྱོད་པ་རྒྱ་ཆེན་པོའི་
རོལ་པས་ངོམས་པ་མེད་པ་དང་། ཕ་རོལ་ཏུ་ཕྱིན་པ་དྲུག་མྱུར་དུ་རྫོགས་པར་གྱུར་
ཅིག །འཕགས་ པའི་མཚན་ཐོས་དྲན་བརྗོད་ ཕྱག་མཆོད་མཐུས། །བདག་དང་
མཁའ་མཉམ་འགྲོ་བ་མ་ལུས་པ། །དམ་ཆོས་སྒྲུབ་ལ་བར་གཅོད་མེད་པ་དང་། །
ཚུལ་བཞིན་སྒྲུབ་པས་རྒྱལ་རྣམས་མཉེས་བྱེད་ཤོག །ལྷར་བཅས༴ ཁྱབ་གྱུར་ཅིག།
སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་
ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་
བར་མཛད་པ་གནས་བརྟན་ཆེན་པོ་སྦེད་བྱེད་འཁོར་དགྲ་བཅོམ་པ་སྟོང་དང་བཞི་
བརྒྱས་བསྐོར་བ་ ལ་ ཕྱག་ འཚལ་ལོ། །མཆོད་དོ་སྐྱབས་ སུ་ མཆིའོ། །བྱིན་གྱིས་
བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་
བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །རི་རྒྱལ་བི་ཧུ་ལར་
བཞུགས་འགྲོ་དོན་མཛད། །གནས་བརྟན་ཆེན་པོ་སྦེད་བྱེད་ལ་ཕྱག་འཚལ། །སྡེ་
སྣོད་གསུམ་གྱི་གླེགས་བམ་ཞལ་ཕྱེ་སྟེ། །འགྲོ་ལ་ཐེག་པ་གསུམ་གྱི་ལམ་བསྟན་
- 450-



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
ནས། །རྒྱལ་བའི་བསྟན་པ་ཕྱོགས་བཅུར་རྒྱས་མཛད་པ། །འཕགས་པ་སྦེད་བྱེད་
ཞབས་ ལ་ ཕྱག་ འཚལ་ ལོ། །དངོས་བཤམས་ གཟུང་ རིག༴ བྱང་ ཆུབ་ཆེན་པོར་
བསྔོ། །ས་གཞི་སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་
བརྟན་བཅུ་དྲུག་འཁོར་དང་བཅས་པ་བདག་ལ་དགོངས་སུ་གསོལ། དེང་རྒྱལ་བ་
སྲས་བཅས་གདན་འཛོམ་པའི་སྤྱན་སྔར་གནས་བརྟན་ཆེན་པོ་སྦེད་བྱེད་ཀྱི་མཚན་
ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་
དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་
ཚོགས་ཀྱིས་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་
སོང་ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་
ཐུགས་བརྩེ་བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་
མྱ་ངན་ལས་མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་
གི་རྗེས་སུ་བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་
པ་ དམ་ པའི་ ཆོས་ སྐྱོང་ ཞིང་ འགྲོ་བ་ ཀུན་ གྱི་ བསོད་ ནམས་ ཀྱི་ ཞིང་ དུ་ གྱུར་ པ་
འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་
མཐུ་དང༌། ལྷག་པར་གནས་བརྟན་ཆེན་པོ་སྦེད་བྱེད་ཀྱི་ཐུགས་བསྐྱེད་དང་སྨོན་
ལམ་དང་བྱིན་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་སྡེ་
སྣོད་གསུམ་གྱི་ཚིག་དོན་རྟོགས་པར་འདོད་པ་དག་གནས་བརྟན་ཆེན་པོ་སྦེད་བྱེད་
ཀྱི་ཕྱག་ན་བསྣམས་པའི་སྡེ་སྣོད་གསུམ་གྱི་གླེགས་བམ་དེ་ཡིད་ལ་བྱས་པ་ཙམ་
གྱིས་སྡེ་སྣོད་གསུམ་གྱི་ཚིག་དོན་མཐའ་དག་ལ་གཏུགས་པ་མེད་པའི་ཤེས་རབ་
ཐོབ་ནས་ལམ་བསླབ་པ་རིན་པོ་ཆེ་གསུམ་གྱི་གནད་མཐའ་དག་ལ་ངེས་པ་བརྟན་
- 451 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པོ་རྙེད་པར་གྱུར་ཅིག །སེམས་ཅན་གང་དག་འཇིགས་པ་སྣ་ཚོགས་ཀྱིས་གཙེས་
ཤིང་ཉམ་ཐག་པར་གྱུར་པ་དེ་དག་འཇིགས་པ་དེ་དང་དེ་དག་ལས་མྱུར་དུ་ཐར་པར་
གྱུར་ཅིག །སེམས་ཅན་མཐའ་དག་མུ་གེའི་བསྐལ་པ་དང༌། མཚོན་གྱི་བསྐལ་པ་
དང་། ནད་ཀྱི་བསྐལ་པ་དང༌། གཅན་གཟན་གཏུམ་པོ་དང༌། ཕ་རོལ་གྱི་དམག་
ཚོགས་ དང༌། སྦྲུལ་ དང༌། མེ་ དང༌། ཆུ་ དང༌། རིམས་ དང༌། བཙན་ དང༌། ཀླུ་
གདུག་པ་ཅན་དང་། གནོད་སྦྱིན་གདུག་པ་ཅན་ལ་སོགས་པའི་འཇིགས་པ་ཐམས་
ཅད་ལས་ཐར་བར་གྱུར་ཅིག །སངས་རྒྱས་དང་མྱུར་དུ་མཇལ་བ་དང་མཆོད་པས་
མཉེས་པར་བྱེད་པར་གྱུར་ཅིག ཁྱད་པར་དུ་རང་རྒྱུད་ཀྱི་ཉོན་མོངས་པ་ཐམས་ཅད་
ཞི་བ་དང་། རིག་པའི་གནས་ལྔ་ལ་མཁས་པར་གྱུར་ཅིག །ཆོས་ཀྱི་རྒྱལ་པོར་
དབང་ཐོབ་པར་འགྱུར་བ་དང་། ཡང་དག་པའི་ཤེས་རབ་རྒྱས་པར་འགྱུར་བ་དང་།
སངས་རྒྱས་ཀྱི་སྲས་ཀྱི་ཐུ་བོར་འགྱུར་བར་གྱུར་ཅིག །ཆོས་ཐམས་ཅད་རྟེན་ཅིང་
འབྲེལ་བར་འབྱུང་བའི་མཚན་ཉིད་དང་། དངོས་པོ་མེད་པའི་ངོ་བོ་ཉིད་དང་། རང་
བཞིན་མེད་པ་ཉིད་དང་། མཚན་ཉིད་མེད་པ་ཉིད་དང༌། སྐྱེ་བ་མེད་པ་ཉིད་དང༌།
འགག་པ་མེད་པ་ཉིད་དུ་རྟོགས་པར་གྱུར་ཅིག །འཕགས་པའི་མཚན་ཐོས་དྲན་
བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །ལོག་
པའི་ལམ་དུ་ནམ་ཡང་མི་ལྟུང་བར། །བསླབ་པ་གསུམ་གྱི་ཉམས་ལེན་མཐར་ཕྱིན་
ཤོག །ལྷར་བཅས༔ ཁྱབ་གྱུར་ཅིག༴ སྟོན་པ་ཐུབ་པའི་དབང་པོས་བཀའ་བསྒོས་
ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་
ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་མི་
ཕྱེད་པ་འཁོར་དགྲ་བཅོམ་པ་སྟོང་ཕྲག་གཅིག་གིས་བསྐོར་བ་ལ་ཕྱག་འཚལ་ལོ། །
- 452 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
མཆོད་ དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ ལན་ བདུན་
བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་
མྱ་ངན་མི་འདའ་བར་། །གངས་ཅན་རི་ལ་བཞུགས་ནས་འགྲོ་དོན་མཛད། །གནས་
བརྟན་མི་ཕྱེད་པ་ལ་ཕྱག་འཚལ་ལོ། །སྟོན་པ་ཐུབ་པའི་དབང་པོས་བྱིན་བརླབས་
པའི། །བྱང་ཆུབ་མཆོད་རྟེན་ཕྱག་གཉིས་ཀྱིས་བཟུང་སྟེ། །འགྲོ་ཀུན་སྨིན་གྲོལ་
ལམ་ལ་འགོད་མཛད་པ། །འཕགས་ པ་ མི་ཕྱེད་པ་ལ་ ཕྱག་འཚལ་ལོ། །དངོས་
བཤམས་གཟུངས་རིག༴ བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་
ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་འཁོར་དང་བཅས་པ་
བདག་ལ་དགོངས་སུ་གསོལ། དེང་རྒྱལ་བ་སྲས་བཅས་གདན་འཛོམ་པའི་སྤྱན་
སྔར་གནས་བརྟན་ཆེན་པོ་མི་ཕྱེད་པའི་མཚན་ནས་སྨོས་ཏེ་ཕྱག་འཚལ་ཞིང་མཆོད་
དེ་གསོལ་བ་བཏབ་པའི་མཐུས་བདག་ཅག་དུས་ངན་པའི་སེམས་ཅན་ལས་ཀྱི་སྒྲིབ་
པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་གཟིར་བ། མྱ་ངན་དང་སྡུག་
བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་འགྲོར་འོག་ནས་འོག་ཏུ་ལྟུང་
བར་ འགྱུར་བའི་སེམས་ཅན་རྣམས་ལ་ཐུགས་བརྩེ་བས་དགོངས་ཏེ། སྔོན་དེ་
བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་འདའ་བར་འཇིག་རྟེན་
དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་བསྒྲུབ་པར་འཕགས་པའི་
ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་ཆོས་སྐྱོང་ཞིང་འགྲོ་བ་ཀུན་
གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་བརྟན་ཆེན་པོ་བཅུ་དྲུག་
འཁོར་དང་བཅས་པའི་བྱིན་རླབས་ཀྱི་མཐུ་དང༌། ལྷག་པར་གནས་བརྟན་ཆེན་པོ་
མི་ཕྱེད་པའི་ཐུགས་བསྐྱེད་དང་སྨོན་ལམ་དང་བྱིན་རླབས་ཀྱི་མཐུས་བདག་ཅག་ལ་
- 453-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སོགས་པའི་སེམས་ཅན་གང་དག་བླ་ན་མེད་པའི་བྱང་ཆུབ་རྟོགས་པར་འདོད་པ་
དག་གནས་བརྟན་ཆེན་པོ་མི་ཕྱེད་པའི་ཕྱག་གཉིས་ཀྱིས་གཟུང་བའི་མཆོད་རྟེན་དེ་
མཐོང་བ་ཙམ་གྱིས་མཐར་ཐུག་གི་འབྲས་བུ་བླ་ན་མེད་པའི་བྱང་ཆུབ་ལ་ནམ་ཡང་
འགྱུར་བ་མེད་པའི་ངེས་པ་བརྟན་པོ་རྙེད་པར་གྱུར་ཅིག །བྱང་ཆུབ་ཆེན་པོའི་མཆོད་
རྟེན་དེའི་མཚོན་དོན་ཡིད་ལ་བྱས་པས་བྱང་ཆུབ་ཏུ་བགྲོད་པའི་ལམ་ཚང་ལ་མ་ནོར་
བ་ལ་ངེས་པ་བརྟན་པོ་རྙེད་པར་གྱུར་ཅིག །སེམས་ཅན་གང་དག་འདྲེ་སྲིན་གདུག་
པ་ཅན་གྱིས་གཙེས་ནས་ཉམ་ཐག་པ་དེ་དག་གནོད་པ་དེ་དང་དེ་ལས་མྱུར་དུ་ཐར་
པར་གྱུར་ཅིག །སེམས་ཅན་ཐམས་ཅད་ལ་བཀྲ་ཤིས་པ་དང་བདེ་བ་དང་ལེགས་པ་
ཐམས་ཅད་འབྱུང་བར་གྱུར་ཅིག །བལྟ་ན་སྡུག་པ་དང་། གཟུགས་བཟང་བ་དང༌།
ཡིད་དུ་འོང་བ་དང་། བདེ་བ་དང༌། འབྱོར་པ་འཕེལ་བ་དང༌། དོན་ཐམས་ཅད་
འགྲུབ་པར་གྱུར་ཅིག །མི་དགེ་བ་བཅུ་སྤྱད་པའི་སྡིག་པ་ཐམས་ཅད་དག་པ་དང༌།
བསླབ་པ་གསུམ་གྱིས་མཛེས་པར་གྱུར་ཅིག །མཉམ་བཞག་གི་ཞི་གནས་འཕེལ་བ་
དང་། དྲན་པ་ཉེ་བར་བཞག་པ་ལ་སོགས་པ་བྱང་ཆུབ་ཀྱི་ཕྱོགས་ཀྱི་ཆོས་ཐམས་
ཅད་རྒྱུད་ལ་སྐྱེ་བ་དང་། གནས་པ་དང་། བརྟན་པ་དང༌། འཕེལ་བར་གྱུར་ཅིག །
རྟག་ཏུ་དཀོན་མཆོག་གསུམ་དང་མི་འབྲལ་བ་དང་། རང་གི་འཁོར་དུ་ཆོས་འཆད་
པ་དང་ཉན་པ་ཚུལ་བཞིན་དུ་ནུས་པ་མང་དུ་འཕེལ་བར་གྱུར་ཅིག །དགེ་སློང་གི་
དགེ་འདུན་ཆོས་ཚུལ་བཞིན་མཛད་པ་མང་དུ་འཕེལ་བར་གྱུར་ཅིག །འཕགས་པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་
གང་དང་གང་། །འདྲེ་སྲིན་གདུག་པས་གཙེས་པ་དེ་དག་རྣམས། །མྱུར་དུ་ཉེར་འཚེ་
ཀུན་ ལས་ ཐར་ གྱུར་ ཅིག །ལྷར་ བཅས༴ ཁྱབ་ གྱུར་ ཅིག །མགོན་པོ་ སྤྱན་ རས་
- 454 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
གཟིགས་ཀྱི་སྤྲུལ་པ་འཕགས་པ་དགེ་བསྙེན་དྷརྨཱ་ཏ་ལ་འཁོར་དང་བཅས་པ་ལ་
ཕྱག་ འཚལ་ ལོ། །མཆོད་དོ། །སྐྱབས་ སུ་ མཆིའོ། །བྱིན་ གྱིས་ བརླབ་ཏུ་གསོལ།
ཞེས་ལན་བདུན་བརྗོད། སྤྱན་རས་གཟིགས་དབང་འགྲོ་ལ་ཐུགས་བརྩེ་བས། །
རྒྱལ་བའི་བསྟན་པ་ཕྱོགས་བཅུར་སྤེལ་བའི་ཕྱིར། །གནས་བརྟན་རྣམས་ཀྱི་ཞབས་
འབྲིང་ཚུལ་མཛད་པ། །དགེ་བསྙེན་དྷརྨ་ཏ་ལ་ཕྱག་འཚལ་ལོ། །ཉམ་ཐག་འགྲོ་
རྣམས་ འཇིགས་པ་ བརྒྱད་ ལ་ སོགས། །ཕྱི་ནང་ ཉེར་ འཚེ་ ཀུན་ ལས་ སྐྱོབ་ པའི་
ཕྱིར། །རྔ་ཡབ་བུམ་པ་བཟུང་ནས་སྤྲུལ་པ་འགྱེད། །འཕགས་པ་དྷརྨ་ཏ་ལ་ཕྱག་
འཚལ་ལོ། །དངོས་བཤམས་གཟུངས་རིག༤ བྱང་ཆུབ་ཆེན་པོར་བསྔོ། །ས་གཞི་
སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་
འཁོར་དང་ བཅས་ པ་བདག་ལ་དགོངས་ སུ་ གསོལ། དེང༌རྒྱལ་བ་སྲས་བཅས་
གདན་འཛོམ་པའི་སྤྱན་སྔར་འཕགས་པ་དགེ་བསྙེན་དྷརྨ་ཏ་ལའི་མཚན་ནས་སྨོས་
ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་བདག་ཅག་དུས་ངན་
པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ། ནད་སྣ་ཚོགས་ཀྱིས་
གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ། ངན་སོང་ནས་ངན་
འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་ལ་ཐུགས་བརྩེ་
བས་དགོངས་ཏེ་སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་སྔར་མྱ་ངན་ལས་མི་
འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་ལུང་གི་རྗེས་སུ་
བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་བཞེས་པ་དམ་པའི་
ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་འཕགས་པ་གནས་
བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་མཐུ་དང་། ལྷག་
- 455 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པར་འཕགས་པ་དགེ་བསྙེན་དྷམཱ་ཏ་ལའི་ཐུགས་བསྐྱེད་དང་སྨོན་ལམ་དང་བྱིན་
གྱིས་རླབས་ཀྱི་མཐུས་བདག་ཅག་ལ་སོགས་པའི་སེམས་ཅན་གང་དག་སྡིག་པ་
དང༌། སྡོམ་དང་། སྦྲུལ་ལ་སོགས་པའི་སྲོག་ཆགས་གདུག་པ་ཅན་གྱིས་གཙེས་པ་
དང་། སྟག་དང་གཟིག་དང་དོམ་དང་དྲེད་ལ་སོགས་པའི་གཅན་གཟན་མ་རུང་པས་
གཙེས་པ་དེ་དག་འཕགས་པ་དགེ་བསྙེན་དྷརྨཱ་ཏ་ལའི་མཚན་བརྗོད་པ་ཙམ་གྱིས་
འཇིགས་པ་དེ་དག་དང་འཇིགས་པ་ཆེན་པོ་བརྒྱད་ལས་ཐར་པར་གྱུར་ཅིག །
སེམས་ཅན་གང་དག་དཀོན་མཆོག་གསུམ་ལ་དད་པ་མེད་པས་བཀུར་སྟི་མི་བགྱིད་
པ་དེ་དག་ཐམས་ཅད་དཀོན་མཆོག་གསུམ་ལ་མངོན་པར་དད་པར་གྱུར་ཅིག །
མངོན་པར་དད་ནས་ཀྱང་མེ་ཏོག་དང་སྤོས་དང་ཕྲེང་བ་དང་བྱུག་པ་དང་ཕྱེ་མ་དང་
ན་བཟའ་དང་གདུགས་དང་རྒྱལ་མཚན་དང་བ་དན་དཔག་ཏུ་མ་མཆིས་པ་དག་
གིས་མཆོད་པར་གྱུར་ཅིག །རིམ་འགྲོ་བྱ་བ་སྣ་ཚོགས་ལ་མངོན་པར་བརྩོན་པར་
གྱུར་ཅིག །གཞན་ཡང་སེམས་ཅན་ཐམས་ཅད་དུག་ལྔ་དང་། བདུད་བཞི་དང་།
སྒྲིབ་པ་གཉིས་ལས་མྱུར་དུ་རྒྱལ་བར་གྱུར་ཅིག །ཚེ་དང་བསོད་ནམས་དང་དཔལ་
འབྱོར་ལེགས་ཚོགས་ཐམས་ཅད་རྒྱས་པར་གྱུར་ཅིག །འདི་ནས་ཤི་འཕོས་མ་ཐག་
ཏུ་དེ་བཞིན་གཤེགས་པ་འོད་དཔག་མེད་ཀྱི་ཞིང་དུ་སྐྱེ་བར་གྱུར་ཅིག །སྐྱེས་མ་
ཐག་ཏུ་ས་དང་ལམ་ཐམས་ཅད་བདེ་བླག་ཏུ་བསྒྲུབ་ཏེ་ཕྱོགས་བཅུར་སྤྲུལ་པ་དུ་མ་
འགྱེད་པར་གྱུར་ཅིག །སེམས་ཅན་དཔག་ཏུ་མ་མཆིས་པ་ཐེག་པ་ཆེན་པོའི་ལམ་ལ་
འགོད་པར་གྱུར་ཅིག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །
བདག་ ཅག་ ལ་ སོགས་ སེམས་ ཅན་ གང་ དང་ གང་། །འཇིགས་ཆེན་བརྒྱད་ དང་
གདོན་གྱིས་གཙེས་པ་རྣམས། །མྱུར་དུ་འཇིགས་པ་ཀུན་ལས་ཐར་གྱུར་ཅིག །ལྷར་
- 456 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བཅསཟ ཁྱབ་གྱུར་ཅིག །སྟོན་པ་བཅོམ་ལྡན་འདས་ཀྱི་སྤྱན་སྔར་རྒྱལ་བའི་བསྟན་
པ་བསྲུང་བར་ཞལ་གྱིས་བཞེས་ཏེ་འཇིག་རྟེན་སྐྱོང་བའི་ཚུལ་བཟུང་བ་རྒྱལ་པོ་ཆེན་
པོ་ཡུལ་འཁོར་སྲུང་དང་། འཕགས་སྐྱེས་པོ་དང་། སྤྱན་མི་བཟང་དང་། རྣམ་ཐོས་
སྲས་ལ་སོགས་ པ་ཆོས་སྲུང་ཡེ་ཤེས་ཀྱི་སྤྱན་ལྡན་རྣམས་ལ་ཕྱག་འཚལ་ལོ། །
མཆོད་དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ ལན་བདུན་
བརྗོད། བགྲང་ཡས་བསྐལ་པའི་སྔོན་ནས་ཐུགས་བསྐྱེད་དེ། །རྒྱལ་སྲས་སྤྱོད་པ་རྒྱ་
མཚོར་ལེགས་བསླབ་ཤིང་། །དུས་འདིར་ཐུབ་བསྟན་བསྲུང་བར་ཞལ་གྱི་བཞེས་
པ། །ཆོས་སྐྱོང་རྒྱལ་ཆེན་བཞི་ལ་ཕྱག་འཚལ་ལོ། །ཐུབ་དབང་གནས་བརྟན་བཅུ་
དྲུག་ འཁོར་ བཅས་རྣམས། །གང་ དུ་ འགྲོ་ དོན་ མཛད་ དེར་ རྗེས་འབྲང་ནས། །
བསྟན་པ་བསྲུང་ལ་ནམ་ཡང་མི་གཡེལ་བ། །འཇིག་རྟེན་སྐྱོང་བ་བཞི་ལ་ཕྱག་
འཚལ་ལོ། །དངོས་བཤམས་གཟུངས་རིག བྱང་ཆུབ་ཆེན་པོར་བསྔོ། །ས་གཞི་
སྤོས་ཀྱིས༴ སྤྱོད་པར་ཤོག །ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་
འཁོར་དང་ བཅས་ པ་བདག་ལ་དགོངས་སུ་གསོལ། དེང་རྒྱལ་བ་སྲས་བཅས་
གདན་འཛོམ་པའི་སྤྱན་སྔར་ཐུབ་པས་བཀའ་བསྒོས་པའི་ཆོས་སྲུང་ཆེན་པོ་སྒོ་སྐྱོང་
བཞིའི་མཚན་ནས་སྨོས་ཏེ་ཕྱག་འཚལ་ཞིང་མཆོད་དེ་གསོལ་བ་བཏབ་པའི་མཐུས་
བདག་ཅག་དུས་ངན་པའི་སེམས་ཅན་ལས་ཀྱི་སྒྲིབ་པ་སྣ་ཚོགས་ཀྱིས་བསྒྲིབས་པ།
ནད་སྣ་ཚོགས་ཀྱི་གཟིར་བ། མྱ་ངན་དང་སྡུག་བསྔལ་སྣ་ཚོགས་ཀྱིས་གཙེས་པ།
ངན་སོང་ནས་ངན་འགྲོར་འོག་ནས་འོག་ཏུ་ལྟུང་བར་འགྱུར་བའི་སེམས་ཅན་རྣམས་
ལ་ཐུགས་བརྩེ་བས་དགོངས་ཏེ། སྔོན་དེ་བཞིན་གཤེགས་པ་ཤཱཀྱ་ཐུབ་པའི་སྤྱན་
སྔར་མྱ་ངན་ལས་མི་འདའ་བར་འཇིག་རྟེན་དུ་མངོན་སུམ་དུ་བཞུགས་ཤིང་བཀའ་
- 457 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལུང་གིས་རྗེས་སུ་བསྒྲུབ་པར་འཕགས་པའི་ཚིག་བདེན་པས་ངེས་པར་ཞལ་གྱིས་
བཞེས་པ་དམ་པའི་ཆོས་སྐྱོང་ཞིང་འགྲོ་བ་ཀུན་གྱི་བསོད་ནམས་ཀྱི་ཞིང་དུ་གྱུར་པ་
འཕགས་པ་གནས་བརྟན་ཆེན་པོ་བཅུ་དྲུག་འཁོར་དང་བཅས་པའི་བྱིན་རླབས་ཀྱི་
མཐུ་དང༌། ལྷག་པར་རྒྱལ་པོ་ཆེན་པོ་བཞིས་སྔོན་ སྟོན་པའི་སྤྱན་སྔར་བསྟན་པ་
བསྲུང་བར་ཞལ་གྱིས་བཞེས་པའི་མཐུ་དང་བྱིན་རླབས་ཀྱིས་བདག་ཅག་ལ་སོགས་
པའི་སེམས་ཅན་གང་དག་ཆོས་ཚུལ་བཞིན་སྒྲུབ་པ་ལ་ཕྱི་དང་ནང་གི་བར་ཆད་ཀྱིས་
གཙེས་པ་དེ་དག་རྒྱལ་ཆེན་བཞིའི་མཚན་བརྗོད་པ་ཙམ་གྱིས་ཉེ་བར་འཚེ་བ་ཐམས་
ཅད་ལས་ཐར་བར་གྱུར་ཅིག །འཇིག་རྟེན་གྱི་ཁམས་ཐམས་ཅད་དུ་ནད་དང་གདོན་
དང་མུ་གེ་དང་དམག་འཁྲུག་ལ་སོགས་པ་ཉེ་བར་འཚེ་བ་ཐམས་ཅད་ཞི་བར་གྱུར་
ཅིག །སེམས་ཅན་ཐམས་ཅད་རྟག་ཏུ་བདེ་ཞིང་ཚུལ་ཁྲིམས་རྣམ་པར་དག་པ་
སོགས་དཀར་པོའི་ཡོན་ཏན་ཐམས་ཅད་འཕེལ་ཞིང་རྒྱས་པར་གྱུར་ཅིག །ཐུབ་
པའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་གྱུར་ཅིག །རྒྱལ་ཆེན་
བཞི་ཡི་མཚན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །རྒྱལ་བའི་བསྟན་ལ་ཚུལ་བཞིན་སློབ་པ་ལ། །བར་དུ་གཅོད་པའི་མིང་
ཡང་མེད་པར་ཤོག །ལྷར་བཅས= ཁྱབ་གྱུར་ཅིག །ཅེས་བརྗོད། དེ་ནས་དཀོན་
མཆོག་གསུམ་གྱི་བདེན་པ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱི་མཐུ་དང་བྱིན་གྱིས་བརླབས་དང་ཆོས་ཀྱི་དབྱིངས་རྣམ་པར་དག་ཅིང་བསམ་
གྱིས་མི་ཁྱབ་པའི་སྟོབས་དང་ལྷག་པར་ཐུབ་དབང་གནས་བརྟན་བཅུ་དྲུག་འཁོར་
དང་བཅས་པའི་ཐུགས་བསྐྱེད་དང་སྨོན་ལམ་དང་བྱིན་རླབས་ཀྱི་མཐུས་ཐུགས་དམ་
བསྐུལ་བ་དེ་དག་ཐམས་ཅད་དེང་འདིར་ངེས་པར་འགྲུབ་པར་གྱུར་ཅིག །ཅེས་
- 458 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ལན་གསུམ་བརྗོད་དོ། །དེ་ནས། ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ།
ཨདྷ་ཏེ་སམྱཀམ་བུདྡྷ་ཡ། ཏདྱ་ཐཱ། ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ། ཞེས་པའི་
སྔགས་ཅི་འགྲུབ་བཟླ་ཞིང་དེའི་ཚེ་ཐུབ་པ་ཆེན་པོ་འཕགས་པ་གནས་བརྟན་བཅུ་
དྲུག་འཁོར་དང་བཅས་པའི་སྐུ་ལས་བདུད་རྩིའི་རྒྱུན་དཔག་ཏུ་མེད་པ་བྱུང་། རང་
དང་སེམས་ཅན་ཐམས་ཅད་ལ་བབས་པས་ཚེ་རབས་ཐོག་མ་མེད་པ་ནས་བསགས་
པའི་ལས་ངན་སྡིག་སྒྲིབ་བག་ཆགས་དང་བཅས་པ་ཐམས་ཅད་བྱང་ཞིང་དག །
རང་གི་ལུས་དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་
ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་ཐུབ་པ་ཆེན་པོ་
འཕགས་པ་གནས་བརྟན་བཅུ་དྲུག་འཁོར་དང་བཅས་པས་དགྱེས་བཞིན་རྗེས་སུ་
བཟུང་སྟེ་རྒྱལ་བའི་བསྟན་པ་ཡོངས་སུ་རྫོགས་པ་ལ་སློབ་ནུས་པའི་སྙིང་སྟོབས་
ཆེན་པོ་སྐྱེས་པར་བསམ་མོ། །གཟུངས་བུམ་སྒྲུབ་པར་འདོད་ན་སྨན་བླའི་མདོ་ཆོག་
ལས་འབྱུང་བ་ལྟར་བུམ་པ་མཚན་ཉིད་དང་ལྡན་པ་ནང་རྫ་ས་ཚང་བ་དང་བཅས་པ་
བཤམས་ནས། སྔགས་བཟླ་བའི་ཚེ་ཐུབ་པ་ཆེན་པོ་འཕགས་པ་གནས་བརྟན་བཅུ་
དྲུག་དང་བཅས་པའི་སྐུ་ལས་བདུད་རྩི་བབས་ནས་བུམ་པ་གང་བར་བསམ་མོ། །
དགུ་པ་མཇུག་ཏུ་གཏང་རག་གི་མཆོད་པ་སོགས་བྱ་བ་ལ་ལྔ། མཆོད་
གཏོར་དབུལ་བ། གཏང་རག་གི་མཆོད་པ་བྱ་བ། དགེ་བ་རྫོགས་བྱང་དུ་བསྔོ་བ།
ནོངས་པ་བཟོད་པར་གསོལ་ནས་གཤེགས་སུ་གསོལ་བ། ཤིས་པ་བརྗོད་པའོ། །
དང་པོ་ནི། མཆོད་གཏོར་རྣམས་བདེན་སྟོབས་ཀྱིས་བྱིན་གྱིས་བརླབ་པའམ། བྱ་
རྒྱུད་ལྟར་བྱིན་གྱིས་བརླབ་པ་གང་རུང་བྱའོ། །དེ་ལྟར་བྱིན་གྱིས་བརླབས་ནས་རྩ་
རྒྱུད་ཀྱི་བླ་མ་རྒྱལ་བ་སྲས་བཅས་ཐམས་ཅད་དང་ཁྱད་པར་སྟོན་པ་ཐུབ་པའི་དབང་
- 459 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
པོ་འཕགས་པ་གནས་བརྟན་བཅུ་དྲུག་འཁོར་དང་བཅས་པའི་ལྗགས་འོད་ཟེར་གྱི་
སྦུ་གུས་བདུད་རྩི་དེ་གསོལ་བས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་
སྐྱེས་པར་བསམས་ལ། ན་མཿ སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་
ར་ཧཱུྃ། ཞེས་རྒྱ་ཆེན་ཤུགས་ལྡན་གྱི་སྔགས་ལན་བདུན་ལ་སོགས་པས་མཆོད་གཏོར་
དབུལ། ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད་ལ། འདོད་ཡོན་ལྔ་
ལྡན་བདུད་རྩིའི་ཞལ་ཟས་འདི། །བླ་མ་ཡི་དམ་རྒྱལ་བ་སྲས་བཅས་དང༌། །ཐུབ་
དབང་གནས་བརྟན་འཁོར་དང་བཅས་ལ་འབུལ། །བཞེས་ནས་བདག་དང་མཁའ་
མཉམ་འགྲོ་ཀུན་ལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་
གསོལ་བ་གདབ། གཏོར་མ་གཉིས་པ་རྒྱལ་པོ་ཆེན་པོ་བཞི་སོགས་ཆོས་སྲུང་ཡེ་
ཤེས་ཀྱི་སྤྱན་ལྡན་རྣམས་ལ་སཾ་བྷ་ར་བདུན་གྱིས་ཕུལ་བས་ཐུགས་ཟག་མེད་ཀྱི་
བདེ་བས་ཚིམ་པར་བསམ་ལ། ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད་
ལ། འདོད་ཡོན་ལྔ་ལྡན་བདུད་རྩིའི་ཞལ་ཟས་འདི། །ཐུབ་པའི་བཀའ་སྡོད་རྒྱལ་
ཆེན་བཞི་ལ་སོགས། །དམ་ཅན་ཆོས་སྐྱོང་སྲུང་མའི་ཚོགས་ལ་འབུལ། །བཞེས་
ནས་བདག་དང་མཁའ་མཉམ་འགྲོ་ཀུན་ལ། །དམ་ཆོས་སྒྲུབ་པའི་འཕྲིན་ལས་སྒྲུབ་
པར་མཛོད། །ཅེས་འཕྲིན་ལས་བཅོལ། གཏོར་མ་གསུམ་པ་རིགས་དྲུག་སེམས་
ཅན་ཐམས་ཅད་ལ་སཾ་བྷ་ར་བདུན་གྱིས་བསྔོས་པས་ཐམས་ཅད་ཚིམ་པར་བསམ་
ལ་དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་བདུད་རྩིའི་
གཏོར་མ་འདི། །ཕ་མ་རིགས་དྲུག་སེམས་ཅན་ཡོངས་ལ་བསྔོ། །རང་རང་ཇི་ལྟར་
འདོད་པས་ཚིམ་གྱུར་ནས། །རིགས་དྲུག་སོ་སོའི་སྡུག་བསྔལ་ལས་གྲོལ་ཏེ། །མྱུར་
དུ་སངས་རྒྱས་གོ་འཕང་ཐོབ་གྱུར་ཅིག །ཅེས་སྨོན་ལམ་གདབ། གཏོར་མ་བཞི་པ་
- 460 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
གཞི་བདག་རྣམས་ལ། སཾ་བྷ་ར་བདུན་གྱིས་བསྔོས་པས་ཚིམ་པར་བསམ་ལ། དེ་
བཞིན་གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་བདུད་རྩིའི་གཏོར་མ་
འདི། །ས་ཡི་ལྷ་མོ་བསྟན་མས་གཙོ་བྱས་པའི། །ཡུལ་ལྷ་གཞི་བདག་འཁོར་དང་
བཅས་ལ་འབུལ། །བཞེས་ནས་རྒྱལ་བའི་བསྟན་ལ་བཞུགས་རྣམས་ལ། །མཐུན་
རྐྱེན་སྡོང་གྲོགས་ཡིད་བཞིན་སྒྲུབ་པར་མཛོད། །བདག་གི་བསམ་པའི་སྟོབས་དང་
ནི། །དེ་ བཞིན་ གཤེགས་ པའི་ བྱིན་ སྟོབས་དང་། །ཆོས་ ཀྱི་ དབྱིངས་ ཀྱི་ སྟོབས་
རྣམས་ཀྱིས། །འཕགས་པ་རྣམས་ལ་མཆོད་པ་དང་། །སེམས་ཅན་རྣམས་ལ་ཕན་
གདགས་ཕྱིར། །དོན་རྣམས་གང་དག་བསམ་ པ་ ཀུན། །དེ་དག་ཐམས་ཅད་ཅི་
རིགས་པར། །ཐོགས་པ་མེད་པར་འབྱུང་གྱུར་ཅིག །ཅེས་བདེན་སྟོབས་བརྗོད་
དོ། །
གཉིས་པ་གཏང་རག་གི་མཆོད་པ་བྱ་བ་ནི། མཆོད་པ་གསར་དུ་བཤམས་
པའམ་ མ་ ཐ་ མཆོད་ ཁ་ གསོས་ ཏེ། བདེན་སྟོབས་ ཀྱིས་ བྱིན་ གྱིས་ བརླབས་ ལ།
མཁའ་མཉམ་འགྲོ་ལ་མཁྱེན་བརྩེས་རབ་དགོངས་ནས། །གྲངས་མེད་གསུམ་དུ་
ཚོགས་གཉིས་རབ་རྫོགས་ཤིང་། །སྟོང་གསུམ་མི་མཇེད་ཞིང་གི་དཔལ་གྱུར་པ། །
འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཐུབ་པས་བཀའ་བསྒོས་བསྟན་པའི་
རྒྱལ་མཚན་འཛིན། །ཡན་ལག་འབྱུང་དང་མ་ཕམ་ནགས་ན་གནས། །དུས་ལྡན་རྡོ་
རྗེ་མོའི་བུ་བཟང་པོ་དང་། །གསེར་བེའུ་བྷ་ར་དྷ་ཛ་གསེར་ཅན་མཆོག །འཕགས་
པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་ར་དྷ་ཛ་བསོད་སྙོམས་ལེན། །
ལམ་བསྟན་ཀླུ་སྡེ་སྦེད་བྱེད་མི་ཕྱེད་པ། །གནས་བརྟན་འཁོར་དང་བཅས་ལ་ཕྱག་
འཚལ་ ལོ། །དུས་ གསུམ་ ཕྱོགས་ བཅུར་ བཞུགས་ པའི་ བླ་ མ་ དང་། །རིན་ ཆེན་
- 461 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
མཆོག་གསུམ་ཕྱག་འོས་ཐམས་ཅད་ལ། །དད་ཅིང་མོས་པས་བསྟོད་དབྱངས་རྒྱ་
མཚོར་བཅས། །ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་ལོ། །ཇི་སྙེད་སུ་དག་
ཅེས་པ་ནས་ཕྱག་འཚལ་མཆོད་པར་བགྱི་ཞེས་པའི་བར་བརྗོད་ནས། ཡན་ལག་
བརྒྱད་ལྡན་ལྷ་ཡི་གངྒཱ་སོགས། །ཕྱོགས་དུས་ཀུན་ན་མཆོད་ཡོན་ཅི་མཆིས་པ། །
ཐུབ་དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་
ལ་དངོས་གྲུབ་སྩལ་དུ་གསོལ། །ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་
དུས་ཀུན་ན་ཞབས་བསིལ་ཅི་མཆིས་པ། །ཐུབ་དབང༔ བཞེས་ནས འདབ་སྟོང་
རབ་ རྒྱས་ པདྨ་ དཀར་ པོ་ སོགས། །ཕྱོགས་དུས་ ཀུན་ ན་ མེ་ ཏོགཟ ཐུབ་ དབང=
བཞེས་ནས མ་ལ་ཡ་ཡི་ཙན་དན་དྲི་ལ་སོགས། །ཕྱོགས་དུས་ཀུན་ན༴ བདུག་
སྤོས༴ ཐུབ་དབང༔ བཞེས་ནས༴ མུན་པ་ཀུན་སེལ་རྩི་བཅུད་སྒྲོན་མེ་སོགས། །
ཕྱོགས་དུས་ཀུན་ན་སྣང་གསལ༴ ཐུབ་དབང༔ བཞེས་ནས ཙན་དན་གུར་ཀུམ་
དྲིས་བསྒོས་སྤོས་ཆུ་སོགས། །ཕྱོགས་དུས་ཀུན་ན་དྲི་ཆབ= ཐུབ་དབང་༤ བཞེས་
ནས༔ དཀར་གསུམ་མངར་གསུམ་བདུད་རྩིའི་ཟས་ལ་སོགས། །ཕྱོགས་དུས་ཀུན་
ན་ཞལ་ཟས༴ ཐུབ་དབང༔ བཞེས་ནས༔ ཡན་ལག་དྲུག་ལྡན་ལྷ་ཡི་སིལ་སྙན་
སོགས། །ཕྱོགས་ དུས་ ཀུན་ ན་ རོལ་ མོ ཐུབ་ དབང༔ བཞེས་ ནས གཟུགས་
བརྙན་ཀུན་གསལ་རིན་ཆེན་བཻཌཱུར་སོགས། །ཕྱོགས་དུས་ཀུན་ན་གཟུགས་མཆོག༔
ཐུབ་དབང་ ༤ བཞེས་ནས༴ དཔག་བསམས་ ལས་བྱུང་ བརྗོད་ བྲལ་དབྱངས་ལ་
སོགས། །ཕྱོགས་དུས་ཀུན་ན་སྒྲ་སྙན༴ ཐུབ་དབང་ བཞེས་ནས༔ ཡིད་འོང་ཙན་
དན་དཀར་པོ་དྲི་ལ་སོགས། །ཕྱོགས་དུས་ཀུན་ན་དྲི་མཆོག ཐུབ་དབང༔ བཞེས་
ནས༴ སྟོང་གསུམ་སྙིང་པོ་ཚངས་གནས་བདུད་རྩི་སོགས། །ཕྱོགས་དུས་ཀུན་ན་དྲི་
- 462 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ། །
མཆོག ཐུབ་དབང= བཞེས་ནས སྲབ་འཇམ་པཉྩ་ལི་ཀའི་གོས་ལ་སོགས། །
ཕྱོགས་དུས་ཀུན་ན་རེག་མཆོག༴ ཐུབ་དབང༴ བཞེས་ནས༴ འཇིག་རྟེན་འདི་ཡི་
ཕུན་སུམ་ཚོགས་པའི་མཆོག །རིན་ཆེན་བདུན་གྱིས་ལྷ་ཡི་ལམ་བཀང་སྟེ། །ཐུབ་
དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །འདོད་ཆགས་ཞེ་སྡང་ཞེས་པ་ནས་ཕྱིར་བསྔོའི་བར་
བརྗོད། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་
དག་ཞིང་ལ་སྤྱོད་པར་ཤོག །སངས་རྒྱས་སྤྲུལ་པ་ཉན་ཐོས་ཚུལ། །འཕགས་པ་
གནས་བརྟན་དགེ་སྦྱོང་ཆེ། །དཀོན་མཆོག་རིན་ཆེན་གསུམ་གྱི་དངོས། །ཉན་ཐོས་
ཆེན་པོ་སྤྲུལ་པའི་སྐུ། །ཐུགས་རྗེ་བདག་ཉིད་ཅན་རྣམས་དང་། །འཕགས་པའི་དགེ་
སྦྱོང་དགྲ་བཅོམ་པ། ཁྲི་དང་དྲུག་སྟོང་བཞི་བརྒྱ་རྣམས། །དགྲ་བཅོམ་ཟག་ཟད་
ཉོན་མོངས་མེད། །བྱ་བ་བྱས་ཤིང་བྱེད་པ་བྱས། །སེམས་དང་ཤེས་རབ་རྣམ་པར་
གྲོལ། །ཅང་ཤེས་རྟ་དང་གླང་ཆེན་བཞིན། ཁུར་བོར་རང་དོན་རབ་ཏུ་ཐོབ། །སྲིད་
པར་ཀུན་སྦྱོར་ཡོངས་ཟད་པ། །སེམས་ཀྱི་དབང་རྣམས་མཆོག་ཐོབ་པ། །མངོན་
ཤེས་རྫུ་འཕྲུལ་ཡོན་ཏན་ལྡན། །ཡོན་ཏན་རྒྱ་མཚོའི་ཕ་རོལ་བྱོན། །འཕགས་པ་
གནས་བརྟན་ཁྱེད་རྣམས་ནི། །སེམས་ཅན་རྣམས་ལ་ཐུགས་བརྩེ་བས། །མ་དུལ་
བ་ནི་དུལ་བར་མཛད། །མ་དག་དག་པར་མཛད་པ་པོ། །མགོན་སྐྱབས་མེད་ལ་
མགོན་སྐྱབས་མཛད། །མ་གྲོལ་གྲོལ་བར་མཛད་པ་པོ། །མ་ཞི་བ་རྣམས་ཞི་བར་
མཛད། །འཚོ་མཛད་སྨན་པའི་རྒྱལ་པོ་ལྟར། །སེམས་ཅན་རྣམས་ཀྱི་གསོས་གྱུར་
པ། །རིག་དང་ཞབས་ སུ་ ལྡན་ པ་ཡི། །སྦྱིན་ གནས་དུལ་ཞིང་ དགེ་འདུན་ཆེ། །
- 463 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཞུགས་པ་རྣམ་པ་བཞི་དང་ནི། །འབྲས་ལ་གནས་པ་བཞི་རྣམས་ལ། །བདག་ཅག་
གུས་ པས་ ཕྱག་ འཚལ་ལོ། །བྱིན་རླབས་ ཆེན་པོ་མཛད་དུ་ གསོལ། །དད་ ལྡན་
བསོད་ནམས་གང་འདོད་པ། །རྫས་ལས་བྱུང་བའི་བསོད་ནམས་ནི། །རྟག་ཏུ་བྱེད་
པ་རྣམས་ཀྱི་ཞིང་། །གང་ལ་ཕུལ་ན་འབྲས་ཆེ་བ། །དེ་ལ་གུས་པས་ཕྱག་འཚལ་
ལོ། །བདག་ རྒྱུད་ ཞི་ དང༌ དུལ་ བ་ ཡི། །ཐུགས་ རྗེས་ ཐུགས་ བརྩེ་ མཛད་ པར་
གསོལ། །ཞེས་བསྟོད་ཅིང་གསོལ་བ་གདབ་བོ། །
གསུམ་པ་དགེ་བ་རྫོགས་བྱང་དུ་བསྔོ་བ་ནི། བཟང་པོ་སྤྱོད་པ་དང༌། སྨོན་
ལམ་བདུན་ཅུ་པ་དང་། བསྟན་འབར་མ་ལ་སོགས་པའི་སྒོ་ནས་རང་གཞན་གྱི་དགེ་
བ་རྣམས་རྫོགས་བྱང་དུ་བསྔོ་བ་དང་། རྒྱལ་བའི་བསྟན་པ་ཕྱོགས་ཀུན་ཏུ་འཕེལ་
ཞིང་རྒྱས་པ་དང་ཡུན་རིང་དུ་གནས་པའི་སྨོན་ལམ་ཤུགས་དྲག་ཏུ་གདབ་ཅིང་།
ཁྱད་པར། སངས་རྒྱས་སྤྲུལ་པ་དགྲ་བཅོམ་འཕགས་པའི་ཚོགས། །འགྲོ་བའི་དོན་
དུ་བསྟན་པ་སྐྱོང་མཛད་པ། །དཀོན་མཆོག་གསུམ་དངོས་གནས་བརྟན་བཅུ་དྲུག་
གིས། །བསྟན་པ་ཡུན་རིང་གནས་པར་བྱིན་གྱིས་རློབས། །ཐུགས་རྗེའི་བདག་ཉིད་
གནས་བརྟན་བཅུ་དྲུག་གི །འཁོར་ཚོགས་སྲིད་མཚོ་ལས་བརྒལ་ཉོན་མོངས་མེད།
ཁྲི་དང་དྲུག་སྟོང་བཞི་བརྒྱའི་ཚོགས་རྣམས་ཀྱིས། །བསྟན་པ་ཡུན་རིང་གནས་པར་
བྱིན་གྱིས་རློབས། །སེམས་ཅན་ཀུན་གྱི་གསོས་གྱུར་དགྲ་བཅོམ་པ། །རིག་དང་
ཞབས་ལྡན་སྐྱེ་རྒུའི་སྦྱིན་གནས་ཆེ། །འཕགས་པའི་གང་ཟག་ཆེན་པོ་ཁྱེད་རྣམས་
ཀྱིས། །བསྟན་པ་ཡུན་རིང་གནས་པར་བྱིན་གྱིས་རློབས། །བདག་གཞན་དགེ་བའི་
རྩ་བ་འདི་ཡི་མཐུས། །ཕན་བདེའི་འབྱུང་གནས་བསྟན་པ་འཕེལ་གྱུར་ཅིག །སྡུག་
བསྔལ་ཀུན་འབྱུང་མ་ལུས་རབ་སྤངས་ནས། །སྲིད་པའི་རྒྱ་མཚོ་མྱུར་དུ་སྐེམ་པར་
- 464 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཤོག །བསོད་ནམས་རྒྱ་མཚོ་ཡོངས་སུ་རྫོགས་གྱུར་ཅིག །ཡེ་ཤེས་རྒྱ་མཚོ་རྣམ་
པར་དག་གྱུར་ཏེ། །ཡོན་ཏན་རྒྱ་མཚོ་མ་ལུས་ཀུན་རྫོགས་ནས། །འཇིག་རྟེན་ཀུན་
ལས་ཁྱད་པར་འཕགས་པར་ཤོག །ཚོགས་གཉིས་མཐར་ཕྱིན་དུས་གསུམ་རྒྱལ་བ་
ཡི། །འཕྲིན་ལས་སྒྲུབ་ཅིང་ཡོན་ཏན་རྣམ་དབྱེར་མེད། །སྐལ་བ་མཉམ་པའི་གདུལ་
བྱ་སྨིན་མཛད་པའི། །མཉམ་མེད་བླ་མ་མཆོག་གི་བཀྲ་ཤིས་ཤོག །དུས་གསུམ་
རྒྱལ་བ་རྒྱལ་སྲས་ཐུགས་རྗེ་ནི། །ཉན་ཐོས་ཚུལ་དུ་སྲིད་པ་ཇི་སྲིད་བར། །བསྟན་
པ་སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་པོ་རྣམས་ཀྱི་བཀྲ་ཤིས་
ཤོག །ཐུབ་དབང་གནས་བརྟན་བཅུ་དྲུག་འཁོར་བཅས་ལ། །གསོལ་བ་བཏབ་
པས་ ཕན་བདེ་ཀུན་གྱི་གཞི། །རྒྱལ་བའི་བསྟན་པ་ཡུན་རིང་གནས་པ་དང༌། །
ཕྱོགས་དུས་ཀུན་ཏུ་དར་ཞིང་རྒྱས་གྱུར་ཅིག །ཅེས་བརྗོད་ཅིང་གནས་བརྟན་ཆེན་པོ་
བཅུ་དྲུག་གིས་སྔོན་སྟོན་པའི་སྤྱན་སྔར་ཇི་སྲིད་བྱམས་མགོན་འཇིག་རྟེན་འདིར་མ་
བྱོན་གྱི་བར་དུ་མྱ་ངན་ལས་མི་འདའ་བར་འཇིག་རྟེན་འདིར་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་ཞལ་གྱིས་བཞེས་པ་ལྟར་གནས་བརྟན་ཆེན་པོ་
རྣམས་ཀྱི་མཐུས་རྒྱལ་བའི་བསྟན་པ་དྲི་མ་མེད་པ་འདི་ཉིད་ལས་ཆ་གཅིག་ཙམ་
ཡང་མི་ནུབ་པར་བསྟན་པ་ཡོངས་སུ་རྫོགས་པ་མཐའ་དག་སྒོ་ཐམས་ཅད་ནས་
ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ཅེས་སྨོན་
ལམ་ཤུགས་དྲག་ཏུ་གདབ་བོ། །
བཞི་པ་ནོངས་པ་བཟོད་པར་གསོལ་ནས་གཤེགས་སུ་གསོལ་བ་ནི། མེ་
ཏོག་དང་བཅས་ཐལ་མོ་སྦྱར་ནས། སྟོན་པ་བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང་གནས་
- 465 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བརྟན་ཆེན་པོ་བཅུ་དྲུག་འཁོར་དང་བཅས་པ་སོགས་རྒྱལ་བ་སྲས་བཅས་ཐམས་
ཅད་གདན་འཛོམ་པའི་སྤྱན་སྔར་བདག་ཅག་སངས་རྒྱས་དངོས་སུ་མཐོང་བའི་སྐལ་
བ་མེད་པའི་གདུལ་བྱ་ཉམ་ཐག་རྣམས་ཀྱི་དོན་དུ་སྔོན་གྱི་ཐུགས་དམ་བསྐུལ་ཕྱིར་
ཕྱག་འཚལ་ཞིང་མཆོད་ནས་གསོལ་བ་འདེབས་པའི་སྐབས་འདིར་བདག་ཅག་
དུས་ངན་པའི་སེམས་ཅན་སྤྱོད་པ་དམན་ཞིང་མ་དག་པས། མ་འཚལ་བ་དང་བག་
མ་མཆིས་པའི་དབང་གིས་ལུས་ངག་ཡིད་གསུམ་གྱི་སྤྱོད་པ་ཉོན་མོངས་པ་དང་
འདྲེས་པ་དང༌། མཆོད་པའི་དངོས་པོ་ཆུང་ཞིང་ངན་པ་དང་། གཙང་སྦྲ་མ་ཕྱེད་པ་
དང༌། མདོ་སྡེ་ལས་བྱུང་བའི་ཆོ་ག་བཞིན་དུ་མ་ལྕོགས་པ་ལ་སོགས་པ་འཁྲུལ་ཞིང་
ནོངས་པའི་ཚོགས་ཅི་མཆིས་པ་ཐམས་ཅད་འཕགས་པ་ཐུགས་རྗེ་ཆེན་པོ་དང་ལྡན་
པ་རྣམས་ལ་བཟོད་པར་གསོལ་ཞིང་མཆིས་ན་ཐུགས་བརྩེ་བར་དགོངས་ཏེ་བཟོད་
པར་བཞེས་ཤིང་འཕྲལ་དང་ཡུན་དུ་བདག་ཅག་རྣམས་ལ་སྒྲིབ་པར་མི་འགྱུར་བར་
མཛད་དུ་གསོལ། མ་འབྱོར་པ་དང་ཉམས་པ་དང༌། །གང་ཡང་བདག་རྨོངས་བློ་
ཡིས་ནི། །བགྱིས་ པ་དང་ནི་བགྱིད་སྩལ་ གང༌། །དེ་ཡང་བཟོད་པར་མཛད་དུ་
གསོལ། །ཞེས་ནོངས་པ་བཟོད་པར་གསོལ་ནས། རྟེན་ཡོད་ན་བརྟན་བཞུགས་བྱ་
སྟེ། འདི་ལྟར། ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་གི་ལྷ་ཚོགས་
འཁོར་དང་བཅས་པ་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་
དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་ལས་འདས་
པའི་ས་ལ་མ་བཞག་གི་བར་དུ་མྱ་ངན་ལས་མི་འདའ་བར་བརྟན་པར་བཞུགས་སུ་
གསོལ། བྱེ་བྲག་ཏུ་ཡང་སྐུ་གསུང་ཐུགས་ཀྱི་རྟེན་འདི་ལ་ས་དང་ཆུ་དང་མེ་དང་རླུང་
གི་གནོད་པས་མ་ཞིག་བར་དེ་སྲིད་དུ་སེམས་ཅན་གྱི་དོན་དཔག་ཏུ་མེད་པ་མཛད་
- 466 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཅིང་བརྟན་པར་བཞུགས་སུ་གསོལ། འདིར་ནི་གཟུགས་དང་ལྷན་ཅིག་ཏུ། །འགྲོ་
བའི་དོན་དུ་བཞུགས་ནས་ ཀྱང་། །ནད་མེད་ཚེ་ དང་ དབང་ཕྱུག་དང༌། །མཆོག་
རྣམས་ལེགས་པར་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ། ཞེས་བརྗོད་ཅིང་མེ་
ཏོག་ འཐོར། རྟེན་ མེད་ ན། ཁྱེད་ ཀྱིས་ སེམས་ ཅན་ དོན་ ཀུན་ མཛད། །རྗེས་ སུ་
མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་
ཡང་ཐུགས་རྗེས་འབྱོན་པར་མཛོད། །ཅེས་གསོལ་བ་གདབ་ཅིང་མེ་ཏོག་གཏོར་
རོ། ། །
ལྔ་ པ་ ཤིས་ པ་ བརྗོད་ པ་ནི། མི་མཇེད་ ཞིང་ གི་ མགོན་ པོ་ བཅོམ་ལྡན་
འདས། །ཤེས་ རབ་ ཅན་ གྱི་མཆོག་གྱུར་ཤཱ་རིའི་བུ། །རྒྱལ་སྲས་སྤྲུལ་པའི་གར་
མཛད་སྒྲ་གཅན་འཛིན། །རྒྱལ་བ་གཉིས་པ་འཕགས་པ་ཀླུ་སྒྲུབ་སོགས། །དངོས་
དང་བརྒྱུད་པའི་བླ་མ་ཐམས་ཅད་ལ། །ལེགས་ཚོགས་ཇི་སྙེད་མཆིས་པའི་བཀྲ་
ཤིས་དེས། ཁྱེད་ཀྱི་མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་
ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །རྒྱལ་
བའི་ཉི་མ་གཞན་གྱིས་མ་ཐུལ་བ། །མགོན་མེད་རྩོད་པའི་དུས་ཀྱི་འགྲོ་རྣམས་
ལ། །ལྷག་པར་བརྩེ་བའི་སྟོན་པ་བཅོམ་ལྡན་འདས། །འདྲེན་པ་མཉམ་མེད་ཤཱཀྱའི་
རྒྱལ་པོ་དང་། །ཐུབ་པས་བཀའ་བསྒོས་བསྟན་པའི་རྒྱལ་མཚན་འཛིན། །སྤྲུལ་པའི་
གནས་བརྟན་ཆེན་པོ་བཅུ་དྲུག་སོགས། །རྒྱལ་དང་རྒྱལ་སྲས་འཕགས་པའི་ཚོགས་
རྣམས་ལ། །ལེགས་ཚོགས་ཇི་སྙེད་མཆིས་པས་བཀྲ་ཤིས་དེས། ཁྱེད་ཀྱི་མི་མཐུན་
རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ཅིག །ཕུན་
ཚོགས་དཔལ་ལ་རོལ་བའི་བཀྲ་ཤིས་ཤོག །ཆེ་བའི་ཆེ་མཆོག་སྟོན་པ་བླ་ན་མེད། །
467 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཆོས་རྗེ་ཉི་མ་རྒྱལ་བའི་བྱིན་རླབས་ཀྱིས། །བདུད་དང་བགེགས་རིགས་གནོད་པའི་
དགྲ་ཞི་ནས། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཆོས་ཉིད་བདེན་
པའི་ཆོས་མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་རླབས་ཀྱིས། །
ཉོན་མོངས་ སྡུག་བསྔལ་གདུང་བའི་དགྲ་ཞི་ནས། །རྟག་ཏུ་དཔལ་གནས་ཉིན་
མཚན་བཀྲ་ཤིས་ཤོག །དགེ་འདུན་ཡོན་ཏན་རིན་ཆེན་དཔལ་འབར་བ། །རྒྱལ་
སྲས་ཕན་མཛད་བདེན་པའི་བྱིན་རླབས་ཀྱིས། །ཉེས་པའི་སྐྱོན་བྲལ་དགེ་ཚོགས་
རྣམ་པར་འཕེལ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཚངས་དང་
ལྷ་དབང་སྲུང་མའི་བྱིན་རླབས་དང༌། །ཕན་མཛད་ལྷ་ཡི་བཀྲ་ཤིས་གནས་གྱུར་
ཏེ། །དགེ་ལེགས་བསམ་པ་ཡིད་བཞིན་འགྲུབ་པ་དང༌། །ཚེ་རིང་ནད་མེད་བདེ་
སྐྱིད་ལྡན་པར་ཤོག །ཅེས་ཤིས་པ་བརྗོད་ཅིང་མེ་ཏོག་འཐོར་རོ། །དགོངས་པ་གང་
དང་གང་གི་ཕྱིར་དུ་ཐུབ་དབང་གནས་བརྟན་འཁོར་དང་བཅས་པ་རྣམས་ལ་ཕྱག་
མཆོད་གསོལ་འདེབས་བྱ་ཚུལ་ཕལ་ཆེར་སྔར་རྟོགས་བརྗོད་བཤད་པའི་སྐབས་
བྲིས་ཟིན་ཅིང་དགེ་འདུན་གྱི་སྡེ་གསར་དུ་འཛུགས་པའམ། འབྱོར་པ་ཅན་རྣམས་
ཀྱིས་ཕྱོགས་བཞིའི་དགེ་འདུན་སྤྱན་དྲངས་ཏེ་དགེ་འདུན་གྱི་འདུ་བ་རྒྱ་ཆེན་པོ་ལ་
རང་གཞན་གྱི་སྡིག་སྒྲིབ་སྦྱོང་བའམ། ཚོགས་རླབས་ཆེན་རྫོགས་པར་བྱ་བའམ།
རྒྱལ་བའི་བསྟན་པ་བསྟན་འཛིན་དང་བཅས་པ་ལ་བར་ཆད་ཞི་བར་བྱ་བའམ།
རྒྱལ་བའི་བསྟན་པ་ཉམས་པ་རྣམས་གསོ་བར་བྱ་བའི་ཕྱིར་ཆོས་འཁོར་རྒྱ་ཆེན་པོ་
འཛུགས་པ་སོགས་ཀྱི་ཕྱིར་མཆོད་ཅིང་བསྙེན་བཀུར་བར་འདོད་ན་སང་ལྟ་བུ་དགེ་
འདུན་རྣམས་འདུ་བར་འགྱུར་བའི་དེ་རིང་གི་དུས་སུ་དགེ་འདུན་གྱི་གནས་མལ་
དང་། མཆོད་པ་རྒྱ་ཆེན་པོ་ལེགས་པར་བཤམས། ཐུབ་དབང་གནས་བརྟན་བཅུ་
- 468 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
དྲུག་དང་བཅས་པའི་སྐུ་རྟེན་ལེགས་པར་དགྲམ་ལ། དགེ་སློང་བཞི་སོགས་ཀྱིས་
ཆོས་གོས་རྣམ་གསུམ་ལེགས་པར་བགོས། མེ་ཏོག་འཐོར་ཤིང་བདུག་སྤོས་ལག་ཏུ་
ཐོགས་ཏེ་ཐུབ་དབང་གནས་བརྟན་བཅུ་དྲུག་དང་བཅས་པ་སང་ཉིན་འབྱོན་པར་
བསྐུལ་བའི་ཕྱིར་སྙན་གསན་འདི་ལྟར་བརྗོད་དེ། སྔོན་ཚེ་བཅོམ་ལྡན་ཤཱཀྱ་ཐུབ། །
ཤཱཀྱ་སེང་གེ་རྒྱལ་པོའི་སྲས། །འཇིག་རྟེན་འདི་ན་ཡོངས་བཞུགས་ཤིང་། །མྱ་ངན་
འདའ་ཚུལ་མ་བསྟན་ཚེ། །བདེ་གཤེགས་ཆོས་ཀྱི་རྒྱལ་པོའི་སྲས། །འཕགས་པ་
ཡང་ དག་ ཤེས་ རབ་ ཀྱིས། །ཉོན་མོངས་ བུད་ ཤིང་ བསྲེག་ པར་མཛད། ཁམས་
གསུམ་འཁོར་བའི་དགྲ་བཅོམ་ནས། །བྱ་བ་བྱས་ཤིང་བྱེད་པ་བྱས། ཁུར་བོར་
བདག་དོན་རྗེས་སུ་བརྙེས། །སྲིད་པའི་སྦྱོར་བ་ཡོངས་སུ་ཟད། །ཡང་དག་ཤེས་
རབ་རྣམ་པར་གྲོལ། །ཉོན་མོངས་བག་ཆགས་རྣམ་པར་འཇོམས། །ཟབ་མོའི་དོན་
ལ་མཁས་པ་པོ། །དམིགས་མེད་ཆོས་ཀྱིས་ངེས་པར་འབྱུང་། །སྤྱོད་ལམ་མཛེས་
པས་རྣམ་པར་རྒྱན། །བདེ་གཤེགས་བཀའ་ལ་རབ་གནས་པའི། །དགྲ་བཅོམ་བཅུ་
དྲུག་བཞུགས་པ་ནི། །ཀོའུ་དི་ནྱ་ཤཱ་རིའི་བུ། །མོའུ་འགལ་བུ་དང་འོད་སྲུང་དང་། །
ཀུན་དགའ་བོ་དང་སྒྲ་གཅན་འཛིན། །ཉེ་བར་འཁོར་དང་མ་འགགས་དང་། །རབ་
འབྱོར་དང་ནི་རྟ་ཐུལ་དང༌། །བྷ་ར་དྷྭ་ཛ་བསོད་སྙོམས་ལེན། །གྱད་བུ་ནོར་དང་
ལེགས་འོངས་དང་། །ནག་པོ་དང་ནི་འཆར་ཀ་དང་། །གང་པོ་དང་ནི་ཀཏྱའི་བུ། །
དགྲ་བཅོམ་བྱེ་བ་མང་པོ་དག །སང་གི་དུས་འདིར་གཤེགས་སུ་གསོལ། །བཅོམ་
ལྡན་ མྱ་ངན་འདས་སླད་ན། །དམ་པའི་ཆོས་ཀྱི་གཉེར་གཏད་པ། །འཇིག་རྟེན་
ཁམས་འདི་བསྲུང་མཛད་ཅིང་། །འཁོར་བཞི་ཡོངས་སུ་སྐྱོང་མཛད་པའི། །སེམས་
ཅན་དོན་ལ་ཕན་བརྩོན་པ། །གནས་བརྟན་ཆེན་པོ་བཅུ་དྲུག་རྣམས། །སང་གི་དུས་
- 469 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདིར་གཤེགས་སུ་གསོལ། །དགྲ་བཅོམ་བརྒྱ་སྟོང་འཁོར་རྣམས་དང་། །འཛམ་
བུའི་གླིང་དང་གླིང་གཞན་དང་། །ཡུལ་རྣམས་སོ་སོར་བཞུགས་པ་རྣམས། །སང་གི་
དུས་འདིར་གཤེགས་སུ་གསོལ། །ཤར་གྱི་ལུས་འཕགས་གླིང་ཆེན་ནས། །གནས་
བརྟན་ཆེན་པོར་མཚན་གྲགས་པ། །བྷ་ར་དྷྭ་ཛ་བསོད་སྙོམས་ལེན། །དགྲ་བཅོམ་
སྟོང་གི་འཁོར་དང་བཅས། །སང་གི་དུས་འདིར་གཤེགས་སུ་གསོལ། །སུམ་ཅུ་རྩ་
གསུམ་ལྷ་གནས་ནས། །ཉན་ཐོས་ཆེན་པོ་ལམ་བསྟན་ཡང་། །དགྲ་བཅོམ་དགུ་
བརྒྱའི་འཁོར་དང་བཅས། །སང་གི་དུས་འདིར་གཤེགས་སུ་གསོལ། །རིའི་རྒྱལ་
པོ་ངོས་ཡངས་ནས། །ཉན་ཐོས་ཆེན་པོ་ཀླུའི་སྡེ་ཡང་། །དགྲ་བཅོམ་སྟོང་དང་ཉིས་
བརྒྱ་ཡི། །འཁོར་དང་བཅས་ཏེ་གཤེགས་སུ་གསོལ། །རིའི་རྒྱལ་པོ་བི་ཧུ་ནས། །
ཉན་ཐོས་ཆེན་པོ་སྦེད་བྱེད་ཀྱང་། །དགྲ་བཅོམ་སྟོང་དང་བཞི་བརྒྱ་ཡི། །འཁོར་དང་
བཅས་ཏེ་གཤེགས་སུ་གསོལ། །གངས་ཀྱི་རི་བོ་ཆེན་པོ་ནས། །ཉན་ཐོས་ཆེན་པོ་
མི་ཕྱེད་པ། །དགྲ་བཅོམ་སྟོང་གི་འཁོར་དང་བཅས། །སང་གི་དུས་འདིར་གཤེགས་
སུ་གསོལ། །གངས་རི་ཆེན་པོ་ཏི་སེ་ནས། །ཉན་ཐོས་ཆེན་པོ་ཡན་ལག་འབྱུང༌། །
དགྲ་བཅོམ་སྟོང་དང་སུམ་བརྒྱ་ཡི། །འཁོར་དང་བཅས་ཏེ་གཤེགས་སུ་གསོལ། །
དྲང་སྲོང་རི་ཡི་ངོས་ཤེལ་ནས། །ཉན་ཐོས་ཆེན་པོ་མ་ཕམ་པ། །དགྲ་བཅོམ་བརྒྱ་ཡི་
འཁོར་དང་བཅས། །སང་གི་དུས་འདིར་གཤེགས་སུ་གསོལ། །ལོ་མ་བདུན་པའི་
རི་ཕུག་ནས། །ཉན་ཐོས་ཆེན་པོ་ནགས་ན་གནས། །དགྲ་བཅོམ་སྟོང་དང་བཞི་
བརྒྱ་ཡི། །འཁོར་དང་བཅས་ཏེ་གཤེགས་སུ་གསོལ། །ཟངས་ཀྱི་གླིང་ཞེས་བྱ་བ་
ནས། །ཉན་ཐོས་ཆེན་པོ་དུས་ལྡན་ཡང༌། །དགྲ་བཅོམ་སྟོང་དང་ཆིག་བརྒྱ་ཡི། །
འཁོར་དང་བཅས་ཏེ་གཤེགས་སུ་གསོལ། །སིང་ག་ལ་ཡི་གླིང་ཕྲན་ནས། །དགྲ་
- 470 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བཅོམ་རྡོ་རྗེ་མོ་ཡི་བུ། །ཉན་ཐོས་སྟོང་གི་འཁོར་དང་བཅས། །སང་གི་དུས་འདིར་
གཤེགས་སུ་གསོལ། །ཆུ་བོ་ཡ་མུ་ནའི་གླིང་ནས། །ཉན་ཐོས་ཆེན་པོ་བཟང་པོ་
ཡང་། །དགྲ་བཅོམ་སྟོང་དང་ཉིས་བརྒྱ་ཡི། །འཁོར་དང་བཅས་ཏེ་གཤེགས་སུ་
གསོལ། ཁ་ཆེའི་ཡུལ་གྱི་ས་མཚམས་ནས། །ཉན་ཐོས་ཆེན་པོ་གསེར་བེའུ །དགྲ་
བཅོམ་ལྔ་བརྒྱའི་འཁོར་དང་བཅས། །སང་གི་དུས་འདིར་གཤེགས་སུ་གསོལ། །
ནུབ་ཕྱོགས་བ་ལང་སྤྱོད་གླིང་ནས། །བྷ་ར་དྷྭ་ཛ་གསེར་ཅན་ཡང་། །དགྲ་བཅོམ་
བདུན་བརྒྱའི་འཁོར་དང་བཅས། །སང་གི་དུས་འདིར་གཤེགས་སུ་གསོལ། །སྒྲ་མི་
སྙན་གྱི་གླིང་ནས་ཀྱང་། །གནས་བརྟན་ཆེན་པོ་བ་ཀུ་ལ། །དགྲ་བཅོམ་དགུ་བརྒྱའི་
འཁོར་དང་བཅས། །སང་གིས་དུས་འདིར་གཤེགས་སུ་གསོལ། །པྲི་ཡང་ཀུ་ཡི་
གླིང་ཕྲན་ནས། །ཉན་ཐོས་ཆེན་པོ་སྒྲ་གཅན་འཛིན། །དགྲ་བཅོམ་སྟོང་དང་ཆིག་
བརྒྱ་ཡི། །འཁོར་དང་བཅས་ཏེ་གཤེགས་སུ་གསོལ། །བྱ་རྒོད་ཕུང་པོའི་རི་ནས་
ཀྱང་། །ཉན་ཐོས་ཆེན་པོ་ལམ་ཕྲན་བསྟན། །དགྲ་བཅོམ་སྟོང་དང་དྲུག་བརྒྱ་ཡི། །
འཁོར་དང་བཅས་ཏེ་གཤེགས་སུ་གསོལ། །དེ་དག་ལ་སོགས་གཞན་དག་ཀྱང་། །
ཤིང་ཆེན་ས་ལའི་དྲུང་དག་དང༌། །ལུ་མའི་གནས་དང་རྒྱལ་པོའི་ཁབ། །ནེ་རཉྫ་ར་
བདུད་འདུལ་ས། །ཝཱ་ར་ཎཱ་སི་ཡངས་པ་ཅན། །མཉན་ཡོད་ལྷ་ཡི་གྲོང་ཁྱེར་དང་། །
མཆོད་རྟེན་བརྒྱད་ཀྱི་གནས་རྣམས་དང༌། །སུམ་ཅུ་རྩ་གསུམ་གནས་རྣམས་ན། །
བཞུགས་ པར་ གྲགས་ པ་ཐམས་ཅད་དང༌། །གཞན་ཡང་འཛམ་གླིང་ལྷོ་ཕྱོགས་
ཀྱི། །མཚོ་ཡི་འགྲམ་དང་མ་ལ་ཡའི། །ནགས་དང་རི་ཁྲོད་ས་རྣམས་དང༌། །ཆུ་བོ་
ན་ར་མ་ཏིའི་འགྲམ། །རི་བོ་བིན་དུ་ཡོངས་འདུའི་ས། །གཞན་ཡང་མེ་ཏོག་འབྲས་
ལྡན་པའི། །ཤིང་དང་སྤང་བུ་ནེ་གསིང་དང་། །བྱ་དང་རི་དྭགས་གནས་པ་དང་། །
- 471-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཉམས་དགའ་བ་ཡི་སར་བཞུགས་དང་། །རྒྱ་མཚོ་ཆེན་པོའི་འགྲམ་ལོགས་ན། །ཀླུ་
ཆེན་ལུས་ལ་འཁྲིལ་མཛད་ཅིང་། །ཡང་དག་དོན་ལ་ཏིང་འཛིན་གནས། །སྦྲུལ་
མགོ་གདེངས་ཀས་གདུགས་ལྟར་བཀབ། །དོན་རྣམས་མཛད་ཅིང་བཞུགས་པ་
དང༌། །གཞན་ཡང་རྒྱལ་བས་ཞབས་བཅགས་སར། །བཞུགས་པར་གྱུར་པའི་དགྲ་
བཅོམ་རྣམས། །ཏིང་འཛིན་རྫུ་འཕྲུལ་རྐང་པར་ལྡན། །སྐུ་ཚེ་རིང་པོར་བཞུགས་
མཛད་ཅིང་། །གནས་བརྟན་ཆེན་པོར་མཚན་གྲགས་པ། །ཉན་ཐོས་ཆེན་པོ་སྦྱིན་
བྱེད་དང་། །སྐྱེས་ པ་ དང་ནི་རྟོགས་ བྱེད་ དང་། །ཀླུ་བསྲུང་ བུ་ དང༌ གྲགས་ ལྡན་
རྣམས། །དགྲ་ བཅོམ་ བྱེ་ བ་ མང་ པོ་ ཡི། །འཁོར་ དང༌ བཅས་ ཏེ་ གཤེགས་ སུ་
གསོལ། །སྟོང་ཆེན་ཁམས་དང་གླིང་ཕྲན་གཞན་རྣམས་དང་། །འཛམ་བུའི་རི་ཁྲོད་
ནགས་ཚལ་ཆུ་བོའི་རྒྱུན། །ལྟེང་ཀ་དྲི་ཞིམ་ངད་པ་དང་ལྡན་པ། །དེ་དག་རྣམས་ན་
འཕགས་པའི་ཚོགས་བཞུགས་པ། །གནས་བརྟན་ཆེན་པོ་དགྲ་བཅོམ་ཡོན་ཏན་
ལྡན། །ཚེ་ཡི་འདུ་བྱེད་ལྷག་མའི་སྐུ་ལ་གནས། །སེམས་ཅན་དོན་ཕྱིར་བརྩེ་བས་
དེར་དགོས་ཏེ། །བསོད་ནམས་དམན་པས་མཆོད་པ་གང་བཤམས་པ། །བརྩེ་ཕྱིར་
བྱམས་ལྡན་ཐུགས་རྗེས་གཤེགས་སུ་གསོལ། །ཞེས་ལན་གསུམ་བརྗོད་ཅིང་རོལ་
མོ་དཀྲོལ་ཏེ་གསོལ་བ་བཏབ་ན་གནས་བརྟན་ཆེན་པོ་རྣམས་གངས་རི་ཆེན་པོ་ཏི་
སེ་སོགས་གནས་གང་དང་གང་དུ་བཞུགས་པ་དེ་དང་དེར་སྒྲིབ་པ་མེད་པའི་སྙན་
གྱིས་ངེས་པར་གསན་ནས་ཐུགས་བརྩེ་བ་ཆེན་པོས་འབྱོན་པར་ངེས་ཏེ་དགེ་འདུན་
གྱི་སྡེ་གང་དང་གང་དུ་གསར་དུ་ཚུགས་པ་དང༌། སྡེ་སྣོད་གསུམ་གྱི་ཆོས་སྒྲ་སྒྲོག་
པའི་དགེ་འདུན་གྱི་སྡེ་གང་དང་གང་ན་ཡོད་པ་དང༌། བསྟན་པའི་རྩ་བ་གཞི་གསུམ་
གྱི་ཕྱག་ལེན་མ་ཉམས་ཤིང་ལམ་བསླབ་པ་གསུམ་གྱི་ཉམས་ལེན་ལ་རྩེ་གཅིག་ཏུ་
- 472 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
གཞོལ་བའི་དགེ་སློང་སྤོང་བ་བསམ་གཏན་པའི་སྡེ་གང་དང་གང་ན་ཡོད་པ་དེ་དང་
དེར་གནས་བརྟན་ཆེན་པོ་དེ་དག་གི་སྤྲུལ་པ་ངེས་པར་འོང་གསུང་ཞིང་སྔོན་ཇི་ལྟར་
བྱུང་བའི་ལོ་རྒྱུས་སྔར་རྟོགས་བརྗོད་ཀྱི་སྐབས་སུ་བརྗོད་ཟིན་པ་ལྟར་རོ། །དེ་ལྟར་
སྙན་གསན་ཕབ་ནས་སང་ཉིན་དགེ་འདུན་ཐམས་ཅད་འདུས་པའི་ཚེ་གནས་བརྟན་
གྱི་སྤྲུལ་པ་ངེས་པར་འབྱོན་ཞིང་། གྲལ་མཐོ་དམའ་དང་ཆོས་གོས་བཟང་ངན་ངེས་
པ་མེད་པར་དགེ་འདུན་བྱིངས་དང་སྐལ་བ་མཉམ་པའི་ཚུལ་གྱིས་གནས་གང་དུ་
བཞུགས་ཀྱང་སོ་སོས་རང་རང་དང་འདྲ་བའི་ཐ་མལ་པ་རེའི་རྣམ་པར་འབྱོན་པར་
གསུངས་པས་དགེ་འདུན་ཐམས་ཅད་ལ་ཉེ་རིང་མི་བྱ་བར་བསྙེན་བཀུར་མཉམ་
ཞིང་ཤིན་ཏུ་གུས་པར་བྱ་དགོས་གསུང་ངོ༌། །ཐུབ་དབང་གནས་བརྟན་བཅུ་དྲུག་
འཁོར་བཅས་སྤྱན་དྲངས་པའི་ཚེ་མ་ག་དྷ་བཟང་མོའི་རྟོགས་བརྗོད་ལས་འབྱུང་བ་
ལྟར་རྫུ་འཕྲུལ་གྱི་བཀོད་པ་སྣ་ཚོགས་པས་འབྱོན་པར་བསམ་ཞེས་སྔར་སྤྱན་འདྲེན་
གྱི་སྐབས་སུ་བརྗོད་པ་དེ་ལ་དེའི་འབྱོན་ཚུལ་དེ་ཇི་ལྟ་བུ་ཞིག་ཡིན་སྙམ་ན། དེ་ནི་
འདི་ལྟར། སྔོན་སྟོན་པ་ཞལ་བཞུགས་དུས་ཁྱིམ་བདག་མགོན་མེད་ཟས་སྦྱིན་ལ་བུ་
མོ་བཟང་མོ་ཞེས་པ་སྤྱོད་ཚུལ་ཕུན་སུམ་ཚོགས་པ་ཞིག་ཡོད་པ་དེ་མཐའ་འཁོབ་ཀྱི་
ཡུལ་བུ་རམ་ཤིང་འཕེལ་ཞེས་བྱ་བའི་གྲོང་ཁྱེར་ན་ཚོང་དཔོན་ཆེན་པོ་ཞིག་གི་བུ་ཁྱུ་
མཆོག་བྱིན་ཞེས་བྱ་བ་ཞིག་ཡོད་པ་དེའི་བག་མར་བཏང་ནས་མ་ག་དྷ་བཟང་མོ་བུ་
རམ་ཤིང་འཕེལ་དུ་སླེབས་པ་ན་ཡུལ་དེ་ན་སྔར་སངས་རྒྱས་ཀྱི་བསྟན་པ་མ་དར་
བར་མུ་སྟེགས་གཅེར་བུ་པ་རྣམས་མཆོད་གནས་བྱེད་པས་ནམ་ཞིག་ན་ཁྱིམ་དེར་ཁྱུ་
མཆོག་བྱིན་གྱིས་མུ་སྟེགས་གཅེར་བུ་བ་རྣམས་བོས་ནས་ཟན་བཟའ་བ་ན་མ་ག་དྷ་
བཟང་མོ་ལ་ཁྱུ་མཆོག་བྱིན་གྱི་མས་སྨྲས་པ་དེ་རིང་བདག་ཅག་གི་ཁྱིམ་ན་མཆོད་
- 473 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
གནས་རྣམས་བཤོས་གསོལ་གྱིས་ཚུར་ཤོག་མཆོད་གནས་རྣམས་ལ་ལྟོས་ཤིག །
མ་ག་དྷ་བཟང་མོས་དེ་ཐོས་པ་དང་། དགའ་བ་དང༌། མགུ་བ་དང་། རངས་པ་
དང༌། ཡིད་བདེ་བ་སྐྱེས་ཏེ་བསམས་པ། ངེས་པར་བཙུན་པ་ཤཱ་རིའི་བུའམ། མོའུ་
འགལ་གྱི་བུ་ཆེན་པོ་ལ་སོགས་པ་ཉན་ཐོས་ཆེན་པོ་རྣམས་བྱོན་པར་གྱུར་ཏོ་སྙམ་
ནས། དེ་ཡིད་རབ་ཏུ་དགའ་བ་དང༌། འཇིགས་པ་མེད་པར་སོང་བ་དང་། གཅེར་
བུ་ནགས་ཀྱི་མ་ཧེ་འདྲ་བ། སྒྲ་རྣམས་བཏོགས་པ་ཕུག་རོན་གྱི་ཕྲུག་གུ་འདྲ་བའི་
གཅེར་བུ་པ་རྣམས་མཐོང་ངོ༌། །མཐོང་བ་དང་དེའི་མོད་ལ་མ་ག་དྷ་བཟང་མོ་ངོ་ཚ་
སྟེ། དེ་གདོང་གཞན་དུ་བལྟས་པ་དང་། དེ་ལ་སྒྱུག་མོ་དེས་སྨྲས་པ། བུ་མོ། ཁྱོད་
ཅིའི་ཕྱིར་ཡི་མུག་པར་གྱུར། དེས་སྨྲས་པ། གང་འདི་ལྟ་བུ་མཆོད་གནས་ཡིན་ན།
མཆོད་གནས་མ་ཡིན་པ་ཇི་ལྟ་བུ་ཞིག་ཡོད་པར་འགྱུར། དེ་ལ་དེས་སྨྲས་པ། བུ་མོ།
ཁྱོད་ལ་འདི་བས་ཆེས་ཁྱད་པར་དུ་འཕགས་པའི་སྟོན་པ་འགའ་ཞིག་ཡོད་དམ། བུ་
མོས་སྨྲས་པ། བདག་གི་ཕའི་གཙུག་ལག་ཁང་རྒྱལ་བྱེད་ཀྱི་ཚལ་ན་སངས་རྒྱས་
ཞེས་བྱ་བའི་སྟོན་པ་བཞུགས་ཏེ། དེ་ནི་རྒྱུ་བ་དང་མི་རྒྱུ་བའི་འཇིག་རྟེན་གྱི་མཆོད་
གནས་ཡིན་ནོ། །ཞེས་སྨྲས་པ་ན། སྒྱུག་མོ་དེས་སྨྲས་པ། ཁྱོད་ཀྱི་སྟོན་པ་དེ་ཅི་འདྲ་
བ་ཞིག །མ་ག་དྷ་བཟང་མོས་སྨྲས་པ། བདག་གི་སྟོན་པ་བཙོ་མའི་གསེར་ལྟར་
སེར། །བཙོ་མའི་གསེར་ལྟར་ཤིན་ཏུ་དྲི་མ་མེད། །ཚུལ་ཁྲིམས་རྣམ་དག་ཤེས་རབ་
ཤིན་ཏུ་དག །འཇིག་རྟེན་གསུམ་ན་མཉམ་མེད་འགྲོ་ལས་འཕགས། །ཞེས་སྨྲས་
པ། དེ་ཐོས་མ་ཐག་ཏུ་སེམས་རབ་ཏུ་དགའ་བར་གྱུར་ནས་སྒྱུག་མོ་དེས་སྨྲས་པ།
བུ་མོ། ངེད་ཅག་རྣམས་ལ་བཅོམ་ལྡན་འདས་དེ་སང་བསྟན་པར་ནུས་སམ། མ་ག་
དྷ་བཟང་མོས་སྨྲས་པ། བཤོས་གཙང་རྣམས་སྦྱོར་ཅིག་དང༌། སང་བཅོམ་ལྡན་
- 474 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
འདས་སྤྱན་དྲང་བར་བྱའོ། །ཅི་ཙམ་ན་དེ་རྣམས་ཀྱི་སྨྲས་པ། བཤོས་གཙང་རྣམས་
སྦྱར་གྱིས་ཁྱོད་ཀྱིས་བཅོམ་ལྡན་འདས་སང་སྤྱན་དྲོངས་ཤིག །དེ་ནས་མ་ག་དྷ་
བཟང་མོས་ཁང་པའི་ཡང་ཐོག་གི་སྟེང་དུ་མངོན་པར་འཇོག་ནས། ཕྱོགས་གང་ན་
བཅོམ་ ལྡན་ འདས་ བཞུགས་ པའི་ ཕྱོགས་དེར་ ཐལ་མོ་སྦྱར་ཏེ་ ཕྱག་ བྱས་ནས།
བཅོམ་ལྡན་འདས་ཀྱི་ཡོན་ཏན་རྗེས་སུ་དྲན་ཏེ་མེ་ཏོག་རྣམས་འཐོར་ཞིང་སྤོས་ཀྱང་
གཏུལ་ནས། བཅོམ་ལྡན་འདས་སྤྱན་དྲོངས་བའི་ཕྱིར་གསེར་གྱི་བུམ་པའི་ཆུ་ཡང་
སྦེངས་སོ། །སྙིང་རྗེ་བའི་ཚིག་འདི་སྐད་ཅེས་སྨྲས་ཏེ། བཅོམ་ལྡན་འདས་ཐུགས་རྗེ་
ཆེན་པོ་དང་ལྡན་པ། བདག་ནི་རི་དྭགས་དང་འདྲ་བར་གྱུར་ཅིང་མཐའ་འཁོབ་ན་
མཆིས་ཏེ། དཀོན་མཆོག་ གསུམ་དང་བྲལ་བར་གྱུར་པ་ལ་ རྗེས་སུ་གཟུང་བར་
མཛད་ཅིང་། དགེ་སློང་གི་དགེ་འདུན་དང་བཅས་པར་འདིར་གཤེགས་པར་མཛད་
དུ་གསོལ། ཡང་འདི་སྐད་ཅེས་ཀྱང་སྨྲས་ཏེ། ཚུལ་ཁྲིམས་རྣམ་དག་ཤེས་རབ་ཤིན་
ཏུ་དག །དད་ལྡན་སྙིང་པོ་ཉན་ཐོས་ཆེ་རྣམས་ཀྱིས། །མགོན་མེད་གྱུར་པ་བདག་ལ་
རྗེས་བཟུང་བའི། །དོན་མཛད་ཐུགས་རྗེས་གཤེགས་པར་མཛད་དུ་གསོལ། །ཞེས་
བརྗོད་ཅིང་གུས་པ་ཆེན་པོས་གསོལ་བ་བཏབ་པ་ན། མེ་ཏོག་དང་། སྤོས་དང༌།
གསེར་གྱི་བུམ་པའི་ཆུའང་ནམ་མཁའ་ལ་འཕགས་པར་གྱུར་ཏོ། །བཅོམ་ ལྡན་
འདས་ཀྱང་དེའི་ཚེ་ནང་དུ་ཡང་དག་འཇོག་ལས་བཞེངས་ནས། འཁོར་རྣམ་པ་བཞི་
ལ་ཆོས་སྟོན་ཏོ། །གསེར་གྱི་བུམ་པའི་ཆུ་དེ་ཡང་བཅོམ་ལྡན་འདས་ཀྱི་སྤྱན་སྔར་
བེཌཱརྱའི་སྡོང་བུ་བཞིན་དུ་རྣམ་པར་གནས་སོ། །མེ་ཏོག་དེ་དག་བཅོམ་ལྡན་འདས་
ཀྱི་སྟེང་གི་ནམ་མཁའ་ལ་ཁང་པ་བརྩེགས་པ་བཞིན་དུ་གནས་སོ། །དྲི་དང་སྤོས་
ཀྱང་སྤྲིན་བརྩེགས་པ་བཞིན་དུ་གནས་པར་གྱུར་ཏོ། །དེ་ནས་དེ་མཐོང་བ་དང་། ཚེ་
- 475 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དང་ ལྡན་ པ་ ཀུན་ དགའ་ བོས། བཅོམ་ ལྡན་ འདས་ ལ་ གསོལ་ པ། བཅོམ་ ལྡན་
འདས་སྤྱན་འདྲེན་པ་འདི་ག་ལས་མཆིས། བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ། དཔག་ཚད་བརྒྱ་དྲུག་ཅུ་རྩ་གསུམ་ན་བུ་རམ་ཤིང་འཕེལ་གྱི་གྲོང་
ཁྱེར་ཡོད་པ་ནས་འོངས་སོ། །ཀུན་དགའ་བོ། གྲོང་ཁྱེར་དེ་ནི་མུ་སྟེགས་པ་རྣམས་
ཀྱིས་བཟུང་བ་ཡིན་པས། རྫུ་འཕྲུལ་གྱི་རྣམ་པར་འཕྲུལ་པས་འགྲོ་བར་བྱའོ། །
ཞེས་དགེ་སློང་རྣམས་ལ་ཚུལ་ཤིང་བྲིམས་ཤིང་། ཇི་ཙམ་ན་ཚེ་དང་ལྡན་པ་ཀུན་
དགའ་བོས་རྒན་པའི་མཐའ་ནས་བཟུང་ནས་ཚུལ་ཤིང་བྲིམས་ཏེ་འདི་སྐད་ཅེས་
སྨྲས་ཏེ། སང་བུ་རམ་ཤིང་འཕེལ་གྱི་གྲོང་ཁྱེར་དུ་འགྲོ་བར་བྱ་སྟེ། གྲོང་ཁྱེར་དེ་ནི་
མུ་སྟེགས་པ་རྣམས་ཀྱིས་ཡོངས་སུ་བཟུང་བས་ཁྱེད་ཅག་རྣམས་ལས་གང་རྫུ་འཕྲུལ་
ཐོབ་པ་དེས་ཚུལ་ཤིང་ལོང་ཞིག །ཇི་སྲིད་ཅིག་ན་རྒན་པོའི་མཐའ་ནས་ཚུལ་ཤིང་
ལེན་པར་རྩོམ་མོ། །ཡང་དེ་ན་པཱུ་ར་ན་ཀུན་ད་ཨུ་པ་ད་ན་ཞེས་བྱ་བའི་གནས་
བརྟན་ཡོད་དེ། དེས་ཀྱང་རྫུ་འཕྲུལ་མ་ཐོབ་པར་ལག་པ་བརྐྱང་སྟེ། ཚུལ་ཤིང་ལེན་
པར་བརྩམས་པ་དང་། དེ་ལ་ཚེ་དང་ལྡན་པ་ཀུན་དགའ་བོས་སྨྲས་པ། གནས་
བརྟན། མགོན་མེད་ཟས་སྦྱིན་གྱི་ཁྱིམ་དུ་འཇུག་པ་མ་ཡིན་གྱི། གཞན་དུ་ན་དཔག་
ཚད་བརྒྱ་དྲུག་ཅུ་རྩ་གསུམ་ན་བུ་རམ་ཤིང་འཕེལ་ཞེས་བྱ་བའི་གནས་ཡོད་དེ་དེར་
འགྲོ་དགོས་སོ། །དེ་འདི་སྙམ་དུ་སེམས་ཏེ། ངས་ནི་ཐོག་མ་མེད་པའི་དུས་ནས་
གོམས་པའི་ཉོན་མོངས་ནི་སྤངས་ན་མུ་སྟེགས་པ་རྣམས་དང་ཐུན་མོང་དུ་གྱུར་པའི་
རྫུ་འཕྲུལ་ལྟ་དཀའ་བ་ཅི་ཞིག་ཡོད་ནས་བསྐྱེད་པར་མི་བྱ་སྙམ་ནས། དེས་ཀྱང་
དུས་དེ་ཉིད་དུ་རྫུ་འཕྲུལ་བསྐྱེད་པ་དང༌། ཇི་སྲིད་དུ་ཚུལ་ཤིང་གཉིས་པ་མ་བྲིམས་
པ་དེ་སྲིད་དུ་དེས་གླང་པོ་ཆེའི་སྣ་འདྲ་བའི་ལག་པ་བརྐྱང་སྟེ་ཚུལ་ཤིང་བླངས་སོ། །
- 476 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
ཅི་ཙམ་ན་ཚེ་དང་ལྡན་པ་ཀུན་དགའ་བོས་རྨ་ན་པའི་མཐའ་ལོགས་སུ་འདུག་སྟེ་
སྨྲས་པ། གང་གིས་རྫུ་འཕྲུལ་གང་ཐོབ་པ་དེས་བུ་རམ་ཤིང་འཕེལ་ཞེས་བྱ་བའི་
གྲོང་ཁྱེར་དུ་འགྲོ་བར་བྱའོ། །དེ་ནས་ཉི་མ་གཉིས་པ་ལ་ནམ་ལངས་ཏེ། དགེ་སློང་
རྣམས་རྫུ་འཕྲུལ་གྱི་རྣམ་པར་འཕྲུལ་པས་ཡང་དག་པར་ཆས་སོ། །དེ་ནས་རྒྱལ་པོ་
ཆེན་པོ་བཞི་ཡང་མཉན་ཡོད་གང་ན་བ་དེར་མངོན་པར་ལྟ་བར་སེམས་སོ། །དེ་
ནས་ཀུན་ཤེས་ཀོའུ་དི་ནྱ་ཞེས་བྱ་བ་རྟའི་ཤིང་རྟ་ལ་ཞོན་ཏེ། གློག་འགྱུ་བའི་སྣང་བ་
སྟོན་ཅིང་དལ་བུས་ཆར་རབ་ཏུ་འབེབས་ཏེ། དེ་ལྟ་བུའི་རང་གི་རྫུ་འཕྲུལ་རྣམ་པར་
སྟོན་ཅིང་འོང་ངོ༌། །དེ་ནས་མ་ག་དྷ་བཟང་མོའི་བདག་པོས་དེ་མཐོང་བ་དང་། དྲིས་
པ། མ་ག་དྷ་བཟང་མོ། འདི་ཁྱོད་ཀྱི་སྟོན་པ་དེ་ཡིན་ནམ། མ་ག་དྷ་བཟང་མོས་
སྨྲས་པ། འདི་ནི་ཀུན་ཤེས་ཀོའུ་དི་ནྱ་ཞེས་བྱ་བ་ཡིན་ཏེ། འདི་ནི་བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་དང་པོ་བསྐོར་བ་ན་འདིས་ཐོག་མར་བདག་མེད་པ་མངོན་
སུམ་དུ་བྱས་པ་དེ་ཐོག་མར་འོངས་པ་འདི་ཡིན་ནོ། །དེ་ནས་གནས་བརྟན་འོད་སྲུང་
ཆེན་པོས་བྲག་གི་རི་ཆེན་པོ་ཤིང་སྣ་ཚོགས་པ་རྣམ་པ་བརྒྱས་ཁྱབ་པ། བྱ་རྣམ་པ་སྣ་
ཚོགས་ཀྱིས་ཁྱབ་པ། མེ་ཏོག་སྣ་ཚོགས་ཡང་དག་པར་ཁེབས་པ། གཡའ་ཆུ་སྣ་
ཚོགས་ཀྱིས་ཉེ་བར་མཛེས་པར་བྱས་པ་མངོན་པར་སྤྲུལ་ཏེ། སྟེང་གི་ནམ་མཁའ་
ལས་འོང་ངོ༌། །དེ་ནས་ཁྱིམ་བདག་དེས་དེ་མཐོང་ནས་སྨྲས་པ། མ་ག་དྷ་བཟང་མོ།
འདི་ཁྱོད་ཀྱི་སྟོན་པ་དེ་ཡིན་ནམ། མ་ག་དྷ་བཟང་མོས་དེ་ལ་སྨྲས་པ། འདི་ནི་འོད་
སྲུང་ཆེན་པོ་ཞེས་བྱ་བ་ཡིན་ཏེ། བཅོམ་ལྡན་འདས་ཀྱིས་སྦྱངས་པའི་ཡོན་ཏན་ལ་
གནས་པ་རྣམས་ཀྱི་མཆོག་ཏུ་ལུང་བསྟན་པ་ཡིན་ཏེ། འདིས་གཅིག་གིས་མ་ཚང་
བའི་རྨོས་དོར་སྟོང་གི་ས་བོར་ཞིང་། སེར་སྐྱ་བཟང་མོ་སྐྱེ་བོ་དགེ་བ་རྣམས་དང་
- 477 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
མཚུངས་པ་དང་འབྱིག་དང་གསེར་མང་པོ་མཆིལ་མའི་ཐལ་བ་བཞིན་སྤངས་ནས།
མངོན་པར་བྱུང་སྟེ་རབ་ཏུ་བྱུང་བ་དེ་ནི་འོངས་པ་འདི་ཡིན་ནོ། །དེ་ནས་ཚེ་དང་ལྡན་
པ་ཤཱ་རིའི་བུ་སེང་གེའི་ཤིང་རྟ་མངོན་པར་སྤྲུལ་ཏེ། སྟེང་གི་ནམ་མཁའ་ལ་མངོན་
པར་རྫུ་འཕྲུལ་གྱིས་འོང་ངོ༌། །དེ་ནས་ཁྱིམ་བདག་དེས་དེ་མཐོང་བ་དང་དྲིས་པ།
མ་ག་དྷ་བཟང་མོ། གང་སེང་གེའི་ཤིང་རྟས་འོང་བ་འདི་ཁྱོད་ཀྱི་སྟོན་པ་དེ་ཡིན་
ནམ། མ་ག་དྷ་བཟང་མོས་དེ་ལ་སྨྲས་པ། འདི་ནི་དགེ་སློང་ཤཱ་རིའི་བུ་ཞེས་བྱ་བ་
ཡིན་ཏེ། བཅོམ་ལྡན་འདས་ཀྱིས་ཤེས་རབ་དང་ལྡན་པ་རྣམས་ཀྱི་མཆོག་ཏུ་ལུང་
བསྟན་པ་དེ་ཡིན་ཏེ། འདི་མའི་མངལ་དུ་ཞུགས་ཙམ་གྱིས་འཛམ་བུའི་གླིང་ཐམས་
ཅད་ཀྱི་རྩོད་པར་སྨྲ་བ་རྣམས་ལས་རྒྱལ་བར་གྱུར་ཏོ། །འདི་ནི་སྟོན་པ་གཉིས་པ།
མཆོག་གཉིས་པ། ཆོས་ཀྱི་དེད་དཔོན། ཆོས་ཀྱི་འཁོར་ལོ་རྗེས་སུ་སྐོར་བ་དེ་ནི་
སེང་གེའི་ཤིང་རྟས་འོངས་པ་འདི་ཡིན་ནོ། །དེའི་རྗེས་ཐོགས་ཉིད་ལ་ཚེ་དང་ལྡན་
པ་མོའུ་འགལ་གྱི་བུ་ཆེན་པོས། གླང་པོ་ཆེ་ས་སྲུང་འདྲ་བའི་གླང་པོ་ཆེའི་རྒྱལ་པོར་
མངོན་པར་སྤྲུལ་ཏེ། སྟེང་གི་ནམ་མཁའ་ལ་རྫུ་འཕྲུལ་གྱིས་འོང་ངོ༌། །དེ་ནས་ཁྱིམ་
བདག་དེས་དེ་མཐོང་ནས་མ་ག་དྷ་བཟང་པོ་ལ་དྲིས་པ། མ་ག་དྷ་བཟང་མོ། གང་
གླང་པོ་ཆེ་ས་སྲུང་འདྲ་བའི་གླང་པོས་འོང་བ་འདི་ཁྱོད་ཀྱི་སྟོན་པ་དེ་ཡིན་ནམ། མ་
ག་དྷ་བཟང་མོས་དེ་ལ་སྨྲས་པ། འདི་ནི་དགེ་སློང་མོའུ་འགལ་གྱི་བུ་ཞེས་པ་ཡིན་ཏེ།
བཅོམ་ལྡན་འདས་ཀྱིས་རྫུ་འཕྲུལ་ཅན་རྣམས་ཀྱི་མཆོག་ཏུ་ལུང་བསྟན་པ་དེ་ཡིན་ཏེ་
འདིའི་རྫུ་འཕྲུལ་གྱིས་ལྷའི་དབང་པོ་བརྒྱ་བྱིན་གྱི་རྣམ་པར་རྒྱལ་བའི་ཁང་བཟང་
རྐང་པའི་མཐེ་བོས་ཀུན་ཏུ་བསྒུལ་བ་དང་། འདིས་ཀླུའི་རྒྱལ་པོ་དགའ་བོ་དང༌། ཉེ་
དགའ་བོ་གཉིས་བཏུལ་བ་དེ། གླང་པོའི་ཤིང་རྟས་འོང་བ་འདི་ཡིན་ནོ། །དེ་ནས་ཚེ་
- 478 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
དང་ལྡན་པ་མ་འགགས་པས་ཤིང་རྟའི་འཕང་ལོ་ཙམ་གྱི་པདྨ་ཐམས་ཅད་གསེར་
ལས་བྱས་པ། བེཌཱརྱའི་སྡོང་བུ་ཅན། དངུལ་གྱི་གེ་སར་དང་ལྡན་པར་མངོན་པར་
སྤྲུལ་ཏེ། རྫུ་འཕྲུལ་གྱིས་ནམ་མཁའ་ལས་འོང་ངོ༌། །དེ་ནས་ཁྱིམ་བདག་དེས་དེ་
མཐོང་བ་དང་། དྲིས་པ། མ་ག་དྷ་བཟང་མོ། འདི་ཁྱོད་ཀྱི་སྟོན་པ་དེ་ཡིན་ནམ། མ་
ག་དྷ་བཟང་མོས་དེ་ལ་སྨྲས་པ། འདི་ནི་དགེ་སློང་མ་འགགས་པ་ཞེས་བྱ། བཅོམ་
ལྡན་འདས་ཀྱིས་ལྷའི་མིག་དང་ལྡན་པ་རྣམས་ཀྱི་མཆོག་ཏུ་ལུང་བསྟན་པ་སྟེ། འདི་
ནི་བསོད་ནམས་ཀྱི་སྟོབས་ཀྱིས་ཡོངས་སུ་བཟུང་བས་སྣོད་ཆོལ་བས་གང་བ་ལྔ་
བརྒྱ་སྒོ་ན་གནས་པ་དང་། ཅུང་ཟད་བསམས་པ་ཙམ་གྱིས་ཆོས་གོས་དང་། བསོད་
སྙོམས་དང་། མལ་སྟན་དང་། ནད་ཀྱི་རྐྱེན་སྨན་དང་། ཡོ་བྱད་རྣམས་འབྱུང་བ་ལ་
སྤྱོད་པ་དེ་པདྨའི་ཤིང་རྟས་འོངས་པ་འདི་ཡིན་ནོ། །དེ་ནས་ཚེ་དང་ལྡན་པ་གང་པོས་
ནམ་མཁའ་ལྡིང་གི་ཤིང་རྟ་མངོན་པར་སྤྲུལ་ཏེ། རྫུ་འཕྲུལ་གྱིས་སྟེང་གི་ནམ་མཁའ་
ལས་འོང་ངོ༌། །དེ་ནས་ཁྱིམ་བདག་དེས་དྲིས་པ། མ་ག་དྷ་བཟང་མོ། ནམ་མཁའ་
ལྡིང་གི་ཤིང་རྟས་འོང་བ་འདི་ཁྱོད་ཀྱི་སྟོན་པ་ཡིན་ནམ། མ་ག་དྷ་བཟང་མོས་དེ་ལ་
སྨྲས་པ། འདི་ནི་དགེ་སློང་གང་པོ་ཞེས་བྱ་བ་བཅོམ་ལྡན་འདས་ཀྱི་ཆོས་སྟོན་པ་
རྣམས་ཀྱི་མཆོག་ཏུ་ལུང་བསྟན་པ་དེ་ནམ་མཁའ་ལྡིང་གི་ཤིང་རྟས་འོང་བ་འདི་ཡིན་
ནོ། །དེ་ནས་ཚེ་དང་ལྡན་པ་རྟ་ཐུལ་སྤྱོད་ལམ་རབ་ཏུ་ཞི་བས་འོང་ངོ་། །དེ་ནས་
ཁྱིམ་བདག་དེས་དེ་ལ་དྲིས་པ། མ་ག་དྷ་བཟང་མོ། གང་ལྷུང་བཟེད་ལག་ན་ཐོགས་
ཏེ་སྤྱོད་ལམ་རབ་ཏུ་ཞི་བས་འོང་བ་འདི་ཁྱོད་ཀྱི་སྟོན་པ་འདི་ཡིན་ནམ། མ་ག་དྷ་
བཟང་མོས་དེ་ལ་སྨྲས་པ། འདི་ནི་དགེ་སློང་རྟ་ཐུལ་ཞེས་བྱ་བ་ཡིན་ཏེ། འདིའི་སྤྱོད་
ལམ་རབ་ཏུ་ཞི་བས་གླང་པོ་ཆེ་སྨྱོན་པ་བཏུལ་བ་དང་། འདིའི་སྤྱོད་ལམ་རབ་ཏུ་ཞི་
- 479 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་མཐོང་བས། འཕགས་པ་ཤཱ་རིའི་བུས་བདེན་པ་མཐོང་བར་གྱུར་ཏེ། དེ་མངོན་
པར་བྱུང་ནས་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ངོ༌། །རབ་ཏུ་བྱུང་ནས་
ཀྱང་དགྲ་བཅོམ་པ་ཉིད་ཐོབ་སྟེ་སྤྱོད་ལམ་རབ་ཏུ་ཞི་བས་འོང་བ་འདི་ཡིན་ནོ། །དེ་
ནས་ཚེ་དང་ལྡན་པ་ཉེ་བར་འཁོར་གྱིས་གསེར་གྱི་ཏ་ལའི་ནགས་མངོན་པར་སྤྲུལ་
ཏེ། རྫུ་འཕྲུལ་གྱིས་སྟེང་གི་ནམ་མཁའ་ལ་འོང་ངོ་། །དེ་ནས་ཁྱིམ་བདག་དེས་དེ་ལ་
དྲིས་པ། མ་ག་དྷ་བཟང་མོ། གང་གསེར་གྱི་ཏ་ལའི་ནགས་ལ་བརྟེན་ཅིང་འོང་བ་
འདི་ཁྱེད་ཀྱི་སྟོན་པ་དེ་ཡིན་ནམ། མ་ག་དྷ་བཟང་མོས་དེ་ལ་སྨྲས་པ། འདི་ནི་དགེ་
སློང་ཉེ་བར་འཁོར་ཞེས་བྱ་བ། བཅོམ་ལྡན་འདས་ཀྱིས་འདུལ་བ་འཛིན་པ་རྣམས་
ཀྱི་མཆོག་ཏུ་ལུང་བསྟན་པ་ཡིན་ཏེ། ཤཱཀྱ་ལྔ་བརྒྱ་ཙམ་རབ་ཏུ་བྱུང་བ་རྣམས་ཀྱིས་
དོ་ཤལ་དང་། གདུ་བུ་དང་། དཔུང་རྒྱན་དང་། གསེར་གྱི་གདུགས་ལ་སོགས་པའི་
རྒྱན་རྣམས་དང་། གོས་རྣམས་ཀྱི་ཕུང་པོ་ཆེན་པོ་མདུན་དུ་བཞག་པ་འདིས་དེ་
མཐོང་བ་དང་། སྐྱོ་བ་ཆེན་པོ་སྐྱེས་ཏེ། དེ་དག་ཐམས་ཅད་མི་རྟག་པར་ཤེས་ནས་
བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ངོ༌། །རབ་ཏུ་བྱུང་ནས་ཀྱང་དགྲ་
བཅོམ་པ་ཉིད་མངོན་སུམ་དུ་བྱས་པ་དེ་གསེར་གྱི་ཤིང་ཏ་ལའི་ནགས་ལ་བརྟེན་
ནས་འོང་བ་འདི་ཡིན་ནོ། །དེ་ནས་ཚེ་ དང་ ལྡན་ པ་ཀ་ཏ་ཡ་ནའི་བུ་ཆེན་པོས་
བཻཌཱུརྱའི་ཁང་པ་བརྩེགས་པ་མངོན་པར་སྤྲུལ་ཏེ། རྫུ་འཕྲུལ་གྱིས་ནམ་མཁའ་ལས་
འོང་ངོ་། །དེ་ནས་ཁྱིམ་བདག་གིས་དྲིས་པ། མ་ག་དྷ་བཟང་མོ། བཻཌཱུརྱའི་ཁང་པ་
བརྩེགས་པ་ན་འདུག་སྟེ་འོང་བ་འདི་ཁྱོད་ཀྱི་སྟོན་པ་དེ་ཡིན་ནམ། མ་ག་དྷ་བཟང་
མོས་དེ་ལ་སྨྲས་པ། འདི་ནི་དགེ་སློང་ཀ་ཏ་ཡ་ནའི་བུ་ཆེན་པོ་ཞེས་བྱ་བ་བཅོམ་ལྡན་
འདས་ཀྱིས་མདོ་སྡེ་པ་དང་བྱེ་བྲག་ཏུ་སྨྲ་བ་རྣམས་ཀྱི་མཆོག་ཏུ་ལུང་བསྟན་པ་
- 480 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བཻཌཱུརྱའི་ཁང་པ་བརྩེགས་པའི་ནང་དུ་འདུག་ནས་འོང་བ་འདི་ཡིན་ནོ། །དེ་ནས་ཚེ་
དང་ལྡན་པ་གསུས་པོ་ཆེས་ཁྱུ་མཆོག་གི་ཤིང་རྟ་མངོན་པར་སྤྲུལ་ནས། རྫུ་འཕྲུལ་
གྱིས་སྟེང་གི་ནམ་མཁའ་ལས་འོང་ངོ༌། །དེ་ནས་ཁྱིམ་བདག་དེས་དེ་ལ་དྲིས་པ། མ་
ག་དྷ་བཟང་མོ། ཁྱུ་མཆོག་གི་ཤིང་རྟ་ལ་ཞོན་ཏེ་འོང་བ་འདི་ཁྱོད་ཀྱི་སྟོན་པ་ཡིན་
ནམ། མ་ག་དྷ་བཟང་མོས་དེ་ལ་སྨྲས་པ། འདི་ནི་དགེ་སློང་གསུས་པོ་ཆེ་ཞེས་བྱ་བ་
བཅོམ་ལྡན་འདས་ཀྱིས་རིག་པ་ཐོབ་པ་རྣམས་ཀྱི་མཆོག་ཏུ་ལུང་བསྟན་པ་ཡིན་ཏེ།
ཁྱུ་མཆོག་གི་ཤིང་རྟས་འོང་བ་འདི་ཡིན་ནོ། །དེ་ནས་ཚེ་དང་ལྡན་པ་སྲུང་དབང་གི་
བུ་ངང་པའི་ཤིང་རྟས་སྟེང་གི་ནམ་མཁའ་ལས་རྫུ་འཕྲུལ་གྱིས་འོང་ངོ༌། །དེ་ནས་
ཁྱིམ་བདག་དེས་དྲིས་པ། མ་ག་དྷ་བཟང་མོ། གང་ངང་པའི་ཤིང་རྟས་འོང་བ་འདི་
ཁྱོད་ཀྱི་སྟོན་པ་ཡིན་ནམ། མ་ག་དྷ་བཟང་མོས་དེ་ལ་སྨྲས་པ། འདི་ནི་དགེ་སློང་
སྲུང་དབང་གི་བུ་ཞེས་བྱ་བ་བཅོམ་ལྡན་འདས་ཀྱིས་སྙིང་རྗེ་ལ་གནས་པ་རྣམས་ཀྱི་
མཆོག་ཏུ་ལུང་བསྟན་པ་དེ་འདི་ཡིན་ཏེ། འདི་ནི་ཆུ་བོ་གངྒཱ་བརྒལ་བར་འདོད་པ་ན་
བཟང་མོ་འདུག་ཅིག་ཅེས་སྨྲས་པ་དང་། ཚིག་དེའི་རྗེས་ཐོགས་ཉིད་ལ་གང་གཱ་མི་
རྒྱུ་བར་རི་བོ་བརྩིགས་པ་བཞིན་དུ་གནས་ཏེ་རྣམ་པ་ཐམས་ཅད་དུ་མི་འབབ་པར་
བྱེད་པ་དེ་ངང་པའི་ཤིང་རྟས་འོང་བ་འདི་ཡིན་ནོ། །དེ་ནས་ཚེ་དང་ལྡན་པ་རྣ་བ་བྱེ་
བ་ཉི་ཤུའི་ནགས་ཀྱི་ཚོགས་ལ་འཆག་ཅིང་འདུག་པ་དེ་འཆག་བཞིན་དུ་འོང་ངོ༌། །
དེ་ནས་ཁྱིམ་བདག་དེས་དྲིས་པ། མ་ག་དྷ་བཟང་མོ། གང་ནགས་ཤིང་བརྒྱ་དག་
གིས་ཁྱབ་པའི་ནགས་འདི་ལ་འཆག་ཅིང་འོང་བ་འདི་ཁྱོད་ཀྱི་སྟོན་པ་དེ་ཡིན་ནམ།
མ་ག་དྷ་བཟང་མོས་དེ་ལ་སྨྲས་པ། འདི་ནི་དགེ་སློང་རྣ་བ་ཅན་ཞེས་བྱ་བ། བཅོམ་
ལྡན་འདས་ཀྱིས་བརྩོན་འགྲུས་རྩོམ་པ་རྣམས་ཀྱི་མཆོག་ཏུ་ལུང་བསྟན་པ་དེ་འདི་
- 481 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡིན་ཏེ། སྐྱེས་པ་ཙམ་གྱིས་རྣ་བ་བྱེ་བ་ཉི་ཤུ་རི་བ་དང་བཅས་པར་སྐྱེས་པ་དང༌།
གང་གི་རྐང་མཐིལ་གྱི་འོག་ནས་སོར་བཞི་ཙམ་གྱི་སྤུ་ཡང་དག་པར་སྐྱེས་པ་དང༌།
གང་འདི་དང་པོའི་ཟན་ ལ་ ཀར་ཤ་པ་ན་ལྔ་བརྒྱ་ཟད་པར་ བྱས་པ་དང་། གང་
བཅོམ་ལྡན་འདས་སྙུང་བ་དང་། མོའུ་འགལ་གྱི་བུ་ཆེན་པོས་བཤོས་གཙང་ཉེ་བར་
བླངས་པ་དང་། གང་གི་དྲིས་འོད་མའི་ཚལ་ཐམས་ཅད་དྲིས་ཀུན་ཏུ་གང་བ་དང་།
རྒྱལ་པོ་གཟུགས་ཅན་སྙིང་པོས་བསྣམས་ནས་མཆོག་ཏུ་ངོ་མཚར་སྐྱེས་པ་དང༌།
གང་གི་རྐང་པ་གཉིས་བཞག་པ་ཙམ་གྱིས་ས་འདི་རབ་ཏུ་གཡོས་པ་དང༌། གང་
ཞིག་རབ་ཏུ་བྱུང་ནས་འཆག་སར་འཆག་པ་ན། དེའི་རྐང་པ་གཉིས་ལས་ཁྲག་བྱུང་
བ་ཟགས་པ་ཁྲ་རྣམས་འཐུང་བ་དེ་འཆག་ཅིང་འོང་བ་འདི་ཡིན་ནོ། །དེ་ནས་ཚེ་དང་
ལྡན་པ་སྒྲ་གཅན་འཛིན་འཁོར་ལོས་བསྒྱུར་བའི་ཆ་ལུགས་མངོན་པར་སྤྲུལ་ཏེ་འོང་
བ་དང༌། དེ་ནས་ཁྱིམ་བདག་དེས་དྲིས་པ། མ་ག་དྷ་བཟང་མོ། གང་འདི་འཁོར་
ལོས་བསྒྱུར་བའི་ཆ་བྱད་ཀྱིས་འོང་བ་འདི་ཁྱོད་ཀྱི་སྟོན་པ་དེ་ཡིན་ནམ། མ་ག་དྷ་
བཟང་མོས་དེ་ལ་སྨྲས་པ། འདི་ནི་བཅོམ་ལྡན་འདས་ཀྱི་སྲས། བཅོམ་ལྡན་འདས་
ཀྱིས་བསླབ་པ་འཛིན་པ་རྣམས་ཀྱི་མཆོག་ཏུ་ལུང་བསྟན་པ་དེ་འདི་ཡིན་ཏེ། འདིས་
ཡབ་ཀྱི་སྤངས་པའི་དཔལ་སྟོན་པར་བྱེད་ཅིང་འཁོར་ལོས་བསྒྱུར་བའི་ཆ་ལུགས་
ཀྱིས་རིན་པོ་ཆེ་སྣ་བདུན་དང་ལྡན་པ། བུ་སྟོང་གིས་ཡོངས་སུ་བསྐོར་ཏེ། གཟའ་
དང་། རྒྱུ་སྐར་དང་། སྐར་མའི་ཚོགས་ཀྱིས་བསྐོར་བའི་ཟླ་བ་ལྟ་བུ་དང༌། རྒྱལ་
པོའི་ལམ་བཟུང་ནས་འགྲོ་བའི་མིའི་བདག་པོ་ལྟ་བུ་དང༌། ཆུ་བོ་སྟོང་ཕྲག་གི་ཆུ་
འབབ་པ་ཀུན་ཏུ་འགེངས་པས་རྒྱ་མཚོ་ལྟ་བུ་དང་། འཇིགས་པ་དང་། ནད་དང༌།
མྱ་ངན་སེལ་བས་སྐྱེ་དགུ་སྐྱོང་བ་ཆེན་པོ་ལྟ་བུ་དང་། རི་དྭགས་ཀྱི་ནང་ན་སེང་གེ་ལྟ་
- 482 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
བུ་དང་། བྱ་རྣམས་ཀྱི་ནང་ནམ་མཁའ་ལྡིང་ལྟ་བུ་དང་། ཐམས་ཅད་གསལ་བས་ཉི་
མ་ལྟ་བུ་དང༌། གླིང་བཞི་ལ་དབང་བས་འཁོར་ལོས་བསྒྱུར་བ་ལྟ་བུ་དང༌། ཆོས་
བཟང་ན་མིག་སྟོང་དང་ལྡན་པ་ཆོས་སྐྱོང་བ་ལྟ་བུར་འོང་བ་འདི་ཡིན་ནོ། །དེ་
བཞིན་དུ་ལ་ལ་ནི་འབར་བར་བྱེད་པ་དང་། ལ་ལ་ནི་ཆེར་འབབས་པ་དང༌། དེ་
བཞིན་དུ་ཆོ་འཕྲུལ་སྣ་ཚོགས་པ་སྟོན་ཅིང་འོང་བ་ཡིན་ནོ། །ལ་ལ་ས་ལས་འཕགས་
པ་དང་། ལ་ལ་ནམ་མཁའི་གཞི་ལ་གནས། ལ་ལ་རྟེན་ནི་སྤྲུལ་བྱེད་དེ། རྫུ་འཕྲུལ་
ལྡན་པའི་མཐུ་ལ་ལྟོས། དེ་ལྟར་བཅོམ་ལྡན་འདས་ཀྱི་སློབ་མ་རྣམས་ཡང་དག་པར་
སོང་བ་དང་། དེ་ནས་བཅོམ་ལྡན་འདས་ཀྱིས་འོད་གང་གིས་འཛམ་བུ་གླིང་ཐམས་
ཅད་གསེར་བཙོ་མའི་མདོག་འདྲ་བའི་འོད་ཀྱིས་གང་བ་དེ་ལྟ་བུའི་འོད་བཀྱེ་ཞིང་།
མཉན་ཡོད་ནས་བརྩམས་ཏེ། བུ་རམ་ཤིང་འཕེལ་གྱི་བར་འདིར་འོད་ཀྱི་དཀྱིལ་
འཁོར་ཆེན་པོ་བཀྱེ་བས་གང་དུ་ཡང་མིག་གིས་མི་མཐོང་བ་མེད་པས་ཐམས་ཅད་
ཀྱིས་མཐོང་བར་གྱུར་ཏོ། །བཅོམ་ལྡན་འདས་ ཀྱང་ནམ་མཁའ་ལ་གཤེགས་པ་
དང༌། ལག་ན་རྡོ་རྗེ་ནི་སྣམ་ལོགས་ནས་འགྲེང་ངོ༌། །གནས་གཙང་མ་པ་རྣམས་ནི་
སྟེང་ནས་སོ། །འདོད་པ་ན་སྤྱོད་པའི་ལྷ་རྣམས་ནི་འོག་ནས་སོ། །གཡོན་ལོགས་
ནས་བརྒྱ་བྱིན་ནོ། །གཡས་ནས་ནི་ཚངས་པའོ། །དེ་བཞིན་དུ་གཙུག་ཕུད་ལྔ་པ་
དང༌། ཤིན་ཏུ་དགའ་བ་དང༌། མིག་སྦྱིན་ལ་སོགས་པའི་དྲི་ཟ་རྣམས་པི་ཝང་དང་
གླིང་བུ་དང་། རྔ་དང་རྫ་རྔ་ལ་སོགས་པ་རོལ་མོའི་བྱེ་བྲག་སྙན་པ་རྣམས་རྡུང་ཞིང་
མེ་ཏོག་དང་། བདུག་པ་དང་། དྲི་དང༌། འཕྲེང་བ་རྣམས་ཀྱང་འཐོང་ཞིང་འབྱོར་བ་
ཆེན་པོས་གཤེགས་སོ། །དེ་ནས་བཅོམ་ལྡན་འདས་ཀྱིས་སྲོག་ཆགས་སྟོང་ཕྲག་
བདུན་ཅུ་རྩ་བདུན་བདེན་པ་ལ་ཐོག་མར་རབ་ཏུ་བཀོད་པར་མཛད་ནས། དེའི་
- 483 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
འོག་ཏུ་བུ་རམ་ཤིང་འཕེལ་གྱི་གྲོང་ཁྱེར་དུ་གཤེགས་ཏེ། གྲོང་ཁྱེར་དེ་ན་ཡང་སྒོ་
བཅོ་བརྒྱད་ཡོད་པ་དང་། དེར་བཅོམ་ལྡན་འདས་ཀྱིས་སངས་རྒྱས་བཅོ་བརྒྱད་
སྤྲུལ་པར་མཛད་ནས། སྒོ་རེ་རེ་ཞིང་སྣང་བར་གྱུར་པ་ནས་བཅོམ་ལྡན་འདས་མ་ག་
དྷ་བཟང་མོའི་ཁྱིམ་དུ་གཤེགས་སོ། །དེ་ནས་སྐྱེ་བོའི་ཚོགས་ཆེན་པོ་དེ་རྣམས་ཀྱིས་
སངས་རྒྱས་བཅོམ་ལྡན་འདས་མ་མཐོང་སྟེ། དེ་ནས་ཁྲོས་ནས་དེའི་ཁྱིམ་བཤིག་
པར་བརྩམས་སོ། །དེ་ནས་བཅོམ་ལྡན་འདས་ཀྱིས་གྲོང་ཁྱེར་དེ་ཐམས་ཅད་ཤེལ་
གྱི་རང་བཞིན་དུ་བྱིན་གྱིས་བརླབས་ཏེ། གང་ཁྱིམ་ཐམས་ཅད་དུ་ཡང་སངས་རྒྱས་
ཀྱི་སྐུ་བཞུགས་པར་མཐོང་བར་མཛད་དོ། །ཇི་སྲིད་བུ་རམ་ཤིང་འཕེལ་དུ་མ་ག་དྷ་
བཟང་མོ་ལ་སོགས་པའི་སྲོག་ཆགས་བརྒྱ་སྟོང་དུ་མ་རྣམས་ཀྱིས་བཅོམ་ལྡན་འདས་
ལ་མེ་ཏོག་དང༌། དྲི་དང་། ཕྲེང་བ་དང་། སྤོས་རྣམས་ཀྱིས་མཆོད་པར་བྱས་སོ། །
བཅོམ་ལྡན་འདས་ཀྱིས་ཀྱང་མ་ག་དྷ་བཟང་མོ་ལ་སོགས་པའི་སྐྱེ་བོའི་ཚོགས་ཆེན་
པོ་དེ་རྣམས་ལ་གང་ཞིག་ཐོས་ནས་མ་ག་དྷ་བཟང་མོ་ལ་སོགས་པའི་སྲོག་ཆགས་
བརྒྱ་སྟོང་དུ་མ་རྣམས་ཀྱིས་བདེན་པ་མངོན་དུ་མཐོང་བ་ཐོབ་པར་འགྱུར་བ་དེ་ལྟ་
བུའི་ ཆོས་ བསྟན་ པར་ མཛད་ཅིང་། འཁོར་དེ་ ཐམས་ ཅད་ ཀྱང་ སངས་ རྒྱས་ ལ་
གཞོལ་ བ་ དང༌ ཆོས་ ལ་བབ་ པ་ དང༌ དགེ་ འདུན་ ལ་ བབ་ པར་གྱུར་ཏོ། །ཞེས་
གསུངས་པ་ལྟར་རོ། །མ་ག་དྷ་བཟང་མོའི་སྔོན་གྱི་བྱུང་བ་སོགས་རྒྱས་པར་ཤེས་
པར་འདོད་ན་མདོ་སྡེ་ཉིད་ལ་བལྟ་བར་བྱའོ། །འདི་ལྟར་སང་དགེ་འདུན་ལ་བསྙེན་
བཀུར་བྱེད་རྒྱུའི་དེ་རིང་ནས་གནས་བརྟན་ཆེན་པོ་བཅུ་དྲུག་ལ་སྙན་གསན་ཕབ་
ནས་སྤྱན་འདྲེན་པ། སྔོན་རྒྱ་གར་འཕགས་པའི་ཡུལ་དུའང་བྱུང་སྟེ་སྔོན་འཕགས་
ཡུལ་དུ་གནས་བརྟན་ཆེན་པོ་རྣམས་སྤྱན་དྲང་བའི་ཚུལ་སྙན་ངག་གི་ཚིག་རྒྱན་མང་
- 484 -



ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་གདབ་པའི་ཚུལ་བཤད་པ།
པོ་དང་བཅས་བཅད་ལྷུག་སྤེལ་བས་སྤྱན་དྲངས་པའི་ཚུལ་སྣང་བ་ནི་ཨཱ་ཙརྱ་ཛི་ན་
མི་ཏྲ་དང་བནྡེ་ཡེ་ཤེས་སྡེས་བསྒྱུར་བ་ལོགས་སུ་གསལ་བ་ལྟར་རོ།། །། །
- 485 -



༄༅། །ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་
ཕྱག་མཆོད་གསོལ་འདེབས་མདོར་བསྡུས་
སྙིང་པོར་དྲིལ་བ་བཞུགས་སོ། །
གཉིས་པ་བློ་དམན་རྣམས་ལ་ཕན་གདགས་པའི་ཕྱིར་ཕྱག་མཆོད་གསོལ་
འདེབས་མདོར་བསྡུས་སྙིང་པོར་དྲིལ་བ་བྱ་ཚུལ་ནི། ན་མོ་གུ་རུ་མུ་ནི་ཨིནྡྲ་ཡ།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་
འཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་
སྟོན་པ། སངས་རྒྱས་བཅོམ་ ལྡན་ འདས་ དཔལ་རྒྱལ་བ་ཤཱཀྱ་ཐུབ་པ་ལ་ཕྱག་
འཚལ་ལོ། །མཆོད་དོ་སྐྱབས་སུ་མཆིའོ། །བརྩེ་བ་ཆེན་ པོས་དུས་དང་ གནས་
སྐབས་ཐམས་ཅད་དུ་རྗེས་སུ་བཟུང་དུ་གསོལ། དེ་ལ་འདིར་ཐུབ་པའི་དབང་པོ་
འཕགས་པ་གནས་བརྟན་བཅུ་དྲུག་དང་བཅས་པ་ལ་མཆོད་དེ་ཐུགས་དམ་བསྐུལ་
བའི་ཚུལ་སྙིང་པོར་དྲིལ་ཏེ་བརྗོད་པ་ནི། རྟེན་དགྲམ་པ་དང་མཆོད་གཏོར་བཤམ་
པ་སོགས་སྦྱོར་བའི་ཆོ་ག་རྣམས་མཆོད་པའི་ཆོ་ག་རྒྱས་པར་བཤད་པ་ལྟར་བྱས་
ལ། སྟན་བདེ་བ་ལ་འཁོད་དེ་དགེ་སེམས་ཁྱད་པར་ཅན་གྱི་ངང་ནས་ཐོག་མར་
སྐྱབས་འགྲོ་སེམས་བསྐྱེད་བྱ་བ་ནི། བདག་དང་འགྲོ་བ་ནམ་མཁའ་དང་མཉམ་
པའི་སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་
སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ཐུབ་
- 486 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ། །
པ་ཆེན་པོ་འཕགས་པ་གནས་བརྟན་བཅུ་དྲུག་གི་ལྷ་ཚོགས་འཁོར་དང་བཅས་པ་
རྣམས་ལ་སྐྱབས་སུ་མཆིའོ། །དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་
ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། །ལན་གསུམ། སངས་རྒྱས་ཆོས་
དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །
བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་
འགྲུབ་པར་ཤོག །ལན་གསུམ། བདག་དང་སྣང་བ་ཐམས་ཅད་ཆོས་ཀྱི་དབྱིངས་
ཀྱི་རང་བཞིན་ཡིན་པ་ལ། དེ་ལྟར་མ་རྟོགས་པའི་སེམས་ཅན་ཐམས་ཅད་བདེ་བ་
དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་
བར་བྱ། སྡུག་བསྔལ་མེད་པའི་བདེ་བ་དང་མི་འབྲལ་བར་བྱ། བདེ་སྡུག་གི་རྒྱུ་
ཆགས་སྡང་ཉེ་རིང་གཉིས་དང་བྲལ་བའི་བཏང་སྙོམས་ལ་གནས་པར་བྱའོ། །མ་
སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་
བྱ། དེའི་ཕྱིར་དུ་ཐུབ་པ་ཆེན་པོ་འཕགས་པ་གནས་བརྟན་བཅུ་དྲུག་གི་ལྷ་ཚོགས་
འཁོར་དང་བཅས་པ་རྣམས་ལ་ཕྱག་མཆོད་ཐུགས་དམ་བསྐུལ་བའི་རིམ་པ་ལ་
འཇུག་པར་བགྱིའོ། །ལན་གསུམ། དེ་ནས་གནས་བྱིན་རླབས། ཁང་བཟང་བྱིན་
རླབས། གདན་ཁྲི་བྱིན་རླབས། མཆོད་པ་བྱིན་རླབས་རྣམས་བྱ་ཚུལ་ནི། བསླུ་
མེད་དཀོན་མཆོག་གསུམ་གྱི་བདེན་པ་དང་། །རྒྱལ་བ་སྲས་བཅས་རྣམས་ཀྱི་བྱིན་
རླབས་ དང༌། །ཚོགས་ གཉིས་ ཡོངས་ སུ་ རྫོགས་ པའི་ མངའ་ ཐང་ དང༌། །ཆོས་
དབྱིངས་རྣམ་པར་དག་པའི་བདེན་པའི་མཐུས། །གནས་འདིའི་ཉེས་སྐྱོན་ཐམས་
ཅད་ཡོངས་ དག་སྟེ། །བདེ་བ་ཅན་གྱི་ཞིང་གི་བཀོད་པ་ལྟར། །གནས་དང་ཁང་
བཟང་གདན་ཁྲི་མཆོད་རྫས་རྣམས། །སྲིད་ཞིའི་ཕུན་ཚོགས་འདོད་དགུས་འབྱོར་
487 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
གྱུར་ཅིག །ལག་མཐིལ་ལྟར་མཉམ་རིན་ཆེན་རྒྱན་གྱིས་སྤྲས། །ལྗོན་ཤིང་ཆུ་
མཚོས་བརྒྱན་པའི་ས་གཞིའི་དབུས། །རིན་ཆེན་ལས་གྲུབ་གྲུ་གཞི་སྒོ་བཞི་པ། །
པདྨ་ ཉི་ ཟླས་བརྒྱན་པའི་གདན་སྟེང་དུ། །ཐུབ་དབང་ གནས་བརྟན་བཅུ་དྲུག་
འཁོར་ བཅས་རྣམས། །བཞུགས་ནས་ གཟུངས་ རིག་ མོས་ སྟོབས་ ཀྱིས་ བསྐྲུན་
པའི། །མཆོད་སྤྲིན་རྒྱ་མཚོས་གང་ཞིང་སྤྱོད་གྱུར་ཅིག །ཨོཾ་ན་མོ་བྷ་ག་ཝ་ཏེ། བཛྲ་
སཱ་ར་པྲ་མརྡ་ནེ། ཏ་ཐཱ་ག་ཏཱ་ཡ། ཨརྡ་ཏེ། སམྱཀཾ་བུདྡྷ་ཡ། ཏདྱ་ཐཱ། ཨོཾ་བཛྲ་བཛྲ།
མཧཱ་བཛེ། མཧཱ་ཏེ་ཛ་བཛེ། མཧཱ་བིདྱ་བཛེ། མཧཱ་བོ་དྷི་ཙིཏྟ་བཛེ། མཧཱ་བོ་དྷི་མཎྜོ་
པ་སཾ་ཀྲ་མ་ཎ་བཛེ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛྲ་སྭཱཧཱ། ཞེས་མཆོད་པའི་
སྤྲིན་གྱི་གཟུངས་ལན་གསུམ་བརྗོད། དཀོན་མཆོག་གསུམ་གྱི་བདེན་པ་དང༌།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང༌།
ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང༌། ཆོས་ཀྱི་དབྱིངས་
རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེ་བཞིན་དུ་གྱུར་ཅིག །
ཅེས་བདེན་སྟོབས་ལན་གསུམ་བརྗོད། དེ་ནས་པུས་མོ་བཙུགས་སྤོས་དང་མེ་ཏོག་
ཐོགས་ཏེ་གུས་པ་ཆེན་པོས་སྤྱན་དྲངས་པ་ནི། ཐུགས་རྗེས་རྩོད་པའི་དུས་ ཀྱི་
གདུལ་བྱ་རྣམས། །རྣམ་གྲོལ་ལམ་ལ་འགོད་མཛད་འགྲོ་བའི་མགོན། །ཐུབ་པ་
མཆོག་དང་གནས་བརྟན་ཆེན་པོ་རྣམས། །འཁོར་དང་བཅས་པ་གནས་འདིར་
གཤེགས་སུ་གསོལ། །ཕྱོགས་བཅུའི་རྒྱལ་བ་སྲས་བཅས་ཐམས་ཅད་དང་། །ཤེས་
རབ་མེ་འབར་ཉོན་མོངས་མཚོ་སྐེམ་ཞིང་། །རྣམ་ གྲོལ་ བསོད་ནམས་ཞིང་དུ་
བཀས་བསྟོད་པའི། །ཕྱོགས་བཅུའི་ཉན་ཐོས་དགེ་འདུན་བཞུགས་སོ་འཚལ། །
ཡོན་སྦྱོར་མཆོད་པའི་གནས་སུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་
- 488 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ། །
གཤེགས་ སུ་ གསོལ། །འགྲོ་ བའི་ མགོན་ པོ་ཤཱཀྱ་སེང་གེ་ ཡིས། །སངས་ རྒྱས་
བསྟན་པ་གང་གི་ཕྱག་ཏུ་བཞག །གསུང་རབ་རིན་ཆེན་སྒྲོམ་གྱི་ཁ་འབྱེད་པ། །
ཆོས་སྐྱོང་དགྲ་བཅོམ་ཆེན་པོ་བཞུགས་སོ་འཚལ། །དམ་ཆོས་སྤེལ་བའི་སླད་དུ་
སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཐུབ་པའི་
བཀའ་བསྒོས་ བསྟན་ པའི་རྒྱལ་མཚན་ འཛིན། །ཡན་ ལག་ འབྱུང་དང་ མ་ ཕམ་
ནགས་ན་གནས། །དུས་ལྡན་རྡོ་རྗེ་མོའི་བུ་བཟང་པོ་དང་། །གསེར་བེའུ་བྷ་ར་དྷཱ་
ཛ་གསེར་ཅན་མཆོག །འཕགས་པ་བ་ཀུ་ལ་དང་སྒྲ་གཅན་འཛིན། །ལམ་ཕྲན་བྷ་
ར་དྷཱ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་མི་ཕྱེད་པ། །འཁོར་
དང་ བཅས་ པ་ གནས་ འདིར་ གཤེགས་ སུ་ གསོལ། །སྤངས་ དག་ ཡེ་ཤེས་ཕུན་
ཚོགས་སངས་རྒྱས་ཀྱང་། །གདུལ་བྱའི་དབང་གིས་ཉན་ཐོས་ཚུལ་འཛིན་པ། ཁྱད་
པར་ཅན་གྱི་འཕྲིན་ལས་ཆོས་སྐྱོང་བའི། །གནས་བརྟན་བཅུ་དྲུག་ འདིར་བྱོན་
གདན་ ལ་ བཞུགས། །བདེ་ གཤེགས་ བཀའ་ ལུང་ གཙོར་ མཛད་ བསྟན་ པ་
བསྲུང་། །རང་དོན་དོར་ནས་འཁོར་བའི་ནགས་ཚལ་དུ། །གཞན་དོན་ལྷུར་མཛད་
གནས་བརྟན་བཅུ་དྲུག་པོ། །དམ་བཅས་ཐུགས་རྗེའི་དབང་གིས་གནས་འདིར་
གཤེགས། །དགེ་བསྙེན་སྐྱབས་གསོལ་བདེན་པའི་ཚིག་བརྟན་པ། །དཀོན་མཆོག་
གསུམ་གྱི་ཞབས་འབྲིང་མཆིས་སོ་འཚལ། །བསོད་ནམས་རིན་ཆེན་གླིང་དུ་སྤྱན་
འདྲེན་ན། །འགྲོ་བའི་དོན་ཕྱིར་མཆོད་ ཀྱིས་ གཤེགས་ སུ་ གསོལ། །ཞེས་ སྤྱན་
དྲངས་པས་རྫུ་འཕྲུལ་གྱི་ཐོགས་པ་མེད་པར་བྱོན་ཏེ་བྱིན་གྱིས་བརླབས་པའི་ཕོ་
བྲང་གི་ནང་དུ་དགྱེས་བཞིན་དུ་བཞུགས་པར་བསམ། དེ་ནས་སྐུ་ཁྲུས་གསོལ་བ་
ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
489-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བ་གཤེགས་པ། འཇིག་རྟེན་
མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་
སྟོན་པ་སངས་རྒྱས་བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་པ་གནས་བརྟན་
ཆེན་པོ་བཅུ་དྲུག་གི་ལྷ་ཚོགས་འཁོར་དང་བཅས་པ་ལ་ཡོ་བྱད་ཐམས་ཅད་དང་
ལྡན་པའི་ཁྲུས་འདི་གསོལ་བར་བགྱིའོ། ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །
ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་
འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར། །ཇི་ལྟར་བལྟམས་པ་ཙམ་གྱི་
ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡ་ཨཱ་
ཧཱུཾ། མཁའ་མཉམ་འགྲོ་ལ་མཁྱེན་བརྩེས་རབ་དགོངས་ནས། །ཞེས་སོགས། དུས་
གསུམ་རྒྱལ་བ་རྒྱལ་སྲས་ཐུགས་རྗེ་ཡིས། །ཞེས་སོགས། རྒྱལ་བའི་སྐུ་ལ་ཉོན་
མོངས་ མི་ མངའ་ ཡང་། །ཞེས་ སོགས། རྒྱལ་ བའི་ གསུངས་ ལ། ཞེས་ སོགས།
རྒྱལ་བའི་ཐུགས་ལ། ཞེས་སོགས། དེ་བཞིན་བཤེགས་དང་དེ་ཡི་སྲས་རྣམས་ལ།
ཞེས་སོགས། ཁྱེད་སྐུ་རང་བཞིན་ཡོངས་དག་པས། །ཞེས་སོགས། ཐུབ་དབང་
གནས་བརྟན་འཁོར་དང་བཅས་རྣམས་ལ། །དྲི་ཞིམ་བདུད་རྩིའི་ཁྲུས་ཆབ་འདི་
གསོལ་བས། །འགྲོ་བའི་སྒྲིབ་གཉིས་དྲི་མ་ཀུན་བྱང་ནས། །དྲི་བྲལ་སྐུ་གསུམ་
ཐོབ་པར་བྱིན་གྱིས་རློབས། །ཨོཾ་སརྦ་ཏ་ཐཱ་ག་ཏ། ཞེས་སོགས། དེ་དག་སྐུ་ལ་
མཚུངས་པ་མེད་པའི་གོས། །གཙང་ལ་དྲི་རབ་བསྒོས་པའི་སྐུ་ཕྱིའོ། །ཨོཾ་ཧཱུྃ་ཏྲ་
ཧཱུྃཨཱ་ཀ་ཡ་བི་ཤོ་དྷ་ན་ཡེ་སྭཱཧཱ། སྐུ་མཆོག་རྣམ་དག་བལྟ་བའི་མི་ངོམས་ལ། །ངོ་
མཚར་སྐྱོན་བྲལ་མཁའ་དཀྱིལ་ཉི་གསལ་འདྲ། །ཆོས་ཀྱི་སྐུ་ལ་དྲི་མ་མི་མངའ་
- 490 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
ཡང་། །སྲི་ཞུ་བཀུར་སྟི་རིམ་གྲོའི་ཚུལ་ཙམ་དུ། །ཆུ་གཙང་སྨན་སྤོས་འོ་མ་འདག་
ཆལ་ཆུས། །འགྲོ་བའི་ལུས་སེམས་སྡུག་བསྔལ་ནད་བསལ་ཏེ། །ཉེས་པའི་སྐྱོན་
བྲལ་འགྲོ་བའི་ཡིད་འོང་བའི། །དམ་པའི་སྐུ་མཆོག་བདག་གིས་ཐོབ་པར་ཤོག།
ཐུབ་དབང་གནས་བརྟན་འཁོར་དང་བཅས་རྣམས་ལ། །ན་བཟའ་ཆོས་གོས་སྣམ་
སྦྱར་དྲི་མེད་འདི། །ཕུལ་བས་བདག་དང་འགྲོ་བ་མ་ལུས་པ། །ཚུལ་ཁྲིམས་རྣམ་
དག་མཚན་དཔེ་ཐོབ་གྱུར་ཅིག །དེ་བཞིན་དུ་ཆོས་གོས་སྣམ་སྦྱར་ཞེས་པའི་ཚབ་
ཏུ། ཆོས་གོས་བླ་གོས་ཞེས་དང་། ཆོས་གོས་མཐང་གོས་ཞེས་འདོན་པ་སྤོས་ནས་
སྔར་ལྟར་དབུལ། དྲི་མེད་མཚན་ལ་སྒྲིབ་བསལ་མི་མངའ་ཡང་། །དད་པའི་ངུར་
སྨིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་ པའི་ འགྲོ་བ་
རྣམས། །སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག །ཨོཾ་བཛྲ་ཝསྔ་ཡེ་
ཨཱ༔ཧཱུྃ་སྭཱཧཱ། རིན་ཆེན་མཛེས་པའི་བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་
བཀང་སྟེ་ཕུལ་བ་ཡིས། །ལས་དང་ཉོན་མོངས་དྲི་མ་ཀུན་བྱང་ནས། །བྱང་ཆུབ་
སེམས་ཀྱི་རླན་གྱིས་བརླན་པར་ཤོག །ཐུབ་དབང་གནས་བརྟན་བཅུ་དྲུག་འཁོར་
བཅས་ལ། །བྱང་ ཕྱོགས་ སོ་བདུན་ མཚོན་ པའི་ གསིལ་ བྱེད་ འདི། །ཕུལ་བས་
བདག་དང་འགྲོ་བ་མ་ལུས་པ། །རྒྱལ་བ་དགྱེས་པའི་ལམ་ལ་འཇུག་གྱུར་ཅིག །
ཐུབ་དབང་གནས་བརྟན་བཅུ་དྲུག་འཁོར་བཅས་ལ། །བཟའ་བཅའ་བསོད་པས་
བཀང་བའི་ལྷུང་བཟེད་འདི། །ཕུལ་བས་བདག་དང་འགྲོ་བ་མ་ལུས་པ། །དམ་
ཆོས་བདུད་རྩིའི་རོ་ཡིས་འཚོ་བར་ཤོག །ཐུབ་དབང་གནས་བརྟན་བཅུ་དྲུག་
འཁོར་བཅས་ལ། །ཆོས་གོས་གསུམ་དང་ལྷུང་བཟེད་གསིལ་བྱེད་སོགས། །དགེ་
སློང་རྣམས་ལ་ཐུབ་པས་བསྔགས་པ་ཡི། །རུང་མཐུན་མཆོད་རྫས་འདི་དག་ཕུལ་
- 491 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བ་ཡི། །བསྟན་པ་རིན་ཆེན་ཕྱོགས་བཅུར་རྒྱས་པ་དང་། །འཇིག་རྟེན་བདེ་ལེགས་
ཆེན་པོས་ཁྱབ་པ་དང༌། །ལྷར་བཅས་འགྲོ་བའི་གཙུག་གི་རྒྱན་གྱུར་པའི། །སྟོབས་
བཅུ་མངའ་བའི་གོ་འཕང་ཐོབ་པར་ཤོག །བཅོམ་ལྡན་འདིར་ནི་བྱོན་པ་ལེགས། །
བདག་ཅག་བསོད་ནམས་སྐལ་བར་ལྡན། །ཇི་སྲིད་མཆོད་པ་བདག་འབུལ་ན། །
དེ་སྲིད་བཅོམ་ལྡན་བཞུགས་སུ་གསོལ། །ཡང་དེ་ཙམ་གྱི་རྒྱས་པར་བྱ་བའི་ལོང་
སྐབས་མེད་ཚེ་ཁྲུས་ཁང་བསྐྱེད་ནས། ཇི་ལྟར་བལྟམས་པ་ཞེས་སོགས། ཐུབ་
དབང་གནས་བརྟན་འཁོར་དང་བཅས་རྣམས་ལ། །ཞེས་སོགས་དང་། ཁྱེད་སྐུ་
རང་བཞིན་ཡོངས་དག་པས། །ཞེས་སོགས་དང་། དེ་བཞིན་གཤེགས་དང་དེ་ཡི་
སྲས་རྣམས་ལ། །ཞེས་སོགས་དང་། དེ་དག་སྐུ་ལ། ཞེས་སོགས། དྲི་མེད་མཚན་
ལ། ཞེས་ སོགས་རིན་ཆེན་མཛེས་པའི་བཀྲ་ཤིས་བུམ་པ་འདི། །ཞེས་སོགས།
བཅོམ་ལྡན་འདིར་ནི་བྱོན་པ་ལེགས། །ཞེས་སོགས་རྒྱས་བསྡུས་སྐབས་དང་སྦྱར་
ནས་བྱའོ། །དེ་ནས་གཙོ་འཁོར་ཐམས་ཅད་ལ་ཐུན་མོང་དུ་ཕྱག་དང་མཆོད་པ་
བྱས་ཏེ་ཐུགས་དམ་བསྐུལ་བ་ནི། བཀའ་དྲིན་མཉམ་མེད་རྩ་བའི་བླ་མ་དང༌། །
ཤཱཀྱའི་རྒྱལ་པོ་འཕགས་མཆོག་ཤཱ་རིའི་བུ། །སྒྲ་གཅན་འཛིན་དང་འཕགས་པ་ཀླུ་
སྒྲུབ་སོགས། །དངོས་བརྒྱུད་བླ་མ་རྣམས་ལ་ཕྱག་འཚལ་ལོ། །མཁའ་མཉམ་འགྲོ་
ལ་མཁྱེན་བརྩེའི་རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་
རྫོགས་ཏེ། །སྟོང་གསུམ་མི་མཇེད་ཞིང་གི་དཔལ་གྱུར་པ། །འདྲེན་མཆོག་ཤཱཀྱའི་
ཏོག་ ལ་ ཕྱག་ འཚལ་ ལོ། །ཐུབ་ པས་ བཀའ་ བསྒོས་ བསྟན་ པའི་ རྒྱལ་ མཚན་
འཛིན། །ཡན་ལག་འབྱུང་དང་མ་ཕམ་ནགས་ན་གནས། །དུས་ལྡན་རྡོ་རྗེ་མོའི་བུ་
བཟང་པོ་དང་། །གསེར་བེའུ་བྷ་ར་དྷྭ་ཛ་གསེར་ཅན་མཆོག །འཕགས་པ་བ་ཀུ་ལ་
- 492 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
དང་སྒྲ་གཅན་འཛིན། །ལམ་ཕྲན་བྷ་ར་དྷྭ་ཛ་བསོད་སྙམས་ལེན། །ལམ་བསྟན་
ཀླུའི་སྡེའི་སྦེད་བྱེད་མི་ཕྱེད་པ། །གནས་བརྟན་འཁོར་དང་བཅས་ལ་ཕྱག་འཚལ་
ལོ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་
བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །ཇི་སྙེད་སུ་དག་
ཅེས་པ་ནས། །རྒྱལ་བ་ཀུན་ལ་ཕྱག་འཚལ་མཆོད་པ་བགྱི། །ཡན་ལག་བརྒྱད་
ལྡན་ལྷ་ཡི་གངྒཱ་སོགས། །ཕྱོགས་དུས་ཀུན་ན་མཆོད་ཡོན་ཅི་མཆིས་པ། །ཐུབ་
དབང་གནས་བརྟན་འཁོར་བཅས་མཉེས་ཕྱིར་འབུལ། །བཞེས་ནས་བདག་ལ་
དངོས་གྲུབ་སྩལ་དུ་གསོལ། །ཤིན་ཏུ་རྣམ་དག་དྲི་མེད་ཡིད་འོང་བའི། །ཕྱོགས་
དུས་ཀུན་ན་ཞབས་གསིལ༴ ཐུབ་དབང་ = བཞེས་ནས༴ འདབ་སྟོང་རབ་རྒྱས་
པདྨ་དཀར་པོ་སོགས། །ཕྱོགས་དུས་ཀུན་ན་མེ་ཏོག ཐུབ་དབང་༔ བཞེས་ནས
མ་ ལ་ ཡ་ ཡི་ ཙན་དན་དྲི་ ལ་ སོགས། །ཕྱོགས་དུས་ ཀུན་ན་བདུག་ སྤོས ཐུབ་
དབང བཞེས་ནས༴ མུན་པ་ཀུན་སེལ་རྩི་བཅུད་སྒྲོན་མེ་སོགས། །ཕྱོགས་དུས་
ཀུན་ན་སྣང་གསལ༴ ཐུབ་དབང་༴ བཞེས་ནས ཙན་དན་གུར་ཀུམ་དྲིས་བསྒོས་
སྤོས་ ཆུ་ སོགས། །ཕྱོགས་ དུས་ ཀུན་ ན་ དྲི་ ཆབ༴ ཐུབ་ དབང་ = བཞེས་ནས
དཀར་གསུམ་མངར་གསུམ་བདུད་རྩིའི་ཟས་ལ་སོགས། །ཕྱོགས་དུས་ཀུན་ན་
ཞལ་ཟས༔ ཐུབ་དབང་ ཟ བཞེས་ནས ཡན་ ལག་ དྲུག་ ལྡན་ ལྷ་ ཡི་ སིལ་ སྙན་
སོགས། །ཕྱོགས་དུས་ ཀུན་ན་ རོལ་མོཟ ཐུབ་དབང་ ཟ གཞེས་ནས གཟུགས་
བརྙན་ ཀུན་ གསལ་ རིན་ ཆེན་ བེཟླུར་ སོགས། །ཕྱོགས་དུས་ ཀུན་ ན་ གཟུགས་
མཆོག༴ ཐུབ་ དབང་ = བཞེས་ ནས༴ དཔག་ བསམ་ ལས་ བྱུང་ བརྗོད་ བྲལ་
དབྱངས་ལ་སོགས། །ཕྱོགས་དུས་ཀུན་ན་སྒྲ་སྙན༴ ཐུབ་དབང་ ཟ བཞེས་ནས
- 493-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཡིད་འོང་ཙན་དན་དཀར་པོའི་དྲི་ལ་ སོགས། །ཕྱོགས་དུས་ཀུན་ན་དྲི་མཆོག༔
ཐུབ་དབང་ཟ བཞེས་ནས༴ སྟོང་གསུམ་སྙིང་པོ་ཚངས་གནས་བདུད་རྩི་སོགས། །
ཕྱོགས་དུས་ཀུན་ན་རོ་མཆོགཟ ཐུབ་དབང་༤ བཞེས་ནས༴ སྲབ་འཇམ་པཉྩལི་
ཀའི་གོས་ལ་སོགས། །ཕྱོགས་དུས་ཀུན་ན་རེག་མཆོགཟ ཐུབ་དབང་ཟ བཞེས་
ནས༔ འཇིག་རྟེན་འདི་ཡི་ཕུན་སུམ་ཚོགས་པའི་མཆོག །རིན་ཆེན་བདུན་གྱིས་ལྷ་
ཡི་ལམ་བཀང་སྟེ། །ཐུབ་དབང་ = བཞེས་ནས འདོད་ཆགས་ཞེ་སྡང་ཞེས་པ་
ནས་ཕྱིར་བསྔོའི་བར་བརྗོད། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་
རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཐུབ་དབང་གནས་བརྟན་བཅུ་
དྲུག་འཁོར་བཅས་རྣམས། །བརྩེ་བ་ཆེན་པོས་བདག་ལ་དགོངས་སུ་གསོལ། །
སྔོན་ཚེ་བདེན་ཚིག་སྨོན་ལམ་མཛད་པ་རྣམས། །དེང་འདིར་བདག་ལ་མངོན་སུམ་
བསྟན་དུ་ གསོལ། །ཞེས་ལན་གསུམ་བརྗོད་དོ། །དེ་ནས། མཚུངས་མེད་བལྟ་
བས་མི་ངོམས་ཤིང་། །གསེར་གྱི་མདོག་ཅན་མཛེས་པའི་སྐུ། །ཞལ་གཅིག་ཕྱག་
གཉིས་སྐྱིལ་ཀྲུང་བཞུགས། །ས་གནོན་མཉམ་བཞག་མཛད་ཕྱག་འཚལ། །བསྟན་
པ་རྒྱས་པར་བྱིན་གྱིས་རློབས། །གངས་རི་ཆེན་པོ་ཏེ་སེ་ལ། །འཕགས་པ་གནས་
བརྟན་ཡན་ལག་འབྱུང༌། །དགྲ་བཅོམ་སྟོང་དང་སུམ་བརྒྱས་བསྐོར། །སྤོས་ཕོར་
རྔ་ཡབ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །དྲང་སྲོང་རི་
ཡི་ངོས་ཤེལ་ན། །འཕགས་པ་གནས་བརྟན་མ་ཕམ་པ། །དགྲ་བཅོམ་བརྒྱ་ཕྲག་
གཅིག་གིས་བསྐོར། །ཕྱག་གཉིས་མཉམ་བཞག་མཛད་ཕྱག་འཚལ། །བསྟན་པ་
རྒྱས་པར་བྱིན་གྱིས་རློབས། །ལོ་མ་བདུན་པའི་རི་ཕུག་ན། །འཕགས་པ་གནས་
- 494 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
བརྟན་ནགས་ན་གནས། །དགྲ་ བཅོམ་ སྟོང་ དང་ བཞི་ བརྒྱས་བསྐོར། །སྡིགས་
མཛུབ་ རྔ་ ཡབ་ འཛིན་ ཕྱག་ འཚལ། །བསྟན་ པ་ རྒྱས་ པར་ བྱིན་གྱིས་རློབས། །
འཛམ་བུ་གླིང་གི་ཟངས་གླིང་ན། །འཕགས་པ་གནས་བརྟན་དུས་ལྡན་ནི། །དགྲ་
བཅོམ་སྟོང་དང་ཆིག་བརྒྱས་བསྐོར། །གསེར་གྱི་རྣ་ཀོར་འཛིན་ ཕྱག་འཚལ། །
བསྟན་པ་རྒྱས་པར་བྱིན་གྱིས་རློབས། །སིངྒ་ལ་ཡི་གླིང་ན་ནི། །གནས་བརྟན་རྡོ་
རྗེ་མོ་ཡི་བུ། །དགྲ་བཅོམ་སྟོང་ཕྲག་གཅིག་གིས་བསྐོར། །སྡིགས་མཛུབ་རྔ་ཡབ་
འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་རློབས། །ཆུ་བོ་ཡ་མུ་ནའི་གླིང་
ན། །འཕགས་པ་གནས་བརྟན་བཟང་པོ་ནི། །དགྲ་བཅོམ་སྟོང་དང་ཉིས་བརྒྱས་
བསྐོར། །ཆོས་འཆད་མཉམ་བཞག་མཛད་ཕྱག་འཚལ། །བསྟན་པ་རྒྱས་པར་བྱིན་
གྱིས་རློབས། །གནས་མཆོག་དམ་པ་ཁ་ཆེ་ན། །འཕགས་པ་གནས་བརྟན་གསེར་
བེའུ། །དགྲ་བཅོམ་ཆེན་པོ་ལྔ་བརྒྱས་བསྐོར། །རིན་ཆེན་ཞགས་པ་འཛིན་ཕྱག་
འཚལ། །བསྟན་པ་རྒྱས་པར་ བྱིན་གྱིས་རློབས། །ནུབ་ཀྱི་བ་ལང་སྤྱོད་གླིང་ན་
ནི། །བྷ་ར་དྷྭ་ཛ་གསེར་ཅན་ནི། །དགྲ་བཅོམ་ཆེན་པོ་བདུན་བརྒྱས་བསྐོར། །ཕྱག་
གཉིས་ མཉམ་ བཞག་ མཛད་ ཕྱག་ འཚལ། །བསྟན་ པ་ རྒྱས་ པར་ བྱིན་ གྱིས་
རློབས། །བྱང་གི་སྒྲ་མི་སྙན་ན་ནི། །འཕགས་པ་གནས་བརྟན་བ་ཀུ་ལ། །དགྲ་
བཅོམ་ཆེན་པོ་དགུ་བརྒྱས་བསྐོར། །ཕྱག་གཉིས་ནེའུ་ལེ་འཛིན་ཕྱག་འཚལ། །
བསྟན་པ་རྒྱས་པར་བྱིན་གྱིས་རློབས། །ཕྲི་ཡང་ཀུ་ཡི་གླིང་ན་ནི། །འཕགས་པ་
གནས་བརྟན་སྒྲ་གཅན་འཛིན། །དགྲ་བཅོམ་སྟོང་དང་ཆིག་བརྒྱས་བསྐོར། །རིན་
ཆེན་པྲོག་ཞུ་འཛིན་ཕྱག་འཚལ། །བསྟན་པ་རྒྱས་པར་བྱིན་གྱི་རློབས། །བྱ་རྒོད་
ཕུང་པོའི་རི་བོ་ལ། །འཕགས་པ་གནས་བརྟན་ལམ་ཕྲན་བསྟན། །དགྲ་བཅོམ་
- 495 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྟོང་དང་དྲུག་བརྒྱས་བསྐོར། །ཕྱག་གཉིས་མཉམ་བཞག་མཛད་ཕྱག་འཚལ། །
བསྟན་པ་རྒྱས་པར་བྱིན་གྱི་རློབས། །ཤར་གྱི་ལུས་འཕགས་གླིང་ན་ནི། །བྷ་ར་དྷ་
ཛ་བསོད་སྙོམ་ལེན། །དགྲ་བཅོམ་སྟོང་ཕྲག་གཅིག་གིས་བསྐོར། །གླེགས་བམ་
ལྷུང་བཟེད་ འཛིན་ ཕྱག་ འཚལ། །བསྟན་ པ་ རྒྱས་ པར་ བྱིན་ གྱིས་རློབས། །ལྷ་
གནས་སུམ་ཅུ་རྩ་གསུམ་ན། །འཕགས་པ་གནས་བརྟན་ལམ་བསྟན་ནི། །དགྲ་
བཅོམ་ ཆེན་ པོ་ དགུ་ བརྒྱས་ བསྐོར། །གླེགས་ བམ་ ཆོས་ འཆད་ འཛིན་ ཕྱག་
འཚལ། །བསྟན་པ་རྒྱས་པར་བྱིན་གྱིས་རློབས། །རི་ཡི་རྒྱལ་པོ་ངོས་ཡངས་ལ། །
འཕགས་པ་གནས་བརྟན་ཀླུ་ཡི་སྡེ། །དགྲ་བཅོམ་སྟོང་དང་ཉིས་བརྒྱས་བསྐོར། །
བུམ་ པ་ འཁར་ གསིལ་ འཛིན་ ཕྱག་ འཚལ། །བསྟན་ པ་ རྒྱས་ པར་ བྱིན་ གྱིས་
རློབས། །རི་ཡི་རྒྱལ་པོ་བི་ཧུ་ལར། །འཕགས་ པ་གནས་བརྟན་སྦེད་བྱེད་ནི། །
དགྲ་བཅོམ་སྟོང་དང་བཞི་བརྒྱས་བསྐོར། །ཕྱག་གཉིས་གླེགས་བམ་འཛིན་ཕྱག་
འཚལ། །བསྟན་པ་རྒྱས་པར་བྱིན་གྱིས་རློབས། །གངས་ཅན་རི་ཡི་རྒྱལ་པོ་ལ། །
འཕགས་ པ་ གནས་ བརྟན་ མི་ ཕྱེད་ པ། །དགྲ་ བཅོམ་ སྟོང་ ཕྲག་ གཅིག་ གིས་
བསྐོར། །བྱང་ཆུབ་མཆོད་རྟེན་འཛིན་ཕྱག་འཚལ། །བསྟན་པ་རྒྱས་པར་བྱིན་གྱིས་
རློབས། །དགེ་ བསྙེན་ དྷརྨཱ་ ཏ་ ལ་ ནི། །རལ་ པའི་ ཐོད་ བཅིངས་ གླེགས་ བམ་
འཁུར། །སྣང་བ་མཐའ་ཡས་མདུན་གནས་ཤིང་། །རྔ་ཡབ་བུམ་པ་འཛིན་ཕྱག་
འཚལ། །བསྟན་པ་རྒྱས་པར་བྱིན་གྱིས་རློབས། །ཡུལ་འཁོར་སྲུང་དང་འཕགས་
སྐྱེས་པོ། །སྤྱན་མི་བཟང་དང་རྣམ་ཐོས་སྲས། །རང་རང་འཁོར་འདུལ་སྒོ་བཞི་
བསྲུང༌། །རྒྱལ་ ཆེན་བཞི་ ལ་ ཕྱག་ འཚལ་ ལོ། །བསྟན་ པ་ རྒྱས་ པར་ བྱིན་ གྱིས་
རློབས། །ཞེས་བརྗོད་ཅིང་གཙོ་འཁོར་ཐམས་ཅད་ལ་གསོལ་བ་ཤུགས་དྲག་ཏུ་
- 496 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ། །
གདབ་བོ། །དེ་ནས་སོ་སོར་ཕྱག་མཆོད་ཐུགས་དམ་བསྐུལ་བ་ནི། །སྟོན་པ་བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་ འཚལ་ལོ། །མཆོད་དོ། །སྐྱབས་སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། གསེར་གྱི་མདོག་
གཅན་ ས་ གནོན་ ཕྱག་རྒྱ་ཅན། །རྨད་ བྱུང་ ཐུགས་ རྗེ་ བརྩོན་ འགྲུས་ ཆེན་ པོའི་
མཐུས། །མི་འཇེད་འཇིག་རྟེན་ཁམས་ཀྱི་དཔལ་གྱུར་པའི། །འདྲེན་མཆོག་ཤཱཀྱའི་
ཏོག་ ལ་ ཕྱག་ འཚལ་ ལོ། །ཐབས་ མཁས་ ཐུགས་ རྗེས་ཤཱཀྱའི་ རིགས་ འཁྲུངས་
ཤིང་། །གཞན་གྱིས་མི་ཐུབ་བདུད་ཀྱི་དཔུང་འཇོམས་པ། །གསེར་གྱི་ལྷུན་པོ་ལྟ་
བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་ ཕྱག་ འཚལ་ལོ། །དངོས་བཤམས་
གཟུགས་རིག་མོས་སྟོབས་ཀྱིས་སྤྲུལ་པའི། །མཆོད་ཚོགས་ཀུན་འབུལ་སྡིག་ལྟུང་
ཐམས་ཅད་བཤགས། །དགེ་ལ་ཡི་རང་བསྐུལ་ཞིང་གསོལ་བ་འདེབས། །འདིས་
མཚོན་དགེ་བ་བྱང་ཆུབ་ཆེན་པོར་བསྔོ། །ས་གཞི་སྤོས་ཀྱིས་བྱུགས་ཤིང་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་
ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །རྒྱལ་བའི་མཚན་
ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་
པ། །སྟོན་པ་ཐུབ་པའི་དབང་པོའི་ཞལ་མཐོང་སྟེ། །གསུང་གི་བདུད་རྩི་ངོམས་
མེད་འཐུང་བར་ཤོག །བཅོམ་ལྡན་མཉམ་མེད་ཤཱཀྱ་ཐུབ་པ་ཡིས། །མགོན་མེད་
ལྔ་བརྒྱ་ཐ་མའི་འགྲོ་རྣམས་ལ། །བརྩེ་བས་དགོངས་ནས་སྨོན་ལམ་གང་མཛད་
པ། །དེ་དག་བདག་སོགས་འགྲོ་བས་ལོངས་སྤྱོད་ཤོག །ལྷར་བཅས་འགྲོ་བའི་
ཕན་བདེ་ཀུན་གྱི་གཞི། །ཐུབ་པའི་བསྟན་པ་འཕེལ་ཞིང་རྒྱས་པ་དང་། །བསྟན་
- 497 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
འཛིན་སྐྱེས་བུ་ཐམས་ཅད་ཞབས་བརྟན་ཅིང་། །འཇིག་རྟེན་བདེ་ལེགས་ཆེན་པོས་
ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་
འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་
བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་ཡན་ལག་འབྱུང་
འཁོར་དགྲ་བཅོམ་པ་སྟོང་དང་སུམ་བརྒྱས་བསྐོར་བ་ལ་ཕྱག་འཚལ་ལོ། །མཆོད་
དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །ཏེ་སེའི་གངས་ལ་བཞུགས་ནས་འགྲོ་དོན་མཛད། །གནས་བརྟན་
ཡན་ལག་འབྱུང་ལ་ཕྱག་འཚལ་ལོ། །གང་སྐུ་མཐོང་ཐོས་དྲན་རེག་ཐམས་ཅད་
ལ། །ཉོན་མོངས་མེ་ཡི་གདུང་བ་ཞི་མཛད་ཅིང་། །བསླབ་གསུམ་ཡན་ལག་ཉམས་
མེད་འབྱུང་མཛད་པ། །འཕགས་པ་ཡན་ལག་འབྱུང་ལ་ཕྱག་འཚལ་ལོ། །དངོས་
བཤམས་གཟུངས་རིག༤ ཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །
འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་
སེམས་ ཅན་ གང་ དང་ གང༌། །ལས་ དང་ ཉོན་མོངས་ འཆིང་ བས་ བཅིངས་ པ་
རྣམས། །བསླབ་གསུམ་སྟོབས་ཀྱིས་མྱུར་དུ་གྲོལ་གྱུར་ཅིག །འཕགས་པ་ཡན་
ལག་ འབྱུང་ གི་ ཐུགས་བསྐྱེད་མཐུས། །ཡུལ་ཕྱོགས་ འདིས་མཚོན་འཇིག་རྟེན་
ཐམས་ཅད་དུ། །ཕན་ཚུན་ཡིད་འོང་བྱམས་པའི་སེམས་ལྡན་ཞིང་། །ཚུལ་ཁྲིམས་
རྣམ་པར་དག་པས་ཁྱབ་གྱུར་ཅིག །ལྷར་བཅས་འགྲོ་བའི་ ཕན་བདེ་ཀུན་ གྱི་
གཞི། །ཐུབ་པའི་བསྟན་པ་ འཕེལ་ ཞིང་ རྒྱས་ པ་ དང༌། །བསྟན་ འཛིན་ སྐྱེས་བུ་
ཐམས་ཅད་ཞབས་བརྟན་ཅིང་། །འཇིག་རྟེན་བདེ་ ལེགས་ཆེན་པོས་ ཁྱབ་གྱུར་
- 498 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ། །
ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
ཅིང་སྤེལ་བར་མཛད་པ་གནས་བརྟན་ཆེན་པོ་མ་ཕམ་པ་འཁོར་དགྲ་བཅོམ་པ་
བརྒྱ་ ཕྲག་ གཅིག་ གིས་ བསྐོར་བ་ ལ་ ཕྱག་ འཚལ་ ལོ། །མཆོད་དོ། །སྐྱབས་སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་
ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །
དྲང་སྲོང་རི་ངོས་བཞུགས་ནས་འགྲོ་དོན་མཛད། །གནས་བརྟན་མ་ཕམ་པ་ལ་
ཕྱག་འཚལ་ལོ། །གང་སྐུ་མཐོང་ཐོས་དྲན་རེག་ཐམས་ཅད་ལ། །བྱིང་རྒོད་རྣམ་
རྟོག་གཡེང་བ་ཞི་མཛད་ཅིང་། །ཞི་གནས་ལྷག་མཐོང་རྟོགས་པ་རྒྱས་མཛད་པ། །
འཕགས་པ་མ་ཕམ་པ་ལ་ཕྱག་འཚལ་ལོ། །དངོས་བཤམས་གཟུངས་རིག ཆེན་
པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །འཕགས་པའི་མཚན་ཐོས་དྲན་
བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་གང་དང་གང་། །
ཉོན་མོངས་རྣམ་རྟོག་གདོན་གྱིས་དཀྲུག་པ་རྣམས། །མཉམ་བཞག་སྟོབས་ཀྱིས་
མྱུར་དུ་ཞི་གྱུར་ཅིག །འཕགས་པ་མ་ཕམ་པ་ཡི་ཐུགས་བསྐྱེད་མཐུས། །བདག་
དང་མཁའ་མཉམ་འགྲོ་བ་མ་ལུས་པ། །ཚུལ་ཁྲིམས་རྣམ་དག་ཐེག་མཆོག་ལམ་
ཞུགས་ཏེ། །རྒྱལ་སྲས་སྤྱོད་པ་རྒྱ་མཚོར་སློབ་པར་ཤོག །ལྷར་བཅས་འགྲོ་བའི༴
ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་
འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་
བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་ནགས་ན་གནས་
འཁོར་དགྲ་བཅོམ་པ་སྟོང་དང་བཞི་བརྒྱས་བསྐོར་བ་ལ་ཕྱག་འཚལ་ལོ། །མཆོད་
- 499 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད།
སྙིགས་དུས་ཉམས་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་
ངན་མི་འདའ་བར། །ལོ་མ་བདུན་པའི་རིར་བཞུགས་འགྲོ་དོན་མཛད། །གནས་
བརྟན་ནགས་ན་གནས་ ལ་ ཕྱག་ འཚལ་ལོ། །འཕགས་ནོར་ལོ་མ་བདུན་ལྡན་
ནགས་ན་གནས། །སྡིགས་མཛུབ་རྔ་གཡབ་ ཕྱག་མཚན་མཐོང་ཙམ་གྱིས། །ཕྱི་
ནང་ཉེར་འཚེ་ཀུན་ལས་སྐྱོབ་མཛད་པ། །འཕགས་པ་ནགས་ན་གནས་ལ་ཕྱག་
འཚལ་ལོ། །དངོས་བཤམས་གཟུངས་རིག ཆེན་པོར་བསྔོ། །ས་གཞི་སྤོས་ཀྱིས༔
སྤྱོད་པར་ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་མཐུས། །
བདག་དང་མཁའ་མཉམ་འགྲོ་བ་མ་ལུས་པ། །ཕྱི་ནང་བར་གཅོད་གནོད་པས་མི་
རྫི་ཞིང་། །བདེན་གཉིས་རྟོགས་ནས་མྱུར་དུ་གྲོལ་གྱུར་ཅིག །འཕགས་པ་ནགས་
ན་ གནས་ ཀྱི་ཐུགས་བསྐྱེད་མཐུས། །ལས་དང་ཉོན་མོངས་ གནོད་ པས་མི་རྫི་
བར། །སྡེ་སྣོད་གསུམ་ གྱི་བརྗོད་བྱའི་དོན་རྟོགས་ནས། །ལམ་བཟང་སྒྲུབ་ལ་
བརྩོན་པ་ལྷུར་བྱེད་ཤོག །ལྷར་བཅས= ཁྱབ་གྱུར་ཅིག །སྟོན་པ་ཐུབ་པའི་དབང་
པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་
ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་
བརྟན་ཆེན་པོ་དུས་ལྡན་འཁོར་དགྲ་བཅོམ་པ་སྟོང་དང་ཆིག་བརྒྱས་བསྐོར་བ་ལ་
ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ།
ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་
པའི་བཀའ་བཞིན་མྱ་ངན་མི་འདའ་བར། །ཟངས་གླིང་གནས་སུ་བཞུགས་ནས་
འགྲོ་དོན་མཛད། །གནས་བརྟན་དུས་ལྡན་ཞབས་ལ་ཕྱག་འཚལ་ལོ། །གང་གི་སྐུ་
- 500 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།།
མཐོང་གསུང་དབྱངས་ཐོས་ཙམ་གྱིས། །བྱམས་དང་སྙིང་རྗེ་བྱང་ཆུབ་སེམས་སྐྱེ་
ཞིང་། །རླབས་ཆེན་རྒྱལ་སྲས་ སྤྱོད་ ལ་ སྦྱོར་མཛད་པ། །འཕགས་པ་དུས་ ལྡན་
ཞབས་ལ་ཕྱག་འཚལ་ལོ། །དངོས་བཤམས་གཟུངས་རིག ཆེན་པོར་བསྔོ། །ས་
གཞི་ སྤོས་ ཀྱིས༴ སྤྱོད་པར་ཤོག །འཕགས་ པའི་ མཚན་ཐོས་དྲན་བརྗོད་ ཕྱག་
མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །རྒྱལ་བ་སྲས་
བཅས་རྣམས་ལ་གུས་པ་ཡིས། །ཐེག་མཆོག་ཆོས་ལ་རྟག་ཏུ་སྤྱོད་པར་ཤོག །
འཕགས་པ་དུས་ལྡན་ཞབས་ཀྱི་ཐུགས་བསྐྱེད་མཐུས། །ཐེག་མཆོག་ལམ་བཟང་
སྒྲུབ་པའི་རྐྱེན་ཚང་ཞིང༌། །རྒྱལ་སྲས་སྤྱོད་པ་རྒྱ་མཚོར་ལེགས་བསླབ་ནས། །
འགྲོ་ཀུན་དོན་དུ་ཀུན་མཁྱེན་མྱུར་ཐོབ་ཤོག །ལྷར་བཅས༔ ཁྱབ་གྱུར་ཅིག །སྟོན་
པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་
གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་
བར་མཛད་པ་གནས་བརྟན་ཆེན་པོ་རྡོ་རྗེ་མོའི་བུ་འཁོར་དགྲ་བཅོམ་པ་སྟོང་ཕྲག་
གཅིག་གིས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་
གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་
ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །སིངྒ་ལ་ཡི་
གླིང་བཞུགས་འགྲོ་དོན་མཛད། །གནས་བརྟན་རྡོ་རྗེ་མོའི་བུ་ལ་ཕྱག་འཚལ། །
གང་སྐུ་མཐོང་ཐོས་དྲན་དང་རེག་པས་ཀྱང་། །མི་མཐུན་གནོད་པ་ཀུན་ལས་ཐར་
མཛད་ཅིང་། །ཐེག་པ་མཆོག་ལ་ངེས་པར་སྦྱོར་མཛད་པ། །འཕགས་པ་རྡོ་རྗེ་མོའི་
བུ་ལ་ཕྱག་འཚལ། །དངོས་བཤམས་གཟུངས་རིག ཆེན་པོར་བསྔོ། །ས་གཞི་
སྤོས་ཀྱིས༔ སྤྱོད་པར་ཤོག །འཕགས་པའི་མཚན་ཐོས་དྲན་བརྗོད་ཕྱག་མཆོད་
- 501 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
མཐུས། །བདག་ཅག་ལ་སོགས་སེམས་ཅན་གང་དང་གང་། །དགྲ་དང་གདོན་
སོགས་ གནོད་ པས་ གཙེས་ པ་རྣམས། །མྱུར་དུ་ ཞི་ནས་ ཕན་ཚུན་ བྱམས་ལྡན་
ཤོག །འཕགས་པ་རྡོ་རྗེ་མོའི་བུའི་ཐུགས་བསྐྱེད་མཐུས། །སེམས་ཅན་ཐམས་ཅད་
ཐེག་མཆོག་ རིགས་ངེས་ཏེ། །རྒྱལ་བའི་བཀའ་བཞིན་སྒྲུབ་པར་བྱེད་པ་ལ། །
མཐུན་པའི་རྐྱེན་རྣམས་ཡིད་བཞིན་འགྲུབ་པར་ཤོག །ལྷར་བཅས༴ ཁྱབ་གྱུར་
ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
ཅིང་སྤེལ་བར་མཛད་པ་གནས་བརྟན་ཆེན་པོ་བཟང་པོ་འཁོར་དགྲ་བཅོམ་པ་སྟོང་
དང་ཉིས་བརྒྱས་བསྐོར་བ་ལ་ཕྱག་ལཚལ་ལོ། །མཆོད་དོ། །སྐྱབས་སུ་མཆིའོ། །
བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་
ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །ཡ་མུ་ན་ཡི་
གླིང་བཞུགས་འགྲོ་དོན་མཛད། །གནས་བརྟན་བཟང་པོའི་ཞབས་ལ་ཕྱག་འཚལ་
ལོ། །རྣམ་སྣང་ཆོས་བདུན་ལྡན་ལ་གང་གི་སྐུ། །མཐོང་བའི་མོད་ལ་སྲིད་ལ་ཞེན་
ལོག་སྟེ། །ཡང་དག་ལམ་ལ་ངེས་པར་སྦྱོར་མཛད་པ། །འཕགས་པ་བཟང་པོའི་
ཞབས་ལ་ཕྱག་འཚལ་ལོ། །དངོས་བཤམས་གཟུངས་རིག ཆེན་པོར་བསྔོ། །ས་
གཞི་ སྤོས་ ཀྱིས༴ སྤྱོད་ པར་ ཤོག །འཕགས་ པའི་ མཚན་ཐོས་དྲན་བརྗོད་ ཕྱག་
མཆོད་མཐུས། །བདག་ཅག་ལ་སོགས་འགྲོ་བ་མ་ལུས་པ། །འདོད་ཆུང་ཆོག་ཤེས་
དཀོན་མཆོག་གསུམ་ལ་གུས། །གསུང་རབ་དོན་རྟོགས་མྱུར་དུ་གྲོལ་གྱུར་ཅིག །
འཕགས་པ་གནས་བརྟན་བཟང་པོའི་ཐུགས་བསྐྱེད་མཐུས། །རྒྱལ་བསྟན་འཕེལ་
བའི་འགལ་རྐྱེན་ཀུན་ཞི་ཞིང་། །མཐུན་རྐྱེན་གང་བསམས་ཡིད་བཞིན་འགྲུབ་པ་
- 502 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
དང༌། །སྤོང་བ་བསམ་གཏན་ཕྱོགས་བཅུར་རྒྱས་གྱུར་ཅིག །ལྷར་བཅས= ཁྱབ་
གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་
བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་
འཛིན་ཅིང་སྤེལ་བར་མཛད་ པ་ གནས་ བརྟན་ཆེན་པོ་གསེར་བེའུ་ འཁོར་དགྲ་
བཅོམ་ པ་ ལྔ་ བརྒྱས་ བསྐོར་ བ་ ལ་ ཕྱག་ འཚལ་ ལོ། །མཆོད་ དོ། །སྐྱབས་ སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་
ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར།
ཁ་ཆེའི་ཡུལ་དུ་བཞུགས་ནས་འགྲོ་དོན་མཛད། །གནས་བརྟན་གསེར་གྱི་བེའུ་ལ་
ཕྱག་འཚལ། །མཆོག་དང་ཐུན་མོང་དངོས་གྲུབ་མ་ལུས་པ། །ཅི་དང་ཅི་འདོད་ང་
ཡིས་སྦྱིན་ནོ་ཞེས། །རིན་ཆེན་དོན་ཡོད་ཞགས་པ་ཕྱག་ན་བསྣམས། །འཕགས་པ་
གསེར་ གྱི་ བེའུ་ ལ་ ཕྱག་ འཚལ། །དངོས་ བཤམས་ གཟུངས་ རིག༴ ཆེན་ པོར་
བསྔོ། །ས་ གཞི་ སྤོས་ ཀྱིས༴ སྤྱོད་ པར་ ཤོག །འཕགས་ པའི་ མཚན་ ཐོས་ དྲན་
བརྗོད་ཕྱག་མཆོད་མཐུས། །བདག་ དང་ མཁའ་ མཉམ་ འགྲོ་ བ་ མ་ ལུས་པ། །
གཟུངས་སྤོབས་མངོན་ཤེས་དྲན་པའི་མཐུ་ཐོབ་ནས། །འགྲོ་བའི་དེད་དཔོན་
མཆོག་ཏུ་འགྱུར་བར་ཤོག །འཕགས་པ་གསེར་གྱི་བེའུའི་ཐུགས་བསྐྱེད་མཐུས། །
ཡུལ་ཕྱོགས་འདིར་ གནས་ དགེ་འདུན་བཙུན་པ་རྣམས། །དམ་ཆོས་སྒྲུབ་པའི་
མཐུན་རྐྱེན་ཀུན་ཚང་ཞིང་། །ཐེག་མཆོག་ཆོས་ལ་རྟག་ཏུ་སྤྱོད་པར་ཤོག །ལྷར་
བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་བྷ་ར་དྷྭ་ཛ་
- 503 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
གསེར་ཅན་འཁོར་དགྲ་བཅོམ་པ་བདུན་བརྒྱས་བསྐོར་བ་ལ་ཕྱག་འཚལ་ལོ། །
མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་
བརྗོད། སྙིགས་ དུས་ ཉམ་ ཐག་ འགྲོ་ ལ་ ཐུགས་ བརྩེ་ བས། །ཐུབ་ པའི་ བཀའ་
བཞིན་མྱ་ངན་མི་འདའ་བར། །བ་གླང་སྤྱོད་གླིང་ན་བཞུགས་འགྲོ་དོན་མཛད། །
བྷ་ར་དྷྭ་ཛ་གསེར་ཅན་ལ་ཕྱག་འཚལ། །གང་སྐུ་མཉམ་བཞག་མཛད་པའི་ཕྱག་རྒྱ་
དེ། །མཐོང་བས་ལུས་སེམས་གདུང་བ་ཀུན་ཞི་ནས། །རྒྱལ་བའི་སྲས་ཀྱི་ས་ལ་
འགོད་མཛད་པ། །འཕགས་ པ་ བྷ་ ར་དྷུ་ ཛ་ ལ་ ཕྱག་ འཚལ། །དངོས་བཤམས་
གཟུངས་རིག ཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །འཕགས་
པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་
བ་མ་ལུས་པ། །དར་འབྱོར་རྟེན་ཐོབ་རྒྱལ་བའི་བསྟན་པ་ལ། །ཞུགས་ནས་ཐེག་
མཆོག་ཆོས་ལ་སྤྱོད་པར་ཤོག །འཕགས་པ་བྷ་ར་དྷ་ཛ་ཐུགས་བསྐྱེད་མཐུས། །
རྣམ་དག་ཁྲིམས་ལྡན་དགེ་འདུན་ཚོགས་རྣམས་ལ། །རྒྱལ་བློན་རྣམས་ཀྱིས་གུས་
པས་མཆོད་པ་དང༌། །འཁོར་ལོ་གསུམ་གྱི་བྱ་བ་རྒྱས་གྱུར་ཅིག །ལྷར་བཅས
ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་
འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་
བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་བ་ཀུ་ལ་འཁོར་
དགྲ་བཅོམ་པ་དགུ་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་
ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །
སྒྲ་མི་སྙན་ན་བཞུགས་ནས་འགྲོ་དོན་མཛད། །གནས་བརྟན་བ་ཀུ་ལ་ཕྱག་འཚལ་
- 504 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ། །
ལོ། །གང་སྐུ་ཡིད་ལ་དྲན་ཏེ་གསོལ་བཏབ་ན། །དུས་མིན་འཆི་དང་བཀྲེས་སྐོམ་
དབུལ་ཕོངས་སོགས། །ཕྱི་ནང་ཉེར་འཚེ་ཐམས་ཅད་ཞི་འཛད་པ། །འཕགས་པ་
བ་ཀུ་ལ་ཕྱག་འཚལ་ལོ། །དངོས་བཤམས་གཟུངས་རིགཌ ཆེན་པོར་བསྔོ། །ས་
གཞི་ སྤོས་ ཀྱིས༴ སྤྱོད་ པར་ཤོག །འཕགས་ པའི་མཚན་ཐོས་དྲན་བརྗོད་ ཕྱག་
མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །དམ་ཆོས་སྒྲུབ་
པའི་མཐུན་རྐྱེན་ཀུན་ཚང་ཞིང་། །ལུང་རྟོགས་ཡོན་ཏན་ཐམས་ཅད་རྒྱས་གྱུར་
ཅིག །འཕགས་པ་བ་ཀུ་ལ་ཡི་ཐུགས་བསྐྱེད་མཐུས། །ཕྱོགས་བཅུར་བཞུགས་
པའི་དགེ་འདུན་བཙུན་པ་རྣམས། །མཐུ་རྐྱེན་འབྱོར་པས་ནམ་ཡང་མི་ཕོངས་
ཤིང་། །ཐོས་བསམ་སྒོམ་པ་ཐམས་ཅད་འཕེལ་གྱུར་ཅིག །ལྷར་བཅས= ཁྱབ་
གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་
བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་
འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་སྒྲ་གཅན་འཛིན་འཁོར་དགྲ་
བཅོམ་པ་སྟོང་དང་ཆིག་བརྒྱས་བསྐོར་བ་ལ་ཕྱ་འཚལ་ལོ། །མཆོད་དོ། །སྐྱབས་སུ་
མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་
ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །
པྲི་ཡང་ཀུ་ཡི་གླིང་བཞུགས་འགྲོ་དོན་མཛད། །གནས་བརྟན་སྒྲ་གཅན་འཛིན་ལ་
ཕྱག་འཚལ་ལོ། །དཔག་མེད་བསྐལ་བའི་སྔོན་ནས་སངས་རྒྱས་ཀྱང་། །འགྲོ་ལ་
བརྩེ་བས་རྒྱལ་སྲས་ཚུལ་བཟུང་སྟེ། །དྲན་ པས་ སྲིད་ཞིའི་འཇིགས་ལས་སྐྱོབ་
མཛད་པ། །འཕགས་པ་སྒྲ་གཅན་འཛིན་ལ་ཕྱག་འཚལ་ལོ། །དངོས་བཤམས་
གཟུངས་རིག༤ ཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །འཕགས་
- 505 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་
བ་ མ་ ལུས་པ། །རྒྱལ་ དང༌ རྒྱལ་ སྲས་རྣམས་ ཀྱི་ ཞལ་ མཐོང་ནས། །གསུང་ གི་
བདུད་རྩིས་སྨིན་ཅིང་གྲོལ་གྱུར་ཅིག །འཕགས་པ་སྒྲ་གཅན་འཛིན་ ཀྱི་ཐུགས་
བསྐྱེད་མཐུས། །ཆོས་བཞིན་སྒྲུབ་པའི་གང་ཟག་ཐམས་ཅད་ལ། །ཚངས་དབང་
སྲུང་མས་གཡེལ་མེད་གྲོགས་བྱེད་ཅིང་། །རྒྱལ་བ་རྣམས་ཀྱི་བྱིན་གྱིས་རློབས་གྱུར་
ཅིག །ལྷར་བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་
ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་
ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་ལམ་
ཕྲན་བསྟན་འཁོར་དགྲ་བཅོམ་པ་སྟོང་དང་དྲུག་བརྒྱས་བསྐོར་བ་ལ་ཕྱག་འཚལ་
ལོ། །མཆོད་ དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ ལན་
བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་
བཞིན་མྱ་ངན་མི་འདའ་བར། །བྱ་རྒོད་ཕུང་པོའི་རིར་བཞུགས་འགྲོ་དོན་མཛད། །
གནས་བརྟན་ལམ་ཕྲན་བསྟན་ལ་ཕྱག་འཚལ་ལོ། །མཐའ་ཡས་འགྲོ་ལ་ལམ་
བཟང་འདོམས་པ་ལ། །གནས་བརྟན་རྣམས་ཀྱི་ནང་ནས་ཕུལ་བྱུང་བས། །ཆོས་
སྨྲ་རྣམས་ཀྱི་མཆོག་ཏུ་རབ་བསྔགས་པ། །འཕགས་པ་ལམ་ཕྲན་བསྟན་ལ་ཕྱག་
འཚལ་ལོ། །དངོས་བཤམས་གཟུངས་རིག༤ ཆེན་པོར་བསྔོ། །ས་གཞི་སྤོས་ཀྱིས་
སྤྱོད་ པར་ ཤོག །འཕགས་ པའི་ མཚན་ཐོས་དྲན་ བརྗོད་ ཕྱག་ མཆོད་ མཐུས། །
བདག་དང་མཁའ་མཉམ་འགྲོ་བ་མ་ལུས་པ། །སྲིད་ཞིའི་རྒུད་པ་ཀུན་ལས་ཐར་
གྱུར་ཏེ། །སྟོབས་བཅུ་མངའ་བའི་གོ་འཕང་ཐོབ་གྱུར་ཅིག །འཕགས་པ་ལམ་ཕྲན་
བསྟན་ གྱི་ཐུགས་བསྐྱེད་མཐུས། །དམ་ཆོས་ ཚུལ་ བཞིན་ སྒྲུབ་པར་བྱེད་རྣམས་
- 506 -



E-
ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ། །
ལ། །ཕྱི་ནང་ཉེར་འཚེ་གང་ཡང་མི་འབྱུང་ཞིང་། །ལུང་རྟོགས་ཡོན་ཏན་ཐམས་
ཅད་འཕེལ་གྱུར་ཅིག །ལྷར་བཅས༴ ཁྱབ་གྱུར་ཅིག །སྟོན་ཐུབ་པའི་དབང་པོས་
བཀའ་བསྒོས་ཏེ་མྱ་ངན་ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་
དུ་བཞུགས་ནས་རྒྱལ་བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་
ཆེན་པོ་བྷ་ར་དྷ་ཛ་བསོད་སྙོམས་ལེན་འཁོར་དགྲ་བཅོམ་པ་སྟོང་ཕྲག་གཅིག་གིས་
བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་གྱིས་བརླབ་
ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་ཐུགས་བརྩེ་
བས། །ཐུབ་པའི་བཀའ་བཞིན་མྱ་ངན་མི་འདའ་བར། །ལུས་འཕགས་གླིང་དུ་
བཞུགས་ནས་འགྲོ་དོན་མཛད། །གནས་བརྟན་བསོད་སྙོམས་ལེན་ལ་ཕྱག་འཚལ་
ལོ། །ཕྱག་མཚན་གླེགས་བམ་མཐོང་དང་རེག་པས་ཀྱང་། །མི་ཤེས་རྨོངས་པའི་
མུན་པ་རབ་བསལ་ནས། །བསླབ་གསུམ་རྟོགས་པ་རྒྱུད་ལ་བསྐྱེད་མཛད་པ། །
འཕགས་པ་བསོད་སྙམས་ལེན་ལ་ཕྱག་འཚལ་ལོ། །དངོས་བཤམས་གཟུངས་
རིག ཆེན་ པོར་ བསྔོ། །ས་ གཞི་ སྤོས་ ཀྱིས༴ སྤྱོད་ པར་ ཤོག །འཕགས་ པའི་
མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་
ལུས་པ། །ཟབ་དང་རྒྱ་ཆེའི་གསུང་རབ་ཚོགས་རྣམས་ལ། །གཏུགས་པ་མེད་པའི་
བློ་གྲོས་རྒྱས་གྱུར་ཅིག །འཕགས་པ་བྷ་ར་དྷྭ་ཛའི་ཐུགས་བསྐྱེད་མཐུས། །རྒྱལ་
བའི་བསྟན་ལ་སློབ་པར་བྱེད་རྣམས་ལ། །ཕྱི་དང་ནང་གི་མཐུན་རྐྱེན་ཀུན་ཚང་
ཞིང་། །ཐོས་བསམ་སྒོམ་པའི་ཤེས་རབ་རྒྱས་གྱུར་ཅིག །ལྷར་བཅས= ཁྱབ་གྱུར་
ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་ལས་མི་འདའ་བར་
འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་བའི་བསྟན་པ་འཛིན་
- 507 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཅིག་སྤེལ་བར་མཛད་པ་གནས་བརྟན་ཆེན་པོ་ལམ་བསྟན་འཁོར་དགྲ་བཅོམ་པ་
དགུ་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །སྐྱབས་སུ་མཆིའོ། །བྱིན་
གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་དུས་ཉམ་ཐག་འགྲོ་ལ་
ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་འདའ་བར། །ལྷ་ཡི་གནས་
ན་བཞུགས་ནས་འགྲོ་དོན་མཛད། །གནས་བརྟན་ལམ་ཆེན་པ་ལ་ཕྱག་འཚལ་
ལོ། །གླེགས་བམ་ཆོས་འཆད་ཕྱག་རྒྱ་དྲན་ཙམ་གྱིས། །སྡེ་སྣོད་གསུམ་གྱི་ཚིག་
དོན་མཐའ་དག་ལ། །བློ་གྲོས་སྤོབས་པའི་སྣང་བ་སྩོལ་མཛད་པ། །འཕགས་པ་
ལམ་ ཆེན་ པ་ ལ་ ཕྱག་ འཚལ་ ལོ། །དངོས་ བཤམས་ གཟུངས་ རིག ཆེན་ པོར་
བསྔོ། །ས་ གཞི་ སྤོས་ ཀྱིས༴ སྤྱོད་ པར་ཤོག །འཕགས་ པའི་ མཚན་ ཐོས་ དྲན་
བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །ལམ་
སྟོན་བཤེས་ གཉེན་དམ་པས་རྗེས་བཟུང་ནས། །ཐོས་བསམ་སྒོམ་པའི་ བྱ་བ་
མཐར་ ཕྱིན་ ཤོག །འཕགས་ པ་ ལམ་ ཆེན་ པ་ ཡི་ ཐུགས་བསྐྱེད་མཐུས། །འགྲོ་
རྣམས་ངེས་འབྱུང་བསམ་པས་རྒྱུད་བསྐུལ་ནས། །ཞུགས་ལ་ཡོངས་རྫོགས་སྡོམ་
པའི་དཔལ་ཐོབ་སྟེ། །ཚུལ་ ཁྲིམས་ ཕུང་པོ་ཡོངས་ སུ་ རྫོགས་ གྱུར་ཅིག །ལྷར་
བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་ཀླུའི་སྡེ་འཁོར་
དགྲ་བཅོམ་པ་སྟོང་དང་ཉིས་བརྒྱས་བསྐོར་བ་ལ་ཕྱག་འཚལ་ལོ། །མཆོད་དོ། །
སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད། སྙིགས་
དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་མི་
- 508 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
འདའ་བར། །རི་རྒྱལ་ངོས་ཡངས་ལ་བཞུགས་འགྲོ་དོན་མཛད། །གནས་བརྟན་
ཀླུ་ཡི་ སྡེ་ ལ་ ཕྱག་ འཚལ་ལོ། །བྱང་ཕྱོགས་སོ་བདུན་མཚོན་པའི་བསིལ་བྱེད་
སྒྲས། །འགྲོ་ཀུན་མ་རིག་གཉིད་ལས་སློང་མཛད་ཅིང་། །བུམ་པ་བཟང་པོས་ཅི་
འདོད་སྩོལ་ མཛད་ པ། །འཕགས་ པ་ ཀླུ་ ཡི་ ཕྱག་ འཚལ་ ལོ། །དངོས་བཤམས་
གཟུངས་རིག ཆེན་པོར་བསྔོ། །ས་གཞི་སྤོས་ཀྱིས༔ སྤྱོད་པར་ཤོག །འཕགས་
པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་དང་མཁའ་མཉམ་འགྲོ་
བ་མ་ལུས་པ༴ དམ་ཆོས་སྒྲུབ་ལ་བར་གཅོད་མེད་པ་དང་། །ཚུལ་བཞིན་བསྒྲུབས་
པས་ རྒྱལ་ རྣམས་ མཉེས་ བྱེད་ ཤོག །འཕགས་ པ་ ཀླུ་ ཡི་ སྡེ་ ཡི་ ཐུགས་ བསྐྱེད་
མཐུས། །སྡེ་སྣོད་གསུམ་དང་རྒྱུད་སྡེ་བཞི་ཡི་དོན། །སྡོམ་གསུམ་བཅས་མཚམས་
དག་པར་སྲུང་བྱེད་པའི། །དམ་པའི་ཚོགས་ཀྱིས་གནས་འདི་གང་གྱུར་ཅིག །ལྷར་
བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་སྦེད་བྱེད་
འཁོར་དགྲ་བཅོམ་པ་སྟོང་དང་བཞི་བརྒྱས་བསྐོར་བ་ལ་ཕྱག་འཚལ་ལོ། །མཆོད་
དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །རི་རྒྱལ་བི་ཧུ་ལར་བཞུགས་འགྲོ་དོན་མཛད། །གནས་བརྟན་
ཆེན་པོ་སྦེད་བྱེད་ལ་ཕྱག་འཚལ། །སྡེ་སྣོད་གསུམ་གྱི་གླེབས་བམ་ཞལ་ཕྱེ་སྟེ། །
འགྲོ་ལ་ཐེག་པ་གསུམ་གྱི་ལམ་བསྟན་ནས། །རྒྱལ་བའི་བསྟན་པ་ཕྱོགས་བཅུར་
རྒྱས་མཛད་པ། །འཕགས་ པ་ སྦེད་བྱེད་ ཞབས་ ལ་ ཕྱགས་ འཚལ་ ལོ། །དངོས་
- 509 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
བཤམས་གཟུངས་རིགཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །
འཕགས་པའི་མཚན་ཐོས་དྲན་བརྗོད་ ཕྱག་མཆོད་མཐུས། །བདག་དང་མཁའ་
མཉམ་འགྲོ་བ་མ་ལུས་པ། །ལོག་པའི་ལམ་དུ་ནམ་ཡང་མི་ལྟུང་བར། །བསླབ་པ་
གསུམ་གྱི་ཉམས་ལེན་མཐར་ཕྱིན་ཤོག །འཕགས་པ་སྦེད་བྱེད་ཞབས་ཀྱི་ཐུགས་
བསྐྱེད་མཐུས། །དབེན་པའི་གནས་སུ་སྒྲུབ་པ་བྱེད་པ་ལ། །མི་དང་མི་མིན་ཉེར་
འཚེ་ མི་འབྱུང་ ཞིང་། །སྡེ་སྣོད་གསུམ་གྱི་བཤད་ སྒྲུབ་ འཕེལ་ གྱུར་ཅིག །ལྷར་
བཅས༔ ཁྱབ་གྱུར་ཅིག །སྟོན་པ་ཐུབ་པའི་དབང་པོས་བཀའ་བསྒོས་ཏེ་མྱ་ངན་
ལས་མི་འདའ་བར་འགྲོ་བ་ཀུན་གྱི་བསོད་ནམས་ཀྱི་ཞིང་དུ་བཞུགས་ནས་རྒྱལ་
བའི་བསྟན་པ་འཛིན་ཅིང་སྤེལ་བར་མཛད་པ་གནས་བརྟན་ཆེན་པོ་མི་ཕྱེད་པ་
འཁོར་དགྲ་བཅོམ་པ་སྟོང་ཕྲག་གཅིག་གིས་བསྐོར་བ་ལ་ཕྱག་འཚལ་ལོ། །མཆོད་
དོ། །སྐྱབས་སུ་མཆིའོ། །བྱིན་གྱིས་བརླབ་ཏུ་གསོལ། ཞེས་ལན་བདུན་བརྗོད།
སྙིགས་དུས་ཉམ་ཐག་འགྲོ་ལ་ཐུགས་བརྩེ་བས། །ཐུབ་པའི་བཀའ་བཞིན་མྱ་ངན་
མི་འདའ་བར། །གངས་ཅན་རི་ལ་བཞུགས་ནས་འགྲོ་དོན་མཛད། །གནས་བརྟན་
མི་ཕྱེད་པ་ལ་ཕྱག་འཚལ་ལོ། །སྟོན་པ་ཐུབ་པའི་དབང་པོས་བྱིན་བརླབ་པའི། །
བྱང་ཆུབ་མཆོད་རྟེན་ཕྱག་གཉིས་ཀྱིས་བཟུང་སྟེ། །འགྲོ་ཀུན་སྨིན་གྲོལ་ལམ་ལ་
འགོད་མཛད་པ། །འཕགས་པ་མི་ཕྱེད་པ་ལ་ཕྱག་འཚལ་ལོ། །དངོས་བཤམས་
གཟུངས་རིགཌ ཆེན་པོར་བསྔོ། །ས་གཞི་སྤོས་ཀྱིས༴ སྤྱོད་པར་ཤོག །འཕགས་
པའི་མཚན་ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་
ཅན་གང་དང་གང་། །མ་རུང་འདྲེ་སྲིན་གདུག་པས་གཙེས་པ་རྣམས། །མྱུར་དུ་
ཉེར་ འཚེ་ ཀུན་ ལས་ ཐར་གྱུར་ཅིག །འཕགས་ པ་ མི་ཕྱེད་ པ་ ཡི་ཐུགས་བསྐྱེད་
-510 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
མཐུས། །སྡེ་སྣོད་ གསུམ་ གྱི་དོན་ལ་ངེས་རྙེད་ནས། །ཐེག་ པ་ གསུམ་ གྱི་ ལམ་
བཟང་ཡོངས་ལ། །སྒྲུབ་པ་བྱེད་པས་གནས་འདི་གང་གྱུར་ཅིག །ལྷར་བཅས་
ཁྱབ་གྱུར་ཅིག །མགོན་པོ་སྤྱན་རས་གཟིགས་ཀྱི་སྤྲུལ་པ་འཕགས་པ་དགེ་བསྙེན་
དྷམཱ་ཏ་ ལ་ འཁོར་ དང་ བཅས་ པ་ ལ་ ཕྱག་ འཚལ་ ལོ། །མཆོད་དོ། །སྐྱབས་ སུ་
མཆིའོ། །བྱིན་ གྱིས་ བརླབ་ ཏུ་ གསོལ། ཞེས་ ལན་ བདུན་ བརྗོད། སྤྱན་ རས་
གཟིགས་དབང་འགྲོ་ལ་ཐུགས་བརྩེ་བས། །རྒྱལ་བའི་བསྟན་པ་ཕྱོགས་བཅུར་
སྤེལ་བའི་ ཕྱིར། །གནས་བརྟན་རྣམས་ཀྱི་ཞབས་འབྲིང་ཚུལ་འཛིན་པ། །དགེ་
བསྙེན་དྷརྨཱ་ཏ་ལ་ཕྱག་འཚལ་ལོ། །ཉམ་ཐག་འགྲོ་རྣམས་འཇིགས་པ་བརྒྱད་ལ་
སོགས། །ཕྱི་ནང་ཉེར་འཚེ་ཀུན་ལས་སྐྱོབ་པའི་ཕྱིར། །རྔ་ཡབ་བུམ་པ་བཟུང་ནས་
སྤྲུལ་པ་འགྱེད། །འཕགས་པ་དྷརྨ་ཏ་ལ་ཕྱག་འཚལ་ལོ། །དངོས་བཤམས་གཟུང་
རིག༴ ཆེན་པོར་བསྔོ། ས་གཞི་སྤོས་ཀྱིས༴ སྤྱོད་པར་ཤོག །འཕགས་པའི་མཚན་
ཐོས་དྲན་བརྗོད་ཕྱག་མཆོད་མཐུས། །བདག་ཅག་ལ་སོགས་སེམས་ཅན་གང་དང་
གང་། །འཇིགས་ཆེན་བརྒྱད་དང་གདོན་གྱིས་གཙེས་པ་རྣམས། །མྱུར་དུ་འཇིགས་
པ་ཀུན་ལས་ཐར་གྱུར་ཅིག །མགོན་པོ་སྤྱན་རས་གཟིགས་ཀྱི་ཐུགས་བསྐྱེད་
མཐུས། །གངས་རིའི་ར་བས་བསྐོར་བའི་ཞིང་ཁམས་འདིར། །ཚང་ལ་མ་ནོར་
འཇམ་མགོན་ལུགས་བཟང་འདི། །དབྱར་གྱི་མཚོ་ཆེན་ལྟར་དུ་འཕེལ་གྱུར་ཅིག །
ལྷར་བཅས༔ ཁྱབ་གྱུར་ཅིག །སྟོན་པ་བཅོམ་ལྡན་འདས་ཀྱི་སྤྱན་སྔར་རྒྱལ་བའི་
བསྟན་པ་བསྲུང་བར་ཞལ་གྱིས་བཞེས་ཏེ་འཇིག་རྟེན་སྐྱོང་བའི་ཚུལ་བཟུང་བ་རྒྱལ་
པོ་ཆེན་པོ་ཡུལ་འཁོར་སྲུང་དང༌། འཕགས་སྐྱེས་པོ་དང་། སྤྱན་མི་བཟང་དང༌།
རྣམ་ཐོས་སྲས་ལ་སོགས་པ་ཆོས་སྲུང་ཡེ་ཤེས་ཀྱི་སྤྱན་ལྡན་རྣམས་ལ་ཕྱག་འཚལ་
11-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ལོ། །མཆོད་དོ། །སྐྱབས་ སུ་ མཆིའོ། །བྱིན་གྱིས་བརླབ་ཏུ་གསོལ། ཞེས་ ལན་
བདུན་བརྗོད། བགྲང་ཡས་བསྐལ་པའི་སྔོན་ནས་ཐུགས་བསྐྱེད་དེ། །རྒྱལ་སྲས་
སྤྱོད་པ་རྒྱ་མཚོར་ལེགས་བསླབས་ཤིང༌། །དུས་འདིར་ཐུབ་བསྟན་བསྲུང་བར་
ཞལ་བཞེས་པ། །ཆོས་སྐྱོང་རྒྱལ་ཆེན་བཞི་ལ་ཕྱག་འཚལ་ལོ། །ཐུབ་དབང་གནས་
བརྟན་ བཅུ་ དྲུག་ འཁོར་ བཅས་ རྣམས། །གང༌ དུ་ འགྲོ་ དོན་ མཛད་ དེར་ རྗེས་
འབྲངས་ནས། །བསྟན་པ་བསྲུང་ལ་ནམ་ཡང་མི་གཡེལ་བ། །འཇིག་རྟེན་སྐྱོང་བ་
བཞི་ལ་ཕྱག་ འཚལ་ལོ། །དངོས་བཤམས་གཟུངས་རིག ཆེན་པོར་བསྔོ། །ས་
གཞི་སྤོས་ཀྱིས༴ སྤྱོད་པར་ཤོག །རྒྱལ་ཆེན་བཞི་ཡི་མཚན་བརྗོད་མཚན་བརྗོད་
ཕྱག་མཆོད་མཐུས། །བདག་དང་མཁའ་མཉམ་འགྲོ་བ་མ་ལུས་པ། །རྒྱལ་བའི་
བསྟན་ལ་ཚུལ་བཞིན་སློབ་པ་ལ། །བར་དུ་གཅོད་པའི་མིང་ཡང་མེད་པར་ཤོག །
སྔོན་ཚེ་སྟོན་པའི་སྤྱན་སྔར་རྒྱལ་ཆེན་བཞིས། །བསྟན་དང་བསྟན་འཛིན་གཡེལ་
མེད་སྐྱོང་ངོ་ཞེས། །ཇི་ལྟར་ཞལ་བཞེས་མཛད་པ་དེ་བཞིན་དུ། །ཆོས་བྱེད་རྣམས་
ལ་གཡེལ་མེད་གྲོགས་བྱེད་ཤོག །ལྷར་བཅས༔ ཁྱབ་གྱུར་ཅིག །དེ་ནས་། ཨོཾ་ན་
མོ་བྷ་ག་ཝ་ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨདྷ་ཏེ་སམྱཀཾ་བུདྡྷཱ་ཡ། ཏདྱ་ཐཱ།
ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ། ཞེས་ཐུབ་པའི་གཟུངས་ཅི་མང་བཟླའོ། །དེ་ནས་
གཏོར་མ་འབུལ་བ་ནི། །དཀོན་མཆོག་གསུམ་གྱི་བདེན་པ་དང་། །སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་དང་ཚོགས་གཉིས་
ཡོངས་སུ་རྫོགས་པའི་མངའ་ཐང་ཆེན་པོ་དང་ཆོས་ཀྱི་དབྱིངས་རྣམ་པར་དག་ཅིང་
བསམ་གྱིས་མི་ཁྱབ་པའི་སྟོབས་ཀྱིས་མཆོད་སྦྱིན་གྱི་གཏོར་མ་འདོད་པའི་ཡོན་
ཏན་ལྔ་དང་ལྡན་པའི་ཞལ་ཟས་དམ་པ་དྭངས་ཤིང་ཐོགས་པ་མེད་པ་ནམ་མཁའ་
-512 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
དང་མཉམ་པ་མགྲོན་ཐམས་ཅད་ལ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་
པར་གྱུར་ཅིག །ཅེས་བདེན་སྟོབས་ཀྱིས་བྱིན་གྱིས་བརླབས་ལ། ན་མ་སརྦ་ཏ་ཐཱ་
ག་ཏཱ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ཞེས་པ་བདུན་གྱིས་བསྔོ་ཞིང་།
མཆོད་ཡོན་ཞབས་བསིལ་མེ་ཏོག་བདུག་སྤོས་དང། །སྣང་བསལ་དྲི་ཆབ་ཞལ་
ཟས་རོལ་མོ་སོགས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །བླ་
མ་དཀོན་མཆོག་གསུམ་ལ་མཆོད་པར་འབུལ། །འདོད་ཡོན་ལྔ་ལྡན་བདུད་རྩིའི་
ཞལ་ཟས་འདི། །བླ་མ་ཡི་དམ་རྒྱལ་བ་སྲས་བཅས་དང་། །ཐུབ་དབང་གནས་
བརྟན་འཁོར་དང་བཅས་ལ་འབུལ། །བཞེས་ནས་བདག་དང་མཁའ་མཉམ་འགྲོ་
ཀུན་ལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །གཏོར་མ་གཉིས་པ་
སཾ་བྷ་ར་བདུན་གྱིས་བསྔོ་ཞིང་། །མཆོད་ཡོན་ཞབས་བསིལ་མཆོད་སྤྲིན་རྒྱ་མཚོ་
འདི། །ཆོས་ སྐྱོང་སྲུང་མའི་ཚོགས་རྣམས་མཉེས་ཕྱིར་འབུལ། །འདོད་ཡོན་ལྔ་
ལྡན་ བདུད་ རྩིའི་ ཞལ་ ཟས་ འདི། །ཐུབ་ པའི་ བཀའ་ སྡོད་ རྒྱལ་ ཆེན་ བཞི་ ལ་
སོགས། །དམ་ཅན་ཆོས་སྐྱོང་སྲུང་མའི་ཚོགས་ལ་འབུལ། །བཞེས་ནས་རྒྱལ་བའི་
བསྟན་ དང༌ བསྟན་ འཛིན་ ལ། །འགལ་ རྐྱེན་ སེལ་ ཞིང་ མཐུན་ རྐྱེན་ སྒྲུབ་ པར་
མཛོད། །གཏོར་མ་གསུམ་པ་སཾ་བྷ་ར་བདུན་གྱིས་བསྔོ་ཞིང་། དེ་བཞིན་གཤེགས་
པ་བཞིའི་མཚན་བརྗོད། འདོད་ཡོན་ལྔ་ལྡན་བདུད་རྩིའི་གཏོར་མ་འདི། །ཕ་མ་
རིགས་དྲུག་སེམས་ཅན་ཡོངས་ལ་བསྔོ། །རང་རང་ཇི་ལྟར་འདོད་པས་ཚིམ་གྱུར་
ནས། །རིགས་དྲུག་སོ་སོའི་སྡུག་བསྔལ་ལས་གྲོལ་ཏེ། །མྱུར་དུ་སངས་རྒྱས་གོ་
འཕང་ཐོབ་གྱུར་ཅིག །གཏོར་མ་བཞི་པ་སཾ་ བྷ་ར་བདུན་གྱིས་བསྔོ་ཞིང༌། །དེ་
བཞིན་ གཤེགས་པ་བཞིའི་མཚན་བརྗོད། །འདོད་ ཡོན་ ལྔ་ ལྡན་ རྩིའི་གཏོར་མ་
- 513 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
འདི། །ས་ཡི་ལྷ་མོ་བསྟན་མའི་གཙོ་བྱས་པའི། །ཡུལ་ལྷ་གཞི་བདག་འཁོར་དང་
བཅས་ལ་འབུལ། །བཞེས་ནས་རྒྱལ་བའི་བསྟན་ལ་ཞུགས་རྣམས་ལ། །མཐུན་
རྐྱེན་སྡོང་གྲོགས་ཡིད་བཞིན་སྒྲུབ་པར་མཛོད། །བདག་གི་བསམ་པའི་སྟོབས་དང་
ནི། །དེ་བཞིན་ གཤེགས་ པའི་ བྱིན་སྟོབས་ དང་། །ཆོས་ ཀྱི་དབྱིངས་ ཀྱི་སྟོབས་
རྣམས་ ཀྱིས། །དོན་རྣམས་ གང་ དག་ བསམ་ པ་ ཀུན། །དེ་ དག་ ཐམས་ ཅད་ ཅི་
རིགས་པར། །ཐོགས་པ་མེད་པར་འབྱུང་གྱུར་ཅིག །ཅེས་བདེན་སྟོབས་བརྗོད།
དེ་ནས་གཏང་རག་གི་མཆོད་པ་བྱ་བ་ནི། །མཁའ་མཉམ་འགྲོ་ལ་མཁྱེན་བརྩེས་
རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་རྫོགས་ཏེ། །སྟོང་
གསུམ་མི་མཇེད་ཞིང་གི་དཔལ་གྱུར་པ། །འདྲེན་མཆོག་ཤཱཀྱའི་ཏོག་ལ་ཕྱག་
འཚལ་ལོ། །ཐུབ་པས་བཀའ་བསྒོས་བསྟན་པའི་རྒྱན་མཚན་འཛིན། །ཡན་ལག་
འབྱུང་དང་མ་ཕམ་ནགས་ན་གནས། །དུས་ལྡན་རྡོ་རྗེ་མོའི་བུ་བཟང་པོ་དང༌། །
གསེར་བེའུ་བྷ་ར་དྷྭ་ཛ་གསེར་ཅན་མཆོག །འཕགས་པ་བ་ཀུ་ལ་དང་སྒྲ་གཅན་
འཛིན། །ལམ་ཕྲན་བྷ་ར་དྷྭ་ཛ་བསོད་སྙོམས་ལེན། །ལམ་བསྟན་ཀླུའི་སྡེ་སྦེད་བྱེད་
མི་ཕྱེད་པ། །གནས་བརྟན་འཁོར་དང་བཅས་ལ་ཕྱག་འཚལ་ལོ། །ཕྱག་བྱར་འོས་
པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་
ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །དངོས་བཤམས་གཟུངས་རིག་
བྱང་ཆུབ་ཆེན་པོར་བསྔོ། །ས་བཞི་སྤོས་ཀྱིས༴ སྤྱོད་པར་ཤོག །སངས་རྒྱས་སྤྲུལ་
པ་དགྲ་བཅོམ་འཕགས་པའི་ཚོགས། །འགྲོ་བའི་དོན་དུ་བསྟན་པ་སྐྱོང་མཛད་
པ། །དཀོན་མཆོག་གསུམ་དངོས་གནས་བརྟན་བཅུ་དྲུག་གིས། །བསྟན་པ་ཡུན་
རིང་གནས་པར་བྱིན་གྱིས་རློབས། །ཐུགས་རྗེའི་བདག་ཉིད་གནས་བརྟན་བཅུ་
- 514 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
དྲུག་གིས། །འཁོར་ཚོགས་སྲིད་མཚོ་ལས་བརྒལ་ཉོན་མོངས་མེད། ཁྲི་དང་དྲུག་
སྟོང་བཞི་བརྒྱའི་ཚོགས་རྣམས་ཀྱིས། །བསྟན་པ་ཡུན་རིང་གནས་པར་བྱིན་གྱིས་
རློབས། །སེམས་ཅན་ཀུན་གྱི་གསོས་གྱུར་དགྲ་བཅོམ་པ། །རིག་དང་ཞབས་ལྡན་
སྐྱེ་རྒུའི་སྦྱིན་གནས་ཆེ། །འཕགས་པའི་གང་ཟག་ཆེན་པོ་ཁྱེད་རྣམས་ ཀྱིས། །
བསྟན་པ་ཡུན་རིང་གནས་པར་བྱིན་གྱིས་རློབས། །བདག་གཞན་དགེ་བའི་རྩ་བ་
འདི་ཡི་མཐུས། །ཕན་བདེའི་ འབྱུང་ གནས་ བསྟན་ པ་ འཕེལ་ གྱུར་ཅིག །སྡུག་
བསྔལ་ཀུན་འབྱུང་མ་ལུས་རབ་སྤངས་ནས། །སྲིད་པའི་རྒྱ་མཚོ་མྱུར་དུ་སྐེམ་པར་
ཤོག །བསོད་ནམས་རྒྱ་མཚོ་ཡོངས་སུ་རྫོགས་གྱུར་ཅིང་། །ཡེ་ཤེས་རྒྱ་མཚོ་རྣམ་
པར་དག་གྱུར་ཏེ། །ཡོན་ཏན་རྒྱ་མཚོ་མ་ལུས་ཀུན་རྫོགས་ནས། །འཇིག་རྟེན་ཀུན་
ལས་ཁྱད་པར་འཕགས་པར་ཤོག །ཚོགས་གཉིས་མཐར་ཕྱིན་དུས་གསུམ་རྒྱལ་
བ་ཡི། །འཕྲིན་ལས་སྒྲུབ་ཅིང་ཡོན་ཏན་རྣམ་དབྱེར་མེད། །སྐལ་བ་མཉམ་པའི་
གདུལ་བྱ་སྨིན་མཛད་པའི། །མཉམ་མེད་བླ་མ་མཆོག་གི་བཀྲ་ཤིས་ཤོག །དུས་
གསུམ་རྒྱལ་བ་རྒྱལ་སྲས་ཐུགས་རྗེ་ནི། །ཉན་ཐོས་ཚུལ་དུ་སྲིད་པ་ཇི་སྲིད་བར། །
བསྟན་པ་སྐྱོང་ཞིང་འགྲོ་བའི་དོན་མཛད་པའི། །གནས་བརྟན་ཆེན་པོ་རྣམས་ཀྱི་
བཀྲ་ཤིས་ཤོག །ཐུབ་དབང་གནས་བརྟན་བཅུ་དྲུག་འཁོར་བཅས་ལ། །གསོལ་
བ་བཏབ་པས་ཕན་བདེ་ཀུན་གྱི་གཞི། །རྒྱལ་བའི་བསྟན་པ་ཡུན་རིང་གནས་པ་
དང༌། །ཕྱོགས་དུས་ཀུན་ཏུ་དར་ཞིང་རྒྱས་གྱུར་ཅིག །
དེ་ནས་ནོངས་པ་བཟོད་པར་གསོལ་བ་ནི། སྟོན་པ་ཐུབ་པའི་དབང་པོ་
དང༌། གནས་བརྟན་ཆེན་པོ་བཅུ་དྲུག་འཁོར་དང་བཅས་པ་བདག་ལ་དགོངས་སུ་
གསོལ། བདག་ཅག་དུས་ངན་པའི་སེམས་ཅན་སྤྱོད་པ་དམན་ཞིང་མ་དག་པས།
- 515 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
མ་འཚལ་བ་བག་མ་མཆིས་པའི་དབང་གིས་ལུས་ངག་ཡིད་གསུམ་གྱི་སྤྱོད་པ་ཉོན་
མོངས་པ་དང་འདྲེས་པ་དང༌། མཆོད་པའི་དངོས་པོ་ཆུང་ཞིང་ངན་པ་དང་། གཙང་
སྦྲ་མ་ཕྱེད་པ་དང་། མདོ་སྡེ་ལས་བྱུང་བའི་ཆོ་ག་བཞིན་དུ་མ་ལྕོགས་པ་ལ་སོགས་
པ་འཁྲུལ་ཞིང་ནོངས་པའི་ཚོགས་ཅི་མཆིས་པ་ཐམས་ཅད་འཕགས་པ་ཐུགས་རྗེ་
ཆེན་པོ་དང་ལྡན་པ་རྣམས་ལ་བཟོད་པར་གསོལ་ཞིང་མཆིས་ན་ཐུགས་བརྩེ་བར་
དགོངས་ཏེ་བཟོད་པར་བཞེས་ཤིང་འཕྲལ་དང་ཡུན་དུ་བདག་ཅག་རྣམས་ལ་སྒྲིབ་
པར་མི་འགྱུར་བར་མཛད་དུ་གསོལ། མ་འབྱོར་པ་དང་ཉམས་པ་དང༌། །གང་
ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་གང༌། །དེ་ཡང་
བཟོད་པར་མཛད་དུ་གསོལ། །དེ་ནས་རྟེན་ཡོད་ན་བརྟན་བཞུགས་དང་། མེད་ན་
གཤེགས་གསོལ་བྱའོ། ། །
དེ་ནས་ཤིས་པ་བརྗོད་པ་ནི། མི་མཇེད་ཞིང་གི་མགོན་པོ་བཅོམ་ལྡན་
འདས། །ཤེས་རབ་ཅན་གྱི་མཆོག་གྱུར་ཤཱ་རིའི་བུ། །རྒྱལ་སྲས་སྤྲུལ་པའི་གར་
མཛད་སྒྲ་གཅན་འཛིན། །རྒྱལ་བ་གཉིས་པ་འཕགས་པ་ཀླུ་སྒྲུབ་སོགས། །དངོས་
དང་རྒྱུད་པའི་བླ་མ་ཐམས་ཅད་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་
དེས། ཁྱེད་ཀྱི་མི་མཐུན་རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་
འཕེལ་གྱུར་ནས། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག །རྒྱལ་བའི་ཉི་
མ་གཞན་གྱིས་མ་ཐུལ་བ། །མགོན་མེད་རྩོད་པའི་དུས་ཀྱི་འགྲོ་རྣམས་ལ། །ལྷག་
པར་བརྩེ་བའི་སྟོན་པ་བཅོམ་ལྡན་འདས། །འདྲེན་པ་མཉམ་མེད་ཤཱཀྱའི་རྒྱལ་པོ་
དང༌། །ཐུབ་ པས་ བཀའ་ བསྒོས་ བསྟན་ པའི་ རྒྱལ་ མཚན་ འཛིན། །སྤྲུལ་ པའི་
གནས་བརྟན་ཆེན་པོ་བཅུ་དྲུག་སོགས། །རྒྱལ་དང་རྒྱལ་སྲས་འཕགས་པའི་ཚོགས་
- 516 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་ཕྱག་མཆོད་གསོལ་འདེབས་མདོར་བསྡུས་སྙིང་པོར་དྲིལ་བ།
རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། ཁྱེད་ཀྱི་མི་མཐུན་
རྒུད་པ་ཀུན་ཟད་ཅིང་། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་
ཚོགས་དཔལ་ལ་རོལ་བའི་བཀྲ་ཤིས་ཤོག །ཆེ་བའི་ཆེ་མཆོག་ སྟོན་པ་བླ་ན་
མེད། །ཆོས་རྗེ་ཉི་མ་རྒྱལ་བའི་བྱིན་རླབས་ཀྱིས། །བདུད་དང་བགེགས་རིགས་
གནོད་པའི་དགྲ་ཞི་ནས། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །
ཆོས་ཉིད་བདེན་པའི་ཆོས་མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་
རླབས་ཀྱིས། །ཉོན་མོངས་སྡུག་བསྔལ་གདུང་བའི་དགྲ་ཞི་ནས། །རྟག་ཏུ་དཔལ་
གནས་ཉིན་མཚན་བཀྲ་ཤིས་ཤོག །དགེ་འདུན་ཡོན་ཏན་རིན་ཆེན་དཔལ་འབར་
བ། །རྒྱལ་སྲས་ཕན་མཛད་བདེན་པའི་བྱིན་རླབས་ཀྱིས། །ཉེས་པའི་སྐྱོན་བྲལ་
དགེ་ཚོགས་རྣམ་པར་འཕེལ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །
ཚངས་དང་ལྷ་དབང་སྲུང་མའི་བྱིན་རླབས་དང་། །ཕན་མཛད་ལྷ་ཡི་བཀྲ་ཤིས་
གནས་གྱུར་ཏེ། །དགེ་ལེགས་བསམ་པ་ཡིད་བཞིན་འགྲུབ་པ་དང༌། །ཚེ་རིང་ནད་
མེད་བདེ་སྐྱིད་ལྡན་པར་ཤོག །ཅེས་ཤིས་པ་བརྗོད་ཅིང་མེ་ཏོག་གི་ཆར་དབབ་
བོ། །ཐུབ་དབང་གནས་བརྟན་བཅུ་དྲུག་དང་བཅས་པ་ལ་མཆོད་ཅིང་གསོལ་བ་
འདེབས་པ་ནི་སྙིགས་མའི་དུས་སུ་བྱིན་རླབས་ཀྱི་མཐུ་ཤིན་ཏུ་ཆེ་བར་གསུངས་
པས། སྤྱིར་ ཚོགས་ གསོག་ སྒྲིབ་ སྦྱོངས་དང༌། རྒྱལ་ བའི་ བསྟན་ པ་ རིན་ པོ་ ཆེ་
འཕེལ་ཞིང་རྒྱས་པའི་ཆེད་དུ་བྱེད་ཚུལ་ནི་སྔར་ལྟར་ཡིན་ལ། ཁྱད་པར་བླ་མའི་
ཞབས་བརྟན་དུ་ཆེད་དམིགས་ཀྱིས་བྱེད་ན་སྤྱིའི་ཕྱག་མཆོད་ཀྱི་སྐབས་ཐུབ་དབང་
གི་ཕྱག་འཚལ་ལྟ་བུ་ལ་མཚོན་ན། ས་གནོན་མཉམ་བཞག་མཛད་ཕྱག་འཚལ། །
ཞེས་པའི་མཇུག་ཏུ། བླ་མའི་སྐུ་ཚེ་བརྟན་པ་དང་། །བསྟན་པ་རྒྱས་པར་བྱིན་གྱིས་
- 517-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
རློབས། །ཞེས་བརྗོད་ཅིང་། དེས་གཞན་རྣམས་ལའང་རིགས་འགྲེ །སོ་སོའི་ཕྱག་
མཆོད་ ཀྱི་སྐབས། ཐུབ་དབང་ གི་ ཕྱག་མཆོད་ལ་མཚོན་ན། །འཇིག་རྟེན་བདེ་
ལེགས་ཆེན་པོའི་ཁྱབ་གྱུར་ཅིག །ཅེས་པའི་མཇུག་ཏུ། རྒྱལ་དབང་ཐམས་ཅད་
མཁྱེན་པའི་ཞབས་བརྟན་དུ་བྱེད་ན། །བསིལ་ལྡན་ལྗོངས་འདིའི་ཕན་བདེ་མ་ལུས་
པ། །གང་ལས་འབྱུང་བ་བསམ་འཕེལ་ཡིད་བཞིན་ནོར། །རྗེ་བཙུན་བློ་བཟང་
འཇམ་དཔལ་རྒྱ་མཚོ་ཡི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཅིག །ཅེས་
བརྗོད། དེས་ གཞན་རྣམས་ ལའང་ རིགས་ འགྲེ། ཡང་ བླ་ མ་ གཞན་ གྱི་ ཞབས་
བརྟན་དུ་བྱེད་ན། རྗེ་བཙུན་བླ་མ་སྐུ་ཚེ་རབ་བརྟན་ཅིང་། །རྣམ་དཀར་འཕྲིན་
ལས་ཕྱོགས་བཅུར་རྒྱས་པ་དང་། །བློ་བཟང་བསྟན་པའི་སྒྲོན་མེ་ས་གསུམ་གྱི། །
འགྲོ་བའི་མུན་སེལ་རྟག་ཏུ་གནས་གྱུར་ཅིག །ཅེས་བརྗོད། ཡང་ སྦྱིན་བདག་
གཞན་གྱི་དོན་དུ་བྱེད་ན། བདག་ཅག་དཔོན་སློབ་ཡོན་མཆོད་འཁོར་བཅས་ཀྱི། །
ཚེ་དང་བསོད་ནམས་དཔལ་འབྱོར་སྙན་གྲགས་དང་། །འཁོར་དང་བཤད་སྒྲུབ་
བསྟན་པའི་བྱ་བ་རྣམས། །ཡར་ངོའི་ཟླ་བ་བཞིན་དུ་འཕེལ་གྱུར་ཅིག །ཅེས་
བརྗོད། གཞན་ཡང་ནད་ཞི་བ་དང་། གདོན་ཞི་བ་དང་། ཕ་རོལ་གྱི་གནོད་པ་ཞི་
བའི་ཆེད་དུ་བྱེད་པ་དང༌། ཚེ་འཕེལ་བ་དང་བསོད་ནམས་རྒྱས་པ་དང་། ལུང་
རྟོགས་ཀྱི་ཡོན་ཏན་རྒྱས་པ་སོགས་ཀྱི་ཆེད་དུ་བྱེད་ན་ཐུབ་དབང་གནས་བརྟན་བཅུ་
དྲུག་དང་བཅས་པའི་སྐུའི་རྣམ་པ་ཇི་ལྟར་བསྒོམ་ཚུལ་དང༌། བདུད་རྩི་འབེབ་སྦྱང་
ཇི་ལྟར་བྱ་བའི་དམིགས་པ་སོགས་ཆོག་བསྒྲིགས་རྒྱས་པར་བཤད་ཟིན་པ་དེ་ལས་
ཤེས་པར་བྱ་ཞིང་འདོད་དོན་སོ་སོའི་སྨོན་ཚིག་ཀྱང་སྐབས་སུ་གང་བབ་བྱའོ།། །།
-518 -



༄༅། །ཐུབ་དབང་གནས་བརྟན་བཅུ་དྲུག་འཁོར་དང་བཅས་
པ་ལ་མཆོད་ཅིང་གསོལ་བ་བཏབ་པའི་
ཕན་ཡོན་བཞུགས་སོ། །
གསུམ་པ། ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་
མཆོད་ཅིང་གསོལ་བ་བཏབ་པའི་ཕན་ཡོན་བཤད་པ་ནི། ཕྱོགས་བཅུའི་ཞིང་ན་
བཞུགས་པའི་རྒྱལ་བ་སྲས་བཅས་ཐམས་ཅད་ལས་རྩོད་ལྡན་སྙིགས་མའི་འགྲོ་བ་
རྣམས་ལ་སྟོན་པ་ཤཱཀྱའི་རྒྱལ་པོ་འདི་ཉིད་ཐུགས་རྗེ་ཆེ་བ་ཡིན་པས་གཞན་གང་ལ་
གསོལ་བ་བཏབ་པ་ལས་ཀྱང་སྟོན་པ་ཐུགས་རྗེ་ཅན་ཉིད་ལ་གསོལ་བ་བཏབ་པ་
བྱིན་རླབས་ཆེ་ཞིང་། ལྔ་བརྒྱ་ཐ་མའི་འགྲོ་བ་རྣམས་ལ་ཐུགས་བརྩེ་བས་དགོངས་
ཏེ་སྟོན་པ་ཐུགས་རྗེ་ཅན་གྱིས་འཕགས་པ་གནས་བརྟན་བཅུ་དྲུག་འགྲོ་བའི་མགོན་
དུ་མྱ་ངན་ལས་མི་འདའ་བར་རྒྱལ་ཚབ་ཏུ་འཇོག་པར་མཛད་པ་ཡིན་པས་གནས་
བརྟན་ཆེན་པོ་འདི་དག་ལ་གསོལ་བ་བཏབ་ན་རྒྱལ་བ་དགྱེས་པར་འགྱུར་ཞིང་།།
ཆོས་ཚུལ་བཞིན་དུ་སྒྲུབ་པ་ལ་བར་ཆད་མི་འབྱུང་བ་དང་། ཚུལ་ཁྲིམས་རྣམ་པར་
དག་པར་འགྱུར་བ་དང༌། ལུང་རྟོགས་ཀྱི་ཡོན་ཏན་འཕེལ་བར་འགྱུར་བ་དང༌། །
ཆོས་སྒྲུབ་པའི་ཕྱི་ནང་གི་རྐྱེན་ཐམས་ཅད་ཚང་བར་འགྱུར་བ་ དང༌། དུས་མ་ཡིན་
པའི་འཆི་རྐྱེན་གྱིས་མི་བརྫི་བར་ཚེ་རིང་བར་འགྱུར་བ་དང༌། དགེ་འདུན་གྱི་སྡེ་
འཕེལ་བར་འགྱུར་བ་དང་། སྡེ་སྣོད་གསུམ་གྱི་བཤད་སྒྲུབ་འཕེལ་བར་འགྱུར་བ་
སོགས་ཕན་ཡོན་མཐའ་ཡས་པ་འབྱུང་སྟེ། སྔོན་རྒྱ་ནག་གི་རྒྱལ་པོ་ཆེན་པོ་ཞིག་
- 519 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྙུན་གྱིས་ཐེབས་པ་ཐབས་གཞན་གང་གིས་ཀྱང་མ་ཕན་པ་ལ་གནས་བརྟན་ཆེན་
པོ་འདི་དག་ལ་གསོལ་བ་བཏབ་པས། གནས་བརྟན་ཆེན་པོ་བཅུ་དྲུག་ནམ་མཁའ་
ལས་ཕོ་བྲང་དུ་དངོས་སུ་བྱོན་ནས་རྒྱལ་པོ་ལ་བྱིན་གྱིས་བརླབས་པས་རྒྱལ་པོ་དེ་
མ་ཐག་སྙུན་ལས་གྲོལ་ཏེ་བདེ་བར་གྱུར་པ་དང་། སྔར་བཤད་པ་ལྟར་རྒྱ་ནག་
རྒྱལ་པོ་ཐང་ཛུའི་ཛུང་གི་རྒྱལ་པོའི་རིང་ལ་གནས་བརྟན་བཅུ་དྲུག་ལ་ཡོན་ཏན་
བརྗོད་པ་སྔོན་དུ་བཏང་སྟེ་བསྟན་པ་སྤེལ་བའི་སླད་དུ་ཐུགས་རྗེའི་དབང་གིས་
འབྱོན་པར་བསྐུལ་བའི་འཕྲིན་ཡིག་དང་བཅས་ཧ་ཤང་སྙིང་སྟོབས་ཅན་ཞིག་སྤྱན་
འདྲེན་དུ་བཏང་སྟེ་གནས་བརྟན་རྣམས་གུས་པ་ཆེན་པོས་སྤྱན་དྲངས་པས་གནས་
བརྟན་རྣམས་ཆུ་དཀྱིལ་ལ་རུས་སྦལ་དང་སྦལ་པ་ དང༌། ཆུ་སྲིན་དང་ཆུ་གཟིག་
སོགས་ལ་ཆིབས་ནས་བྱོན་ཏེ་རྒྱ་ནག་ཕོ་བྲང་དུ་ཕེབས་རྒྱལ་པོ་འཁོར་བཅས་ལ་
ཆོས་གསུངས། དེ་དུས་གནས་བརྟན་རྣམས་རྒྱ་ནག་ཕོ་བྲང་དུ་ཕེབས་པའི་བཀོད་
པ་རི་མོར་བྲིས་པ་ལ་གནས་བཅུ་ཆུ་འཛྲ་མ་ཞེས་གྲགས། གནས་བརྟན་ཆེན་པོ་
འདི་རྣམས་ཕེབས་པའི་བྱིན་རླབས་ཀྱིས་དུས་དེ་ནས་བཟུང་སྟེ་རྒྱ་ནག་ཏུ་སངས་
རྒྱས་ཀྱི་བསྟན་པ་རིམ་གྱིས་ཆེས་ཆེར་དར། རྒྱ་ནག་ལོངས་སྤྱོད་དང་མངའ་ཐང་ཆེ་
བ་ ཡང་ གནས་ བརྟན་ཆེན་ པོ་འདི་རྣམས་ ཀྱི་བྱིན་རླབས་ ཀྱིས་མཐུ་ཡིན་ པར་
གྲགས་སོ། །ཡང་སྔོན་མི་ཉག་གའི་རྒྱལ་པོ་ཞིག་སྙན་པའི་ཚེ་ཐབས་གཞན་གྱིས་
མ་ཕན་པ་ན་རྒྱལ་པོའི་གོ་ཤིར་དཔེ་འདུལ་བ་འཛིན་པས་གནས་བརྟན་གྱི་ཆོ་ག་
མཛད་པས་རྒྱལ་པོ་སྙུན་ལས་གྲོལ། ཡང་ཧོར་དམག་གིས་མི་ཉག་གའི་མཁར་
ཞག་བདུན་དུ་བསྐོར་ཏེ་སྨར་ཆུ་སྐྱིལ་ནས་ཆུ་བཀག་པའི་ཚེ་བླ་མཆོད་གཉིས་ཀྱིས་
གནས་བརྟན་ལ་གསོལ་བ་བཏབ་པའི་བཙུན་པ་སྐྱ་ཧྲལ་ལེ་བ་ཞིག་གིས་ཆུ་འདི་ན་
- 520 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།
ཡོད་ཟེར་བ་ལྟར་ས་བྲུས་པས་ཁྲོན་པ་ཐོན་ནས་མཁར་མ་ཤོར་བ་ཞིག་བྱུང་། སྔོན་
མདོ་སྨད་དུ་ཆོས་འདི་དར་བས་ཕན་ཡོན་ཆེན་པོ་བྱུང་བས་གནས་གཞི་ཀུན་ཏུ་
གནས་བཅུའི་གན་དྷོ་ལ་མ་བརྩིགས་པ་མེད། གླང་དར་གྱིས་བསྟན་པ་བསྣུབས་
རྗེས་དབུས་གཙང་གི་མཁས་པ་མི་དྲུག་གིས་མདོ་སྨད་དུ་བྱོན་དུས་གནས་བརྟན་
གྱི་ཆེ་བ་གསན་པས་གནས་གཞི་ཀུན་ཏུ་གནས་བརྟན་གྱི་སྐུ་བཞེངས་སྐད་དགེ་
བའི་བཤེས་གཉེན་པོ་ཏོ་བ་ཆེན་པོ་འཕྲིན་ལས་ཀྱི་ཁྱབ་གདལ་ཆེ་བ་ཡང་གནས་
བརྟན་ཆེན་པོ་འདི་དག་གི་མཐུ་ཡིན་པར་གསུངས་ཤིང་། དགེ་བཤེས་པོ་ཏོ་བས་
འཁོར་རྣམས་ལ་གནས་བཅུའི་སྐུ་རྒྱུ་བཟང་ངན་ལ་མ་བལྟོས་པས་རེ་རེ་བཞེངས།
གནས་བཅུའི་སྐུ་རྟེན་མ་བཞུགས་ན་ལྷ་ཁང་གི་གོ་ཡང་ཨེན་མི་ཆོད། བོད་ཀུན་
གནས་བརྟན་ཆེན་པོ་འདི་དག་ལ་གསོལ་བ་གདབ་ཏུ་ཡོད་པ་བསོད་ནམས་ཆེ་
ཞེས་གསུངས་ཞིང་། པོ་ཏོ་བ་རང་ཡང་གནས་བརྟན་ཡན་ལག་འབྱུང་གི་སྤྲུལ་པར་
དོན་གྱི་ཞལ་གྱི་བཞེས། གནས་བརྟན་ལ་གསོལ་བ་བཏབ་པའི་མཐུས་གྲྭ་པ་རྣམ་
གྲོལ་སྒྲུབ་པར་ངེས་པ་ཉིས་སྟོང་ལ་ཉེ་བ་འདུས། ཤ་ར་བ་ཡོན་ཏན་གྲགས་ཀྱིས་
ཀྱང་གནས་བརྟན་ལ་ཕྱག་མཆོད་གཙོ་བོར་མཛད་པས་ཐར་པ་དོན་གཉེར་གྱི་གྲྭ་
པ་སུམ་སྟོང་ཙམ་འདུས། ལན་ཅིག་སྙན་པའི་ཚེ་མཆད་དཀའ་བས་གནས་བརྟན་
ལ་གསོལ་བ་བཏབ་པས་མྱུར་དུ་དྭངས། དགེ་བཤེས་འཆད་ཁ་བའི་ཞལ་ནས་
གནས་བརྟན་འདི་དག་ལ་གསོལ་བ་བཏབ་ན་ཆོས་དང་ཆོས་བྱེད་འཕེལ་བ་འདུག་
སྟེ་འདི་ཁོ་ན་ངོ་མཚར་ཆེ། དེ་འཕེལ་བས་བདེ་སྐྱིད་གཞན་ཐམས་ཅད་ཤུགས་
ལས་འབྱུང་གསུངས། གནས་བརྟན་འདི་དག་མཆོད་པས་ཆོས་དང་ཆོས་བྱེད་
འཕེལ་བར་འགྱུར་ཞེས་བླ་མ་རྣམས་གསུངས་བའི་སྙན་པ་ཐོས་པས་ཐུགས་ཡིད་
521-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
ཕྲོགས་ནས་དགེ་བཤེས་སེ་སྤྱིལ་བུ་བས་ཡེར་པ་ནས་མ་དཔེ་བླངས་ཏེ་བཞེངས།
འདི་བྱིན་རླབས་ཤིན་ཏུ་ཆེ་ཁོ་བོའང་མགོ་སེ་ཧྲིལ་ལེ་སྡོད་པ་འདུག་གསུངས་པ་
ལྟར་དགུང་ལོ་གོ་གཉིས་བཞུགས། དགེ་བཤེས་དེའི་ཞལ་ནས་ད་ལྟ་འོ་སྐོལ་ལ་
ཐང་སྐུའི་རྣམ་པར་སྣང་། ཚོགས་ལམ་ཆེན་པོའི་དུས་སུ་སྤྲུལ་སྐུར་འཆར། དྲོད་ཀྱི་
ཡེ་ཤེས་ཐོབ་ནས་ཆོས་གསུང་། ས་དང་པོ་ཐོབ་ནས་ལོངས་སྤྱོད་རྫོགས་པའི་སྐུ་
འཆར། དེ་ནས་བཟུང་སྟེ་སངས་རྒྱས་ཀྱི་སྐུའི་སྣང་བ་དང་མི་འབྲལ་ཞིང་གནས་
བརྟན་ཆེན་པོ་འདི་དག་གིས་གྲོགས་མཛད་ནས་ས་བཅུ་མཐར་ཕྱིན་ཏེ་སངས་རྒྱས་
ཀྱི་གོ་འཕང་མྱུར་དུ་ཐོབ་པར་བྱེད་གསུངས། ལྷ་སྤྱིལ་བུ་བས་སེ་སྤྱིལ་བུ་བས་
བཞེངས་པའི་རྟེན་རྣམས་ལ་གསོལ་བ་བཏབ་པས་ཕན་ཡུལ་རྨའི་གྲོགས་པོ་བྱ་
བའི་གནས་ཆུང་ཞིག་ན་རྒྱ་ནག་ནས་བྱོན་པའི་གནས་བཅུ་ལུང་བསྟན་གྱི་མདོ་དང་
གདམས་པ་རྣམས། སྔོན་གྱི་གེ་ཚང་ན་བཞུགས་པ་གསན་ནས་འབུལ་བ་བསྐུར་
པས། ཁོང་ གི་ ཐུགས་ ལ་ བཏགས་ ཉམས་ ལེན་མཛད་ པས་ ཡོན་ ཏན་ མང་ དུ་
འཁྲུངས་སྡེ་སྣོད་ཤེས་པའི་མཁས་བཙུན་ལྔ་བརྒྱ་འདུས། རྒན་མོ་ལྷས་པ་ཆེན་
པོའི་ཞལ་ནས་གནས་བརྟན་ཆེན་པོ་རྣམས་ལ་གསོལ་བ་བཏབ་པས་བློ་ཆོས་ལ་
བཀོལ་དུ་བཏུབ་པ་དང་། དད་པ་ཆེར་འགྲོ་བ་དང་། དགེ་སྦྱོར་ལ་བརྩོན་འགྲུས་
ཆེར་འགྲོ་བ་འཕྲལ་དུ་ངེས་ཤེས་ཐོན་པ་བྱུང་གསུངས། གནས་བརྟན་ཆེན་པོ་འདི་
རྣམས་ཐུབ་པའི་བཀའ་བཞིན་དུ་རྒྱལ་བའི་བསྟན་པ་མ་དར་བའི་ས་རྣམས་སུ་
སྤྲུལ་པ་སྣ་ཚོགས་ཀྱིས་བསྟན་པ་དར་བར་མཛད་པ་དང་། གང་དུ་བསྟན་པ་དར་
བའི་གནས་རྣམས་སུ་སྐུའི་རྣམ་པ་སྣ་ཚོགས་ཀྱིས་བྱོན་ནས་བསྟན་པ་འཕེལ་བར་
མཛད་པ་དང་། ལྷག་པར་རྒྱལ་བས་ལུང་བསྟན་པའི་བྱང་ཕྱོགས་ཁ་བ་ཅན་གྱི་
- 522 -



བྲི
ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།
ལྗོངས་འདིར་གང་དང་གང་ན་དགེ་འདུན་གྱི་སྡེ་ཚུགས་པ་དེ་དང་དེར་བྱོན་ནས་
བསྟན་པ་སྤེལ་བར་མཛད་དེ། སྔོན་ཇོ་བོ་རྗེས་བོད་དུ་རྒྱལ་བའི་བསྟན་པ་ལ་བྱ་བ་
རྒྱ་ཆེར་མཛད་པའི་ཚེ་གནས་བརྟན་ཆེན་པོ་འདི་རྣམས་ཇོ་བོ་ཡབ་སྲས་གང་དང་
གང་ན་བཞུགས་པའི་ས་དེ་དང་དེར་དངོས་སུ་བྱོན་ནས་ཆོས་ཀྱི་བགྲོ་བ་མཛད་པ་
དང་། ཆོས་ སྟོན་ བཞེས་ པ་ དང་ གནས་ བྱིན་ གྱིས་རློབས་ པ་ སོགས་ མཛད་དེ།
བཀའ་གདམས་གླེགས་བམ་ལས་ གསུངས་ ཚུལ་ སྔར་བརྗོད་ཟིན་པ་ལྟར་ རོ།
།རྣལ་འབྱོར་པ་ཤེས་རབ་རྒྱལ་མཚན་དང་དགེ་བའི་བཤེས་གཉེན་ཕུ་ཆུང་བ་ཆེན་
པོ་གཉིས་བྱང་གི་དབེན་པའི་གནས་ཤིག་ཏུ་ཐིག་ལེའི་ཆོ་ག་མཛད་པའི་ཚེ་སྒྲུབ་
གྲོགས་གཞན་མ་རྙེད་པ་ན་གནས་བརྟན་ཆེན་པོ་བཅུ་དྲུག་ལ་སྒྲུབ་གྲོགས་བཅོལ་
ཏེ་ཐིག་ལེའི་སྒྲུབ་པ་མཛད་ཅིང་རྒྱལ་པོ་ཆེན་པོ་རྣམ་ཐོས་སྲས་ཀྱིས་མཆོད་པའི་ཡོ་
བྱད་རྣམས་བསྒྲིག་པར་མཛད་པ་སོགས་བཀའ་གདམས་གོང་མ་རྣམས་ལ་གནས་
བརྟན་ཆེན་པོ་འདི་རྣམས་ཀྱིས་ཞལ་གཟིགས་པ་དང་བྱིན་གྱིས་བརླབས་པའི་རྣམ་
ཐར་ངོ་མཚར་བ་མང་དུ་འབྱུང་ཞིང་། རྗེ་བདག་ཉིད་ཆེན་པོས་གངས་རིའི་ཁྲོད་
འདིར་རྒྱལ་བའི་བསྟན་པ་ཆེས་ཆེར་སྤེལ་བར་མཛད་ཕྱིར་ཐུགས་སྲས་རྣམས་ལ་
བཀའ་བསྒོས་ཏེ་ཕྱོགས་ཕྱོགས་སུ་དགེ་འདུན་གྱི་སྡེ་རྒྱ་ཆེར་སྤེལ་བར་མཛད་པའི་
ཚེ་གནས་བརྟན་ཆེན་པོ་འདི་དག་འགའ་ཞིག་ཏུ་དངོས་སུ་བྱོན། འགའ་ཞིག་ཏུ་
སྤྲུལ་པ་སྣ་ཚོགས་ཀྱིས་བྱིན་གྱིས་བརླབས་ཏེ། དགེ་འདུན་གྱི་སྡེ་རྒྱ་ཆེ་བ་སྤེལ་
བའི་ལོ་རྒྱུས་མང་དུ་སྣང་སྟེ་མཐའ་དག་བྲི་མ་ནུས་སོ། །གནས་བརྟན་ཆེན་པོ་འདི་
དག་གིས་ཐུབ་པའི་བསྟན་པ་དུས་ཇི་ཙམ་གྱི་བར་དུ་སྐྱོང་སྙམ་ན། འདི་ལ་མདོ་
དང་བསྟན་བཅོས་རྣམས་ལས་བསྟན་པའི་གནས་ཆེད་བཤད་པའི་ཚུལ་སྣ་ཚོགས་
523-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
སྣང་ཡང་འཕགས་པ་ཤ་རིའི་བུས་བཅོམ་ལྡན་འདས་ལ་བསྟན་པ་ཇི་ཙམ་གནས་
དང༌། རྗེ་བཙུན་བྱམས་པ་མགོན་པོ་དུས་ཇི་ཙམ་ལ་འབྱོན་དང༌། བྱམས་མགོན་
ཞིང་འདིར་བྱོན་པའི་ཚེ་སྣོད་བཅུད་ཀྱི་ཁྱད་པར་ཇི་ལྟར་འབྱུང་ཚུལ་དང་། བྱམས་
མགོན་གང་དུ་འབྱོན་པའི་གནས་དང་ཡབ་ཡུམ་གྱི་མཚན་དང་། བྱམས་མགོན་གྱི་
སྐུའི་ཚད་དང་། སྐུ་ཚེའི་ཚད་དང་། འཁོར་འདུས་པའི་ཚད་སོགས་ཇི་ལྟར་འབྱུང་
ཞེས་ཞུས་ནས་སྟོན་པས་དེ་དག་རྒྱས་པར་གསུངས་པ་བྱམས་པའི་མདོ་ཞེས་བྱ་བ་
ལས། བསྟན་པ་ལོ་ལྔ་སྟོང་དུ་གནས་པར་གསུངས་ཤིང༌། ཡུམ་གསུམ་གནོད་
འཇོམས་ལས་ཀྱང་བསྟན་པ་ལོ་ལྔ་སྟོང་གནས་པར་བཤད། སློབ་དཔོན་འཇམ་
དཔལ་གྲགས་པས་ཀྱང་བསྟན་པ་ལོ་ལྔ་སྟོང་གནས་པར་བཤད་དོ། །ལྔ་སྟོང་པོ་དེ་
ཉིད་ལྔ་བརྒྱ་པ་ཕྲག་བཅུར་བཅད་པའི་ལྔ་བརྒྱ་པ་དང་པོ་དང་། གཉིས་པ་དང་།
གསུམ་པ་རྣམས་ལ་རིམ་པ་བཞིན། དགྲ་བཅོམ་པ་གང་། ཕྱིར་མི་འོང་བ་དང༌།
རྒྱུན་ཞུགས་ཐོབ་པ་མང་དུ་འབྱུང་བས། དགྲ་བཅོམ་པའི་ལེའུ་དང་། ཕྱིར་མི་འོང་
བའི་ ལེའུ་དང་། རྒྱུན་དུ་ཞུགས་ པའི་ ལེའུ་ཞེས་ བྱ་ སྟེ། ཁོང་དུ་ཆུད་པའི་ ལེའུ་
གསུམ་དང་། དེ་ནས་ལྔ་བརྒྱ་པ་ཕྲག་གསུམ་ལ་རིམ་པ་བཞིན། ལྷག་མཐོང་དང༌།
ཏིང་ངེ་འཛིན་དང་། ཚུལ་ཁྲིམས་དང་ལྡན་པ་མང་དུ་འབྱུང་བས། ལྷག་མཐོང་གི་
ལེའུ་ལ་སོགས་པ་སྒྲུབ་པའི་ལེའུ་གསུམ་དང་། དེ་ནས་ལྔ་བརྒྱ་པ་ཕྲག་གསུམ་ལ་
རིམ་པ་བཞིན། མངོན་པ་མདོ་སྡེ་འདུལ་བ་སྟོན་པ་མང་དུ་འབྱུང་བས། མངོན་
པའི་ལེའུ་ལ་སོགས་པ་ལུང་གི་ལེའུ་གསུམ་དང་། ལྔ་བརྒྱ་པ་ཐ་མ་ལ་ནི་རབ་ཏུ་
བྱུང་བའི་རྟགས་ཙམ་ལས་ལྟ་སྤྱོད་རྣལ་མ་མི་ལྡན་པས་རྟགས་ཙམ་འཛིན་པའི་
ལེའུ་ཞེས་བཤད་ལ། སློབ་དཔོན་འཇམ་དཔལ་གྲགས་པས་ལྔ་བརྒྱ་པ་ཕྲག་བཅུ་
524 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན། །
པོ་ལ་རིམ་པ་བཞིན་མངོན་པར་རྟོགས་པའི་དུས་གསུམ། སྒྲུབ་པའི་དུས་གསུམ།
ལུང་གི་དུས་གསུམ། རྟགས་ཙམ་འཛིན་པའི་དུས་ཞེས་བཤད་དོ། །དེ་ལྟར་ལྔ་རྒྱ་
པ་ཕྲག་བཅུར་བསྟན་པ་གནས་ཤིང་། དེ་ནས་བསྟན་པ་ནུབ་པའི་སྔ་བལྟས་སུ་
རྒྱལ་བློན་ཡུལ་འཁོར་འབངས་དང་བཅས་པ་ཆོས་མ་ཡིན་པའི་སྤྱོད་པ་ལ་དགའ་
ཞིང་ཆོས་བཞིན་སྤྱོད་པ་རྣམས་ལ་སྡང་བར་གྱུར་ནས་རྒྱལ་བའི་བསྟན་པ་ཕལ་
ཆེར་འགྲིབ་པ་ན་ལྷ་རྣམས་ཀྱིས་ཆར་མ་ཕབ་པས་ལོ་ཏོག་ལེགས་པར་མི་སྨིན་དེ་
མ་སྨིན་པས་མུ་གེ་ཆེན་པོ་འབྱུང་ཞིང་། དེ་ནས་སེམས་ཅན་རྣམས་རིམ་གྱིས་ཚེ་
ཐུང་ངུར་གྱུར་ཏེ་ཚེ་ལོ་བཅུ་པའི་དུས་འབྱུང་བར་འགྱུར། དེ་ནས་མུ་གེའི་བསྐལ་པ་
དང༌། ནད་ ཀྱི་བསྐལ་པ་དང་། མཚོན་ གྱི་བསྐལ་པ་བར་མ་རྣམས་རིམ་གྱིས་
འབྱུང་སྟེ། མུ་གེའི་བསྐལ་པ་བར་མ་ལ་སེམས་ཅན་མུ་གེའི་ཤི་བ་ཕལ་ཆེར་ཡི་
དྭགས་སུ་སྐྱེ། ནད་ཀྱི་བསྐལ་པ་ལ་ནད་སྣ་ཚོགས་ཀྱིས་གདུངས་ནས་ཤི་བ་ཕལ་
ཆེར་དུད་འགྲོར་སྐྱེ། མཚོན་གྱི་བསྐལ་པ་ལ་ཕན་ཚུན་ཞེ་སྡང་གིས་འཐབ་སྟེ་ཤི་བ་
ཕལ་ཆེར་དམྱལ་བར་སྐྱེ་བར་འགྱུར། དེ་ནས་འཛམ་བུའི་གླིང་དུ་ཕན་ཚུན་གཅིག་
གིས་གཅིག་བསད་དེ་ཤི་བ་རྣམས་ཕལ་ཆེར་ངན་སོང་དུ་སྐྱེ་ཞིང་། མི་ཤིན་ཏུ་ཉུང་
བར་གྱུར་པ་ན། བྱམས་མགོན་གྱི་སྤྲུལ་པ་ལུས་མཚན་དཔེས་བརྒྱན་པ་བལྟ་བའི་
ཆོག་མི་ཤེས་པ་དེའི་དུས་ཀྱི་མི་དང་བོང་ཚོད་མཉམ་པ་ཞིག་བྱོན་ཏེ། དེས་མི་དེ་
རྣམས་ལ་རིམ་གྱིས་གདམས་ཏེ་བཟོད་པ་བསྒོམ་དུ་བཅུག་པས་མི་དེ་རྣམས་ཕན་
ཚུན་ བྱམས་ སེམས་ དང་ ལྡན་ པར་ གྱུར་ པ་ན་ རིམ་ གྱིས་ཚེ་འཕེལ་ཞིང་ དཀར་
ཕྱོགས་ཀྱི་ལྷ་རྣམས་ཀྱིས་ཆར་ཕབ་པས་ས་ལ་ལོ་ཏོག་སྐྱེས་ཏེ་ལོངས་སྤྱོད་དང་
ལྡན་ཞིང་ཚེ་དང་ལོངས་སྤྱོད་གཉིས་ཀ་ཆེས་ཆེར་འཕེལ། གནས་བརྟན་ཆེན་པོ་
525 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
བཅུ་དྲུག་གིས་ཀྱང་ཐབས་མཁས་ཀྱི་སྤྲུལ་པ་སྣ་ཚོགས་པས་འཛམ་བུའི་གླིང་གི་མི་
རྣམས་དགེ་བ་བཅུའི་ཁྲིམས་ལ་འགོད་པ་དང་རྒྱལ་བའི་བཀའ་ཀློག་པ་སོགས་
དམ་པའི་ཆོས་འཕེལ་བར་མཛད་པས་ཚེ་ལོ་ཉི་ཤུ་དང་སུམ་ཅུ་དང་ལྔ་བཅུ་དང་ཚེ་
ལོ་བརྒྱ་དང་རིམ་གྱིས་བདུན་བརྒྱའི་བར་དུ་འཕེལ་ཏེ་མིའི་ཚེ་ལོ་བདུན་བརྒྱར་
གནས་པ་ན་གནས་བརྟན་ཆེན་པོ་བཅུ་དྲུག་གིས་གང་སའི་སྟེང་འདི་ན་བཅོམ་ལྡན་
འདས་ཤཱཀྱ་ཐུབ་པའི་བསྟན་པའི་ཚོགས་ཇི་སྙེད་ཡོད་པ་དེ་དག་གཅིག་ཏུ་བསྡུས་
ནས་རིན་པོ་ཆེ་སྣ་བདུན་གྱི་མཆོད་རྟེན་ཞིག་བྱས་ཏེ་དེའི་ནང་དུ་བཞུགས། དེ་ལ་
ཕྱག་འཚལ་ཏེ་བསྐོར་བ་མང་དུ་བྱས་ནས་སྐྱིལ་ཀྲུང་གིས་འདུག་སྟེ་བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཤཱཀྱ་ཐུབ་པ་ལ་གུས་པས་ཕྱག་འཚལ་ལོ་ཞེས་གསུངས་ནས། ཕུང་པོ་ལྷག་མེད་དུ་
མྱ་ངན་ལས་འདའ་བར་བྱམས་པ་ལུང་བསྟན་པའི་མདོ་ལས་གསུངས། དེ་ནས་སྐྱེ་
དགུའི་ཚེ་ལོ་བརྒྱད་ཁྲི་བར་སླེབས་པ་ན་བྱམས་མགོན་ཞིང་འདིར་འབྱོན་པར་
གསུངས་ཏེ་ཇི་ལྟར་འབྱོན་ཚུལ་ནི་སྐྱེ་དགུའི་ཚེ་ལོ་བརྒྱད་ཁྲི་ལ་བབ་པའི་དུས་དེར་
རྗེ་བཙུན་བྱམས་པ་མགོན་པོ་དགའ་ལྡན་ནས་འཛམ་བུའི་གླིང་དུ་གཟིགས་པ་ལྔ་
ལ་གཟིགས་ནས་ཡུལ་ཝ་ར་ཎཱ་སིར་རྟོགས་ལྡན་ཞེས་བྱ་བར་རྒྱལ་པོའི་ཕོ་བྲང་དུ་
འཁོར་ལོས་བསྒྱུར་བའི་རྒྱལ་པོའི་དྲུང་ཞེས་བྱ་བ་དེའི་མདུན་ན་འདོན་ཆེན་པོ་
ཡབ་བྲམ་ཟེ་ཚངས་བཟང་ཞེས་བྱ་བ་དང་། ཡུམ་བྲམ་ཟེ་ཚངས་ལྡན་མ་ཞེས་བྱ་བ་
གཉིས་ཀྱི་སྲས་སུ་སྐུ་བལྟམས་ཏེ་ལོ་སྟོང་ཕྲག་གཅིག་ཏུ་གཞོན་ནུ་རོལ་རྩེད་ལ་
སོགས་པ་ཐབས་ཀྱི་ སྤྱོད་ པས་ སེམས་ཅན་ གྲངས་མེད་ པ་ཞིག་སྨིན་གྲོལ་ལ་
བཀོད། དེ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་ཀླུ་ཤིང་ཞེས་བྱ་བའི་བྱང་
-526 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།
ཆུབ་ཀྱི་ཤིང་དྲུང་དུ་ཕེབས་ནས་མངོན་པར་རྫོགས་པར་སངས་རྒྱ་བའི་ཚུལ་བསྟན་
ཏེ་ལྷ་དང་བཅས་པའི་འགྲོ་བ་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་འགྱུར་
རོ། །དེའི་དུས་སུ་རྗེ་བཙུན་བྱམས་པ་མགོན་པོ་སྐུའི་ཚད་ཇི་ཙམ་དུ་འབྱོན་པ་ནི།
བྱམས་པའི་མདོ་ལས། བཅོམ་ལྡན་འདས་དེའི་སྐུ་ལུས་ནི་མཐོ་ཚད་དུ་ཁྲུ་བརྒྱད་
ཅུ་རྩ་བརྒྱད་པར་འགྱུར་རོ། །ཞབས་ཀྱི་འོག་ནས་པུས་མོའི་བར་དུ་ཁྲུ་ཉི་ཤུ་རྩ་
གཉིས་སོ། །པུས་མོ་ནས་ལྟེ་བའི་བར་དུ་ཁྲུ་ཉི་ཤུ་རྩ་གཉིས་སོ། །ལྟེ་བ་ནས་སྒྲོག་
རུས་ཀྱི་བར་དུ་ཁྲུ་ཉི་ཤུ་རྩ་གཉིས་སོ། །སྒྲོག་རུས་ནས་སྤྱི་གཙུག་བར་དུ་ཁྲུ་ཉི་ཤུ་
རྩ་གཉིས་སོ། །དཔུང་པ་གཉིས་ཀྱི་བར་དུ་ཁྲུ་ཉི་ཤུ་རྩ་ལྔའི་ཚད་དོ། །སྒྲོག་རུས་རེ་
རེའི་དཀྱུས་ནི་ཁྲུ་ལྔ་ལྔའོ། །སྙན་གཉིས་ཀྱི་རྩེ་མོ་ནས་རྩ་བའི་བར་ལ་ཁྲུ་བདུན་
བདུན་ནོ། །སྤྱན་རེ་རེའི་མཚུར་ཁྲུ་ལྔ་ལྔའོ། །སྨིན་མ་གཉིས་ཀྱི་དཀྱུས་སུ་ཁྲུ་ལྔ་
ལྔའོ། །སྨིན་མ་གཉིས་ཀྱིས་དབུས་ཀྱི་བར་ཞེང་ལ་ཁྲུ་ལྔའོ། །ཤངས་ལ་ཁྲུ་བདུན་
ནོ། །ཡ་མཆུ་མ་མཆུ་གཉིས་ཀྱི་མཆུ་རུ་ཁྲུ་བཅུ་བཅུའོ། །ལྗགས་ཀྱི་བཟླུམས་སུ་ཁྲུ་
ལྔའོ། །གཙུག་ཏོར་ལ་ཁྲུ་ལྔའོ། །གསེར་གྱི་མེ་ལོང་དང་འདྲ་བའི་ཞལ་གྱི་དཀྱིལ་
འཁོར་ལ་ཁྲུ་ཉི་ཤུ་རྩ་ལྔའོ། །མགུལ་པ་ལ་ཁྲུ་ལྔའོ། །ཕྱག་གཉིས་ཀྱི་རིང་དུ་ཁྲུ་
བཞི་བཅུ་རྩ་བཞི་རྩ་བཞི་པ་ཡིན་ནོ། །དེ་ནི་འདི་བཞིན་དུ་དཔེ་མེད་པའི་སངས་
རྒྱས་ཀྱི་དཔལ་ མཐའ་ ཡས་ པའི་ སངས་རྒྱས་ ཀྱི་ རོལ་པའོ། །སྟོང་ཕྲག་བཅུའི་
འཇིག་རྟེན་གྱི་ཁོར་ཡུག་ཐམས་ཅད་ཀྱི་ལྷ་རྣམས་དང་། དེའི་རྗེས་སུ་མི་རྣམས་ཀྱི་
ནང་དུ་གནས་ནས་ཆོས་ཀྱི་འཁོར་ལོ་བསྐོར་རོ། །ཞེས་གསུངས་པ་ལྟར་རོ། །
བསྐལ་བཟང་རྣམ་འདྲེན་ལྔ་པ་བྱམས་མགོན་ཞིང་འདིར་བྱོན་པའི་ཚེ་འཁོར་གྱི་
ཐོག་མར་སྐྱེས་ནས་གསུང་གི་བདུད་རྩི་མྱོང་བའི་རྒྱུ་ནི་སྟོན་པ་ཐུགས་རྗེ་ཅན་ཤཱཀྱ་
527-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༤༽
ཐུབ་པའི་བསྟན་པ་ལ་ཞུགས་ནས་རྒྱལ་བའི་བཀའ་བཞིན་དུ་སྒྲུབ་པ་ཉིད་རྒྱུའི་
གཙོ་བོ་ཡིན་ཏེ་སྟོན་པ་ཐུབ་པའི་དབང་པོའི་བསྟན་པ་ལ་ཞུགས་ནས་དགེ་བསྙེན་
གྱི་སྡོམ་པ་དང་། དགེ་ཚུལ་གྱི་སྡོམ་པ་དང་། དགེ་སློང་གི་སྡོམ་པ་བླངས་ནས་
བསླབ་ཁྲིམས་ཚུལ་བཞིན་དུ་བསྲུངས་ན་ཚེ་འདིར་འབྲས་བུ་མ་ཐོབ་ཀྱང་རྗེ་བཙུན་
བྱམས་པ་མགོན་པོ་ཞིང་འདིར་བྱོན་པའི་ཚེ་འཁོར་དུ་སྐྱེས་ནས་བྱམས་པ་མགོན་
པོས་ལུང་བསྟན་པ་ཐོབ་པར་འགྱུར་ཏེ། བྱམས་པ་ལུང་བསྟན་པའི་མདོ་ལས།
སྟོན་པ་བྱམས་པ་རྐང་གཉིས་མཆོག །འཁོར་ལ་རྣམ་པར་གཟིགས་ནས་ནི། །
ཤཱཀྱ་སེང་གེ་ཐུབ་པ་སྟེ། །གཙོ་བོ་སྐྱོབ་པར་མཛད་པ་པོ། །དམ་པའི་ཆོས་དབྱིངས་
གཟིགས་གྱུར་པ། །འཇིག་རྟེན་མགོན་པོས་འདི་དག་ཀུན། །ཐར་པའི་ལམ་ནི་
བསྐྱེད་ནས་ཀྱང་། །དོན་གྱིས་ང་ཡི་བསྟན་ལ་བཏང་། །གདུགས་དང་རྒྱལ་མཚན་
བ་དན་དང་། །དྲི་དང་ཕྲེང་བ་བྱུག་པ་ཡིས། །ཤཱཀྱ་ཐུབ་ལ་མཆོད་ན་ནི། །ང་ཡི་
བསྟན་ལ་ལྷགས་པ་ཡིན། །གུར་ཀུམ་ཆུ་ཡིས་གདབ་པ་དང་། །ཙན་དན་གྱི་ནི་
བྱུག་ པ་ ཡིས། །ཤཱཀྱ་ཐུབ་ པའི་ མཆོད་ རྟེན་ ལ། །མཆོད་ ན་ ང་ ཡི་ བསྟན་ ལ་
ལྷགས། །དེ་ཚེ་སངས་རྒྱས་ཆོས་དང་ནི། །དགེ་འདུན་ལ་ཡང་སྐྱབས་སོང་ཞིང་། །
དགེ་བའི་ལས་ཀྱང་བྱས་ན་ནི། །ང་ཡི་བསྟན་ལ་ལྷགས་པ་ཡིན། །ཤཱཀྱ་སེང་གེའི་
བསྟན་ པ་ལ། །བསླབ་གཞི་ཡང་ དག་ བླངས་ནས་ སུ། །ཇི་ ལྟར་ གསུང་ བཞིན་
བསྒྲུབས་ན་ནི། །ང་ཡི་བསྟན་ལ་ལྷགས་པ་ཡིན། །དགེ་འདུན་ལ་ཡང་ཆོས་གོས་
དང༌། །ཞལ་ཟས་དང་ནི་བཏུང་བ་དང་། །སྙན་གསོས་སྣ་ཚོགས་སྦྱིན་པ་རྣམས། །
ཕུལ་ན་ང་ཡི་བསྟན་ལ་ལྷགས། །བཅུ་བཞི་དང་ནི་བཅོ་ལྔ་དང་། །དེ་བཞིན་ཟླ་
གཅིག་ཚེས་བརྒྱད་དང་། །ཆོ་འཕྲུལ་གྱི་ནི་ཟླ་བ་ལ། །ཡན་ལག་བརྒྱད་ལེགས་
528-



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།།
མཉམ་བཞག་ཅིང་། །བསྙེན་གནས་གསོ་སྦྱོང་བྱས་ནས་ནི། །ང་ཡི་བསྟན་ལ་
ལྷགས་སོ་ཞེས། །དོན་འདི་རབ་ཏུ་གསུངས་པར་འགྱུར། །ཞེས་རྒྱལ་བ་ཤཱཀྱ་ཐུབ་
པའི་བསྟན་པ་ལ་སོ་ཐར་རིགས་བརྒྱད་ཀྱི་སྡོམ་པ་གང་རུང་བླངས་ནས་བསླབ་
ཁྲིམས་ཚུལ་བཞིན་དུ་བསྲུང་བ་རྣམས་བྱམས་པ་མགོན་པོའི་འཁོར་དུ་འདུས་ནས་
ངེས་པར་ལུང་སྟོན་པར་གསུངས་པ་ལྟར་རོ། །དེ་བས་ན་བདག་ལེགས་སོ་འདོད་
པ་དག་གིས་རྒྱལ་བས་ཇི་ལྟར་གསུངས་པའི་བསླབ་ཁྲིམས་བསྲུང་བ་ལས་ལྷག་
པའི་ཆོས་བྱ་རྒྱུ་མེད་པར་ངེས་ཤེས་རྙེད་པར་བྱས་ལ་རང་རང་གིས་ཇི་ལྟར་ཁས་
བླངས་པའི་བསླབ་ཁྲིམས་དག་པར་བྱེད་པ་ཉིད་དགེ་སྦྱོར་གྱི་གཙོ་བོར་བྱ་དགོས་
ཏེ། རྗེ་བདག་ཉིད་ཆེན་པོས། གཞན་ལ་བརྩེ་བ་ཆེན་པོ་ཡོད་ན་ནི་དེའི་སྡུག་
བསྔལ་བསལ་དགོས་ལ་དེ་སེལ་བ་ལ་སྡུག་བསྔལ་དང་བྲལ་ན་སྙམ་པའི་སེམས་
བཟང་བས་མི་ཆོག་གི་དེའི་ཐབས་ལ་འཇུག་དགོས་སོ། །དེ་ཡང་སྔོན་དུ་རང་ཉིད་
ཐབས་དེ་ལ་མ་ཞུགས་པར་ནི་གཞན་སྒྲོལ་བར་མི་ནུས་པས་གཞན་གྱི་དོན་སྒྲུབ་
པར་འདོད་པས་སྔོན་དུ་རང་ཉིད་གདུལ་བར་བྱའོ། །དེ་ལ་ནི་བསྒྲུབ་པ་སྙིང་པོར་
བྱ་དགོས་པར་གསུངས་ཤིང་བསྒྲུབ་པའང་སྡོམ་པ་བཟུང་ནས་དེའི་བསླབ་བྱ་ལ་
སློབས་པར་གསུངས་པས་སྒྲུབ་པ་སྙིང་པོར་བྱེད་པའི་བྱེད་ས་མ་འཕྱུགས་པ་གལ་
ཆེའོ། །ཞེས་གསུངས་པ་ལྟར་རོ། །ལྷག་པར་མ་འོངས་པ་ན་རྗེ་བཙུན་བྱམས་པ་
ཞིང་འདིར་བྱོན་པའི་ཚེ་འཁོར་གྱི་ཐོག་མར་སྐྱེས་ནས། གསུང་གི་བདུད་རྩི་མྱངས་
ཏེ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཐོབ་པར་
འདོད་པ་རྣམས་ཀྱིས་སྟོན་པ་ཐུབ་པའི་དབང་པོ་གནས་བརྟན་ཆེན་པོ་བཅུ་དྲུག་
དང་བཅས་པ་ལ་གསོལ་བ་ཤུགས་དྲག་ལ་རྒྱུན་རིང་བ་བཏབ་སྟེ་སྡོམ་པ་གསུམ་
- 529 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
གྱི་བཅད་མཚམས་ཕྲ་ཞིང་ཕྲ་བ་མཐའ་དག་མ་ཉམས་པར་བསྲུང་བ་དགེ་སྦྱོར་གྱི་
མཐིལ་དུ་བྱས་ནས། དཔལ་ཨ་ཏི་ཤ་དང་རྗེ་བདག་ཉིད་ཆེན་པོ་གཉིས་ཀྱི་ཐུགས་
ཀྱི་བཅུད་ཕྱུང་བའི་མན་ངག་བྱང་ཆུབ་ལམ་གྱི་རིམ་པ་ལ་ཉིན་རེ་བཞིན་དུ་ཐུན་
བཞིའམ་མ་ཐ་ཐུན་གཅིག་ཏུའང་བྱས་ཏེ་ཡིད་འགྱུར་གྱི་མྱོང་བ་ཅི་ཐོན་བྱེད་པ་ནི་
རང་གི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་ཏུ་གྱུར་པ་ཡིན་ཞིང་། དེ་
ལྟར་བྱས་ན་རྒྱལ་བའི་བསྟན་པ་ལ་བྱ་བ་བྱས་པར་ཡང་འགྱུར་རོ། །དང་པོར་
ཐུགས་བསྐྱེད་མཛད་ཚེ་འགྲོ་བ་མ་ལུས་འཁོར་བའི་མཚོ་ལས་བདག་ཉིད་གཅིག་
པུས་སྒྲོལ་ཞེས་དམ་བཅའི་སྒྲ་དབྱངས་ཞིང་ཀུན་འགེངས་པར་བསྒྲགས་ཏེ་རྒྱལ་
སྲས་ཀུན་གྱི་སྙིང་སྟོབས་མཐིལ་གྱིས་མནན་པས་རབ་འབྱམས་ཞིང་བཞུགས་
རྒྱལ་དང་རྒྱལ་སྲས་ཀུན་གྱི་ཟླ་མེད་པད་དཀར་ལྟ་བུར་བསྔགས། །བར་དུ་རྒྱལ་
སྲས་སྤྱོད་ལ་སློབ་ཚེ་གྲངས་མེད་བསྐལ་པའང་སྐད་ཅིག་ལྟ་བུར་དགོངས་ཤིང་
སྙིང་སྟོབས་ཆེན་པོས་རྒྱལ་སྲས་སྤྱོད་པ་མ་ལུས་ཁུར་དུ་བཞེས་ནས་མྱུར་བ་མྱུར་
བར་ས་ལམ་བགྲོད་ལ་རྒྱལ་སྲས་གཉིས་སྐྱེས་ཀུན་གྱི་ནང་ན་ཟླ་མེད་མཁའ་ལྡིང་
དབང་པོ་ལྟ་བུར་བསྔགས། །བྱང་ཆུབ་བརྙེས་ནས་རྒྱལ་བའི་མཛད་པ་སྟོན་ཚེ་
སྙིགས་དུས་ཉམ་ཐག་འགྲོ་ལ་ལྷག་པར་བརྩེ་བས་རྩོད་དུས་འགྲོ་བའི་མགོན་དུ་
བྱོན་ཏེ་བསྐལ་བཟང་འདྲེན་པ་རྒྱུ་སྐར་སྟོང་གི་དབུས་ན་སྙིང་སྟོབས་ཆ་ཤས་
ཡོངས་རྫོགས་ཟླ་མེད་ཐུབ་དབང་སྨྲ་བའི་ཟླ་བ་མཆོག་ཅེས་རབ་ཏུ་བསྔགས། །
ཉམ་ཐག་རྣམས་ལ་ལྷག་པར་བརྩེ་བས་སྐུ་གདུང་རིང་བསྲེལ་གྱིས་ཀྱང་འགྲོ་བ་
སྐྱོབ་སོགས་མཛད་པ་འཕྲིན་ལས་གང་དང་གང་ལ་བསམ་ཀྱང་མཚུངས་མེད་ཟླ་
བྲལ་བདག་གི་སྟོན་པ་ཐུགས་རྗེའི་གཏེར་ཆེན་ཤཱཀྱའི་རྒྱལ་པོར་སྙིང་ནས་འདུད་དོ་
- 530 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།
ད་དུང་བྱང་ཆུབ་བར་དུ་བདག་སྐྱོངས་ཤིག །སྤྲོས་བྲལ་ངང་དུ་བཞུགས་ཀྱང་འགྲོ་
བློའི་ཁམས་དང་འཚམས་པར་སྣ་ཚོགས་སྤྲུལ་པ་དུ་མ་སྤྲོ། །འཁོར་བའི་འཆིང་བ་
བཅད་ ཀྱང་ འགྲོ་ ལ ་ བརྩེ་ བས་ རབ་ བཅིང་ རྒྱལ་ བསྟན་ སྤེལ་ བའི་ ཁུར་ཆེན་
བསྣམས། །སྤངས་རྟོགས་མཐར་སོན་རྫོགས་སངས་ རྒྱས་ ཀྱང་ཉན་ཐོས་ཚུལ་
བཟུང་དགེ་འདུན་སྡེ་རྣམས་སྤེལ་མཛད་པ། །གང་ནས་བསམ་ཀྱང་བསམ་གྱིས་
མི་ཁྱབ་སངས་རྒྱས་སྤྲུལ་པ་གནས་བརྟན་རྣམས་ཀྱིས་བདག་སྐྱོངས་ཤིག །རྒྱལ་
དང་རྒྱལ་སྲས་གཞན་གྱིས་ཡལ་བོར་ཏེ། །སྙིགས་མར་ལུས་པའི་ཉམ་ཐག་བདག་
ཅག་ལ། །ལྷག་པར་བརྩེ་བའི་སྟོན་པ་ཐུགས་རྗེ་ཅན། ཁྱོད་ལས་ལྷག་པའི་མགོན་
དང་སྐྱབས་གཞན་ཅི། །བཟོད་དཀའི་སྡུག་བསྔལ་བརྒྱས་གང་སྲིད་པ་འདིར། །
ལས་དང་ཉོན་མོངས་འཆིང་བས་བཅིངས་གྱུར་པ། །ཉམ་ཆུང་བདག་གི་སྐྱིད་སྡུག་
ལེགས་ཉེས་ཀུན། །ཟླ་མེད་སྟོན་པ་ཐུགས་རྗེ་ཅན་ཁྱོད་མཁྱེན། །སྟོན་པ་མཆོག་
དེའི་བསྟན་དང་མཇལ་གྱུར་ཀྱང་། །བརྩེ་བས་བཅས་པའི་བསླབ་ཁྲིམས་ཡལ་
བོར་ནས། །བག་མེད་སྤྱོད་པས་ཉིན་མཚན་འདའ་བྱེད་པ། །ཀྱེ་མ་བདག་གི་སྙིང་
ལ་ཅི་ཞིག་ཞུགས། །དལ་བརྒྱད་འབྱོར་བཅུའི་རྟེན་བཟང་ཐོབ་ལགས་ཀྱང༌། །
ཉོན་མོངས་དུག་གསུམ་གདོན་གྱིས་གཡེངས་གཡེངས་ནས། །དམ་པའི་ཆོས་ལ་
སེམས་པའི་གོ་སྐབས་བྲལ། །བདག་སྙིང་རུལ་ལམ་རྡོ་བར་གྱུར་ཏམ་ཅི། །ལས་
ངན་དབང་གིས་སྙིགས་མའི་དུས་འདིར་སྐྱེས། །ཉོན་མོངས་ཚོགས་ནི་དབྱར་དུས་
ཤིང་ལྟར་དར། །བསྒྲུབ་པའི་བྱ་བ་དགུན་གྱི་ལོ་ཏོག་ལྟར། །རྣམ་མང་འགལ་བའི་
རྐྱེན་གྱིས་ཉམས་པར་བྱེད། །ཆོས་མཐུན་གྲོགས་ནི་ཉིན་མོའི་སྐར་མ་འདྲ། །མི་
དགེའི་བཤེས་དང་སྡིག་པའི་གྲོགས་པོ་ཡིས། །རྒྱ་མཚོའི་གོས་ཅན་ཐ་གྲུ་མ་ལུས་
- 531 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༡༽
ཁྱབ། །ཚུལ་འདི་བསམ་བཞིན་བདག་ཡིད་རབ་ཏུ་འཕྱོ། །སྟོན་པ་མཆོག་དེའི་
ལེགས་བཤད་འོད་སྣང་ལས། །བླུན་པོའི་ཟོག་ཆོས་མེ་ཁྱེར་མངོན་རློམས་མཐོ། །
ཟླ་མེད་སྟོན་པ་ཐུགས་རྗེ་ཅན་དེ་ལས། །ཡི་དྭགས་འགའ་ཞིག་མཐུ་སྟོབས་ཆེ་
སྙམ་བྱེད། །ཀྱེ་མ་བསྟན་པ་ཉམས་པའི་དུས་མཐའ་འདིར། །རྒྱལ་བའི་དགོངས་
པ་ཤིང་རྟ་ཆེ་རྣམས་ཀྱིས། །བཀྲལ་བའི་དྲི་མེད་རིགས་པའི་ལམ་སྲོལ་མཆོག །
ཆོས་ལྟར་བཅོས་པའི་རྡུལ་ གྱིས་ནུས་པར་བྱས། །འདི་ལྟའི་ཉམ་ཐག་གྱུར་པ་
བདག་ཅག་ལ། །སྐྱོན་བྲལ་ཡོན་ཏན་ཀུན་གྱི་གཏེར་གྱུར་པ། །ཟླ་མེད་སྟོན་པ་
ཐུགས་རྗེ་ཅན་ཁྱོད་ཀྱིས། །ཐུགས་རྗེས་གཟིགས་ལ་མྱུར་དུ་བསྐྱབ་ཏུ་གསོལ། །
མ་ནི་བུ་གཅིག་པ་ལ་བརྩེ་བ་ལྟར། །ཉམ་ཐག་རྣམས་ལ་ལྷག་པར་ཐུགས་བརྩེ་
བ། །སྟོན་པ་མཉམ་མེད་ཤཱཀྱའི་རྒྱལ་པོ་ཡིས། །སྙིགས་མའི་རྒུད་པ་འདི་དག་
བསལ་དུ་གསོལ། །རྒྱལ་བས་གང་ལ་ཆོས་ཀྱི་སྲིད་གཏད་པ། །སངས་རྒྱས་སྤྲུལ་
པ་གནས་བརྟན་བཅུ་དྲུག་གིས། །སྔོན་གྱི་ཞལ་བཞེས་དམ་བཅའ་དགོངས་མཛད་
ལ། །ཐུབ་པའི་བསྟན་པ་འཕེལ་ཞིང་ རྒྱས་ པར་མཛོད། །བསྐལ་བཟང་རྣམས་
འདྲེན་ཀུན་གྱི་བསྟན་པའི་ཁུར། །གང་ལ་གཏད་པ་གསང་བའི་བདག་པོ་དང་། །
བཀའ་སྡོད་ཆོས་སྐྱོང་རྒྱལ་ཆེན་བཞི་པོ་ཡིས། །གཡེལ་བ་མེད་པར་རྟག་ཏུ་གྲོགས་
མཛོད་ཅིག །འགྲོ་ལ་ཕན་བདེ་འབྱུང་བའི་སྒོ་གཅིག་པུ། །བསླབ་གསུམ་ལུང་
རྟོགས་རྒྱལ་བའི་དམ་ཆོས་ཀུན། །ཕྱོགས་རྣམས་ཀུན་ཏུ་དར་ཞིང་རྒྱས་གྱུར་ཏེ། །
འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག། །།
ཅེས་ཐུབ་པའི་དབང་པོ་འཕགས་པ་གནས་བརྟན་བཅུ་དྲུག་འཁོར་དང་
བཅས་པའི་རྟོགས་པ་བརྗོད་པ་རྒྱལ་བསྟན་རིན་པོ་ཆེའི་མཛེས་རྒྱན་ཕུལ་བྱུང་
- 532 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།།
གསེར་གྱི་ཕྲེང་བ་ཞེས་བྱ་བ་འདི་ནི། འཇིག་རྟེན་གྱི་ ཁམས་འདིར་ཐུབ་ པའི་
བསྟན་པ་རིན་པོ་ཆེ་གནས་ པ་དང་། འཕེལ་ཞིང་རྒྱས་པ་ཐམས་ཅད་སྟོན་པ་
ཐུགས་རྗེ་ཅན་དེ་ཉིད་ཀྱི་ཐུགས་རྗེ་དང་སྨོན་ལམ་གྱི་མཐུ་དང༌། སྟོན་པ་ཐུབ་པའི་
དབང་པོས་བསྟན་པ་མི་ནུབ་པར་འཛིན་ཅིང་སྐྱོང་བར་བཀའ་བསྒོས་ཤིང་བྱིན་
གྱིས་བརླབས་པ་གནས་བརྟན་ཆེན་པོ་བཅུ་དྲུག་པོ་འདི་དག་གི་བྱིན་རླབས་ཀྱི་
མཐུ་ལ་བལྟོས་པར་གསུངས་པས་ན། རྒྱལ་བའི་བསྟན་པ་འཕེལ་ཞིང་རྒྱས་པ་ལ་
ཐུབ་དབང་གནས་བརྟན་བཅུ་དྲུག་དང་བཅས་པའི་ཐུགས་རྗེ་བསྐུལ་ཏེ་གསོལ་བ་
གདབ་པ་ཉིད་གལ་ཆེ་བར་མཐོང་ནས། ཕན་བདེ་མ་ལུས་པའི་འབྱུང་གནས་རྒྱལ་
བའི་བསྟན་པ་རིན་པོ་ཆེ་འདི་ཉིད་དར་ཞིང་རྒྱས་ལ་ཡུན་རིང་དུ་གནས་ན་ཅི་མ་
རུང་སྙམ་དུ་སྨོན་པས་དམ་པའི་ཆོས་པདྨ་དཀར་པོ་དང༌། སྙིང་རྗེ་པདྨ་དཀར་པོ་
དང་། གསང་བ་བསམ་གྱིས་མི་ཁྱབ་པའི་མདོ་སོགས་ཐུབ་པས་སྔོན་བདག་ཅག་
སྙིགས་མའི་འགྲོ་བ་རྣམས་ཀྱི་དོན་དུ་ཐུགས་བསྐྱེད་དང་བསྟན་པ་ཡུན་རིང་དུ་
གནས་པར་འགྱུར་བའི་བདེན་ཚིག་གི་སྨོན་ལམ་ཇི་ལྟར་མཛད་པའི་ཚུལ་གསུངས་
པའི་མདོ་སྡེ་རྣམས་དང་། གནས་བརྟན་ཆེན་པོ་བཅུ་དྲུག་པོ་འདི་དག་ཡུལ་གང་
དང་གང་དུ་འཁྲུངས་པ་དང་། རྒྱལ་བའི་བསྟན་པ་ལ་ཞུགས་ནས་འབྲས་བུ་བརྙེས་
ཚུལ་ཇི་ལྟར་བསྟན་པ་དང༌། ཐུབ་པས་ཇི་ལྟར་ལུང་བསྟན་པའི་ཚུལ་ལ་སོགས་པ་
གནས་བརྟན་སོ་སོའི་རྟོགས་བརྗོད་ཞིབ་པར་འདུལ་བ་ལུང་སྡེ་བཞི། མདོ་སྡེ་
ལས་བརྒྱ་པ། རྟོགས་བརྗོད་བརྒྱ་པ། དྲན་པ་ཉེར་བཞག །མཛངས་བླུན་སོགས་
མདོ་སྡེ་གང་དང་གང་ལས་བྱུང་བ་དེ་རྣམས་ལ་ཞིབ་ཏུ་བརྟགས་ནས་བཀོད་ཅིང་།
གནས་བརྟན་བཅུ་དྲུག་སོ་སོའི་ཕྱག་མཚན་གྱི་བྱུང་བ་དང་། གནས་བརྟན་སོ་སོའི་
-533-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼ ༡༤༽
བཞུགས་གནས་དང་། གཉུག་མར་གནས་པའི་འཁོར་གྱི་གྲངས་དང་། སོ་སོའི་
སྨོན་ལམ་གྱི་ཁྱད་པར་དང་། གནས་བརྟན་བཅུ་དྲུག་པོ་འདི་རྣམས་ལ་ཐུགས་རྗེ་
དང་ཐུགས་དམ་བསྐུལ་ཕྱིར་མཆོད་ཅིང་གསོལ་བ་གདབ་པའི་ཚུལ་རྣམས་ནི་
འཕགས་པ་དགའ་བའི་བཤེས་གཉེན་གྱི་རྟོགས་པ་བརྗོད་པ་དང་། གནས་བརྟན་
ལུང་བསྟན་པའི་མདོ་དང་། ཁ་ཆེ་པཎ་ཆེན་གྱིས་ཁྲོ་ཕུ་ལོ་ཙཱ་བར་གནས་བརྟན་གྱི་
རྟོགས་པ་བརྗོད་པ་བཤད་པ་དང་། གནས་བརྟན་བཅུ་དྲུག་གིས་དངོས་སུ་བྱིན་གྱི་
བརླབས་པའི་བདག་ཉིད་ཆེན་པོ་མཆིམས་ནམ་མཁའ་གྲགས་ཀྱིས་མཛད་པའི་
གནས་བརྟན་མཆོད་པའི་ཆོ་ག་ལ་སོགས་པ་རྣམས་ལ་ཞིབ་ཏུ་བརྟགས་ནས་
བཀོད་པ་ཡིན་ལ། ཐུབ་པའི་བསྟན་པ་ སྔོན་ཆད་ཇི་ཙམ་འདས་པའི་ཚུལ་ལ་
འདས་ལོ་མང་ཉུང་གཉིས་ལས་རྒྱ་བོད་ཀྱི་ཆོས་རྒྱལ་རིམ་བྱོན་གྱི་རྩིས་དང་བསྟུན་
ནས་འདས་ལོ་རིང་བའི་ཕྱོགས་ལྟར་ན་ལོ་སུམ་སྟོང་དགུ་བརྒྱ་བདུན་ཅུ་དོན་བཞི་
སོང་། འདས་ལོ་ཉུང་བའི་ཕྱོགས་རྒྱལ་བས་དཔལ་ལྡན་འབྲས་སྤུངས་ཀྱི་མཆོད་
རྟེན་ཆེན་པོར་རྒྱལ་པོ་ཟླ་བ་བཟང་པོ་སོགས་ལ་དཔལ་དུས་ཀྱི་འཁོར་ལོའི་རྒྱུད་
གསུངས་ཤིང་། དེ་ནས་ཤམྦྷ་ལར་ཆོས་རྒྱལ་རིགས་ལྡན་རྣམས་ཇི་ལྟར་བྱོན་པ་
རྒྱུད་ལས་གསུངས་པའི་ལོ་གྲངས་དང་བསྟུན་ན་རྒྱལ་བས་དཔལ་ལྡན་འབྲས་
སྤུངས་ཀྱི་མཆོད་རྟེན་ཆེན་པོར་དུས་ཀྱི་འཁོར་ལོའི་རྒྱུད་གསུངས་པ་ནས་ལོ་ཉིས་
སྟོང་བདུན་བརྒྱ་བཅུ་བཞི་སོང་བ་རབ་བྱུང་བཅུ་གསུམ་པའི་མཛེས་བྱེད་ཅེས་པ་ཆུ་
མོ་ཡོས་ལོའི་འབྲས་ལྡན་ཟླ་བའི་ཡར་ཚེས་དགེ་བར་ཤཱཀྱའི་དགེ་སློང་ཡེ་ཤེས་
རྒྱལ་མཚན་གྱིས་ཕོ་བྲང་ཆེན་པོ་པོ་ཏ་ལའི་གཟིམ་ཆུང་བདེ་བ་ཅན་དུ་སྦྱར་བའོ། །
- 534 -



ཐུབ་དབང་གནས་བརྟན་བཅུ་དྲུག་འཁོར་དང་བཅས་པ་ལ་མཆོད་ཅིང་གསོལ་བ་བཏབ་པའི་ཕན་ཡོན།།
འདིས་ཀྱང་རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་
དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ། །
ཨོཾ་སྭསྟི། ཐུབ་དབང་གནས་བརྟན་འཁོར་བཅས་རྟོགས་བརྗོད་འདི། །
འཇམ་མགོན་བསྟན་ལ་མི་ཕྱེད་དད་པ་ཅན། །པད་ཚལ་མདའ་དཔོན་ཕུན་ཚོགས་
རྣམ་རྒྱལ་གྱིས། །ཆོས་སྦྱིན་རྒྱ་ཆེར་སྤེལ་ཕྱིར་པར་དུ་བསྒྲུབས། །ཚུ་འདིར་འབད་
ལ་དུང་དང་ཀུན་ད་ལྟར། །རབ་དཀར་དགེ་བ་གང་ཞིག་ཐོབ་པ་དེས། །ལྷར་
བཅས་འགྲོ་ལ་ཕན་བདེ་འབྱུང་བའི་གཞི། །ཐུབ་པའི་བསྟན་པ་འཕེལ་ཞིང་རྒྱས་
གྱུར་ཅིག །བསྟན་དང་བསྟན་འཛིན་ཡོན་མཆོད་ཐམས་ཅད་ལ། །ཕྱི་ནང་འགལ་
རྐྱེན་ཐམས་ཅད་ཞི་བ་དང་། །མཐུན་རྐྱེན་ལེགས་ཚོགས་ལྷུན་གྱིས་གྲུབ་གྱུར་ཏེ། །
འཇིག་རྟེན་བདེ་ལེགས་ཆེན་པོས་ཁྱབ་གྱུར་ཅིག །སརྦ་མངྒ་ལཾ། །
- 535 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
# #k
@ 2 ཎ ︽ fé #
# %
*
# ཡྻོ +
ས་
* & # ༔ ཚེ & @ #
# % @ % $ རྒྱུ ༔ ནི༔



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ། །
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དེ ས་པོ འི་ཤུ ལ ་ བ ཞག།
དེབ་བརྒྱ་དང་དོན་བདུན་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
(༡༤/༣༢)
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢ པར་པར་ཐེངས་དང་པོ་བཏབ། །
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲུངས། ༠༠༠༡–༡ ༧༠༠
ISBN 978 - 7=80253 – 436 - 0/B. 123
གསུང་འབུམ་ཆ་ཚང་ལ་(དེབ་༡ – ༣ ༢ ཡོད་）སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编. - - 北京:
中国藏学出版社,2011.12 (先哲遗书丛书)
| ISBN 978-7-80253 - 436-0
I.O雍… 1.0雍… 2百…0喇嘛教
| - 文集 - 藏语 V.DB946.6-53
中国版本图书馆CIP数据核字(2011)第260029号
先哲遗书
(第177卷)
雍增·益西坚赞文集
| 第14/32卷
雍增·益西坚赞著
百慈藏文古籍研究室编。
中国藏学出版社出版发行
(北京市北四环东路131号)
深圳市海健印刷有限公司印刷
开本:880×1230毫米 1/32 印张:421.5
2011年12月第1版 2011年12月第1次印刷
印数:0001-1700册
ISBN 978-7-80253-436 -0/B.123
本文集总定价(1-32册):1050.00元



Altals
ISBN 978-7-80253-436-0
97878025 34 360||
本文集总定价(1-32 卷):1050.00 元
