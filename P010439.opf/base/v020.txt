༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG16655
n/a
ImageGroup:
ISBN:
19787802534360
14PD2653
9787802534360
Title:
གསུང་འབུམ། ཡེ་ཤེས་རྒྱལ་མཚན།
gsung 'bum/_ye shes rgyal mtshan/
ཡེ་ཤེས་རྒྱལ་མཚན་
Author:
ye shes rgyal mtshan
n/a
mes po'i shul bzhag;164-195
Descriptor:
Original Publication:
Place:
Publisher:
Ipe cin/
krung go'i bod rig pa dpe skrun khang/
Date:
2011
Volume:
32
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༡༨ ༣
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༠/༣༢)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



s
@#
ལ
ES”
༄༅། །ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བཞུགས་སོ། །
(༢༠/༣༢)
•པ་བདགས་
PACZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
03-
#e
བ 9g



མེས་པོའི་ཤུལ་བཞག་ལས་ཡོངས་འཛིན་ཡེ་ཤེས་རྒྱལ་མཚན་གྱི་
གསུང་འབུམ་བསྡུ་སྒྲིག་ལས་མིའི་མཚན་ཐོ།
སྒྲི
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་པ་གཞོན་པ་དང་གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
ཞུ་དག་པ། དཀོན་མཆོག་བསམ་གཏན། དཔྱིད་ས་དཔལ་བཟང་སོགས། །
དེབ་སྒྲིག་ལག་རྩལ་པ། ཡེ་ཤེས་ཆོས་མཚོ། པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་
ལས་བྱེད་པ་རྣམས།
cདམར



རབ་
༑
ན
O
༈ གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་
པཎྜི་ཏ་ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན།



Casto
00



དཀར་ཆག
བ་
དགའ་ལྡན་ལྷ་བརྒྱ་མའི་བླ་བརྒྱུད་གསོལ་འདེབས་དང་བསྡུས་དོན། … (1)
དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་གྱི་བསྡུས་དོན་བློ་གྲོས་
མིག་འབྱེད། ………………………………………………………….
རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་གྲགས་པའི་
ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་། - (5)
དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌། …… (18)
བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌། … (55)
བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀྱི་སྙེ་མ། (134)
བླ་མའི་བཀའ་དྲིན་དྲན་པའི་གསོལ་འདེབས་བྱིན་རླབས་ཀྱི་འདོད་འཇོ། … (141)
རྒྱལ་དབང་ཐམས་ཅད་མཁྱེན་པ་ཆེན་པོའི་བཀའ་དྲིན་རྗེས་སུ་དྲན་པའི་སྒོ་
ནས་གསོལ་བ་འདེབས་པའི་ཚུལ་དད་པའི་ལྗོན་ཤིང༌། .……… (147)
ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། … (153)
བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་
རབ་གསལ། …………………….
ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག …………… (192)
བློ་སྦྱོང་དོན་བདུན་མའི་སྙིང་པོ་དང་སྨོན་ལམ། ………………………… (202)
བློ་སྦྱོང་སྨོན་ལམ།
，，，
，
(172)
•。、，。。。。。。。，，，，，(207)



དཀར་ཆག
དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ། ……………… (210)
སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན། ，，， (223)
བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། (247)
སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས། (378)
- 2 -



༄༅། །དགའ་ལྡན་ལྷ་བརྒྱ་མའི་བླ་བརྒྱུད་གསོལ་འདེབས་དང་
བསྡུས་དོན་བཞུགས་སོ། །
རྗེ་བཙུན་འཇམ་དབྱངས་རྒྱལ་བ་ཙོང་ཁ་པ། །ཤེས་རབ་སེང་གེ་འདུལ་
འཛིན་དཔལ་ལྡན་བཟང་། །འཇམ་དབྱངས་དགེ་འདུན་འཕེལ་དང་ བཀྲ་ཤིས་
འཕགས། །གསོལ་ བ་ འདེབས་ སོ་ བདག་ རྒྱུད་ བྱིན་ གྱིས་རློབས། །རྒྱུད་ ཆེན་
བསམ་གྲུབ་རྒྱ་མཚོ་བརྩོན་འགྲུས་འཕགས། །རྡོ་རྗེ་བཟང་དང་སངས་རྒྱས་རྒྱ་
མཚོའི་ཞབས། །དཀོན་མཆོག་རྒྱ་མཚོ་དཀོན་མཆོག་ཡར་འཕེལ་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །ཆོས་འདིའི་བཀའ་བབ་ངག་དབང་བློ་
གྲོས་ཞབས། །སྙན་བརྒྱུད་མཛོད་འཛིན་དངོས་གྲུབ་རྒྱ་མཚོ་དང་། །ཟུང་འཇུག་སྐུ་
བརྙེས་དོན་ཡོད་མཁས་གྲུབ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་པ། །བཀའ་དྲིན་མཉམ་མེད་
ངག་དབང་བྱམས་པའི་དཔལ། །ལམ་འདི་གསལ་མཛད་དྲིན་ཅན་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །དངོས་གྲུབ་འབྱུང་གནས་རྩ་
བརྒྱུད་བླ་མ་ལ། །རྩེ་གཅིག་མོས་པས་གསོལ་བ་བཏབ་པའི་མཐུས། །བླ་མ་ལྷ་ཡི་
མཁྱེན་བརྩེའི་འོད་ཟེར་གྱིས། །མི་ཤེས་རྨོངས་པའི་མུན་པ་སངས་གྱུར་ཅིག །
ཟབ་དང་རྒྱ་ཆེའི་གསུང་རབ་ཚོགས་རྣམས་ལ། །གཞན་དྲིང་མི་འཇོག་ངེས་པ་རྙེད་
པ་དང༌། །དེ་དོན་རྩེ་གཅིག་སྒྲུབ་པ་མཐར་ཕྱིན་ཏེ། །བླ་མ་ལྷ་ཡི་གོ་འཕང་མྱུར་
ཐོབ་ཤོག །དགའ་ལྡན་ལྷ་བརྒྱ་མའི་བླ་བརྒྱུད་གསོལ་འདེབས་འདི་ཡང་ཆོས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཚུལ་འདི་ལ་མོས་པ་མང་པོར་ཕན་པར་བསམས་ནས་དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
-
2-



༄༅། །དགའ་ལྡན་ལྷ་བརྒྱ་མའི་བླ་མའི་རྣལ་འབྱོར་གྱི་བསྡུས་དོན་
བློ་གྲོས་མིག་འབྱེད་ཅེས་བྱ་བ་བཞུགས་སོ། །
བླ་མ་རྣམས་ ལ་ ཕྱག་ འཚལ་ ལོ། །འཇམ་ དབྱངས་ བླ་མའི་རྣལ་ འབྱོར་
གྱི། །མན་ངག་སྙིང་པོའི་བསྡུས་དོན་ནི། །རང་གཞན་དོན་དུ་བྲི་བར་བྱ། །འདི་ལ་
ཐུན་དངོས་ཐུན་མཚམས་ གཉིས། །དང་པོ་ཐུན་ཀྱི་ངོ་བོ་ལ། །སྔོན་འགྲོ་དངོས་
གཞི་རྗེས་གསུམ་མོ། །དང་པོ་སྔོན་འགྲོའི་རིམ་པ་ནི། །རབ་དཀར་དགེ་སེམས་
ངང་ ཉིད་ ནས། །སྐྱབས་འགྲོ་སེམས་བསྐྱེད་ ཚད་ མེད་ བཞི། ཁྱད་ པར་ སེམས་
བསྐྱེད་རྣམས་བསྒོམ་མོ། །གཉིས་པ་རྣལ་འབྱོར་ དངོས་ གཞི་ ལ། །དགའ་ལྡན་
གནས་ ནས་ སྤྱན་ འདྲེན་ དང་། །ཡན་ ལག་བདུན་ པ་ འབུལ་ བ་ དང་། །གསོལ་
གདབ་བྱིན་རླབས་ཞུ་བའོ། །གསོལ་གདབ་བྱིན་རླབས་ཞུ་བ་ལ། །མཛད་པ་རྣམ་
ཐར་དྲན་བཞིན་དུ། །ཡིད་ཆེས་གུས་པས་གསོལ་འདེབས་དང་། །ཕྱི་ནང་གསང་
བའི་ཡོན་ཏན་རྣམས། །དྲན་ཅིང་ཐུགས་རྒྱུད་སྐུལ་བྱེད་པའི། །གསོལ་འདེབས་
སྙིང་པོར་འབད་པ་དང་། །འབད་ནས་བྱིན་རླབས་ཞུ་བའོ། །བྱིན་རླབས་ཞུ་བར་
བྱེད་པ་ལ། །མ་དག་འཁྲུད་དང་མི་ཤེས་བསལ། །སྐུ་ཡིས་ཆེ་ཞིང་གསུང་གིས་
གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་ རལ་
གྱིས། །འཆད་ དང༌ རྩོད་དང༌ རྩོམ་ པའོ། །ཕྱི་ནང་གསང་བའི་སྒྲུབ་ཚུལ་དང་། །
རིགས་གསུམ་མགོན་པོའི་སྐུའི་བཀོད་པ། །ཇི་ལྟར་བསྒོམ་པའི་ཚུལ་དག་དང༌།
ཞི་ རྒྱས་ དབང་ དྲག་ ལ་ སོགས་ པའི། །རབ་ འབྱམས་ ལས་ ཚོགས་ སྒྲུབ་ ཚུལ་
- 3 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
རྣམས། །རྒྱུད་དོན་མན་ངག་དུ་ཤར་བའི། །བཤེས་གཉེན་དམ་པའི་ཞལ་ལས་
ཤེས། །མཇུག་ཏུ་ཇི་ལྟར་བྱ་བ་ནི། །བཤེས་གཉེན་དམ་པ་བསྟེན་པ་སོགས། །ཆ་
ཚང་ ལམ་ གྱི་ གནད་རྣམས་ལ། །སྨོན་ལམ་བཏབ་ནས་ བླ་ མ་ མཆོག །གཉིས་
སྤངས་དབུས་སུ་སྤྱན་དྲངས་ཏེ། །བླ་མ་ཡི་དམ་རང་སེམས་གསུམ། །དབྱེར་མེད་
རྣལ་འབྱོར་མཆོག་ལ་འབད། །ཐུན་མཚམས་ཇི་ལྟར་བྱ་བ་ནི། །སྡོམ་པ་གསུམ་གྱི་
བཅས་མཚམས་རྣམས། །དྲན་ཤེས་རྒྱལ་ལས་མ་འདའ་བ། །གཞིར་བཟུང་ཐུན་
མཚམས་བྱ་བ་རྣམས། །བྱང་ཆུབ་ལམ་རིམ་ལྟར་བྱེད་ཅིང་། །ཐུན་མོང་མིན་པའི་
གནད་རྣམས་ནི། །བླ་མ་དམ་པའི་ཞལ་ལས་ཤེས། །ཚུལ་འདིར་འབད་པ་ལས་
བྱུང་བའི། །དགེ་བ་ཇི་སྙེད་ཐོབ་པ་དེས། །འཇམ་མགོན་སྙན་བརྒྱུད་བསྟན་པ་
འདི། །ནམ་ཡང་མི་ནུབ་འཕེལ་གྱུར་ཅིག ། །
ཅེས་བྱིན་རླབས་ཀྱི་གཏེར་ཆེན་པོ་དགའ་ལྡན་ལྷ་བརྒྱ་མར་གྲགས་པའི་བླ་
མའི་རྣལ་འབྱོར་གྱི་བསྡུས་དོན་བློ་གྲོས་མིག་འབྱེད་ཅེས་བྱ་བ་འདི་ནི། ཆོས་གྲྭ་
ཆེན་པོ་བཀྲ་ཤིས་ལྷུན་པོར་སྡེ་སྣོད་འཛིན་པའི་བཤེས་གཉེན་བརྒྱ་ཕྲག་མང་པོ་ལ་
འདིའི་ཁྲིད་རྒྱས་པར་བྱས་སྐབས་རང་གཞན་ལ་ཕན་པའི་བསམས་པས་དགེ་སློང་
ཡེ་ཤེས་རྒྱལ་མཚན་གྱིས་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་
ནུབ་པའི་རྒྱལ་མཚན་དུ་གྱུར་ཅིག། །
-
4-



༄༅། །རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་
བརྒྱ་མར་གྲགས་པའི་ཁྲིད་ཡིག་སྙན་བརྒྱུད་མན་ངག་
གཏེར་གྱི་ཁ་བྱང་ཞེས་བྱ་བ་
བཞུགས་སོ། ། །
ན་ མོ་ གུ་རུ་ མཉྫ གྷོཥཱ་ ཡ། རབ་ འབྱམས་ རྒྱལ་ བ་ ཀུན་ གྱི་ གསང་ བ་
གསུམ། །ཐབས་མཁས་མཛད་པས་ངུར་སྨྲིག་རོལ་པ་ཅན། །བྱང་ཕྱོགས་འགྲོ་བ་
ཡོངས་ཀྱི་མགོན་གཅིག་པུ། །ཟླ་མེད་བླ་མ་དེ་ལ་སྙིང་ནས་འདུད། །མ་ལུས་རྒྱལ་
བ་ཀུན་གྱི་ཡབ་གྱུར་ཀྱང་། །མ་རིག་འཁྲུལ་པའི་འགྲོ་ལ་རྗེས་བརྩེ་བས། །མ་
ལུས་ཞིང་དུ་རྒྱལ་སྲས་གཞོན་ནུའི་ཚུལ། །མ་ནོར་ལམ་སྟོན་བླ་མ་དེ་ལ་འདུད། །
ཟབ་ཡངས་བློ་གྲོས་ཐོགས་པ་མེད་པའི་ཐུགས། །ནམ་ཡང་འགགས་མེད་ཀུན་ཏུ་
བཟང་པོའི་གསུང་། ཁྱོན་ཡངས་ཞིང་ཀུན་གྲགས་པས་མཛེས་པའི་སྐུ། །ནམ་ཡང་
བསླུ་མེད་བླ་མ་དེ་ལ་འདུད། །ཐོག་མེད་དུས་ནས་སྲིད་པའི་མུན་ཁང་དུ། །ངལ་
གསོ་མེད་པར་སྡུག་བསྔལ་བརྒྱས་གཙེས་པ། །ཉམ་ཐག་བདག་ལ་ཐུགས་རྗེས་
གཟིགས་མཛོད་ལ། །ལམ་བཟང་བལྟ་བའི་བློ་མིག་མཆོག་སྩོལ་ཅིག །
དེ་ལ་འདིར་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་རྒྱ་
མར་གྲགས་པའི་ཟབ་ཁྲིད་བྱིན་རླབས་ཀྱི་ཚན་ཀ་ཆེ་ཞིང་ཤིན་ཏུ་གསང་བ་སྙན་
བརྒྱུད་ཀྱི་མན་ངག་འདི་ཉིད་ཉམས་སུ་ལེན་པ་ལ། སྔོན་འགྲོ་དང་། དངོས་གཞི་
དང༌། རྗེས་ཀྱི་རིམ་པ་གསུམ། དང་པོ་ནི་གཙང་ཞིང་ཡིད་དུ་འོང་བའི་ས་ཕྱོགས་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སུ་རྗེ་བླ་མའི་བྲིས་འབུར་གྱི་སྐུ་བྱིན་ལེགས་པ་རབ་གནས་ཅན་ཞིག་གིས་གཙོས་
རྟེན་ གསུམ་རྣམས་ སྲི་ཞུ་དང་ བཅས་ པར་ བཞུགས་ སུ་ གསོལ། དེའི་མདུན་དུ་
མཆོད་པ་རྣམས་བཀོད་པ་མཛེས་པར་བཤམ། རང་ཉིད་སྟན་བདེ་བ་ལ་འཁོད་
ནས་སྐྱབས་འགྲོ་སེམས་བསྐྱེད་ཚད་མེད་བཞི་རྣམས་རྒྱུད་དང་འདྲེས་ངེས་ བྱ་
དགོས་པས། དེའི་ཚུལ་ནི་ཐོ་རངས་ལྟ་བུ་ཡིན་ན་ལུས་གནད་བཅས་ཏེ་རིག་པ་
དྭངས་སྙིགས་ཕྱེ་ནས་སེམས་དུག་གསུམ་གྱི་དབང་དུ་མ་སོང་བར་དགེ་སེམས་
ཁྱད་པར་ཅན་གྱི་ངང་ནས། དལ་འབྱོར་རྙེད་དཀའ། ནམ་འཆི་ཆ་མེད། ལས་རྒྱུ་
འབྲས། འཁོར་བའི་ ཉེས་དམིགས་རྣམས་དྲག་ཏུ་བསམས་ནས་འཇིགས་ཤིང་
སྐྲག་པའི་བློ་ཅི་སྐྱེ་དང༌། འཇིགས་པ་དེ་དག་ལས་སྐྱོབ་པའི་སྐྱབས་དཀོན་མཆོག་
གསུམ་ལས་གཞན་དུ་མེད་པས་སྐྱིད་རུང་སྡུག་རུང་མཐོར་གཏོང་དམར་གཏོར་
དཀོན་མཆོག་རིན་པོ་ཆེ་ཁོ་ནས་མཁྱེན་སྙམ་དུ་བློ་འགེལ་ཤུགས་དྲག་གི་སྒོ་ནས།
མདུན་གྱི་ནམ་མཁར་དཔག་བསམ་སྡོང་པོའི་སྟེང་དུ་རྗེ་བླ་མ་ཡབ་སྲས་གསུམ་ལ་
དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་
སྐྱོང་སྲུང་མའི་ཚོགས་དང་བཅས་པས་བསྐོར་བའི་སྐྱབས་ཡུལ་གསལ་བཏབ། དེ་
དག་གི་སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པ་ལ་དད་གུས་དྲག་པོ་
དང༌། རང་གི་མཐའ་སྐོར་དུ་ ཕ་ མ་ རིགས་དྲུག་ གི་སེམས་ཅན་རྣམས་ གསལ་
བཏབ་སྟེ། རང་དང་སེམས་ཅན་ཐམས་ཅད་ཀྱིས་མགྲིན་གཅིག་ཏུ་བརྗོད་ པར་
བསམས་ལ། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་
ཐམས་ཅད་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་
སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་



རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་ སྐྱབས་ སུ་ མཆིའོ། །
ཞེས་ལན་མང་དུ་བརྗོད། དེ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་
ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་
པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་
ལན་མང་དུ་བརྗོད་ཅིང་སེམས་བསྐྱེད་ཤུགས་དྲག་ཏུ་བསྒོམ། དེ་ནས། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སེམས་
ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག །
སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་
གནས་པར་གྱུར་ཅིག ཁྱད་པར་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་
བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་
ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་
བགྱིའོ། །ཞེས་ལན་མང་དུ་བརྗོད། དེ་ལྟར་སྐྱབས་འགྲོ་སེམས་བསྐྱེད་ཀྱི་སྐོར་
རྣམས་ནན་ཏན་དུ་བྱ་དགོས་ཏེ། ཆོས་གང་བྱེད་ཀྱང་སྐྱབས་འགྲོ་ནི་གཞི་དང་རྩ་བ་
དང་སྒོ་ལྟ་བུར་མེད་མི་རུང་དང་། སེམས་བསྐྱེད་ནི་ཐེག་པ་ཆེན་པོའི་ལམ་གྱི་རྩ་བ་
དང་གཞུང་ཤིང་ལྟ་བུར་གསུངས་པས་ཤིན་ཏུ་གལ་ཆེ། འདི་དག་གི་དམིགས་རྣམ་
ཡིད་ལ་བྱ་ཚུལ་ནི་སྐྱབས་འགྲོའི་ཁྲིད་ཡིག་ལོགས་སུ་བཀོད་པ་ལས་ཤེས་པར་
བྱའོ། །
གཉིས་པ་དངོས་གཞི་ནི། དགའ་ལྡན་གྱི་ཞིང་ཁམས་ནས་རྗེ་བླ་མ་ཡབ་
སྲས་གསུམ་སྤྱན་དྲངས་ཏེ་མདུན་གྱི་ནམ་མཁར་བཞུགས་པ་ལ་དམིགས་ནས་
- 7 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཡན་ལག་བདུན་པ་མཎྜལ་དང་བཅས་པ་ཕུལ་ཏེ། གསོལ་འདེབས་དམིགས་སྐོར་
མན་ངག་ཞལ་ཤེས་བཞིན་དུ་ཉམས་སུ་ལེན་པར་བྱེད་པ་ཡིན་ལ། དེའི་ཚུལ་ནི།
ཐོག་མར་དགའ་ལྡན་གྱི་ཞིང་གསལ་གདབ་པ་ནི། རང་རེ་འཛམ་བུ་གླིང་པ་ལ་
ལྟོས་པའི་བྱང་ན་རི་རབ་ལྷུན་པོ། དེའི་སྟེང་ན་སུམ་ཅུ་རྩ་གསུམ་གྱི་ལྷ་གནས།
དེའི་སྟེང་གི་ནམ་མཁར་འཐབ་བྲལ་གྱི་ལྷ་གནས། དེའི་སྟེང་གི་ནམ་མཁར་དགའ་
ལྡན་ཡོད་ཅིང་། དགའ་ལྡན་གྱི་ལྷ་གནས་བྱིངས་ལས་གྲོང་ལས་དགོན་པའི་ཚུལ་
དུ་རྗེ་བཙུན་བྱམས་པ་མགོན་པོའི་བཞུགས་གནས་ཡོད་ཅིང་། ཞིང་ཁམས་དེ་ནི་
རིན་པོ་ཆེ་སྣ་ཚོགས་ལས་གྲུབ་པའི་ས་གཞི་མནན་ན་ནེམ་བྱེད་ཅིང་། བཏེག་ན་
འཕར་བྱེད་པ། དཔག་བསམ་གྱི་ཤིང་མང་པོས་གང་བ། ཤིང་དེ་དག་ལས་གང་
འདོད་ཀྱི་དངོས་པོ་མཐའ་དག་ཡིད་བཞིན་དུ་འབབ་པ། གཞན་ཡང་མཚོ་དང་།
རྫིང་བུ་དང་། མེ་ཏོག་གི་ཚལ་དང་། སྤྲུལ་པའི་བྱ་སྣ་ཚོགས་པ་དག་གིས་ཆོས་ཀྱི་
སྒྲ་དབྱངས་སྒྲོག་པ། ཞིང་ཁམས་དེའི་དབུས་ན་རྗེ་བཙུན་གྱི་ཕོ་བྲང་རྒྱལ་མཚན་
མཐོན་པོ་ཞེས་བྱ་བ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་འོད་
ཀྱིས་ཉི་མ་དང་ཟླ་བའི་འོད་ཀྱང་ཟིལ་གྱིས་གནོན་པ། ཕོ་བྲང་དེའི་ཕྱི་ངོས་སུ་རིན་
པོ་ཆེའི་དྲ་བ་དང་། དྲ་བ་ཕྱེད་པ་དང་། དྲིལ་བུ་དང་། རྔ་ཡབ་ལ་སོགས་པའི་རྒྱན་
དུ་མ་འཕྱང་འཕྲུལ་དུ་གཡོ་བ། ལྷ་རྣམས་ཀྱིས་ནམ་མཁའ་ལས་མཆོད་རྫས་དུ་མ་
ཐོགས་ཏེ་མཆོད་པ་བྱེད་བཞིན་པ། ཕོ་བྲང་དེའི་མདུན་ན་རྗེ་བཙུན་བྱམས་མགོན་
འཁོར་ཚོགས་རྒྱ་མཚོ་ལྟ་བུ་ལ་ཆོས་གསུངས་པའི་གནས་ཡིད་དགའ་ཆོས་འཛིན་
ཅེས་བྱ་བའི་ཀུན་དགའ་ར་བ་གསེར་གྱི་ས་གཞི་ལ་བེ་ཌཱུརྱའི་མིག་མང་རིས་སུ་
བྲིས་པ། མཆོད་པའི་སྤྲིན་བསམ་གྱིས་མི་ཁྱབ་པ་དང་ལྡན་པའི་དབུས་ན་སེང་
8 -



རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
གེས་བཏེག་པའི་རིན་པོ་ཆེའི་ཁྲིའི་སྟེང་དུ་རྗེ་བཙུན་བྱམས་པ་མགོན་པོ་ཞལ་རང་
རེ་འཛམ་བུ་གླིང་པ་ལ་ཕྱོགས་ཏེ་ཞབས་གཉིས་བཟང་པོའི་འདུག་སྟབས་ཀྱིས་
བཞུགས་པ། སྐུ་གསེར་གྱི་ལྷུན་པོ་ལྟ་བུ་ཉི་མ་འབུམ་གྱི་མདངས་ཀྱང་ཟིལ་གྱིས་
གནོན་པའི་འོད་ཟེར་ཕྱོགས་བཅུར་འཕྲོ་བ། ཐུགས་ཀ་ན་རྗེ་ཡབ་སྲས་གསུམ་མེ་
ལོང་ལ་གཟུགས་བརྙན་ཤར་བ་བཞིན་དུ་བཞུགས་པ། ལྷའི་བུ་ནམ་མཁའ་དྲི་མ་
མེད་པ་དང༌། འཇམ་དཔལ་སྙིང་པོ་ལ་སོགས་པའི་སྤྲུལ་པའི་འཁོར་མཐའ་ཡས་
པ་དང་། གཞན་ཡང་བྱང་ཆུབ་སེམས་དཔའ་གྲངས་མེད་པ་དང་བཅས་པ་ལ་ཐེག་
པ་ཆེན་པོའི་ཆོས་འདོམས་བཞིན་དུ་བཞུགས་པ་གསལ་བཏབ་ལ། རྗེ་ཡབ་སྲས་
གསུམ་རྗེ་བཙུན་གྱི་ཐུགས་ཀ་ནས་སྤྱན་དྲངས་ཏེ་རང་གི་མདུན་གྱི་ནམ་མཁར་
བྱོན་ན་ཅི་མ་རུང་སྙམ་དུ་མོས་གུས་དྲག་པོའི་སྒོ་ནས། དགའ་ལྡན་ལྷ་བརྒྱའི་
མགོན་གྱི་ཐུགས་ཀ་ནས། །རབ་དཀར་ཞོ་གསར་སྤུངས་འདྲའི་ཆུ་འཛིན་རྩེར། །
ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་
གཤེགས་སུ་གསོལ། །ཞེས་བརྗོད། དེ་ནས་རང་གི་མདུན་གྱི་ནམ་མཁར་སེང་གེ་
ཆེན་པོ་བརྒྱད་ ཀྱིས་བཏེག་པའི་རིན་པོ་ཆེའི་ཁྲི་ཆེ་བ་ཞིག་དང་། དེའི་གཡས་
གཡོན་དུ་ཁྲི་ཆུང་གཉིས་གསལ་བཏབ་ལ་རྗེ་ཡབ་སྲས་གསུམ་བྱོན་ནས་ཁྲི་སོ་
སོའི་སྟེང་དུ་བཞུགས་པར་མོས། དེ་ཡང་དབུས་ཀྱི་ཁྲིའི་སྟེང་དུ་རྗེ་བཙུན་འཇམ་
དཔལ་ངུར་སྨིག་གར་གྱིས་རོལ་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་
པོ་སྐུ་མདོག་དཀར་ལ་དམར་བའི་མདངས་ཅན། སྐུ་ལ་ཆོས་གོས་རྣམ་པ་གསུམ་
གསོལ་ཞིང་དབུ་ལ་པཎ་ཞྭ་གསེར་གྱི་མདོག་ཅན་གསོལ་བ། ཞབས་རྡོ་རྗེའི་སྐྱིལ་
ཀྲུང་གིས་བཞུགས་པ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པས་ཨུཏྤ་ལའི་ཡུ་བ་བཟུང་བ་སྐུ་དཔུང་གཡས་གཡོན་དུ་ཨུཏྤལ་ཁ་བྱེ་བའི་སྟེང་དུ་
ཤེས་རབ་ཀྱི་རལ་གྲི་དང་ཤེར་ཕྱིན་གྱི་གླེགས་བམ་བསྣམས་པ། ཐུགས་ཀ་ནས་
གང་ལ་གང་འདུལ་གྱི་སྤྲུལ་པ་ཕྱོགས་བཅུར་ཕར་སྤྲོ་བ་དང་ཚུར་བསྡུ་བཞིན་པ།
རྒྱལ་བ་ཀུན་གྱི་མཁྱེན་བརྩེ་ནུས་གསུམ་གཅིག་ཏུ་བསྡུས་པའི་ངོ་བོར་བཞུགས་པ།
གཡས་སུ་རྒྱལ་ཚབ་ཐམས་ཅད་མཁྱེན་པ་དང་གཡོན་དུ་མཁས་གྲུབ་ཐམས་ཅད་
མཁྱེན་པ་གཉིས་བཞུགས་པ་གསལ་བཏབ་ལ། བདག་ཅག་སྙིགས་མའི་འགྲོ་བ་
ཡོངས་ཀྱི་མགོན་སྐྱབས་དང་དཔུང་གཉེན་མཆོག་ཏུ་ནམ་མཁའ་མ་ཟད་ཀྱི་བར་དུ་
བཞུགས་ནས་སྤྱིར་འཇིག་རྟེན་ཐམས་ཅད་དུ་ཐུབ་པའི་བསྟན་པ་དར་བ་དང༌།
ལྷག་པར་བྱང་ཕྱོགས་ཁ་བ་ཅན་གྱི་ལྗོངས་འདིར་ཐུབ་པའི་བསྟན་པ་དར་ཞིང་རྒྱས་
པ་དང་། དེའི་མཐུས་བདག་ཅག་རྣམས་མྱུར་དུ་སྨིན་ཅིང་གྲོལ་བར་བྱིན་གྱིས་
བརླབ་ཏུ་གསོལ་སྙམ་དུ་བསམས་ལ། མདུན་གྱི་ནམ་མཁར་སེང་ཁྲི་པད་ཟླའི་
སྟེང་། །རྗེ་ བཙུན་ བླ་ མ་ དགྱེས་ པའི་ འཛུམ་ དཀར་ ཅན། །བདག་ བློ་ དད་ པའི་
བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་བཞུགས་ སུ་
གསོལ། །དེ་ནས་རང་གི་ལུས་བརྒྱ་སྟོང་མང་པོར་སྤྲུལ་ཏེ་ཕྱག་འཚལ་བ་དང་།
དངོས་བཤམས་ཡིད་སྤྲུལ་གྱི་མཆོད་ཚོགས་འབུལ་བ་སོགས་ཚིག་རིས་སོ་སོ་དང་
བསྟུན་ པའི་ དམིགས་ པ་ དང་ བཅས། ཤེས་ བྱའི་ ཁྱོན་ ཀུན་ འཇམ་ པའི་ བློ་གྲོས་
ཐུགས། །སྐལ་ བཟང་ རྣ་ བའི་ རྒྱན་ གྱུར་ ལེགས་ བཤད་ གསུང་། །གྲགས་ པའི་
དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་པས་དོན་ལྡན་ལ་ཕྱག་
འཚལ། །ཡིད་འོང་མཆོད་ཡོན་སྣ་ཚོགས་མེ་ཏོག་དང་། །དྲི་ཞིམ་བདུག་སྤོས་སྣང་
གསལ་དྲི་ཆབ་སོགས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །
- 10 -



རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བསོད་ནམས་ཞིང་མཆོག་ཁྱེད་ལ་མཆོད་པར་འབུལ། །བདག་གིས་ཐོག་མེད་དུས་
ནས་བསགས་པ་ཡི། །ལུས་ངག་ཡིད་ཀྱི་སྡིག་པ་ཅི་བགྱིས་དང་། ཁྱད་པར་སྡོམ་
པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས། །
སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་སྤངས་པའི་དལ་
འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་
བསམ་པ་ཐག་པས་ཡི་རང་ངོ༌། །རྗེ་བཙུན་བླ་མ་དམ་པ་ཁྱེད་རྣམས་ཀྱིས། །ཆོས་
སྐུའི་མཁའ་ལ་མཁྱེན་བརྩེའི་སྤྲིན་འཁྲིགས་ནས། །ཇི་ལྟར་འཚམ་པའི་ གདུལ་
བྱའི་འཛིན་མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་གསོལ། །བདག་གིས་ཇི་
སྙེད་བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་གང་ཕན་དང་།
ཁྱད་པར་ཆོས་ཀྱི་རྒྱལ་པོ་ཙོང་ཁ་པའི། །བསྟན་པའི་སྙིང་པོ་རིང་དུ་གསལ་བྱེད་
ཤོག །དེ་ནས་མཎྜལ་རྒྱས་པའམ་མདོར་བསྡུས། བྱེ་བ་ཕྲག་བརྒྱའི་གླིང་བཞི་ལྷུན་
པོར་བཅས། །རིན་ཆེན་བདུན་དང་ཉེ་བའི་རིན་ཆེན་སོགས། །ཀུན་དགའ་བསྐྱེད་
པའི་སྣོད་བཅུད་ཕུན་སུམ་ཚོགས། །ལྷ་མིའི་ལོངས་སྤྱོད་འདོད་དགུའི་གཏེར་ཆེན་
པོ། །དང་བའི་སེམས་ཀྱིས་ཕུལ་བྱུང་ཞིང་གི་མཆོག །སྐྱབས་མགོན་ཐུགས་རྗེའི་
གཏེར་ལ་དབུལ་བར་བགྱི། །ཞེས་མཎྜལ་ཕུལ། དེ་ནས། དཔལ་ལྡན་ས་གསུམ་
འགྲོ་བའི་མིག་གཅིག་པུ། །ཐར་འདོད་ཡོངས་ཀྱི་བླ་ན་མེད་པའི་མགོན། །རྒྱལ་བ་
ཀུན་ ལས་ ལྷག་ པའི་ ཐུགས་ རྗེ་ ཅན། །ཟླ་ མེད་ བླ་ མ་ མཆོག་ ལ་ གསོལ་ བ་
འདེབས། །ཞེས་པ་ནས། མཆོག་གི་དངོས་གྲུབ་བརྙེས་ལ་གསོལ་བ་འདེབས། །
ཞེས་པའི་བར་རྣམ་ཐར་གསོལ་འདེབས་ཚང་མ་འདོན་ཞིང་། མདོར་བསྡུས་བྱ་
བར་འདོད་ན་འདི་ལྟར། སྲས་བཅས་རྒྱལ་བས་འདུལ་བར་མ་ནུས་པའི། །ཧ་ཅང་
-
1 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྙིགས་མ་ལྔ་བདོའི་འགྲོ་བ་ལ། །ལྷག་པར་བརྩེ་བའི་མགོན་པོ་ཐུགས་རྗེ་ཅན། །
འཇམ་མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་
བར་བྱིན་གྱིས་རློབས། །བགྲང་ཡས་བསྐལ་པ་རྒྱ་མཚོའི་སྔ་རོལ་ནས། །རྒྱལ་བ་
དབང་པོའི་ཏོག་གི་སྤྱན་སྔ་རུ། །མ་ལུས་འགྲོ་བ་སྒྲོལ་བའི་དམ་བཅའི་ཁུར། །
བཞེས་མཛད་འཇམ་མགོན་བླ་མར་གསོལ་བ་འདེབས། །བདག་རྒྱུད་སྨིན་ཅིང་
གྲོལ་ བར་ བྱིན་གྱིས་རློབས། །དེ་ནས་བརྩམས་ཏེ་ སངས་ རྒྱས་ ཞིང་ མང་ དུ། །
གངྒའི་ཇི་སྙེད་རྒྱལ་བ་མཆོད་མཛད་ཅིང་། །དཔག་མེད་གདུལ་བྱ་སྨིན་གྲོལ་ལམ་
ལ་བཀོད། །འཇམ་མགོན་བླ་མའི་ཞབས་ལ་གསོལ་བ་འདེབས། །བདག་ རྒྱུད་
སྨིན་ཅིང་གྲོལ་བར་བྱིན་གྱིས་རློབས། །ཞིང་འདིར་ཐུབ་བསྟན་ཉིན་བྱེད་ཤར་བའི་
ཚེ། ཁྱོད་ཐུགས་འདབ་སྟོང་རྫོགས་པའི་དྲི་བཟང་གིས། །བློ་ལྡན་བུང་བ་མ་ལུས་
ཚིམ་པར་མཛད། །འཇམ་མགོན་བླ་མའི་ཞབས་ལ་གསོལ་བ་འདེབས། །བདག་
རྒྱུད་སྨིན་ཅིང་གྲོལ་བར་བྱིན་གྱིས་རློབས། །སྔོན་ཚེ་དམ་བཅས་སྨོན་ལམ་མཛད་
པ་བཞིན། །སྐུ་གསུང་ཐུགས་ཀྱི་སྤྲུལ་པ་དཔག་མེད་པས། །རྒྱ་བོད་ཀུན་ཏུ་ཐུབ་
བསྟན་སྤེལ་བར་མཛད། །འཇམ་མགོན་བླ་མའི་ཞབས་ལ་གསོལ་བ་འདེབས། །
བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །གངས་རིའི་ཁྲོད་འདིར་མཁས་
གྲུབ་མང་བྱོན་ཡང་། །རྒྱུ་སྐར་ཁྲོད་ན་མཚན་མོའི་མགོན་པོ་ལྟར། །རྣམ་པ་ཀུན་
ནས་ འགྲན་ པའི་ ཟླ་ བྲལ་ བ། །འཇམ་ མགོན་ བླ་ མའི་ ཞབས་ ལ་ གསོལ་ བ་
འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ཐུབ་པའི་གསུང་
ངག་མདོ་རྒྱུད་མ་ ལུས་པ། །སྤེལ་ ལ་ཐུབ་དབང་ཉིད་དང་མཚུངས་སོ་ཞེས། །
བྱམས་པ་མགོན་པོས་ལེགས་སོའི་དབུགས་དབྱུང་མཛད། །འཇམ་མགོན་བླ་མའི་
- 12 -



རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཞབས་ ལ་ གསོལ་ བ་ འདེབས། །བདག་ རྒྱུད་ སྨིན་ ཅིང་ གྲོལ་ བར་ བྱིན་ གྱིས་
རློབས། །བྷོ་ཊའི་ལྗོངས་འདིར་འདྲེ་སྲིན་གདུག་ཅན་ཚོགས། །འདུལ་མཛད་མཚོ་
ལས་ སྐྱེས་ པའི་ རྡོ་ རྗེ་ ཡང་། །མགོན་པོ་ ཁྱོད་ ཀྱི་སྒྱུ་འཕྲུལ་དྲ་བ་ ཉིད། །འཇམ་
མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་
བྱིན་ གྱིས་ རློབས། །འཕགས་ པའི་ ཡུལ་ གྱི་ བཀའ་ དང༌ མན་ ངག་ ཀུན། །བྱང་
ཕྱོགས་ཡུལ་འདིར་དར་མཛད་ཐུགས་རྗེ་ཅན། །ཕུལ་བྱུང་ཞབས་ཞེས་ གྲགས་
པའང་ཁྱོད་ཉིད་ལགས། །འཇམ་མགོན་བླ་མའི་ཞབས་ལ་གསོལ་བ་འདེབས། །
བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །རྒྱལ་བའི་ཉིན་བྱེད་འོད་ཀྱིས་
མ་བརྫིས་པའི། །རྨོངས་པའི་མུན་རུམ་འཐིབས་པའི་བྱང་ ཕྱོགས་འདིར། །ཐུབ་
བསྟན་སྒྲོན་མེ་གསལ་མཛད་ཐུགས་རྗེ་ཅན། །འཇམ་མགོན་བླ་མའི་ཞབས་ལ་
གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །གངས་
རིའི་ ར་ བས་ བསྐོར་ བའི་ ཞིང་ ཁམས་ འདིར། །ཕན་བདེའི་ འབྱུང་ གནས་རྒྱལ་
བསྟན་རིན་པོ་ཆེ། །ཡུན་རིང་གནས་པའི་བདེན་ཚིག་སྨོན་ལམ་མཛད། །འཇམ་
མགོན་ཐུགས་རྗེ་ཅན་ལ་གསོལ་བ་འདེབས། །བདག་རྒྱུད་སྨིན་ཅིང་གྲོལ་བར་
བྱིན་གྱིས་རློབས། །རྒྱལ་བ་ཀུན་གྱི་མཁྱེན་བརྩེ་ནུས་པ་གསུམ། །གཅིག་བསྡུས་
རིགས་གསུམ་སྒྱུ་འཕྲུལ་དྲ་བའི་གར། །བླ་མ་ཡི་དམ་མཆོག་གསུམ་ཀུན་འདུས་
རྗེ། །འཇམ་མགོན་བླ་མའི་ཞབས་ལ་གསོལ་བ་འདེབས། །བདག་རྒྱུད་སྨིན་ཅིང་
གྲོལ་ བར་ བྱིན་གྱིས་རློབས། །མགོན་པོ་ ཁྱོད་ ཀྱི་ཐུགས་ རྗེའི་འོད་ཟེར་གྱིས། །
བདག་བློ་རྨོངས་པའི་མུན་ཚོགས་རབ་སངས་ཏེ། །ཟབ་དང་རྒྱ་ཆེའི་གསུང་རབ་
མཐའ་ དག་ ལ། །གཞན་དྲིང་ མི་ འཇོག་ སྤོབས་ པ་ ཐོབ་ པར་ ཤོག །དམ་ པའི་
，
3-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཤེས་ལས་གསུང་རབ་མང་ཐོས་ཤིང༌། །དེ་དོན་བསམས་པས་ངེས་ཤེས་རྙེད་པ་
དང་། །ཡང་དག་དོན་ལ་རྩེ་གཅིག་འཇོག་ནུས་པའི། །ཐོས་བསམ་སྒོམ་གསུམ་
བདག་ལ་སྩལ་དུ་གསོལ། །གཟུངས་སྤོབས་མངོན་ཤེས་ཏིང་འཛིན་ལ་སོགས་པ།
ཡོན་ཏན་ཀུན་གྱིས་བདག་རྒྱུད་ཕྱུག་པ་དང༌། །ཉམ་ཐག་འགྲོ་བ་འདི་ཀུན་སྒྲོལ་བ་
ལ། །བླ་མ་ཁྱེད་ རང་ ལྟ་བུར་ བྱིན་གྱིས་རློབས། །ཞེས་ གསོལ་བ་འདེབས་ཤིང་
ཁྱད་ པར། དམིགས་ མེད་ བརྩེ་ བའི་ གཏེར་ ཆེན་ སྤྱན་ རས་ གཟིགས། །དྲི་མེད་
མཁྱེན་པའི་དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་
གསང་བའི་བདག །གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་
གྲགས་པའི་ཞབས་ལ་གསོལ་བ་འདེབས། །ཞེས་ལན་བརྒྱ་སྟོང་སོགས་བརྗོད་
ནས་གསོལ་བ་ཤུགས་དྲག་ཏུ་བཏབ་པས་རྗེ་ཡབ་སྲས་གསུམ་གྱི་ཐུགས་ཀ་ནས་
འོད་ཟེར་དཀར་པོ་སྦུ་གུའི་རྣམ་པ་ཅན་བྱུང་། དེའི་ནང་ནས་བདུད་རྩིའི་རྒྱུན་
བབས་པ་རང་གི་སྤྱི་བོ་ནས་ཞུགས་པས་ལུས་ཀྱི་ནང་ཐམས་ཅད་གང་
། ཐོག་མེད་
ནས་བསགས་པའི་སྡིག་སྒྲིབ་ནད་གདོན་དང་བཅས་པ་ཐམས་ཅད་སངས་ཀྱིས་
དག །ལུས་ཤེལ་གོང་གཡའ་དག་པ་བཞིན་དུ་དྭངས་གསལ་འོད་ཀྱི་རང་བཞིན་
ཅན་དུ་གྱུར་པའི་མོས་པ་ཡང་ཡང་བྱ། གསོལ་འདེབས་འདི་ལ་དམིགས་སྐོར་མན་
ངག་ཞལ་ཤེས་ཆེས་མང་དུ་ཡོད་ཀྱང་རང་ཅག་སྙིགས་མའི་སེམས་ཅན་ལས་ངན་
ཅན་རྣམས་ལ་ལས་སྒྲིབ་སྦྱོང་བ་ཉིད་གལ་ཆེ་བས་གོང་གི་དམིགས་སྐོར་དེ་ཉིད་
ལ་གཙོ་བོར་བྱ་ཞིང་། ཐུན་གྱི་མཇུག་ཏུ་རྗེ་ཡབ་སྲས་གསུམ་གྱི་ཐུགས་ཀ་ནས་
བདུད་རྩི་དམར་སེར་གྱི་རྒྱུན་བྱུང་ནས་རང་གི་ལུས་ལ་ཐིམ་པས་རྗེ་བཙུན་འཇམ་
པའི་དབྱངས་ ཀྱི་ སྐུ་གསུང་ཐུགས་ཀྱི་བྱིན་ རླབས་ ཐོབ་ པའི་ མོས་ པ་ བརྟན་པོ་
- 14 -



རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བྱའོ། །གཞན་ ཡང་ ཤེས་ རབ་ཆེ་བ། གསལ་ བ། ཟབ་ པ། མྱུར་ བ། འཆད་རྩོད་
རྩོམ་གསུམ་སོགས་ཀྱི་མན་ངག་དང་། དམིགས་བརྩེ་མའི་གསོལ་འདེབས་འདིས་
ཐེག་པ་ཆེན་པོའི་ལམ་གྱི་གནད་ཐབས་ཤེས་ཆ་ཚང་འབྲས་བུ་དང་བཅས་པ་
བསྟན་པར་ཤེས་པར་བྱེད་ཚུལ་དང་། མན་ངག་འདི་ལ་བརྟེན་ནས་ཞི་རྒྱས་དབང་
དྲག་གི་ལས་སྒྲུབ་ཚུལ་ཡང་མཆིས་ཤིང་། མདོ་སྔགས་གཉིས་ཀའི་ལམ་གྱི་སྙིང་
པོའི་གནད་ལ་ཉམས་ལེན་སྙིང་པོར་བྱས་ཏེ་ཚེ་གཅིག་ལ་ཟུང་འཇུག་སྒྲུབ་པའི་
ཚུལ་ཡང་མཆིས་པས། མན་ངག་གི་གནས་མཐའ་དག་པར་ནི་ཚེ་བློས་བཏང་སྟེ་
དབེན་པའི་རི་སུལ་དུ་སྒྲུབ་པ་སྙིང་པོར་བྱེད་པ་དག་གི་བཤེས་གཉེན་དམ་པ་ཡུན་
རིང་དུ་མཉེས་པར་བྱས་པ་ཁོ་ན་ལས་ཤེས་པར་བྱ་བ་ཉིད་དོ། །
གསུམ་པ་མཇུག་ཏུ་ཇི་ལྟར་བྱ་བ་ནི། གསོལ་འདེབས་ཡུན་རིང་དུ་བྱས་
པའི་མཐར་ཐུན་བསྡུ་བའི་ཚེ། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་
སྙིང་གར་པདྨོའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་
སྟེ། །སྐུ་གསུང་ཐུགས་ ཀྱི་དངོས་གྲུབ་སྩལ་ དུ་ གསོལ། །ཞེས་ གསོལ་བ་བཏབ་
པས་སྲས་གཉིས་རྗེ་ལ་ཐིམ། རྗེ་བླ་མ་རང་གི་སྤྱི་བོར་བྱོན་ནས་རང་ལ་ཐིམ་པས་
རྒྱུད་བྱིན་གྱིས་བརླབས་པའི་མོས་པ་དང་། དུས་སྐབས་ ཀུན་ཏུ་རྗེ་ བླ་མ་སྙིང་
དབུས་སུ་བཞུགས་པའི་མོས་པ་བརྟན་པོ་བྱའོ། །དེ་ནས་བསྔོ་བ་སྨོན་ལམ་གྱི་རྒྱས་
འདེབས་དང༌། ལྷག་པར། དེང་ནས་བརྩམས་ཏེ་ཚེ་རབས་ཀུན་ཏུ་བདག །ཅེས་
སོགས་རྣམ་ཐར་གསོལ་འདེབས་ཀྱི་མཇུག་གི་སྨོན་ལམ་འདོན་ཞིང་། གཞན་ཡང་
ལམ་གྱི་རིམ་པ་རྒྱུད་ལ་སྐྱེ་བ་དང་ཚེ་རབས་ཀུན་ཏུ་རྗེ་བླ་མས་རྗེས་སུ་འཛིན་པའི་
སྨོན་ལམ་བྱ་བར་འདོད་ན་འདི་ལྟར། དགེ་བ་འདི་ཡིས་ཚེ་རབས་ཐམས་ཅད་
5-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དུ། །ཐེག་པ་མཆོག་གི་དགེ་བའི་བཤེས་གཉེན་གྱིས། །འབྲལ་བ་མེད་པར་རྗེས་
སུ་འཛིན་པ་དང་། །ཟབ་རྒྱས་ཆོས་ཚུལ་རྒྱ་མཚོ་འདོམས་པར་ཤོག །ནོར་བཟང་
གཞོན་ནུས་མགོན་པོ་བྱམས་པ་དང་། །རྟག་ཏུ་ངུ་ཡིས་ཆོས་འཕགས་ཇི་བཞིན་
དུ། །རང་གི་ལུས་དང༌སྲོག་ཀྱང་ཡོངས་བཏང་སྟེ། །བཀའ་བཞིན་སྒྲུབ་ པ་ སྙིང་
པོར་བྱེད་པར་ཤོག །འཁོར་བའི་གནས་ལ་ཞེན་པ་ལོག་པ་དང༌། །བྱམས་དང་
སྙིང་རྗེ་བྱང་ཆུབ་སེམས་འབྱོངས་ཤིང་། །ཡང་དག་ལྟ་དང་རིམ་གཉིས་ཟབ་མོའི་
ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཚེ་འདིའི་སྣང་བ་འགགས་པར་
གྱུར་མ་ཐག །དགའ་ལྡན་ཆོས་ཀྱི་ཕོ་བྲང་དམ་པ་དེར། །མི་ཕམ་འཇམ་དཔལ་
སྙིང་པོའི་ཞབས་དྲུང་དུ། །སྐྱེས་ནས་ཐེག་མཆོག་བདུད་རྩིས་འཚོ་བར་ཤོག །ནམ་
ཞིག་རྨད་བྱུང་བཀོད་པའི་ཞིང་ཁམས་སུ། །དེ་བཞིན་གཤེགས་པ་སེང་གེའི་ང་རོ་
ཡི། །འཁོར་གྱི་ཐོག་མ་ཉིད་དུ་བདག་གྱུར་ཏེ། །བྱང་ཆུབ་མཆོག་ཏུ་ལུང་བསྟན་
ཐོབ་པར་ཤོག །ཅེས་བརྗོད་ཅིང་སྨོན་ལམ་བྱའོ། །ཐུན་དངོས་གཞི་ལ་དེ་ལྟར་
འབད་ནས་ཐུན་མཚམས་རྣམས་སུའང་བྱ་བ་ཅི་བྱེད་ཀྱང་རྗེ་བླ་མ་ལ་གསོལ་བ་
འདེབས་བཞིན་དུ་བྱེད་པ་དང༌། བཟའ་བཏུང་སོགས་ཀྱི་ཚེ་ནའང་སྙིང་གའི་རྗེ་བླ་
མ་ལ་འབུལ་བའི་ཚུལ་དུ་ལོངས་སྤྱོད་ན་ཚོགས་མྱུར་དུ་རྫོགས་པའི་ཐབས་མཆོག་
ཏུ་གསུངས་ཤིང་། མདོར་ན་སྣང་བ་ཐམས་ཅད་རྗེ་བླ་མའི་གསང་གསུམ་གྱི་རྣམ་
རོལ་ཤ་སྟག་ཏུ་འཆར་བའི་མན་ངག་གི་ཚུལ་ལའང་བག་ཆགས་ཅི་ཐེབས་བྱའོ། །
དེ་ལྟར་ཉམས་སུ་བླངས་ན་ཚེ་རབས་ཀུན་ཏུ་རྗེ་བླ་མས་རྗེས་སུ་འཛིན་པ་དང༌།
འཕྲལ་དུའང་བློ་གྲོས་མཆོག་ཏུ་འཕེལ་ཞིང་འདོད་པའི་དོན་རྣམས་འགྲུབ་པ་དང་།
ལྷག་པར་ཡང་རྒྱལ་གདོན་གྱི་འཚེ་བ་བཟློག་པ་ལ་ཆེས་ཤིན་ཏུ་བསྔགས་པར་
- 16 -



རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌།
གསུངས་པས་ཐུན་བཞིའམ། མ་མཐའ་ཐུན་རེར་ནན་ཏན་གྱིས་ཉམས་སུ་བླངས་
པར་བྱའོ། །སྦྱོར་དངོས་རྗེས་གསུམ་གྱི་མན་ངག་མཐའ་དག་པར་ནི་ཞལ་ལས་
ཤེས་ པར་ བྱ་བ་ཉིད་དོ། །སྙན་བརྒྱུད་མན་ ངག་ རབ་ ཡངས་གོ་འབྱེད་ ཁྱོན། །
བདག་བློ་ཉམ་ཆུང་སྦྲང་བུའི་གཤོག་རྩལ་གྱིས། །འཇལ་བ་མཁས་རྣམས་ཁྲེལ་
བའི་རྒྱུར་ སྣང་ ཡང་། །དད་ ལྡན་ སློབ་མས་བསྐུལ་ ཕྱིར་ ཚུལ་ འདི་ སྦྱར། །ཐུབ་
བསྟན་ཉིན་བྱེད་ནུབ་རིར་གོས་དམར་འཛིན། །མི་བཟད་སྙིགས་མའི་སྨག་རུམ་
འཐིབས་དུས་ འདིར། །དད་བརྩོན་རྣམ་དཔྱོད་ ལྡན་ པའི་ཤེས་ལྡན་དག །འདི་
ལྟའི་ལམ་བཟང་མཆོག་ལ་འཇུག་པར་རིགས། །གང་ལ་གསོལ་བ་བཏབ་ན་རྒྱལ་
ཀུན་ གྱི། །མཁྱེན་བརྩེ་ནུས་པའི་གྲུ་ཆར་མྱུར་འབེབས་པ། །འཇམ་མགོན་མན་
ངག་ནོར་ བུ་ མཇལ་དུས་ འདིར། །གསོལ་ བ་ ཐོབ་ཅེས་ བདག་ གིས་ ཕན་ པར་
སྨྲས། །འདི་ལྟར་གཡར་ཁྲལ་བགྱིས་ལ་ལེགས་པའི་ཆ། །ཅུང་ཟད་མཆིས་ན་དགེ་
དེས་འགྲོ་བ་ཀུན། །མ་ནོར་ལམ་བཟང་མཆོག་འདིར་རབ་ཞུགས་ནས། །མྱུར་དུ་
བདུད་བཞིའི་གཡུལ་ལས་རྒྱལ་གྱུར་ཅིག །
ཅེས་རྗེ་བླ་མ་ལ་བརྟེན་པའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མར་
གྲགས་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་ཞེས་བྱ་བ་འདི་ནི།
དད་པ་དང་གཏོང་བ་ལ་སོགས་པའི་ཡོན་ཏན་དུ་མས་ཕྱུག་པ་སྐྱིད་གྲོང་རྫོང་
བཞུགས་སྡེ་པའི་སྲས་བསོད་ནམས་དཔལ་འབྱོར་གྱིས་ཡང་དང་ཡང་དུ་བསྐུལ་བ་
ལ་བརྟེན་ནས། སྙན་བརྒྱུད་མན་ངག་འཛིན་པའི་དགེ་སློང་ཡེ་ཤེས་རྒྱལ་མཚན་
གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་
རིན་པོ་ཆེ་འཕེལ་བར་གྱུར་ཅིག ། །
-17 -



༄༅། །དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་
ཀུན་འབྱུང་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་ མགོན་པོ་འཇམ་པའི་དབྱངས་དང་དབྱེར་མ་
མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ ཅད་ དུ་ རྗེས་ སུ་ གཟུང་དུ་ གསོལ། རྒྱལ་ ཀུན་ ཡབ་ གཅིག་ མཁྱེན་ པའི་
གཏེར། །ངུར་སྨྲིག་གཟུགས་ ཀྱིས་རྣམ་རོལ་པ། །རྗེ་བཙུན་བློ་བཟང་ གྲགས་ པ་
ལ། །སྒོ་གསུམ་གུས་པས་ཕྱག་འཚལ་ལོ། །འཇམ་མགོན་ཐུགས་ཀྱི་གཅེས་པའི་
མཛོད། །སྙན་བརྒྱུད་མན་ངག་ནོར་བུའི་ཕྲེང་། །སྤེལ་མཛད་གྲུབ་མཆོག་དབེན་ས་
པ། །ཡབ་སྲས་རྣམས་ལ་གུས་ཕྱག་འཚལ། །མགོན་མེད་སྙིགས་དུས་འགྲོ་རྣམས་
ལ། །རྒྱལ་བའི་མཛད་པ་སྒྲུབ་མཛད་པ། །རྗེ་བཙུན་བླ་མ་ཐུགས་རྗེ་ཅན། །བདག་
སྙིང་པདྨོའི་ཟེའུ་འབྲུར་བཞུགས། །རྒྱལ་བ་གཉིས་པའི་ཐུགས་ཀྱི་བཅུད། །ཚང་ལ་
མ་ནོར་ལམ་ གྱི་གནད། །རྒྱུད་ལྡན་བླ་མ་དམ་པ་ཡི། །མན་ངག་བཞིན་དུ་རབ་
གསལ་བྲི། །
དེ་ལ་འདིར་སྐལ་ལྡན་སྐྱེས་བུ་སངས་རྒྱས་ཀྱི་སར་མྱུར་བ་མྱུར་བར་འཁྲིད་
པའི་ཐབས་མཆོག །རྗེ་ཐམས་ཅད་མཁྱེན་པ་ལ་མགོན་པོ་འཇམ་པའི་དབྱངས་
ཀྱིས་དངོས་སུ་སྩལ་བའི་མན་ངག་ཁྱད་པར་ཅན། མདོ་སྔགས་གཉིས་ཀའི་ལམ་
གྱི་ལུས་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་གྱི་སྒོ་ནས་ཟབ་མོ་དབུ་མའི་
ལྟ་བ་སྒོམ་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་སུ་
- 18 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྔོན་འགྲོ་དང་། དངོས་གཞི་དང་།
མཇུག་ཏུ་ཇི་ལྟར་བྱ་བའི་ཚུལ་ལོ། །
དང་པོ་ནི་ཡིད་མཐུན་གྱི་དབེན་པའི་གནས་སུ་གནས་ཁང་ལ་ཆག་ཆག་
དང་ཕྱག་བདར་ལེགས་པར་བྱས་ལ། སྟོན་པ་ཐུབ་པའི་དབང་པོ་དང་མགོན་པོ་
འཇམ་པའི་དབྱངས་དང་རྒྱལ་བ་ཙོང་ཁ་པ་ཆེན་པོའི་སྐུ་བརྙན་སོགས་སྐུ་གསུང་
ཐུགས་རྟེན་རྣམས་སྟེགས་བཟང་པོ་ལ་ལེགས་པར་བཞུགས་སུ་གསོལ། དེ་དག་
གི་མདུན་དུ་མཆོད་པ་ཅི་འབྱོར་གཡོ་མེད་པར་བཙལ་ལ་བཀོད་པ་མཛེས་པར་
བཤམ། རང་ཉིད་སྟན་བདེ་བ་ལ་ལུས་གནད་བདུན་དང་ལྡན་པར་འཁོད། ལུས་
གནད་བདུན་ནི་རྐང་པ་རྡོ་རྗེ་སྐྱིལ་ཀྲུང་བྱ། ལག་པ་གཉིས་ལྟེ་འོག་སོར་བཞི་ཙམ་
གྱི་ཐད་དུ་གཡོན་འོག་ཏུ་བྱས་གཡས་སྟེང་དུ་བྱས་ལ་མཐེ་བོང་གི་རྩེ་གཉིས་སྤྲད།
དཔུང་པ་ཐད་ཀར་བསྲང་། རྒལ་ཚིགས་དྲང་པོར་བསྲང་། མགྲིན་པ་ཡིད་ཙམ་
དགུག །སོ་དང་མཆུ་རང་བབས་སུ་གཞག །ལྕེ་རྩེ་རྐན་ལ་སྦྱར་རོ། །དེ་ལྟར་ལུས་
རྣམ་སྣང་གི་ཆོས་བདུན་ལྡན་དུ་འཁོད་ནས་རླུང་ཆམ་ལ་འབེབས་ཚུལ་ནི་རང་གི་
རྒྱུད་ལ་འདི་ལྟར་བརྟག་སྟེ། སེམས་ཚེ་འདིའི་སྣང་ཤས་ཀྱི་དབང་དུ་སོང་འདུག་
གམ། འཇིག་རྟེན་ཕྱི་མ་དྲན་ཏེ་ཆོས་ཕྱོགས་སུ་སོང་འདུག་བརྟགས་པ་ན། ཚེ་
འདིའི་སྣང་ཤས་ཀྱི་དབང་དུ་སོང་སྟེ་ཆགས་སྡང་དང་བཅས་པར་འདུག་ན་དེ་ངོ་
ཤེས་པར་བྱས་ལ་བློ་ངན་འདིས་བདག་ཚེ་རབས་ཐོག་མེད་ནས་ད་བར་དུ་ཕུང་དུ་
བཅུག་ལ། ད་རེས་དལ་འབྱོར་ལན་ཅིག་ཐོབ་པ་འདི་ཡང་ཆུད་མི་ཟ་བར་བྱེད་
པས། ད་ནི་བློ་ངན་འདི་ཡུལ་ནས་འདོན་པར་བྱའོ་སྙམ་དུ་རླུང་ཕྱིར་འབུད་པ་དང་
མཉམ་དུ་རང་རྒྱུད་ཀྱི་ཉོན་མོངས་པ་ས་བོན་དང་བཅས་པ་ཕྱིར་ནག་སངས་ཀྱིས་
- 19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སོང་བའི་མོས་པ་བྱ། རླུང་ནང་དུ་རྔུབ་པ་དང་མཉམ་དུ་ཕྱོགས་བཅུའི་སངས་རྒྱས་
སྲས་དང་བཅས་པའི་བྱིན་རླབས་ཐམས་ཅད་ནང་དུ་བསྡུས་པའི་མོས་པ་བྱ། དེ་
ནས་རླུང་སྒྲ་ཅན་དང་རྩོལ་བས་བསྐྱེད་པའི་ཤུགས་ཅན་དང་། རིང་ཐུང་མི་སྙོམས་
པའི་རྒོད་བག་ཅན་དུ་མ་སོང་བར་རང་བབས་སུ་བཞག་ལ་ཕར་རྒྱུ་ཚུར་རྒྱུ་དལ་
བུས་བརྟག་པར་བྱའོ། །དེ་ཡང་རླུང་ཕར་འགྲོ་བ་དང་ཚུར་འོང་བའི་ཁུག་པ་རེ་
གྲངས་སུ་ཟིན་ནས་སེམས་གཞན་དུ་མ་ཡེང་པར་གྲངས་བདུན་ཙམ་གྱི་བར་དུ་
སེམས་འཛིན་ཅི་ཐུབ་བྱ། དེ་ནས་ཡང་བདུན་ཙམ་བགྲངས་ནས་འཛིན། དེ་ནས་
ཡང་བདུན་ཙམ་བགྲངས་ནས་འཛིན་ཅིང་རིག་པ་དྭངས་སྙིགས་ཕྱེ་ནས་སེམས་
གསལ་རིག་གི་ངང་དུ་གནས་ཅི་ཐུབ་བྱའོ། །དེ་ལྟར་ཀུན་སློང་ངན་པ་བསལ་ལ་
སེམས་གསལ་ཞིང་དྭངས་པའི་ངང་ནས་འདི་ལྟར་བསམ་སྟེ། ག་རེ་འཁོར་བ་ཐོག་
མ་མེད་པ་ནས་ད་ལྟའི་བར་དུ་སྡུག་བསྔལ་བར་མ་ཆད་དུ་མྱོང་འདུག་ཀྱང་སྐྱོ་བ་
དང་སུན་པ་སྐད་ཅིག་ཀྱང་མེད་པར་འཁོར་བའི་གནས་འབའ་ཞིག་ལ་མངོན་པར་
དགའ་བ་འདིས་ད་དུང་སྔར་ལྟར་འཁོར་བ་མཐའ་མེད་མུ་མེད་དུ་སྡུག་བསྔལ་
འབའ་ཞིག་མྱོང་དགོས་པར་འདུག །དེས་ན་ད་རེས་བླ་མ་དཀོན་མཆོག་གི་ཐུགས་
རྗེས་རྙེད་པར་དཀའ་བ་དལ་བའི་རྟེན་བཟང་པོ་ཐོབ། ལམ་མ་ནོར་བར་སྟོན་པའི་
བཤེས་གཉེན་དམ་པས་རྗེས་སུ་བཟུང་། མཇལ་བར་དཀའ་བ་ སངས་རྒྱས་ཀྱི་
བསྟན་པ་རིན་པོ་ཆེ་ཡོངས་སུ་རྫོགས་པ་དང་མཇལ། བླང་དོར་འབྱེད་པའི་ཤེས་
རབ་ཀྱི་མཐུ་ཅུང་ཟད་རྙེད། རང་གི་ངོས་ནས་ཉམས་སུ་ལེན་ནུས་ན་སྙིགས་དུས་
ཀྱི་ཚེ་ཐུང་གཅིག་ལ་སངས་རྒྱས་ཀྱི་གོ་འཕང་བདེ་བླག་ཏུ་སྟེར་བའི་གདམས་པ་
ཟབ་མོ་འདི་འདྲ་ཐོབ། དེ་ལྟ་བུའི་ཆོས་ཟབ་མོ་ཉམས་སུ་ལེན་པར་བྱེད་པ་ལ་རང་



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་།
དབང་ཡོད་པའི་སྐབས་འདིར་འབད་ནས་བཙན་ས་ཟིན་པ་ཞིག་མ་བྱས་ན། སླར་
རྟེན་བཟང་འདི་འདྲ་ཤིན་ཏུ་རྙེད་པར་དཀའ། ལན་ཅིག་རྙེད་པ་འདི་ཡང་ཡུན་རིང་
དུ་མི་གནས་པར་མྱུར་དུ་འཇིག་སྟེ། ངེས་པར་འཆི། ནམ་འཆི་ལ་ངེས་པ་མེད།
འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན། ཤི་ནས་ངན་སོང་དུ་ལྷུང་ན་
ནི་ ཚ་ གྲང་ དང༌། བཀྲེས་སྐོམ་དང་། བཀོལ་ སྤྱད་ དང༌། གླེན་ཞིང་གཏི་མུག་ པ་
སོགས་སྡུག་བསྔལ་བཟོད་གླགས་མེད་པ་མྱོང་དགོས་ཤིང་། ཆོས་ཀྱི་སྒྲ་ཙམ་ཡང་
ཐོས་པར་དཀའ། གནས་དེར་སྐྱབས་བཙལ་ཡང་མི་རྙེད། བརྒྱ་ལ་བདེ་འགྲོའི་
རྟེན་ཞིག་ཐོབ་ཀྱང་སྡུག་བསྔལ་འབའ་ཞིག་ལས་མ་འདས་ཏེ། མི་རྣམས་ལ་ནི་སྐྱེ་
རྒ་ན་འཆིའི་སྡུག་བསྔལ་བར་མ་ཆད་དུ་ཡོད་ཅིང་། ལྷ་རྣམས་ལ་ནི་འཆི་འཕོ་ལྟུང་
བའི་སྡུག་བསྔལ་སོགས་ཡོད། མདོར་ན་རིགས་དྲུག་གི་གནས་གང་དུ་སྐྱེས་ཀྱང་
ལས་དང་ཉོན་མོངས་པའི་གཞན་དབང་དུ་སོང་སྟེ་རང་དབང་མེད་པར་འཁྱམས་
ཤིང་སྡུག་བསྔལ་འབའ་ཞིག་གིས་མནར། རང་ཉིད་སྡུག་བསྔལ་གྱིས་མནར་བ་
བཞིན་དུ་ སེམས་ཅན་ ཐམས་ ཅད་ སྡུག་བསྔལ་གྱིས་མནར། སྡུག་བསྔལ་གྱིས་
མནར་བའི་སེམས་ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་
བྱས་བྱ་བ་གཅིག་ཀྱང་མེད། མ་བྱས་པ་ལ་གྲངས་ཀྱིས་མི་ཆོད། མ་ནམ་བྱས་རེས་
ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་པས་དྲིན་
ཤིན་ཏུ་ཆེ། དྲིན་ཅན་གྱི་མ་འདི་རྣམས་བདེ་བ་འདོད་ཀྱང་བླང་དོར་གོ་ལོག་ཏུ་སྤྱད་
པས་ སྡུག་བསྔལ་འབའ་ཞིག་མྱོང་བ་ལས་བདེ་བའི་སྐབས་སྐད་ཅིག་ཀྱང་མི་
འདུག་པས་སྙིང་རེ་རྗེ། མ་འདི་རྣམས་བདེ་བ་ཕུན་སུམ་ཚོགས་པ་དང་ལྡན་ན་ཅི་
མ་རུང་། སྡུག་བསྔལ་མཐའ་དག་དང་བྲལ་ན་ཅི་མ་རུང་སྙམ་དུ་བྱམས་སྙིང་རྗེ་
- 21 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཤུགས་དྲག་ཏུ་བསྒོམ། འོ་ན་སེམས་ཅན་ཐམས་ཅད་སྡུག་བསྔལ་ལས་སྒྲོལ་བའི་
ཁུར་དེ་སུ་ལ་བབ་ན་ངེད་རང་ལ་བབ། ངེད་རང་ལ་བབ་ ཀྱང་ད་ལྟའི་གནས་
སྐབས་ འདི་ ལྟ་བུས་ སེམས་ ཅན་ ཐམས་ཅད་ ཀྱི་དོན་ལྟ་ སྨོས་ ཀྱང་ ཅི་ དགོས།
སེམས་ཅན་གཅིག་གི་དོན་ཡང་མཐར་ཕྱིན་པར་བྱེད་ནུས་པར་མི་འདུག །དེར་མ་
ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་
གཏོགས་སེམས་ཅན་ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་
རྫོགས་པའི་སངས་རྒྱས་ལ་ཡོད་པས་བདག་གིས་མ་སེམས་ཅན་ཐམས་ཅད་ཀྱི་
དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་
ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །དེ་ལྟར་སོ་
སོར་རྟོག་པའི་ཤེས་རབ་ཀྱིས་དཔྱད་ཅིང་ཡང་དང་ཡང་དུ་བསམས་ལ་བློའི་འགྱུར་
བ་ཅི་ཐོན་བྱ། མ་མཐའ་གོང་གི་ཚིག་དེ་རྣམས་ལན་གསུམ་གྱི་བར་དུ་བརྗོད་ཅིང་།
ཚིག་དེ་རྣམས་ལ་འཁྲིལ་ནས་བྱང་ཆུབ་ཀྱི་སེམས་གསལ་ཅི་ཐེབས་བྱའོ། །དེ་ནས་
སྐྱབས་ཡུལ་གསལ་གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་
སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་མཐོ་ཞིང་ཡངས་པའི་
སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་དྲིན་ཅན་རྩ་བའི་བླ་
མ་ཐུབ་དབང་རྡོ་རྗེ་འཆང་ཆེན་པོ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་
པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་
མའི་ཚོགས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་
ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་
- 22 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་། །
རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་ཉིད་ལ་
དགྱེས་པའི་ཚུལ་དང་། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་ཐུགས་
རྗེ་དྲན་པའི་དད་པ་ཆེན་པོའི་ངང་ནས་འདི་ལྟར་བསམ་སྟེ། རང་གི་མཐའ་སྐོར་དུ་
མ་རྒན་སེམས་ཅན་ཐམས་ཅད་ཀྱང་སའི་དྲེགས་པ་ལྟར་སྨུག་ཤིག་གེ་ཡོད་པར་
གསལ་བཏབ་ནས། རང་དང་སེམས་ཅན་ཐམས་ཅད་འཁོར་བར་རང་དབང་མེད་
པར་འཁྱམས་ཤིང་སྡུག་བསྔལ་གསུམ་གྱིས་བར་མཚམས་མེད་པར་མནར་ཚུལ་
བསམས་པས་འཇིགས་ཤིང་སྐྲག་པའི་བློ་ཤུགས་དྲག་བསྐྱེད་ནས། སྡུག་བསྔལ་
འདི་ལས་སྐྱོབ་པའི་ནུས་པ་བླ་མ་དཀོན་མཆོག་གསུམ་མ་གཏོགས་གཞན་སུ་
ལའང་མེད་པས་བདག་དང་མ་སེམས་ཅན་ཐམས་ཅད་དུས་འདི་ནས་བཟུང་སྟེ་
བྱང་ཆུབ་མ་ཐོབ་ཀྱི་བར་དུ་བླ་མ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་
སུ་འགྲོ་བར་བྱའོ་སྙམ་དུ་བསམས་ལ། རང་དང་མ་རྒན་སེམས་ཅན་ཐམས་ཅད་
ཀྱིས་ མགྲིན་ གཅིག་ ཏུ་ སྐྱབས་འགྲོ་ བྱེད་ པར་མོས་ནས། བླ་ མ་ ལ་ སྐྱབས་ སུ་
མཆིའོ། །ཞེས་སྐྱབས་འགྲོ་ལན་བརྒྱ་སྟོང་སོགས་དལ་བུས་བརྗོད་ཅིང་སྙིང་ནས་
རེ་ལྟོས་བཅས་ཏེ་སྐྱབས་འཆོལ། འདིའི་སྐབས་སུ་དམིགས་པ་བྱ་ཚུལ་ནི། བླ་མ་
ཐུབ་དབང་རྡོ་རྗེ་འཆང་ཆེན་པོ་དང་དེའི་མཐའ་སྐོར་གྱི་དངོས་བརྒྱུད་ཀྱི་བླ་མ་
རྣམས་ཀྱི་སྐུའི་ཆ་ལས་ངོ་བོ་བླ་མ་རྣམས་ཀྱི་སྐུ་གསུང་ཐུགས་ཀྱི་བྱིན་རླབས་ཡིན་
པ་ལ་རྣམ་པ་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་
པའི་སྡིག་སྒྲིབ་ཐམས་ཅད་དང་། ཁྱད་པར་དུ་དཔལ་ལྡན་བླ་མའི་སྐུ་ལ་བསྡོས་པ།
གསུང་བཅག་པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་
- 23 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མདོར་ན། བླ་མ་ལ་བརྟེན་པའི་སྡིག་སྒྲིབ་ཐམས་ཅད་དུང་ཁུ་དང་སོལ་ཁུའི་རྣམ་
པར་དབང་པོའི་སྒོ་དང་བ་སྤུའི་བུ་ག་ཐམས་ཅད་ནས་ཕྱིར་ཐོན་ནས་སངས་རྒྱས་
ཏེ་ དག །ལུས་དྭངས་ གསལ་ འོད་ ཀྱི་ རང་བཞིན་ཅན་དུ་ གྱུར། ཚེ་ དང་ བསོད་
ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དཔལ་
ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་བཞུགས་པས། རང་དང་མ་རྒན་སེམས་ཅན་ཐམས་
ཅད་དཔལ་ལྡན་བླ་མའི་སྐྱབས་འོག་ཏུ་ཆུད་པར་བསམ་མོ། །དེ་ནས། སངས་
རྒྱས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། གསང་
བདེ་འཇིགས་གསུམ་ཀྱེ་རྡོར་དུས་འཁོར་བསྐལ་བཟང་གི་སངས་རྒྱས་སྟོང་སངས་
རྒྱས་སུམ་ཅུ་སོ་ལྔ་ལ་སོགས་པའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་སྡིག་སྒྲིབ་སྦྱང་བ་སོགས་དམིགས་པ་གོང་ལྟར་བྱའོ། །དེ་ནས། ཆོས་
ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས། སྐྱབས་ཡུལ་
སོ་སོའི་མདུན་ན་བཞུགས་པའི་ཆོས་པོ་ཏི་རྣམས་ལས་བདུད་རྩི་སྣ་ལྔ་འོད་ཟེར་
དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་
ལ་ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་གོང་ལྟར་བྱའོ། །དེ་ནས།
དགེ་འདུན་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་བརྗོད་པས།
བྱང་སེམས་ཉན་རང་རྣམས་དང་དཔའ་བོ་མཁའ་འགྲོ་ཆོས་སྐྱོང་སྲུང་མ་ལ་སོགས་
པའི་དགེ་འདུན་དཀོན་མཆོག་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
- 24 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
ཞུགས་པས་སྡིག་སྒྲུབ་སྦྱོང་བ་སོགས་དམིགས་པ་གོང་ལྟར་བྱའོ། ཁྱད་པར་སངས་
རྒྱས་རྣམས་ཀྱི་སྐུའི་ཆ་ལས་བདུད་རྩི་འབེབས་པའི་ཚེ་ངོ་བོ་སངས་རྒྱས་རྣམས་ཀྱི་
བྱིན་རླབས་ནུས་མཐུ་ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང་། ཆོས་
པོ་ཏི་རྣམས་ལས་ངོ་བོ་སྤངས་རྟོགས་ཀྱི་ཡོན་ཏན་ཡིན་པ་ལ། རྣམ་པ་བདུད་རྩི་
འོད་ཟེར་གྱི་རྣམ་པ་དང་། དགེ་འདུན་རྣམས་ལས་ངོ་བོ་མཁྱེན་བརྩེ་ནུས་གསུམ་
གྱི་བྱིན་རླབས་ཡིན་པ་ལ། རྣམ་པ་བདུད་རྩི་འོད་ཟེར་གྱི་རྣམ་པ་དང་། སྡིག་སྒྲིབ་
སྤྱི་དང་ཁྱད་པར་དེ་དང་དེ་ལ་བརྟེན་ནས་བསགས་པའི་སྡིག་སྒྲིབ་རྣམས་གཙོ་བོར་
སྦྱང་བའི་ དམིགས་ པ་ བྱའོ། །དེ་ནས། སངས་ རྒྱས་ ཆོས་དང་ ཚོགས་ ཀྱི་མཆོག་
རྣམས་ལ། །བྱང་ ཆུབ་བར་དུ་བདག་ནི་སྐྱབས་ སུ་ མཆི། །ཞེས་ ལན་ གང་ མང་
བརྗོད་ཅིང་སྐྱབས་ཡུལ་ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་
དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །ལུས་
དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་
ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་དཀོན་མཆོག་གསུམ་
གྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་ཏེ། དཀོན་མཆོག་གསུམ་གྱི་སྐྱབས་འོག་ཏུ་ཆུད་ཅིང་། ཇི་སྲིད་བྱང་ཆུབ་མ་
ཐོབ་ཀྱི་བར་དུ་སྐྱབས་གསུམ་ནམ་ཡང་མི་གཏོང་ངོ་སྙམ་དུ་དམ་བཅའ་བརྟན་པོ་
བྱའོ། །
- 25 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དེ་ནས་ སེམས་ བསྐྱེད་ སྒོམ་ཚུལ་ནི། གོང་དུ་ བཤད་ པ་ ལྟར་ རང་ ཉིད་
འཁོར་བ་ལ་གཏིང་ནས་ཡིད་འབྱུང་ཞིང་། དེས་སྐྲག་ནས་ལམ་བསླབ་པ་གསུམ་
ལ་ཚུལ་བཞིན་དུ་བསླབས་ན་འཁོར་བ་ལས་ཐར་བར་ནུས་མོད་ཀྱང་། ཐོག་མ་
མེད་པ་ནས་དྲིན་གྱིས་བསྐྱངས་པའི་མ་རྒན་སེམས་ཅན་རྣམས་འཁོར་བའི་མྱ་ངན་
གྱི་ཐང་དུ་ཡལ་བར་དོར་ཏེ། རང་གཅིག་པུ་ཅི་ཐར་བྱས་ན་དེ་ལས་བྲེལ་ཆུང་བ་
མེད་ཅིང་། རང་ཉིད་ཀྱང་སྐྱོན་ཀུན་ཟད་ཡོན་ཏན་ཀུན་ལྡན་གྱི་གོ་འཕང་ཐོབ་པར་
མི་ནུས་པས་ངེས་པར་ཐེག་པ་ཆེན་པོའི་ལམ་དུ་འཇུག་དགོས་ལ། ཐེག་པ་ཆེན་
པོའི་ལམ་གྱི་འཇུག་སྒོ་དང་གཞུང་ཤིང་ནི་བྱང་ཆུབ་ཀྱི་སེམས་ཡིན་པས་དེ་སྒོམ་
ཚུལ་ནི་འདི་ལྟར། རང་ཉིད་སྡུག་བསྔལ་གྱིས་མནར་བ་བཞིན་དུ་སེམས་ཅན་
ཐམས་ཅད་ཀྱང་སྡུག་བསྔལ་གྱིས་མནར། སྡུག་བསྔལ་གྱིས་མནར་བའི་སེམས་
ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་གཅིག་ཀྱང་
མེད། མ་བྱས་པ་ལ་གྲངས་ཀྱིས་མི་ཆོད། མ་ནམ་བྱས་རེས་ཀྱིས་ཚེ་འདིའི་མས་
དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ། དྲིན་ཅན་གྱི་མ་
འདི་རྣམས་བདེ་བ་འདོད་ཀྱང་བླང་དོར་གོ་ལོག་ཏུ་སྤྱད་པས་སྡུག་བསྔལ་འབའ་
ཞིག་མྱོང་བ་ལས་བདེ་བའི་སྐབས་སྐད་ཅིག་ཀྱང་མི་འདུག་པས་སྙིང་རེ་རྗེ། མ་
རྒན་འདི་རྣམས་བདེ་བ་དང་བདེ་བའི་རྒྱུ་ཕུན་སུམ་ཚོགས་པ་མཐའ་དག་དང་ལྡན་
ན་ཅི་མ་རུང་། ལྡན་པར་གྱུར་ཅིག །ལྡན་པར་བདག་གིས་བྱའོ་སྙམ་དུ་བྱམས་པ་
དང༌། མ་རྒན་འདི་རྣམས་ སྡུག་བསྔལ་དང༌ སྡུག་བསྔལ་གྱི་རྒྱུ་མཐའ་དག་དང་
བྲལ་ན་ཅི་མ་རུང་། བྲལ་བར་གྱུར་ཅིག །བྲལ་བར་བདག་གིས་བྱའོ་སྙམ་དུ་སྙིང་
རྗེ་ཤུགས་དྲག་ཏུ་བསྒོམ། འོ་ན་སེམས་ཅན་ཐམས་ཅད་ སྡུག་བསྔལ་ལས་སྒྲོལ་
- 26 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་།
བའི་ཁུར་དེ་སུ་ལ་བབ་ན་ངེད་ རང་ལ་བབ་པས། ཀྱེ་མ་བདག་གིས་མ་རྒན་
སེམས་ཅན་འདི་དག་སྡུག་བསྔལ་ཐམས་ཅད་ལས་བསྒྲལ། བདེ་བ་མཐའ་དག་
ལ་འགོད་པར་བྱ། ཁྱད་པར་སྒྲིབ་གཉིས་བག་ཆགས་དང་བཅས་པ་སྤངས་པའི་
སངས་རྒྱས་ཀྱི་གོ་འཕང་ལ་ཅི་ནས་ཀྱང་འགོད་པར་བྱའོ་སྙམ་དུ་ལྷག་བསམ་
ཤུགས་དྲག་བསྒོམ། དེ་ལྟར་ལྷག་བསམ་རྣམ་དག་ཤུགས་དྲག་པོའི་མཐུས་བྱང་
ཆུབ་ཀྱི་སེམས་སྒོམ་ཚུལ་ནི་མ་རྒན་སེམས་ཅན་འདི་རྣམས་སྒྲོལ་བའི་ཁུར་ངེད་
རང་ལ་བབ་ཀྱང་། ད་ལྟའི་གནས་སྐབས་འདི་ལྟ་བུས་སེམས་ཅན་ཐམས་ཅད་ཀྱི་
དོན་ལྟ་སྨོས་ཀྱང་ཅི་དགོས། སེམས་ཅན་གཅིག་གི་དོན་ཡང་མཐར་ཕྱིན་པ་བྱེད་
ནུས་པར་མི་འདུག །དེར་མ་ཟད་དགྲ་བཅོམ་པ་གཉིས་ ཀྱི་གོ་འཕང་ཐོབ་ཀྱང་
སེམས་ཅན་གྱི་དོན་ཉི་ཚེ་བ་མ་གཏོགས་སེམས་ཅན་ཐམས་ཅད་ཡང་དག་པར་
རྫོགས་པའི་སངས་རྒྱས་ཀྱི་ས་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་
ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་པས། བདག་གིས་མ་
སེམས་ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་ཤུགས་
དྲག་ཏུ་བསྒོམ་མོ། །དེ་ལྟར་སོ་སོར་རྟོག་པའི་ཤེས་རབ་ཀྱིས་དཔྱད་ཅི་ཡང་དང་
ཡང་ དུ་བསམས་ ལ་ བློའི་ འགྱུར་ བ་ཅི་ ཐོན་ བྱས་ལ། བདག་ གིས་ སྦྱིན་ སོགས་
བགྱིས་ པའི་ ཚོགས་ རྣམས་ ཀྱིས། །འགྲོ་ ལ་ ཕན་ ཕྱིར་ སངས་ རྒྱས་ འགྲུབ་ པར་
ཤོག །ཅེས་ ལན་ མང་ དུ་ བརྗོད། དེ་ ལྟར་ བྱང་ ཆུབ་ ཀྱི་ སེམས་ཤུགས་དྲག་ཏུ་
བསྒོམས་པས་བླ་མ་རྡོ་རྗེ་འཆང་ཆེན་པོ་དགྱེས་ནས་རང་འདྲ་གཉིས་པ་ཞིག་ཆད་
དེ་རང་ལ་ཐིམ་པས་རང་ཉིད་ཀྱང་ཐུབ་དབང་རྡོ་རྗེ་འཆང་གི་སྐུར་གྱུར། དེ་ལས་
-27-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འོད་ཟེར་འཕྲོས་ཏེ་མཐའ་སྐོར་གྱི་སེམས་ཅན་རྣམས་ལ་ཕོག་པས་སེམས་ཅན་
རྣམས་ཀྱང་སྐད་ཅིག་ལ་སྡིག་སྒྲིབ་དག་ནས་སངས་རྒྱས་པར་བསམ། མ་དག་
པའི་སྣོད་རྣམས་ཀྱང་སྦྱངས་ཏེ་དག་པའི་ཞིང་དུ་གྱུར་པར་བསམས་ལ། དག་པ་
རབ་འབྱམས་ཀྱི་ངང་དུ་སེམས་དགའ་སྤྲོ་དང་བཅས་ཅུང་ཟད་མཉམ་པར་འཇོག་
གོ །འདི་ནི་སེམས་བསྐྱེད་འབྲས་བུ་ལམ་བྱེད་ཀྱི་ཚུལ་དུ་སྒོམ་ཚུལ་གྲུབ་ཆེན་
དབེན་ས་པའི་མན་ངག་ཁྱད་པར་ཅན་ཞིག་ཡིན་ནོ། ། །
དེ་ནས་ཚད་མེད་བཞི་སྒོམ་ཚུལ་ནི། རང་དང་ ཕ་མ་སེམས་ཅན་ཐམས་
ཅད་ཐོག་མ་མེད་པ་ནས་ད་བར་དུ་འཁོར་བར་འཁོར་ནས་རང་དབང་མེད་པར་
སྡུག་བསྔལ་སྣ་ཚོགས་ཤིག་མྱོང་བ་ འདི་ རྒྱུ་ གང་ གི་ དབང་ གིས་ བྱུང་ སྙམ་དུ་
བསམས་པ་ན། གང་ཟག་གཞན་གྱིས་སྡུག་བསྔལ་མྱོང་དུ་བཅུག་པ་མིན་གྱི། རང་
རྒྱུད་ཀྱི་བདག་ འཛིན་ འགོང་པོའི་མཐུས་རང་ཕྱོགས་ལ་ཆགས་པ་དང་ གཞན་
ཕྱོགས་ལ་སྡང་བའི་དབང་གིས་ལས་བསགས། ལས་ཀྱི་དབང་གིས་འཁོར་བར་
འཁོར་ནས་ སྡུག་བསྔལ་མྱོང་བ་ཡིན་པར་འདུག །དེས་ན་བདག་དང་མ་རྒན་
སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་
ན་ཅི་མ་རུང་། གནས་ པར་ གྱུར་ཅིག །གནས་ པར་ བདག་ གིས་ བྱའོ། །དེ་ ལྟར་
བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་
བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་། ལྡན་པར་གྱུར་ཅིག །ལྡན་པར་
བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ།
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང་།
བྲལ་བར་གྱུར་ཅིག །བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་
- 28.



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་། །
ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་མེད་པའི་
བདེ་བ་དམ་པ་དང་མ་བྲལ་ན་ཅི་མ་རུང་། མི་འབྲལ་བར་གྱུར་ཅིག །མི་འབྲལ་
བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། ཞེས་གསོལ་བ་བཏབ་པས་ཚོགས་ཞིང་ཐམས་ཅད་ཀྱི་སྐུ་ལས་བདུད་རྩི་
སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་
ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་
དང༌། ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཚད་མེད་བཞི་སྒོམ་པ་
ལ་བར་དུ་གཅོད་པའི་ནད་གདོན་སྡིག་སྒྲིབ་ཐམས་ཅད་བྱང་ཞིང་དག །ལུས་
དྭངས་གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་
ཀྱི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་དུ་ཡང་རང་གཞན་སེམས་
ཅན་ཐམས་ཅད་ཚད་མེད་བཞི་ལ་གནས་པར་བསམ་མོ། །
དེ་ནས་ཁྱད་པར་གྱི་སེམས་བསྐྱེད་སྒོམ་ཚུལ་ནི། མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་
རྣལ་འབྱོར་ གྱི་སྒོ་ནས་ལམ་གྱི་ལུས་ཡོངས་སུ་རྫོགས་པའི་ མན་ངག་ཟབ་མོ་
ཉམས་ སུ་ བླང་བར་བགྱིའོ་སྙམ་པ་ལན་མང་དུ་བྱ་ཞིང་འདུན་པ་ཤུགས་དྲག་
བསྐྱེད་དོ། །སྐྱབས་འགྲོ་སེམས་བསྐྱེད་བྱ་ཚུལ་མཁས་གྲུབ་སངས་རྒྱས་ཡེ་ཤེསཀྱི་
གསུང་ལྟར་སྐྱབས་འགྲོའི་ཚིག་རྣམས་རྒྱ་སྐད་དུ་བྱེད་ན། བདེ་ཆེན་ངང་ལས་རང་
ཉིད་བླ་མ་ལྷ། །གང་དེར་གསལ་བའི་སྐུ་ལས་འོད་ཟེར་ཚོགས། །ཕྱོགས་བཅུར་
འཕྲོས་ནས་སྣོད་བཅུད་བྱིན་བརླབས་པས། །དག་པ་རབ་འབྱམས་འབའ་ཞིག་
- 29 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཡོན་ཏན་ གྱི། །བཀོད་པའི་ ཁྱད་ པར་ ཕུན་ སུམ་ ཚོགས་ པར་ གྱུར། །རབ་དཀར་
དགེ་སེམས་ཆེན་པོའི་ངང་ཉིད་ནས། །བདག་དང་མཁའ་མཉམ་མ་རྒན་སེམས་
ཅན་རྣམས། །དེང་ནས་ ཇི་ སྲིད་བྱང་ཆུབ་སྙིང་ པོའི་ བར། །བླ་མ་དཀོན་མཆོག་
གསུམ་ལ་སྐྱབས་སུ་འགྲོ །ན་མོ་གུ་རུ་བྷྱ། ན་མོ་བུདྡྷ་ཡ། ན་མོ་དྷརྨཱ་ཡ། ན་མོ་
སདྡྷཱ་ཡ། ཞེས་འདོན་རྒྱུན་ཡོད་པ་ལྟར་འདོན་ཞིང་དམིགས་པ་རྣམས་གོང་བཞིན་
བྱའོ། །སེམས་བསྐྱེད་མཁས་གྲུབ་སངས་རྒྱས་ཡེ་ཤེས་ཀྱི་གསུང་ལྟར་བྱ་ཚུལ་ནི།
མ་སེམས་ཅན་ཀུན་གྱི་དོན་གྱི་ཕྱིར། །བདག་ཉིད་བླ་མ་ལྷར་གྱུར་ནས། །སེམས་
ཅན་ཐམས་ཅད་བླ་མ་ལྷའི། །གོ་འཕང་མཆོག་ལ་འགོད་པར་བྱ། །མ་སེམས་ཅན་
ཐམས་ཅད་ཀྱི་དོན་དུ་བདག་གིས་ཚེ་འདི་ཉིད་ལ་མྱུར་བ་མྱུར་བར་གདོད་མའི་
སངས་རྒྱས་བླ་མ་ལྷའི་གོ་འཕང་མངོན་དུ་བྱས། མ་སེམས་ཅན་ཐམས་ཅད་སྡུག་
བསྔལ་ལས་བསྒྲལ། བདེ་ཆེན་སངས་རྒྱས་ཀྱི་ས་ལ་འགོད་པར་བྱ། དེའི་ཕྱིར་དུ་
ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་འདོན་རྒྱུན་
ཡོད་པ་ལྟར་ལན་གང་མང་བྱའོ། །དེ་ལྟར་སྐྱབས་འགྲོ་སེམས་བསྐྱེད་ནན་ཏན་དུ་
བྱས་པའི་མཐར་སྐྱབས་ཡུལ་རྣམས་མཐའ་ནས་རིམ་བཞིན་བསྡུས་ཏེ་ཐུབ་དབང་
རྡོ་རྗེའི་འཆང་ལ་ཐིམ། ཐུབ་དབང་རྡོ་རྗེ་འཆང་ཡང་འོད་དུ་ཞུ་ནས་རང་གི་སྨིན་
མཚམས་སུ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བྱའོ། །དེ་ནས་རང་
ཡང་མི་དམིགས་པ་སྟོང་པ་ཉིད་དུ་བསམས་ལ་ལྟ་ཐོག་ཏུ་བཞག །དེའི་ངང་ནས་
གསང་བདེ་འཇིགས་གསུམ་སོགས་ལྷག་པའི་ལྷ་གང་རུང་གི་སྐུར་ལངས་པའི་
མོས་པ་བྱ། དེ་ཡང་ཡི་དམ་རྡོ་རྗེ་འཇིགས་བྱེད་ལྟ་བུ་ལ་གཙོ་བོར་བྱེད་ན། རང་
ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་
- 30 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་མོས་པ་བྱས་ལ་
ང་རྒྱལ་དང་གསལ་སྣང་ཅི་ཐོན་བྱ། དེ་ནས་རང་ལྷར་གསལ་བའི་སྐུ་ལས་འོད་
ཟེར་འཕྲོས་སྣོད་བཅུད་ཐམས་ཅད་ཀྱི་མ་དག་པ་སྦྱངས། སྣོད་ཐམས་ཅད་གཞལ་
ཡས་ ཁང་དང་བཅུད་ཐམས་ཅད་ལྷ་དང་ལྷ་ མོའི་ རང་ བཞིན་གྱི་དག་པ་རབ་
འབྱམས་འབའ་ཞིག་ཏུ་གྱུར་པའི་མོས་པ་བརྟན་པོ་བྱའོ། །དེ་ནས་མཆོད་པ་བྱིན་
གྱིས་བརླབ་པ་ནི། རྒྱས་པར་བྱེད་ན་སྒྲུབ་ཐབས་ལས་འབྱུང་བ་ལྟར་ནང་མཆོད་
བྱིན་རླབས་མཆོད་གཏོར་ བྱིན་རླབས་རྣམས་བྱ། བསྡུ་ན་ ཨོ་ ཨཱཧཱུྃ་ལན་གསུམ་
བརྗོད་ནས་སྦྱངས་རྟོགས་སྦར་གསུམ་གྱི་དམིགས་པ་བྱས་ཏེ་བྱིན་གྱིས་བརླབ། དེ་
ལྟར་བྱིན་གྱིས་བརླབས་པའི་མཆོད་པ་དེ་རྣམས་ངོ་བོ་གཉིས་སུ་མེད་པའི་ཡེ་ཤེས་
ཡིན་པ་ལ་རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་ཚོགས་ཞིང་མཐའ་
དག་གི་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་སྟོང་གི་ཡེ་ཤེས་ཁྱད་
པར་ཅན་བསྐྱེད་པར་ནུས་པའི་ཁྱད་པར་གསུམ་དང་ལྡན་པ་ས་དང་བར་སྣང་གི་
ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་
གཟིགས་བསམ་གྱིས་མི་ཁྱབ་པས་གང་བ་བསམ་མོ། །དེ་ནས་བླ་མ་ལྷའི་རྣལ་
འབྱོར་དངོས་གཞི་སྒོམ་ཚུལ་ལ། ཐོག་མར་ཚོགས་ཞིང་གསལ་གདབ་པ་ནི། བདེ་
སྟོང་ དབྱེར་ མེད་ ལྷ་ ལམ་ ཡངས་ པར་ ཀུན་ བཟང་ མཆོད་ སྤྲིན་ འཁྲིགས་ པའི་
དབུས། །ཞེས་སོགས་དལ་བུས་འདོན་ཞིང་། རང་གི་མདུན་གྱི་ཐད་དྲང་གི་ནམ་
མཁར་ཀུན་བཟང་མཆོད་པའི་སྤྲིན་ཕུང་བསམ་གྱིས་མི་ཁྱབ་པ་བར་མཚམས་མེད་
པར་འཁྲིགས་པའི་དབུས་སུ་དཔག་བསམ་གྱི་ཤིང་སྡོང་པོ་ཡལ་ག་ལོ་མ་མེ་ཏོག་
འབྲས་བུ་དང་བཅས་པ་ཐམས་ཅད་ཀྱང་རིན་པོ་ཆེ་སྣ་ཚོགས་ལས་གྲུབ་པ། ཤིང་
- 31 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དེ་མཐོང་བ་དང་། ཤིང་དེའི་དྲི་ཚོར་བ་དང་། ཤིང་དེ་ལ་རེག་པ་དང༌། ཤིང་དེའི་
ཡལ་ག་རླུང་གིས་བསྐྱོད་པའི་ སྒྲ་རྣ་བའི་ལམ་དུ་ཐོས་པ་ཐམས་ཅད་ཀྱི་ལུས་
སེམས་ ཀྱི་གདུང་ བ་ ཞི་ ཞིང་། ཡིད་ ལ་ གང་ བསམ་ ཐམས་ཅད་འབད་མེད་དུ་
འགྲུབ་པ་བདེ་བ་ཅན་གྱི་ཞིང་བཀོད་ཀྱི་མདོ་ལས་འབྱུང་བ་དང་མཚུངས་པའི་རིན་
པོ་ཆེའི་ཤིང་དེའི་རྩེ་མོར་མེ་ཏོག་འདབ་མ་ཡངས་ཤིང་རྒྱ་ཆེ་བ། དེའི་སྟེང་དུ་མི་
འཇིགས་པ་བཞི་དང་དབང་ཕྱུག་བརྒྱད་མཚོན་པའི་སེང་གེ་ཆེན་པོ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་དུ་སྣ་ཚོགས་པདྨ་འདབ་མ་
བསམ་གྱིས་མི་ཁྱབ་པ་དང་ལྡན་པ། པད་ རིམ་བཅུ་གཅིག་ཡོད་པའི་འདབ་མ་
འོག་ མས་ སེང་ཁྲིའི་ཟུར་ཅུང་ ཟད་ ཁེབས་ པ། སྟེང་ མ་རྣམས་ རྒྱ་ ཇེ་ཆུང་ དང་
དཔངས་ཇེ་མཐོར་སོང་བའི་དབུས་ཀྱི་པད་འདབ་བཞི་པའི་ལྟེ་བར་ཟེའུ་འབྲུའི་
སྟེང་དུ་ཤེས་རབ་མཚོན་པའི་ཉི་མའི་དཀྱིལ་འཁོར་དང་། ཐབས་མཚོན་པའི་ཟླ་
བའི་དཀྱིལ་འཁོར་གྱི་སྟེང་དུ་བཀའ་དྲིན་གསུམ་ལྡན་དྲིན་ཅན་རྩ་བའི་བླ་མ་དེ་
ཉིད་རྣམ་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་པ་ཅན་ཞལ་གཅིག་ཕྱག་
གཉིས་པ། སྐུ་མདོག་དཀར་ལ་དམར་བའི་མདངས་ཆགས་པ་ཞལ་འཛུམ་དགྱེས་
པའི་ཉམས་དང་ལྡན་པ། ཕྱག་གཡས་ཐུགས་ཀར་ཆོས་འཆད་དང་གཡོན་མཉམ་
བཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། ཕྱག་གཉིས་ཀྱིས་
ཨུཏྤ་ལའི་ཡུ་བ་བཟུང་བའི་རྩེ་མོ་སྐུ་དཔུང་གཡས་གཡོན་གྱི་ཐད་དུ་མེ་ཏོག་ཁ་བྱེ་
བའི་སྟེང་དུ་གླེགས་རལ་གྱིས་མཚན་པ། དབུ་ལ་པཎ་ཞྭ་གསེར་གྱི་མདོག་ཅན་
དང་སྐུ་ལ་ཆོས་གོས་རྣམ་གསུམ་མཛེས་པར་གསོལ་བ། ཞབས་རྡོ་རྗེ་སྐྱིལ་ཀྲུང་
གིས་བཞུགས་པ། དེའི་ཐུགས་ཀར་ཐུབ་པའི་དབང་པོ། དེའི་ཐུགས་ཀར་རྒྱལ་བ་
- 32 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌། །
རྡོ་རྗེ་འཆང་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དང་བཅས་པ་རིན་པོ་ཆེའི་རྒྱན་
དང་ དར་ སྣ་ ཚོགས་ ཀྱི་ན་བཟས་ཀླུབས་པ། མཚན་དཔེས་བརྒྱན་ པའི་ དྭངས་
གསལ་འོད་ཀྱི་རང་བཞིན་ཅན། དེ་གསུམ་གའི་སྐུ་ལས་འོད་ཟེར་བསམ་གྱིས་མི་
ཁྱབ་པ་ཕྱོགས་བཅུར་འགྲོ་བ་འཇའ་ཚོན་སྣ་ལྔས་བསྐོར་བའི་དབུས་ན་བཞུགས་
པ། བླ་མའི་སྤྱི་བོ་ལ་སོགས་པའི་གནས་རྣམས་སུ་རྒྱལ་བ་རྣམ་སྣང་ལ་སོགས་
པའི་ལྷ་སོ་གཉིས་བཀོད་དེ། ཕྱི་རྒྱལ་བ་ཙོང་ཁ་པའི་རྣམ་པ་ལ་ནང་གསང་བ་
འདུས་པའི་ལྷ་ཚོགས་ཀྱིས་གང་བ། བླ་མའི་ཕུང་ཁམས་སྐྱེ་མཆེད་རྣམས་ལྷ་དེ་
དང་དེའི་རྣམ་པར་ཤར་བ། བ་སྤུའི་བུ་ག་རེ་རེ་ན་ཡང་སངས་རྒྱས་ཀྱི་ཞིང་མང་དུ་
སྣང་བ། སྐུའི་འོད་ཟེར་རྣམས་ཀྱང་ཕྱོགས་སྐྱོང་བཅོ་ལྔ་ལ་སོགས་པར་ཤར་བ།
ཐུགས་ཀ་ནས་འོད་ཟེར་གཡས་གཡོན་སྟེང་ཕྱོགས་རྣམས་སུ་འཕྲོས་པའི་སྣེ་ལ་རྒྱ་
ཆེན་སྤྱོད་བརྒྱུད། ཟབ་མོ་ལྟ་བརྒྱུད། ཉམས་ལེན་བྱིན་རླབས་བརྒྱུད་པའི་བླ་མ་
རྣམས་བཞུགས་པ། སྟེང་དུ་བྱིན་རླབས་ཉེ་བརྒྱུད་ཀྱི་བླ་མ་རྣམས་རྗེ་བཙུན་འཇམ་
པའི་དབྱངས་ཀྱི་རྣམ་པ་ཅན་མཐོ་བརྩེགས་སུ་བཞུགས་པ། མཐའ་སྐོར་དུ་པད་
རིམ་ལ་ཡི་དམ་སངས་རྒྱས་བྱང་སེམས་ཉན་རང་དཔའ་བོ་མཁའ་འགྲོ་བསྟན་སྲུང་
ཡེ་ཤེས་པའི་ཚོགས་དང་བཅས་པས་བསྐོར་ནས་བཞུགས་པའི་སྤྱི་བོར་སངས་
རྒྱས་ཐམས་ཅད་ཀྱི་སྐུ་རྡོ་རྗེའི་ངོ་བོ་ཨོ་ཡིག་དཀར་པོ། མགྲིན་པར་སངས་རྒྱས་
ཐམས་ཅད་ཀྱི་གསུང་རྡོ་རྗེའི་ངོ་བོ་ཨཱཡིག་དམར་པོ། ཐུགས་ཀར་སངས་རྒྱས་
ཐམས་ཅད་ཀྱི་ཐུགས་རྡོ་རྗེའི་ངོ་བོ་ཧཱུཾ་ཡིག་སྔོན་པོ་གསལ་བཏབ། ཐུགས་ཀའི་ཧཱུྃ་
ལས་འོད་ཟེར་འཕྲོས་རང་བཞིན་གྱི་གནས་ནས་ཡེ་ཤེས་པ་སྤྱན་དྲངས་ལ་བསྟིམ།
སླར་ཡང་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་སྤྱན་དྲངས་ལ་
33 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽ །
བསྟིམས་ཏེ་སྐྱབས་གསུམ་མ་ལུས་འདུས་པའི་ངོ་བོར་བསྒོམ་མོ། །དེ་ནས་བླ་མ་
ལྷ་ཚོགས་ལ་མཆོད་པ་འབུལ་བ་ནི། ལམ་རྒྱུད་ལ་སྐྱེ་བའི་མཐུན་རྐྱེན་ཚོགས་
བསག་པ་དང་། འགལ་རྐྱེན་སྒྲིབ་པ་སྦྱོང་བའི་ལྷན་ཅིག་བྱེད་རྐྱེན་དང་མི་ལྡན་
པར་ཉེར་ལེན་གྱི་རྒྱུ་དམིགས་རྣམ་སྐྱོང་བ་ཙམ་ལ་འབད་ཀྱང་ལམ་རྒྱུད་ལ་སྐྱེ་
དཀའ་ཞིང་། ཅུང་ཟད་རེ་སྐྱེས་ཀྱང་མཐར་ཕྱིན་པ་མི་འོང་བས་བསག་སྦྱང་གིས་
རྒྱུད་སྦྱང་བ་ཤིན་ཏུ་གལ་ཆེ་ཞིང་། དེ་ཡང་རྒྱུད་དང་གྲུབ་ཆེན་གྱི་གཞུང་རྣམས་
ལས་རྒྱ་ཆེར་བསྔགས་པ་ལྟར་ཕྱོགས་བཅུའི་སངས་རྒྱས་ཐམས་ཅད་མཆོད་པ་
བས་བླ་མ་མཆོད་པ་ཕན་ཡོན་ཆེ་བ་དང༌། བླ་མའི་ལུས་ལ་རྒྱལ་བ་ཐམས་ཅད་
བཞུགས་ནས་མཆོད་པ་བཞེས་པ་དང༌། བླ་མ་སངས་རྒྱས་ཀུན་འདུས་སུ་གསུངས་
པས་བླ་མ་མཆོད་པས་སངས་རྒྱས་ཐམས་ཅད་མཆོད་པར་འགྱུར་བ་སོགས་བསོད་
ནམས་གསོག་པའི་ཞིང་མཐར་ཐུག་ཡིན་པའི་ཚུལ་ལ་ངེས་པ་བརྟན་པོ་བསྐྱེད་
ནས། གང་གི་ཐུགས་རྗེས་བདེ་བ་ཆེན་པོའི་དབྱིངས། །ཞེས་སོགས་ དལ་བུས་
འདོན་ཞིང་ལུས་ངག་ཡིད་གསུམ་གྱི་སྒོ་ནས་ཕྱག་འཚལ་བ་དང་། ཕྱི་ནང་གསང་
བ་དེ་ཁོ་ན་ཉིད་ཀྱི་མཆོད་པ་དང་། བདག་ཉིད་བྲན་དུ་འབུལ་བ་རྣམས་དམིགས་
པ་ གསལ་ པོས་ ནན་ ཏན་ དུ་ བྱའོ། །དེ་ ནས། དཀོན་ མཆོག་ གསུམ་ ལ་ བདག་
སྐྱབས་མཆི། །ཞེས་སོགས་དང། སངས་རྒྱས་བྱང་ཆུབ་སེམས་དཔའ་ཀུན། །ཞེས་
སོགས་བྱང་སེམས་དང་སྔགས་ཀྱི་སྡོམ་པ་གཟུང་བའི་ཆོ་ག་བྱེད་པ་ཡང་སྒྲུབ་པའི་
མཆོད་ པར་འགྱུར་ བས་ བྱ་ཞིང་། དེ་ནས་མཚམས་འདིར་སྡོམ་གསུམ་སོ་སོའི་
བཤགས་པ་དང་། ལྷག་པར་ལྟུང་བཤགས་ཕྱག་དང་བཅས་པ་ལ་འབད་པ་གནད་
ཆེ་སྟེ། རྗེ་ཐམས་ཅད་མཁྱེན་པས་ལྟུང་བཤགས་ཕྱག་དང་བཅས་པ་ལ་འབད་པས་
- 34 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་།
སངས་རྒྱས་ བྱང་སེམས་མང་པོའི་ཞལ་གཟིགས་ཤིང་། དེ་བཞིན་དུ་ རྗེ་བཙུན་
འཇམ་དཔལ་རྒྱ་མཚོ་སོགས་བླ་མ་གོང་མ་རྣམས་ཀྱིས་ལྟུང་བཤགས་དང་ཕྱག་
སྤྲེལ་བ་ལ་འབད་པས་ཡོན་ཏན་བརྙེས་པའི་ལོ་རྒྱུས་མང་དུ་སྣང་བ་དང་། ལྷག་
པར་ སྤྱོད་འཇུག་ལས། ཉིན་དང་མཚན་མོ་ལན་གསུམ་དུ། །ཕུང་པོ་གསུམ་པ་
གདོན་བྱ་ཞིང་། །རྒྱལ་དང་བྱང་ཆུབ་སེམས་བསྟེན་པས། །ལྟུང་བའི་ལྷག་མ་དེ་ཞི་
བྱ། །ཞེས་ བྱང་ སེམས་ ཀྱི་བསླབ་ བྱར་ ཡང་ གསུངས་ པས་ གལ་ཆེའོ། །དེ་ ནས་
གཤེགས་པ་དང་། རྗེས་སུ་ཡི་རང་བ་དང༌། ཆོས་འཁོར་བསྐོར་བར་བསྐུལ་བ་
དང་། མྱ་ངན་ལས་མི་འདའ་བར་བཞུགས་སུ་གསོལ་བ་འདེབས་པ་དང་། དགེ་
བའི་རྩ་བ་ཅི་མཆིས་བཀའ་དྲིན་གསུམ་ལྡན་བླ་མ་མཆོག་གིས་ཚེ་རབས་ཐམས་
ཅད་དུ་འབྲལ་བ་མེད་པར་རྗེས་སུ་འཛིན་པ་དང་། དེའི་མཐུས་ལམ་ཐུན་མོང་བ་
དང་ཐུན་མོང་མིན་པ་ཟབ་ལམ་རིམ་པ་གཉིས་ཀྱི་རྣལ་འབྱོར་མྱུར་དུ་མཐར་ཕྱིན་
ཏེ་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་ཐོབ་པའི་རྒྱུར་བསྔོ་བ་རྣམས་འདུན་
པ་དྲག་པོས་བྱའོ། །དེ་ལྟར་ཡན་ལག་བདུན་པ་ཕུལ་ནས་དམིགས་པ་གསལ་བར་
བྱས་ལ་མཎྜལ་རྒྱས་པ་ཕུལ་ཏེ། བཤེས་གཉེན་ལ་གུས་པ་ནས་བཟུང་སྟེ་ཟུང་
འཇུག་གི་བར་གྱི་མདོ་སྔགས་གཉིས་ཀའི་ལམ་གྱི་རྟོགས་པ་མཐའ་དག་མྱུར་དུ་
རྒྱུད་ལ་སྐྱེ་བ་དང་། དེ་དག་གི་འགལ་རྐྱེན་མཐའ་དག་ཞི་བ་དང་། མཐུན་རྐྱེན་
མཐའ་ དག་ འགྲུབ་ པའི་ གསོལ་བ་ཤུགས་དྲག་ཏུ་ གདབ་བོ། །དེ་ནས་བཤེས་
གཉེན་ བསྟེན་ པའི་ ཕན་ ཡོན། མ་ བསྟེན་ པའི་ ཉེས་ དམིགས་ རྣམས་ མདོ་ རྒྱད་
ཐམས་ཅད་ནས་ལན་ཅིག་མིན་པར་གསུངས་ཤིང་། ལྷག་པར་རྒྱུད་སྡེ་རིན་པོ་ཆེ་
རྣམས་ནས་དངོས་གྲུབ་ཐམས་ཅད་ཀྱི་རྩ་བ་བླ་མ་ཉིད་ཡིན་པ་དང༌། བླ་མ་ཚུལ་
- 35 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཞིན་དུ་བསྟེན་ན་ཚེ་གཅིག་ལུས་གཅིག་ལ་ཟུང་འཇུག་གི་སྐུ་འགྲུབ་པར་ནུས་
ཤིང་། བླ་མའི་དམ་ཚིག་ཡལ་བར་དོར་ནས་དཀའ་སྤྱད་དང་སྙིང་རུས་ཆེན་པོས་
ཐོས་བསམ་སྒོམ་གསུམ་ལ་འབད་པ་ཅི་བྱས་ཀྱང་དངོས་གྲུབ་གང་ཡང་འགྲུབ་
པའི་གནས་མེད་པར་གསུངས་པ་རྣམས་ལ་ཡང་དང་ཡང་དུ་བསམས་ནས་ངེས་པ་
བསྐྱེད་ལ་བླ་མ་ལ་དད་གུས་ཤུགས་དྲག་ཏུ་སྦྱོང་ཞིང་། ལྷག་པར་བཀའ་དྲིན་
གསུམ་ལྡན་གྱི་བླ་མ་དེ་ཉིད་མཚན་ཐོས་པ་ཙམ་གྱིས་ངན་འགྲོའི་འཇིགས་པ་
འཕྲོག་ ཅིང་། དྲན་ པ་ ཙམ་ གྱིས་ འཁོར་ བའི་ སྡུག་ བསྔལ་ སེལ་བ། གསོལ་ བ་
བཏབ་ན་དངོས་གྲུབ་ཐམས་ཅད་བདེ་བླག་ཏུ་སྩོལ་བར་མཛད་པའི་སྐྱབས་གནས་
བསླུ་བ་མེད་པ་དཀོན་མཆོག་གསུམ་འདུས་པའི་བདག་ཉིད་དུ་བསམས་ལ། རེ་
ས་གཞན་ན་མེད་པའི་བློ་ལྟོས་བཅས་ཏེ་ལུས་ཀྱི་བ་སྤུ་ལྡང་། མིག་ནས་མཆི་མ་
འཁྲུག་པ་སོགས་ཀྱི་གདུང་ཤུགས་དྲག་པོའི་སྒོ་ནས་གསོལ་བ་འདེབས་ཤིང་།
དགའ་ལྡན་ཕྱག་རྒྱ་ཆེན་པོའི་བྱིན་རླབས་ཉེར་བརྒྱུད་ཀྱི་བླ་མ་རྣམས་ལ་གསོལ་
འདེབས་ཤུགས་དྲག་ཏུ་བྱ། ལྷག་པར། དངོས་གྲུབ་ཀུན་འབྱུང་ཐུབ་དབང་རྡོ་རྗེ་
འཆང་། །དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་
པའི་དབང་པོ་འཇམ་པའི་དབྱངས། །བདུད་དཔུང་མ་ལུས་འཇོམས་མཛད་གསང་
བའི་བདག །གངས་ ཅན་ མཁས་ པའི་ གཙུག་ རྒྱན་ བློ་ བཟང་ གྲགས། །སྐྱབས་
གསུམ་ཀུན་འདུས་བླ་མ་སངས་རྒྱས་ལ། །སྒོ་གསུམ་གུས་པའི་སྒོ་ནས་གསོལ་བ་
འདེབས། །རང་གཞན་སྨིན་ཅིང་གྲོལ་བར་བྱིན་གྱིས་རློབས། །མཆོག་དང་ཐུན་
མོང་དངོས་གྲུབ་སྩལ་དུ་གསོལ། །ཞེས་གསོལ་འདེབས་བརྒྱ་རྩ་སོགས་བྱའོ། །
འདི་དག་གི་སྐབས་སུ་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་
- 36 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
ཟེར་ དང་ བཅས་པའི་རྒྱུན་བབས། རང་དང་ མཐའ་སྐོར་ གྱི་ ཕ་མ་སེམས་ཅན་
ཐམས་ཅད་ལ་ ཞུགས་ པས་ སྡིག་ སྒྲིབ་ སྦྱོང་ བ་དང་ བྱིན་རླབས་འབེབས་ པའི་
དམིགས་པ་ནན་ཏན་དུ་བྱའོ། །དེ་ནས་འདི་ཕྱིའི་ལེགས་ཚོགས་ཐམས་ཅད་ཀྱི་རྩ་
བ་བཤེས་གཉེན་དམ་པ་ཚུལ་བཞིན་དུ་བསྟེན་པ་ལ་རག་ལས་པ་དང་། དེའི་ཡང་
རྩ་བ་དད་པ་ལ་རག་ལས་པའི་ཚུལ་རྣམས་མདོ་རྒྱུད་དགོངས་འགྲེལ་དང་བཅས་
པ་ནས་ ལན་ཅིག་མིན་པར་གསུངས་ པའི་ཚུལ་རྣམས་ལ་ངེས་པ་བསྐྱེད་ཅིང་།
བཤེས་གཉེན་ལ་དད་པ་སྦྱོང་བའི་ཚེ་ཡོན་ཏན་སྒོ་སྣ་ཚོགས་ནས་བསམ་པ་གནད་
ཡིན་པས་སྡོམ་གསུམ་སོ་སོའི་ཡོན་ཏན་དང་། ཕྱི་ནང་གསང་བ་དེ་ཁོ་ན་ཉིད་ཀྱི་
ཡོན་ཏན་རྣམས་བསམ་ཞིང་། ཡོན་ཏན་འབྱུང་གནས་ཚུལ་ ཁྲིམས་རྒྱ་མཚོ་ཆེ། །
ཞེས་སོགས་དོན་ཡིད་ལ་དྲན་བཞིན་པས་དལ་བུས་བཏོན་ཏེ་རྒྱུད་འཁུལ་ངེས་སུ་
བྱའོ། །
དེ་ནས་ཕུར་ཚུགས་གསོལ་འདེབས་བྱ་བ་ནི། བླ་མ་ཐུབ་དབང་རྡོ་རྗེ་
འཆང་ཆེན་པོའི་ཞབས་ལ་སྤྱི་བོས་གཏུགས་པར་མོས་ཏེ། ཁྱོད་ནི་དཀོན་མཆོག་
གསུམ་པོ་གཅིག་ཏུ་འདུས་པའི་ངོ་བོ་བླ་མའི་རྣམ་པར་ཤར་བ་ཡིན་པས་བདག་
སྲིད་ཞིའི་འཇིགས་པ་མཐའ་དག་ལས་མྱུར་དུ་བསྐྱབ་ཏུ་གསོལ། ཁྱོད་ནི་ཡི་དམ་
མ་ལུས་འདུས་པའི་ངོ་བོ་ཡིན་པས་བདག་ལ་མཆོག་དང་ཐུན་མོང་གི་དངོས་གྲུབ་
མྱུར་དུ་སྩལ་དུ་གསོལ། ཁྱོད་ནི་མཁའ་འགྲོ་ཆོས་སྐྱོང་མ་ལུས་འདུས་པའི་ངོ་བོ་
ཡིན་པས་བྱང་ཆུབ་མ་ཐོབ་བར་དུ་གཏན་གྱི་གྲོགས་མཛད་པ་དང་། ཕྱི་ནང་གི་
འགལ་རྐྱེན་བར་ཆད་ཐམས་ཅད་བསལ་དུ་གསོལ་སྙམ་དུ། ཁྱོད་ནི་བླ་མ་ཞེས་
སོགས་ལན་གསུམ་གྱི་བར་དུ་གསོལ་བ་བཏབ་པས། བླ་མ་ཐུབ་དབང་རྡོ་རྗེ་
- 37 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འཆང་ཆེན་པོ་ཐུགས་གཏིང་ནས་དགྱེས་ཏེ་སྤྱི་བོའི་ཨོ་ལས་བདུད་རྩི་དཀར་པོའི་
རྒྱུན་བབས། རང་གི་སྤྱི་བོ་ནས་ཞུགས། ལུས་ཀྱི་སྒོ་ནས་བསགས་པའི་སྡིག་སྒྲིབ་
ཐམས་ཅད་དང༌། ཁྱད་པར་དུ་ཡང་ཐ་མལ་གྱི་སྣང་ཞེས་སྦྱངས། བུམ་པའི་དབང་
ཐོབ། སྤྲུལ་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་མའི་མགྲིན་པའི་
ཨཱལས་བདུད་རྩི་དམར་པོའི་རྒྱུན་བབས། རང་གི་མགྲིན་པར་ཞུགས། ངག་གི་སྒོ་
ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་རླུང་སྔགས་ཐ་དད་དུ་
འཛིན་པའི་སྣང་ཞེན་སྦྱངས། གསང་བའི་དབང་ཐོབ། ལོངས་སྐུ་འགྲུབ་པའི་ནུས་
པ་བཞག་པའི་མོས་པ་བྱ། བླ་མའི་ཐུགས་ཀའི་ཧཱུྃ་ལས་བདུད་རྩི་སྔོན་པོའི་རྒྱུན་
བབས། རང་གི་སྙིང་གར་ཞུགས། ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་
ཅད་དང༌། ཁྱད་པར་གང་སྣང་བདེ་སྟོང་དུ་འཆར་བ་ལ་སྒྲིབ་པའི་དྲི་མ་སྦྱངས།
ཤེས་རབ་ཡེ་ཤེས་ཀྱི་དབང་ཐོབ། ཆོས་སྐུ་འགྲུབ་པའི་ནུས་པ་བཞག་པའི་མོས་པ་
བྱ། བླ་མའི་གནས་གསུམ་གྱི་ཡི་གེ་གསུམ་ལས་བདུད་ རྩི་ དཀར་དམར་མཐིང་
གསུམ་ཅིག་ཅར་དུ་བབས། རང་གི་གནས་གསུམ་དུ་ཞུགས། སྒོ་གསུམ་ཐུན་མོང་
གི་ སྡིག་ སྒྲིབ་ ཐམས་ ཅད་ སྦྱངས། དབང་ བཞི་ པ་ ཚིག་ དབང་ རིན་ པོ་ ཆེ་ ཐོབ།
འབྲས་བུ་ཟུང་འཇུག་འགྲུབ་པའི་ནུས་པ་བཞག་བྱུང་སྙམ་པའི་མོས་པ་བརྟན་པོ་
བྱའོ། །དེ་ནས་བླ་མ་ཐུབ་དབང་རྡོ་རྗེ་འཆང་ཆེན་པོ་ལས་རང་འདྲ་གཉིས་པ་ཞིག་
ཆད་ནས་རང་ལ་ཐིམ་པས་རང་ཉིད་ཀྱང་ཕྱི་རྒྱལ་བ་ཙོང་ཁ་པ་ཆེན་པོའི་རྣམ་པ་ལ།
ནང་དུ་ཐུབ་དབང་རྡོ་རྗེ་འཆང་བཞུགས་པའི་རྣམ་པ་ཅན་དུ་གྱུར་པའི་མོས་པ་དང་
ང་རྒྱལ་བྱ་ཞིང་། རྡོ་ རྗེ་ འཆང་གི་ཐུགས་ཀར་ སྔགས་ཕྲེང་བཀོད་ནས། བླ་མའི་
མཚན་སྔགས་དང་། ཨོཾ་མུ་ནེ་མུ་ནེ་མཧཱ་མུ་ན་ཡེ་སྭཱཧཱ་ཞེས་པ་དང༌། ཨོཾ་ཨཱཿབཛྲ་དྷ་
- 38 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་།
ར་ཧཱུྃ་ཧཱུྃ་ཞེས་པ་དང༌། ཨོཾ་ཨཱཧཱུྃ་རྣམས་མང་དུ་བཟླ་ཞིང་རྒྱལ་བ་སྲས་བཅས་ཀྱི་
བྱིན་རླབས་ འབེབས་ པ་ དང༌། སྣོད་ བཅུད་ སྦྱོང་ བའི་ དམིགས་ པ་ནན་ ཏན་དུ་
བྱའོ། ། །
དེ་ ནས་ བཤེས་ གཉེན་ བསྟེན་ པའི་ ཕན་ ཡོན། མ་ བསྟེན་ པའི་ ཉེས་
དམིགས། བསམ་པས་བསྟེན་ཚུལ། སྦྱོར་བས་བསྟེན་ཚུལ་རྣམས་ལ་ཤར་སྒོམ་
བྱས་ལ་དེ་དང་དེའི་རྟོགས་པ་ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བར་བླ་མ་
ལྷས་བྱིན་གྱིས་བརླབ་ཏུ་གསོལ་སྙམ་དུ་འདུན་པ་དང་སྨོན་ལམ་ཤུགས་དྲག་བྱ་
ཞིང་། ཞིང་མཆོག་དམ་པ་རྗེ་བཙུན་བླ་མ་ལ། །མཆོད་ཅིང་གུས་པས་གསོལ་བ་
བཏབ་པའི་མཐུས། །བདེ་ལེགས་རྩ་བ་མགོན་པོ་ཁྱོད་ཉིད་ཀྱིས། །དགྱེས་བཞིན་
རྗེས་སུ་འཛིན་པར་བྱིན་གྱིས་རློབས། །ཞེས་བརྗོད་ཅིང་། དེའི་ཚེ་བླ་མ་ལྷ་ཚོགས་
རྣམས་ཀྱི་སྐུའི་ཆ་ལས་བདུད་རྩིའི་རྒྱུན་བབས། རང་དང་མཐའ་སྐོར་གྱི་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས་བླ་མ་ལ་མ་དད་ལོག་ལྟ་བགྱིས་པ་
སོགས་ཀྱི་སྡིག་སྒྲིབ་ཐམས་ཅད་སྦྱངས། བཤེས་གཉེན་བསྟེན་ཚུལ་གྱི་རྟོགས་པ་
ཁྱད་པར་ཅན་རྣམས་རྒྱུད་ལ་སྐྱེས་པའི་མོས་པ་བྱའོ། །དེ་བཞིན་དུ་དལ་འབྱོར་
དོན་ཆེ་རྙེད་དཀའ་ནས་ཟབ་ལམ་རིམ་པ་གཉིས་ཀྱི་བར་གྱི་མདོ་སྔགས་ཀྱི་ལམ་
གྱི་ལུས་ཡོངས་སུ་རྫོགས་པ་ལ་ཤར་སྒོམ་བྱེད་ཅིང་། ལམ་དེ་དང་དེའི་རྟོགས་པ་
ཁྱད་པར་ཅན་རྣམས་མྱུར་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ་སྙམ་དུ་
འདུན་པ་དང་སྨོན་ལམ་ཤུགས་དྲག་ཏུ་བྱས་ཏེ། ལན་ཅིག་ཙམ་ཞིག་རྙེད་པའི་དལ་
འབྱོར་འདི། །ཞེས་པ་ནས། འོད་ གསལ་སྒྱུ་ལུས་ཟུང་དུ་འཇུག་ པའི་ལམ། །ཚེ་
འདིར་མངོན་དུ་འགྱུར་བར་བྱིན་གྱིས་རློབས། །ཞེས་པའི་བར་དལ་བུས་འདོན་
- 39 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཞིང་དེ་དང་དེ་དག་གི་ཚེ་ལམ་སོ་སོའི་འགལ་རྐྱེན་སྦྱོང་བ་དང་། ལམ་སོ་སོའི་
རྟོགས་པ་ཁྱད་པར་ཅན་རྣམས་རྒྱུད་ལ་སྐྱེ་བར་བྱ་བའི་ཕྱིར་བདུད་རྩི་འབེབས་སྦྱང་
ཡང་བྱའོ། །དེ་ལྟར་འབད་ཀྱང་ལམ་སྣ་མ་ཟིན་པར་འཆི་བའི་དུས་བྱེད་ན། ཕྱི་མ་
ངན་སོང་དུ་མི་ལྟུང་བར་དགའ་ལྡན་ཡིད་དགའ་ཆོས་འཛིན་དུ་སྐྱེས་ནས་རྒྱལ་ཚབ་
བྱམས་པ་མགོན་པོ་དང་རྗེ་ཐམས་ཅད་མཁྱེན་པ་ཡབ་སྲས་རྣམས་ཀྱི་ཞལ་མཐོང་
གསུང་གི་བདུད་རྩི་མྱངས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ལུང་བསྟན་པ་དང་དབུགས་དབྱུང་བ་ངེས་པར་ཐོབ་པར་གྱུར་ཅིག་སྙམ་དུ་འདུན་
པ་དང་སྨོན་ལམ་ཤུགས་དྲག་ཏུ་བྱ་ཞིང་། ལམ་སྣ་མ་ཟིན་འཆི་བའི་དུས་བྱེད་ན། །
བཙན་ ཐབས་ འཚང་ རྒྱ་ བླ་ མའི་ འཕོ་ བ་ ནི། །སྟོབས་ ལྔ་ ཡང་ དག་ སྦྱར་ བའི་
གདམས་ ངག་ གིས། །དག་ པའི་ ཞིང་ དུ་ བགྲོད་ པར་ བྱིན་ གྱིས་ རློབས། །ཞེས་
བརྗོད། དེ་ལྟར་ལམ་ཡོངས་རྫོགས་ལ་ཤར་སྒོམ་གྱི་སྒོ་ནས་བག་ཆགས་ཅི་ཐེབས་
དང་། བླ་མའི་ཐུགས་ རྗེ་བསྐུལ་ཞིང་བྱིན་རླབས་ཞུ་བ་ནན་ཏན་དུ་བྱས་ནས།
གལ་ཏེ་ཚེ་འདི་ལ་ལམ་དེ་དག་རྫོགས་པར་མ་གྱུར་ན་སྐྱེ་བ་གཅིག་གམ། གསུམ་
མམ་བདུན་ནམ། ཇི་ལྟར་རིང་ཡང་སྐྱེ་བ་བཅུ་དྲུག་ཚུན་ལ་བདག་གིས་སངས་རྒྱས་
ཀྱི་གོ་འཕང་མྱུར་དུ་ཐོབ་པར་བྱའོ། །དེའི་བར་ལ་བླ་མ་སངས་རྒྱས་དང་སྐད་ཅིག་
ཙམ་ཡང་མི་འབྲལ་ཞིང་གདམས་པ་ཟབ་མོ་རྒྱུན་ཆད་མེད་པར་སྟོན་པ་དང་། དེའི་
མཐུ་ལས་ས་ལམ་གྱི་ཡོན་ཏན་ཐམས་ཅད་མྱུར་དུ་རྫོགས་ནས་རྡོ་རྗེ་འཆང་ཆེན་
པོའི་གོ་འཕང་མྱུར་དུ་ཐོབ་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་པ་
དང༌། དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ་ཁྱོད་ཉིད་བསྐལ་པ་
དཔག་ཏུ་མེད་པའི་སྔོན་རོལ་ནས་སངས་རྒྱས་ཟིན་ཀྱང་། ད་དུང་འཁོར་བ་མ་སྟོང་
- 40 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
བར་དུ་སེམས་ཅན་གྱི་དོན་དུ་མཛད་པ་འཕྲིན་ལས་ནམ་ཡང་རྒྱུན་མི་ཆད་པས་
ཞིང་ ཁམས་ ལ་ ལར་ མྱ་ངན་ ལས་འདའ་ བའི་ ཚུལ་ སྟོན་ པ་ དང་། ལ་ལར་ སྐུ་
བལྟམས་པ་དང་། ལ་ལར་ཁབ་ནས་འབྱུང་བ་དང་། ལ་ལར་མངོན་པར་རྫོགས་
པར་འཚང་རྒྱ་བའི་ཚུལ་སྟོན་པ་སོགས་དུས་གཅིག་དང་སྐད་ཅིག་རེ་རེ་ལའང་ཞིང་
ཁམས་ རབ་ འབྱམས་ མཐའ་ ཡས་ མུ་མེད་ པར་ སྟོན་པར་མཛད་པས་ན། ཞིང་
ཁམས་གང་དང་གང་དུ་མངོན་པར་རྫོགས་པར་སངས་རྒྱས་པའི་མཛད་པ་སྟོན་པ་
དེ་དང་དེར་བདག་ཀྱང་འཁོར་གྱི་ཐོག་མར་སྐྱེས་ནས་སྐུ་གསུང་ཐུགས་ཀྱི་གསང་
བ་ཀུན་འཛིན་པའི་སྲས་ཀྱི་ཐུ་བོར་འགྱུར་བར་བྱིན་གྱིས་བརླབ་ཏུ་གསོལ་སྙམ་དུ།
མདོར་ན་སྐྱེ་ཞིང་སྐྱེ་བ་ཐམས་ཅད་དུ། །མགོན་པོ་ཁྱོད་ཀྱིས་འབྲལ་མེད་རྗེས་
བཟུང་ནས། །སྐུ་གསུང་ཐུགས་ཀྱི་གསང་བ་ཀུན་འཛིན་པའི། །སྲས་ཀྱི་ཐུ་བོར་
འགྱུར་བར་བྱིན་གྱིས་རློབས། །མགོན་ཁྱོད་གང་དུ་མངོན་པར་སངས་རྒྱས་པའི། །
འཁོར་གྱི་ཐོག་མ་ཉིད་དུ་བདག་གྱུར་ཏེ། །གནས་སྐབས་མཐར་ཐུག་དགོས་འདོད་
མ་ལུས་པ། །འབད་མེད་ལྷུན་གྱིས་གྲུབ་པའི་བཀྲ་ཤིས་སྩོལ། །ཅེས་གསོལ་བ་
ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུ་ལས་བདུད་རྩིའི་རྒྱུན་
བསམ་གྱིས་མི་ཁྱབ་པ་བྱུང་། རང་གི་ལུས་སེམས་ལ་ཞུགས་པས་ཐོག་མེད་ནས་
བསགས་པའི་སྡིག་སྒྲིབ་ཐམས་ཅད་དང་། ཁྱད་པར་བླ་མའི་སྐུ་གསུང་ཐུགས་ཀྱི་
དམ་ཚིག་དང་འགལ་བའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས།
ཚེ་རབས་ཐམས་ཅད་དུ་སྲས་ཀྱི་ཐུ་བོར་འགྱུར་བར་བྱིན་གྱིས་བརླབས་པའི་མོས་
པ་བརྟན་པོ་བྱའོ། །
- 41 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཉིས་པ་དངོས་གཞི་ལ་གཉིས། ཞི་གནས་ལ་བསླབ་ཚུལ་དང༌། ལྷག་
མཐོང་ལ་བསླབ་ཚུལ་ལོ། །དང་པོ་ནི། ལམ་གྱི་ལུས་ཡོངས་སུ་རྫོགས་པའི་བླ་མ་
ལྷའི་རྣལ་འབྱོར་ཅི་ནུས་སུ་བསྒོམས་ཤིང་གསལ་སྣང་ཅི་ཐོན་བྱས་ནས། དྲིན་ཅན་
རྩ་བའི་བླ་མའི་ཐུགས་ཀ་ནས་འོད་ཟེར་འཕྲོས། མཐའ་སྐོར་ན་བཞུགས་པའི་ཞི་
ཁྲོ་རབ་འབྱམས་རྣམས་ལ་ཕོག་པས་མཐའ་ནས་རིམ་གྱིས་འོད་དུ་ཞུ་ནས་དྲིན་
ཅན་རྩ་བའི་བླ་མ་ལ་ཐིམ། དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་འཆང་ཆེན་པོ་
དགྱེས་བཞིན་དུ་རང་གི་སྤྱི་བོར་བྱོན། སྤྱི་བོ་ནས་དབུ་མའི་ནང་བརྒྱུད་དེ་སྙིང་
དབུས་སུ་ཐིམ་པར་བླ་མའི་ཐུགས་དང་རང་སེམས་དབྱེར་མེད་དུ་གྱུར་པའི་མོས་
པ་བརྟན་པོ་བྱ་ཞིང་། དེའི་ངང་དུ་མཉམ་པར་འཇོག་ཅི་ཐུབ་བྱའོ། །དེ་ནས་ཞི་
གནས་སྒོམ་པ་ལ་འཇུག་པ་ན་ལུས་གནད་ལེགས་པར་བཅོས་ཤིང་། ཞི་གནས་ཀྱི་
རྒྱུ་ཚོགས་ཚང་བར་བྱས་ལ་ཐོག་མར་དམིགས་རྟེན་འཚོལ་དགོས་ཏེ། དམིགས་
རྟེན་མ་རྙེད་ན་ཏིང་ངེ་འཛིན་སྒྲུབ་པའི་གཞི་མེད་དོ། །ཞི་གནས་ཀྱི་དམིགས་པ་ལ་
རྣམ་གྲངས་མང་དུ་གསུངས་ཀྱང་སྐབས་འདིར་སེམས་ལ་དམིགས་རྟེན་བྱེད་པ་
ཡིན་ནོ། །དེ་ཡང་སེམས་ལ་དམིགས་ནས་ སྒོམ་ པ་ནི་དགོས་པ་ཤིན་ཏུ་ཆེ་སྟེ།
ཐོག་མ་མེད་པ་ནས་རང་སེམས་ཀྱི་དབང་དུ་གྱུར་ཅིང་སེམས་རང་གི་དབང་དུ་མ་
འདུས་པར་སེམས་ཀྱིས་གར་ཁྲིད་དུ་སོང་ཞིང་། སེམས་ཉོན་མོངས་པའི་དབང་དུ་
སོང་ནས་ཁམས་གསུམ་འཁོར་བར་རང་དབང་མེད་པར་འཁྱམས་ཏེ་སྡུག་བསྔལ་
བར་མ་ཆད་དུ་མྱོང་བ་འདི་བྱུང་བ་ཡིན་ལ། སྡུག་བསྔལ་གྱི་རྒྱ་མཚོ་འདི་ལས་ཐར་
བར་འདོད་ན་རང་སེམས་དབང་དུ་འདུ་བ་ཞིག་བྱེད་དགོས་པས། རང་སེམས་ཀྱི་
ངོ་བོ་ངོས་ཟིན་པར་བྱས་ལ་དེ་ལ་དམིགས་ནས་རྩེ་གཅིག་ཏུ་སྒོམ་པ་གནད་ཆེའོ། །
- 42 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
དེས་ན་སྔར་བཤད་པ་ལྟར་བླ་མ་ལ་མིག་ནས་མཆི་མ་འཁྲུག་ཅིང་ལུས་ཀྱི་བ་སྤུ་
གཡོ་བ་དང་ཡིད་མོས་གུས་དྲག་པོའི་སྒོ་ནས་གསོལ་བ་ཤུགས་དྲག་ཏུ་བཏབ་པའི་
མཐར་བླ་མ་རང་ལ་བསྟིམས་ཏེ་བླ་མའི་ཐུགས་དང་རང་སེམས་དབྱེར་མེད་དུ་
གྱུར་པའི་མོས་པ་བརྟན་པོའི་ངང་ནས། རང་སེམས་གསལ་ཞིང་རིག་པ་གཟུགས་
ཅན་གང་དུའང་མ་གྲུབ་པའི་སྟོང་སངས་ནམ་མཁའ་ལྟ་བུ་རྣམ་པ་ཅི་ཡང་འཆར་
བའི་ཧྲིག་གེ་བ་དེ་ངོས་ཟིན་པར་བྱས་ལ། དམིགས་པ་འདི་ལ་སེམས་གཟུང་བར་
བྱའོ་སྙམ་དུ་འདུན་པ་ཤུགས་ཅན་བསྐྱེད་ནས་དམིགས་རྟེན་དེ་ཉིད་ལ་སེམས་རྩེ་
གཅིག་ ཏུ་ འཛིན་ ནོ། །དེའི་ ཚེ་ དམིགས་ རྟེན་ དེ་ ཉིད་ བློ་ ཡུལ་ དུ་ འཛིན་ པ་ མ་
གཏོགས་དུས་གསུམ་ གྱི་ བྱ་ བྱེད་ལ་དམིགས་ པའི་ རེ་དོགས་སོགས་རྣམ་རྟོག་
གཞན་ གང་ གི་ ཡང་ དབང་ དུ་ མི་ གཏང་ བར་ རང་ སེམས་ གསལ་ རིག་ དེ་ ལ་
དམིགས་ནས་རྩེ་གཅིག་ཏུ་འཇོག །དེ་ཡང་ཡུན་ཧ་ཅང་རིང་བ་མིན་པར་ཅུང་ཟད་
རེ་གནས་ཅི་ཐུབ་བྱེད་ཅིང་། དམིགས་པ་ཡང་བླ་མའི་གདམས་ངག་གིས་ངོ་སྤྲད་
པ་ལྟར་ཇི་མ་ཇི་བཞིན་ཤིན་ཏུ་གསལ་བ་རང་མ་བྱུང་ཡང་། ཆ་ཕྱེད་ཙམ་མམ་འོལ་
སྤྱི་ཙམ་ཞིག་ཤར་ན་དེས་ཆོག་ཤེས་པར་བྱས་ནས་དམིགས་པ་དེ་འདིའོ་སྙམ་དུ་
སེམས་འཛིན་དགོས་ཀྱི། དེ་ལྟར་མ་བྱས་པར་བླ་མའི་གདམས་ངག་གིས་ངོ་སྤྲད་
པ་ཇི་མ་ཇི་བཞིན་འཆར་དུ་རེ་བ་དང་། ཤིན་ཏུ་གསལ་བ་ཞིག་འདོད་ནས་རྩོལ་བ་
ཆེན་པོས་གསལ་འདེབས་ཤིང་སྒོམ་པ་ནི་ཏིང་ངེ་འཛིན་སྒོམ་ཚུལ་གྱི་མན་ངག་གི་
གནད་མི་ཤེས་པའི་སྐྱོན་ཆེན་པོ་སྟེ། དེ་ལྟར་ཧ་ཅང་རྩོལ་བ་ཆེས་ན་སེམས་ཅུང་
ཟད་གསལ་བ་ཞིག་འོང་ཡང་། ཏིང་ངེ་འཛིན་སྐྱེ་བ་ལ་མི་ཕན་པར་མ་ཟད་སླར་
སེམས་འཕྲོ་བའི་རྒྱུར་སོང་སྟེ་ཏིང་ངེ་འཛིན་སྐྱེ་བའི་གེགས་ཆེན་པོ་བྱེད་དེ། དེ་འདྲ་
- 43 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བ་དེས་མྱུར་དུ་བློ་དྲེད་ཅིང་སུན་ནས་སླར་སྒོམ་པ་ལ་འཚེར་སྣང་དང༌། མཐར་
མལ་མཐོང་བའི་ཚེ་ སྐྱག་ལོག་ལོག་འོང་གསུང་ངོ༌། །དེ་ལྟར་དམིགས་རྟེན་ལ་
སེམས་འཛིན་པའི་ཚེ་བརྒྱལ་བ་དང་གཉིད་ལོག་པ་ལྟ་བུ་ཡིད་བྱེད་བཀག་ནས་
སྡོད་པ་མིན་གྱི། དམིགས་རྟེན་གསལ་བཏབ་ནས་དེ་ཉིད་མ་བརྗེད་པར་སྐྱོང་བའི་
དྲན་པ་ཁྱད་པར་ཅན་ཞིག་དང་། དེ་ལས་གཞན་དུ་ཡེངས་མ་ཡེངས་ལྟ་བའི་ཤེས་
བཞིན་གཉིས་ཀྱི་སྒོ་ནས་སྐྱོང་དགོས་ལ། དེ་ལ་ཡང་དམིགས་རྟེན་ལ་རྩེ་གཅིག་ཏུ་
དམིགས་ནས་དྲན་པ་ཐུ་རེ་འཇོག་པ་རྩ་བ་ཡིན་ཏེ། ཤེས་བཞིན་དྲན་པའི་འབྲས་
བུ་ལ་འོང་བ་ཡིན་པས་དྲན་པ་སྐྱོང་ཚུལ་གྱི་གནད་མ་ཤེས་པར་ཤེས་བཞིན་ཡོད་
ཐབས་མེད་དོ། །དེས་ན་ཏིང་ངེ་འཛིན་རྣམ་པར་དག་པ་སྐྱོང་ཚུལ་ནི་དྲན་པའི་སྐྱོང་
ཚུལ་ཡིན་པས་དེ་ཤིན་ཏུ་གལ་ཆེའོ། །ཤེས་བཞིན་ནི་སེམས་དམིགས་པ་ལ་རྩེ་
གཅིག་ཏུ་འཛིན་པའི་དྲན་པའི་འཛིན་སྟངས་མ་ཤོར་བའི་ངང་ནས། དམིགས་པ་
དེ་ལ་གནས་མི་གནས་དང་བྱིང་རྒོད་སོགས་ཀྱི་གེགས་བྱུང་མ་བྱུང་བྱ་ར་བྱེད་
པའོ། །དེ་ཡང་དམིགས་པ་ལ་སེམས་འཛིན་པ་བཏང་ནས་བྱ་ར་བྱེད་པའི་བློ་
གསར་པ་ཞིག་བསྐྱེད་ན་ནི་སྐྱོང་ཚུལ་མི་ཤེས་པའི་སྐྱོན་ཡིན་ཏེ། དེ་ལྟར་བལྟས་
པས་ཏིང་ངེ་འཛིན་ལ་མི་ཕན་པར་མ་ཟད་གནོད་པ་ཆེན་པོ་བྱེད་དོ། །དེས་ན་
དམིགས་པ་ལ་སེམས་འཛིན་པ་མ་ཤོར་བའི་ངང་ནས་ཤེས་པ་ཕྲ་མོ་ཞིག་གིས་
བརྟག་ཤེས་པ་དགོས་ལ། དེ་ནི་དཔེར་ན་ མི་གཉིས་ལམ་དུ་འགྲོ་བའི་ཚེ་མིག་
གིས་ལམ་ལ་ལྟ་བཞིན་པའི་ངང་ནས་མིག་ཟུར་གྱིས་ཟླ་གྲོགས་ཀྱི་བྱེད་སྤྱོད་ལ་
རྟོག་པ་ལྟ་བུ་ཡིན་གསུངས་སོ། །དམིགས་པ་ལ་རྩེ་གཅིག་ཏུ་འཛིན་པའི་དྲན་པའི་
འཛིན་སྟངས་མ་ཤོར་བའི་ངང་ནས་བར་བར་དུ་དམིགས་པ་དེ་ལས་ཡེངས་མ་
- 44 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་། །
ཡེངས་དང༌། དྲན་པ་རྩེ་གཅིག་ཏུ་གནས་མི་གནས་བྱ་ར་བྱས་པས་དྲན་པའི་འཛིན་
སྟངས་ཀྱི་ངང་གསོས་ནས་སྟོབས་ཆེ་བ་དང༌། དམིགས་པ་ལས་མི་གཡེང་བ་དང་
གཡེང་བའི་གྲབས་བྱེད་པ་ནས་ཤེས་པ་འབྱུང་གསུང་ངོ༌། །དེས་ན་དམིགས་རྟེན་
རང་སེམས་གསལ་རིག་དེ་ཉིད་གསལ་བཏབ་ལ། དམིགས་རྟེན་འདི་ལ་སེམས་
བཏགས་ལ་འདི་ལས་གཡོ་བ་མེད་པར་རྩེ་གཅིག་ཏུ་གཟུང་བར་བྱའོ་སྙམ་དུ་
འདུན་པ་ཤུགས་ཅན་ཞིག་བསྐྱེད་ལ། དེ་ལས་གཞན་དུ་ཡུལ་གང་ལ་ཡང་མི་རྟོག་
པར་དམིགས་རྟེན་དེ་དྲན་ཙམ་དྲན་ཙམ་བྱས་ནས་བློ་དེའི་རྒྱུན་སྐྱོང་བ་ནི་ལས་དང་
པོ་པའི་སེམས་གནས་སྒྲུབ་པའི་ཐབས་དམ་པ་ཡིན་གསུངས་ངོ༌། །མདོར་བསྡུ་ན་
དམིགས་རྟེན་ལ་རྩེ་གཅིག་ཏུ་འཇོག་པའི་ཚེ་རང་གི་ཉམས་ལ་བརྟགས་ཏེ་འདི་
ཙམ་དུ་བསྒྲིམས་ན་རྒོད་པ་སྐྱེ་བར་འདུག་སྙམ་པ་ལས་ཅུང་ཟད་གླེང་། འདི་ཙམ་
དུ་གློང་ན་བྱིང་བ་སྐྱེ་བར་འདུག་སྙམ་པ་ལས་ཅུང་ཟད་བསྒྲིམས་ན་ རན་པར་
འགྱུར་བས་དེ་གཉིས་ཀྱི་མཚམས་སུ་འཕྲོ་རྒོད་ལས་སེམས་གླན་ཏེ་གནས་ཆ་
འཚོལ། གནས་ཆ་ནམ་བྱུང་རེས་ཀྱིས་བྱིང་ཟོན་བྱས་ནས་རིག་པ་ངར་དང་ལྡན་
པའི་གསལ་ཆ་འདོན། དེ་གཉིས་རེ་མོས་སུ་བྱས་ནས་བསྐྱངས་པས་ཏིང་ངེ་འཛིན་
སྐྱོན་མེད་འགྲུབ་ཀྱི། ངེས་ཤེས་ཀྱི་འཛིན་སྟངས་ངར་ལྡན་དུ་བྱས་པའི་གསལ་ཆ་
མེད་པའི་དྭངས་པ་ཙམ་ལ་ཡིད་བརྟན་མི་བྱའོ། །ཏིང་ངེ་འཛིན་རྣམ་པར་དག་པ་
ཞིག་སྐྱོང་བར་འདོད་ན་དམིགས་པ་ཤིན་ཏུ་གསལ་བ་དང་། རྩེ་གཅིག་ཏུ་གནས་
པའི་མི་རྟོག་པ་གཉིས་ཚོགས་ཤིག་སྒྲུབ་དགོས་ལ། གཉིས་ཚོགས་དེ་ལ་བར་དུ་
གཅོད་པའི་གེགས་ནི་བྱིང་རྒོད་གཉིས་ཏེ། བྱིང་བས་གསལ་བ་ལ་བར་དུ་གཅོད་
ཅིང་། རྒོད་པས་མི་རྟོག་པ་ལ་བར་དུ་གཅོད་དོ། །དེས་ན་བྱིང་རྒོད་ཕྲ་རགས་
- 45 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་ལེགས་པར་ངོས་ཟིན་པ་ཞིག་དང་། དེ་ཐབས་གང་གིས་སྤོང་ཚུལ་ལེགས་
པར་ཤེས་དགོས་པས་བྱིང་རྒོད་སོ་སོའི་གཉེན་པོ་བསྟེན་ལུགས་ལེགས་པར་ཤེས་
དགོས་སོ། །དེ་ན་སེམས་ གནས་ པའི་ཐབས་དགུ། གེགས་ཉེས་པ་ལྔ། དེ་ སྤོང་
བའི་གཉེན་པོ་འདུ་བྱེད་བརྒྱད་བསྟེན་ཚུལ་ལ་སོགས་པ་མཐའ་དག་པ་ནི་འཇིག་
རྟེན་གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་རིམ་ཆེན་མོ་ལས་ཤེས་པར་བྱ་
ཞིང་། མོང་མིན་པའི་མན་ངག་ཞལ་ཤེས་མང་དུ་ཡོད་པ་རྣམས་ནི་དགའ་ལྡན་
ཕྱག་རྒྱ་ཆེན་པོའི་ཁྲིད་ཡིག་ཆེ་བར་བྲིས་ཟིན་པས་དེར་བལྟ་བར་བྱའོ། །དེ་ལྟར་
བསྐྱངས་པས་སེམས་གནས་ ཇེ་ རིང་ ཇེ་ རིང་སོང་ནས་ཐུན་རེའི་ནང་དུ་ཏིང་ངེ་
འཛིན་རེས་ཁྱོངས་པ་དང་། དེ་ནས་ཀྱང་འབད་དེ་བསྐྱངས་པས་བཞག་ན་གང་
འདོད་དུ་སྐྱོང་ནུས་ཤིང་། བཏང་ན་དགེ་བའི་དམིགས་པ་གང་ལའང་འདོད་དགུར་
འཇུག་པའི་ལས་རུང་འཐོབ་པར་འགྱུར་ལ། དེའི་ཚེ་ལུས་སེམས་ཤིན་སྦྱངས་ཀྱི་
བདེ་བ་ ཁྱད་པར་ཅན་སྐྱེ་ཞིང་། དེ་སྐྱེས་པ་ན་ཞི་གནས་དངོས་གཞི་གྲུབ་པར་
འཇོག་གོ །དེ་འདྲ་བའི་ཞི་གནས་ནི་ཐེག་པ་གསུམ་གའི་ལམ་གོང་མ་ཐམས་ཅད་
ཀྱི་གཞི་རྟེན་དུ་མེད་མི་རུང་ཡིན་ཞིང་། མངོན་ཤེས་དང་རྫུ་འཕྲུལ་ལ་སོགས་པའི་
ཡོན་ཏན་རྒྱ་ཆེན་པོ་རྣམས་ཀྱང་ཏིང་ངེ་འཛིན་དེའི་མཐུ་ལས་སྒྲུབ་དགོས་པས་ཤིན་
ཏུ་གལ་ཆེའོ། །
གཉིས་པ་ལྷག་མཐོང་ལ་བསླབ་ཚུལ་ནི། ལྷག་མཐོང་གི་རྟོགས་པ་སྐྱེ་བ་
ལ་སྔོན་དུ་ལྷག་མཐོང་གི་རྒྱུ་ཚོགས་རྣམས་ཚང་བར་བྱེད་ དགོས་པས་བཤེས་
གཉེན་མཁས་པ་ལ་བརྟེན་ནས་དེའི་མན་ངག་འཚོལ་བ་དང༌། བླ་མ་དང་རྗེ་བཙུན་
འཇམ་དབྱངས་ཐ་མི་དད་པ་ལ་གསོལ་བ་ཤུགས་དྲག་འདེབས་པ་དང་། བསག་
- 46 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང་།
སྦྱང་ལ་འབད་པ་དང་། ཁས་བླངས་པའི་སྡོམ་ཁྲིམས་སྲུང་བ་རྣམས་ཚང་བ་དགོས་
ཤིང་། ལྷག་པར་བཤེས་གཉེན་མཁས་པའི་མན་ངག་ལ་བརྟེན་ནས་ལྟ་བ་ངེས་
པར་རྙེད་པ་ཞིག་མེད་མི་རུང་ཡིན་ཏེ། དེ་མ་རྙེད་ན་སྒོམ་རྒྱུའི་གཞི་མེད་པས་སོ། །
དེས་ན་ལྟ་བ་འཚོལ་བའི་ཚུལ་ནི་ཟབ་མོ་དབུ་མའི་ལྟ་བ་རྒྱུད་ལ་སྐྱེ་བ་ལ་སྔོན་དུ་
རང་ཉིད་འཁོར་བར་འཁོར་ཚུལ་བསམས་ པས་ངེས་འབྱུང་ཤུགས་དྲག་དང་།
འཁོར་བར་འཁོར་བའི་རྒྱུའི་རྩ་བ་ལེགས་པར་ངོས་ཟིན་པ་ཞིག་དགོས་ཏེ། རང་
ཉིད་འཁོར་བར་འཁོར་ནས་སྡུག་བསྔལ་གྱིས་མནར་བ་ལ་ངེས་འབྱུང་མ་སྐྱེས་ན་
འཁོར་བ་ལས་ཐར་འདོད་མེད་པས་ཐར་པ་དོན་གཉེར་མི་སྐྱེ་ལ། དེ་མེད་པར་ལྟ་
བ་འཚོལ་བ་ལ་འབད་བློ་བྱས་ཀྱང་རྒྱུད་ལ་ཕན་པ་ཞིག་མི་འོང་སྟེ། འཕགས་པ་
ལྷས། གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། །རང་ཁྱིམ་ལ་
བཞིན་སྲིད་པ་ནི། །འདི་ནས་འབྱུང་བའང་བྱ་བ་དཀའ། །ཞེས་གསུངས་པ་ལྟར་
རོ། །འཁོར་བའི་རྩ་བ་གང་ཡིན་ངོས་མ་ཟིན་ན་ནི་དགྲ་ངོས་མ་ཟིན་པར་དམག་
འདྲེན་པ་དང༌། རྐུན་མ་ནགས་ལ་སོང་བའི་རྗེས་སྤང་ལ་གཅོད་པ་ལྟར་ངལ་བ་
འབྲས་མེད་དུ་འགྱུར་རོ། །དེས་ན་དབུ་མ་ལ་འཇུག་པ་ལས། ཉོན་མོངས་སྐྱོན་
རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །
བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་
པར་བྱེད། །ཅེས་གསུངས་པ་ལྟར། རང་ཉིད་འཁོར་བ་ཐོག་མ་མེད་པ་ནས་ད་
བར་དུ་ལས་ཉོན་གྱི་དབང་གིས་ཁམས་གསུམ་འཁོར་བའི་བཙོན་ཁང་འདིར་རང་
དབང་མེད་པར་བཅིངས་ཤིང་། སྡུག་བསྔལ་བརྒྱ་ཕྲག་དུ་མས་མནར་བའི་ཚུལ་
འདི་ཉིད་ཡང་ཡང་བསམས་པས་སྐྱོ་ཞིང་ཡིད་འབྱུང་དྲག་པོ་དང་། ད་དུང་འཁོར་
- 47 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བའི་རྩ་བ་མ་ཆོད་ཕྱིན་སླར་ཡང་སྔར་བཞིན་དུ་རང་དབང་མེད་པར་འཁྱམས་ནས་
སྡུག་བསྔལ་མྱོང་དགོས་ཚུལ་བསམས་པས་འཇིགས་ཤིང་སྐྲག་ནས། འདི་ལྟར་
འཁོར་བའི་སྡུག་བསྔལ་མྱོང་བའི་རྩ་བ་ཅི་ཞིག་གུ་སྙམ་དུ་བསམས་པ་ན། གང་
ཟག་གཞན་གྱིས་རང་ཉིད་བཅིངས་པ་མིན་གྱི། རང་གི་གནས་ལུགས་རང་གིས་མ་
རིག་པར་བདག་འཛིན་འཁྲུལ་པའི་དབང་དུ་སོང་སྟེ། ལས་ཉོན་གྱི་དབང་གིས་
འཁོར་བར་བཅིངས་པ་ཡིན་ལ། འཁོར་བ་ཞེས་པའང་གནས་གཞན་ཞིག་ལ་ཟེར་
བ་ མིན་ གྱི། སྡུག་བསྔལ་ འཁོར་ བ་ ཅན་ ཕུང་པོ། །ཞེས་ གསུངས་ པ་ལྟར། རྣམ་
ཤེས་མ་རིག་འཁྲུལ་པའི་དབང་དུ་སོང་བ་དེ་ཉིད་ལས་ཉོན་གཉིས་ཀྱིས་ཟག་
བཅས་ཀྱི་ཕུང་པོ་གཅིག་ནས་གཅིག་ཏུ་བཅིངས་ཤིང་ཉིང་མཚམས་སྦྱོར་བ་ལ་
འཁོར་བ་ཞེས་བརྗོད་པ་ཡིན་ནོ། །འཁོར་བ་དེ་ལས་ཐར་བ་ལ་འཆིང་བྱེད་ཀྱི་
ལས་ཉོན་གཉིས་ ཟློག་དགོས། ཉོན་མོངས་མེད་ན་ལས་ཡོད་ ཀྱང་ འཁོར་བར་
འཕེན་མི་ནུས་པས་འཆིང་བྱེད་ཀྱི་གཙོ་བོ་ཉོན་མོངས་ཡིན་ལ། ཉོན་མོངས་ཐམས་
ཅད་ཀྱི་རྩ་བ་མཐར་ཐུག་པ་ནི་བདག་འཛིན་ཡིན་པ་དང་། དེ་ལས་ཉོན་མོངས་
གཞན་རྣམས་འབྱུང་ཞིང་ཉོན་མོངས་པའི་དབང་གིས་ལས་བསགས། ལས་ཉོན་
དེ་གཉིས་ ཀྱི་དབང་གིས་ རང་དབང་མེད་པར་འཁོར་བར་འཁོར་བ་ཡིན་པས་
འཁོར་བ་ལས་ཐར་བ་ལ་འཁོར་བའི་རྩ་བ་བདག་འཛིན་ཟློག་དགོས་ལ། བདག་
འཛིན་བཟློག་པ་ལ་གཉེན་པོ་བདག་མེད་རྟོགས་པའི་ཤེས་རབ་བསྐྱེད་དགོས་ཏེ།
བདག་འཛིན་རྩ་བ་ནས་བཟློག་པས། དེའི་འཛིན་སྟངས་ཀྱི་ཡུལ་སུན་ཕྱུང་ནས་
ཁོས་བཟུང་བ་ལྟར་དུ་མེད་པར་ངེས་པའི་ངེས་ཤེས་བསྐྱེད་དགོས་ཀྱི། ངེས་ཤེས་
དེ་མ་སྐྱེས་པར་གཉེན་པོ་གཞན་གང་གིས་ཀྱང་བདག་འཛིན་དེ་ཟློག་མི་ནུས་ལ།
- 48 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
བདག་འཛིན་དེའི་ཞེན་ཡུལ་བཀག་པའི་ལྟ་བ་མ་བསྒོམས་པར་ལུས་ལས་ཚེར་མ་
འདོན་པ་བཞིན་དུ་དེ་འདོན་ཐབས་མེད་ཅིང་། བདག་འཛིན་དེ་ཡིད་ལ་མ་བྱས་
པར་ཡིད་བྱེད་བཀག་ནས་བསྡད་ཀྱང་རྩ་བ་ནས་སྤོང་མི་ནུས་སོ། །དེས་ན་བདག་
མེད་རྟོགས་པའི་ལྟ་བ་རྒྱུད་ལ་བསྐྱེད་པ་ལ་གསུང་རབ་རྣམས་སུ་རིགས་པའི་རྣམ་
གྲངས་ མཐའ་ ཡས་ པ་ ཞིག་ གསུངས་ ཤིང་། སྟོང་ པ་ ཉིད་ ལ་ དབྱེ་ བ་ མང་དུ་
གསུངས་ཀྱང་། མདོར་བསྡུས་ནས་ཉམས་ལེན་གྱི་གནད་ལ་སྦྱོར་བའི་ཚེ་གང་
ཟག་གི་བདག་མེད་དང་། ཆོས་ཀྱི་བདག་མེད་གཏན་ལ་འབེབས་ཚུལ་གཉིས་སུ་
འདུ་ཞིང་། གཉིས་ཀྱང་ཐོག་མར་གང་ཟག་གི་བདག་མེད་གཏན་ལ་ཕབ་ནས་
སྒོམས། དེའི་ རྗེས་ སུ་ ཆོས་ ཀྱི་ བདག་ མེད་ གཏན་ ལ་ ཕབ་ ནས་ སྒོམ་ དགོས་
གསུངས། བདག་མེད་གཏན་ལ་འབེབས་པ་ལ་སྔོན་དུ་དགག་བྱ་འཕྱུག་མེད་དུ་ངོ་
འཕྲོད་དགོས་པས། དེའི་ཚུལ་ནི་སྔར་གྱི་སེམས་གནས་དེའི་ངང་ནས་ཤེས་པའི་ཆ་
ཤས་ཕྲ་མོ་ཞིག་གིས་རང་གི་བློ་ལྷན་སྐྱེས་འདི་ལ་ང་ཇི་ལྟར་སྣང་སྙམ་དུ་ཐོག་མར་
ངའི་སྣང་ཚུལ་བརྟག་དགོས་སོ། །དེ་ལྟར་བརྟགས་པ་ན་ང་ཞེས་བྱ་བ་རང་གི་བློས་
བཏགས་ཙམ་ཡིན་པ་ལ་དེ་ལྟར་མི་འཆར་བར་ཁོ་རང་གི་ངོས་ནས་གྲུབ་གྲུབ་པ་
ཞིག་ཏུ་སྣང་ལ། དེ་ནི་དགག་བྱའི་སྣང་ཚུལ་ཡིན་ཞིང་སྣང་བ་དེ་ལྟར་དུ་ཞེན་པ་དེ་
ལ་བདག་འཛིན་ཅེས་བརྗོད་དོ། །ཐོག་མར་འདི་ངོས་ཟིན་པ་ཤིན་ཏུ་གལ་ཆེ་སྟེ།
འདི་ངོས་མ་ཟིན་པར་ལུང་རིགས་ཀྱི་བཤད་པའི་རྣམ་གྲངས་བརྒྱ་བྱས་ཀྱང་འབེན་
མ་མཐོང་བར་མདའ་བརྡེག་པ་དང་། རྐུན་མ་ནགས་ལ་སོང་བའི་རྗེས་སྤང་ལ་
གཅོད་པ་དང་འདྲ་བར་རང་ཉིད་ངལ་བ་ཙམ་ཞིག་མ་གཏོགས་འཁོར་བའི་རྩ་བ་
བདག་འཛིན་ལ་ཅུང་ཟད་ཀྱང་གནོད་པར་མི་ནུས་སོ། །སྣང་ཚུལ་དེ་ཇི་བཞིན་དུ་
19 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ངེས་ནས་རིགས་པས་འགོག་ཚུལ་ནི། ང་སྣང་ཚུལ་དེ་ལྟར་དོན་ལ་ཁོ་རང་གི་ངོས་
ནས་གྲུབ་ན་ལུས་འདི་ང་ཡིན་ནམ་སེམས་འདི་ང་ཡིན། ཡང་ན་འདི་གཉིས་ཀ་
ལས་ལོགས་སུ་ཡོད། ལུས་འདི་ང་ཡིན་ན་ལུས་མེར་བསྲེགས་པའི་ཚེ་ང་རྒྱུན་ཆད་
དགོས་པ་ལས་དེ་ལྟར་མི་སྲིད་པས་ལུས་འདིར་མ་ཡིན། སེམས་འདིར་ཡིན་ན་
ངའི་སེམས་ཞེས་བརྗོད་པ་མི་འཐད་དགོས་པས་སེམས་འདི་ང་མ་ཡིན། དེ་ཡང་
ངའི་སེམས་ཞེས་བརྗོད་པའི་ཚེ་དེ་བདག་པོ་ལྟ་བུ་དང་། སེམས་དེ་དེའི་ནོར་ལྟ་
བུར་སྣང་བ་བསྙོན་དུ་མེད་ལ། སེམས་དེ་ང་ཡིན་ན་སྣང་ཚུལ་དེ་འདྲ་མི་འཐད་དེ།
ངའི་ང་ཞེས་པའམ་སེམས་ཀྱི་སེམས་ཞེས་པ་ལྟ་བུར་འགྱུར་བས་དེ་འདྲ་མི་འཐད་
པས་སོ། །ང་དེ་ལུས་སེམས་གཉིས་ལས་ལོགས་སུ་ཡོད་ན་ནི་རྟ་དང་བ་ལང་
གཉིས་སོ་སོར་བསལ་བའི་རྗེས་སུ་བོང་བུ་དེ་འདིའོ་ཞེས་བསྟན་རྒྱུ་ཡོད་པ་བཞིན་
དུ། ལུས་སེམས་གཉིས་སོ་སོར་བསལ་བའི་རྗེས་སུ་ང་དེ་འདིའོ་ཞེས་བསྟན་རྒྱུ་
དགོས་པ་ལས་དེ་འདྲ་གཏན་ནས་མེད་པས་སོ། །དེ་ལྟར་བཙལ་བ་ན་ང་ཞེས་བྱ་
བ་འདི་རང་གི་བློས་བཏགས་ཙམ་མ་གཏོགས་ཡུལ་རང་ངོས་ནས་གྲུབ་པ་གཏན་
ནས་མི་འདུག་སྙམ་དུ་བློ་ཐག་ཆོད་པའི་ངེས་ཤེས་སྐྱེ་བར་འགྱུར་ལ། ངེས་ཤེས་དེ་
འདྲ་ཞིག་ལ་ཟབ་མོ་དབུ་མའི་ལྟ་བ་ཞེས་གསུངས། དེ་ནས་རང་གི་ཕུང་ཁམས་སྐྱེ་
མཆེད་དང་ཕྱིའི་རི་ར་བ་ཁང་ཁྱིམ་སོགས་འཁོར་འདས་ཀྱི་ཆོས་ཐམས་ཅད་ལ་
རིགས་པ་ཁ་སྤོས་ནས་དཔྱད་པར་བྱ་ཞིང་། ལྷག་པར་འཁོར་འདས་ཀུན་གྱི་རྩ་བ་
སེམས་ ཡིན་ པས་སེམས་བདེན་པར་ མེད་ པའི་ གནས་ ལུགས་ལ་མཁས་ པར་
བྱའོ། །མདོར་ན་ཕྱི་ནང་གི་ཆོས་ཐམས་ཅད་དོན་དམ་པར་མེད་མཉམ་དང༌། ཐ་
སྙད་བློས་བཏགས་ཙམ་དུ་ཡོད་མཉམ་དུ་མཚུངས་པས་བདེན་གཉིས་ཀྱི་གནས་
- 50 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
ཚུལ་ལ་མཁས་པ་དགོས་ཤིང་། ལྷག་པར་མགོན་པོ་ཀླུ་སྒྲུབ་ཡབ་སྲས་དང་རྒྱལ་
བ་ཙོང་ཁ་པ་ཆེན་པོའི་སྙན་བརྒྱུད་ཀྱི་མན་ངག་བཏགས་ཡོད་མིང་རྐྱང་གི་ཚུལ་
བསམས་པས་གནས་ལུགས་སྟོང་པ་ཉིད་འབད་མེད་དུ་འཆར་བའི་ཚུལ་དང་།
སྟོང་པ་དང་རྟེན་འབྱུང་གཉིས་གཅིག་གྲོགས་སུ་གཅིག་འཆར་བའི་ཚུལ་དང་།
གཞན་ཡང་སྟོང་པས་མེད་མཐའ་སེལ་ཞིང་སྣང་བས་ཡོད་མཐའ་སེལ་བའི་དཀའ་
གནས་ཕྲ་མོ་རྣམས་ཀྱང་ངེས་པར་བྱས་ལ་ཟབ་མོའི་གནས་ལ་མི་འཇིགས་པའི་
གདེང་ཐོབ་པ་ཞིག་བྱའོ། །དེ་ལྟར་ངེས་པ་རྙེད་ནས་སྒོམ་པའི་ཚུལ་ནི། སྔར་གྱི་
མཉམ་བཞན་གི་ངང་ནས་ཆུ་མི་གཡོ་བའི་ནང་དུ་ཉེའུ་ཆུང་འཁྱུག་པ་ལྟར་ཤེས་
པའི་ཆ་ཤས་ཕྲ་མོ་ཞིག་གིས་སྔར་ལྟར་དཔྱད་པ་བྱས་པའི་མཐར་འཇོག་སྒོམ་ཅུང་
ཟད་རེ་བྱ་ཞིང་། ཡང་ཅུང་ཟད་རེ་དཔྱད་ནས་འཇོག་སྒོམ་བྱས་པས་བློའི་ངེས་པར་
ཇེ་ཆེར་འཕེལ་ཞིང་མཐར་ཟབ་མོའི་གནས་ལུགས་ལ་དཔྱོད་པ་རང་སྟོབས་ཀྱིས་
དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་ཏིང་ངེ་འཛིན་ཁྱད་པར་
ཅན་ཞིག་ཐོབ་པ་ན་ལྷག་མཐོང་ཐོབ་པར་འཇོག་གོ །དེ་ལྟར་བསྒོམས་པས་རང་
རྒྱུད་ཀྱི་ཉོན་མོངས་ཇེ་ཆུང་དུ་འགྲོ་ཞིང་། ལས་རྒྱུ་འབྲས་ལ་ངེས་པ་ཆེར་འགྲོ་བ་
ཞིག་བྱུང་ན་ལྟ་བ་གནད་དུ་སོང་བའི་རྟགས་ཡིན་ལ། དེ་ལྟ་མིན་པར་བལྟ་བ་ཁ་
སྟོང་དུ་སོང་ནས་ལས་འབྲས་ཀྱི་ངེས་པ་ཇེ་ཆུང་དུ་འགྲོ་བར་སྣང་ན་ལྟ་བའི་གོ་བ་
ཕྱིན་ཅི་ལོག་ཏུ་སོང་བའམ། དོན་ལ་གོ་བ་མ་ཤར་བར་ཚིག་སྤྱི་ཙམ་དུ་སོང་བ་
ཡིན་པས་ཕྲ་ཞིང་མཛངས་པའི་བློ་གྲོས་ཀྱིས་ཞིབ་ཏུ་དཔྱད་ནས་ཉིན་རེ་བཞིན་
ཆོས་ཟབ་མོ་འདིའི་བག་ཆགས་ཅི་ཐེབས་བྱེད་པ་ཤིན་ཏུ་གལ་ཆེ་ཞེས་བདག་གི་བླ་
མ་གྲུབ་པའི་དབང་ཕྱག་ཆེན་པོ་དེ་ཉིད་ནན་ཏན་དུ་གསུང་ངོ༌། །
- 51 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གསུམ་པ་མཇུག་ཏུ་ཇི་ལྟར་བྱ་བ་ནི། འདི་ལྟ་བུའི་ལམ་ཟབ་མོ་ལ་ཐོས་
བསམ་སྒོམ་གསུམ་བྱས་པའི་དགེ་བས་མཚོན་དགེ་བ་ཅི་ཡོད་རྣམས་ཀྱང་བཟང་
པོ་སྤྱོད་པ་དང་། རྟེན་འབྲེལ་བསྟོད་པ་ལེགས་བཤད་སྙིང་པོའི་སྨོན་ལམ་དང་།
དགའ་ལྡན་ཕྱག་རྒྱ་ཆེན་པོའི་སྨོན་ལམ་སོགས་ཀྱི་སྒོ་ནས་གནས་སྐབས་དང་
མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་། མདོ་སྔགས་
གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་ཉམས་ལེན་མཐར་ཕྱིན་པའི་སྨོན་
ལམ་ཤུགས་དྲག་ཏུ་གདབ་བོ། །
གཉིས་ པ་ ཐུན་ མཚམས་ སུ་ ཇི་ ལྟར་ བྱ་ ཚུལ་ ནི། ཐུན་ དངོས་ གཞི་ ལ་
བསྐྱངས་པའི་དམིགས་རྣམ་དེ་ཉིད་དྲན་བཞིན་པའི་ངང་ནས་དྲན་ཤེས་བག་ཡོད་
བརྟན་པོས་དབང་པོའི་སྒོ་སྡོམ་པ་དང་། ཟས་ཀྱི་ཚོད་རིག་པ་དང་། ནམ་གྱི་ཆ་
སྟོད་སྨད་ལ་མི་ཉལ་ཞིང་ཆ་བར་པ་ལ་དེ་བཞིན་གཤེགས་པས་གསུངས་པའི་སེང་
གེའི་ཉལ་སྟངས་ཀྱིས་ཉལ་བ་དང་། དེའི་ཚེ་དགེ་བའི་དམིགས་པ་ལ་དྲན་ཤེས་
འཇོག་ ལུགས་སོགས་གཉིད་དུས་དགེ་བར་བསྒྱུར་བའི་རྣལ་འབྱོར་རྣམས་ལ་
འབད་པ་དང༌། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱ་བ་དང༌། གཞན་
ཡང་ཆོས་འདི་སྟོན་པའི་དགེ་བའི་བཤེས་གཉེན་ལ་བརྟེན་པ་དང་། ཆོས་འདི་
ཉམས་སུ་ལེན་པའི་གྲོགས་ཁྱད་པར་ཅན་དང་འགྲོགས་པ་དང་། ཤེར་ཕྱིན་གྱི་
མདོ་སྡེ་ཟབ་མོ་བཀླག་པ་དང་། ཁ་ཏོན་དུ་བྱ་བ་དང་། དགེ་བ་ཅི་བྱེད་སྒྱུ་མ་ལྟ་
བུའི་ངང་ནས་བྱ་བ་རྣམས་ལ་འབད་ན་ཐུན་དངོས་གཞིའི་ཉམས་ལེན་གྱི་བོགས་
འདོན་མཆོག་ཏུ་འགྱུར་བར་གསུངས། ཁྱད་པར་གང་སྣང་ཐམས་ཅད་བླ་མ་ལྷའི་
གསང་བ་གསུམ་གྱི་རྣམ་རོལ་ཏུ་ལྟ་བ་དང་། ཚོགས་དྲུག་དབང་པོའི་ཡུལ་དུ་གང་
52 -



དགའ་ལྡན་སྙན་བརྒྱུད་ཀྱི་ལྟ་ཁྲིད་ཟབ་མོ་དངོས་གྲུབ་ཀུན་འབྱུང༌།
ཤར་ཐམས་ཅད་སྣང་ཞིང་སྟོང་པ། སྟོང་ཞིང་སྣང་བ། སྣང་སྟོང་སྒྱུ་མ་ལྟ་བུར་ལྟ་བ་
དང་། གང་ སྣང་ སྟོང་ པ། སྟོང་ པ་ བདེ་ ཆེན། བདེ་ ཆེན་ ལྷ་ སྐུར་ འཆར་ཅི་ཐུབ་
བྱའོ། །མདོར་ན་བཤེས་ གཉེན་ བསྟེན་ ཚུལ་ ནས་ ཟུང་ འཇུག་ གི་ བར་ གྱི་ མདོ་
སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་ལ་ཐུན་དངོས་གཞི་དང་།
ཐུན་མཚམས་ཐམས་ཅད་དུ་བག་ཆགས་ཅི་ཐེབས་བྱས་ཏེ་དལ་བ་ཐོབ་པ་དོན་
དང་ལྡན་པར་བྱའོ། །ཟླ་མེད་སྟོན་པ་ཐུགས་རྗེ་ཅན་དེ་ཡིས། །ཞིང་བརྒྱ་འོད་ཀྱིས་
འགེངས་ པའི་ རྫུ་ འཕྲུལ་ གྱིས། །རབ་ འབྱམས་ ཞིང་ ནས་ རྒྱལ་ སྲས་ མཐུ་ཆེན་
རྣམས། །རི་དབང་བྱ་རྒོད་ཕུང་པོར་འདུས་པ་ལ། །རབ་སྙན་ཡན་ལག་དྲུག་ཅུའི་
ཚངས་ དབྱངས་ ཀྱི། །རྒྱལ་ བ་ ཉིད་ ཀྱི་ དགོངས་ བཞེས་ མཐར་ ཐུག་ པ། །དུས་
གསུམ་རྒྱལ་བ་མ་ལུས་བསྐྱེད་པའི་ཡུམ། །ཤེར་ཕྱིན་མདོ་སྡེ་ཟབ་མོ་བཀའ་སྩལ་
ཏོ། །ཤིན་ཏུ་གཏིང་དཔག་དཀའ་བའི་ཡུམ་གྱི་དོན། །ཇི་བཞིན་འགྲེལ་པར་རྒྱལ་
བས་ལུང་བསྟན་པ། །རྒྱལ་བ་གཉིས་པ་འཕགས་པ་ཀླུ་སྒྲུབ་ཀྱིས། །ལམ་འདི་
འཕགས་པའི་ཡུལ་དུ་གསལ་བར་མཛད། །གངས་རིའི་ཁྲོད་འདིར་སྔོན་མེད་ཤིང་
རྟ་ཆེ། །རྒྱལ་བའི་ཉི་མ་རྗེ་བཙུན་ཙོང་ཁ་པས། །མདོ་སྔགས་ཡོངས་སུ་རྫོགས་
པའི་ ལམ་ བཟང་ ཚུལ། །རྒྱལ་བའི་དགོངས་པ་ཇི་བཞིན་གསལ་བར་མཛད། །
འཇམ་མགོན་སྙན་བརྒྱུད་ཡིད་བཞིན་ནོར་བུ་ནི། །དྲི་མེད་ རིགས་ པས་ བྱི་དོར་
ལེགས་བྱས་ནས། །ཡིད་ཆེས་དད་པའི་རྒྱལ་མཚན་རྩེར་མཆོད་དེ། །གངས་ཅན་
སྐལ་བཟང་སྤྱི་ཡི་དཔལ་དུ་བཀོད། །ཟབ་མོའི་གནས་འདི་ཤིན་ཏུ་གཏིང་དཔག་
དཀའ། །བདག་ བློ་ ཉམ་ ཆུང་ སྦྱངས་ པ་ དམན་ གྱུར་ པས། །བཤད་ པ་ འདི་ ལ་
འཁྲུལ་ པ་ མཆིས་ གྱུར་ ན། །འཇམ་ མགོན་ ཐུགས་ རྗེའི་ གཏེར་ ཆེན་ ཉིད་ ལ་
- 53 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཤགས། །འཇམ་མགོན་ ལུགས་ བཟང་ གསལ་ བར་ བྱས་ པ་ལ། །རབ་དཀར་
དགེ་བ་གང་ཞིག་ཐོབ་པ་དེས། །ནམ་མཁའི་མཐས་གཏུགས་འགྲོ་བ་མ་ལུས་པ། །
ལམ་བཟང་འདི་ཡིས་སྨིན་ཅིང་གྲོལ་གྱུར་ཅིག །ཅེས་དགའ་ལྡན་སྙན་བརྒྱུད་ཀྱི་
ལྟ་ཁྲིད་ཟབ་མོ་དངོས་གྲུབ་ཀུན་འབྱུང་ཞེས་བྱ་བ་འདི་ནི། ཆོས་གྲྭ་ཆེན་པོ་དཔལ་
ལྡན་འབྲས་སྤུངས་བློ་གསལ་གླིང་གི་སློབ་ཟུར་གཞུང་ལུགས་རབ་འབྱམས་སྨྲ་
བའི་མཁས་པའི་དབང་པོ་འཇམ་དབྱངས་ཕུན་ཚོགས་ཀྱིས་འདི་ལྟ་བུ་ཞིག་དགོས་
ཞེས་ནན་ཆེན་པོས་བསྐུལ་བ་ལ་བརྟེན་ནས། འཇམ་མགོན་སྙན་བརྒྱུད་ཀྱི་མན་
ངག་ཐོབ་པ་དགེ་སློང་ཡེ་ཤེས་རྒྱལ་མཚན་གྱིས་བལ་བོད་མཚམས་ཀྱི་དབེན་
གནས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 54 -



༄༅། །བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་
ཁ་བྱང་ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱེར་མ་མཆིས་པའི་
ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་
དུ་རྗེས་སུ་གཟུང་དུ་གསོལ། རྣམ་དག་འོད་གསལ་དབྱིངས་ལས་མི་གཡོ་བར། །
མཁའ་ཁྱབ་འགྲོ་ལ་གང་འདུལ་སྐུར་བསྟན་ཏེ། །སྐུ་གསུམ་གཞལ་མེད་ཁང་དུ་
འཁྲིད་མཛད་པ། །བློ་བཟང་རྡོ་རྗེ་འཆང་ལ་ཕྱག་འཚལ་ལོ། །མགོན་དེའི་སྤྲུལ་
པའི་བཀོད་པ་མཐའ་ཡས་ཀྱང་། །ཞིང་འདིར་སྙན་བརྒྱུད་གདམས་པ་སྤེལ་བའི་
ཕྱིར། །བློ་བཟང་དོན་ཀུན་གྲུབ་ཅེས་སྙན་པར་གྲགས། །གྲུབ་མཆོག་དབེན་ས་པ་
ལ་སྙིང་ནས་འདུད། །མདོ་སྔགས་གསུང་རབ་ཀུན་གྱི་སྙིང་པོའི་བཅུད། །རྒྱ་བོད་
མཁས་གྲུབ་མ་ལུས་གཤེགས་པའི་ཤུལ། །བློ་བཟང་རྡོ་རྗེ་འཆང་གི་སྙན་བརྒྱུད་
ཀྱི། །མན་ངག་སྩོལ་མཛད་བླ་མ་རྣམས་ལ་འདུད། །དད་ལྡན་སློབ་མས་ཆེས་ཆེར་
བསྐུལ་གྱུར་པས། །ཐུབ་དབང་རྡོ་རྗེ་འཆང་ཆེན་ཙོང་ཁ་པའི། །སྙན་བརྒྱུད་མན་
ངག་གཏེར་གྱི་ཁ་བྱང་ཙམ། །བྲི་ལ་གནས་གསུམ་མཁའ་འགྲོས་གྲོགས་མཛོད་
ཅིག །
དེ་ཡང་དལ་བའི་རྟེན་ལ་སྙིང་པོ་མཆོག་ལེན་པར་འདོད་པའི་སྐྱེ་བོ་རྣམ་
དཔྱོད་ཅན་དག་གིས་ཐོག་མར་ལམ་མ་ནོར་བར་སྟོན་པའི་བཤེས་གཉེན་དམ་པ་
འབད་པ་དུ་མས་བཙལ་ལ། དམ་པའི་མགོན་དང་ཕྲད་ཅིང་དེས་རྗེས་སུ་བཟུང་བ་
- 55 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ན་མཉེས་པ་གསུམ་གྱི་སྒོ་ནས་མཉེས་པར་བྱས་ཏེ། ཐོག་མར་བྱང་ཆུབ་ལམ་གྱི་
རིམ་པའི་ཁྲིད་ཡོངས་སུ་རྫོགས་པའི་བཀའ་དྲིན་ནོས་ཏེ་ཐོས་པ་དང་བསམ་པའི་
སྒོ་ནས་ངེས་པ་ཕུ་ཐག་ཆོད་པ་ཞིག་བཙལ། དེ་ནས་ལམ་གྱི་དམིགས་རྣམ་ལ་
འདྲིས་པར་བྱས་ཏེ་ཡུན་རིང་དུ་སྦྱངས་པས་ཐེག་པ་ཆེན་པོའི་རིགས་ཀྱི་ནུས་པ་
ཆེས་ཆེར་བརྟས་ཏེ་སྲིད་པའི་ཕུན་ཚོགས་མཐའ་དག་ལ་ཞེན་པ་ལོག་ཅིང་། ཐོག་
མ་མེད་པ་ནས་དྲིན་གྱིས་བསྐྱངས་པའི་མ་དྲིན་ཅན་རྣམས་འཁོར་བའི་རྒྱ་མཚོ་ཆེན་
པོར་བྱིང་ཞིང་བཟོད་གླགས་མེད་པའི་སྡུག་བསྔལ་སྣ་ཚོགས་ཀྱིས་ཉམ་ཐག་པ་
མཐོང་ནས་བྱམས་པ་དང་སྙིང་རྗེས་ཡིད་རང་དབང་མེད་པར་བསྐྱོད་དེ་མ་དྲིན་
ཅན་རྣམས་སྲིད་ཞིའི་འཇིགས་པ་མཐའ་དག་ལས་སྒྲོལ་བའི་ཕྱིར་སངས་རྒྱས་ཀྱི་
གོ་འཕང་ཐོབ་འདོད་ཆེས་ཤུགས་དྲག་པོས་རྒྱལ་སྲས་ཀྱི་སྤྱོད་པ་ལ་སློབ་པ་ན།
རང་གི་ངོས་ནས་སེམས་ཅན་རེ་རེའི་སྡུག་བསྔལ་བསལ་བའི་ཕྱིར་དང་། སངས་
རྒྱས་ཀྱི་རྒྱུ་ཚོགས་ཕྲ་མོ་རེ་བསྒྲུབ་པའི་ཕྱིར་དུ་ཡང་བསྐལ་ཆེན་འབུམ་ཕྲག་མང་
པོར་མནར་མེད་ཀྱི་མེ་ནང་ཁོ་ནར་གནས་ནས་སངས་རྒྱས་ཀྱི་གོ་འཕང་བསྒྲུབ་
དགོས་ཀྱང་སྒྱིད་ལུག་དང་ཞུམ་པ་སྐད་ཅིག་ཀྱང་མེད་པར་སྤྲོ་དགས་འཇུག་ནུས་
པའི་སྙིང་སྟོབས་དང་གོ་ཆའི་བརྩོན་འགྲུས་ཡོད་ཀྱང་། མ་དྲིན་ཅན་རྣམས་ཀྱི་ངོས་
ནས་བསམས་པ་ན་སྐད་ཅིག་རེ་རེ་ལའང་འཚང་རྒྱ་བ་ལ་ཆེས་རིངས་ནས་མྱུར་བ་
མྱུར་བར་སངས་རྒྱས་ཀྱི་གོ་འཕང་བདེ་བླག་ཏུ་ཐོབ་པའི་ཐབས་ཟབ་མོ་ཇི་ལྟ་བུ་
ཞིག་ཡོད་སྙམ་དུ་བསམས་པ་ན། བསྐལ་ཆེན་གྲངས་མེད་ལ་མི་ལྟོས་པར་སྙིགས་
དུས་ཀྱི་ཚེ་ཐུང་གཅིག་ལ་སངས་རྒྱས་བཅོམ་ལྡན་འདས་ཀྱི་གོ་འཕང་བདེ་བླག་ཏུ་
སྟེར་བར་བྱེད་པའི་ཐབས་ཟབ་མོ་གསང་སྔགས་བླ་མེད་ཀྱི་ལམ་ལ་ཡོད་པར་རིག་
- 56 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ནས། གསང་སྔགས་བླ་ན་མེད་པའི་སྒོར་ཞུགས་ཏེ་དམ་ཚིག་དང་སྡོམ་པ་སྲོག་
དང་བསྡོས་ཏེ་བསྲུང་བ་གཞིར་བཞག་ནས་ལམ་རིམ་པ་གཉིས་ཀྱི་རྣལ་འབྱོར་ལ་
འབད་དགོས་ཤིང་། དེ་ལྟར་འབད་པའི་ཚེ་ལམ་གྱི་སྙིང་པོའི་གནད་མཐར་ཐུག་པ་
གང་ལ་བརྟེན་ན་ལམ་མྱུར་དུ་འགྲོད་པར་ནུས་ཤིང་ལམ་གྱི་གེགས་སེལ་བ་དང་
མཐུན་ རྐྱེན་ ཚོགས་ མྱུར་ དུ་ རྫོགས་ པ་ དང༌། ལམ་ལ་བོགས་མྱུར་ དུ་ཐོན་པར་
འགྱུར་བའི་མན་ངག་གི་སྙིང་པོ་མཐར་ཐུག་པ་ནི་མདོ་སྔགས་ཀྱི་ལམ་གྱི་གནད་
མཐའ་དག་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་འདི་ཉིད་ཡིན་ལ། དེ་
ཡང་སྤྱིར་ལེགས་ཚོགས་ཐམས་ཅདཀྱི་རྩ་བ་དགེ་བའི་བཤེས་གཉེན་ལ་རག་ལས་
པ་ནི་གསུང་རབ་དགོངས་འགྲེལ་དང་བཅས་པ་ཐམས་ཅད་ནས་ལན་ཅིག་མིན་
པར་གསུངས་ཤིང་། དེའི་ནང་ནས་ཀྱང་ཐེག་པ་ཆེན་པོ་ལ་ནི་རྒྱུད་ལ་ཡོན་ཏན་ཅི་
སྐྱེ་བ་ཐམས་ཅད་དགེ་བའི་བཤེས་གཉེན་གྱི་བྱིན་རླབས་ལ་རག་ལས་པ་དང་། ས་
ལམ་གྱི་ཡོན་ཏན་ཐམས་ཅད་ཀྱི་གཞི་དང་རྩ་བ་དང་རྟེན་ལྟ་བུ་ནི་དགེ་བའི་བཤེས་
གཉེན་ཚུལ་བཞིན་དུ་བསྟེན་པ་ཉིད་ཡིན་པས་ས་ལམ་གོང་ནས་གོང་དུ་བགྲོད་པ་
དང་མཐར་འབྲས་བུ་རྫོགས་པའི་སངས་རྒྱས་ཀྱི་གོ་འཕང་ཐོབ་པ་ཐམས་ཅད་ཐེག་
པ་ཆེན་པོའི་ལམ་མ་ནོར་བར་སྟོན་པའི་དགེ་བའི་བཤེས་གཉེན་ཞིག་གི་མཐུ་ལ་
ལྟོས་པར་གསུངས་ལ། ཁྱད་པར་དུ་ཡང་གསང་སྔགས་བླ་ན་མེད་པར་རྒྱུད་སྡེ་
རིན་པོ་ཆེ་རྣམས་སུ་དངོས་གྲུབ་ཐམས་ཅད་ཀྱི་རྩ་བ་བླ་མ་ཉིད་ཡིན་པ་དང༌།
སྔགས་ཀྱི་མན་ངག་སྟོན་པའི་བླ་མ་ནི་རྡོ་རྗེ་འཆང་ལས་ཀྱང་ལྷག་པ་དང་། སངས་
རྒྱས་ཐམས་ཅད་མཆོད་པ་བས་བླ་མའི་བ་སྤུ་གཅིག་མཆོད་པ་ལྷག་པ་སོགས་རྒྱ་
ཆེར་གསུངས་ཤིང་། དམ་ཚིག་ཐམས་ཅད་ཀྱི་ནང་ནས་ཀྱང་བླ་མའི་དམ་ཚིག་ཉིད་
- 57 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཙོ་བོར་བསྟན་ཏོ། །དེས་ན་དཔལ་གསང་བ་འདུས་པའི་རྩ་རྒྱུད་དང་། བཤད་
རྒྱུད་རྡོ་རྗེ་ཕྲེང་བ་ལ་སོགས་པའི་བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ཀྱི་དགོངས་
པའི་དོན་རྗེ་ཐམས་ཅད་མཁྱེན་པ་ཆེན་པོས་སྔགས་ཀྱི་གཞུང་ཆེན་མོ་མཐའ་དག་
དང་། ལྷག་པར་བླ་མ་ལྔ་བཅུ་པའི་རྣམ་བཤད་དང་། རིམ་ལྔ་གདན་རྫོགས་ཀྱི་
དམར་ཁྲིད་དང་། ཆོས་དྲུག་གི་ཁྲིད་ཡིག་ཡིད་ཆེས་གསུམ་ལྡན་རྣམས་སུ་རྒྱུད་སྡེ་
རིན་པོ་ཆེ་ནས་གསུངས་པའི་བླ་མའི་རྣལ་འབྱོར་ཁྱད་པར་ཅན་མཛད་དོ། །དེ་ལྟ་
ནའང་མན་ངག་གི་གནད་ཞིབ་པར་ནི་བླ་མའི་ཞལ་ལས་ཤེས་དགོས་པ་ཆེས་མང་
དུ་སྣང་ལ། རྗེ་ཐམས་ཅད་མཁྱེན་པའི་སྙན་བརྒྱུད་ཀྱི་མན་ངག་ཡོངས་སུ་རྫོགས་
པ་ནི་རྗེ་བཙུན་འཇམ་དཔལ་རྒྱ་མཚོ་དང༌། ནང་ཐུགས་ཀྱི་སྲས་གཅིག་མཁས་
གྲུབ་ཐམས་ཅད་མཁྱེན་པ་གཉིས་ལ་མངའ་ཞིང་། དེ་གཉིས་ཀས་བ་སོ་ཆོས་ཀྱི་
རྒྱལ་མཚན་རྗེས་སུ་བཟུང་སྟེ་ སྙན་བརྒྱུད་ཀྱི་མན་ངག་ཡོངས་སུ་རྫོགས་པར་
གནང་། བ་སོ་ཆོས་ཀྱི་རྒྱལ་མཚན་གྱིས་གྲུབ་ཆེན་ཆོས་རྡོ་རྗེ་ལ་ཡོངས་སུ་རྫོགས་
པར་གནང་། གྲུབ་ཆེན་ཆོས་རྡོ་ རྗེས་རྒྱལ་བ་བློ་བཟང་དོན་གྲུབ་ལ་ཡོངས་སུ་
རྫོགས་པར་གནང་། གྲུབ་ཆེན་དབེན་ས་པ་ཆེན་པོ་ནི་རྗེ་བླ་མའི་སྙན་བརྒྱུད་ཀྱི་
མན་ངག་ཡོངས་སུ་རྫོགས་པའི་བདག་པོ་ཡིན་པར་གྲུབ་ཆེན་རང་ཉིད་ཀྱི་ཞལ་
གྱིས་ བཞེས་ པ་ ནི། འཇམ་ པའི་ དབྱངས་ ཀྱི་ སྲས་ ཀྱི་ ཐུ་བོ་མཆོག །བློ་བཟང་
གྲགས་པ་ཞེས་བྱའི་བླ་མ་དེའི། །གསུང་གི་སྙིང་པོ་སྙན་བརྒྱུད་འཛིན་པ་ནི། །དེང་
སང་དུས་ན་ཁོ་བོ་ཙམ་དུ་བས། །ཞེས་གསུངས་སོ། །གྲུབ་ཆེན་དབེན་ས་པ་ཆེན་
པོས་མཁས་གྲུབ་སངས་རྒྱས་ཡེ་ཤེས་ལ་སྙན་བརྒྱུད་ཀྱི་མན་ངག་ཡོངས་སུ་རྫོགས་
པར་གནང་༌། མཁས་གྲུབ་སངས་རྒྱས་ཡེ་ཤེས་ཀྱིས་པཎ་ཆེན་བློ་བཟང་ཆོས་ཀྱི་
- 58 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
རྒྱལ་མཚན་ལ་དབེན་ས་སྙན་བརྒྱུད་ཀྱི་མན་ངག་ཡོངས་སུ་རྫོགས་པར་གནང་སྟེ་
བསྟན་པའི་བདག་པོར་མངའ་གསོལ། པཎ་ཆེན་ཐམས་ཅད་མཁྱེན་པ་རྗེ་བཙུན་
བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་མདོ་སྔགས་ཀྱི་ལམ་གྱི་གནད་
མཐའ་དག་ཡོངས་སུ་རྫོགས་པའི་བླ་མ་ལྷའི་རྣལ་འབྱོར་ཁྱད་པར་ཅན་འདི་མཛད་
དོ། །དེས་ན་བློ་གྲོས་ཅན་རྣམས་ཀྱིས་ནི་འདི་ལྟ་བུའི་བླ་མའི་རྣལ་འབྱོར་ཐུགས་
དམ་གྱི་མཐིལ་དུ་བཟུང་ནས་ཉམས་ལེན་སྙིང་པོར་བྱ་དགོས་ཤིང་། དེ་ཡང་ཚིག་
ཙམ་དང་རྒྱུ་མཚན་ཡང་དག་མེད་པར་ཞེན་པས་འཇུག་པའི་མོས་བློ་ཙམ་མིན་པར་
མན་ངག་གི་གནད་མཐར་ཐུག་པ་ཡིན་པའི་ཚུལ་ལ་ངེས་པ་གཏིང་ཐག་པ་ནས་
འདྲོངས་པ་ཞིག་དགོས་པས། བླ་མའི་རྣལ་འབྱོར་འདི་རྒྱལ་བ་རྡོ་རྗེ་འཆང་གིས་
རྒྱུད་སྡེ་རིན་པོ་ཆེ་རྣམས་སུ་ཇི་ལྟར་གསུང་ཚུལ། འཕགས་ཡུལ་ གྱི་གྲུབ་ཆེན་
རྣམས་ཀྱིས་ཉམས་བཞེས་ཇི་ལྟར་མཛད་ཚུལ། རྗེ་ཐམས་ཅད་མཁྱེན་པས་སྔགས་
ཀྱི་གཞུང་རྣམས་སུ་ཇི་ལྟར་གསུང་ཚུལ། སྙན་ནས་སྙན་དུ་བརྒྱུད་པའི་མན་ངག་ཇི་
ལྟར་བྱུང་ཚུལ་བཅས་ཞིབ་ཏུ་ཤེས་པ་ཤིན་ཏུ་གལ་ཆེ་བས། དེ་དག་གི་ཚུལ་རྣམས་
དགེ་བའི་བཤེས་གཉེན་གྱི་ཞལ་ལས་ཞིབ་ཏུ་ཤེས་པར་བྱའོ། །
དེས་ན་འདིར་ལམ་གྱི་ལུས་ཡོངས་སུ་རྫོགས་པའི་བླ་མ་ལྷའི་རྣམ་འབྱོར་
ཉམས་སུ་ལེན་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང་། ཐུན་མཚམས་
སུ་ཇི་ལྟར་བྱ་བའི་ཚུལ་ལོ། །དང་པོ་ལ་གསུམ། སྔོན་འགྲོ་དང་། དངོས་གཞི་དང༌།
མཇུག་ཏུ་ཇི་ལྟར་བྱ་བའི་ཚུལ་ལོ། དང་པོ་ལ་གཉིས། སྤྱིའི་སྔོན་འགྲོ་དང་། ཁྱད་
པར་གྱི་སྔོན་འགྲོའོ། །དང་པོ་ལ་གཉིས། ཀུན་སློང་བཅོས་པ་དང་། སྐྱབས་འགྲོ་
སེམས་བསྐྱེད་བྱ་བའོ། །
- 59 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དང་པོ་ནི་ཡིད་མཐུན་གྱི་དབེན་པའི་གནས་སུ་ཆག་ཆག་དང་ཕྱག་བདར་
བྱས་ཏེ་སྐུ་གསུང་ཐུགས་ཀྱི་རྟེན་དགྲམ། ཅི་འབྱོར་པའི་མཆོད་པ་གཡོ་མེད་པར་
བཙལ་ལ་བཀོད་པ་མཛེས་པར་བཤམ། བདེ་བའི་སྟན་ལ་ལུས་རྣམ་སྣང་གི་ཆོས་
བདུན་ལྡན་དུ་འཁོད་ནས་ཐོག་མར་རང་རྒྱུད་ལ་བརྟག་པར་བྱའོ། །དེ་ཡང་བློ་ཁ་
ནང་དུ་ལོག་སྟེ་རང་གི་སེམས་ཆགས་སོགས་ཉོན་མོངས་པའི་དབང་དུ་སོང་འདུག་
གམ། དད་པ་ལ་སོགས་པའི་དགེ་སེམས་གང་འདུག་སྙམ་དུ་བརྟག་པར་བྱ། དེ་
ལྟར་བརྟགས་པ་ན་བདག་ལྟ་བུའི་བློ་དམན་རྣམས་ལ་ནི་སེམས་ཉོན་མོངས་པ་སྣ་
ཚོགས་ཀྱིས་གཟིར་ཅིང་ཚེ་འདིའི་སྣང་ཤས་འབའ་ཞིག་འཆར་བ་ཤས་ཆེ་བས་
ཆགས་སོགས་ཉོན་མོངས་པའི་དབང་དུ་སོང་བར་འདུག་ན། དེ་ངོས་ཟིན་པར་
བྱས་ལ་བློ་ངན་འདི་ལྟ་བུ་ཞིག་གིས་འཁོར་བ་ཐོག་མ་མེད་པ་ནས་ད་ལྟའི་བར་དུ་
བདག་རང་དབང་མེད་པར་འཁོར་བར་འཁྱམས་ཤིང་སྡུག་བསྔལ་བར་མ་ཆད་དུ་
མྱོང་དུ་བཅུག་པ་ཡིན་པས། ད་ནི་བློ་ངན་འདིའི་དབང་དུ་སྐད་ཅིག་ཀྱང་མི་གཏང་
ཞིང་། ཕྱིན་ཆད་རྒྱུད་ལ་བློ་ངན་འདི་ནམ་ཡང་མི་སྐྱེ་བར་བྱའོ་སྙམ་དུ་འདུན་པ་
དང༌ སྙིང་སྟོབས་ཤུགས་དྲག་བསྐྱེད་ལ། རླུང་ ཕྱིར་འབུད་པ་དང་མཉམ་དུ་ཉོན་
མོངས་དེ་དག་ཕྱིར་སངས་ཀྱིས་བུས་པའི་མོས་པ་བྱ། རླུང་ནང་དུ་རྔུབ་པ་དང་
མཉམ་དུ་བླ་མ་ལྷ་ཚོགས་ཐམས་ཅད་ཀྱི་བྱིན་རླབས་ནུས་མཐུ་རྣམས་འོད་དཀར་
པོའི་རྣམ་པར་བསྡུས་ཏེ་རང་གི་སྙིང་ནང་དུ་ཞུགས་པས་ཕྱིན་ཆད་ཉོན་མོངས་པ་སྐྱེ་
བའི་རྒྱུན་བཅད། དགེ་སེམས་ཁྱད་པར་ཅན་འཕེལ་བའི་མོས་པ་བྱའོ། །དེ་ལྟར་
ཀུན་སློང་ལ་བརྟག་པ་ནི་དགེ་སྦྱོར་གང་བྱེད་ཐམས་ཅད་ཀྱི་ཐོག་མར་ཤིན་ཏུ་གལ་
ཆེ་བ་ སྒོམ་རྣམས་ཀྱི་དང་པོ་ཆོས་ཀྱི་དབུའི་རྒྱ་གར་སྐད་ལྟ་བུར་གསུངས་སོ། །
- 60 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌། །
དགའ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ་ལས།
བསམ་གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་བྱས་ལ། །
རླུང་རོ་དགུ་ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེ། །ཞེས་
རླུང་རོ་དགུ་ཕྲུགས་སུ་བསལ་ནས་རིག་པ་དྭངས་སྙིགས་འབྱེད་པའི་ཚུལ་གསུངས་
པའང་ཤིན་ཏུ་གནད་ཆེ་བར་ཡོད་པས་དེའི་ཚུལ་ནི་བླ་མའི་ཞལ་ལས་ཤེས་པ་
བྱའོ། །དེ་ལྟར་ཀུན་སློང་ངན་པ་བསལ་ལ་སེམས་གསལ་ཞིང་དྭངས་པའི་ངང་
ནས་འདི་ལྟར་བསམ་སྟེ། ག་རེ་འཁོར་བ་ཐོག་མ་མེད་པ་ནས་ད་ལྟའི་བར་དུ་སྡུག་
བསྔལ་བར་མ་ཆད་དུ་མྱོང་འདུག་ཀྱང་སྐྱོ་བ་དང་སུན་པ་སྐད་ཅིག་ཀྱང་མེད་པར་
འཁོར་བའི་གནས་འབའ་ཞིག་ལ་མངོན་པར་དགའ་བའི་བློ་ངན་འདིའི་དབང་དུ་
སོང་ན་ད་དུང་སྔར་ལྟར་མཐའ་མེད་མུ་མེད་དུ་སྡུག་བསྔལ་འབའ་ཞིག་མྱོང་དགོས་
པར་འདུག །དེས་ན་ད་རེས་བླ་མ་དཀོན་མཆོག་གི་ཐུགས་རྗེས་དལ་བའི་རྟེན་
བཟང་པོ་ཐོབ། ལམ་མ་ནོར་ བར་ སྟོན་ པའི་ བཤེས་ གཉེན་ དམ་ པས་ རྗེས་ སུ་
བཟུང་། མཇལ་ བར་ དཀའ་ བ་ སངས་ རྒྱས་ ཀྱི་བསྟན་ པ་ རིན་པོ་ཆེ་ཡོངས་ སུ་
རྫོགས་པ་དང་མཇལ། བླང་དོར་འབྱེད་པའི་ཤེས་ རབ་ཀྱི་མཐུ་ཅུང་ཟད་རྙེད།
རང་གི་ངོས་ནས་ཉམས་སུ་ལེན་ནུས་ན་སྙིགས་དུས་ཀྱི་ཚེ་ཐུང་གཅིག་ལ་སངས་
རྒྱས་ཀྱི་གོ་འཕང་བདེ་བླག་ཏུ་སྟེར་བའི་གདམས་པ་ཟབ་མོ་འདི་འདྲ་ཐོབ། དེ་ལྟ་
བུའི་ཆོས་ཟབ་མོ་ཉམས་སུ་ལེན་པར་བྱེད་པ་ལ་ རང་དབང་ཡོད་པའི་སྐབས་
འདིར་འབད་ནས་བཙན་ས་ཟིན་པ་ཞིག་མ་བྱས་ན། སླར་རྟེན་བཟང་འདི་འདྲ་
ཤིན་ཏུ་རྙེད་པར་དཀའ། ལན་ཅིག་རྙེད་པ་འདི་ཡང་ཡུན་རིང་དུ་མི་གནས་པར་
མྱུར་དུ་འཇིག་སྟེ། ངེས་པར་འཆི། ནམ་འཆི་ལ་ངེས་པ་མེད། འཆི་བའི་ཚེ་ཆོས་མ་
- 61 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཏོགས་གང་གིས་ ཀྱང་མི་ཕན། ཤི་ནས་ངན་སོང་དུ་ལྷུང་ན་ནི་ཚ་ གྲང་དང༌།
བཀྲེས་སྐོམ་དང་། བཀོལ་སྤྱད་དང་། གླེན་ཞིང་གཏི་མུག་པ་སོགས་སྡུག་བསྔལ་
བཟོད་གླགས་མེད་པ་མྱོང་དགོས་ཤིང༌། ཆོས་ཀྱི་སྒྲ་ཙམ་ཡང་ཐོས་པར་དཀའ།
གནས་དེར་སྐྱབས་བཙལ་ཡང་མི་རྙེད། བརྒྱ་ལ་བདེ་འགྲོའི་རྟེན་ཞིག་ཐོབ་ཀྱང་
སྡུག་བསྔལ་འབའ་ཞིག་ལས་མ་འདས་ཏེ། མི་རྣམས་ལ་སྐྱེ་རྒ་ན་འཆིའི་སྡུག་
བསྔལ་བར་མ་ཆད་དུ་ཡོད་ཅིང་། ལྷ་རྣམས་ལ་ནི་འཆི་འཕོ་ལྟུང་བའི་སྡུག་བསྔལ་
སོགས་ཡོད། མདོར་ན་རིགས་དྲུག་གི་གནས་གང་དུ་སྐྱེས་ཀྱང་ལས་དང་ཉོན་
མོངས་ པའི་ གཞན་ དབང་ དུ་ སོང་ སྟེ་ རང་ དབང་ མེད་ པར་ འཁྱམས་ཤིང་ སྡུག་
བསྔལ་འབའ་ཞིག་གིས་མནར། རང་ཉིད་སྡུག་བསྔལ་གྱིས་མནར་བ་དེ་བཞིན་དུ་
སེམས་ཅན་ཐམས་ཅད་ཀྱང་སྡུག་བསྔལ་གྱིས་མནར། སྡུག་བསྔལ་གྱིས་མནར་
བའི་སེམས་ཅན་ཐམས་ཅད་རང་གི་དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་
གཅིག་ཀྱང་མེད། མ་བྱས་པ་ལ་གྲངས་ཀྱིས་མི་ཆོད། མ་ནམ་བྱས་རེས་ཀྱིས་ཚེ་
འདིའི་མས་ཇི་ལྟར་དྲིན་གྱིས་བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་
ཆེ། དྲིན་ཅན་གྱི་མ་འདི་རྣམས་བདེ་བ་འདོད་ཀྱང་བླང་དོར་གོ་ལོག་ཏུ་སྤྱད་པས་
སྡུག་བསྔལ་འབའ་ཞིག་མྱོང་བ་ལས་བདེ་བའི་སྐབས་སྐད་ཅིག་ཀྱང་མི་འདུག་
པས་སྙིང་རེ་རྗེ། མ་འདི་རྣམས་བདེ་བ་ཕུན་སུམ་ཚོགས་པ་དང་ལྡན་ན་ཅི་མ་རུང་།
སྡུག་བསྔལ་མཐའ་དག་དང་བྲལ་ན་ཅི་མ་རུང་སྙམ་དུ་བྱམས་སྙིང་རྗེ་ཤུགས་དྲག་
ཏུ་བསྒོམ། འོ་ན་སེམས་ཅན་ཐམས་ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་
བབ་ན་ངེད་རང་ལ་བབ། ངེད་ རང་ལ་བབ་ཀྱང་ད་ལྟའི་གནས་སྐབས་འདི་ལྟ་
བུས་སེམས་ཅན་ཐམས་ཅད་ཀྱི་དོན་ལྟ་སྨོས་ཀྱང་ཅི་དགོས། སེམས་ཅན་གཅིག་
6
）



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌།
གི་དོན་ཡང་མཐར་ཕྱིན་པར་བྱེད་ནུས་པར་མི་འདུག །དེར་མ་ཟད་དགྲ་བཅོམ་པ་
གཉིས་ཀྱི་གོ་འཕང་ཐོབ་ཀྱང་སེམས་ཅན་གྱི་དོན་ཉི་ཚེ་བ་མ་གཏོགས་སེམས་ཅན་
ཐམས་ཅད་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་
ནུས་པ་མེད། དེ་ལྟ་བུའི་ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་
རྒྱས་ལ་ཡོད་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་
སྙམ་དུ་བྱང་ཆུབ་ཀྱི་སེམས་ཤུགས་དྲག་ཏུ་བསྒོམ་མོ། །དེ་ལྟར་སོ་སོར་རྟོག་པའི་
ཤེས་རབ་ཀྱིས་དཔྱད་ཅིང་ཡང་དང་ཡང་དུ་བསམས་ལ་བློའི་འགྱུར་བ་ཅི་ཐོན་བྱ།
མ་མཐའང་གོང་གི་ཚིག་དེ་རྣམས་ལན་གསུམ་གྱི་བར་དུ་བརྗོད་ཅིང་། ཚིག་དེ་
རྣམས་ལ་འཁྲིལ་ནས་བྱང་ཆུབ་ཀྱི་སེམས་གསལ་ཅི་ཐེབས་བྱའོ། །དེ་ལྟར་སྐྱེས་བུ་
ཆུང་འབྲིང་གི་ལམ་ལ་ཤར་སྒོམ་སྔོན་དུ་བཏང་སྟེ་བྱང་ཆུབ་ཀྱི་སེམས་གསལ་
འདེབས་པ་ནི་དགེ་སྦྱོར་གང་བྱེད་ཀྱི་འགོར་གལ་ཆེ་བ་ཡིན་ཏེ། སེམས་དེ་ལྟ་བུས་
ཟིན་ན་ནི་ཆོས་ཅི་བྱས་ཐེག་པ་ཆེན་པོའི་ཆོས་སུ་འགྱུར་ཞིང་། སེམས་དེ་ལྟ་བུས་
མ་ཟིན་ན་ནི་ཅི་བྱས་ཀྱང་ཐེག་པ་ཆེན་པོའི་ལམ་དུ་མི་འགྲོ་བས་རྗེ་ཐམས་ཅད་
མཁྱེན་པས་ཐུན་འགོར་བྱང་ཆུབ་ཀྱི་སེམས་གསལ་འདེབས་པ་འདི་ཤིན་ཏུ་གལ་
ཆེ་ཞེས་ཡང་ཡང་གསུངས་ཤིང་། བཀའ་གདམས་བློ་སྦྱོང་ལས་ཀྱང་། ཐོག་མཐའ་
གཉིས་ལ་བྱ་བ་གཉིས། །ཞེས་དགེ་སྦྱོར་གང་བྱེད་ཀྱང་ཐོག་མར་ཀུན་སློང་བཅོས་
པ་འདི་མེད་མི་རུང་དུ་གསུངས་སོ། །དོན་ དེ་ དག་ལ་དགོངས་ནས་གྲུབ་ཆེན་
དབེན་ས་པ་ཡབ་སྲས་ཀྱིས་དགེ་སེམས་ཁྱད་པར་ཅན་གྱི་ངང་ནས་དགེ་སྦྱོར་འདི་
དང་འདི་ལ་འཇུག་གོ་ཞེས་གསུངས་པ་ནི་ཚིག་ནུས་པ་ཤིན་ཏུ་ཆེ་བ་ཡིན་པས། བློ་
- 63 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
གྲོས་ཅན་རྣམས་ཀྱིས་འདི་ལ་ངེས་པ་གཏིང་ཚུགས་པ་ཞིག་རྙེད་པར་བྱའོ། །
གཉིས་པ་སྐྱབས་འགྲོ་སེམས་བསྐྱེད་ བྱ་ ཚུལ་ ལ། སྐྱབས་ཡུལ་ གསལ་
གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་ཆེན་པོ་
བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་ཚོགས་
པད་ཟླ་ཉི་མའི་དཀྱིལ་འཁོར་གྱི་གདན་ལ་དྲིན་ཅན་རྩ་བའི་བླ་མ་ཐུབ་དབང་རྡོ་རྗེ་
འཆང་ཆེན་པོ། དེ་ཉིད་ཀྱི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་
སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་
བསྐོར་ནས་བཞུགས་པ། དེ་དག་རང་རང་གི་མདུན་ན་གདན་ཁྲི་ཕུན་སུམ་ཚོགས་
པ་ལ་རང་རང་གིས་གསུངས་པའི་ལུང་གི་ཆོས་རྣམས་འོད་ཀྱི་རང་བཞིན་ཅན་གྱི་
པོ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་ཉིད་ལ་དགྱེས་པའི་ཚུལ་
དང༌། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་ཐུགས་རྗེ་དྲན་པའི་དད་
པ་ཆེན་པོའི་ངང་ནས་འདི་ལྟར་བསམ་སྟེ། རང་གི་མཐའ་སྐོར་དུ་མ་རྒན་སེམས་
ཅན་ཐམས་ཅད་ཀྱང་སའི་དྲེག་པ་ལྟར་སྨུག་ཤིག་གེ་ཡོད་པར་གསལ་བཏབ་ནས།
རང་དང་ཕ་མ་སེམས་ཅན་ཐམས་ཅད་འཁོར་བར་རང་དབང་མེད་པར་འཁྱམས་
ཤིང་སྡུག་བསྔལ་གསུམ་གྱིས་བར་མཚམས་མེད་པར་མནར་ཚུལ་བསམས་པས་
འཇིགས་ཤིང་སྐྲག་པའི་བློ་ཤུགས་དྲག་བསྐྱེད་ནས། སྡུག་བསྔལ་འདི་ལས་སྐྱོབ་
པའི་ནུས་པ་བླ་མ་དཀོན་མཆོག་གསུམ་མ་གཏོགས་གཞན་སུ་ལའང་མེད་པས།
བདག་དང་མ་སེམས་ཅན་ཐམས་ཅད་དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་
བར་དུ་བླ་མ་དཀོན་མཆོག་གསུམ་ལ་སྙིང་ཐག་པ་ནས་སྐྱབས་སུ་འགྲོ་བར་བྱའོ་
སྙམ་དུ་བསམས་ལ། རང་དང་མ་རྒན་སེམས་ཅན་ཐམས་ཅད་ཀྱིས་མགྲིན་གཅིག་
- 64 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཏུ་སྐྱབས་འགྲོ་བྱེད་པར་མོས་ནས། བླ་མ་ལ་སྐྱབས་སུ་མཆིའོ། །ཞེས་བརྒྱ་སྟོང་
སོགས་དལ་བུས་བརྗོད་ཅིང་སྙིང་ནས་རེ་ལྟོས་བཅས་ཏེ་སྐྱབས་འཆོལ། འདིའི་
སྐབས་སུ་དམིགས་པ་བྱ་ཚུལ་ནི། བླ་མ་ཐུབ་དབང་རྡོ་རྗེ་འཆང་ཆེན་པོ་དང་། དེའི་
མཐའ་སྐོར་གྱི་དངོས་བརྒྱུད་ཀྱི་བླ་མ་རྣམས་ཀྱི་སྐུའི་ཆ་ལས་ངོ་བོ་བླ་མ་རྣམས་ཀྱི་
སྐུ་གསུང་ཐུགས་ཀྱི་བྱིན་རླབས་ཡིན་པ་ལ་རྣམ་པ་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་
པར་དུ་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་པ། ཐུགས་དཀྲུགས་
པ་མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་
སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་པོའི་སྒོ་དང་བ་སྤུའི་བུ་ག་
ཐམས་ཅད་ནས་ཕྱིར་ཐོན་ནས་སངས་ཏེ་དག །ལུས་དྭངས་གསལ་འོད་ཀྱི་རང་
བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་
འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་
ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས།
རང་དང་མ་རྒན་སེམས་ཅན་ཐམས་ཅད་དཔལ་ལྡན་བླ་མའི་སྐྱབས་འོག་ཏུ་ཆུད་
པར་བསམ་མོ། །དེ་ནས། སངས་རྒྱས་ལ་སྐྱབས་སུ་མཆིའོ། །ཞེས་སྐྱབས་འགྲོ་
ལན་གང་མང་བརྗོད་པས་གསང་བདེ་འཇིགས་གསུམ་ཀྱེ་རྡོར་དུས་འཁོར་བསྐལ་
བཟང་གི་སངས་རྒྱས་སྟོང་སངས་རྒྱས་སུམ་ཅུ་སོ་ལྔ་ལ་སོགས་པའི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པ་སྡིག་སྒྲིབ་སྦྱོང་བ་སོགས་དམིགས་པ་གོང་
65-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལྟར་བྱའོ། །དེ་ནས། ཆོས་ལ་སྐྱབས་སུ་མཆིའོ། །ཞེས་སྐྱབས་འགྲོ་ལན་གང་མང་
བརྗོད་པས་སྐྱབས་ཡུལ་སོ་སོའི་མདུན་ན་བཞུགས་པའི་ཆོས་པོ་ཏི་རྣམས་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་སྦྱོང་བ་སོགས་དམིགས་པ་
གོང་ ལྟར་ བྱའོ། །དེ་ ནས། དགེ་འདུན་ལ་སྐྱབས་ སུ་ མཆིའོ། །ཞེས་ སྐྱབས་འགྲོ་
ལན་གང་མང་བརྗོད་པས་བྱང་སེམས་ཉན་རང་རྣམས་དང་དཔའ་བོ་མཁའ་འགྲོ་
ཆོས་སྐྱོང་སྲུང་མ་ལ་སོགས་པའི་དགེ་འདུན་དཀོན་མཆོག་རྣམས་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པའི་སྡིག་སྒྲིབ་སྦྱོང་བ་སོགས་དམིགས་པ་
གོང་ལྟར་བྱའོ། ཁྱད་པར་སངས་རྒྱས་རྣམས་ཀྱི་སྐུའི་ཆ་ལས་བདུད་རྩི་འབེབས་
པའི་ཚེ་ངོ་བོ་སངས་རྒྱས་རྣམས་ཀྱི་བྱིན་རླབས་ནུས་མཐུ་ཡིན་པ་ལ། རྣམ་པ་
བདུད་རྩི་འོད་ཟེར་གྱི་རྣམ་པ་དང་། ཆོས་པོ་ཏི་རྣམས་ལས་ངོ་བོ་སྤངས་རྟོགས་ཀྱི་
ཡོན་ཏན་ཡིན་པ་ལ། རྣམ་པ་བདུད་རྩི་འོད་ཟེར་ གྱི་རྣམ་པ་དང་། དགེ་འདུན་
རྣམས་ ལས་ངོ་བོ་མཁྱེན་བརྩེ་ནུས་གསུམ་གྱི་བྱིན་རླབས་ཡིན་པ་ལ། རྣམ་པ་
བདུད་ རྩི་ འོད་ཟེར་གྱི་རྣམ་པ་དང་། སྡིག་སྒྲིབ་སྤྱི་དང་ ཁྱད་ པར་དེ་དང་དེ་ལ་
བརྟེན་ནས་བསགས་པའི་སྡིག་སྒྲིབ་རྣམས་གཙོ་བོར་སྦྱོང་བའི་དམིགས་པ་བྱའོ། །
དེ་ནས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་
བདག་ནི་སྐྱབས་སུ་མཆི། །ཞེས་ལན་གང་མང་བརྗོད་ཅིང་སྐྱབས་ཡུལ་ཐམས་
ཅད་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་
གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་
- 66 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བསགས་ པའི་ སྡིག་ སྒྲིབ་ཐམས་ཅད་དང་། ཁྱད་ པར་ དཀོན་ མཆོག་ གསུམ་ལ་
བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་གསལ་འོད་ཀྱི་རང་
བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་
འཕེལ་ཞིང་རྒྱས། ཁྱད་པར་དུ་ཡང་དཀོན་མཆོག་གསུམ་གྱི་བྱིན་རླབས་ཐམས་
ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་ཏེ་དཀོན་མཆོག་
གསུམ་གྱི་སྐྱབས་འོག་ཏུ་ཚུད་པའི་མོས་པ་དང་ཇི་སྲིད་བྱང་ཆུབ་མ་ཐོབ་ཀྱི་བར་དུ་
སྐྱབས་གསུམ་ནམ་ཡང་མི་གཏོང་ངོ་སྙམ་དུ་དམ་བཅའ་བརྟན་པོ་བྱའོ། །
དེ་ནས་སེམས་བསྐྱེད་ཚུལ་ནི། བདག་གི་སྦྱིན་སོགས་བགྱིས་པ་འདི་དག་
གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །སྦྱིན་པ་ལས་བྱུང་བ་དང་།
ཚུལ་ཁྲིམས་ལས་བྱུང་བ་དང་། བསྒོམས་པ་སོགས་ལས་བྱུང་བའི་དགེ་བའི་རྩ་བ་
འདི་ལ་བརྟེན་ནས་བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་
བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་སྙམ་
པའི་སྨོན་སེམས་དང༌། བདག་གིས་མ་སེམས་ཅན་ཐམས་ཅད་ཀྱི་དོན་དུ་མྱུར་བ་
མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་
ཀྱང་ཐོབ་པར་བྱ། དེའི་ཕྱིར་དུ་སྦྱིན་སོགས་ཕ་རོལ་ཏུ་ཕྱིན་པ་དྲུག་དང་བསྡུ་བའི་
དངོས་པོ་བཞི་ལ་སོགས་པའི་རྒྱལ་སྲས་ཀྱི་སྤྱོད་པ་མཐའ་དག་ལ་ཚུལ་བཞིན་དུ་
བསླབ་པར་བྱའོ་སྙམ་དུ་འཇུག་སེམས་བསྐྱེད་ཅིང་དམ་བཅའ་བརྟན་པོ་བྱའོ། །དེ་
ལྟར་སྨོན་འཇུག་གི་སེམས་བསྐྱེད་པས་ བླ་མ་ཐུབ་དབང་རྡོ་རྗེ་འཆང་ཆེན་པོ་
དགྱེས་ཏེ་རང་འདྲ་གཉིས་པ་ཞིག་ཆད་ནས་རང་ཉིད་ལ་ཐིམ་པས། རང་ཉིད་ཀྱང་
བླ་མ་ཐུབ་དབང་རྡོ་རྗེ་འཆང་གི་སྐུར་ལམ་གྱིས་གྱུར། གྱུར་པ་དེ་ཉིད་ལ་བླ་མ་ཐུབ་
- 67 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དབང་རྡོ་རྗེ་འཆང་དེ་ངའོ་སྙམ་དུ་ང་རྒྱལ་སྒོམས། རང་ཐུབ་དབང་རྡོ་རྗེ་འཆང་དུ་
གསལ་བའི་སྐུ་ལས་འོད་ཟེར་འཕྲོས། མཐའ་སྐོར་ན་ཡོད་པའི་སེམས་ཅན་ཐམས་
ཅད་ལ་ཕོག་པས་སེམས་ཅན་ཐམས་ཅད་ཀྱང་ཐུབ་དབང་རྡོ་རྗེ་འཆང་གི་གོ་འཕང་
ལ་བཀོད་པར་བསམ་མོ། །དེ་ནས་རང་དང་ཕ་མ་སེམས་ཅན་ཐམས་ཅད་ཐོག་མ་
མེད་པ་ནས་ད་བར་དུ་འཁོར་བར་རང་དབང་མེད་པར་སྡུག་བསྔལ་སྣ་ཚོགས་
ཤིག་མྱོང་བ་འདི་རྒྱུ་གང་གི་དབང་གིས་བྱུང་སྙམ་དུ་བསམས་པ་ན། གང་ཟག་
གཞན་གྱིས་སྡུག་བསྔལ་མྱོང་དུ་བཅུག་པ་མིན་གྱི། རང་རྒྱུད་ཀྱི་བདག་འཛིན་
འགོང་པོའི་མཐུས་རང་ཕྱོགས་ལ་ཆགས་པ་དང༌། གཞན་ཕྱོགས་ལ་སྡང་བའི་
དབང་ གིས་ ལས་ བསགས། ལས་ ཀྱི་ དབང་ གིས་འཁོར་བར་འཁོར་ནས་ སྡུག་
བསྔལ་མྱོང་བ་ཡིན་པར་འདུག །དེས་ན་བདག་དང་མ་རྒན་སེམས་ཅན་ཐམས་
ཅད་ཉེ་རིང་ཆགས་སྡང་དང༌ བྲལ་བའི་བཏང་སྙོམས་ལ་གནས་ན་ཅི་མ་རུང་།
གནས་པར་གྱུར་ཅིག །གནས་པར་བདག་གིས་བྱའོ། །དེ་ལྟར་བྱེད་ནུས་པར་བླ་
མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་བདེ་བ་དང་བདེ་བའི་
རྒྱུ་དང་ལྡན་ན་ཅི་མ་རུང་། ལྡན་པར་གྱུར་ཅིག །ལྡན་པར་བདག་གིས་བྱའོ། །དེ་
ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་
ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང་། བྲལ་བར་གྱུར་
ཅིག །བྲལ་བར་བདག་གིས་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་
བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དམ་པ་
དང་མ་བྲལ་ན་ཅི་མ་རུང་། མི་འབྲལ་བར་གྱུར་ཅིག །མི་འབྲལ་བར་བདག་གིས་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་
- 68 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བ་བཏབ་པས་ཚོགས་ཞིང་ཐམས་ཅད་ཀྱི་སྐུ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་དུ་
ཡང་རང་གཞན་སེམས་ཅན་ཐམས་ཅད་ཚད་མེད་བཞི་སྒོམ་པ་ལ་བར་དུ་གཅོད་
པའི་ནད་གདོན་སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་གསལ་འོད་ཀྱི་
རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་
ཅད་འཕེལ་ཞིང་རྒྱས། ཁྱད་པར་དུ་ཡང་རང་གཞན་སེམས་ཅན་ཐམས་ཅད་ཚད་
མེད་བཞི་ལ་གནས་པར་བསམ་མོ། །དེ་ནས་ཁྱད་པར་གྱི་སེམས་བསྐྱེད་སྒོམ་ཚུལ་
ནི། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་
ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ་སྙམ་པ་ལན་མང་དུ་
བྱ་ ཞིང་ འདུན་པ་ཤུགས་དྲག་བསྐྱེད་དོ། །སྐྱབས་འགྲོ་སེམས་བསྐྱེད་ བྱ་ ཚུལ་
མཁས་གྲུབ་སངས་རྒྱས་ཡེ་ཤེས་ཀྱི་གསུང་ལྟར་སྐྱབས་འགྲོའི་ཚིག་རྣམས་རྒྱ་སྐད་
དུ་བྱེད་ན། བདེ་ཆེན་དང་ལས་རང་ཉིད་བླ་མ་ལྷ། །གང་དེར་གསལ་བའི་སྐུ་ལས་
འོད་ཟེར་ཚོགས། །ཕྱོགས་བཅུར་འཕྲོས་ནས་སྣོད་བཅུད་བྱིན་བརླབས་ པས། །
དག་པ་རབ་འབྱམས་འབའ་ཞིག་ཡོན་ཏན་གྱི། །བཀོད་པའི་ཁྱད་པར་ཕུན་སུམ་
ཚོགས་པར་གྱུར། །རབ་དཀར་དགེ་སེམས་ཆེན་པོའི་ངང་ཉིད་ནས། །བདག་དང་
མཁའ་མཉམ་མ་རྒན་སེམས་ཅན་རྣམས། །དེང་ནས་ཇི་སྲིད་བྱང་ཆུབ་སྙིང་པོའི་
བར། །བླ་མ་དཀོན་མཆོག་གསུམ་ལ་སྐྱབས་སུ་འགྲོ །ན་མོ་གུ་རུ་བྷྱ། ན་མོ་བུདྡྷ་
ཡ། ན་མོ་དྷཱམཱ་ ཡ། ན་ མོ་ སདྡྷཱ་ ཡ། ཞེས་ འདོན་ རྒྱུན་ ཡོད་ པ་ ལྟར་ འདོན་ ཞིང་
- 69-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དམིགས་པ་རྣམས་གོང་བཞིན་བྱའོ། །གང་ཟག་གི་ བློ་མཐོ་དམའི་དབང་ གིས་
སྐྱབས་འགྲོའི་ཉམས་ལེན་ལའང་ཁྱད་པར་ཆེན་པོ་ཡོད་པས་ཞིབ་པར་བླ་མའི་
ཞལ་ལས་ཤེས་པར་བྱའོ། ཁྱད་པར་གྱི་སེམས་བསྐྱེད་འདི་ཤིན་ཏུ་གལ་ཆེ་བས་
མཁས་གྲུབ་སངས་རྒྱས་ཡེ་ཤེས་ཀྱི་གསུང་ལྟར་རྒྱས་པར་བྱ་ཚུལ་ནི། མ་སེམས་
ཅན་ཀུན་གྱི་དོན་གྱི་ཕྱིར། །བདག་ཉིད་བླ་མ་ལྷར་གྱུར་ནས། །སེམས་ཅན་ཐམས་
ཅད་བླ་མ་ལྷའི། །གོ་འཕང་མཆོག་ལ་འགོད་པར་བྱ། །མ་སེམས་ཅན་ཐམས་ཅད་
ཀྱི་དོན་དུ་བདག་གིས་ཚེ་འདི་ཉིད་ལ་མྱུར་བ་མྱུར་བར་གདོད་མའི་སངས་རྒྱས་བླ་
མ་ལྷའི་གོ་འཕང་མངོན་དུ་བྱས། མ་སེམས་ཅན་ཐམས་ཅད་སྡུག་བསྔལ་ལས་
བསྒྲལ། བདེ་ཆེན་སངས་རྒྱས་ཀྱི་ས་ལ་འགོད་པར་བྱ། དེའི་ཕྱིར་དུ་ལམ་ཟབ་མོ་
བླ་མ་ལྷའི་རྣལ་འབྱོར་ཉམས་སུ་བླང་བར་བགྱིའོ། །ཞེས་འདོན་རྒྱུན་ཡོད་པ་ལྟར་
འདོན་ཞིང་འདུན་པ་ཤུགས་དྲག་བྱའོ། །དེ་ལྟར་ཀུན་སློང་བཅོས་ནས་སྐྱབས་འགྲོ་
སེམས་བསྐྱེད་ བྱ་ ཚུལ་ དེ་ནི་བླ་མ་མཆོད་པའི་ཆོ་གའི་གཞུང་ཉིད་ ལས། དགེ་
སེམས་ཁྱད་པར་ཅན་གྱི་ངང་ནས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་
པ་སྔོན་དུ་བཏང་ཞེས་གསུངས་པའི་དོན་ཁྲིད་རྒྱུན་དུ་ཡོད་པ་ལྟར་ཡིན་ལ། དགའ་
ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ་ལས། དང་
པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་ཤིང་ཕྱིར། ཁ་ཙམ་ཚིག་
ཙམ་མ་ཡིན་པའི། །སྐྱབས་འགྲོ་སེམས་བསྐྱེད་ནན་ཏན་བྱ། །ཞེས་གསུངས་པ་
ལྟར། སྔོན་འགྲོ་ཁྲིད་ཆེན་བཞིའི་ནང་ནས་ཁྲིད་ཆེན་དང་པོའང་ཡིན་ནོ། །དེ་དག་
གི་གནད་ཞིབ་པར་ནི་བླ་མའི་ཞལ་ལས་ཤེས་པར་བྱའོ། །
- 70 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
གཉིས་ པ་ ཁྱད་ པར་ གྱི་ སྔོན་འགྲོ་ལ་གཉིས། སྣོད་བཅུད་སྦྱང་བ་དང༌།
མཆོད་པ་བྱིན་གྱིས་བརླབ་པའོ། །དང་པོ་ནི། དེ་ལྟར་སྐྱབས་འགྲོ་སེམས་བསྐྱེད་
ནན་ཏན་ཏུ་བྱས་པའི་མཐར་སྐྱབས་ཡུལ་རྣམས་མཐའ་ནས་རིམ་བཞིན་བསྡུས་ཏེ་
ཐུབ་དབང་རྡོ་རྗེ་འཆང་ལ་ཐིམ། ཐུབ་དབང་རྡོ་རྗེ་འཆང་ཡང་འོད་དུ་ཞུ་ནས་རང་
གི་སྨིན་མཚམས་སུ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བྱའོ། །དེ་ནས་
རང་ཡང་མི་དམིགས་པར་སྟོང་པ་ཉིད་དུ་བསམས་ལ་ལྟ་ཐོག་ཏུ་བཞག །དེའི་ངང་
ནས་གསང་བདེ་འཇིགས་གསུམ་སོགས་ལྷག་པའི་ལྷ་གང་རུང་གི་སྐུར་ལངས་
པའི་མོས་པ་བྱའོ། །དེ་ཡང་ཡི་དམ་རྡོ་རྗེ་འཇིགས་བྱེད་ལྟ་བུ་ལ་གཙོ་བོར་བྱེད་ན།
རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་
གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པའི་སྐུ་ལས་འོད་
ཟེར་ འཕྲོས། སྣོད་ བཅུད་ ཐམས་ ཅད་ ཀྱི་ མ་ དག་ པ་ སྦྱངས། སྣོད་ ཐམས་ ཅད་
གཞལ་ཡས་ཁང་དང་བཅུད་ཐམས་ཅད་ལྷ་དང་ལྷ་མོའི་རང་བཞིན་གྱི་དག་པ་རབ་
འབྱམས་འབའ་ཞིག་ཏུ་གྱུར་པའི་མོས་པ་བརྟན་པོ་བྱའོ། །སྐབས་འདིར་སྐུ་གསུམ་
ལམ་འཁྱེར་གྱི་མན་ངག་ཁྱད་པར་ཅན་ཡོད་པ་བླ་མའི་ཞལ་ལས་ཤེས་པར་བྱའོ། །
གཉིས་ པ་ མཆོད་ པ་ བྱིན་གྱིས་བརླབ་པ་ནི་རྒྱས་པར་ན་སོ་སོའི་སྒྲུབ་
ཐབས་ནས་ འབྱུང་བ་ལྟར་བྱ་ལ། མདོར་བསྡུ་ན། ཨོཾ་ ཨཱཧཱུྃ། ལན་གསུམ་བརྗོད་
པས་འོག་ནས་འབྱུང་བ་ལྟར་ཚོགས་ཞིང་རྣམས་ལ་འབུལ་རྒྱུའི་མཆོད་རྫ་ས་གང་
ཡོད་དམིགས་ཡུལ་དུ་བྱས་ལ། མཆོད་རྫས་དེ་དག་གི་སྟེང་དུ་འོག་ཏུ་ཧཱུྃ། དེའི་
སྟེང་དུ་ཨཱདེའི་སྟེང་དུ་ཨོ་ཡིག་རྣམས་བརྩེགས་ནས་གནས་པ། ཧཱུྃ་ཡིག་ལས་འོད་
ཟེར་ཕྱོགས་བཅུར་འཕྲོས་པས་ཐུགས་རྡོ་རྗེའི་ལྷ་ཚོགས་ཐམས་ཅད་བཀུག་སྟེ་ཧཱུྃ་
- 71 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལ་ཐིམ། ཧཱུྃ་མཆོད་རྫས་རྣམས་ཀྱི་ནང་དུ་ཐིམ་པས་ཁ་དོག་དྲི་རོ་ངན་པའི་སྐྱོན་
ཐམས་ཅད་སྦྱངས་ནས་ཤེལ་ལྟར་དྭངས་པའི་མོས་ པ་དང་། ཨཱཡིག་ལས་འོད་
ཟེར་ ཕྱོགས་ བཅུར་ འཕྲོས་ པས་ གསུང་ རྡོ་ རྗེའི་ ལྷ་ ཚོགས་རྣམས་བཀུག་ནས་
ཨཱཡིག་ལ་ཐིམ། དེ་མཆོད་རྫས་རྣམས་ལ་ཐིམ་པས་མཆོད་རྫས་རྣམས་ཟག་པ་
མེད་པའི་བདུད་རྩིའི་རྒྱ་མཚོ་ཆེན་པོར་གྱུར་པའི་མོས་པ་བྱ། ཨོཾ་ཡིག་ལས་འོད་
ཟེར་ཕྱོགས་བཅུར་འཕྲོས་པས་སྐུ་རྡོ་རྗེའི་ལྷ་ཚོགས་ཐམས་ཅད་བཀུག་སྟེ་ཨོ་ཡིག་
ལ་ཐིམ། ༀ་ཡིག་མཆོད་རྫས་རྣམས་ལ་ཐིམ་པས་མཆོད་རྫས་རྣམས་མང་པོར་
འཕེལ་ཏེ། ཚོགས་ཞིང་ཐམས་ཅད་ཀྱིས་ཇི་ཙམ་ལོངས་སྤྱད་ཀྱང་ཟད་པ་མེད་པའི་
བདུད་རྩིའི་རྒྱ་མཚོ་ཆེན་པོར་གྱུར་པའི་མོས་པ་བརྟན་པོ་བྱའོ། །དེ་ལྟར་བྱིན་གྱིས་
བརླབས་པའི་མཆོད་པ་དེ་རྣམས་ངོ་བོ་གཉིས་སུ་མེད་པའི་ཡེ་ཤེས་ཡིན་པ་ལ།
རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་ཚོགས་ཞིང་མཐའ་དག་གི་
དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་སྟོང་གི་ཡེ་ཤེས་ཁྱད་པར་ཅན་
བསྐྱེད་པར་གནས་པའི་ཁྱད་པར་གསུམ་དང་ལྡན་པ་ས་དང་བར་སྣང་ནམ་མཁའི་
ཁྱོན་ཐམས་ཅད་ཡོངས་སུ་ཁྱབ་པའི་ཕྱི་ནང་གསང་བའི་མཆོད་སྤྲིན་དམ་རྫས་སྤྱན་
གཟིགས་བསམ་གྱིས་མི་ཁྱབ་པས་གང་བར་བསམ་མོ། །
གཉིས་པ་དངོས་གཞི་ལ་བཞི། ཚོགས་ཞིང་གསལ་གདབ་པ། བསག་སྦྱང་
གི་གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ་བ། ཡོན་ཏན་
དང་བཀའ་དྲིན་རྗེས་སུ་དྲན་པའི་སྒོ་ནས་གསོལ་བ་འདེབས་པ། མདོ་སྔགས་ཀྱི་
ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་སྒོ་ནས་བློ་སྦྱོང་ཞིང་བྱིན་རླབས་
ཞུ་ བའི་ ཚུལ་ ལོ། །དང༌ པོ་ ཚོགས་ ཞིང་ གསལ་ གདབ་ པ་ ལ་ གཉིས། བླ་ མ་ ལྷ་
- 72 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཚོགས་གསལ་འདེབས་ཚུལ་དངོས་དང་། ཡེ་ཤེས་པ་སྤྱན་དྲངས་ནས་དབྱེར་མེད་
དུ་བྱ་ཚུལ་ལོ། །
དང་པོ་ནི། བདེ་སྟོང་དབྱེར་མེད་ལྷ་ལམ་ཡངས་པར་ཀུན་བཟང་མཆོད་
སྤྲིན་འཁྲིགས་པའི་དབུས། །ཞེས་སོགས་ཏེ། དམིགས་པ་ཡིད་ ལ་ བྱེད་ ཚུལ་ནི།
སྒྲུབ་པ་པོ་རང་གི་སེམས་བདེ་བ་ཆེན་པོའི་ངོ་བོར་སོང་བ་དེ་ཡུལ་སྟོང་པ་ཉིད་ལ་
ཆུ་ལ་ཆུ་བཞག་བཞིན་དུ་དབྱེར་མེད་དུ་སོང་བར་མོས་ཤིང་། བདེ་སྟོང་དབྱེར་མེད་
དེའི་ངང་ནས་རང་གི་མདུན་གྱི་ཐད་དྲང་གི་ནམ་མཁར་ཀུན་བཟང་མཆོད་པའི་
སྤྲིན་ཕུང་བསམ་གྱིས་མི་ཁྱབ་པ་བར་མཚམས་མེད་པར་འཁྲིགས་པའི་དབུས་སུ་
དཔག་བསམ་གྱི་ཤིང་སྡོང་པོ་ཡལ་ག་ལོ་མ་མེ་ཏོག་འབྲས་བུ་དང་བཅས་པ་
ཐམས་ཅད་རིན་པོ་ཆེ་སྣ་ཚོགས་ལས་གྲུབ་པ། ཤིང་དེ་མཐོང་བ་དང༌། ཤིང་དེའི་
དྲི་ཚོར་བ་དང་། ཤིང་དེ་ལ་རེག་པ་དང་། ཤིང་དེའི་ཡལ་ག་རླུང་གིས་བསྐྱོད་པའི་
སྒྲ་རྣ་བའི་ལམ་དུ་ཐོས་པ་ཐམས་ཅད་ཀྱི་ལུས་སེམས་ཀྱི་གདུང་བ་ཞི་ཞིང་། ཡིད་
ལ་གང་བསམ་ཐམས་ཅད་འབད་མེད་དུ་འགྲུབ་པ། བདེ་བ་ཅན་གྱི་ཞིང་བཀོད་ཀྱི་
མདོ་ལས་འབྱུང་བ་དང་མཚུངས་པའི་རིན་པོ་ཆེའི་ཤིང་དེའི་རྩེ་མོར་མེ་ཏོག་འདབ་
མ་ཡངས་ཤིང་རྒྱ་ཆེ་བ། དེའི་སྟེང་དུ་མི་འཇིགས་པ་བཞི་དང་དབང་ཕྱུག་བརྒྱད་
མཚོན་པའི་སེང་གེ་ཆེན་པོ་བརྒྱད་ ཀྱིས་ བཏེག་པའི་རིན་པོ་ཆེའི་ ཁྲི་མཐོ་ཞིང་
ཡངས་པའི་སྟེང་དུ་སྣ་ཚོགས་པདྨ་འདབ་མ་བསམ་གྱིས་མི་ཁྱབ་པ་དང་ལྡན་པ།
པད་རིམ་བཅུ་གཅིག་ཡོད་པའི་འདབ་མ་འོག་མས་སེང་ཁྲིའི་ཟུར་ཅུང་ཟད་ཁེབས་
པ། སྟེང་མ་རྣམས་རྒྱ་ཇེ་ཆུང་དང་དཔངས་ཇེ་མཐོར་སོང་བའི་དབུས་ཀྱི་པད་
འདབ་བཞི་པའི་ལྟེ་བར་ཟེའུ་འབྲུའི་སྟེང་དུ་ཤེས་རབ་མཚོན་པའི་ཉི་མའི་དཀྱིལ་
- 73 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འཁོར་ དང༌། ཐབས་ མཚོན་ པའི་ ཟླ་ བའི་ དཀྱིལ་ འཁོར་ གྱི་སྟེང་དུ་བཀའ་དྲིན་
གསུམ་ལྡན་དྲིན་ཅན་རྩ་བའི་བླ་མ་དེ་ཉིད་རྣམ་པ་ཆོས་ཀྱི་རྒྱལ་པོ་ཙོང་ཁ་པ་ཆེན་
པོའི་རྣམ་པ་ཅན། ཞལ་གཅིག་ཕྱག་གཉིས་པ། སྐུ་མདོག་དཀར་ལ་དམར་བའི་
མདངས་ཆགས་པ། ཞལ་འཛུམ་ དགྱེས་ པའི་ ཉམས་ དང་ ལྡན་ པ། ཕྱག་ གཡས་
ཐུགས་ཀར་ཆོས་འཆད་དང་། གཡོན་མཉམ་བཞག་གི་སྟེང་ན་བདུད་རྩིས་གང་
བའི་ལྷུང་བཟེད་བསྣམས་པ། ཕྱག་གཉིས་ཀྱིས་ཨུཏྤ་ལའི་ཡུ་བ་བཟུང་བའི་རྩེ་མོ་
སྐུ་དཔུང་གཡས་གཡོན་གྱི་ཐད་དུ་མེ་ཏོག་ཁ་ཕྱེ་བའི་སྟེང་དུ་གླེགས་རལ་གྱིས་
མཚན་པ། དབུ་ལ་པཎ་ཞྭ་གསེར་གྱི་མདོག་ཅན་དང་སྐུ་ལ་ཆོས་གོས་རྣམ་གསུམ་
མཛེས་པར་གསོལ་བ། ཞབས་རྡོ་ རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་
ཀར་ཐུབ་པའི་དབང་པོ། དེའི་ཐུགས་ཀར་རྒྱལ་བ་རྡོ་རྗེ་འཆང་ཡུམ་རྡོ་རྗེ་དབྱིངས་
ཀྱི་དབང་ཕྱུག་མ་དང་བཅས་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟས་
ཀླུབས་པ། མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། དེ་
གསུམ་གའི་ སྐུ་ ལས་འོད་ཟེར་ བསམ་ གྱིས་ མི་ ཁྱབ་ པ་ ཕྱོགས་ བཅུར་ འཕྲོ་བ།
འཇའ་ཚོན་སྣ་ལྔས་བསྐོར་བའི་དབུས་ན་བཞུགས་པ། དྲིན་ཅན་རྩ་བའི་བླ་མ་དེ་
ཉིད་ ཀྱི་ སྤྱི་ བོར་ རྣམ་ སྣང་ དཀར་ པོ། མགྲིན་ པར་ འོད་ དཔག་ མེད་ དམར་པོ།
ཐུགས་ཀར་མི་བསྐྱོད་པ་སྔོན་པོ། ལྟེ་བར་རིན་འབྱུང་སེར་པོ། གསང་གནས་སུ་
དོན་གྲུབ་ལྗང་ཁུ་རྣམས་གསལ་བཏབ་ལ། བླ་མའི་ཕུང་པོ་ལྔ་རྣམ་པར་དག་པའི་
ངོ་བོར་མོས། བླ་མའི་ལྟེ་བར་ སྤྱན་མ་དཀར་མོ། ཐུགས་ཀར་མཱ་མ་ཀི་སྔོན་མོ།
མགྲིན་ པར་ གོས་དཀར་མོ་དམར་མོ། སྤྱི་བོར་སྒྲོལ་མ་ལྗང་ཁུ་རྣམས་ གསལ་
བཏབ་ལ་ཁམས་བཞི་རྣམ་པར་དག་པའི་ངོ་བོར་མོས། སྤྱན་གཉིས་ལ་ས་སྙིང་
- 74 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌།
དཀར་པོ་རེ་རེ། སྤྱན་ གྱི་སྒོར་གཟུགས་རྡོ་ རྗེ་མ་དཀར་མོ་རེ་རེ། སྙན་གཡས་
གཡོན་གཉིས་ལ་ཕྱག་ན་རྡོ་རྗེ་སེར་པོ་རེ་རེ། སྙན་གྱི་སྒོར་སྒྲ་རྡོ་རྗེ་མ་སེར་མོ་རེ་
རེ། ཤངས་ལ་ནམ་སྙིང་སེར་པོ། ཤངས་ཀྱི་སྒོར་དྲི་རྡོ་རྗེ་མ་དམར་མོ། ལྗགས་ལ་
འཇིག་རྟེན་དབང་ཕྱུག་མ་དམར་པོ། ལྗགས་ཀྱི་སྒོར་རོ་རྡོ་རྗེ་མ་ལྗང་ཁུ། ཐུགས་
ཀར་འཇམ་དཔལ་དམར་པོ། རྡོ་རྗེར་སྒྲིབ་སེལ་ལྗང་ཁུ། རྡོ་རྗེའི་སྒོར་རེག་བྱ་རྡོ་
རྗེ་མ་སྔོན་མོ། ཚིགས་ཐམས་ཅད་ལ་ཀུན་བཟང་ལྗང་ཁུ་ རེ་རེ། སྤྱི་གཙུག་ཏུ་
བྱམས་པ་དཀར་པོ་རྣམས་གསལ་བཏབ་ལ་སྐྱེ་མཆེད་དང་རྩ་རྒྱུད་དང་ཚིགས་
རྣམས་རྣམ་པར་དག་པའི་ངོ་བོར་མོས། ཕྱག་གཡས་ལ་ཁྲོ་བོ་གཤིན་རྗེ་གཤེད་
ནག་པོ། གཡོན་ལ་གཞན་ གྱིས་མི་ཐུབ་ པ་ དཀར་པོ། ཞལ་ གྱི་སྒོར་རྟ་མགྲིན་
དམར་པོ། རྡོ་རྗེའི་སྒོར་བདུད་རྩི་འཁྱིལ་བ་སྔོན་པོ། སྐུ་དཔུང་གཡས་ལ་མི་གཡོ་
བ་སྔོན་པོ། གཡོན་ལ་འདོད་པའི་རྒྱལ་པོ་སྔོན་པོ། པུས་མོ་གཡས་ལ་དབྱུག་སྔོན་
ཅན་སྔོན་པོ། གཡོན་ལ་སྟོབས་པོ་ཆེ་ནག་པོ། དབུ་གཙུག་ཏུ་གཙུག་ཏོར་འཁོར་
ལོས་བསྒྱུར་བ་སྔོན་པོ། ཞབས་མཐིལ་གཉིས་སུ་གནོད་མཛེས་རྒྱལ་པོ་སྔོན་པོ་
རྣམས་གསལ་བཏབ་ལ་སྐུའི་ཡན་ལག་དེ་དང་དེའི་ངོ་བོར་མོས། སྐུའི་བ་སྤུ་ཉི་ཁྲི་
ཆིག་སྟོང་ཐེག་ཆེན་དགྲ་བཅོམ་ཉི་ཁྲི་ཆིག་སྟོང་གི་ངོ་བོ་དང་། སྐུ་ལས་སྐྱེས་པའི་
འོད་ཟེར་རྣམས་ཀྱང་ཕྱོགས་སྐྱོང་རྣམས་ཀྱི་ངོ་བོར་བསམ་མོ། །མདོར་ན་བླ་མའི་
སྐུའི་བཀོད་པས་ཕྱོགས་བཅུའི་ཞིང་མ་ལུས་པ་ཁྱབ་ཅིང་། ཕྱོགས་བཅུའི་རྒྱལ་བ་
སྲས་བཅས་མ་ལུས་བླ་མའི་སྐུ་ལ་བཞུགས་པ། སྐུའི་བ་སྤུའི་ཁུང་བུ་རེ་རེའི་ཞིང་
ཁམས་ནའང་སངས་རྒྱས་དང་ བྱང་ སེམས་ གྲངས་ལས་འདས་པ་བཞུགས་པ།།
སྐྱབས་གནས་མ་ལུས་འདུས་པའི་བདག་ཉིད་ཡིན་པར་མོས་པ་བརྟན་པོ་བྱའོ། །
- 75 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
དྲིན་ཅན་རྩ་བའི་བླ་མ་དེ་ཉིད་ཀྱི་ཐུགས་ཀ་ནས་འོད་ཟེར་གཡས་ཕྱོགས་སུ་འཕྲོས་
པའི་སྣེ་མོར་སྣ་ཚོགས་པད་ཟླའི་སྟེང་དུ་རྗེ་བཙུན་བྱམས་པ་ལ་འཕགས་པ་ཐོགས་
མེད་ལ་སོགས་པའི་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་
པ། འོད་ཟེར་གཡོན་ཕྱོགས་སུ་འཕྲོས་པའི་སྣེ་མོར་སྣ་ཚོགས་པད་ཟླའི་སྟེང་དུ་རྗེ་
བཙུན་འཇམ་དབྱངས་ལ་འཕགས་པ་ཀླུ་སྒྲུབ་ལ་སོགས་པའི་ཟབ་མོ་ལྟ་བརྒྱུད་ཀྱི་
བླ་མ་རྣམས་ཀྱིས་བསྐོར་ནས་བཞུགས་པ། འོད་ཟེར་མདུན་ཕྱོགས་སུ་འཕྲོས་པའི་
སྣེ་མོར་པད་ཟླའི་གདན་ལ་དྲིན་ཅན་རྩ་བའི་བླ་མ་ལ་རང་ལ་དངོས་སུ་ཆོས་
འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་པ། འོད་ཟེར་སྟེང་ཕྱོགས་
སུ་འཕྲོས་པའི་སྣེ་མོར་བྱིན་རླབས་ཉེ་བརྒྱུད་ཀྱི་བླ་མ་རྣམས་མཐོ་བརྩེགས་སུ་
བཞུགས་པ། དྲིན་ཅན་རྩ་བའི་བླ་མ་དེ་ཉིད་ཀྱི་མདུན་གྱི་པད་འདབ་ལ་བཅོམ་
ལྡན་འདས་དཔལ་གསང་བ་འདུས་པ་སྐུ་མདོག་སྔོན་པོ་རྟོགས་དཀར་དམར་བའི་ཞལ་
གསུམ་ཕྱག་དྲུག་པ། ཕྱག་གཡས་གཡོན་གྱི་དང་པོ་གཉིས་ཀྱིས་རྡོ་རྗེ་དང་དྲིལ་བུ་
འཛིན་པ། གཡས་འོག་མ་གཉིས་ཀྱིས་འཁོར་ལོ་དང་པདྨ། གཡོན་འོག་མ་གཉིས་
ཀྱིས་རིན་པོ་ཆེ་དང་རལ་གྲི་འཛིན་པ། དབུ་སྐྲ་རལ་པའི་ཐོར་ཚུགས་ཅན། རིན་པོ་
ཆེའི་ རྒྱན་ བརྒྱད་ ཀྱིས་ བརྒྱན་ ཅིང་ དར་ བཟང་ པོའི་ སྟོད་ གཡོགས་ དང༌ སྨད་
གཡོགས་གསོལ་བ། རྡོ་རྗེའི་སྐྱིལ་ཀྲུང་གིས་བཞུགས་པ། ཡུམ་རེག་བྱ་རྡོ་རྗེ་མ་སྐུ་
མདོག་སྔོན་མོ་སྔོ་དཀར་དམར་བའི་ཞལ་གསུམ་ཕྱག་དྲུག་གིས་གཡས་རྡོ་རྗེ་
འཁོར་ལོ་པདྨ། གཡོན་དྲིལ་བུ་རིན་ཆེན་རལ་གྲི་འཛིན་པས་འཁྱུད་པ། རྟེན་དང་
བརྟེན་པར་བཅས་པའི་དཀྱིལ་འཁོར་ཡོངས་སུ་རྫོགས་པ། གཡས་ཀྱི་པད་འདབ་
ལ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་སྐུ་མདོག་མཐིང་ནག་ཞལ་དགུ་
- 76 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཕྱག་སོ་བཞི་ཞབས་བཅུ་དྲུག་པ། ཡུམ་རྡོ་རྗེ་རོ་ལངས་མས་འཁྱུད་པ། རྟེན་དང་
བརྟེན་པར་བཅས་པའི་དཀྱིལ་འཁོར་ཡོངས་སུ་རྫོགས་པ། རྒྱབ་ཀྱི་པད་འདབ་ལ་
བཅོམ་ལྡན་འདས་དཔལ་ཀྱེ་རྡོ་རྗེ་སྐུ་མདོག་མཐིང་ཁ་ཞལ་བརྒྱད་ཕྱག་བཅུ་དྲུག་
ཞབས་བཞི་པ། རྩ་ཞལ་ནག་པོ། གཡས་ཞལ་དཀར་པོ། གཡོན་ཞལ་དམར་པོ།
སྟེང་ཞལ་དུད་ཁ། གཡས་གཡོན་གྱི་ཞལ་ལྷག་མ་གཉིས་གཉིས་ནག་པོ། ཞལ་རེ་
རེ་ལ་སྤྱན་གསུམ་གསུམ་དང་ལྡན་ཞིང་མཆེ་བ་བཞི་བཞི་གཙིགས་ཤིང་ཞལ་རྣམ་
པར་འགྱུར་བ། སྨིན་མ་དང་སྨ་ར་དམར་སེར་འཁྱུག་ཅིང་རལ་པའི་ཐོར་ཅོག་སྤྱི་
བོར་བརྗེས་པའི་རྩེ་མོར་སྣ་ཚོགས་རྡོ་རྗེས་མཚན་པ། ཐོད་པ་སྐམ་པོ་ལྔ་ལྔས་དབུ་
ལ་བརྒྱན་ཅིང་ཁྲག་འཛག་པའི་མགོ་བོ་རློན་པ་ལྔ་བཅུས་དོ་ཤལ་བྱས་པ། ཕྱག་
བཅུ་དྲུག་གིས་ཐོད་པ་བཅུ་དྲུག་བཟུང་བའི་གཡས་ཀྱི་དང་པོ་ན་གླང་པོ་ཆེ་དཀར་
པོ། གཡོན་ གྱི་དང༌ པོ་ ན་ སའི་ ལྷ་ སེར་པོ། དེ་ གཉིས་ ཀྱིས་ཡུམ་ལ་འཁྱུད་པ།
གཡས་གཉིས་པ་ན་རྟ་ལྗང་ཁུ། གསུམ་པ་ན་བོང་བུ་གྲྭ་པ། བཞི་པ་ན་གླང་དམར་
པོ། ལྔ་པ་ན་རྔ་མོ་ཐལ་ཁ། དྲུག་པ་ན་མི་དམར་པོ། བདུན་པ་ན་ཤ་ར་བྷ་སྔོན་པོ།
བརྒྱད་པ་ན་བྱི་ལ་སེར་པོ། གཡོན་གྱི་གཉིས་པ་ན་ཆུའི་ལྷ་དཀར་པོ། གསུམ་པ་ན་
རླུང་གི་ལྷ་ལྗང་ཁུ། བཞི་པ་ན་མེའི་ལྷ་དམར་པོ། ལྔ་པ་ན་ཟླ་བའི་ལྷ་དཀར་པོ།
དྲུག་པ་ན་ཉི་མའི་ལྷ་དམར་པོ། བདུན་པ་ན་གཤིན་རྗེ་སྔོན་པོ། བརྒྱད་པ་ན་ནོར་
སྦྱིན་ སེར་ པོ། ཞབས་ མདུན་ མ་ གཉིས་ གཡས་ བརྐྱང་ གཡོན་བསྐུམ། རྒྱབ་མ་
གཉིས་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། རྡོ་རྗེ་བདག་མེད་མ་
སྔོན་མོ་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཡས་ཀྱིས་གྲི་གུག་འཕྱར་
ཞིང་གཡོན་པས་ཐོད་པ་དང་ཁ་ཊཾ་ག་བཟུང་ནས་ཡབ་ལ་འཁྱུད་པ། རྟེན་དང་
- 77 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བརྟེན་པའི་དཀྱིལ་འཁོར་ཡོངས་སུ་རྫོགས་པ། གཡོན་གྱི་པད་འདབ་ལ་བཅོམ་
ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ། ཞལ་བཞི་ཕྱག་བཅུ་གཉིས་
པ། རྩ་ ཞལ་ནག །གཡོན་ ཞལ་ ལྗང༌། རྒྱབ་ ཞལ་ དམར། གཡས་ ཞལ་ སེར་ བ།
ཞལ་ རེ་ རེ་ ལའང་ སྤྱན་གསུམ་གསུམ་པ། མཆེ་བ་རྣམ་པར་གཙིགས་པ། རལ་
པའི་ཐོར་ཅོག་གྱེན་དུ་བརྗེས་པའི་རྩེ་མོར་སྣ་ཚོགས་རྡོ་རྗེས་མཚན་པ། དབུའི་
གཡོན་དུ་ཟླ་བ་ཕྱེད་པས་མཚན་པ། ཐོད་པ་སྐམ་པོ་ལྔ་ལྔས་དབུ་ལ་བརྒྱན་ཅིང་།
ཁྲག་འཛག་པའི་མགོ་བོའི་ཕྲེང་བ་འཕྱང་བ། ཕྱག་དང་པོ་གཉིས་ཀྱིས་རྡོ་རྗེ་དང་
དྲིལ་ བུ་བཟུང་ནས་ཡུམ་ལ་འཁྱུད་པ། དེའི་འོག་མ་ གཉིས་ ཀྱིས་གླང་པོ་ཆེའི་
པགས་ པ་ སྡིགས་མཛུབ་ དང༌ བ ཅས་ པའི་ ཕྱག་ གིས་ བརྒྱངས་ནས་ འཛིན་ པ།
གཡས་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག །དྲུག་པ་ན་
མདུང་རྩེ་གསུམ་པ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊཾ་ག །བཞི་པ་
ན་ཁྲག་གིས་གང་བའི་ཐོད་པ། ལྔ་པ་ན་ཞགས་པ། དྲུག་པ་ན་ཚངས་པའི་མགོ་བོ་
གདོང་བཞི་པ་འཛིན་པ། སྟག་གི་པགས་པའི་ཤམ་ཐབས་ཅན། ཡུམ་རྡོ་རྗེ་ཕག་
མོ་དམར་མོ་ཞལ་གཅིག་ཕྱག་གཉིས་ཀྱིས་གཡས་རྡོ་རྗེ་དང་གཡོན་ཐོད་པ་འཛིན་
པས་ཡབ་ལ་འཁྱུད་པ། ཞབས་གཉིས་ཀ་ཡབ་ཀྱི་བརླའི་སྟེང་དུ་འཁྲིལ་བ། རྟེན་
དང་བརྟེན་པའི་དཀྱིལ་འཁོར་ཡོངས་སུ་རྫོགས་པ། དེའི་འོག་གི་པད་འདབ་ལ་
བཅོམ་ལྡན་འདས་དུས་ཀྱི་འཁོར་ལོ་སྐུ་མདོག་སྔོན་པོ། ཞལ་བཞི་པའི་རྩ་ཞལ་
ནག་པོ་དྲག་ཅིང་མཆེ་བ་གཙིགས་པ། གཡས་ཞལ་དམར་པོ་ཆགས་པ་དང་བཅས་
པ། རྒྱབ་ཞལ་སེར་པོ་ཏིང་ངེ་འཛིན་ལ་གནས་པ། གཡོན་ཞལ་དཀར་པོ་རབ་ཏུ་
ཞི་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། རལ་པའི་ཅོད་པན་ལ་སྣ་
- 78 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཚོགས་རྡོ་རྗེ་དང་ཟླ་བ་ཕྱེད་པས་མཛེས་པ། རྡོ་རྗེ་སེམས་དཔའི་དབུ་རྒྱན་ཅན། རྡོ་
རྗེ་ནོར་བུ་ལ་སོགས་པའི་རྒྱན་བརྒྱད་ཀྱིས་བརྒྱན་པ། སྟག་གི་པགས་པའི་ཤམ་
ཐབས་ གྲོལ་བ། ཕྱག་ཉི་ཤུ་རྩ་བཞིའི་དང་པོ་བཞི་བཞི་ནག་པོ། གཉིས་པ་བཞི་
བཞི་དམར་པོ། གསུམ་པ་བཞི་བཞི་དཀར་པོ། གཡས་ཀྱི་ཕྱག་ནག་པོ་བཞིའི་དང་
པོར་ རྡོ་ རྗེ། གཉིས་ པར་ རལ་གྲི། གསུམ་ པར་ རྩེ་ གསུམ། བཞི་ པར་ གྲི་གུག །
དམར་པོ་བཞིའི་དང་པོ་མེ་མདའ། གཉིས་པར་རྡོ་རྗེ་ལྕགས་ཀྱུ། གསུམ་པར་སྒྲ་
དང་བཅས་པའི་ཌ་མ་རུ། བཞི་པར་ཐོ་བ། དཀར་པོ་བཞིའི་དང་པོར་འཁོར་ལོ།
གཉིས་པར་མདུང་། གསུམ་པར་དབྱུག་པ། བཞི་པར་དགྲ་སྟ། གཡོན་གྱི་ནག་པོ་
བཞིའི་དང་པོར་རྡོ་རྗེ་དྲིལ་བུ། གཉིས་པར་ཕུབ། གསུམ་པར་ཁ་ཊཾ་ག་རྣམ་པར་
རྒྱས་པ། བཞི་པར་ཁྲག་གིས་གང་བའི་ཐོད་པ། དམར་པོ་བཞིའི་དང་པོར་གཞུ།
གཉིས་པར་རྡོ་རྗེའི་ཞགས་པ། གསུམ་པར་རིན་པོ་ཆེ། བཞི་པར་པདྨ་དཀར་པོ།
དཀར་པོ་བཞིའི་དང་པོར་དང་། གཉིས་པར་མེ་ལོང་། གསུམ་པར་རྡོ་རྗེ་ལྕགས་
སྒྲོག །བཞི་པར་ཚངས་པའི་མགོ་བོ་གདོང་བཞི་པས་ཕྱག་གི་པདྨ་ལ་སྤྲས་པ། ཟླ་
ཉི་སྒྲ་གཅན་དུས་མེའི་སྟེང་དུ་ཤིན་ཏུ་རོལ་པའི་གཡས་བརྐྱང་གིས་བཞུགས་པའི་
ཞབས་གཡས་དམར་པོ་དང་། གཡོན་དཀར་པོས་འདོད་ལྷ་དང་དྲག་པོ་མནན་པ།
སྣ་ ཚོགས་ ཡུམ་ སྐུ་ མདོག་ གསེར་ མདོག །མདུན་ ནས་ གཡས་ སྐོར་ གྱིས་ སེར་
དཀར་སྔོ་དམར་བའི་ཞལ་བཞི་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་
བརྒྱད་ཀྱི་གཡས་བཞི་ན་གྲི་གུག་ལྕགས་ཀྱུ། སྒྲ་དང་བཅས་པའི་ཌ་མ་རུ་དང་
བགྲང་ཕྲེང་། གཡོན་བཞི་ན་ཐོད་པ་ ཞགས་པ། པད་དཀར་འདབ་བརྒྱ་བ་དང་
རིན་པོ་ཆེ་བསྣམས་པ། རྡོ་རྗེ་སེམས་དཔའི་ཅོད་པན་ཅན། ཕྱག་རྒྱ་ལྔས་བརྒྱན་
- 79 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པ། གཡོན་བརྐྱང་གི་སྟབས་ཀྱིས་བཅོམ་ལྡན་འདས་དང་སྙོམས་པར་འཇུག་པས་
གནས་པ། སྐུ་གསུང་ཐུགས་ཀྱི་ལྷ་ཚོགས་དང་བཅས་པ། གཞན་ཡང་དགྲ་ནག་
གཤེད་དམར་ལ་སོགས་པའི་བླ་མེད་ཀྱི་ལྷ་ཚོགས་རྣམས་ཀྱིས་བསྐོར་བ། དེའི་
འོག་གི་པད་འདབ་ལ་བཅོམ་ལྡན་འདས་ཀུན་རིག་རྣམ་པར་སྣང་མཛད་སྐུ་མདོག་
དཀར་པོ་ཞལ་བཞི་དཀར་བ། ཕྱག་གཉིས་ཏིང་ངེ་འཛིན་གྱི་ཕྱག་རྒྱས་འཁོར་ལོ་
རྩིབས་བརྒྱད་པ་བསྣམས་ཤིང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དར་
ལཱའི་སྟོད་གཡོགས་དང་སྨད་གཡོགས་ཅན། ཞི་བའི་གཟིགས་སྟངས་མཛད་ཅིང་
རྡོ་རྗེའི་སྐྱིལ་ཀྲུང་གིས་བཞུགས་པ། གཞན་ཡང་རྣལ་འབྱོར་རྒྱུད་ཀྱི་ལྷ་ཚོགས་
དཔག་ཏུ་མེད་པས་བསྐོར་བ། དེའི་འོག་གི་པད་འདབ་ལ་རྣམ་པར་སྣང་མཛད་
མངོན་པར་བྱང་ཆུབ་པ་ཞལ་གཅིག་ཕྱག་གཉིས་མཉམ་བཞག་གི་ཕྱག་རྒྱ་མཛད་
པ། སྐུ་གསེར་གྱི་མདོག་ཅན། འབར་བའི་ཕྲེང་བ་འཁྲིགས་པ། པདྨ་དཀར་པོའི་
གདན་ལ་བཞུགས་པ། དབུ་རྒྱན་དང་ཐོར་ཚུགས་ཅན། དར་ལའི་སྟོད་གཡོགས་
དང་སྨད་གཡོགས་གསོལ་བ། གཞན་ཡང་སྤྱོད་རྒྱུད་ཀྱི་ལྷ་ཚོགས་དཔག་ཏུ་མེད་
པས་བསྐོར་བ། དེའི་འོག་གི་པད་འདབ་ལ་བཅོམ་ལྡན་འདས་དམ་ཚིག་གསུམ་
བཀོད་པའི་རྒྱལ་པོ་སྐུ་མདོག་གསེར་བཙོ་མ་ལྟ་བུ། མཚན་སུམ་ཅུ་རྩ་གཉིས་དང་
དཔེ་བྱད་བཟང་པོ་བརྒྱད་ཅུས་སྤྲས་པ། ཞལ་གཅིག་ཕྱག་གཉིས་ཆོས་འཆད་ཀྱི་
ཕྱག་རྒྱ་ཅན། འོད་ཟེར་རབ་ཏུ་འབར་བའི་དབུས་ན་ཞབས་གཉིས་རྡོ་རྗེའི་སྐྱིལ་
ཀྲུང་གིས་བཞུགས་པ། གཞན་ཡང་མགོན་པོ་ཚེ་དཔག་མེད། འཕགས་པ་ཐུགས་
རྗེ་ཆེན་པོ་བཅུ་གཅིག་ཞལ། བཅོམ་ལྡན་འདས་རྡོ་རྗེ་མི་འཁྲུགས་པ། རྡོ་རྗེ་རྣམ་
པར་འཇོམས་པ་ལ་སོགས་པ་བྱ་རྒྱུད་ཀྱི་ལྷ་ཚོགས་རྣམས་ཀྱིས་བསྐོར་བ། དེའི་
- 80 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
འོག་གི་པད་འདབ་ལ་བསྐལ་བཟང་གི་སངས་རྒྱས་སྟོང་དང་སངས་རྒྱས་སུམ་ཅུ་
སོ་ལྔ་ལ་སོགས་པས་བསྐོར་བ། དེའི་འོག་གི་པད་འདབ་ལ་ཉེ་བའི་སྲས་བརྒྱད་
སོགས་བྱང་ཆུབ་སེམས་དཔའ་རྣམས་ཀྱིས་བསྐོར་བ། དེའི་འོག་གི་པད་འདབ་ལ་
རང་རྒྱལ་བཅུ་གཉིས་སོགས་རང་སངས་རྒྱས་རྣམས་ཀྱིས་བསྐོར་བ། དེའི་འོག་གི་
པད་འདབ་ལ་གནས་བརྟན་བཅུ་དྲུག་ལ་སོགས་པའི་ཉན་ཐོས་ཆེན་པོ་རྣམས་ཀྱིས་
བསྐོར་བ། དེའི་འོག་གི་པད་འདབ་ལ་ཡུལ་ཉེར་བཞིའི་དཔའ་བོ་དཔའ་མོ་རྣམས་
ཀྱིས་བསྐོར་བ། དེའི་འོག་གི་པད་འདབ་ལ་མདུན་དུ་དཔལ་ཡེ་ཤེས་ཀྱི་མགོན་པོ་
ཕྱག་དྲུག་པ། དམ་ཅན་ཆོས་ཀྱི་རྒྱལ་པོ་ཕྱི་ནང་གསང་གསུམ་ལ་སོགས་པའི་ཆོས་
སྐྱོང་སྲུང་མ་རྣམས་ཀྱིས་བསྐོར་ནས་བཞུགས་པ། རིན་པོ་ཆེའི་ཁྲིའི་ཕྱོགས་བཞིར་
ཤར་དུ་ཡུལ་འཁོར་བསྲུང་། ལྷོར་འཕགས་སྐྱེས་པོ། ནུབ་ཏུ་སྤྱན་མི་བཟང་། བྱང་
དུ་རྣམ་ཐོས་སྲས་རྣམས་བཞུགས་པ། ཚོགས་ཞིང་དེ་དག་ཐམས་ཅད་རང་རང་གི་
མདུན་ན་གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་
ཆོས་རྣམས་འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་
རོལ་ཏུ་གང་ལ་གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་
བཅུར་འཕྲོ་བ། གཙོ་འཁོར་ཐམས་ཅད་ཀྱི་སྤྱི་བོར་སྐུ་རྡོ་རྗེའི་ངོ་བོ་ཨོཾ་དཀར་པོ།
མགྲིན་པར་གསུང་རྡོ་རྗེའི་ངོ་བོ་ཨཱདམར་པོ། ཐུགས་ཀར་ཐུགས་རྡོ་རྗེའི་ངོ་བོ་ཧཱུཾ་
སྔོན་པོ་རེ་རེ་གསལ་བཏབ་བོ། །
གཉིས་པ་ཡེ་ཤེས་པ་སྤྱན་དྲངས་ནས་དབྱེར་མེད་དུ་བྱེད་ཚུལ་ནི། ཧཱུྃ་ཡིག་
འོད་ཟེར་ལྕགས་ཀྱུ་ཡིས། རང་བཞིན་གནས་ནས་ཡེ་ཤེས་པ་རྣམས་སྤྱན་དྲངས།
ཞེས་སོགས་བརྗོད་ལ་དམིགས་པ་ཡིད་ལ་བྱེད་ཚུལ་ནི། ཚོགས་ཞིང་ཐམས་ཅད་
-81-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དང༌། ཁྱད་པར་དྲིན་ཅན་རྩ་བའི་བླ་མ་སེམས་དཔའ་སུམ་བརྩེགས་ཅན་གྱི་ཐུགས་
ཀ་ནས་འོད་ཟེར་གྱི་ལྕགས་ཀྱུ་ཕྱོགས་བཅུར་འཕྲོས་པས། ཕྱོགས་བཅུའི་རྒྱལ་བ་
སྲས་དང་བཅས་པ་ཐམས་ཅད་བླ་མ་མཆོད་པའི་ཚོགས་ཞིང་གི་རྣམ་པར་སྤྱན་
དྲངས། སྤྱན་འདྲེན་ཚུལ་ལ་མང་དུ་ཡོད་ཀྱང་སྐབས་འདིར་རང་བཞིན་ཆོས་སྐུའི་
གནས་ནས་སྤྱན་འདྲེན་པ་ཡིན་གསུངས། དེ་ལྟར་སྤྱན་དྲངས་ པའི་ཡེ་ཤེས་པ་
རྣམས་སྔར་གསལ་བཏབ་པའི་བླ་མ་ལྷ་ཚོགས་རྣམས་ཀྱི་སྤྱི་བོར་བྱོན། ཛཧཱུཾ་བཾ་
ཧོ༔ ཞེས་བརྗོད་ནས་དབྱེར་མེད་དུ་འདྲེས་ཤིང་བརྟན་པར་བཞུགས་པའི་མོས་པ་
བྱ། སྔགས་འདི་བརྗོད་པའི་ཚེ་དམིགས་པ་ཡིད་ལ་བྱ་ཚུལ་ནི། ཛཞེས་བརྗོད་
པའི་ཚེ་ཡེ་ཤེས་པ་རྣམས་དམ་ཚིག་པ་སོ་སོའི་སྤྱི་བོར་བྱོན། ཧཱུྃ་ཞེས་བརྗོད་པའི་ཚེ་
ཡེ་ཤེས་པ་རྣམས་དམ་ཚིག་པ་སོ་སོ་ལ་ཐིམ། ཐཾ་ཞེས་བརྗོད་པའི་ཚེ་དབྱེར་མེད་
གཅིག་ཏུ་འདྲེས། ཧོཞེས་བརྗོད་པའི་ཚེ་དགྱེས་བཞིན་བརྟན་པར་བཞུགས་པའི་
མོས་པ་བྱའོ། །དེ་ལྟར་བླ་མའི་སྐུ་ལ་སྐྱབས་གནས་མ་ལུས་བཞུགས་པ་དང༌། བླ་
མ་སྐྱབས་གསུམ་ཀུན་འདུས་སུ་བལྟ་བ་ནི་རྒྱུད་སྡེ་རིན་པོ་ཆེ་མང་པོ་ནས་གསུངས་
ཤིང་། ལྷག་པར་བླ་མའི་སྐུ་ལ་ལྷ་སོ་གཉིས་བཞུགས་པའི་ཚུལ་ནི་དཔལ་གསང་
བ་འདུས་པའི་བཤད་རྒྱུད་རྡོ་རྗེ་ཕྲེང་བ་ལས་གསུང་པས། རྒྱུད་སྡེ་དེ་དག་ནས་ཇི་
ལྟར་གསུངས་པའི་ཚུལ་དང༌། ལྷ་སོ་སོའི་བཞུགས་གནས་དང་ཞལ་ལྟ་ ཕྱོགས་
དང༌། དེ་ལྟར་དུ་བསྒོམས་པའི་དགོས་པ་ལ་སོགས་པ་མན་ངག་གི་གནད་ཞིབ་
པར་ནི་བླ་མའི་ཞལ་ལས་ཤེས་པར་བྱའོ། །
གཉིས་པ་བསག་སྦྱང་གི་གནད་བསྡུས་པ་ཡན་ལག་བདུན་པ་མཎྜལ་དང་
བཅས་ པ་ འབུལ་ བ་ ལ་ གསུམ། ཕྱག་ འཚལ་ བའི་ ཚུལ། མཆོད་པ་འབུལ་བའི་
- 82 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཚུལ། བཤགས་པ་ལ་སོགས་པའི་ཡན་ལག་ལྷག་མ་ལྔ་བྱ་བའི་ཚུལ་ལོ། །དང་པོ་
ནི། རྒྱུད་དང་གྲུབ་ཆེན་གྱི་གཞུང་རྣམས་ལས་རྒྱ་ཆེར་བསྔགས་པ་ལྟར་ཕྱོགས་
བཅུའི་སངས་རྒྱས་ཐམས་ཅད་མཆོད་པ་བས་བླ་མ་མཆོད་པ་ཕན་ཡོན་ཆེ་བ་དང༌།
བླ་མའི་ལུས་ལ་རྒྱལ་བ་ཐམས་ཅད་བཞུགས་ནས་མཆོད་པ་བཞེས་པ་དང་། བླ་མ་
སངས་རྒྱས་ཀུན་འདུས་སུ་གསུངས་པས་བླ་མ་མཆོད་པས་སངས་རྒྱས་ཐམས་ཅད་
མཆོད་པར་འགྱུར་བ་སོགས་བསོད་ནམས་གསོག་པའི་ཞིང་མཐར་ཐུག་ཡིན་པའི་
ཚུལ་ལ་ངེས་པ་བརྟན་པོ་བསྐྱེད་ནས་ཡན་ལག་བདུན་པ་འབུལ་བ་ལ། ཐོག་མར་
ཕྱག་འཚལ་བའི་ཚུལ་ནི། གང་གི་ཐུགས་རྗེས་བདེ་བ་ཆེན་པོའི་དབྱིངས། །ཞེས་
སོགས་ཏེ། དམིགས་པ་ཡིད་ལ་བྱེད་ཚུལ་ནི། དྲིན་ཅན་རྩ་བའི་བླ་མ་དགོས་འདོད་
འབྱུང་བའི་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བར་བལྟས་ཏེ་དེའི་སྒོ་ནས་
བསྟོད་ཅིང་ཕྱག་འཚལ་བ་དང༌། སངས་རྒྱས་ཐམས་ཅད་ལས་ཀྱང་བླ་མ་བཀའ་
དྲིན་ཆེ་བ་དང་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་འདུས་པའི་བདག་
ཉིད་དུ་བལྟས་ཏེ་དེའི་སྒོ་ནས་ བསྟོད་ཅིང་ཕྱག་འཚལ་བ་དང༌། སྤངས་རྟོགས་
མཛད་པ་འཕྲིན་ལས་དང་བཅས་པའི་ཡོན་ཏན་མཐར་ཕྱིན་པའི་སྒོ་ནས་བསྟོད་
ཅིང་ཕྱག་འཚལ་བ་དང་། མཆོག་གསུམ་འདུས་པའི་བདག་ཉིད་དུ་བལྟས་ནས་
དེའི་སྒོ་ནས་བསྟོད་ཅིང་ཕྱག་འཚལ་བ་དང༌། དངོས་བརྒྱུད་ཀྱི་བླ་མ་སོགས་ཕྱག་
འོས་ཐམས་ཅད་ལ་ཕྱག་འཚལ་ཞིང་རང་གི་ལུས་ཞིང་གི་རྡུལ་དང་གྲངས་མཉམ་
པ་སྤྲུལ་ནས་ཕྱག་འཚལ་བ་ལུས་ཀྱི་ཕྱག་དང༌། ཚོགས་ཞིང་རྣམས་ཀྱི་ཡོན་ཏན་
བསམ་གྱིས་མི་ཁྱབ་པ་བརྗོད་པའི་བསྟོད་དབྱངས་བྱེད་པ་ངག་གི་ཕྱག་དང་། སྙིང་
ནས་དད་ཅིང་མོས་པས་རེ་ས་གཞན་ན་མེད་པའི་བློ་ལྟོས་འགེལ་བ་ཡིད་ཀྱི་ཕྱག་
-83-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྟེ། ལུས་ངག་ཡིད་གསུམ་གྱི་སྒོ་ནས་གུས་པ་ཆེན་པོས་ཕྱག་འཚལ་བའོ། །དེ་ལྟར་
བླ་མ་དགོས་འདོད་འབྱུང་བའི་ཡིད་བཞིན་གྱི་ནོར་བུ་དང་འདྲ་བར་བལྟས་ནས་
བསྟོད་ཅིང་ཕྱག་འཚལ་བ་ནི་བདེ་མཆོག་གི་བཤད་རྒྱུད་སྡོམ་འབྱུང་ལས་གསུངས།
སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་འདུས་པའི་བདག་ཉིད་དུ་ལྟ་བ་ནི་
དཔལ་གསང་བ་འདུས་པའི་རྩ་རྒྱུད་ལེའུ་བཅུ་བདུན་པ་ལས་གསུངས། སྤངས་
རྟོགས་མཐར་ཕྱིན་པའི་བདག་ཉིད་དུ་ལྟ་བའང་རྒྱུད་དེ་ཉིད་ལས་བཤད་ཅིང་
གཞན་ཡང་རྒྱུད་སྡེ་མང་པོར་གསུངས། དཀོན་མཆོག་གསུམ་འདུས་པའི་བདག་
ཉིད་དུ་ལྟ་བ་ནི་རྒྱུད་དང་གྲུབ་ཆེན་གྱི་གཞུང་མང་པོར་གསུངས་སོ། །གཞན་ཡང་
བླ་མ་ལོངས་སྤྱོད་རྫོགས་པའི་སྐུའི་ངོ་བོར་བལྟས་ནས་ཕྱག་འཚལ་ཚུལ། མཆོག་
གི་སྤྲུལ་སྐུའི་ངོ་བོར་བལྟས་ནས་ཕྱག་འཚལ་ཚུལ། ཆོས་སྐུའི་ངོ་བོར་བལྟས་ནས་
ཕྱག་འཚལ་ཚུལ། མཆོག་གསུམ་ཀུན་འདུས་ཀྱི་ངོ་བོར་བལྟས་ནས་ཕྱག་འཚལ་
ཚུལ། སངས་རྒྱས་ཀུན་གྱི་སྤྲུལ་གཞིར་བལྟས་ནས་ཕྱག་འཚལ་ཚུལ། སོགས་ཀྱང་
གསུང་འདི་དག་གི་དོན་ལ་ཡོད་དེ། ཞིབ་པར་ཞལ་ལས་ཤེས་པར་བྱའོ། །ཕྱག་
འཚལ་བའི་ཚེ་ལུས་ཀྱི་ཀུན་སྤྱོད་ཇི་ལྟར་བྱ་བའི་ཚུལ་སོགས་ནི་བྱང་ཆུབ་ལམ་གྱི་
རིམ་པའི་ཁྲིད་ཀྱི་སྐབས་སུ་འབྱུང་བ་ལྟར་རོ། །
གཉིས་པ་མཆོད་པ་འབུལ་བའི་ཚུལ་ལ་ལྔ། ཕྱི་བུམ་དབང་དང་འབྲེལ་
བའི་ མཆོད་ པ། ནང་ གསང་ དབང་དང་ འབྲེལ་ བའི་ མཆོད་ པ། གསང་ བ་ཤེར་
དབང་དང་འབྲེལ་བའི་མཆོད་པ། དེ་ཁོ་ན་ཉིད་ཚིག་དབང་དང་འབྲེལ་བའི་མཆོད་
པ། སྨན་དང་བདག་ཉིད་བྲན་དུ་ཕུལ་ཏེ་སྡོམ་པ་བཟུང་བའི་ཚུལ་རྣམས་སོ། །དང་
པོ་ ལ་ ཆུ་ བཞི་ འབུལ་ བ། ཉེར་ སྤྱོད་ འབུལ་བ། འདོད་ ཡོན་ འབུལ་བ། མཎྜལ་
- 84 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
འབུལ་བ། སྒྲུབ་པའི་མཆོད་པ་འབུལ་བ་རྣམས་སུ་ཡོད་ལ། དང་པོ་ནི། མཆོད་
ཡུལ། མཆོད་མཁན། མཆོད་རྫས་རྣམས་སྣང་ཞིང་སྟོང་པ། སྟོང་བཞིན་སྣང་བའི་
སྣང་སྟོང་སྒྱུ་མ་ལྟ་བུར་བལྟ་ཞིང་། ལྷག་པར་བདེ་སྟོང་དབྱེར་མེད་ཀྱི་རྣམ་རོལ་ཤ་
སྟག་ཏུ་བལྟས་ནས་མཆོད་པ་རྣམས་འབུལ་བ་ལ་ཐོག་མར་ཆུ་བཞི་འབུལ་ཚུལ་ནི།
སྐྱབས་མགོན་རྗེ་བཙུན་བླ་མ་འཁོར་བཅས་ལ། །སྣ་ཚོགས་མཆོད་སྤྲིན་རྒྱ་མཚོ་
འབུལ་བ་ནི། །བཀོད་ལེགས་རིན་ཆེན་འོད་འབར་སྣོད་ཡངས་ལས། །དག་བྱེད་
བདུད་རྩིའི་ཆུ་བཞི་དལ་གྱིས་འབབ། །ཅེས་པ་སྟེ། འདིའི་སྐབས་སུ་དམིགས་པ་
ཡིད་ལ་བྱ་ཚུལ་ནི། རང་གི་སྙིང་ག་ནས་མཆོད་པའི་ལྷ་མོ་མཆོད་ཡོན་ཐོགས་པ་
དཔག་ཏུ་མེད་པ་སྤྲུལ་ཏེ། ཚོགས་ཞིང་རྣམས་ཀྱི་ཕྱག་ཏུ་འབུལ་ཞིང་། དེ་ལྟར་
ཕུལ་བས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་འཁྲུངས་པའི་མོས་པ་
བྱ་ཞིང་མཆོད་ལྷ་རྣམས་རང་གི་སྙིང་གར་བསྡུའོ། །དེ་བཞིན་དུ་ཞབས་བསིལ།
ཞལ་བསིལ། གསང་གཏོར་རྣམས་ལའང་རིམ་བཞིན་མཆོད་ལྷ་སྤྲོས་ནས་འབུལ།
དེ་ཡང་ ཞབས་བསིལ་ནི་ཞབས་འཁྲུ་བ། ཞལ་བསིལ་ནི་ཞལ་འཁྲུ་བ། གསང་
གཏོར་ནི་སྐུ་ལ་འཐོར་བའོ། །ཆུ་བཞི་འབུལ་བའི་ཚུལ་འདི་དག་ནི་རྗེ་ཐམས་ཅད་
མཁྱེན་པས་གསང་བདེ་འཇིགས་གསུམ་གྱི་དཀྱིལ་འཁོར་སྒྲུབ་མཆོད་རྣམས་སུ།
དག་ ཅིང་ དྲི་ མེད་ ཡིད་ འོང་ བའི། །སྔགས་ ཀྱི་ མཆོད་ ཡོན་ མཆོག་ འདི་ དག །
བདག་གིས་དད་པས་འབུལ་ལགས་ཀྱིས། །བཞེས་ནས་བདག་ལ་བཀའ་དྲིན་
སྩོལ། །ཞེས་སོགས་ཀྱིས་ཆུ་བཞི་འབུལ་ཚུལ་མཛད་པ་དེ་དག་གི་དོན་བསྡུས་ནས་
བཀོད་པར་སྣང་ངོ༌། །ཉེར་སྤྱོད་འབུལ་བའི་ཚུལ་ནི། སྡོང་པོ་སིལ་མ་ཞེས་སོགས་
ཏེ། དེའི་ཚེ་དམིགས་པ་ཡིད་ལ་བྱ་ཚུལ་ནི། རང་གི་སྙིང་ག་ནས་མཆོད་པའི་ལྷ་མོ་
- 85-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མེ་ཏོག་ཐོགས་པ་བསམ་གྱིས་མི་ཁྱབ་པ་སྤྲོས་ཏེ། ཚོགས་ཞིང་རྣམས་ལ་མེ་ཏོག་
གི་མཆོད་པ་ཕུལ་བས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་འཁྲུངས་
པར་མོས་ཤིང་མཆོད་ལྷ་རྣམས་སླར་སྙིང་གར་བསྡུའོ། །དེ་བཞིན་དུ་བདུག་སྤོས་
དང་། སྣང་གསལ་དང༌། དྲི་ཆབ་དང་། ཞལ་ཟས་དང༌། རོལ་མོ་རྣམས་འབུལ་
བའི་ཚེ་ནའང་རང་གི་སྙིང་ག་ནས་མཆོད་པའི་ལྷ་མོ་མཆོད་རྫས་དེ་དང་དེ་དག་
ཐོགས་པ་བསམ་གྱིས་མི་ཁྱབ་པ་སྤྲོས་ཏེ། མཆོད་རྫས་དེ་དང་དེ་དག་ཕུལ་བས་
ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པར་མོས་ཤིང་མཆོད་ལྷ་
རྣམས་སྙིང་གར་བསྡུའོ། །ཚིག་རིས་གཞན་མ་རྣམས་གོ་སླ་ཞིང་རོ་བརྒྱ་ཞེས་པ་ནི།
མངར་བ། སྐྱུར་བ། བསྐ་བ། ཁ་བ། ཚ་བ། ལན་ཚྭ་བ་སྟེ་རྩ་བའི་རོ་དྲུག །དེ་རེ་
རེ་ལའང་མངར་བའི་མངར་བ་སོགས་དྲུག་དྲུག་ཏུ་ཕྱེ་བས་སོ་དྲུག །དེ་རེ་རེ་
ལའང་དམན་པ་དང་འབྲིང་དང་མཆོག་གསུམ་གསུམ་དུ་ཕྱེ་བས་རོ་བརྒྱ་དང་
བརྒྱད་ཡོད་པ་ལ་བཤད་དོ། །འདོད་ཡོན་འབུལ་བ་ནི། གཟུགས་སྒྲ་དྲི་རོ་རེག་
བྱའི་དཔལ་འཛིན་པའི། །ཕྱི་ནང་འདོད་ཡོན་ལྷ་མོས་ཕྱོགས་ཀུན་ཁྱབ། །ཅེས་པ་
སྟེ། རང་གི་སྙིང་ག་ནས་གཟུགས་ཀྱི་ལྷ་མོ་ཕྱག་ན་མེ་ལོང་དམར་པོ་ངོས་གཉིས་
པ་ཐོགས་པ། སྒྲའི་ལྷ་མོ་ཕྱག་ན་པི་ཝང་སྔོན་པོ་ཐོགས་པ། དྲིའི་ལྷ་མོ་ཕྱག་ན་དྲིའི་
དུང་ཆོས་ཐོགས་པ། རོའི་ལྷ་མོ་ཕྱག་ན་བདུད་རྩིའི་ཞལ་ཟས་ཐོགས་པ། རེག་
བྱའི་ལྷ་མོ་ཕྱག་ན་ན་བཟའ་ཐོགས་པ་དཔག་ཏུ་མེད་པ་སྤྲོས་ཏེ། བླ་མ་ལྷ་ཚོགས་
རྣམས་ལ་འདོད་ཡོན་དེ་དང་དེ་དག་ཕུལ་ཏེ་ཐུགས་རྒྱུད་ལ་ཟག་མེད་ཀྱི་བདེ་བ་
ཁྱད་པར་ཅན་བསྐྱེད་ནས་མཆོད་ལྷ་རྣམས་སྙིང་གར་བསྡུའོ། །མཆོད་པའི་ལྷ་མོ་དེ་
དག་ཐམས་ཅད་ཞལ་གཅིག་ཕྱག་གཉིས་མ། ཤིན་ཏུ་སྒེག་ཅིང་བཞིན་འཛུམ་བག་
- 86 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
དང་ལྡན་པ། ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་མཛེས་པ། ལང་
ཚོ་དར་ལ་བབ་ཅིང་འདོད་ཡོན་ལྔའི་དགའ་བས་རོལ་པ། གཟུགས་ཡིད་དུ་འོང་
བ། གླུ་དབྱངས་སྙན་པ། ལྷན་ཅིག་སྐྱེས་པའི་དྲི་བཟང་བྲོ་བ། ཤིན་ཏུ་མངར་བའི་
རོ་མཆོག་དང་ལྡན་པ། རེག་བྱ་འཇམ་པ། བླ་མ་ལྷ་ཚོགས་རྣམས་ཀྱི་ཐུགས་རྒྱུད་
ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་ནུས་པ་ཤ་སྟག་ཏུ་བསམ་མོ། །ཉེར་
སྤྱོད་དང་ཕྱི་ནང་གི་འདོད་ཡོན་རྣམས་སྔགས་ཀྱི་ཐབས་མཁས་ཀྱི་སྒོ་ནས་འབུལ་
ཚུལ་དེ་ ལྟར་ བྱས་པས་བསོད་ནམས་ཀྱི་ཚོགས་རླབས་ཆེན་ སྐད་ཅིག་རེ་རེར་
གསོག་ནུས་པ་དང་། རྫོགས་རིམ་གྱི་རྟོགས་པ་མཆོག་རྣམས་སྐྱེ་བའི་དགེ་རྩ་སྨིན་
བྱེད་དུ་སོང་ནས་མྱུར་དུ་མཆོག་འགྲུབ་པ་ལ་སོགས་པའི་ཕན་ཡོན་མཐའ་ཡས་པ་
དཔལ་གསང་བ་འདུས་པའི་རྩ་རྒྱུད་ལེའུ་བདུན་པ་དང་བརྒྱད་པ་རྣམས་ནས་
གསུངས་ཤིང་། མཆོད་པ་དེ་དག་གི་ངེས་དོན་ཁྱད་པར་ཅན་རྣམས་ནི་བཤད་རྒྱུད་
རྡོ་རྗེ་ཕྲེང་བ་དང་དགོངས་པ་ལུང་སྟོན་སོགས་ལས་རྒྱ་ཆེར་གསུངས་སོ། །དེ་ལྟར་
ཆུ་བཞི་ཉེར་སྤྱོད་འདོད་ཡོན་རྣམས་འབུལ་བའི་ཚེ་མཆོད་པ་སྣ་རེ་ཙམ་མིན་པར་
དངོས་སུ་བཤམས་པ་དང༌། ཡིད་ཀྱི་སྤྲུལ་པའི་མཆོད་པ་དཔག་ཏུ་མེད་པ་དང་།
ཕྱོགས་བཅུའི་ཞིང་རབ་འབྱམས་ཀྱི་མཆོད་པ་རྣམས་ཀྱང་བློས་བསླངས་ཏེ་ཀུན་
བཟང་མཆོད་པའི་སྤྲིན་ཕུང་བསམ་གྱིས་མི་ཁྱབ་པས་ནམ་མཁའི་ཁམས་ཀུན་
ཡོངས་སུ་བཀང་སྟེ་འབུལ་བ་ཡིན་ལ། དེ་དག་ནི་ཕྱིའི་ཉེར་སྤྱོད་དང་ཕྱིའི་འདོད་
ཡོན་འབུལ་ཚུལ་ཡིན་ལ། ནང་གི་ཉེར་སྤྱོད་ནི་སྲོག་རྩོལ་གྱི་མཐུས་དབུ་མའི་ལམ་
ནས་བྱུང་བའི་བྱང་སེམས་རང་བྱུང་གི་མེ་ཏོག་ལ་སོགས་པ་རྣམས་དང༌། བལྟ་
བས་ཆོག་མི་ཤེས་པའི་གཟུགས་ཕྱག་རྒྱའི་རྣམ་པ་སྔོན་པོ་ལ་སོགས་པ་ནི་ནང་གི་
- 87 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འདོད་ཡོན་དུ་གསུངས་སོ། །མཆོད་ཕྲེང་གི་ཚིག་དེ་དག་ཀྱང་དཔལ་གསང་བ་
འདུས་པའི་རྩ་རྒྱུད་དང༌། བཤད་རྒྱུད་རྡོ་རྗེ་ ཕྲེང་བ་ལ་སོགས་པའི་དགོངས་པ་
ལྟར་རྗེ་ཐམས་ཅད་མཁྱེན་པས་གསང་བ་འདུས་པ་དང་། དཔལ་འཁོར་ལོ་སྡོམ་
པའི་དཀྱིལ་འཁོར་ལ་མཆོད་དབྱངས་མཛད་ པའི་ རྡོ་ རྗེའི་ ཚིག་ ཁྱད་ པར་ཅན་
རྣམས་ཀྱི་དོན་བསྡུས་པ་ཡིན་ཞིང་། དེ་དག་གི་དོན་མཐའ་ཆོད་པར་ཤེས་པ་ལ་ནི་
རྫོགས་རིམ་ཟབ་མོའི་གནད་རྣམས་ཤེས་དགོས་པས། རྩ་བཤད་སྦྱར་བའི་མན་
ངག་ལ་མཁས་པའི་བླ་མ་དམ་པའི་ཞལ་ལས་ཞིབ་ཏུ་ཤེས་པར་བྱའོ། །མཎྜལ་
འབུལ་བའི་ཚུལ་ནི། བྱེ་བ་ཕྲག་བརྒྱའི་གླིང་བཞི་ལྷུན་པོར་བཅས། །ཞེས་སོགས་
ཏེ། མཎྜལ་གྱི་རྒྱུ་གསེར་དངུལ་ཟངས་འཁར་བ་སོགས་ལས་འབྱོར་ན་རབ་དང་།
མ་མཐའ་ཤིང་དང་རྡོ་སོགས་ལས་ཀྱང་རུང་བས། མཎྜལ་དེ་བྱི་དོར་ལེགས་པར་
བྱས། བ་བྱུང་ལྔས་ནང་བྱུགས། དྲི་བཟང་ གི་ ཆུས་མཎྜལ་ གྱི་སྟེང་དང་ ཚོམ་བུ་
རྣམས་སྦགས་ཏེ་མཎྜལ་རྒྱས་པ་ཚར་གཅིག་ཕུལ། དེ་ནས་གྲངས་མང་དུ་གསོག་
ཚེ་མདོར་བསྡུས་ཚོམ་བུ་བདུན་མ་ཙམ་བཀོད་ནས་འབུལ་ཞིང་། དེ་ཡང་ཚིག་ཉུང་
བ་ཙམ་མ་གཏོགས་དོན་གྱི་དམིགས་པ་བྱེད་ཚུལ་འདྲའོ། །མཎྜལ་གྱི་དམིགས་པ་
བྱེད་ཚུལ་ནི། མཎྜལ་གྱི་སྟེང་དུ་གླིང་བཞི་གླིང་ཕྲན་བརྒྱད། གླིང་སོ་སོའི་འབྱོར་
པའི་ ཁྱད་ པར་ མཆོག་རྣམས་དང༌། འཁོར་ལོས་བསྒྱུར་བའི་རྒྱལ་པོ་རྣམས་ ཀྱི་
བསོད་ནམས་ཀྱི་མཐུས་གྲུབ་པའི་རྒྱལ་སྲིད་རིན་པོ་ཆེ་སྣ་བདུན་དང་ཉེ་བའི་རིན་
ཆེན་བདུན་དང་། གཞན་ཡང་མེ་ཏོག་མ་ལ་སོགས་པའི་མཆོད་པའི་ལྷ་མོ་མཆོད་
རྫས་ སྣ་ ཚོགས་ ཐོགས་ པ་ བསམ་ གྱིས་མི་ ཁྱབ་པ་དང་། ཉི་ཟླ་རི་ རབ་རྣམས་
གསལ་བཏབ། རིན་ཆེན་སྣ་བདུན་ནི། འཁོར་ལོ་རིན་པོ་ཆེ། ནོར་བུ་རིན་པོ་ཆེ།
- 88 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བཙུན་མོ་རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ།
དམག་དཔོན་རིན་པོ་ཆེ་རྣམས་སོ། །ཉེ་བའི་རིན་ཆེན་བདུན་ནི། འཕྱར་བ་ཙམ་
གྱིས་མི་མཐུན་ཕྱོགས་ལས་རྒྱལ་བར་བྱེད་པའི་རལ་གྲི་རིན་པོ་ཆེ་དང་། ཚ་གྲང་
ལས་སྐྱོབ་པའི་པགས་པ་རིན་པོ་ཆེ་དང་། དབྱར་བསིལ་ཞིང་དགུན་དྲོ་བའི་ཁང་
བཟང་རིན་པོ་ཆེ་དང༌། བདེ་ཞིང་བསིལ་ལ་ཉམས་དགའ་བའི་ཚལ་རིན་པོ་ཆེ་
དང༌། ལུས་སེམས་བདེ་ཞིང་འབོལ་བའི་སྟན་རིན་པོ་ཆེ་དང་། སྲབ་འཇམ་ཡང་
ཞིང་ཚ་གྲང་བཀྲེས་སྐོམ་དང་བྲལ་བར་བྱེད་པའི་གོས་རིན་པོ་ཆེ་དང༌། གྱོན་པ་
ཙམ་གྱིས་གང་འདོད་པར་སླེབ་པའི་ལྷམ་རིན་པོ་ཆེ་དང་བདུན་རྣམས་སོ། །དེ་
ཡང་གླིང་བཞི་འདི་གཅིག་པུ་མིན་པར་བྱེ་བ་ཕྲག་བརྒྱའི་འཇིག་རྟེན་གྱི་སྣོད་
བཅུད་མ་ལུས་པ་དང་། བློས་ལྕོགས་ན་ཕྱོགས་བཅུའི་འཇིག་རྟེན་མ་ལུས་པའི་
སྣོད་བཅུད་རྣམས་ཀྱང་མཎྜལ་དེའི་སྟེང་དུ་ཡོད་པར་མོས་ཤིང་། གཞན་ཡང་བླ་ན་
ཡོད་པ་དང་བླ་ན་མེད་པའི་མཆོད་པའི་ཁྱད་པར་དཔག་ཏུ་མེད་པ་ཀུན་ཏུ་བཟང་
པོའི་མཆོད་སྤྲིན་བསམ་གྱིས་མི་ཁྱབ་པས་གང་བར་མོས་ནས་ཐུན་རེར་མཎྜལ་
བརྒྱ་ཕྲག་ལ་སོགས་པ་འབད་པ་ཆེན་པོས་འབུལ། དེ་ལྟར་ཞིང་ཁམས་རིན་པོ་
ཆེས་བཀང་སྟེ་འབུལ་བ་ནི་དཔལ་གསང་བ་འདུས་པའི་རྩ་རྒྱུད་ལེའུ་བརྒྱད་པ་
ལས་གསུངས་སོ། །དེ་ཡང་ལམ་རྒྱུད་ལ་སྐྱེ་བ་ནི་བསོད་ནམས་ཀྱི་མཐུ་ལ་རག་
ལས་ཤིང་། བསོད་ནམས་གསོག་པ་ལ་ནི་མཎྜལ་ཉིད་བསྔགས་པས་སྔོན་གྱི་དམ་
པ་རྣམས་ཀྱིས་ཚོགས་གསོག་པ་མཎྜལ་གྱི་ཁྲིད་ཅེས་ཟུར་དུ་བཀར་ནས་མཛད་
དོ། །དེ་ལྟར་མཎྜལ་ནི་ལམ་རྒྱུད་ལ་སྐྱེ་བའི་ཕྱིར་ཚོགས་གསོག་པའི་ཐབས་མཆོག་
ཡིན་པར་མ་ཟད། མ་འོངས་པ་ན་མངོན་པར་རྫོགས་པར་སངས་རྒྱས་པའི་སངས་
- 89 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
རྒྱས་ཀྱི་ཞིང་འགྲུབ་པའི་རྒྱུ་ཡང་ཡིན་པས་ཞིང་སྤྱོད་པའང་ཤིན་ཏུ་གལ་ཆེ་བར་
གསུངས། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་འོལ་ཁ་ཆོས་ལུང་དུ་
རྡོ་གྲུ་བཞི་རྩ་བ་བརྟན་པ་ཞིག་ལ་མཎྜལ་མཛད་ནས་ཕྱག་དར་གྱིས་ཕྱིས་ཤིང་
མཎྜལ་གྲངས་གསོག་མཛད་པས་ཕྱག་མཛུབ་ཀྱི་རྩེ་རྣམས་སེར་ཀར་སོང་བ་དང་།
ཕྱག་དར་ལ་ཤ་རོ་ཆགས་པ་བྱུང་བས། རང་ཅག་བློ་དམན་རྣམས་ཀྱིས་ནི་ཚོགས་
གསོག་ཕྱིར་མཎྜལ་ལ་ཤིན་ཏུ་འབད་པར་རིགས་སོ། །སྒྲུབ་པའི་མཆོད་པ་འབུལ་
ཚུལ་ནི། དངོས་བཤམས་ཡིད་སྤྲུལ་ཡིད་བཞིན་རྒྱ་མཚོའི་ངོགས། །ཞེས་སོགས་
ཏེ། རང་གིས་སྔར་བསགས་པ་དང་མ་འོངས་པ་ན་གསོག་པར་འགྱུར་བའི་དགེ་
ཚོགས་ཅི་ཡོད་པ་ཐམས་ཅད་དགའ་ཚལ་གྱི་གཟུགས་སུ་བཀོད་ནས་སྒྲུབ་པའི་
མཆོད་པར་འབུལ་བའོ། །དེ་ཡང་ད་ལྟ་རང་ལ་དངོས་སུ་ཡོད་པའི་སྡོམ་པའི་ཚུལ་
ཁྲིམས་ལ་སོགས་པ་རྣམས་དང་ད་ལྟ་རྒྱུད་ལ་མེད་ཀྱང་མ་འོངས་པ་ན་རང་གི་རྒྱུད་
ལ་འབྱུང་འགྱུར་གྱི་ལམ་ཐུན་མོང་བ་དང༌། ཐུན་མོང་མིན་པ་བསྐྱེད་རྫོགས་ཀྱི་
ལམ་འབྲས་བུ་དང་བཅས་པ་ཐམས་ཅད་དམིགས་ཡུལ་དུ་བཟུང་སྟེ་གཟུགས་སུ་
བཀོད་ ནས་ འབུལ། འདི་ ལ་ རྟེན་ འབྲེལ་ གྱི་ གནད་ ཁྱད་ པར་ ཅན་ ཞིག་ ཡོད་
གསུངས་སོ། །
གཉིས་པ་ནང་གསང་དབང་དང་འབྲེལ་བའི་མཆོད་པ་འབུལ་ཚུལ་ནི།
གུར་ཀུམ་མདངས་ལྡན་ཞེས་སོགས་ཏེ། ཚིགས་བཅད་འདིས་རྒྱ་ཇའི་བཏུང་བའི་
མཆོད་པ་དང་། ནང་མཆོད་འབུལ་ཚུལ་གཉིས་གསུངས་པའི་རྒྱ་ཇའི་མཆོད་པ་ནི་
ཕྱིའི་མཆོད་པར་བསྡུ་ཞིང་། ནང་མཆོད་འབུལ་ཚུལ་དངོས་ནི་ལྕགས་ཀྱུ་ལྔ་དང་
ཞེས་སོགས་ཚིག་རྐང་གཉིས་པོ་འདི་ཡིན་པར་གསུངས་སོ། །རྒྱ་ཇའི་མཆོད་པ་
- 90 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་། །
འབུལ་བའི་ཚུལ་ནི་མཁས་གྲུབ་སངས་རྒྱས་ཡེ་ཤེས་ཀྱིས། ཨོཾ་ཨཱཿཧཱུྃ། བདེ་ཆེན་
ཀུན་བཟང་ཇ་མཆོད་རྒྱ་མཚོ་འདི། །རྗེ་བཙུན་རྩ་བའི་བླ་མ་མཉེས་ཕྱིར་འབུལ། །
ལྷུན་གྲུབ་བདེ་ཆེན་རྒྱས་པའི་ངང་ཉིད་ནས། །ཐུགས་ཡིད་གཅིག་ཏུ་འདྲེས་པར་
བྱིན་གྱིས་རློབས། །ཞེས་སོགས་གསུངས་པ་ལྟར་བྱིན་གྱིས་བརླབས་ཏེ་འབུལ་
བའི་དམིགས་པ་བྱེད་དོ། །ནང་མཆོད་འབུལ་ཚུལ་ནི། ཤ་ལྔ་དང་བདུད་རྩི་ལྔ་ལ་
སོགས་པ་ནང་མཆོད་ཀྱི་རྫས་རྣམས་བསང་སྦྱང་བསྐྱེད་ཅིང་སྦྱངས་རྟོགས་སྦར་
གསུམ་གྱིས་བྱིན་གྱིས་བརླབས་ཏེ། སྙིང་ག་ནས་ལྷ་མོ་རོ་རྡོ་རྗེ་མ་གྲངས་མེད་པ་
སྤྲོས་ཏེ་ཐོད་པས་བདུད་རྩིའི་རྒྱ་མཚོ་ནས་བཅུས་ཏེ་བླ་མ་ལྷ་ཚོགས་རྣམས་ལ་ཕུལ་
བས་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་མོས་པ་བྱའོ། །
ཤ་ལྔ་ལ་ལྕགས་ཀྱུ་ལྔ་དང་། བདུད་རྩི་ལྔ་ལ་སྒྲོན་མ་ལྔ་ཞེས་བརྗོད་པ་ཡིན་ཞིང་།
དེ་ལྟར་བརྗོད་པའི་རྒྱུ་མཚན་ཡང་ཤ་ལྔ་དང་བདུད་རྩི་ལྔ་པོ་དེ་དག་སྦྱངས་རྟོགས་
སྦྱར་གསུམ་བྱས་ཏེ་བླ་མ་ལྷ་ཚོགས་རྣམས་ལ་འབུལ་བ་དང་། རང་གིས་ལོངས་
སྤྱད་པས་དངོས་གྲུབ་ཐམས་ཅད་མྱུར་དུ་འགུགས་པ་དང་། དངོས་གྲུབ་ཐམས་
ཅད་གསལ་བར་བྱེད་པའི་དོན་ནོ། །དེ་ཡང་གསང་རྫས་ཁྱད་པར་ཅན་འདི་དག་
སྔགས་ཀྱི་བྱིན་རླབས་ཀྱི་སྒོ་ནས་ལོངས་སྤྱད་ན་རང་གི་རྡོ་རྗེའི་ལུས་རྟེན་འདི་ཉིད་
འཕེལ་ཞིང་རྒྱས་པ་དང་། ཡུན་རིང་དུ་གནས་པ་དང་། རྫས་ཁྱད་པར་ཅན་དེ་དག་
གིས་རྩ་རླུང་ཐིག་ལེ་རྣམས་བྱིན་གྱིས་བརླབས་པས་ལས་རུང་དུ་སོང་སྟེ། རྡོ་རྗེའི་
ལུས་ལ་གནད་དུ་བསྣུན་ པའི་མཐུས་ རྫོགས་རིམ་ཟབ་མོའི་རྟོགས་པ་མཆོག་
རྣམས་ཚེ་འདིར་ཐོབ་པའི་རྒྱུ་བྱེད་པས་ལྕགས་ཀྱུ་ལྔ་དང་སྒྲོན་མ་ལྔ་ཞེས་བསྔགས་
པ་ཡིན་ནོ། །ལྕགས་ཀྱུ་དང་སྒྲོན་མའི་དོན་དེ་ལྟར་ཤ་ལྔ་དང་བདུད་རྩི་ལྔ་གཉིས་
-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཀ་འཇུག་ཅིང་ཐ་སྙད་དེ་ལྟར་བདེ་མཆོག་གི་བཤད་རྒྱུད་སྡོམ་འབྱུང་ལས་གསུངས་
ཤིང་སློབ་དཔོན་ཨབྷ་ཀ་རས་མན་ངག་སྙེ་མ་དང་དཀྱིལ་ཆོག་རྡོ་རྗེ་ཕྲེང་བར་ཡང་
གསུངས་སོ། །འདི་དག་གི་གནད་ཞིབ་པར་ནི་དཔལ་གསང་བ་འདུས་པའི་རྩ་
རྒྱུད་དང་བཤད་རྒྱུད་ལ་སོགས་པའི་བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ལས་ཤེས་
པར་བྱའོ། ། །
གསུམ་པ་གསང་བ་ཤེར་དབང་དང་འབྲེལ་བའི་མཆོད་པ་འབུལ་ཚུལ་ནི།
ཡིད་འོང་ལང་ཚོའི་དཔལ་འཛིན་ཅེས་སོགས་ཏེ། རང་གི་སྙིང་ག་ནས་པདྨ་ཅན་ལ་
སོགས་པའི་ཕོ་ཉ་རིགས་བཞི་མང་དུ་སྤྲོས་ཤིང་ཞིང་སྐྱེས་སྔགས་སྐྱེས་ལྷན་སྐྱེས་
ཀྱི་ཕོ་ཉ་བསམ་གྱིས་མི་ཁྱབ་པ་བློས་སྤྲུལ་ནས། ཚོགས་ཞིང་གི་གཙོ་བོའི་ཐུགས་
ཀའི་རྡོ་རྗེ་འཆང་ལ་ཕུལ་ཏེ་ཡུམ་དབྱིངས་ཕྱུག་མ་ལ་ཐིམ། དེའི་རྐྱེན་གྱིས་ལྷན་
སྐྱེས་ཀྱི་བདེ་བ་ཁྱད་པར་ཅན་བསྐྲུན་པར་མོས་ལ། ཚོགས་ཞིང་ཐམས་ཅད་བླ་མ་
ཐུབ་དབང་རྡོ་རྗེ་འཆང་ཆེན་པོའི་རྣམ་སྤྲུལ་ཡིན་པས་ཚོགས་ཞིང་ཐམས་ཅད་ཀྱང་
ཟག་པ་མེད་པའི་བདེ་བས་ཐུགས་རྒྱུད་ཚིམ་པར་བསམ་མོ། །
བཞི་པ་དེ་ཁོ་ན་ཉིད་ཚིག་དབང་རིན་པོ་ཆེ་དང་འབྲེལ་བའི་མཆོད་པ་
འབུལ་ཚུལ་ནི། སྒྲིབ་བྲལ་ལྷན་སྐྱེས་ཞེས་སོགས་ཏེ། སྔར་ཕུལ་བའི་ཕོ་ཉ་ཁྱད་
པར་ཅན་དེ་དག་གི་མཐུ་ལ་བརྟེན་ནས་བླ་མ་ལྷ་ཚོགས་རྣམས་ཀྱི་ཐུགས་རྒྱུད་ལ་
སྒྲིབ་བྲལ་ལྷན་ཅིག་སྐྱེས་པའི་ཡེ་ཤེས་དང་གནས་ལུགས་སྟོང་པ་ཉིད་དབྱེར་མི་
ཕྱེད་པ་བླ་ན་མེད་པའི་བདེ་བ་མཐར་ཐུག་དེ་ཁོ་ན་ཉིད་ཀྱི་མཆོད་པས་ཐུགས་རྒྱུད་
ཚིམ་པར་བསམས་ཤིང་། བླ་ན་མེད་པའི་བདེ་བ་མཐར་ཐུག་ལས་ནམ་ཡང་གཡོ་
བ་མེད་པ་དང་། བླ་མ་ལྷ་ཚོགས་རྣམས་ཀྱི་ཐུགས་རྗེ་དང་བྱིན་རླབས་བསམ་གྱིས་
- 92 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
མི་ཁྱབ་པའི་མཐུས་རང་ཉིད་ཀྱིས་ཀྱང་དེ་ལྟ་བུའི་ལྷན་སྐྱེས་ཀྱི་ཡེ་ཤེས་ཁྱད་པར་
ཅན་དང་ཟུང་འཇུག་གི་སྐུ་ཐོབ་པའི་མོས་པ་བརྟན་པོ་བྱའོ། །དེ་ལྟར་ ཕྱི་ནང་
གསང་བ་དེ་ཁོ་ན་ཉིད་ཀྱི་མཆོད་པ་འབུལ་ཚུལ་དང་། མཆོད་པའི་ངེས་དོན་དེ་
དག་ནི་གསང་བ་ལས་ཀྱང་ཆེས་གསང་བ་བླ་མེད་ཀྱི་རྒྱུད་སྡེའི་སྙིང་པོའི་དོན་ཡིན་
པས་ཚིག་ཙམ་གྱིས་ཚིམ་པ་མིན་པར་སྙིང་ནས་དད་པ་དང་ལྡན་པ་དག་གིས་འདི་
ལྟ་བུའི་སྙན་བརྒྱུད་ཀྱི་མན་ངག་རྣམས་གཅེས་པར་ཟུངས་ཤིག །
ལྔ་པ་ལ་སྨན་དང་བདག་ཉིད་བྲན་དུ་འབུལ་བ་ནི། ཉོན་མོངས་བཞི་བརྒྱ་
རྩ་བཞིའི་ནད་འཇོམས་པའི། །ཞེས་སོགས་ཏེ། སེམས་ཅན་སྤྱི་མཐུན་གྱི་དཀར་
པོའི་ལས་ལས་གྲུབ་པའི་ནད་སེལ་བའི་སྨན་གྱི་ཁྱད་པར་ཇི་སྙེད་ཡོད་པ་ཐམས་
ཅད་དང་། ལྷག་པར་བདག་ཉིད་བླ་མ་ཐུབ་དབང་རྡོ་རྗེ་འཆང་ཆེན་པོ་བྲན་དུ་
འབུལ་ཞིང་། ནམ་མཁའ་ཇི་སྲིད་གནས་པ་དེ་ སྲིད་དུ་བཀའ་བཞིན་སྒྲུབ་པའི་
མཆོད་པས་མཉེས་པར་བགྱིའོ། །བླ་མ་ཐུབ་དབང་རྡོ་རྗེ་འཆང་ཆེན་པོས་ཀྱང་
བདག་ནམ་མཁའ་ཇི་སྲིད་ཀྱི་བར་དུ་ཐུགས་ཀྱི་བཞེད་དོན་མཐའ་དག་བསྒྲུབ་ནུས་
པའི་བྲན་ནམ་འབངས་སུ་གཟུང་དུ་གསོལ་སྙམ་པའི་མོས་པ་བརྟན་པོ་བྱའོ། །དེ་
ལྟར་བདག་ཉིད་བྲན་དུ་འབུལ་བ་ནི་དཔལ་འཁོར་ལོ་བདེ་མཆོག་གི་རྩ་རྒྱུད་དང༌།
དཔལ་གསང་བ་འདུས་པའི་བཤད་རྒྱུད་རྡོ་རྗེ་ཕྲེང་བ་དང༌། བདེ་མཆོག་གི་བཤད་
རྒྱུད་ སྡོམ་འབྱུང་རྣམས་ལས་གསུངས་ཤིང༌། གཞན་ཡང་ རྒྱུད་སྡེ་མང་པོ་ནས་
གསུངས་ལ། མདོ་སྡེ་ཕལ་པོ་ཆེ་སོགས་ཐེག་པ་ཆེན་པོའི་སྡེ་སྣོད་རྣམས་ལས་ཀྱང་
གསུངས་ཏེ་འདི་ལ་ནི་རྟེན་འབྲེལ་གྱི་གནད་ཁྱད་པར་ཅན་ཞིག་ཡོད་གསུངས་
སོ། །ཉོན་མོངས་བཞི་བརྒྱ་རྩ་བཞིའི་ནད་ཅེས་པ་ནི་རླུང་མཁྲིས་བད་ཀན་འདུས་
- 93 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནད་དེ་རྩ་བའི་ནད་བཞི། དེ་རེ་རེ་ལ་ཡན་ལག་བརྒྱ་བརྒྱར་ཕྱེ་བས་ནད་བཞི་བརྒྱ་
རྩ་བཞི། ནད་དེ་དག་འབྱུང་བའི་རྒྱུ་ལས་ངན་བཞི་བརྒྱ་རྩ་བཞི། ལས་དེ་གསོག་
པར་བྱེད་པའི་ཉོན་མོངས་བཞི་བརྒྱ་རྩ་བཞི། ལས་དེ་གསོལ་བཏབ་ནས་ནད་དེ་
དངོས་ སུ་ འགྲུབ་པར་ བྱེད་ པའི་ རྐྱེན་ ཉོན་མོངས་བཞི་ བརྒྱ་ རྩ་ བཞི་ ཡོད་ པར་
གསུངས་སོ། །དེ་ལྟར་བདག་ཉིད་ བྲན་དུ་ཕུལ་ནས། དཀོན་མཆོག་ གསུམ་ལ་
བདག་སྐྱབས་མཆི། །ཞེས་སོགས་ཚར་གསུམ་གྱི་སྒོ་ནས་བྱང་སྡོམ་གཟུང་། བླ་མ་
སངས་རྒྱས་ བྱང་ ཆུབ་ སེམས་ དཔའ་ ཀུན། །བདག་ ལ་ དགོངས་ པར་ མཛད་ དུ་
གསོལ། །ཞེས་སོགས་ལན་གསུམ་གྱིས་སྔགས་སྡོམ་གཟུང་། དེ་ལྟར་སྡོམ་གཟུང་
བྱེད་པ་ནི་འདིར་སྡོམ་པ་སྔར་མེད་གསར་དུ་ཐོབ་པ་མིན་ཡང་སྔར་བཟུང་བའི་
སྡོམ་པ་རྣམས་བརྟན་པར་འགྱུར་བ་དང༌། བྱང་སེམས་ཀྱི་བསླབ་བྱ་ཐམས་ཅད་
དང༌། རིགས་ ལྔ་ སྤྱི་དང༌ སོ་ སོའི་ དམ་ ཚིག་རྣམས་ ལ་ དམིགས་ ཕུག་ སྟེ་ བསྲུང་
སེམས་བརྟན་པོ་བླ་མ་ཐུབ་དབང་རྡོ་རྗེ་འཆང་ཆེན་པོའི་སྤྱན་སྔར་འདི་ལྟར་བགྱིའོ་
ཞེས་གཟུང་བ་ནི་སྒྲུབ་པའི་མཆོད་པ་ཁྱད་པར་ཅན་དུ་འགྱུར་ཏེ། དམ་ཚིག་དང་
སྡོམ་པ་བསྲུང་བ་ནི་བླ་མ་ལྷ་ཚོགས་རྣམས་མཉེས་པའི་ཐབས་མཆོག་ཏུ་ལན་ཅིག་
མིན་པར་གསུངས་སོ། །
གསུམ་པ་བཤགས་པ་ལ་སོགས་པའི་ཡན་ལག་ལྷག་མ་ལྔ་བྱ་ཚུལ་ནི།
ཐོག་ མེད་ དུས་ནས་ མི་ དགེ་ སྡིག་ པའི་ ལས། །ཞེས་ སོགས་ ཏེ། བཤགས་ པའི་
མཚམས་འདིར་སྡོམ་གསུམ་སོ་སོའི་བཤགས་པ་དང༌། བླ་མ་རྡོར་འཛིན་མ་དང་
བྱང་ཆུབ་ལྟུང་བཤགས་སོགས་ཀྱི་སྒོ་ནས་བཤགས་པ་ཅི་འགྲུབ་བྱ་ཞིང་། ལྷག་
པར་ལྟུང་བཤགས་བརྒྱ་ཕྱག་དང་བཅས་པའི་སྒོ་ནས་བཤགས་པ་ལ་ནན་ཏན་
- 94 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བྱའོ། །དགའ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་
ལམ་ ལས། སེམས་ ཀྱི་ཆོས་ ཉིད་མཐོང་བ་ཡང་། །ཚོགས་གསོག་སྒྲིབ་སྦྱོང་ ལ་
བལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་
བཏང་ནས། །ཞེས་གསུངས་པ་ལྟར། རང་ཅག་ལས་སྒྲིབ་ཤས་ཆེན་པོས་གོང་མའི་
ཡོན་ཏན་གང་ཡང་རྒྱུད་ལ་སྐྱེ་དཀའ་བ་རྣམས་ནི་ལྟུང་བཤགས་ཀྱི་སྒོ་ནས་ལས་
སྒྲིབ་སྦྱོང་བ་གནད་དམ་པ་ཡིན་ཞིང་། རྗེ་ཐམས་ཅད་མཁྱེན་པ་ཡབ་སྲས་ཀྱིས་
ཀྱང་ལྟུང་བཤགས་བརྒྱ་ཕྱག་དང་བཅས་པ་ལ་འགྲུས་པར་མཛད་པས་སངས་རྒྱས་
དང་བྱང་སེམས་མང་པོའི་ཞལ་གཟིགས་ཤིང་། མདོ་སྔགས་ཀྱི་ལམ་གྱི་རྟོགས་པ་
ཁྱད་པར་ཅན་རྣམས་ཐུགས་རྒྱུད་ལ་སྤུངས་པ་བཞིན་དུ་འཁྲུངས་པ་ཡིན་པས།
སྙིང་ནས་ཉམས་ལེན་བྱེད་འདོད་པ་རྣམས་ཀྱིས་ནི་ རྗེ་ ཡབ་སྲས་ཀྱི་མཛད་པ་
བཟང་པོའི་རྗེས་སུ་བསླབ་པར་བྱའོ། །དེ་ལྟར་བཤགས་པ་དང༌། རྗེས་སུ་ཡི་རང་
བ་ དང༌། ཆོས་འཁོར་བསྐོར་བར་བསྐུལ་བ་ དང་། མྱ་ངན་ལས་མི་འདའ་བར་
བཞུགས་སུ་གསོལ་བ་འདེབས་པ་དང་། དགེ་བའི་རྩ་བ་ཅི་མཆིས་བཀའ་དྲིན་
གསུམ་ལྡན་བླ་མ་མཆོག་གིས་ཚེ་རབས་ཐམས་ཅད་དུ་འབྲལ་བ་མེད་པར་རྗེས་སུ་
འཛིན་པ་དང་། དེའི་མཐུས་ལམ་ཐུན་མོང་བ་དང་། ཐུན་མོང་མིན་པ་ཟབ་ལམ་
རིམ་པ་གཉིས་ཀྱི་རྣལ་འབྱོར་མྱུར་དུ་མཐར་ཕྱིན་ཏེ་ཟུང་འཇུག་རྡོ་རྗེ་འཆང་གི་གོ་
འཕང་མྱུར་དུ་ཐོབ་པའི་རྒྱུར་བསྔོ་བ་རྣམས་འདུན་པ་དྲག་པོས་བྱའོ། །བཤགས་པ་
ལ་སོགས་པ་ཡན་ལག་ལྔ་པོ་དེ་དག་གི་གོ་དོན་ཞིབ་པར་ནི་བྱང་ཆུབ་ལམ་རིམ་གྱི་
ཁྲིད་ལས་འབྱུང་བ་ལྟར་རོ། །དེ་ནས་དམིགས་པ་གསལ་བར་བྱས་ལ་མཎྜལ་རྒྱས་
པ་འབུལ་བ་ཕྱག་ལེན་ལྟར་བྱའོ། །
- 95 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གསུམ་པ་ཡོན་ཏན་དང་བཀའ་དྲིན་དྲན་པའི་སྒོ་ནས་གསོལ་བ་འདེབས་
ཚུལ་ ནི། བཤེས་ གཉེན་ བསྟེན་ པའི་ ཕན་ ཡོན། མ་ བསྟེན་ པའི་ ཉེས་ དམིགས་
རྣམས་མདོ་རྒྱུད་དགོངས་འགྲེལ་དང་བཅས་པ་ཐམས་ཅད་ནས་ལན་གཅིག་མིན་
པར་གསུངས་ཤིང་། ལྷག་པར་རྒྱུད་སྡེ་རིན་པོ་ཆེ་རྣམས་ནས་དངོས་གྲུབ་ཐམས་
ཅད་ཀྱི་རྩ་བ་བླ་མ་ཉིད་ཡིན་པ་དང༌། བླ་མ་ཚུལ་བཞིན་དུ་བསྟེན་ན་ཚེ་གཅིག་
ལུས་གཅིག་ལ་ཟུང་འཇུག་གི་སྐུ་འགྲུབ་པར་ནུས་ཤིང༌། བླ་མའི་དམ་ཚིག་ཡལ་
བར་དོར་ནས་དཀའ་སྤྱད་དང་སྙིང་རུས་ཆེན་པོས་ཐོས་བསམ་སྒོམ་གསུམ་ལ་
འབད་པ་ཅི་བྱས་ཀྱང་དངོས་གྲུབ་གང་ཡང་འགྲུབ་པའི་གནས་མེད་པར་གསུངས་
པ་རྣམས་ལ་ཡང་དང་ཡང་དུ་བསམས་ནས་དད་གུས་ཤུགས་དྲག་ཏུ་སྦྱོང་ཞིང་།
ལྷག་པར་བཀའ་དྲིན་གསུམ་ལྡན་གྱི་བླ་མ་དེ་ཉིད་མཚན་ཐོས་པ་ཙམ་གྱིས་ངན་
འགྲོའི་འཇིགས་པ་འཕྲོག་ཅིང་། དྲན་པ་ཙམ་གྱིས་འཁོར་བའི་སྡུག་བསྔལ་སེལ་
བ། གསོལ་བ་བཏབ་ན་དངོས་གྲུབ་ཐམས་ཅད་བདེ་བླག་ཏུ་སྩོལ་བར་མཛད་པའི་
སྐྱབས་གནས་བསླུ་བ་མེད་པ་དཀོན་མཆོག་གསུམ་འདུས་པའི་བདག་ཉིད་དུ་
བསམས་ལ། རེ་ས་གཞན་ན་མེད་པའི་བློ་ལྟོས་བཅས་ཏེ་གདུང་ཤུགས་དྲག་པོའི་
སྒོ་ནས་གསོལ་བ་འདེབས། གཞན་ཡང་དགའ་ལྡན་ཕྱག་རྒྱ་ཆེན་པོའི་བྱིན་རླབས་
ཉེ་བརྒྱུད་ཀྱི་བླ་མ་རྣམས་ལ་གསོལ་འདེབས་དང༌། བླ་མའི་བཀའ་དྲིན་དྲན་པའི་
གསོལ་འདེབས་སོགས་འདོན་པ་ཕྱག་ལེན་ལ་ཡོད་པ་ལྟར་བྱེད་ཅིང་། ལྷག་པར།
དངོས་གྲུབ་ཀུན་འབྱུང་ཐུབ་དབང་རྡོ་རྗེ་འཆང་། །དམིགས་མེད་བརྩེ་བའི་གཏེར་
ཆེན་ སྤྱན་ རས་གཟིགས། །དྲི་མེད་མཁྱེན་པའི་དབང་པོ་འཇམ་པའི་དབྱངས། །
བདུད་དཔུང་མ་ལུས་འཇོམས་མཛད་གསང་བའི་བདག །གངས་ཅན་མཁས་པའི་
- 96 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
གཙུག་རྒྱན་བློ་བཟང་གྲགས། །སྐྱབས་གསུམ་ཀུན་འདུས་བླ་མ་སངས་རྒྱས་ལ། །
སྒོ་གསུམ་གུས་པའི་སྒོ་ནས་གསོལ་བ་འདེབས། །རང་གཞན་སྨིན་ཅིང་གྲོལ་བར་
བྱིན་གྱིས་རློབས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་པའི་
གསོལ་འདེབས་བརྒྱ་རྩ་སོགས་བྱའོ། །འདིའི་སྐབས་སུ་བླ་མ་ཐུབ་དབང་རྡོ་རྗེ་
འཆང་ཆེན་པོའི་ཐུགས་ཀ་ནས་བདུད་རྩི་འབེབས་སྦྱང་བྱེད་ཅིང་། ཚོགས་ཞིང་
གཞན་མ་རྣམས་ཀྱི་སྐུ་ལས་ཀྱང་བདུད་རྩི་འབེབས་སྦྱང་བྱའོ། །དེ་ཡང་བླ་མ་ལྷ་
ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་
མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང༌། ཁྱད་པར་དུ་ཡང་དཔལ་
ལྡན་ བླ་ མའི་སྐུ་ལ་བསྡོས་པ། གསུང་ བཅག་ པ། ཐུགས་དཀྲུགས་པ། མ་དད་
བརྙལ་སྨོད་བགྱིས་པ་ལ་སོགས་པ་མདོར་ན་བླ་མ་ལ་བརྟེན་པའི་སྡིག་སྒྲིབ་ཐམས་
ཅད་དུད་ཁུ་དང་སོལ་ཁུའི་རྣམ་པར་དབང་པོའི་སྒོ་དང་བ་སྤུའི་བུ་ག་ཐམས་ཅད་
ནས་ཕྱིར་ཐོན་ནས་སངས་དེ་དག །ལུས་དྭངས་གསལ་འོད་ཀྱི་རང་བཞིན་ཅན་དུ་
གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས།
ཁྱད་པར་དཔལ་ལྡན་བླ་མའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་རང་
གཞན་སེམས་ཅན་ཐམས་ཅད་ཀྱི་ལུས་ལ་ཞུགས་པར་བསམ་མོ། །གཞན་ཡང་ཞི་
རྒྱས་དབང་དྲག་གི་ལས་དང་མཐུན་པའི་བདུད་རྩི་འབེབས་སྦྱང་བྱེད་ཚུལ་ཡང་
ཡོད་ཅིང་། རྗེ་ཐམས་ཅད་མཁྱེན་པ་ལ་རྗེ་བཙུན་འཇམ་པའི་དབྱངས་ཀྱིས་གནང་
བའི་ཤེས་རབ་བློ་འཕེལ་གྱི་གདམས་པ་ཁྱད་པར་ཅན་ཡང་ཡོད་པས་ཞིབ་པར་བླ་
མའི་ཞལ་ལས་ཤེས་པར་བྱའོ། །དེ་ནས་ཡོན་ཏན་དང་བཀའ་དྲིན་དྲན་པའི་སྒོ་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནས་གསོལ་བ་འདེབས་ཚུལ་རྒྱས་པར་བྱ་བ་ལ་གསུམ། སྡོམ་གསུམ་སོ་སོའི་ཡོན་
ཏན་བརྗོད་པའི་སྒོ་ནས་གསོལ་བ་འདེབས་པ། ཕྱི་ནང་གསང་བ་དེ་ཁོ་ན་ཉིད་ཀྱི་
ཡོན་ཏན་བརྗོད་པའི་སྒོ་ནས་གསོལ་བ་འདེབས་པ། ཁྱད་ པར་ ཕུར་ཚུགས་སུ་
གསོལ་བ་འདེབས་ཤིང་ཏིང་ངེ་འཛིན་གྱི་དབང་བཞི་ལེན་ཚུལ་ལོ། །དང་པོ་སྡོམ་
གསུམ་སོ་སོའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་ལ་གསུམ་
ལས། འདུལ་བ་ནས་བཤད་པའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་
ཚུལ་ནི། ཡོན་ཏན་འབྱུང་གནས་ཚུལ་ཁྲིམས་རྒྱ་མཚོ་ཆེ། །ཞེས་སོགས་ཏེ། འདུལ་
བ་སུམ་བརྒྱ་པ་ལས། ཚུལ་ཁྲིམས་དང་ལྡན་འདུལ་བའི་ཆོ་ག་ཤེས། །ནད་པར་
སྙིང་བརྩེ་འཁོར་ནི་དག་པ་དང༌། །ཆོས་དང་ཟང་ཟིང་ཕན་འདོགས་ལ་བརྩོན་
ཞིང་། །དུས་ སུ་ འདོམས་ པ་དེ་ དག་ བླ་མར་བསྔགས། །ཞེས་ གསུངས་ པ་ལྟར། །
ཡོན་ཏན་ཐམས་ཅད་ཀྱི་གཞི་མ་ཚུལ་ཁྲིམས་རྣམ་པར་དག་པ་དང་། སྤྱིར་སྡེ་སྣོད་
གསུམ་ལ་མང་དུ་ཐོས་པ་དང་ལྡན་ཞིང་། ཁྱད་པར་དགག་སྒྲུབ་གནང་གསུམ་གྱི་
བཅས་པ་རྣམས་ཤེས་ཤིང་ལག་ལེན་ལ་འདེབས་པ། སྤྱིར་སློབ་མ་ལ་ཕན་སེམས་
ཆེ་ཞིང་། ལྷག་པར་ནད་ པ་ལ་ སྙིང་བརྩེ་བ། ཉེ་འཁོར་དག་པ། ཆོས་ སྟོན་ པའི་
དུས་ ལ་ མཁས་ པ་ ལ་ སོགས་ པ་ འདུལ་བ་ནས་ བཤད་ པའི་ ཡོན་ ཏན་རྣམས་
བསམས་ལ་དད་པ་སྦྱོང་ཞིང་གསོལ་བ་འདེབས་པའོ། །ཕར་ཕྱིན་ཐེག་པ་ནས་
བཤད་པའི་ཡོན་ཏན་དང་ལྡན་པའི་སྒོ་ནས་བསྟོད་ཅིང་གསོལ་བ་འདེབས་ཚུལ་ནི།
གང་དང་ལྡན་ན་བདེ་བར་གཤེགས་པའི་ལམ། །ཞེས་སོགས་ཏེ། དེ་ཡང་ཐེག་པ་
ཆེན་པོའི་དགེ་བའི་བཤེས་གཉེན་གྱི་མཚན་ཉིད་ནི། མདོ་སྡེ་རྒྱན་ལས། བཤེས་
གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག །
- 98 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་
བརྟེན། །ཞེས་གསུངས་པ་ལྟར་རོ། །ཡོན་ཏན་བཅུ་པོ་དེ་དག་གི་ངོས་འཛིན་ཞིབ་
པར་བྱང་ཆུབ་ལམ་རིམ་ལས་གསལ་བ་ལྟར་ཡིན་ལ། དེ་ལྟ་བུའི་ཡོན་ཏན་རྣམས་
བསམས་པའི་སྒོ་ནས་དད་པ་སྦྱོང་ཞིང་གསོལ་བ་འདེབས་པའོ། །རྡོ་རྗེ་ཐེག་པ་
གནས་བཤད་པའི་བླ་མའི་མཚན་ཉིད་དང་ལྡན་པའི་ཡོན་ཏན་བརྗོད་པའི་སྒོ་ནས་
གསོལ་བ་འདེབས་པ་ནི། སྒོ་གསུམ་ལེགས་བསྡམས་ཞེས་སོགས་ཏེ། དེ་ཡང་རྡོ་
རྗེ་ཐེག་པའི་བླ་མའི་མཚན་ཉིད་ནི། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་
གྲོས་ ལྡན། །བཟོད་ལྡན་དྲང་ ལ་ གཡོ་སྒྱུ་མེད། །སྔགས་ དང༌ རྒྱུད་ ཀྱི་ སྦྱོར་ བ་
ཤེས། །སྙིང་བརྩེར་ ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་ སུ་
ཤེས། །དཀྱིལ་ འཁོར་ བྲི་ བའི་ ལས་ ལ་ མཁས། །སྔགས་ བཤད་ པ་ ཡི་ སྦྱོར་བ་
ཤེས། །རབ་ཏུ་དང་ཞིང་དབང་པོ་དུལ། །ཞེས་གསུངས་པ་ལྟར། ལུས་ངག་ཡིད་
གསུམ་སྡོམ་པ། ཤེས་རབ་ཆེ་བ། གནོད་བྱེད་དང་དཀའ་སྤྱད་དང་ཆོས་ཟབ་མོ་ལ་
བཟོད་པའི་བཟོད་པ་རྣམ་པ་གསུམ་དང་ལྡན་པ། སེམས་ཅན་ཀུན་ལ་སེམས་དྲང་
བ། གཡོ་ སྒྱུ་ མེད་ པ། སྔགས་ དང༌ རྒྱུད་ ནས་ བཤད་ པའི་ སྨན་ གྱི་ སྦྱོར་ བས་
བགེགས་བཟློག་ནུས་པ། སེམས་ཅན་ལ་སྙིང་བརྩེ་བ། སྤྱིར་རིག་གནས་ཀུན་ལ་
མཁས་ཤིང་། ལྷག་པར་ནང་རིག་པའི་སྡེ་སྣོད་གསུམ་ལ་མཁས་པ། དེ་ཉིད་བཅུ་
ཟུང་སྟེ་ཡོན་ཏན་དེ་རྣམས་དང་ལྡན་པ་ཞིག་དགོས་པར་གསུངས་སོ། །དེ་ཉིད་བཅུ་
ཟུང་ནི། རྡོ་རྗེ་སྙིང་པོ་རྒྱན་གྱི་རྒྱུད་ལས། ཕྱིར་ཟློག་གཉིས་ཀྱི་ཆོ་ག་དང་། གསང་
དང་ཤེས་རབ་ཡེ་ཤེས་དང་། ཁ་སྦྱོར་འབྱེད་པའི་ཆོ་ག་དང་། །གཏོར་མ་རྡོ་ རྗེའི་
བཟླས་པ་དང༌། །དྲག་ཤུལ་སྒྲུབ་ པའི་ ཆོ་ ག་དང་། །རབ་ཏུ་ གནས་དང་དཀྱིལ་
- 99 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འཁོར་སྒྲུབ། །གསང་བའི་དེ་ཉིད་བཅུ་ཡིན་ནོ། །དཀྱིལ་འཁོར་ཏིང་འཛིན་ཕྱག་རྒྱ་
དང༌། །སྟང་སྟབས་འདུག་སྟངས་བཟླས་བརྗོད་དང་། །སྦྱིན་སྲེག་མཆོད་པ་ལས་
སྦྱོར་ དང༌། །སླར་ སྡུད་ པ་ ཡི་ རྣམ་ པ་ ནི། །ཕྱི་ ཡི་ དེ་ ཉིད་ བཅུ་ ཡིན་ ནོ། །ཞེས་
གསུངས་པ་ལྟར་རོ། །རྡོ་རྗེ་སློབ་དཔོན་གྱི་མཚན་ཉིད་བཤད་པ་དེ་དག་ནི་སྒྱུ་
འཕྲུལ་དྲ་བའི་རྒྱུད་དང་། རྡོ་ རྗེ་མཁའ་འགྲོའི་རྒྱུད་དང་། རྡོ་ རྗེ་ སྙིང་པོ་རྒྱན་གྱི་
རྒྱུད་ལ་སོགས་པ་བླ་མེད་ཀྱི་རྒྱུད་སྡེ་མང་པོའི་དོན་བསྡུས་ནས་བཀོད་པ་ཡིན་པས་
ཤིན་ཏུ་རྒྱ་ཆེའོ། །བླ་མ་ལྔ་བཅུ་པ་ནས་གསུངས་པའི་བླ་མའི་ཡོན་ཏན་ནམ་མཚན་
ཉིད་དེ་ལྟ་བུའི་ཡོན་ཏན་རྣམས་བསམས་པའི་སྒོ་ནས་དད་པ་སྦྱོང་ཞིང་། ཚེ་རབས་
ཐམས་ཅད་དུའང་འདི་ལྟ་བུའི་རྡོ་རྗེ་སློབ་དཔོན་དང་མཇལ་བར་གྱུར་ཅིག་སྙམ་དུ་
སྨོན་པ་དང་བཅས་གསོལ་བ་གདབ་བོ། །དེ་ལྟར་རྡོ་རྗེ་སློབ་དཔོན་སྡོམ་པ་གསུམ་
ལྡན་ཞིག་དགོས་པ་ནི་བཤད་རྒྱུད་རྡོ་རྗེ་ཕྲེང་བ་ལས་གསལ་བར་གསུངས་ཤིང་།
གཞན་ཡང་བླ་མེད་ཀྱི་རྒྱུད་སྡེ་མང་པོ་ནས་བཤད་ལ། ལྷག་པར་དགེ་སློང་རྡོ་རྗེ་
འཛིན་པ་ནི་མཆོག་ཏུ་བསྔགས་པར་དཔལ་དུས་ཀྱི་འཁོར་ལོའི་སྐོར་ནས་ནན་ཏན་
དུ་གསུངས་སོ། །
གཉིས་པ་ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་
གསོལ་ བ་ འདེབས་ པ་ནི་ བཞི། ཕྱིའི་ ཡོན་ཏན་ བརྗོད་ པའི་ སྒོ་ནས་ གསོལ་བ་
འདེབས་ཚུལ། ནང་གི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ།
གསང་བའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ། དེ་ཁོ་ན་ཉིད་
ཀྱི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་ལོ། །དང་པོ་ཕྱིའི་ཡོན་
ཏན་བརྗོད་པའི་སྒོ་ནས་གསོལ་བ་འདེབས་ཚུལ་ནི། སངས་རྒྱས་གྲངས་མེད་ཅེས་
- 100 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
སོགས་ཏེ། སྤྱིར་སངས་རྒྱས་ གྲངས་མེད་ བྱོན་ པས་ འདུལ་བར་མ་ནུས་ཤིང་།
བསྐལ་བཟང་འདི་འབྱོན་པའི་སངས་རྒྱས་གཞན་ཐམས་ཅད་ཀྱིས་ཀྱང་སྐྲག་ནས་
ཡལ་བར་དོར་བའི་སྙིགས་མ་ལྔ་བདོའི་གདུལ་བྱ་དམུ་རྒོད་བདག་འདྲ་ལ་རྒྱལ་
བའི་ལམ་བཟང་སྟོན་པར་མཛད་པ་ནི་སངས་རྒྱས་ཐམས་ཅད་ལས་བཀའ་དྲིན་
དང༌། ཐུགས་རྗེ་ཤིན་ཏུ་ཆེའོ་སྙམ་དུ་དད་གུས་ཆེན་པོས་སངས་རྒྱས་གྲངས་མེད་
ཅེས་སོགས་ཤློ་ཀ་གཅིག་གི་སྒོ་ནས་གསོལ་བ་གདབ་བོ། །བཅོམ་ལྡན་འདས་
ཤཱཀྱ་ཐུབ་པས་སྔོན་བྲམ་ཟེ་རྒྱ་མཚོའི་རྡུལ་དུ་སྐྱེ་བ་བཞེས་པའི་ཚེ་མ་རུང་སྙིགས་
མ་ལྔ་བདོའི་འགྲོ་བ་སངས་རྒྱས་ཐམས་ཅད་ཀྱིས་ཡལ་བར་བོར་བ་དེ་རྣམས་
བདག་གིས་འདུལ་བར་བྱའོ་ཞེས་དམ་བཅའ་དང་སྨོན་ལམ་མཛད་ནས་ཞིང་
འདིར་བྱོན་ཡང་། དམུ་རྒོད་བདག་འདུལ་བར་མ་ནུས་པར་ཡལ་བར་དོར་ཏེ་མྱ་
ངན་ལས་འདའ་བའི་ཚུལ་བསྟན་པའི་དུས་འདིར་རྒྱལ་བ་དངོས་སུ་བྱོན་ཡང་དེ་
ཕན་ཆད་གསུང་དུ་མེད་པའི་མདོ་སྔགས་ཀྱི་ལམ་ཚང་ལ་མ་ནོར་བ་འདི་འདྲ་
འདོམས་པར་མཛད་པས་ན་བཀའ་དྲིན་དང་ཐུགས་རྗེ་ཟླ་མེད་དོ་སྙམ་དུ་དད་གུས་
ཤུགས་དྲག་པོས། ཐུབ་པའི་ཉི་མ་ཞེས་སོགས་ཤློ་ཀ་གཅིག་གི་སྒོ་ནས་གསོལ་བ་
གདབ་བོ། །རྒྱལ་བ་རྣམས་ལ་སྤངས་རྟོགས་སོགས་ཡོན་ཏན་མཐོ་དམའ་མེད་
ཅིང་ཡོན་ཏན་གྱི་ངོས་ནས་རྒྱལ་བ་རྣམས་ལས་ལྷག་པ་སུ་ཡང་མེད་ཀྱང་། རང་
ཉིད་བསོད་ནམས་གསོག་པའི་ཞིང་དུ་ཕྱོགས་བཅུའི་རྒྱལ་བ་ཐམས་ཅད་ལས་བླ་
མའི་བ་སྤུའི་བུ་ག་གཅིག་ལྷག་པར་གསུངས་སོ་སྙམ་དུ་དད་གུས་བསྒོམ་ཞིང་།
དུས་གསུམ་ཕྱོགས་བཅུའི་ཞེས་སོགས་ཤློ་ཀ་གཅིག་གི་སྒོ་ནས་གསོལ་བ་གདབ་
བོ། །མདོར་ན་ སངས་ རྒྱས་ ཐམས་ ཅད་ ཀྱིས་ བདག་ ཅག་ སྙིགས་མའི་ འགྲོ་བ་
- 101 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
རྣམས་ཀྱི་དོན་དུ་ཐ་མལ་པའི་ཚུལ་བཟུང་སྟེ་ལམ་སྟོན་པར་མཛད་པའོ་སྙམ་དུ་
དད་གུས་བསྒོམ་ཞིང་། བདེ་གཤེགས་སྐུ་གསུམ་ཞེས་སོགས་གློ་ཀ་གཅིག་གི་སྒོ་
ནས་གསོལ་བ་གདབ་བོ། །དེ་ལྟར་སྙིགས་མ་ལྔ་བདོ་བའི་དུས་འདིར་གདུལ་བྱ་
དམུ་རྒོད་ཅན་རྣམས་ལ་རྒྱལ་བའི་མཛད་པ་སྒྲུབ་པ་ནི་རྒྱལ་བ་སྲས་དང་བཅས་
པས་ཆེས་ཤིན་ཏུ་བསྔགས་པའི་གནས་ཡིན་པར་སྙིང་རྗེ་པདྨ་དཀར་པོ་ལ་སོགས་
པའི་མདོ་སྡེ་མང་པོ་ལས་གསུངས་སོ། །སློབ་མའི་བསོད་ནམས་གསོག་པའི་ཞིང་
དུ་སངས་རྒྱས་ཐམས་ཅད་ལས་བླ་མའི་བ་སྤུ་གཅིག་ལྷག་པ་ནི་དཔལ་གསང་བ་
འདུས་པའི་རྩ་རྒྱུད་ལེའུ་བཅུ་བདུན་པ་ལས་གསལ་བར་གསུངས་ཤིང་། གཞན་
ཡང་རྒྱུད་དང་གྲུབ་ཆེན་གྱི་གཞུང་མང་པོ་ལས་བཤད་དོ། །རྒྱལ་བ་རྣམས་ཀྱིས་
སྙིགས་དུས་སངས་རྒྱས་དངོས་སུ་མཐོང་བའི་སྐལ་བ་མེད་པ་རྣམས་ལ་བླ་མ་ཐ་
མལ་བའི་ཚུལ་འཛིན་པ་ནི་ཀྱེ་རྡོ་རྗེའི་རྒྱུད་དང་། སམྦུ་ཊ་དང་། རྡོ་རྗེ་གུར་ལ་
སོགས་པའི་རྒྱུད་སྡེ་མང་པོ་ནས་གསུངས་སོ། །
གཉིས་པ་ནང་གི་ཡོན་ཏན་བརྗོད་པའི་སྒོ་ནས་གསོལ་བ་འདེབས་ཚུལ་ནི།
ཁྱོད་ཀྱི་ཕུང་ཁམས་ཞེས་སོགས་ཏེ། དེ་ལྟར་བཀའ་དྲིན་གསུམ་ལྡན་གྱི་བླ་མ་དེ་
ཉིད་བདག་ཅག་བླུན་རྨོངས་རྣམས་ཀྱི་སྣང་ངོར་རང་དང་སྐལ་བ་མཉམ་པའི་ཐ་
མལ་པའི་ཚུལ་བཟུང་ཡང་། ནང་གི་ཕུང་ཁམས་སྐྱེ་མཆེད་རྣམས་ནི་ཐ་མལ་པ་
མིན་པར་རིགས་ལྔ་ཡབ་ཡུམ་དང་སེམས་དཔའ་དང་ཁྲོ་བོ་བཅུ་ལ་སོགས་པ་
མཆོག་གསུམ་མ་ལུས་འདུས་ པའི་བདག་ཉིད་དོ་ སྙམ་དུ་དད་གུས་ཆེན་པོས་
གསོལ་བ་གདབ་བོ། ། །
གསུམ་པ་གསང་བའི་ཡོན་ཏན་བརྗོད་པའི་སྒོ་ནས་གསོལ་བ་འདེབས་
HIC
- 102 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌།
ཚུལ་ནི། ཀུན་མཁྱེན་ ཡེ་ ཤེས་ ཞེས་ སོགས་ ཏེ། གསང་ བ་ ལྟར་ ན་ བཀའ་ དྲིན་
གསུམ་ལྡན་དྲིན་ཅན་རྩ་བའི་བླ་མ་དེ་ཉིད་རིགས་བརྒྱའི་ཁྱབ་བདག་རྡོ་རྗེ་འཆང་
ཆེན་པོ་དངོས་སོ་སྙམ་དུ་གསོལ་བ་ཤུགས་དྲག་ཏུ་གདབ་བོ། །
བཞི་པ་དེ་ཁོ་ན་ཉིད་ཀྱི་ཡོན་ཏན་བརྗོད་པའི་སྒོ་ནས་གསོལ་བ་འདེབས་
ཚུལ་ནི། སྒྲིབ་མེད་ལྷན་སྐྱེས་ཞེས་སོགས་ཏེ། བླ་མ་ཆོས་སྐུའི་ངོ་བོར་བལྟས་ནས་
གསོལ་བ་འདེབས་པའོ། །འདི་ལ་ངེས་དོན་གྱི་བླ་མ་སྒོམ་པ་ཞེས་ཀྱང་གསུངས།
དེ་དག་ནི་བླ་མེད་ཀྱི་རྒྱུད་སྡེ་རིན་པོ་ཆེ་རྣམས་ཀྱི་དོན་བསྡུས་ཏེ་གསོལ་འདེབས་
སུ་མཛད་པ་ཡིན་པས་རྡོ་རྗེ་འཆང་གི་མན་ངག་གི་གནད་འདི་དག་ནམ་ཞིག་ན་
རྟོགས་པར་འགྱུར་ཞིག་གུ་སྙམ་དུ་འདུན་པ་ཤུགས་དྲག་པོས་བླ་མ་ཉིད་ལ་གསོལ་
བ་གདབ་པར་བྱའོ། ། །
གསུམ་པ་ཕུར་ཚུགས་སུ་གསོལ་བ་འདེབས་ཤིང་ཏིང་ངེ་འཛིན་གྱི་དབང་
བཞི་ལེན་ཚུལ་ནི། ཁྱོད་ནི་བླ་མ་ཁྱོད་ནི་ ཡི་དམ་ཞེས་སོགས་ཏེ། བཀའ་དྲིན་
གསུམ་ལྡན་དྲིན་ཅན་རྩ་བའི་བླ་མ་དེ་ཉིད་ལ་སྐྱབས་གནས་ཀུན་འདུས་པའི་
བདག་ཉིད་དུ་བལྟས་ནས་རེ་ས་གཞན་ན་མེད་པའི་བློ་ལིང་སྒྱུར་གྱི་སྒོ་ནས་གསོལ་
བ་རྩེ་གཅིག་ཏུ་འདེབས་པའོ། །འདིའི་སྐབས་སུ་བླ་མའི་ཞབས་ལ་ཚིར་གྱིས་
འཇུས་ནས་སྤྱི་བོས་གཏུགས་ཏེ་གསོལ་བ་འདེབས་པའི་མོས་པ་བྱ་བར་གསུངས།
དེ་ཡང་ཁྱོད་ནི་དཀོན་མཆོག་གསུམ་པོ་གཅིག་ཏུ་འདུས་པའི་ངོ་བོ་བླ་མའི་རྣམ་
པར་ཤར་བ་ཡིན་པས་བདག་སྲིད་ཞིའི་འཇིགས་པ་མཐའ་དག་ ལས་མྱུར་དུ་
བསྐྱབ་ཏུ་གསོལ། ཁྱོད་ནི་ཡི་དམ་མ་ལུས་འདུས་པའི་ངོ་བོ་ཡིན་པས་བདག་ལ་
མཆོག་དང་ཐུན་མོང་གི་དངོས་གྲུབ་མྱུར་དུ་སྩལ་དུ་གསོལ། ཁྱོད་ནི་མཁའ་འགྲོ་
- 103 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཆོས་སྐྱོང་མ་ལུས་འདུས་པའི་ངོ་བོ་ཡིན་པས་བྱང་ཆུབ་མ་ཐོབ་བར་དུ་བདག་གི་
གཏན་གྱི་གྲོགས་མཛད་པ་དང༌། ཕྱི་ནང་གི་འགལ་རྐྱེན་བར་ཆད་ཐམས་ཅད་
བསྲུང་དུ་གསོལ་སྙམ་དུ་ཁྱོད་ནི་བླ་མ་ཞེས་སོགས་ལན་གསུམ་གྱི་བར་དུ་གསོལ་
བ་བཏབ་པས། བླ་མ་ཐུབ་དབང་རྡོ་རྗེ་འཆང་ཆེན་པོ་ཐུགས་གཏིང་ནས་དགྱེས་ཏེ་
སྤྱི་བོའི་ ཨོཾ་ལས་བདུད་རྩི་ དཀར་པོའི་རྒྱུན་བབས། རང་གི་སྤྱི་བོ་ནས་ཞུགས།
ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་དུ་ཡང་ཐ་
མལ་གྱི་སྣང་ཞེན་སྦྱངས། བུམ་པའི་དབང་ཐོབ། སྤྲུལ་སྐུ་ འགྲུབ་ པའི་ནུས་པ་
བཞག་པའི་མོས་པ་བྱ། བླ་མའི་མགྲིན་པའི་ཨཱལས་བདུད་རྩི་དམར་པོའི་རྒྱུན་
བབས། རང་ གི་ མགྲིན་ པར་ ཞུགས། ངག་གི་སྒོ་ནས་བསགས་ པའི་ སྡིག་སྒྲིབ་
ཐམས་ཅད་དང་། ཁྱད་པར་རླུང་སྔགས་ཐ་དད་དུ་འཛིན་པའི་སྣང་ཞེན་སྦྱངས།
གསང་བའི་དབང་ཐོབ། ལོངས་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་
མའི་ ཐུགས་ ཀའི་ ཧཱུཾ་ ལས་ བདུད་ རྩི་ སྔོན་ པོའི་ རྒྱུན་བབས། རང་ གི་ སྙིང་ གར་
ཞུགས། ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དང་། ཁྱད་པར་གང་
སྣང་བདེ་སྟོང་དུ་འཆར་བ་ལ་སྒྲིབ་པའི་དྲི་མ་སྦྱངས། ཤེས་རབ་ཡེ་ཤེས་ཀྱི་དབང་
ཐོབ། ཆོས་སྐུ་འགྲུབ་པའི་ནུས་པ་བཞག་པའི་མོས་པ་བྱ། བླ་མའི་གནས་གསུམ་
གྱི་ཡི་གེ་གསུམ་ལས་བདུད་རྩི་དཀར་དམར་མཐིང་གསུམ་ཅིག་ཅར་དུ་བབས།
རང་གི་གནས་གསུམ་དུ་ཞུགས། སྒོ་གསུམ་ཐུན་མོང་གི་སྡིག་སྒྲིབ་ཐམས་ཅད་
སྦྱངས། དབང་བཞི་པ་ཚིག་དབང་རིན་པོ་ཆེ་ཐོབ། འབྲས་བུ་ཟུང་འཇུག་འགྲུབ་
པའི་ནུས་པ་བཞག་བྱུང་སྙམ་པའི་མོས་པ་བརྟན་པོ་ བྱའོ། །དེ་ནས་བླ་མ་ཐུབ་
དབང་རྡོ་རྗེ་འཆང་ཆེན་པོའི་སྐུ་ལས་རང་འདྲ་གཉིས་པ་ཞིག་ཆད་ནས་རང་གི་སྤྱི་
- 104 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
བོ་ནས་བརྒྱུད་དེ་སྙིང་གར་ཐིམ་པས། རང་གི་སྒོ་གསུམ་དང་བླ་མའི་སྐུ་གསུང་
ཐུགས་དབྱེར་མེད་གཅིག་ཏུ་འདྲེས། རང་ཡང་བླ་མ་ཐུབ་དབང་རྡོ་རྗེ་འཆང་དུ་
གྱུར་སོང་སྙམ་དུ་ང་རྒྱལ་བརྟན་པོ་བྱ་ཞིང་། དེའི་ངང་དུ་མཉམ་པར་འཇོག་ཅི་ཐུབ་
བྱ། མཉམ་བཞག་དེ་ལས་ལངས་ནས་རང་གི་སྙིང་གར་སྔགས་འཁོར་བཀོད་ནས།
ཨོཾ་ཨཱཋགུ་རུ་སུ་མ་ཏི་ཛྙཱ་ན་སིདྡྷི་ཧཱུཾ་ཧཱུཾ། ཨོཾ་མུ་ནེ་མུ་ནེ་མཧཱ་མུ་ནེ་ཡེ་སྭཱཧཱ། ཨོཾ་ཨཱབཛྲ་
དྷ་ ར་ ཧཱུཾ་ ཧཱུྃ། ཨོ་ ཨཱཧཱུྃ། ཞེས་ པ་ རྣམས་ བརྒྱ་ སྟོང་ ལ་ སོགས་ པ་ མང་ དུ་ འདྲེན།
སྔགས་ཕྲེང་ལས་འོད་ཟེར་འཕྲོས་པས་སྣོད་བཅུད་སྦྱོང་བ་དང་། རྒྱལ་བ་སྲས་
བཅས་ཀྱི་ཐུགས་རྗེ་བསྐུལ་བ་སོགས་འོད་ཟེར་གྱི་སྤྲོ་བསྡུ་མང་དུ་བྱ། འདི་ནི་བླ་
མའི་རྣལ་འབྱོར་གྱི་སྙིང་པོ་ཡིན་པས་མན་ངག་གི་གནད་ཞིབ་པར་བླ་མའི་ཞལ་
ལས་ཤེས་པར་བྱའོ། །དེ་ལྟར་གསོལ་འདེབས་དང་བླ་མའི་མཚན་སྔགས་འདྲེན་
པ་ནི་ བྱིན་རླབས་ཀྱི་མཐུ་ཤིན་ཏུ་ཆེ་བ་ཞིག་སྟེ། རྗེ་ ཐམས་ཅད་མཁྱེན་པས།
མཉན་ན་ཚིག་མི་ཟིན། བསམས་ན་དོན་མི་གོ །བསྒོམས་ན་རྒྱུད་ལ་མི་སྐྱེ་བའི་
བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་ པ་ མན་ ངག་ ཡིན་
གསུངས། མཁས་ གྲུབ་ སངས་ རྒྱས་ ཡེ་ ཤེས་ ཀྱིས། སངས་ རྒྱས་ ཐམས་ ཅད་ ལ་
གསོལ་བ་བཏབ་པ་ལས་བླ་མའི་མཚན་སྔགས་འདྲེན་ཞིང་གསོལ་བ་བཏབ་ན་
བྱིན་རླབས་ཆེ། ཞེས་གསུངས། གཞན་ཡང་སྔོན་གྱི་དམ་པ་རྣམས་ཀྱི་གསུང་སྒྲོས་
ལོ་རྒྱུས་མང་དུ་སྣང་ངོ༌། །
བཞི་པ་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་པ་ལ་ཤར་སྒོམ་གྱི་
སྒོ་ནས་བློ་སྦྱོང་ཞིང་བྱིན་རླབས་ཞུ་བའི་ཚུལ་ལ་གཉིས། ལམ་གྱི་རྩ་བ་བཤེས་
གཉེན་བསྟེན་པའི་ཚུལ་དང་། བསྟེན་ནས་བློ་ཇི་ལྟར་སྦྱོང་བའི་ཚུལ་ལོ། །དང་པོ་
- 105 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལམ་གྱི་རྩ་བ་བཤེས་གཉེན་བསྟེན་པའི་ཚུལ་ནི། ཞིང་མཆོག་དམ་པ་ཞེས་སོགས་
ཏེ། གོང་དུ་བླ་མ་ལྷ་ཚོགས་ལ་ཕྱི་ནང་གསང་བ་དེ་ཁོ་ན་ཉིད་ཀྱི་སྒོ་ནས་མཆོད་
ཅིང་གསོལ་བ་བཏབ་པ་དེས་མཚོན་དགེ་བའི་རྩ་བ་ཅི་ཡོད་ཀྱི་མཐུ་ལ་བརྟེན་ནས་
བདེ་ལེགས་ཐམས་ཅད་ཀྱི་རྩ་བ་བཀའ་དྲིན་གསུམ་ལྡན་གྱི་བླ་མ་ཁྱོད་ཉིད་ཀྱིས་
ཚེ་རབས་ཐམས་ཅད་དུ་དགྱེས་བཞིན་རྗེས་སུ་འཛིན་པ་དང༌། དགེ་བའི་བཤེས་
གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པའི་རྟོགས་པ་
ཁྱད་པར་ཅན་ད་ལྟ་ཉིད་དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ་སྙམ་དུ།
ཞིང་མཆོག་དམ་པ་རྗེ་བཙུན་བླ་མ་ལ། །མཆོད་ཅིང་གུས་པས་གསོལ་བ་བཏབ་
པའི་མཐུས། །བདེ་ལེགས་རྩ་བ་མགོན་པོ་ཁྱོད་ཉིད་ཀྱིས། །དགྱེས་བཞིན་རྗེས་སུ་
འཛིན་པར་བྱིན་གྱིས་རློབས། །ཞེས་གསོལ་བ་བཏབ་པས་བླ་མ་ལྷ་ཚོགས་རྣམས་
ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་
པའི་སྡིག་སྒྲིབ་ཐམས་ཅད་དང་། ཁྱད་པར་དགེ་བའི་བཤེས་གཉེན་བསམ་སྦྱོར་
གཉིས་ཀྱི་སྒོ་ནས་ཚུལ་བཞིན་དུ་བསྟེན་པ་ལ་གེགས་བྱེད་ཀྱི་སྡིག་སྒྲིབ་སྦྱངས། བླ་
མ་སངས་རྒྱས་སུ་མཐོང་བའི་དད་པ་དང་། བཀའ་དྲིན་རྗེས་སུ་དྲན་པའི་གུས་པ་
དང༌། བཀའ་བཞིན་སྒྲུབ་པས་མཉེས་པར་བྱེད་ནུས་པའི་རྟོགས་པ་ཁྱད་པར་ཅན་
རྣམས་ རང་ གཞན་ སེམས་ཅན་ ཐམས་ཅད་ ཀྱི་ རྒྱུད་ ལ་ སྐྱེས་ པར་བསམ་མོ། །
འདིར་བཤེས་གཉེན་བསྟེན་པའི་ཕན་ཡོན། མ་བསྟེན་པའི་ཉེས་དམིགས། བསམ་
པས་བསྟེན་ཚུལ། སྦྱོར་བས་བསྟེན་ཚུལ་རྣམས་དཔྱད་སྒོམ་གྱི་སྒོ་ནས་ཡང་ཡང་
བསམས་ལ་བློའི་འགྱུར་བ་ཅི་ཐོན་བྱས་ལ། དེ་ལྟར་རྒྱུད་ལ་སྐྱེ་བར་བླ་མ་ལྷས་
- 106 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌།
བྱིན་གྱིས་བརླབ་ཏུ་གསོལ་སྙམ་དུ། ཞིང་མཆོག་དམ་པ་ཞེས་སོགས་བརྗོད་ནས་
སྨོན་ལམ་གདབ་བོ། །འདི་ནི་མདོ་སྔགས་གཉིས་ཀའི་ལམ་གྱི་རྩ་བ་ཡིན་པས།
རྗེ་ཐམས་ཅད་མཁྱེན་པ་ཆེན་པོས་ཀྱང་། སྟོན་པ་བླ་ན་མེད་པའི་བསྟན་པ་དང༌། །
མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་
པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ཞེས་དགེ་རྩ་རྣམས་བཤེས་
གཉེན་དམ་ པས་ རྗེས་སུ་འཛིན་ པའི་རྒྱུར་བསྔོ་བར་མཛད་པ་དང། གྲུབ་ཆེན་
དབེན་ས་པ་ཆེན་པོས། མདོར་ན་ཉམས་རྟོགས་ཆེ་ཆུང་གང་སྐྱེས་ཀྱང་། །དད་པ་
ཆེ་ཆུང་བསྒོམས་པའི་མཐུ་ཡིན་པས། །དངོས་གྲུབ་འབྱུང་གནས་དྲིན་ཅན་བླ་མ་
ཡི། །ཡོན་ཏན་བསམ་ཞིང་སྐྱོན་ནས་མི་ལྟ་བའི། །གདམས་པ་འདི་ཉིད་མཐིལ་དུ་
འཛིན་ པ་ དང༌། །དམ་ བཅའ་ འདི་ འདྲ་ གེགས་ མེད་ མཐར་ ཕྱིན་ ཤོག །ཅེས་
གསུངས་ཤིང་། འདིར་ཡང་མགོན་པོ་ཁྱེད་ཉིད་ཀྱིས་ཞེས་གསུངས་པ་རྣམས་ཚིག་
ནུས་པ་ཤིན་ཏུ་ཆེ་བ་ཡིན་པས། བློ་གྲོས་ཅན་རྣམས་ཀྱིས་དེ་དག་ལ་ཞིབ་ཏུ་དཔྱད་
ནས་ངེས་པ་གཏིང་ཚུགས་པར་བྱའོ། ། །
གཉིས་པ་བསྟེན་ནས་བློ་ཇི་ལྟར་སྦྱོང་བའི་ཚུལ་ལ་བཞི། ལམ་ཐུན་མོང་བ་
ལ་བློ་སྦྱོང་ཚུལ་དང་། ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་དང༌།
སྦྱངས་ ཀྱང་ ལམ་སྣ་མ་ཟིན་ན་འཕོ་བའི་ཉམས་ལེན་བྱ་ ཚུལ་ དང་། ཚེ་ རབས་
ཐམས་ཅད་དུ་བླ་མས་རྗེས་སུ་འཛིན་པའི་སྨོན་ལམ་བྱ་ཚུལ་ལོ། །དང་པོ་ལམ་
ཐུན་མོང་བ་ལ་བློ་སྦྱོང་ཚུལ་ལ་གསུམ། སྐྱེས་བུ་ཆུང་ངུ་དང་ཐུན་མོང་བའི་ལམ་ལ་
བློ་སྦྱོང་ཚུལ་དང་། སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱོང་ཚུལ་དང༌།
སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལོ། །
- 107 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དང་པོ་སྐྱེས་བུ་ཆུང་ངུ་དང་ཐུན་མོང་བའི་ལམ་ལ་བློ་སྦྱོང་ཚུལ་ནི། ལན་
ཅིག་ཅེས་སོགས་ཏེ། དལ་འབྱོར་རྙེད་དཀའ་དང་ནམ་འཆི་ངེས་མེད་ཤུགས་དྲག་
ཏུ་བསམས་ནས་ཚེ་འདིའི་བྱ་བ་མཐའ་དག་དོར་ཏེ་འཇིག་རྟེན་ཕྱི་མ་དོན་གཉེར་
གྱི་བློ་ཤུགས་དྲག་བསྐྱེད། ངན་སོང་གསུམ་གྱི་སྡུག་བསྔལ་བསམས་ནས་སྐྱབས་
འགྲོ་དང་། ལས་འབྲས་ལ་ཡིད་ཆེས་ཀྱི་དད་པ་བསྐྱེད་ནས་སྡིག་སྤོང་དགེ་སྒྲུབ་ལ་
འབད་པའི་ཚུལ་རྣམས་སོ་སོར་རྟོག་པའི་ཤེས་རབ་ཀྱིས་དཔྱད་ཅིང་བློ་འཁུལ་
ངེས་སུ་བསམས་ལ། དེ་དང་དེའི་རྟོགས་པ་ཁྱད་པར་ཅན་རྣམས་མྱུར་དུ་རྒྱུད་ལ་
སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། ལན་ཅིག་ཙམ་ཞིག་རྙེད་
པའི་དལ་འབྱོར་འདི། །རྙེད་དཀའ་མྱུར་དུ་འཇིག་པའི་ཚུལ་རྟོགས་ནས། །དོན་
མེད་ཚེ་འདིའི་བྱ་བས་མི་གཡེང་བར། །དོན་ལྡན་སྙིང་པོ་ལེན་པར་ བྱིན་གྱིས་
རློབས། །ངན་སོང་སྡུག་བསྔལ་འབར་བའི་མེས་འཇིགས་ནས། །སྙིང་ནས་དཀོན་
མཆོག་གསུམ་ལ་སྐྱབས་འགྲོ་ཞིང་། །སྡིག་སྤོང་དགེ་ཚོགས་མཐའ་དག་སྒྲུབ་པ་
ལ། །བརྩོན་པ་ལྷུར་ལེན་བྱེད་པར་བྱིན་གྱིས་རློབས། །ཞེས་གསོལ་བ་ཤུགས་དྲག་
ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་
རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །
གཉིས་པ་སྐྱེས་བུ་འབྲིང་དང་ཐུན་མོང་བའི་ལམ་ལ་བློ་སྦྱོང་ཚུལ་ནི། ལས་
དང་ཉོན་མོངས་ཞེས་སོགས་ཏེ། ཁམས་གསུམ་འཁོར་བ་གང་དུ་སྐྱེས་ཀྱང་ལས་
ཉོན་གྱི་གཞན་དབང་དུ་སོང་བས་རང་དབང་དང་བདེ་བའི་སྐབས་སྐད་ཅིག་ཀྱང་
- 108 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
མེད་ཅིང་། སྡུག་བསྔལ་གསུམ་གྱིས་མནར་བའི་ཚུལ་བསམས་པས་གཏིང་ནས་
སྐྱོ་བའི་ངེས་འབྱུང་ཤུགས་དྲག་བསྐྱེད། ངེས་འབྱུང་དེས་ཀུན་ནས་བསླངས་ཏེ་
ལམ་བསླབ་པ་གསུམ་ལ་ཚུལ་བཞིན་དུ་སློབ་ནུས་པར་ བླ་མ་ལྷས་བྱིན་གྱིས་
བརླབ་ཏུ་གསོལ་ སྙམ་ དུ། ལས་དང་ཉོན་མོངས་ རྔ་ ཀློང་དྲག་ཏུ་འཁྲུག །སྡུག་
བསྔལ་གསུམ་གྱི་ཆུ་སྲིན་མང་པོས་གཙེས། །མཐའ་མེད་འཇིགས་རུང་སྲིད་མཚོ་
ཆེན་པོ་ལས། །ཐར་འདོད་ཤུགས་དྲག་སྐྱེ་བར་བྱིན་གྱིས་རློབས། །བཟོད་དཀའ་
བཙོན་ར་འདྲ་བའི་འཁོར་བ་འདི། །དགའ་བའི་ཚལ་ལྟར་མཐོང་བའི་བློ་སྤངས་
ནས། །བསླབ་ གསུམ་ འཕགས་ པའི་ནོར་གྱི་མཛོད་ བཟུང་སྟེ། །ཐར་ པའི་ རྒྱལ་
མཚན་འཛིན་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་
བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་
དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་
སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། ། །
གསུམ་པ་སྐྱེས་བུ་ཆེན་པོའི་ལམ་ལ་བློ་སྦྱོང་ཚུལ་ལ་གཉིས། བྱང་ཆུབ་ཏུ་
སེམས་བསྐྱེད་ཚུལ་དང་། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་
བྱང་ཆུབ་ཏུ་སེམས་བསྐྱེད་ཚུལ་ནི། ཉམ་ཐག་འགྲོ་བ་ཞེས་སོགས་ཏེ། ངེས་འབྱུང་
རྣམ་དག་གིས་ཀུན་ནས་བསླངས་ཏེ་ལམ་བསླབ་པ་གསུམ་ལ་ཚུལ་བཞིན་དུ་
བསླབས་ན་རང་ཉིད་ཐར་པའི་གོ་འཕང་ཙམ་ཐོབ་ནུས་ཀྱང་སྐྱོན་ཀུན་ཟད་པ་དང་
ཡོན་ཏན་མཐའ་དག་རྫོགས་པ་མིན་པས། སླར་སངས་རྒྱས་ཀྱི་འོད་ཟེར་གྱིས་
བསྐུལ་ནས་ཐེག་ཆེན་དུ་འཇུག་དགོས་པ་དང་། མ་དྲིན་ཅན་རྣམས་ཡལ་བར་དོར་
109-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནས་ རང་ ཉིད་ཅི་ཐར་བྱེད་པ་མི་རིགས་པས་དང་པོ་ནས་ཐེག་ཆེན་དུ་འཇུག་
དགོས་ཚུལ་བསམས་ནས་ཐེག་པ་ཆེན་པོའི་ལམ་ལ་སྤྲོ་ཤུགས་ཆེན་པོ་བསྐྱེད།
ཐེག་པ་ཆེན་པོའི་ལམ་གྱི་རྩ་བ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་ཞིང་། དེ་སྐྱེ་
བ་ལ་མར་ཤེས་སོགས་དགོས་ཚུལ་བསམས་ནས་ཐོག་མར་བཏང་སྙོམས་དང༌།
དེ་ནས་མར་ཤེས་དྲིན་དྲན་དྲིན་གཟོ་རྣམས་ལ་སོ་སོར་རྟོག་པའི་ཤེས་རབ་ཀྱིས་
དཔྱད་ཅིང་བསམས་ནས་ཡིད་འོང་གི་བྱམས་པ་དང་སྙིང་རྗེ་ཆེན་པོ་བཅོས་མ་མ་
ཡིན་པ་ཞིག་བསྐྱེད་པར་བྱ་དགོས་པས་ཐེག་པ་ཆེན་པོའི་ལམ་གྱི་རྩ་བ་དེ་དག་ལ་
དམིགས་རྣམ་ཅི་ནུས་སུ་བསྐྱངས་ལ། དེ་ལྟར་སྐྱེ་བར་བླ་མ་ལྷས་བྱིན་གྱིས་བརླབ་
ཏུ་གསོལ་སྙམ་དུ། ཉམ་ཐག་འགྲོ་བ་འདི་ཀུན་བདག་གི་མ། །ཡང་ཡང་དྲིན་གྱིས་
བསྐྱངས་ པའི་ ཚུལ་བསམས་ནས། །སྡུག་ པའི་བུ་ལ་བརྩེ་ བའི་ མ་བཞིན་དུ། །
བཅོས་མིན་སྙིང་ རྗེ་ སྐྱེ་བར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་
བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་
རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །བྱང་ཆུབ་ཀྱི་
སེམས་ལ་བློ་སྦྱོང་ཚུལ་འདི་ལ་ཤིང་རྟ་ཆེན་པོའི་མན་ངག་གི་ལུགས་གཉིས་སྣང་
སྟེ། རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱོང་ཚུལ་དང་། བདག་གཞན་མཉམ་
བརྗེའི་སྒོ་ནས་ བློ་སྦྱོང་ ཚུལ་ གཉིས་ ཡོད་ པ་ ལས། སྐབས་ འདིར་དེ་གཉིས་ཀ་
ཉམས་ལེན་གྱི་རིམ་པ་གཅིག་ཏུ་དྲིལ་ནས་བློ་སྦྱོང་བ་ཡིན་པས་མར་ཤེས་དྲིན་དྲན་
སྔོན་དུ་བཏང་སྟེ། བདག་གཞན་མཉམ་བརྗེ་བསྒོམ་པ་ལ་ཐོག་མར་བདག་གཞན་
- 110 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
མཉམ་པ་བསྒོམ། དེ་ནས་བདག་གཞན་བརྗེ་བ་བསྒོམ་པའི་ཚུལ་བསླབ་བཏུས་
དང་སྤྱོད་འཇུག་ལས་གསུངས་པ་ལྟར་ཡིན་པས། ཐོག་མར་བདག་གཞན་མཉམ་
པ་སྒོམ་ཚུལ་ནི། སྡུག་བསྔལ་ཕྲ་མོ་ཞེས་སོགས་དང༌། དེ་ནས་བདག་གཞན་བརྗེ་
བ་བསྒོམ་པ་ལ་བདག་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཡོན་ཏན་
བསམ་དགོས་པས། དེ་གཉིས་ཇི་ལྟར་བསམ་པའི་ཚུལ་ནི། རང་ཉིད་གཅེས་པར་
ཞེས་སོགས་ཏེ། འདི་དག་གི་ཚུལ་ཞིབ་པར་ནི་བློ་སྦྱོང་གི་ཁྲིད་ཡིག་ལས་འབྱུང་བ་
ལྟར་རོ། །དེ་ལྟར་རང་གཅེས་འཛིན་གྱི་སྐྱོན་དང་གཞན་གཅེས་འཛིན་གྱི་ཕན་ཡོན་
སྒོ་དུ་མ་ནས་བསམས་ནས་བདག་གཞན་བརྗེ་བའི་ཚུལ་ལ་སྤྲོ་ཤུགས་ཆེན་པོ་
བསྐྱེད་ཅིང་དེའི་དམིགས་རྣམ་ཅི་ནུས་སུ་བསྐྱངས་ལ། དེ་ལྟར་དུ་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ་སྙམ་དུ། སྡུག་བསྔལ་ཕྲ་མོ་ཙམ་ཡང་མི་འདོད་
ཅིང་། བདེ་ལ་ནམ་ཡང་ཆོག་ཤེས་མེད་པར་ནི། །བདག་དང་གཞན་ལ་ཁྱད་པར་
ཡོད་མིན་ཞེས། །གཞན་བདེ་དགའ་བ་བསྐྱེད་པར་བྱིན་གྱིས་རློབས། །རང་ཉིད་
གཅེས་པར་འཛིན་པའི་གཅོང་ནད་འདི། །མི་འདོད་སྡུག་བསྔལ་བསྐྱེད་པའི་རྒྱུར་
མཐོང་ནས། །ལེ་ལན་བདས་ལ་ཁོན་དུ་བཟུང་བྱས་ཏེ། །བདག་འཛིན་གདོན་ཆེན་
འཇོམས་ པར་ བྱིན་གྱིས་རློབས། །མ་རྣམས་གཅེས་བཟུང་བདེ་ལ་འགོད་པའི་
བློ། །མཐའ་ཡས་ཡོན་ཏན་འབྱུང་བའི་སྒོར་མཐོང་ནས། །འགྲོ་བ་འདི་དག་བདག་
གི་དགྲར་ལངས་ཀྱང་། །སྲོག་ལས་གཅེས་པར་འཛིན་པར་བྱིན་གྱིས་རློབས། །
མདོར་ན་བྱིས་པ་རང་དོན་ཁོ་ན་དང་། །ཐུབ་དབང་གཞན་དོན་འབའ་ཞིག་མཛད་
པ་ཡི། །སྐྱོན་དང་ཡོན་ཏན་དབྱེ་བ་རྟོགས་པའི་བློས། །བདག་གཞན་མཉམ་བརྗེ་
ནུས་ པར་ བྱིན་གྱིས་རློབས། །རང་ ཉིད་ གཅེས་འཛིན་རྒུད་ པ་ཀུན་ གྱི་སྒོ། །མ་
- 111 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
རྣམས་གཅེས་འཛིན་ཡོན་ཏན་ཀུན་གྱི་གཞི། །དེའི་ཕྱིར་བདག་གཞན་བརྗེ་བའི་
རྣལ་འབྱོར་ལ། །ཉམས་ལེན་སྙིང་པོར་བྱེད་པར་བྱིན་གྱིས་རློབས། །ཞེས་གསོལ་
བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་
ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་
ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་
མོ། །དེ་ལྟར་བསམས་ནས་བདག་གཞན་བརྗེ་བའི་རྣལ་འབྱོར་དངོས་གཞི་སྒོམ་
ཚུལ་ནི། དེས་ན་རྗེ་བཙུན་ཞེས་སོགས་ཏེ། བྱམས་སྙིང་རྗེ་ཤུགས་དྲག་གིས་ཀུན་
ནས་བསླངས་ཏེ་རང་རྒྱུད་ཀྱི་བདེ་དགེ་མ་ལུས་མཐའ་སྐོར་གྱི་ཕ་མ་སེམས་ཅན་
རྣམས་ལ་ཕར་བཏང་། ཕ་མ་སེམས་ཅན་རྣམས་ཀྱི་སྡིག་སྒྲིབ་དང་སྡུག་བསྔལ་མ་
ལུས་རང་རྒྱུད་ཀྱི་ཐོག་ཏུ་བླངས། དེ་ཡང་བློ་འབྱོངས་སྐྱེན་པའི་ཕྱིར་རླུང་ལ་སྐྱོན་
པར་གསུངས་པས། རླུང་གི་འགྲོ་འོང་དང་བསྟུན་ནས་གཏོང་ལེན་གྱི་དམིགས་པ་
བྱ་ཞིང་། དེ་ལྟར་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། དེས་ན་
རྗེ་ བཙུན་ བླ་ མ་ ཐུགས་ རྗེ་ ཅན། །མར་གྱུར་འགྲོ་བའི་ སྡིག་ སྒྲིབ་ སྡུག་བསྔལ་
ཀུན། །མ་ལུས་ ད་ ལྟ་ བདག་ ལ་ སྨིན་ པ་དང་། །བདག་གི་བདེ་དགེ་གཞན་ལ་
བཏང་བ་ཡིས། །འགྲོ་ཀུན་བདེ་དང་ལྡན་པར་བྱིན་གྱིས་རློབས། །ཞེས་གསོལ་བ་
ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་
འོད་ཟེར་དང་བཅས་པའི་རྒྱན་བབས། རང་གཞན་སེམས་ཅན་ཐམས་ཅད་ཀྱི་
ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་
ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་
- 112 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
མོ། །འདིར་བདག་གི་བླ་མ་དམ་པའི་མིང་གི་རྣམ་གྲངས་མང་དུ་གསུངས་པ་
ཐམས་ཅད་འདིར་ལྷག་དང་བཅས་ཚང་བར་ཡོད་པས། རྗེ་ཐམས་ཅད་མཁྱེན་
པའི་རྗེས་སུ་ཞུགས་པའི་གདུལ་བྱ་རྣམས་ཀྱིས་རང་རང་གི་ངོས་ནས་ཉམས་ལེན་
བྱ་ནུས་ན་ཉམས་ལེན་གྱི་ཕོངས་པ་གང་ཡང་མེད་དོ། །དེས་ན་མདོ་སྔགས་ཀྱི་
ལམ་གྱི་གནད་ཡོངས་སུ་རྫོགས་པའི་བླ་མའི་རྣལ་འབྱོར་འདི་ནི་གདམས་ངག་མ་
ལུས་འདུས་པའི་རྒྱ་མཚོ་ཡིན་པར་ཤེས་པར་བྱའོ། །བདག་གཞན་མཉམ་བརྗེའི་
བློ་སྦྱོང་ཚུལ་དེ་དག་འདིར་ཞིབ་ཏུ་བཀོད་ན་ཡི་གེ་ཧ་ཅང་མངས་སུ་དོགས་པའི་བློ་
སྦྱོང་གི་ ཁྲིད་ཡིག་ལོགས་སུ་བཀོད་པ་ལས་ཤེས་པར་བྱ་ཞིང་། མདོའི་ཞིབ་ཆ་
ཞལ་ལས་ཤེས་པར་བྱའོ། །དེ་ལྟར་བྱམས་སྙིང་རྗེའི་སྒོ་ནས་བདག་གཞན་བརྗེ་
བའི་རྣལ་འབྱོར་ལ་འབད་ཅིང་། བློ་འབྱོངས་སྐྱེན་པའི་ཕྱིར་རླུང་འགྲོ་འོང་དང་
བསྟན་ནས་གཏོང་ལེན་གྱི་དམིགས་པ་ཡུན་རིང་དུ་སྦྱངས་པས། རང་ཡལ་བར་
དོར་ནས་གཞན་གཅེས་པར་འཛིན་པའི་བློ་ངང་གིས་སྐྱེ་ཞིང་འགྲོ་བའི་སྡུག་བསྔལ་
མ་ལུས་སྐད་ཅིག་ལ་རང་ཐོག་ཏུ་བབ་ཀྱང་འཇིགས་པ་དང་སྐྲག་པ་གང་ཡང་མེད་
པར་དང་དུ་ལེན་ནུས་ཤིང་། སེམས་ཅན་རེ་རེའི་ཕྱིར་དུའང་བསྐལ་པ་མུ་མཐའ་
མེད་པར་དམྱལ་བར་གནས་དགོས་བྱུང་ཡང་བཟོད་ནུས་པའི་གོ་ཆ་དང་སྙིང་
སྟོབས་ཡོད་ཀྱང་ད་དུང་དེ་ཙམ་གྱིས་བྱང་ཆུབ་ཀྱི་སེམས་ཀྱི་མཚན་ཉིད་མི་རྫོགས་
ཏེ། བྱང་ཆུབ་ཀྱི་སེམས་མཚན་ཉིད་ཚང་བ་ཞིག་སྐྱེ་བ་ལ་གཞན་དོན་ལ་དམིགས་
པ་ཙམ་གྱིས་མི་ཆོག་པར་བླ་ན་མེད་པའི་བྱང་ཆུབ་ལ་དོན་གཉེར་གྱི་འདུན་པ་དྲག་
པོ་བསྐྱེད་ དགོས་ པས། རྗེ་བཙུན་བྱམས་ པ་ མགོན་པོས། སེམས་བསྐྱེད་པ་ནི་
གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར།
- 113 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཞན་དོན་དོན་གཉེར་དང་བྱང་ཆུབ་དོན་གཉེར་གཉིས་ཀ་ཡུན་རིང་དུ་སྦྱངས་
ནས་ བསྐྱེད་ དགོས་སོ། །དེས་ན་བདག་གིས་མ་སེམས་ཅན་ ཐམས་ ཅད་ སྡུག་
བསྔལ་རྒྱུ་བཅས་ལས་བསྒྲལ་བདེ་བ་མཐའ་དག་ལ་འགོད་ནུས་ན་ཅི་མ་རུང་།
བདག་གིས་ཅི་ནས་ ཀྱང་ འགོད་ པར་ བྱའོ་སྙམ་དུ་ བྱམས་ སྙིང་ རྗེའི་ ཚན་གྱིས་
འཕུལ་བའི་ལྷག་བསམ་ཤུགས་དྲག་བསྐྱེད། དེ་ཡང་ད་ལྟ་བདག་ལ་དེ་ལྟ་བུའི་
ནུས་པ་མི་འདུག །ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་
ཡོད་ པས། བདག་ གིས་ མ་ སེམས་ ཅན་ ཐམས་ ཅད་ ཀྱི་ དོན་ དུ་ ཡང་ དག་ པར་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ་སྙམ་དུ་
བྱང་ཆུབ་ཀྱི་སེམས་བསྐྱེད། དེ་ལྟར་བསྐྱེད་ནུས་པ་དང་བྱང་ཆུབ་ཀྱི་སེམས་དེ་
མཐར་ཕྱིན་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། གཏོང་ལེན་རླུང་
ལ་བསྐྱོན་པའི་འཕྲུལ་འདེགས་ཕྱག་བཞེས་ལ་ཚིགས་བཅད་འདི་ལན་གསུམ་
འདོན་པར་མཛད་དོ། །དེ་ཡང་ཚོགས་འདོན་གྱི་ཚེ་ཡིན་གྱི། གཅིག་པུར་དམིགས་
པ་ སྐྱོང་བའི་ཚེ་ནི་ལན་གང་མང་ བྱའོ། །དེ་ ལྟར་བདག་གཞན་བརྗེ་བའི་རྣལ་
འབྱོར་དངོས་གཞི་བསྒོམས་ནས་རྣལ་འབྱོར་དེ་ཉིད་གེགས་ཀྱི་བར་དུ་མ་བཅད་
པར་ གོང་འཕེལ་དུ་ བྱ་ བ་དང་། མཐར་ ཕྱིན་ པ་ལ་རྐྱེན་ཅི་བྱུང་ཡང་ཆོས་དེའི་
གྲོགས་སུ་འགྲོ་བ་ཞིག་དགོས་པས་རྐྱེན་ངན་ལམ་དུ་བསྒྱུར་བ་ནི། སྣོད་བཅུད་
ཅེས་སོགས་ཏེ། རྐྱེན་ངན་ལམ་དུ་བསྒྱུར་བ་འདི་ལ་བསམ་པས་བསྒྱུར་བ་དང༌།
སྦྱོར་བས་བསྒྱུར་བ་གཉིས་ཡོད་ཅིང་། བསམ་པས་བསྒྱུར་བ་ལ་ཀུན་རྫོབ་བྱང་
ཆུབ་ཀྱི་སེམས་ཀྱི་སྒོ་ནས་རྐྱེན་ངན་ལམ་དུ་བསྒྱུར་བ་དང་། དོན་དམ་བྱང་ཆུབ་ཀྱི་
སེམས་ཀྱི་སྒོ་ནས་རྐྱེན་ངན་ལམ་དུ་བསྒྱུར་བ་གཉིས། སྦྱོར་བའི་སྒོ་ནས་རྐྱེན་ངན་
- 114 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ལམ་དུ་བསྒྱུར་བ་ལ་བཞི་ཡོད་ཅིང་། དགེ་སྦྱོར་དེ་དག་མ་སྐྱེས་པ་སྐྱེ་བ་དང་།
སྐྱེས་བ་གོང་འཕེལ་དུ་འགྱུར་བའི་ཕྱིར་བློ་སྦྱོང་གི་བསླབ་བྱ་ཉེར་གཉིས་དང་དམ་
ཚིག་བཅོ་བརྒྱད་ཡོད་པས། དེ་དག་ཇི་ལྟར་གསུངས་པ་ལྟར་དུ་ཉམས་སུ་ལེན་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སྣོད་བཅུད་སྡིག་པའི་
འབྲས་བུས་ཡོངས་གང་སྟེ། །མི་འདོད་སྡུག་བསྔལ་ཆར་ལྟར་བབས་གྱུར་ཀྱང་། །
ལས་ངན་འབྲས་བུ་ཟད་པའི་རྒྱུར་མཐོང་ནས། །རྐྱེན་ངན་ལམ་དུ་ལོངས་པར་བྱིན་
གྱིས་རློབས། །མདོར་ན་བཟང་ ངན་ སྣང་བ་ཅི་ཤར་ཡང་། །ཆོས་ ཀུན་ སྙིང་ པོ་
སྟོབས་ལྔའི་ཉམས་ལེན་གྱིས། །བྱང་ཆུབ་སེམས་གཉིས་འཕེལ་བའི་ལམ་བསྒྱུར་
ཏེ། །ཡིད་བདེ་འབའ་ཞིག་བསྒོམ་པར་བྱིན་གྱིས་རློབས། །སྦྱོར་བ་བཞི་དང་ལྡན་
པའི་ ཐབས་མཁས་ཀྱིས། །འཕྲལ་ལ་གང་ཐུག་སྒོམ་ལ་སྦྱོར་བ་དང༌། །བློ་སྦྱོང་
དམ་ཚིག་བསླབ་བྱའི་ཉམས་ལེན་གྱིས། །དལ་འབྱོར་དོན་ཆེན་བྱེད་པར་བྱིན་
གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་
ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་
སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་
ཀྱི་ རྒྱུད་ ལ་ སྐྱེས་ པར་ བསམ་མོ། །སྟོབས་ ལྔ་ ཞེས་ པ་ ནི། འཕེན་ པའི་ སྟོབས།
དཀར་པོ་ས་བོན་གྱི་སྟོབས། སུན་འབྱིན་པའི་སྟོབས། གོམས་པའི་སྟོབས། སྨོན་
ལམ་གྱི་སྟོབས་རྣམས་སོ། །འདི་ལ་བློ་སྦྱོང་རྩ་ཚིག་ལས། མན་ངག་སྙིང་པོ་མདོར་
བསྡུས་པ། །སྟོབས་ལྔ་དག་དང་སྦྱར་བར་བྱ། །ཞེས་ཚེ་གཅིག་གི་ཉམས་ལེན་དྲིལ་
ནས་བསྟན་པ་ཡིན་པར་གསུངས་པས། ཆོས་གང་ཉམས་སུ་ལེན་ཀྱང་སྟོབས་ལྔ་
- 115 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པོ་དེ་དང་ལྡན་པར་བྱེད་པ་དང་། འཆི་ཁར་འཕོ་བའི་ཉམས་ལེན་ཡང་སྟོབས་ལྔའི་
སྒོ་ནས་བྱེད་པ་ཡིན་པས་སྟོབས་ལྔ་པོ་འདི་ནི་ཆོས་ཐམས་ཅད་ལག་ལེན་གཅིག་ཏུ་
དྲིལ་ནས་བྱེད་ཚུལ་ཡིན་ནོ། །སྦྱོར་བ་བཞི་ཞེས་གསུངས་པ་ནི། ཚོགས་གསོག་པ།
སྒྲིབ་པ་སྦྱོང་བ། གདོན་བགེགས་ལ་གཏོར་མ་སྟེར་བ། མཁའ་འགྲོ་ཆོས་སྐྱོང་ལ་
གཏོར་མ་ཕུལ་ནས་འཕྲིན་ལས་འཆོལ་བ་རྣམས་ཏེ། རྐྱེན་ཅི་བྱུང་ཡང་སྦྱོར་བ་
བཞི་པོ་དེའི་སྒོ་ནས་ལམ་དུ་འཁྱེར་ཐབས་བྱེད་པའོ། །སྙིགས་མ་ལྔ་ཤིན་ཏུ་བདོ་
བའི་དུས་འདིར་ཕྱི་ནང་གི་རྐྱེན་ངན་སྣ་ཚོགས་ཀྱིས་གང་བས་རྐྱེན་ངན་ལམ་དུ་
འཁྱེར་ཤེས་པ་ཞིག་མེད་ན་དགེ་སྦྱོར་གང་ཡང་མཐར་ཕྱིན་པ་དཀའ་བས་རྐྱེན་ངན་
ལམ་དུ་བསྒྱུར་བ་ནི་ཤིན་ཏུ་གལ་ཆེའོ། །དེ་ཡང་རང་གིས་རྒྱུན་དུ་གང་ལ་ཉམས་
ལེན་བྱས་པའི་ཆོས་དེ་ཉིད་ཀྱིས་རྐྱེན་ངན་ལམ་དུ་བསྒྱུར་ཐུབ་པ་ཞིག་དགོས་པས་
བློ་སྦྱོང་གི་སྙིང་པོ་ཀུན་རྫོབ་བྱང་ཆུབ་ཀྱི་སེམས་དང་། ཟབ་མོ་དབུ་མའི་ལྟ་བ་
གཉིས་ཀྱི་སྒོ་ནས་རྐྱེན་ཅི་བྱུང་ཡང་ལམ་དུ་སྒྱུར་ཐབས་བྱེད་པ་ཡིན་ཞིང་། སྦྱོར་བ་
བཞིའི་སྒོ་ནས་ལམ་དུ་བསྒྱུར་བ་ཡང་བསམ་པ་དེ་གཉིས་ཀྱི་སྒོ་ནས་ལམ་དུ་
བསྒྱུར་བ་ཡིན་ནོ། །དེ་ཡང་གྲུབ་ཆེན་དབེན་ས་པ་ཆེན་པོའི་ཞལ་ནས། བླ་མ་ལྷ་
ལ་རྩེ་གཅིག་གསོལ་བཏབ་ནས། །གང་བྱུང་རྐྱེན་རྣམས་ཕལ་ཆེར་དགེ་སྦྱོར་གྱི། །
གྲོགས་སུ་འཆར་ཕྱིར་སྨོན་སྤྱོད་ལ་གནས་ནས། །དབེན་པར་གཅིག་པུར་སྡོད་པ་
ཁོ་བོའི་ལུགས། །བླ་མ་ལྷ་ལ་རྩེ་གཅིག་གསོལ་བཏབ་པས། །ཡིད་ལ་གང་དྲན་
འཕྲལ་ལ་ལག་ལེན་ལ། །འགེལ་བ་སྨྱོན་པ་འདྲ་བའི་སྤྱོད་པས་ནི། །སངས་རྒྱས་
མྱུར་དུ་བསྒྲུབ་ པ་བདག་ གི་ལུགས། །ཞེས་གསུངས་ཤིང༌། རྗེ་བཙུན་ བློ་བཟང་
ཆོས་ཀྱི་རྒྱལ་ མཚན་ ཉིད་ ཀྱི་ ཞལ་ནས། སྲོག་ འཚོ་ འཆི་ འབྱོར་ རྒུད་བདེ་ སྡུག་
- 116 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
དང༌། །ཡང་བསྟོད་སྨད་སྙན་དང་མི་སྙན་སོགས། །གང་བྱུང་ཡང་ བླ་མའི་བྱིན་
རླབས་ཡིན། །ཨ་ལ་ལ་ཅི་ བྱས་ བློ་བ་དགའ། །རེ་དོགས་ ཀུན་ ཇི་ ལྟར་ དགྱེས་
དགྱེས་མཛོད། །དཔལ་ཞི་བ་ལྷ་དང་མར་མེ་མཛད། །རྗེ་རྒྱལ་བ་གཉིས་པ་ལས་
འོངས་པ། །དུག་བདུད་རྩིར་བསྒྱུར་བའི་གདམས་པ་ཡིས། །ཨ་ལ་ལ་ལྟས་ངན་
གཡང་དུ་ལེན། །རྐྱེན་ངན་ཀུན་ཇི་ལྟར་དགྱེས་དགྱེས་མཛོད། །ཅེས་གསུངས་པ་
ལྟར། རྐྱེན་བཟང་ངན་ཅི་བྱུང་ཡང་དགེ་སྦྱོར་གྱི་གྲོགས་སུ་འཁྱེར་ཐུབ་པའི་སྨོན་
ལམ་གདབ་བོ། །སྔོན་གྱི་དམ་པ་རྣམས་ཀྱིས་སྐྱིད་སྡུག་ལམ་ཁྱེར་ཞེས་པ་དང༌།
ཐུག་ ཕྲད་ ལམ་ ཁྱེར་ ཞེས་ པ་ དང༌། ཆོས་ བརྒྱད་ མགོ་ སྙོམས་ ཞེས་ པ་ དང་། རོ་
སྙོམས་ཞེས་པ་དང་། ཕུང་པོ་གཟན་སྐྱར་ཞེས་པ་དང་། ཤ་ཁྱེར་ཁྲག་ཁྱེར་ཞེས་པ་
ལ་སོགས་པའི་རྐྱེན་ངན་ལམ་སློང་གི་གདམས་ཅན། བྱམས་དང་སྙིང་རྗེ་ལྷག་པའི་
བསམ་པ་ཡིས། །འགྲོ་རྣམས་སྲིད་མཚོ་ཆེ་ལས་སྒྲོལ་བའི་ཕྱིར། །བྱང་ཆུབ་སེམས་
ཉིད་འབྱོངས་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་
བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་
རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་
དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་
སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །དེ་ལྟར་སེམས་བསྐྱེད་
ནས་སེམས་དེ་བྱང་ཆུབ་མ་ཐོབ་བར་དུ་མི་གཏོང་ངོ་སྙམ་དུ་སྨོན་པ་དམ་བཅའ་
ཅན་བཟུང་ཞིང་། དེ་ཡང་སྨོན་པ་ཙམ་གྱིས་མི་ཆོག་སངས་རྒྱས་བསྒྲུབ་པའི་རྒྱུ་
ཚོགས་ལ་འབད་དགོས་པས། རྒྱལ་བ་སྲས་བཅས་དཔང་དུ་བཞག་སྟེ་སྔར་འདས་
པའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཇི་ལྟར་བསླབས་པ་དང་།
- 117 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མ་འོངས་པའི་བྱང་ཆུབ་སེམས་དཔའ་རྣམས་ཀྱིས་ཇི་ལྟར་སློབ་པར་འགྱུར་བ་
དང༌། ད་ལྟར་ཕྱོགས་བཅུ་ན་བཞུགས་པའི་བྱང་ཆུབ་སེམས་དཔའ་རྣམས་ཀྱིས་ཇི་
ལྟར་སློབ་པར་མཛད་པ་དེ་བཞིན་དུ་བདག་གིས་ཀྱང་མ་རྒན་སེམས་ཅན་འདི་
ཐམས་ཅད་མྱུར་དུ་སྒྲོལ་བའི་ཕྱིར་རྒྱལ་སྲས་ཀྱི་སྤྱོད་པ་མཐའ་དག་ལ་ད་ལྟ་ཉིད་
ནས་བསླབ་པར་བྱའོ་ཞེས་དམ་བཅའ་ཞིང་། འཇུག་སྡོམ་གཟུང་ནས་ སྡོམ་པའི་
བསླབ་བྱ་མཐའ་དག་ལ་ཚུལ་བཞིན་དུ་བསླབ་པར་བྱའོ། །རྒྱལ་སྲས་ཀྱི་སྤྱོད་པ་
མཐའ་དག་བསྡུ་ན་སྡོམ་པའི་ཚུལ་ཁྲིམས་དང་། དགེ་བ་ཆོས་སྡུད་ཀྱི་ཚུལ་ཁྲིམས་
དང༌། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དུ་འདུ་བས། དེ་དག་ལ་བརྩོན་
པ་ཆེན་པོས་བསླབ་པར་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་
ཏུ་གསོལ་སྙམ་དུ། དུས་གསུམ་རྒྱལ་བ་ཀུན་གྱི་བགྲོད་གཅིག་ལམ། །རྣམ་དག་
རྒྱལ་སྲས་སྡོམ་པས་རྒྱུད་བསྡམས་ཤིང་། །ཐེག་མཆོག་ ཚུལ་ ཁྲིམས་ གསུམ་ གྱི་
ཉམས་ལེན་ལ། །བརྩོན་པ་ལྷུར་ལེན་བྱེད་པར་བྱིན་གྱིས་རློབས། །ཞེས་གསོལ་
བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་
ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་
ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་
ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམས་
གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ནི། ལུས་དང་ལོངས་
སྤྱོད་ཅེས་སོགས་ཏེ། དེ་ལྟར་སྨོན་འཇུག་གི་སེམས་བསྐྱེད་ནས་རྒྱལ་སྲས་ཀྱི་སྤྱོད་
པ་ལ་མ་བསླབས་ན་འབྲས་བུ་སངས་རྒྱས་འགྲུབ་པ་མི་སྲིད་ཅིང་། དེ་ཙམ་དུ་མ་
- 118 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཟད་རྒྱལ་བ་སྲས་བཅས་ཐམས་ཅད་དཔང་དུ་བཞག་ནས་སེམས་ཅན་ཐམས་ཅད་
བདག་གིས་མྱུར་དུ་སྒྲོལ་ཞེས་ཁས་བླངས་ཤིང་། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱིས་ཇི་ལྟར་བསླབས་པ་དེ་བཞིན་དུ་བདག་གིས་ཀྱང་སློབ་
ཅེས་དམ་བཅས་ནས་རྒྱལ་སྲས་ཀྱི་སྤྱོད་པ་ལ་སློབ་པ་ཡལ་བར་དོར་ན་ཤིན་ཏུ་
སྨད་དེ། སྤྱོད་འཇུག་ལས། གལ་ཏེ་དེ་ལྟར་དམ་བཅས་ནས། །ལས་ཀྱིས་བསྒྲུབ་
པར་མ་བྱས་ན། །སེམས་ཅན་དེ་དག་ཀུན་བསླས་པས། །བདག་གི་འགྲོ་བ་ཅི་
འདྲར་འགྱུར། །ཞེས་སོགས་རྒྱ་ཆེར་གསུངས་པ་ལྟར་རོ། །དེས་ན་རྒྱལ་སྲས་ཀྱི་
སྤྱོད་པ་ལ་མཐའ་ཡས་མུ་མེད་པ་ཞིག་ཡོད་ཀྱང་། བསྡུ་ན་ཕ་རོལ་ཏུ་ཕྱིན་པ་དྲུག་
ཏུ་འདུ་བར་རྗེ་བཙུན་བྱམས་པ་མགོན་པོས་མདོ་སྡེ་རྒྱན་དུ་གྲངས་ངེས་ཞིབ་ཏུ་
གསུངས་པ་ལྟར་ཡིན་པས། མ་སེམས་ཅན་ཐམས་ཅད་ཀྱི་དོན་དུ་འབྲས་བུ་སྐུ་
གཉིས་མྱུར་དུ་ཐོབ་པར་བྱ། དེའི་ཕྱིར་དུ་ཟང་ཟིང་གི་སྦྱིན་པ། ཆོས་ཀྱི་སྦྱིན་པ། མི་
འཇིགས་པའི་སྦྱིན་པ་གསུམ་ལ་སློབ་ཅིང་། ལྷག་པར་རང་གི་ལུས་ལོངས་སྤྱོད་
དགེ་རྩ་དང་བཅས་པ་སེམས་ཅན་ཐམས་ཅད་ལ་གང་འདོད་དུ་གཏོང་བ་དང་།
སྡོམ་པའི་ཚུལ་ཁྲིམས་དང་། དགེ་བ་ཆོས་སྡུད་ཀྱི་ཚུལ་ཁྲིམས་དང་། སེམས་ཅན་
དོན་བྱེད་ཀྱི་ཚུལ་ཁྲིམས་གསུམ་དང་། སྡུག་བསྔལ་དང་ལེན་གྱི་བཟོད་པ། གནོད་
བྱེད་ལ་ཇི་མི་སྙམ་པའི་བཟོད་པ། ཆོས་ལ་ངེས་སེམས་ཀྱི་བཟོད་པ་གསུམ་དང་།
གོ་ཆའི་བརྩོན་འགྲུས། དགེ་བ་ཆོས་སྡུད་ཀྱི་བརྩོས་འགྲུས། སེམས་ཅན་དོན་བྱེད་
ཀྱི་བརྩོན་འགྲུས་གསུམ་དང་། ཚེ་འདིར་ལུས་སེམས་བདེ་བར་གནས་པའི་བསམ་
གཏན། ཡོན་ཏན་གྱི་རྟེན་བྱེད་པའི་བསམ་གཏན། སེམས་ཅན་གྱི་དོན་བྱེད་པའི་
བསམ་གཏན་ཏེ་བསམ་གཏན་རྣམ་པ་གསུམ་དང་། དེའི་ནང་ནས་གཙོ་བོར་བྱིང་
- 119 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽ །
རྒོད་སྤངས་ཏེ་གནས་ལུགས་ཀྱི་དོན་ལ་རྩེ་གཅིག་ཏུ་འཇོག་པའི་བསམ་གཏན་
དང་། གནས་ལུགས་རིག་པ་དོན་དམ་རྟོགས་པའི་ཤེས་རབ། གནས་ལྔ་རིག་པ་
ཀུན་རྫོབ་རྟོགས་པའི་ཤེས་རབ། སེམས་ཅན་གྱི་དོན་བྱ་ཚུལ་རྟོགས་པའི་ཤེས་
རབ་སྟེ་ཤེས་རབ་རྣམ་པ་གསུམ་དང་། དེའི་ནང་ནས་གཙོ་བོར་གནས་ལུགས་ཀྱི་
དོན་ལ་སོ་སོར་རྟོག་པའི་ཤེས་རབ་ཀྱིས་དཔྱད་པ་ལས་བྱུང་བའི་ཤེས་རབ་ལྷག་
མཐོང་རྣམས་མྱུར་དུ་རྒྱུད་ལ་སྐྱེ་བར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་
དུ། ལུས་དང་ལོངས་སྤྱོད་དུས་གསུམ་དགེ་ཚོགས་བཅས། །སེམས་ཅན་རང་རང་
འདོད་ པའི་དངོས་བསྒྱུར་ཏེ། །ཆགས་མེད་ གཏོང་སེམས་སྤེལ་ པའི་ མན་ ངག་
གིས། །སྦྱིན་པའི་ཕར་ ཕྱིན་རྫོགས་པར་ བྱིན་གྱིས་རློབས། །སོ་ཐར་བྱང་སེམས་
གསང་སྔགས་སྡོམ་པ་ཡི། །བཅས་མཚམས་སྲོག་གི་ཕྱིར་ཡང་མི་གཏོང་ཞིང་། །
དགེ་ཆོས་སྡུད་དང་སེམས་ཅན་དོན་བསྒྲུབ་པའི། །ཚུལ་ཁྲིམས་ཕར་ཕྱིན་རྫོགས་
པར་བྱིན་གྱིས་རློབས། ཁམས་གསུམ་སྐྱེ་དགུ་མ་ལུས་ཁྲོས་གྱུར་ཏེ། །གཤེ་ཞིང་
མཚང་འབྲུ་བསྡིགས་ཤིང་སྲོག་གཅོད་ཀྱང་། །མི་འཁྲུག་གནོད་ལན་ཕན་པ་སྒྲུབ་
བྱེད་པའི། །བཟོད་པའི་ཕར་ཕྱིན་རྫོགས་པར་བྱིན་གྱིས་རློབས། །སེམས་ཅན་རེ་
རེའི་ ཕྱིར་ ཡང་ མནར་ མེད་ པའི། །མེ་ནང་ བསྐལ་བ་རྒྱ་མཚོར་ གནས་ དགོས་
ཀྱང༌། །སྙིང་རྗེས་མི་སྐྱོ་བྱང་ཆུབ་མཆོག་བརྩོན་པའི། །བརྩོན་འགྲུས་ ཕར་ ཕྱིན་
རྫོགས་ པར་ བྱིན་ གྱིས་ རློབས། །བྱིང་ རྒོད་ རྣམ་ པར་ གཡེང་ བའི་ སྐྱོན་ སྤངས་
ནས། །ཆོས་ཀུན་བདེན་པས་སྟོང་པའི་གནས་ལུགས་ལ། །རྩེ་གཅིག་མཉམ་པར་
འཇོག་ པའི་ ཏིང་ འཛིན་ གྱིས། །བསམ་གཏན་ ཕར་ ཕྱིན་ རྫོགས་ པར་ བྱིན་ གྱིས་
རློབས། །དེ་ཉིད་སོ་སོར་རྟོག་པའི་ཤེས་རབ་ཀྱིས། །དྲངས་པའི་ཤིན་སྦྱངས་བདེ་
- 120 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཆེན་ དང་ འབྲེལ་བ། །དོན་དམ་མཉམ་བཞག་ནམ་མཁའི་རྣལ་འབྱོར་ གྱིས། །
ཤེས་རབ་ཕར་ཕྱིན་རྫོགས་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་
བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་
བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་པས་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་
རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །འདི་དག་ནི་
ཐེག་པ་ཆེན་པོའི་མདོ་སྡེ་རྣམས་སུ་རྒྱ་ཆེར་འབྱུང་ཞིང་། རྒྱུད་སྡེ་རྣམས་ལས་ཀྱང་
ནན་ཏན་དུ་གསུངས་པས་མདོ་སྔགས་གཉིས་ཀའི་ལམ་ཐུན་མོང་བ་ཆེས་ཤིན་ཏུ་
རྒྱ་ཆེ་བ་ཞིག་སྟེ། ཞིབ་པར་བྱང་ཆུབ་ལམ་རིམ་ལས་འབྱུང་བ་དང༌། མན་ངག་གི་
གནད་འགའ་ཞིག་ནི་ཞལ་ལས་ཀྱང་ཤེས་པར་བྱའོ། །དེའི་ནང་ནས་ཀྱང་ཟབ་མོ་
དབུ་མའི་ལྟ་བ་ནི་རྟོགས་པར་ཤིན་ཏུ་དཀའ་ཞིང་། མ་རྟོགས་ན་མདོ་སྔགས་གང་
གི་ཡང་ལམ་གྱི་སྲོག་མི་རྙེད་པས་འདི་ལ་སྒོས་སུ་སྦངས་ནས་སྨོན་ལམ་གདབ་
པའི་ཚུལ་ནི། ཕྱི་ནང་ཆོས་རྣམས་ཞེས་སོགས་ཏེ། ཕྱི་དང་ནང་གི་རྟེན་ཅིང་འབྲེལ་
བར་འབྱུང་བ་འདི་ཐམས་ཅད་ཆུ་ནང་གི་ཟླ་གཟུགས་བཞིན་དུ་སྣང་ཡང་བདེན་
པར་མེད་པ། རང་གི་ངོས་ནས་གྲུབ་པ་གང་ཡང་མེད་ཀྱང་ཐ་སྙད་པའི་བློ་ལ་སྣང་
བ་བསྙོན་མེད་དུ་འཆར་བ་ནི་ སུས་ ཀྱང་ དགག་མི་ནུས་པ། སྣང་ སྟོང་ གཉིས་
གཅིག་གྲོགས་སུ་གཅིག་འཆར་བ། སྣང་བས་ཡོད་མཐའ་སེལ་བ་དང་སྟོང་པས་
མེད་མཐའ་སེལ་བ། མགོན་པོ་ཀླུ་སྒྲུབ་ཀྱི་དགོངས་པ་སངས་རྒྱས་བསྐྱངས་དང་
ཟླ་བ་གྲགས་པས་བཀྲལ་བ་ལྟར། ཆོས་ཀྱི་རྒྱལ་བ་ཙོང་ཁ་པ་ཆེན་པོས་འཁྲུལ་
མེད་དུ་གཏན་ལ་ཕབ་པའི་ཟབ་མོ་དབུ་མའི་ལྟ་བ་མྱུར་དུ་རྒྱུད་ལ་སྐྱེ་བར་བླ་མ་
- 121 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལྷས་བྱིན་གྱིས་བརླབ་ཏུ་གསོལ་སྙམ་དུ། ཕྱི་ནང་ཆོས་རྣམས་སྒྱུ་མ་རྨི་ལམ་དང་། །
དང་པའི་མཚོ་ནང་ཟླ་གཟུགས་ཇི་བཞིན་དུ། །སྣང་ཡང་བདེན་པར་མེད་པའི་ཚུལ་
རྟོགས་ནས། །སྒྱུ་མའི་ཏིང་འཛིན་རྫོགས་པར་ བྱིན་གྱིས་རློབས། །འཁོར་འདས་
རང་ བཞིན་ རྡུལ་ ཙམ་ མེད་ པ་ དང་། །རྒྱུ་ འབྲས་ རྟེན་ འབྲེལ་ བསླུ་ བ་ མེད་ པ་
གཉིས། །ཕན་ཚུན་འགལ་མེད་གྲོགས་སུ་འཆར་བ་ཡི། །ཀླུ་སྒྲུབ་དགོངས་དོན་
རྟོགས་པར་བྱིན་གྱིས་རློབས། །ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་
ཚོགས་རྣམས་ཀྱི་སྐུའི་ཆ་ལས་བདུད་ རྩི་ སྣ་ ལྔ་འོད་ཟེར་དང་བཅས་པའི་རྒྱུན་
བབས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་དེ་དང་
དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་པར་ཅན་རང་གཞན་སེམས་
ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། །གཞན་ཡང་དེ་ཉིད་སོ་སོར་རྟོག་
པའི་ཞེས་སོགས་མཉམ་བཞག་དང༌། ཕྱི་ནང་ཆོས་རྣམས་ཞེས་སོགས་རྗེས་ཐོབ་
ཀྱི་ཉམས་ལེན་ལ་སྦྱར་ནས་ཀྱང་བསམ་མོ། །དེ་ལྟར་བཤེས་གཉེན་བསྟེན་ཚུལ་
ནས་ཟབ་མོ་དབུ་མའི་ལྟ་བའི་བར་གྱི་ལམ་གྱི་རིམ་པ་དེ་དག་ལ་འདིར་ས་བཅད་
བསྡུས་དོན་ཙམ་ཞིག་བཀོད་པ་ཡིན་གྱི། སོ་སོའི་དམིགས་རྣམ་ཞིབ་ཆ་དང་། དེའི་
ནང་ནས་ཀྱང་གཏོང་སེམས་སྤེལ་བའི་མན་ངག་ལ་དམིགས་སྐོར་ཞལ་ཤེས་མང་
དུ་ཡོད་ཅིང་། ལྷག་པར་ཟབ་མོ་དབུ་མའི་ལྟ་བ་ནི་རྗེ་ཐམས་ཅད་མཁྱེན་པའི་
ལེགས་བཤད་དྲི་མ་མེད་པ་སྙན་བརྒྱུད་ཀྱི་མན་ངག་དང་བཅས་པ་ལ་ཡུན་རིང་དུ་
སྦྱངས་ནས་ཤེས་པར་བྱའོ། །གཞན་ཡང་བཤེས་གཉེན་བསྟེན་ཚུལ་ནས་འདིའི་
བར་ལ་ངེས་འབྱུང་དང་། བྱང་སེམས་དང་། ཡང་དག་པའི་ལྟ་བ་གསུམ་གྱི་ས་
བཅད་བསྡུས་དོན་བཀོད་ནས། རྗེ་བླ་མ་ལ་མགོན་པོ་འཇམ་པའི་དབྱངས་ཀྱིས་
- 122 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ལམ་གྱི་གཙོ་བོ་རྣམ་པ་གསུམ་གྱི་གདམས་པ་ཇི་ལྟར་སྩལ་བ་དང་མཐུན་པར་
འཁྲིད་ཚུལ་ཡང་ཡོད་དེ། བདག་གིས་བླ་མ་གྲུབ་པའི་དབང་ཕྱུག་ཆེན་པོའི་ཞལ་
ལས་དངོས་སུ་ཐོས་ཤིང་། དེ་ལྟ་ནའང་འདིར་མཐའ་དག་བཀོད་ན་ཡི་གེ་ཧ་ཅང་
མངས་སུ་དོགས་པས་སྙན་བརྒྱུད་ཀྱི་མན་ངག་ལ་དོན་གཉེར་ཅན་རྣམས་ཀྱིས་
རྩད་གཅད་པར་བྱའོ། །
གཉིས་པ་ཐུན་མོང་མིན་པ་རྡོ་རྗེ་ཐེག་པའི་ལམ་ལ་བློ་སྦྱོང་ཚུལ་ལ་གཉིས།
དབང་རྣམ་པར་དག་པས་རྒྱུད་སྣོད་རུང་དུ་བྱ་བ་དང་། སྣོད་དུ་རུང་ནས་ལམ་རིམ་
པ་གཉིས་ལ་སློབ་ཚུལ་ལོ། །དང་པོ་ནི། དེ་ནས་རྡོ་རྗེ་འཛིན་པའི་ཞེས་སོགས་ཏེ།
ལམ་ཐུན་མོང་བས་རྒྱུད་སྦྱངས་ནས་བྱང་ཆུབ་ཀྱི་སེམས་ཀྱི་སྟོབས་རྒྱས་ཏེ་སྔགས་
ལ་འཇུག་པའི་སྣོད་རུང་དུ་སོང་བ་ན། རྒྱུད་རྡོ་རྗེ་ཕྲེང་བ་ལས་གསུངས་པ་ལྟར་གྱི་
རྡོ་རྗེ་སློབ་དཔོན་མཚན་ཉིད་དང་ལྡན་པའི་ཞབས་དྲུང་དུ་དབང་བཞི་རྣམ་པར་
དག་པ་ཞིག་ནོས་ཏེ་སྐུ་བཞིའི་ས་བོན་ཐེབས་པར་བྱ། དེ་ནས་རྡོ་རྗེ་སློབ་དཔོན་
བསམ་སྦྱོར་གཉིས་ཀྱི་སྒོ་ནས་ཡུན་རིང་དུ་བསྟེན་ཏེ་རྩ་བཤད་སྦྱར་བའི་མན་ངག་
གི་བཀའ་དྲིན་ནོས་ཏེ་རྒྱུད་དོན་ རིམ་པ་གཉིས་ལ་ངེས་པ་རྙེད་ པར་ བྱས་ལ།
དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་རྣམས་སྲོག་དང་བསྡོས་ཏེ་བསྲུང་བ་
གཞིར་བཞག་ནས་རིམ་པ་གཉིས་བསྒོམ་པ་ལ་འཇུག་པར་བྱའོ། །དེ་ལྟར་བྱེད་
ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། དེ་ནས་རྡོ་རྗེ་འཛིན་པའི་
དེད་དཔོན་གྱི། །དྲིན་ལས་རྒྱུད་སྡེ་རྒྱ་མཚོའི་འཇིངས་བརྒལ་ཏེ། །དངོས་གྲུབ་རྩ་
བ་དམ་ཚིག་སྡོམ་པ་རྣམས། །སྲོག་ལས་གཅེས་པར་འཛིན་པར་བྱིན་གྱིས་རློབས།
ཞེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་
- 123 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་
དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་
པར་བསམ་མོ། །
གཉིས་པ་སྣོད་དུ་རུང་ནས་ལམ་རིམ་པ་གཉིས་ལ་སློབ་ཚུལ་ལ་གཉིས།
བསྐྱེད་རིམ་ལ་སློབ་ཚུལ་དང་། རྫོགས་རིམ་ལ་སློབ་ཚུལ་ལོ། །དང་པོ་བསྐྱེད་རིམ་
ལ་སློབ་ཚུལ་ནི། སྐྱེ་ཤི་བར་དོ་ཞེས་སོགས་ཏེ། དེ་ལྟར་དམ་ཚིག་དང་སྡོམ་པ་སྲོག་
དང་བསྡོས་ཏེ་བསྲུང་བ་གཞིར་བཞག་ནས་ལམ་རིམ་པ་གཉིས་ལ་བསླབ་དགོས་
ལ། དེ་ཡང་བླ་མེད་ཀྱི་གདུལ་བྱ་རིན་པོ་ཆེ་ལྟ་བུས་དབང་བཞི་ཡོངས་སུ་རྫོགས་
པར་ཐོབ་ནས་དམ་ཚིག་དང་སྡོམ་པ་བསྲུང་བ་གཞིར་བཞག་སྟེ་ལམ་བསྒོམ་པ་ན་
སྔགས་ཀྱི་ལམ་གྱི་གནད་མཐའ་དག་ལམ་རིམ་པ་གཉིས་སུ་འདུ་བ་དང༌། རིམ་པ་
གཉིས་གང་རུང་གཅིག་མ་ཚང་ནའང་མཆོག་མི་འགྲུབ་པ་དང་། དེ་ཡང་རིམ་པ་
དང་པོ་སྔོན་དུ་བཏང་ནས་རིམ་པ་གཉིས་པ་ལ་སློབ་དགོས་ཀྱི། རིམ་པ་དང་པོ།
སྔོན་དུ་མ་སོང་བར་རྫོགས་རིམ་གྱི་ཡན་ལག་ཕྲ་མོ་རེ་ལ་འབད་ཀྱང་མཆོག་མི་
འགྲུབ་པས་རིམ་པ་དང་པོ་ངེས་པར་བསྒོམ་དགོས་པའི་ཚུལ་རྣམས་ལ་ངེས་པ་
བརྟན་པོ་བསྐྱེད་ནས། སྐྱེ་ཤི་བར་དོ་གསུམ་རྒྱལ་བའི་སྐུ་གསུམ་དུ་སྒྱུར་བར་བྱེད་
པའི་རིམ་པ་དང་པོའི་རྣལ་འབྱོར་ལ་འབད་པས། རྒྱལ་བ་སྲས་བཅས་ཀྱི་བྱིན་
རླབས་རྒྱུད་ལ་འཇུག་པ་དང་། སྔགས་ལམ་ཟབ་མོ་རྒྱུད་ལ་སྐྱེ་བའི་ཕྱི་ནང་གི་
འགལ་རྐྱེན་མཐའ་དག་ཞི་བར་འགྱུར་བ་དང་། རྫོགས་རིམ་ཡོངས་སུ་རྫོགས་པ་
རྒྱུད་ལ་སྐྱེ་བའི་དགེ་རྩ་ སྨིན་པ་དང༌། སྣོད་ཐམས་ཅད་གཞལ་ཡས་ཁང་དང་།
- 124 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་། །
བཅུད་ཐམས་ཅད་ལྷ་དང་ལྷ་མོའི་རྣམ་རོལ་འབའ་ཞིག་ཏུ་ཤར་ནས་ཐ་མལ་གྱི་
སྣང་ཞེན་འགོག་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ། སྐྱེ་ཤི་
བར་དོ་རྒྱལ་བའི་སྐུ་གསུམ་དུ། །བསྒྱུར་བའི་རིམ་པ་དང་པོའི་རྣལ་འབྱོར་གྱིས། །
ཐ་མལ་སྣང་ཞེན་དྲི་མ་ཀུན་སྦྱངས་ཏེ། །གང་སྣང་ལྷ་སྐུར་འཆར་བར་བྱིན་གྱིས་
རློབས། །ཞེས་གསོལ་བ་བཏབ་ པས་ བླ་མ་ལྷ་ཚོགས་རྣམས་ ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམས་ཅད་ཀྱི་ལུས་སེམས་ལ་ཞུགས་པས་དེ་དང་དེའི་གེགས་བྱེད་སྦྱངས། དེ་དང་
དེའི་རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་
པར་བསམ་མོ། །
གཉིས་པ་ རྫོགས་ རིམ་ ལ་ སློབ་ཚུལ་ནི། སྙིང་ གའི་ འདབ་བརྒྱད་ཅེས་
སོགས་ཏེ། རིམ་པ་དང་པོས་རྒྱུད་སྨིན་པར་བྱས་ནས་རིམ་པ་གཉིས་པ་ལ་འཇུག་
པ་ན་བླ་མ་ལྷའི་རྣལ་འབྱོར་ཤུགས་དྲག་ཏུ་བསྒོམས་ནས་སྙིང་དབུས་ཀྱི་བླ་མ་ལ་
གསོལ་བ་བཏབ་ཅིང་རྩེ་གཅིག་ཏུ་བསྒོམ་པ་དང། བླ་མའི་ཐུགས་རྒྱུད་བསྐུལ་བའི་
བཟླས་པའི་མཐར་ཐུག་ཟབ་མོ་རྡོ་རྗེ་བཟླས་པའི་མཐུ་ལ་བརྟེན་ནས་རླུང་དབུ་
མར་ཞུགས་གནས་ཐིམ་གསུམ་བྱས་པ་ལས་བྱུང་བའི་དཔེའི་འོད་གསལ་དང་།
འོད་གསལ་དེ་ལས་བྱུང་བའི་རིམ་པ་གསུམ་པའི་སྒྱུ་མའི་སྐུ་དང༌། རིམ་པ་བཞི་
པའི་འོད་གསལ་དང་། རིམ་པ་ལྔ་པའི་ཟུང་འཇུག་རྣམས་ཐོབ་སྟེ་ཚེ་འདི་ཉིད་ལ་
ཟུང་འཇུག་རྡོ་ རྗེ་འཆང་གི་གོ་འཕང་ཐོབ་པར་ བླ་མ་ལྷས་བྱིན་གྱིས་བརླབ་ཏུ་
གསོལ་ སྙམ་ དུ། སྙིང་ གའི་ འདབ་བརྒྱད་ དྷཱ་ཏཱིའི་ དབུས་ དག་ ཏུ། །མགོན་ ཁྱོད་
ཞབས་སེན་བཀོད་པ་ལས་བྱུང་བ། །འོད་གསལ་ སྒྱུ་ལུས་ཟུང་དུ་ འཇུག་ པའི་
- 125 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལམ། །ཚེ་འདིར་མངོན་དུ་འགྱུར་བར་བྱིན་གྱིས་རློབས། །ཞེས་གསོལ་བ་ཤུགས་
དྲག་ཏུ་བཏབ་པས་བླ་མ་ལྷ་ཚོགས་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་
ཟེར་དང་བཅས་པའི་རྒྱུན་བབས། རང་གཞན་སེམས་ཅན་ཐམས་ཅད་ཀྱི་ལུས་
སེམས་ལ་ཞུགས་པ་དེ་དང་དེའི་གེགས་བྱེད་སྦྱངས། དེ་དང་དེའི་རྟོགས་པ་ཁྱད་
པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་བསམ་མོ། ། །
གསུམ་པ་སྦྱངས་ཀྱང་ལམ་སྣ་མ་ཟིན་ན་འཆི་ཁར་འཕོ་བའི་ཉམས་ལེན་
བྱ་ཚུལ་ནི། ལམ་ སྣ་མ་ཟིན་ཞེས་ སོགས་ ཏེ། དེ་ ལྟར་ ལམ་ གྱི་ ལུས་ ཡོངས་ སུ་
རྫོགས་པ་ལ་འབད་ཀྱང་བཙན་ས་མ་ཟིན་པར་འཆི་དགོས་པ་བྱུང་ན་བླ་མའི་རྣལ་
འབྱོར་འདི་ཉིད་ཀྱི་སྒོ་ནས་འཕོ་བ་བྱ་དགོས་ལ། འཕོ་བ་ལ་གང་ཟག་གི་དབང་
པོའི་རིམ་པ་དང་བསྟུན་པའི་འཕོ་བ་བྱེད་ཚུལ་མང་དུ་ཡོད་ཀྱང་ད་ལྟའི་གདུལ་བྱ་
ཕལ་མོ་ཆེ་ལ་ཕན་ཆེ་བ་ནི། བཀའ་གདམས་བློ་སྦྱོང་ལས། ཐེག་ཆེན་འཕོ་བའི་
གདམས་ངག་ནི། །སྟོབས་ལྔ་ཉིད་ཡིན་སྤྱོད་ལམ་གཅེས། །ཞེས་གསུངས་པ་ལྟར།
སྟོབས་ལྔའི་སྒོ་ནས་འཕོ་བ་བྱ་བ་འདི་ཡིན་ལ། དེའི་ཉམས་ལེན་ཇི་ལྟར་བྱ་བའི་
ཚུལ་ནི་འཆི་བ་ལ་ཉེ་བར་ཕྱོགས་པ་ན་ཡོ་བྱད་ཅི་ཡོད་བླ་མ་དང་དགེ་འདུན་གྱི་སྡེ་
སོགས་ལ་ཕུལ་ནས་གང་ལ་ཡང་ཆགས་ཞེན་མེད་པར་བྱ་བ་ནི་དཀར་པོ་ས་བོན་
གྱི་སྟོབས་དང་། དེ་ནས་དམ་ཚིག་དང་སྡོམ་པ་གསོ་ཞིང་བླ་མ་ལྷ་ཚོགས་མདུན་དུ་
གསལ་ལེགས་པར་བཏབ་ནས་འཆི་ཁ་དང་བར་དོ་དང་སྐྱེ་བ་ཕྱི་མ་རྣམས་སུའང་
བྱང་ཆུབ་ཀྱི་སེམས་གཉིས་སྦྱོང་བ་དང༌། བླ་མའི་རྣལ་འབྱོར་ནམ་ཡང་མི་བརྗེད་
པར་མངོན་དུ་འགྱུར་བ་དང་། ཚེ་རབས་ཐམས་ཅད་དུ་བླ་མས་རྗེས་སུ་འཛིན་པའི་
སྨོན་ལམ་འདེབས་པ་ནི་སྨོན་ལམ་གྱི་སྟོབས་དང་། བདག་གཅེས་འཛིན་འདིས་
- 126 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང༌།
ཐོག་མེད་ནས་ད་བར་ཕུང་དུ་བཅུག་ཅིང་། ད་དུང་འདིའི་དབང་དུ་སོང་ན་ཕྱི་མ་
ངན་སོང་གནས་སུ་འཕེན་པར་བྱེད་དོ་སྙམ་དུ་བསམས་ལ་བདག་གཅེས་འཛིན་ལ་
དགྲར་བལྟས་ནས་སློང་ཅི་ཐུབ་བྱེད་པ་ནི་སུན་འབྱིན་པའི་སྟོབས་དང་། གནས་
སྐབས་ཅིར་གྱུར་ཀྱང་བླ་མའི་རྣལ་འབྱོར་དང་ནམ་ཡང་མི་འབྲལ་བར་བྱའོ་སྙམ་
པ་ནི་འཕེན་པའི་སྟོབས་དང་། གོམས་པའི་སྟོབས་ནི་དེ་གའི་ངང་ནས་བྱམས་སྙིང་
རྗེ་བྱང་ཆུབ་ཀྱི་སེམས་ཀྱི་སྒོ་ནས་གཏོང་ལེན་བསྒོམས་ཤིང་། ཆོས་ཐམས་ཅད་
བློས་བཏགས་ཙམ་མ་གཏོགས་བདེན་པར་གྲུབ་པ་རྡུལ་ཙམ་ཡང་མེད་དོ་སྙམ་དུ་
ལྟ་བའི་གདེང་དང་ལྡན་པར་བྱས་ལ། དེའི་ངང་ནས་འཕོ་ཐུབ་པ་ཞིག་བྱའོ། །དེའི་
ཚེ་སྤྱོད་ལམ་ཇི་ལྟར་བྱ་བ་ནི་གཞོགས་གཡས་པ་འོག་ཏུ་ཕབ། ལག་པ་གཡས་པ་
འགྲམ་པ་ལ་གཏད་དེ་སྲིན་ལག་གིས་སྣ་བུག་གཡས་པ་བཀག །རྐང་པ་གཡོན་པ་
གཡས་པའི་སྟེང་དུ་བཞག་ལ་བརྐྱངས། ལག་པ་གཡོན་དེའི་སྟེང་དུ་བཞག །སྔོན་
སྟོན་པ་ཐུགས་རྗེ་ཅན་དེ་ཉིད་ཀྱང་སྤྱོད་ལམ་འདི་ལྟ་བུས་མྱ་ངན་ལས་འདའ་བའི་
ཚུལ་བསྟན་ཏོ་སྙམ་དུ་དྲན་བཞིན་དུ་གནས་ན་སྟོན་པའི་རྣམ་ཐར་དྲན་པའི་མཐུས་
ངན་སོང་དུ་ལྟུང་བ་མི་སྲིད་གསུངས་སོ། །གཞན་ཡང་བླ་མ་ལྷ་ཚོགས་སྤྱི་བོར་
བསྒོམས་ཏེ་བླ་མའི་ཐུགས་ཀར་འཕོ་ཞིང་དག་པའི་ཞིང་དུ་བགྲོད་པ་དང་། རྫོགས་
རིམ་གྱི་དམིགས་པ་ལ་འདྲིས་པ་རྣམས་ཀྱིས་ནི་བསྲེ་བའི་སྒོ་ནས་འོད་གསལ་མ་
བུ་བསྲེ་བ་དང༌། དེ་ལས་ལམ་དུས་ཀྱི་ལོངས་སྐུར་ལྡང་བ་སོགས་གང་ཟག་སོ་
སོའི་རྒྱུད་ཚོད་དང་བསྟུན་པའི་ཉམས་ལེན་གྱི་རིམ་པ་མང་དུ་ཡོད་དེ། ཞིབ་པར་
བླ་མའི་ཞལ་ལས་ཤེས་པར་བྱའོ། ། །
བཞི་པ་ཚེ་རབས་ཐམས་ཅད་དུ་བླ་མས་རྗེས་སུ་འཛིན་པའི་སྨོན་ལམ་བྱ་
- 127 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཚུལ་ནི། མདོར་ན་ཞེས་སོགས་ཏེ། དེ་ལྟར་ལམ་ཡོངས་རྫོགས་ལ་ཤར་སྒོམ་གྱི་སྒོ་
ནས་བག་ཆགས་ཅི་ཐེབས་དང་། བླ་མའི་ཐུགས་རྗེ་བསྐུལ་ཞིང་བྱིན་རླབས་ཞུ་བ་
ནན་ཏན་དུ་བྱས་ནས། གལ་ཏེ་ཚེ་འདི་ལ་ལམ་དེ་དག་རྫོགས་པར་མ་གྱུར་ན་སྐྱེ་
བ་གཅིག་གམ། གསུམ་མམ། བདུན་ནམ། ཇི་ལྟར་རིང་ཡང་སྐྱེ་བ་བཅུ་དྲུག་ཚུན་
ལ་བདག་གིས་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱའོ། །དེའི་བར་ལ་བླ་
མ་སངས་རྒྱས་དང་སྐད་ཅིག་ཙམ་ཡང་མི་འབྲལ་ཞིང་གདམས་པ་ཟབ་མོ་རྒྱུན་
ཆད་མེད་པར་སྟོན་པ་དང་། དེའི་མཐུ་ལས་ས་ལམ་གྱི་ཡོན་ཏན་ཐམས་ཅད་མྱུར་
དུ་རྫོགས་ནས་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པར་བླ་མ་ལྷས་བྱིན་
གྱིས་བརླབ་ཏུ་གསོལ་སྙམ་པ་དང༌། དྲིན་ཅན་རྩ་ བའི་བླ་མ་ཐུབ་དབང་རྡོ་རྗེ་
འཆང་ཆེན་པོ་ཁྱོད་ཉིད་བསྐལ་པ་དཔག་ཏུ་མེད་པའི་སྔོན་རོལ་ནས་སངས་རྒྱས་
ཟིན་ཀྱང་། ད་དུང་འཁོར་བ་མ་སྟོང་བར་དུ་སེམས་ཅན་གྱི་དོན་དུ་མཛད་པ་འཕྲིན་
ལས་ནམ་ཡང་རྒྱུན་མི་འཆད་པས་ཞིང་ཁམས་ལ་ལར་མྱ་ངན་ལས་འདའ་བའི་
ཚུལ་སྟོན་པ་དང་། ལ་ལར་སྐུ་བལྟམས་པ་དང་། ལ་ལར་ཁབ་ནས་འབྱུང་བ་དང་།
ལ་ལར་མངོན་པར་རྫོགས་པར་འཚང་རྒྱ་བའི་ཚུལ་སྟོན་པ་སོགས་དུས་གཅིག་
དང་སྐད་ཅིག་རེ་རེ་ལའང་ཞིང་ཁམས་རབ་འབྱམས་མཐའ་ཡས་མུ་མེད་པར་
བསྟན་པར་མཛད་པས་ན། ཞིང་ཁམས་གང་དང་གང་དུ་མངོན་པར་རྫོགས་པར་
སངས་རྒྱས་པའི་མཛད་པ་སྟོན་པ་དེ་དང་དེར་བདག་ཀྱང་འཁོར་གྱི་ཐོག་མར་སྐྱེས་
ནས་སྐུ་གསུང་ཐུགས་ཀྱི་གསང་བ་ཀུན་འཛིན་པའི་སྲས་ཀྱི་ཐུ་བོར་འགྱུར་བར་
བྱིན་གྱིས་བརླབ་ཏུ་གསོལ་སྙམ་དུ། མདོར་ན་སྐྱེ་ཞིང་ སྐྱེ་བ་ཐམས་ཅད་དུ། །
མགོན་པོ་ཁྱོད་ཀྱིས་འབྲལ་མེད་རྗེས་བཟུང་ནས། །སྐུ་གསུང་ཐུགས་ཀྱི་གསང་བ་
- 128 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
ཀུན་འཛིན་པའི། །སྲས་ཀྱི་ཐུ་བོར་འགྱུར་བར་བྱིན་གྱིས་རློབས། །མགོན་ཁྱོད་
གང་དུ་མངོན་པར་སངས་རྒྱས་པའི། །འཁོར་གྱི་ཐོག་མ་ཉིད་དུ་བདག་གྱུར་ཏེ། །
གནས་སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྱིས་གྲུབ་
པའི་བཀྲ་ཤིས་སྩོལ། །ཅེས་གསོལ་བ་ཤུགས་དྲག་ཏུ་བཏབ་པས་བླ་མ་ལྷ་ཚོགས་
རྣམས་ཀྱི་སྐུའི་ཆ་ལས་བདུད་རྩིའི་རྒྱུན་བསམ་གྱིས་མི་ཁྱབ་པ་བྱུང་རང་གི་ལུས་
སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་དང༌།
ཁྱད་པར་བླ་མའི་སྐུ་གསུང་ཐུགས་ཀྱི་དམ་ཚིག་དང་འགལ་བའི་སྡིག་སྒྲིབ་བག་
ཆགས་དང་བཅས་པ་ཐམས་ཅད་སྦྱངས། ཚེ་རབས་ཐམས་ཅད་དུ་སྲས་ཀྱི་ཐུ་བོར་
འགྱུར་བར་ བྱིན་གྱིས་བརླབས་པའི་མོས་པ་བརྟན་པོ་བྱའོ། །དེ་ནས་བླ་མ་ལྷ་
ཚོགས་རྣམས་ལ་ གསལ་སྣང་འདོན་ཅི་ཐུབ་ བྱ་ ཞིང་ དད་གུས་ཤུགས་དྲག་ཏུ་
བསྒོམས་ལ། ད་ལྟར་གསོལ་བ་བཏབ་པས་བླ་མ་མཆོག །བྱིན་གྱིས་བརླབ་ཕྱིར་
དགྱེས་བཞིན་སྤྱི་བོར་བྱོན། །སླར་ཡང་སྙིང་གའི་པདྨའི་ཟེའུ་འབྲུ་ལ། །ཞབས་
སེན་འོད་ཆགས་བརྟན་པར་བཞུགས་སུ་གསོལ། །ཞེས་གསོལ་བ་ཤུགས་དྲག་ཏུ་
བཏབ་པས་དྲིན་ཅན་རྩ་བའི་བླ་མའི་ཐུགས་ཀ་ནས་འོད་ཟེར་འཕྲོས། མཐའ་སྐོར་
ན་བཞུགས་པའི་ཞི་ཁྲོ་རབ་འབྱམས་རྣམས་ལ་ཕོག་པས་མཐའ་ནས་རིམ་གྱིས་
འོད་དུ་ཞུ་ནས་དྲིན་ཅན་རྩ་བའི་བླ་མ་ལ་ཐིམ། དྲིན་ཅན་རྩ་བའི་བླ་མ་ཐུབ་དབང་
རྡོ་ རྗེ་འཆང་ཆེན་པོ་དགྱེས་བཞིན་དུ་རང་གི་སྤྱི་བོར་བྱོན། སྤྱི་བོ་ནས་དབུ་མའི་
ནང་བརྒྱུད་དེ་སྙིང་དབུས་ཀྱི་རང་སེམས་ལ་ཐིམ་པས་བླ་མ་དང་ལྷག་པའི་ལྷ་དང་
རང་སེམས་གསུམ་དབྱེར་མི་ཕྱེད་པའི་ང་རྒྱལ་བརྟན་པོའི་ངང་དུ་མཉམ་པར་
འཇོག་ཅི་ཐུབ་བྱ། དེའི་ངང་ནས་དགའ་ལྡན་ཕྱག་རྒྱ་ཆེན་པོ འམ། རྫོགས་རིམ་
- 129 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཟབ་མོའི་རྣལ་འབྱོར་བསྒོམ་པ་ལ་འཇུག་གོ །ཚུལ་འདི་ནི་གསང་བ་ལས་ཀྱང་
ཆེས་གསང་བ་ཚེ་གཅིག་ཉིད་ལ་ཟུང་འཇུག་བསྒྲུབ་པའི་མན་ངག་གི་གནད་མཐར་
ཐུག་ སྟེ། ཞིབ་ པར་ བླ་མའི་ཞལ་ལས་ཤེས་པར་བྱའོ། །དེ་ལྟར་མདོ་ སྔགས་ ཀྱི་
ལམ་གྱི་གནད་ཡོངས་སུ་རྫོགས་པའི་བླ་མའི་རྣལ་འབྱོར་འདི་ནི་རྒྱུད་སྡེའི་སྙིང་པོ་
གྲུབ་ཆེན་རྣམས་ཀྱི་ཐུགས་དམ་གྱི་མཐིལ་བྱིན་རླབས་ཀྱི་ཚན་ཀ་ཤིན་ཏུ་ཆེ་བ་ཞིག་
སྟེ། རྗེས་ཐམས་ཅད་མཁྱེན་པ་ནས་ལམ་འདི་མངོན་དུ་མཛད་པའི་དམ་པ་རིམ་
པར་བྱོན་པ་ལས་བརྒྱུད་པའི་ཚུལ་ནི་གོང་དུ་བཤད་ཟིན་པ་ལྟར་དང་། ལྷག་པར་
གྲུབ་ཆེན་ཆོས་རྡོ་རྗེ་ལ་རྒྱལ་བ་ཙོང་ཁ་པ་ཆེན་པོས་དངོས་སུ་ཞལ་བསྟན་ཏེ་མདོ་
སྔགས་ཀྱི་མན་ངག་མཐའ་ཡས་པ་དང༌། ཁྱད་པར་བླ་མའི་རྣལ་འབྱོར་སེམས་
དཔའ་སུམ་བརྩེགས་ཅན་འདི་གནང་། གྲུབ་ཆེན་ཆོས་རྡོ་རྗེས་ཀྱང་བླ་མའི་རྣལ་
འབྱོར་འདི་ལ་ཉམས་ལེན་སྙིང་པོས་མཛད་པས་འཇའ་ལུས་རྡོ་རྗེའི་སྐུ་བརྙེས།
རྒྱལ་བ་བློ་བཟང་དོན་གྲུབ་ཀྱིས་ཀྱང་བླ་མའི་རྣལ་འབྱོར་འདི་ལ་བརྟེན་ནས་ཟུང་
འཇུག་གི་སྐུ་བརྙེས་པ་ཡིན་ཞེས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་
རྒྱལ་ མཚན་ དཔལ་ བཟང་ པོས་ བླ་ མའི་རྣལ་ འབྱོར་ འདིའི་ གཟབ་ ཁྲིད་ གནང་
སྐབས་ཡང་ཡང་གསུངས་ཞེས་བདག་གིས་བླ་མ་གྲུབ་པའི་དབང་ཕྱུག་ཆེན་པོའི་
ཞལ་ལས་དངོས་སུ་ཐོས་སོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། དགེ་རྩ་རྣམས་རང་གཞན་གྱི་
གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་
དང་སྨོན་ལམ་རྒྱས་པར་བྱ་ཞིང་། བསྡུ་ན། འདི་ལྟར་བགྱིས་པའི་རྣམ་དཀར་དགེ་
བ་ཡང་། །དུས་གསུམ་བདེ་གཤེགས་སྲས་བཅས་ཐམས་ཅད་ཀྱིས། །མཛད་པ་
- 130 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
སྨོན་ལམ་མ་ལུས་བསྒྲུབ་པ་དང་། །ལུང་རྟོགས་དམ་ཆོས་འཛིན་པའི་རྒྱུ་རུ་བསྔོ། །
དེ་ཡི་མཐུ་ལས་ཚེ་རབས་ཀུན་ཏུ་བདག །ཐེག་མཆོག་འཁོར་ལོ་བཞི་དང་མི་
འབྲལ་ཞིང་། །ངེས་འབྱུང་བྱང་སེམས་ཡང་དག་ལྟ་བ་དང་། །རིམ་གཉིས་ལམ་གྱི་
བགྲོད་པ་མཐར་ཕྱིན་ཤོག །བདག་སོགས་རྣམས་ཀྱིས་དེང་ནས་བྱང་ཆུབ་བར། །
བགྱིས་དང་བགྱིད་འགྱུར་དགེ་བ་ཅི་བསགས་པ། །ཞིང་འདིར་རྗེ་བཙུན་བླ་མའི་
གཟུགས་ཀྱི་སྐུ། །འགྱུར་མེད་རྡོ་རྗེ་ལྟ་བུར་བརྟན་ཕྱིར་བསྔོ། །སྐྱེ་བ་ཀུན་ཏུ་ཡང་
དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་
གྱི་ཡོན་ཏན་རབ་རྫོགས་ནས། །རྡོ་ རྗེ་འཆང་གི་གོ་འཕང་མྱུར་ཐོབ་ཤོག །ཅེས་
བསྔོ་བ་དང་སྨོན་ལམ་བྱའོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། དབང་པོའི་སྒོ་སྡོམ་པ་
དང༌། ཟས་ཀྱི་ཚོད་ རིག་པ་དང༌། མི་ཉལ་བར་རྣལ་འབྱོར་ལ་བརྩོན་ཞིང་ཉལ་
བའི་ཚེ་ཇི་ལྟར་བྱ་བ་དང༌། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱེད་པ་
རྣམས་བྱང་ཆུབ་ལམ་གྱི་རིམ་པའི་ཁྲིད་ལས་ཇི་ལྟར་འབྱུང་བ་ལྟར་བྱ་ཞིང་། ལྷག་
པར་གང་སྣང་ཐམས་ཅད་བླ་མ་ལྷའི་གསང་གསུམ་གྱི་རྣམ་རོལ་ཏུ་འཆར་བ་ལ་
བསླབ་ཅིང་། བྱ་བ་ཅི་བྱེད་ཀྱང་སྙིང་དབུས་ཀྱི་བླ་མ་དཔང་པོར་བཞག་སྟེ་བྱེད་པ་
དང༌། ཡུལ་སྣང་ཐམས་ཅད་བླ་མ་མཆོད་པའི་ཐབས་སུ་ཅི་འགྱུར་བྱེད་པ་སོགས་
ཐུན་དངོས་གཞི་ལ་བསྐྱངས་པའི་བླ་མའི་རྣལ་འབྱོར་དེ་ཉིད་ཀྱི་གྲོགས་སུ་འགྱུར་
བ་ཞིག་བྱའོ། །དེ་ལྟ་བུའི་ཚུལ་གྱིས་ཐུན་བཞིའམ། མ་མཐའ་ཐུན་གཅིག་ཏུ་ཡང་
བྱས་ཏེ་བླ་མའི་རྣལ་འབྱོར་གྱི་སྒོ་ནས་མདོ་སྔགས་ཀྱི་ལམ་གྱི་ལུས་ཡོངས་སུ་
རྫོགས་པ་ལ་ཡིད་འགྱུར་གྱི་མྱོང་བ་ཅི་ཐོན་ བྱས་ཏེ་དལ་བའི་རྟེན་ལ་སྙིང་པོ་
- 131 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མཆོག་ བླངས་ཤིང༌། སྐལ་བ་དང་ལྡན་པ་གཞན་ཡང་སྙན་བརྒྱུད་ཀྱི་མན་ངག་
འདིའི་སྒོ་ནས་སྨིན་ཅིང་གྲོལ་བར་བྱས་ཏེ་རྒྱལ་བའི་བསྟན་པ་རང་དང་གཞན་གྱི་
རྒྱུད་ལ་རྒྱས་པར་བྱའོ། །གྲངས་མེད་བསྐལ་པར་གང་གི་མཚན་ཙམ་ཡང་། །ཐོས་
པར་དཀའ་བ་ཟུང་འཇུག་ཡིད་བཞིན་ནོར། །གང་གི་མཐུ་ལས་ཚེ་འདིར་སྩོལ་
མཛད་པ། །བླ་མ་མཆོག་ ལ་ སྙིང་ནས་ གུས་ ཕྱག་ འཚལ། །སྐྱེ་བོ་ཕལ་ཆེར་ཚེ་
འདིའི་བྱ་བས་གཡེངས། །ཆོས་འདོད་ཕལ་ཆེར་སྡིག་པའི་གྲོགས་ཀྱིས་ཕུང་། །ལ་
ལ་ཚིག་ཕྲེང་ཝུ་བ་སྙིང་པོར་འཛིན། །འགའ་ཞིག་ཡན་ལག་ཕྲ་མོར་འབད་པས་
ངལ། །རྒྱལ་བའི་ལམ་བཟང་ནུབ་ལ་ཕྱོགས་དུས་འདིར། །བློ་བཟང་རྡོ་རྗེ་འཆང་
གི་སྙན་བརྒྱུད་ཀྱི། །མན་ངག་སྙིང་པོ་ཚད་ལ་མ་ནོར་བ། །འདི་འདྲ་རྙེད་པ་རྗེ་
བཙུན་བླ་མའི་དྲིན། །གསུང་རབ་ཀུན་གྱི་སྙིང་པོའི་བཅུད་བསྡུས་པ། །ལམ་བཟང་
མཐར་ཐུག་གསལ་བར་བྱས་པ་ཡི། །དགེ་བ་འདི་ཡིས་སྙན་བརྒྱུད་ལམ་བཟང་
འདི། །ས་འདི་གནས་པ་དེ་སྲིད་གནས་གྱུར་ཅིག །བདག་ཀྱང་དེང་ནས་ཚེ་རབས་
ཐམས་ཅད་དུ། །བཤེས་གཉེན་དམ་པ་ཚུལ་བཞིན་བསྟེན་པ་དང༌། །རྟག་ཏུ་ངུ་
དང་ནོར་བཟང་དཔའ་བོ་དང་། །རྒྱལ་བའི་འབྱུང་གནས་རྣམས་དང་མཚུངས་པར་
ཤོག །མགོན་པོ་བྱམས་པས་གཞོན་ནུ་ནོར་བཟང་དང་། །འཇམ་པའི་དབྱངས་
ཀྱིས་འཇམ་མགོན་བླ་མ་ལ། །ཇི་ལྟར་གདམས་པ་དེ་བཞིན་བདག་ལ་ཡང་། །
བཤེས་ གཉེན་དམ་པས་ཚུལ་བཞིན་འདོམས་པར་ཤོག །མདོ་ སྔགས་ ཀུན་ གྱི་
ལམ་གྱི་སྲོག་གྱུར་པ། །ཟབ་ལམ་བླ་མ་ལྷ་ཡི་རྣལ་འབྱོར་གྱིས། །འོད་གསལ་ཟུང་
འཇུག་མྱུར་དུ་མངོན་གྱུར་ཏེ། །འགྲོ་འདི་མ་ལུས་བདག་གིས་སྒྲོལ་གྱུར་ཅིག །
ཅེས་བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་ཞེས་བྱ་བ་
- 132 -



བླ་མ་མཆོད་པའི་ཁྲིད་ཡིག་སྙན་བརྒྱུད་མན་ངག་གཏེར་གྱི་ཁ་བྱང་།
འདི་ནི། དད་ལྡན་དགེ་སློང་བརྩོན་འགྲུས་རྒྱ་མཚོས་འདི་ལྟ་བུ་ཞིག་དགོས་ཞེས་
ལོ་སྦྲེལ་གྱི་བར་དུ་ཟང་ཟིང་གི་མེ་ཏོག་སྣ་ཚོགས་པ་དང་བཅས་ཡང་དང་ཡང་དུ་
བསྐུལ་བ་ལ་བརྟེན་ནས། དཔལ་དབེན་ས་སྙན་བརྒྱུད་ཀྱི་མན་ངག་ལ་སྒྲུབ་པ་
སྙིང་པོར་མཛད་པས་ ལམ་མཐོན་པོར་གཤེགས་པ་རྗེ་བཙུན་བླ་མ་གྲུབ་པའི་
དབང་ ཕྱུག་བློ་བཟང་རྣམ་རྒྱལ་དང༌། ཐུབ་བསྟན་ཡོངས་རྫོགས་ཀྱི་བདག་པོ་
བཀའ་དྲིན་མཚུངས་མེད་མཚན་བརྗོད་པར་དཀའ་བ་རྗེ་བཙུན་བླ་མ་བྱམས་པའི་
མཚན་ཅན་གཉིས་ཀྱི་བཀའ་དྲིན་ལས་ཆོས་འདིའི་མན་ངག་ལེགས་པར་ཐོབ་པར་
དགེ་སློང་ཡེ་ཤེས་རྒྱལ་མཚན་གྱིས་བལ་བོད་མཚམས་ཀྱི་དབེན་གནས་བཀྲ་ཤིས་
བསམ་གཏན་གླིང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་
དུས་ཀུན་ཏུ་འཕེལ་བར་གྱུར་ཅིག ། །
- 133 -



༄༅། །བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀྱི་
སྙེ་མ་ཞེས་བྱ་བ་བཞུགས་སོ། །
ན་མོ་གུ་རུ་མཉྫགྷོ་ཥཱ་ཡ། རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་
དང་དབྱེར་མ་མཆིས་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་
ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ། འདིར་རྒྱལ་བའི་གསུང་
རབ་ཐམས་ཅད་ཀྱི་སྙིང་པོ། མཁས་གྲུབ་དམ་པ་ཐམས་ཅད་ཀྱི་ཐུགས་དམ་གྱི་
མཐིལ། ལམ་ཐམས་ཅད་ཀྱི་གཞི་དང་རྟེན་དང་སྲོག་ལྟ་བུ། འཇམ་མགོན་བླ་མའི་
སྙན་བརྒྱུད་གྲུབ་མཆོག་དབེན་ས་པ་ཡབ་སྲས་ཀྱི་མན་ངག་གི་མཐིལ་ཟབ་ལམ་
བླ་མ་ལྷའི་རྣལ་འབྱོར་ཉམས་སུ་ལེན་པའི་ཚུལ་ནི། ཡིད་མཐུན་གྱི་གནས་སུ་བདེ་
བའི་སྟན་ལ་ལུས་རྣམ་སྣང་གི་ཆོས་བདུན་ལྡན་དུ་འཁོད་ནས་རང་རྒྱུད་ལ་ལེགས་
པར་ བརྟགས་ ཏེ། སེམས་ ཚེ་འདིའི་སྣང་ཤས་ དང་ འཁོར་ བའི་ ཕུན་ཚོགས་ལ་
ཆགས་ཤིང་ཞེན་ པའི་དབང་དུ་མ་སོང་བར་ཞེན་ལོག་སྐྱོ་ཤས་དྲག་པོ་དང་།
བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་བསྐྱེད། དེའི་ངང་ནས་བླ་མ་ལྷའི་
རྣལ་འབྱོར་སྒོམ་ཚུལ་དངོས་གཞི་ནི་ཚིགས་སུ་བཅད་པའི་སྒོ་ནས་བརྗོད་ན་འཇུག་
པ་བདེ་བས་འདི་ལྟར། བདག་གཞན་འགྲོ་རྣམས་དེང་ནས་བྱང་ཆུབ་བར། །བླ་མ་
དཀོན་མཆོག་གསུམ་ལ་སྐྱབས་སུ་མཆི། །ཉམ་ཐག་མ་རྒན་འགྲོ་རྣམས་བསྒྲལ་
བའི་ཕྱིར། །བདག་གིས་མྱུར་དུ་བྱང་ཆུབ་བསྒྲུབ་པར་བྱ། །རྣམ་དག་དབྱིངས་ལས་
རང་ཉིད་བླ་མ་ལྷར། །གསལ་བའི་སྐུ་ལས་འོད་འཕྲོས་སྣོད་བཅུད་རྣམས། །དག་
- 134 -



བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀྱི་སྙེ་མ།།
པ་རབ་འབྱམས་ཉིད་གྱུར་མཆོད་རྫས་རྣམས། །ཟག་མེད་མཆོད་པའི་སྤྲིན་ཕུང་
འཁྲིགས་པར་གྱུར། །འོད་གསལ་ལྷ་ལམ་ཡངས་པར་དཔག་བསམ་ཤིང་། །ལོ་མ་
མེ་ཏོག་འབྲས་བུས་དུད་ པའི་རྩེར། །སྣ་ཚོགས་རིན་ཆེན་གྱིས་སྤྲས་ སེང་ ཁྲིའི་
ཁར། །ཆུ་སྐྱེས་ཉི་ཟླའི་དཀྱིལ་འཁོར་རྒྱས་པའི་སྟེང་། །སངས་རྒྱས་ཀུན་འདུས་རྩ་
བའི་ བླ་ མ་ནི། །སྐུ་མདོག་དཀར་ གསལ་ དགྱེས་ པའི་ འཛུམ་ ཞལ་ཅན། །ཞལ་
གཅིག་ ཕྱག་ གཉིས་ ཕྱག་ གཡས་ཆོས་འཆད་ དང༌། །ཕྱག་གཡོན་མཉམ་བཞག་
སྟེང་ན་ ལྷུང་ བཟེད་བསྣམས། །ཆོས་ གོས་ རྣམ་ གསུམ་ གསེར་ མདོག་ པཎ་ ཞྭ་
གསོལ། །སྐྱིལ་ཀྲུང་གིས་བཞུགས་ཕུང་ཁམས་སྐྱེ་མཆེད་རྣམས། །བདེ་གཤེགས་
རིགས་ལྔ་སེམས་དཔའ་སེམས་མ་དང༌། །ཡན་ལག་རྣམས་ཀྱང་ཁྲོ་བོའི་དབང་པོ་
དངོས། །བ་ སྤུའི་ ཁུང་ བུའང་ རྒྱལ་ བའི་ ཞིང་ ཁམས་ ཉིད། །མཐའ་སྐོར་ དངོས་
བརྒྱུད་ བླ་ མ་ ཡི་ དམ་དང༌། །སངས་ རྒྱས་ བྱང་ སེམས་ བསྟན་སྲུང་རྣམས་ཀྱིས་
བསྐོར། །འོད་ ཕུང་ དབུས་ན་ ལྷམ་ མེར་ བཞུགས་ པ་ ཡི། །གནས་ གསུམ་ རྡོ་ རྗེ་
གསུམ་གྱིས་ལེགས་མཚན་པའི། །ཐུགས་ཀའི་ཧཱུཾ་ཡིག་འོད་ཟེར་ལྕགས་ཀྱུ་ཡིས། །
ཆོས་སྐུ་བདེ་བ་ཆེན་པོའི་ཕོ་བྲང་ནས། །ཡེ་ཤེས་པ་རྣམས་སྤྱན་དྲངས་བརྟན་པར་
བཞུགས། །དེ་ལྟར་སྐྱབས་འགྲོ་སེམས་བསྐྱེད་སྣོད་བཅུད་བྱིན་རླབས་ཚོགས་ཞིང་
གསལ་འདེབས་ཚུལ་སྙན་བརྒྱུད་ཀྱི་མན་ ངག་ ལས་ འབྱུང་ བ་ ལྟར་དལ་བུས་
གསལ་འདེབས་ཤིང་། སྐྱབས་གནས་མ་ལུས་འདུས་པའི་བདག་ཉིད་དུ་མོས་པ་
ཤུགས་དྲག་བསྐྱེད། དེ་ནས་སངས་རྒྱས་ཐམས་ཅད་མཆོད་པ་ལས་བླ་མའི་བ་
སྤུའི་ཁུང་གཅིག་མཆོད་པ་ལྷག་པ་དང༌། སློབ་མའི་རྒྱུད་བྱིན་གྱིས་རློབ་ཕྱིར་རྒྱལ་
བ་ཐམས་ཅད་བླ་མའི་ལུས་ལ་བཞུགས་ནས་མཆོད་པ་བཞེས་པར་རྡོ་རྗེ་འཆང་གི་
- 135 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཀའ་མི་འགྱུར་བས་ཞལ་གྱིས་བཞེས་པའི་ཚུལ་རྣམས་ལ་ངེས་པ་ཤུགས་དྲག་ཏུ་
དྲངས་ཏེ། བསག་སྦྱང་གི་གནད་བསྡུས་པ་ཡན་ལག་བདུན་པ་འབུལ་བ་ནི། རབ་
འབྱམས་རྒྱལ་བ་མ་ལུས་འདུས་པའི་སྐུ། །བརྒྱད་ཁྲི་བཞི་སྟོང་ཆོས་ཕུང་འབྱུང་
བའི་གསུང་། །མཁྱེན་བརྩེ་ནུས་པ་ཕུལ་དུ་བྱུང་བའི་ཐུགས། །བླ་མ་རིན་པོ་ཆེ་ལ་
ཕྱག་འཚལ་ལོ། །དུས་གསུམ་ཕྱོགས་བཅུར་བཞུགས་པའི་བླ་མ་དང་། །རིན་ཆེན་
མཆོག་གསུམ་ཕྱག་འོས་ཐམས་ཅད་ལ། །དད་ཅིང་མོས་པས་བསྟོད་དབྱངས་རྒྱ་
མཚོར་བཅས། །ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་ལོ། །བདུད་རྩིའི་ཆུ་
བཞི་མེ་ཏོག་བདུག་སྤོས་དང་། །སྣང་གསལ་དྲི་ཆབ་ཞལ་ཟས་རོལ་མོ་དང་། །ཕྱི་
དང་ནང་གི་འདོད་ཡོན་མ་ལུས་པ། །སྐྱབས་མགོན་ཐུགས་རྗེ་ཅན་ལ་འབུལ་བར་
བགྱི། །དད་དང་ཚུལ་ཁྲིམས་ཐོས་དང་གཏོང་བ་སོགས། །རང་གི་རྒྱུད་ལ་དགེ་བ་
ཅི་ཡོད་དང་། ཁྱད་པར་སྡོམ་གསུམ་བཅས་མཚམས་བསྲུངས་པ་སོགས། །བླ་མ་
ལྷ་ལ་སྒྲུབ་པའི་མཆོད་པར་འབུལ། །བླ་མེད་ཐེག་པའི་དམ་རྫས་མཆོག་རྣམས་
དང་། ཁྱད་པར་ཞིང་སྐྱེས་སྔགས་སྐྱེས་ལྷན་སྐྱེས་མཐུས། །ཤིན་ཏུ་རྣམ་དག་འོད་
གསལ་མཆོད་པའི་མཆོག །སྐྱབས་མགོན་རྗེ་བཙུན་བླ་མ་མཉེས་ཕྱིར་འབུལ། །
གླིང་བཞི་རི་རབ་རིན་ཆེན་བདུན་ལ་སོགས། །འཇིག་རྟེན་ཁམས་ན་མཆོད་རྫས་
ཅི་ཡོད་དང་། ཁྱད་པར་བདག་ཉིད་ བྲན་དུ་འབུལ་ལགས་ན། །ནམ་མཁའི་ ཇི་
སྲིད་འབངས་སུ་གཟུང་དུ་གསོལ། །དེ་ལྟར་ཕྱི་ནང་གསང་བ་དེ་ཁོ་ན་ཉིད་ཀྱི་
མཆོད་ པ་རྣམས་དམིགས་ པ་གསལ་ཞིང་གུས་པ་ཤུགས་དྲག་པོས་ཕུལ་ནས།
ལོང་སྐབས་བྱུང་ཚེ་བྱང་སྡོམ་དང་། རིགས་ལྔའི་སྡོམ་གཟུང་ལན་གསུམ་གསུམ་
བྱས་ན་སྒྲུབ་པའི་མཆོད་པ་བླ་མེད་དུ་འགྱུར་རོ། །དེ་ནས་བཤགས་པ་ལ་སོགས་
- 136 -



བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀྱི་སྙེ་མ།
པའི་ཡན་ལག་ལྷག་མ་རྣམས་ནི་འདི་ལྟར། ནོངས་པ་ཀུན་བཤགས་དགེ་ལ་རྗེས་
ཡི་རང་། །བདག་སོགས་འགྲོ་ལ་ཆོས་འཁོར་བསྐོར་བའི་ཕྱིར། །དཔལ་ལྡན་བླ་
མ་བསྐལ་བརྒྱར་བཞུགས་སུ་གསོལ། །དགེ་ཚོགས་བླ་མེད་བྱང་ཆུབ་ཆེན་པོར་
བསྔོ། །དེ་ ལྟར་ ཡན་ ལག་ བདུན་ པ་ ཕུལ་ ནས། ལོང་ སྐབས་ དང་ བསྟུན་ པའི་
མཎྜལ་རྒྱས་བསྡུས་ཅི་རིགས་འབུལ། དེ་ནས་དགའ་ལྡན་བཀའ་བརྒྱུད་རིན་པོ་
ཆེའི་བྱིན་རླབས་ཉེ་བརྒྱུད་ཀྱི་གསོལ་འདེབས་སོགས་གསོལ་འདེབས་གང་ཤེས་
དང༌། ལྷག་པར་དངོས་གྲུབ་ཀུན་འབྱུང་མིའི་སྒོ་ནས་གསོལ་འདེབས་བརྒྱ་རྩ་
སོགས་ཤུགས་དྲག་ཏུ་བྱའོ། །དེ་ནས་བླ་མའི་ཡོན་ཏན་དང་བཀའ་དྲིན་དྲན་པའི་
སྒོ་ནས་གསོལ་འདེབས་བྱ་ཚུལ་ནི། རྣམ་དག་སྡོམ་པ་གསུམ་གྱིས་ཐུགས་རྒྱུད་
བལྟམས། །མདོ་རྒྱུད་མན་ངག་རྒྱ་མཚོར་དབང་འབྱོར་ཞིང་། །གཅིག་ཏུ་འགྲོ་ལ་
བརྩེ་བའི་དབང་གྱུར་པ། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །
རྒྱལ་བ་ཀུན་གྱིས་མཐུ་ལ་དམུ་རྒོད་བདག །གང་འདུལ་ཐབས་མཁས་སྤྲུལ་པས་
རྗེས་བཟུང་སྟེ། །རྒྱལ་བ་དགྱེས་པའི་ལམ་ལ་འཁྲིད་མཛད་པ། །སྐྱབས་མགོན་
ཐུགས་ རྗེ་ཅན་ ལ་ གསོལ་བ་འདེབས། །རྒྱལ་ བ་ སྲས་ བཅས་ མ་ ལུས་ གང་ གི་
སྐུར། །ཞུགས་ནས་ སྐལ་ ལྡན་ སློབ་མ་ བྱིན་རློབ་ཅིང་། །རྣམ་དག་འོད་གསལ་
དབྱིངས་ལས་གཡོ་མེད་པ། །སྐྱབས་མགོན་ཐུགས་རྗེ་ཅན་ལ་གསོལ་བ་འདེབས།
དེ་ལྟར་ཕྱི་ནང་གསང་བ་དེ་ཁོ་ན་ཉིད་ཀྱི་ཡོན་ཏན་རྣམས་དྲན་པའི་སྒོ་ནས་གསོལ་
བ་བཏབ་ཅིང་། སླར་ཡང་ཕུར་ཚུགས་སུ་གསོལ་བ་འདེབས་པ་ནི། ཁྱོད་ནི་བླ་མ་
ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །དེང་ནས་བཟུང་སྟེ་བྱང་ཆུབ་
བར་དུ་ཁྱོད་མིན་སྐྱབས་གཞན་མི་འཚོལ་བས། །འདི་དང་བར་དོ་ཕྱི་མའི་མཐར་
- 137 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཡང་ཐུགས་རྗེའི་ལྕགས་ཀྱུས་གཟུང་མཛོད་ལ། །སྲིད་ཞིའི་འཇིགས་སྒྲོལ་དངོས་
གྲུབ་ཀུན་སྩོལ་གཏན་གྱི་གྲོགས་མཛོད་བར་གཅོད་སྲུངས། །དེ་ལྟར་ལན་གསུམ་
གསོལ་བ་བཏབ་པའི་མཐུས། །བླ་མའི་སྐུ་གསུང་ཐུགས་ཀྱི་གནས་རྣམས་ལས། །
བདུད་རྩི་འོད་ཟེར་དཀར་དམར་མཐིང་ཁ་གསུམ། །རིམ་དང་ཅིག་ཅར་བྱུང་ནས་
བདག་ཉིད་ཀྱི། །གནས་གསུམ་རིམ་དང་ཅིག་ཅར་ཐིམ་པ་ལས། །སྒྲིབ་བཞི་དག་
ཅིང་རྣམ་དག་དབང་བཞི་ཐོབ། །སྐུ་བཞི་ཐོབ་ཅིང་བླ་མ་གཉིས་པ་ཞིག །དགྱེས་
བཞིན་ཐིམ་པས་བྱིན་གྱིས་བརླབས་པར་གྱུར། །དེ་ལྟར་ཏིང་ངེ་འཛིན་གྱི་དབང་
བཞི་ལེན་ཚུལ་མན་ངག་ཞལ་ཤེས་ལས་འབྱུང་བ་ལྟར་དལ་བུས་དམིགས་པ་སྐྱོང་
ཞིང་། སླར་ཡང་ལམ་ཡོངས་རྫོགས་ལ་ཤར་སྒོམ་བྱས་པའི་སྒོ་ནས་བྱིན་རླབས་ཞུ་
ཞིང་སྨོན་ལམ་དུ་བྱ་བ་ནི། དེང་ནས་བཟུང་སྟེ་ཚེ་རབས་ཐམས་ཅད་དུ། །ལེགས་
ཚོགས་ཀུན་གྱི་རྩ་བ་ཟླ་མེད་པ། །བཤེས་གཉེན་དམ་པས་འབྲལ་མེད་རྗེས་འཛིན་
ཅིང་། །བཀའ་བཞིན་སྒྲུབ་པ་ནུས་པར་བྱིན་གྱིས་རློབས། །དལ་འབྱོར་རྙེད་དཀའ་
མྱུར་ དུ་ འཇིག་ པ་ དང༌། །ཕྱི་ མར་ ངན་ འགྲོའི་ གཡང་ ས་ རབ་ བསམས་ནས། །
སྐྱབས་གསུམ་སྲོག་གི་ཕྱིར་ཡང་མི་གཏོང་ཞིང་། །སྡིག་སྤོང་དགེ་སྒྲུབ་ནུས་པར་
བྱིན་གྱིས་རློབས། །འཁོར་བའི་གནས་ལ་ཞེན་ལོག་ངེས་འབྱུང་དང་། །མར་གྱུར་
འགྲོ་ལ་བྱམས་དང་སྙིང་རྗེ་ཡིས། །འགྲོ་ཀུན་སྒྲོལ་ལ་ནམ་ཡང་མི་ཞུམ་པའི། །
ལྷག་བསམ་སྙིང་སྟོབས་སྐྱེ་བར་བྱིན་གྱིས་རློབས། །རྒྱལ་སྲས་དམ་པ་རྣམས་ཀྱི་
ཐུགས་ དམ་མཐིལ། །མགོན་པོ་ ཨ་ཏི་ཤ་ཡི་ཐུགས་ཀྱི་བཅུད། །བདག་གཞན་
མཉམ་ བརྗེའི་ སེམས་ མཆོག་ རིན་ པོ་ ཆེ། །མྱུར་ དུ་ རྒྱུད་ ལ་ སྐྱེ་ བར་ བྱིན་གྱིས་
རློབས། །སངས་རྒྱས་སྒྲུབ་ལ་མ་ཚང་མེད་པའི་རྒྱུ། །རྒྱལ་བ་སྲས་བཅས་ཀུན་གྱི་
- 138 -



བླ་མ་ལྷའི་རྣལ་འབྱོར་གྱི་སྙིང་པོ་དངོས་གྲུབ་ཀྱི་སྙེ་མ།
བགྲོད་གཅིག་ལམ། །སྦྱིན་སོགས་ཕར་ཕྱིན་དྲུག་དང་བསྡུ་བཞིའི་ལམ། །མྱུར་དུ་
རྒྱུད་ལ་སྐྱེ་བར་བྱིན་གྱིས་རློབས། ཁྱད་པར་གསུང་རབ་ངེས་དོན་མཐར་ཐུག་
པ། །ཀླུ་སྒྲུབ་ཞབས་དང་འཇམ་མགོན་བླ་མ་ཡི། །དགོངས་དོན་མཐའ་བྲལ་དབུ་
མའི་ ལྟ་བ་ལ། །འཁྲུལ་མེད་ངེས་ཤེས་སྐྱེ་བར་བྱིན་གྱིས་རློབས། །བཟང་ངན་
འཁྲུལ་པའི་སྣང་བ་ཅི་ཤར་ཡང་། །བདེ་སྟོང་དབྱིངས་སུ་འཇོག་ཅིང་ཕཊ༔སྔགས་
ཀྱིས། །བདག་འཛིན་འགོང་པོ་ཐལ་བར་རློག་བྱེད་པའི། །གཅོད་ཡུལ་མཐར་ཕྱིན་
ནུས་པར་བྱིན་གྱིས་རློབས། །མདོ་སྔགས་གསུང་རབ་ཀུན་གྱི་སྙིང་པོའི་དོན། །བློ་
བཟང་རྒྱལ་བ་གཉིས་པའི་སྙན་བརྒྱུད་ཀྱི། །མན་ངག་སྙིང་པོ་ཟུང་འཇུག་ཕྱག་རྒྱ་
ཆེ། །བསྒོམས་ པས་ བཙན་ ས་ཟིན་ པར་ བྱིན་གྱིས་རློབས། །གསུམ་ལྡན་རྡོ་ རྗེ་
འཛིན་པའི་བཀའ་དྲིན་ལས། །རྒྱུད་དོན་སྙིང་པོ་དེ་ཉིད་ལེགས་རྟོགས་ནས། །ཐུན་
བཞིའི་སྦྱོར་བས་རིམ་གཉིས་ཟབ་མོའི་ལམ། །བསྒོམས་པས་ཟུང་འཇུག་འགྲུབ་
པར་བྱིན་གྱིས་རློབས། །དེ་ལྟར་གསོལ་བ་བཏབ་པས་བླ་མ་མཆོག །བྱིན་གྱིས་
རློབ་ཕྱིར་དགྱེས་བཞིན་སྤྱི་བོར་བྱོན། །སླར་ཡང་སྙིང་གའི་པདྨོའི་ཟེའུ་འབྲུ་ལ། །
ཞབས་སེན་འོད་ཆགས་བརྟན་པར་བཞུགས་སུ་གསོལ། །དེ་ལྟར་ཐུན་དངོས་གཞི་
ལ་བླ་མ་ལྷའི་རྣལ་འབྱོར་གྱི་སྒོ་ནས་ལམ་ཡོངས་རྫོགས་ལ་བག་ཆགས་ཅི་ཐེབས་
དང༌། ཁྱད་པར་དགའ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཐུན་མོང་མིན་
པ་ཟབ་ལམ་ཕྱག་རྒྱ་ཆེན་པོ་དང་། བསྐྱེད་རྫོགས་ཟུང་འབྲེལ་གྱི་དམིགས་པ་སྐྱོང་
ཞིང་། ཐུན་མཚམས་སུ་ཡང་དབང་པོའི་སྒོ་སྡོམ་པ་སོགས་ལམ་རིམ་ལས་ཇི་ལྟར་
འབྱུང་བ་ལྟར་དང་། ཁྱད་པར་གང་སྣང་ཐམས་ཅད་བླ་མ་ལྷའི་གསང་གསུམ་གྱི་
རྣལ་རོལ་ཏུ་འཆར་བ་ལ་བསླབ་ཅིང་། གངས་ཅན་གྲུབ་མཆོག་དབེན་ས་པ་ཆེན་
- 139 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
པོའི་མན་ངག་གི་སྙིང་པོ་འདི་ཉིད་ཀྱི་སྒོ་ནས་དལ་འབྱོར་ལ་སྙིང་པོ་ལོན་པ་ཞིག་
བྱའོ། །ཐུན་ གྱི་ མཇུག་ཏུ་བསྔོ་ སྨོན་ གང་ཤེས་ བྱ་ ཞིང་། མདོར་བསྡུས་ནི། འདི་
ལྟར་ བགྱིས་ བའི་ རྣམ་ དཀར་ དགེ་ བ་ ཡང་། དུས་ གསུམ་ བདེ་ གཤེགས་ སྲས་
བཅས་ཐམས་ཅད་ཀྱི། །མཛད་པ་སྨོན་ལམ་མ་ལུས་བསྒྲུབ་པ་དང་། །ལུང་རྟོགས་
དམ་ཆོས་འཛིན་ པའི་རྒྱུ་རུ་བསྔོ། །དེ་ཡི་མཐུ་ལས་ཚེ་རབས་ཀུན་ཏུ་བདག །
ཐེག་མཆོག་འཁོར་ལོ་བཞི་དང་མི་འབྲལ་ཞིང་། །ངེས་འབྱུང་ བྱང་སེམས་ཡང་
དག་ལྟ་བ་དང༌། །རིམ་གཉིས་ལམ་གྱི་བགྲོད་པ་མཐར་ཕྱིན་ཤོག །བདག་སོགས་
རྣམས་ ཀྱིས་ དེང་ ནས་ བྱང་ ཆུབ་ བར། །བགྱིས་ དང༌ བགྱིད་ འགྱུར་ དགེ་ བ་ ཅི་
བསགས་པ། །ཞིང་འདིར་རྗེ་བཙུན་བླ་མའི་གཟུགས་ཀྱི་སྐུ། །འགྱུར་མེད་རྡོ་རྗེ་ལྟ་
བུར་བརྟན་ཕྱིར་བསྔོ། །སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་
དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་
འཆང་གི་གོ་འཕང་མྱུར་ཐོབ་ཤོག །བློ་བཟང་རྡོ་རྗེ་འཆང་ཆེན་དབེན་ས་པའི། །
སྙན་བརྒྱུད་མན་ངག་སྙིང་པོའི་མཐར་ཐུག་པ། །ཟབ་ལམ་བླ་མ་ལྷ་ཡི་རྣལ་འབྱོར་
གྱིས། །དོན་གཉིས་ལྷུན་གྱིས་གྲུབ་པའི་བཀྲ་ཤིས་ཤོག །ཅེས་པ་འདི་ནི་སྒྲུབ་པ་
སྙིང་པོ་བྱེད་པ་དཀའ་ཆེན་ཡེ་ཤེས་ཚེ་རིང་གིས་བླ་མ་མཆོད་པའི་སྙིང་པོ་རྒྱུན་དུ་
ཁ་ཏོན་བྱས་ཆོག་པ། ལམ་གྱི་གནད་ཀུན་ཚང་ཞིང་ཚིག་ཚོགས་ཆུང་བའི་འཁྱེར་
བདེ་འདི་ལྟ་བུ་ཞིག་ཅིས་ཀྱང་དགོས་ཞེས་ཡང་དང་ཡང་དུ་ནན་གྱིས་བསྐུལ་བ་ལ་
བརྟེན་ནས། དཔལ་དབེན་ས་སྙན་བརྒྱུད་ཀྱི་མན་ངག་འཛིན་པ་དགེ་སློང་ཡེ་ཤེས་
རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ།། །།
- 140 -



༄༅། །བླ་མའི་བཀའ་དྲིན་དྲན་པའི་གསོལ་འདེབས་བྱིན་རླབས་
ཀྱི་འདོད་འཇོ་ཞེས་བྱ་བ་བཞུགས་སོ། །
ན་མོ་གུ་རུ་མཉྫགྷོཥཱ་ཡ། རྣམ་འདྲེན་གཙོ་བོ་ཐུབ་དབང་རྡོ་རྗེ་འཆང་། །
འཇམ་པའི་དབྱངས་དངོས་བློ་བཟང་གྲགས་པ་སོགས། །རྒྱལ་བ་སྲས་བཅས་ཀུན་
ལ་གསོལ་བ་འདེབས། །བདག་གི་སྨོན་པའི་གནས་འདི་འགྲུབ་གྱུར་ ཅིག །རྒྱལ་
བ་ ཀུན་ གྱི་ནང་ ནས་ འགྲོ་ བ་ ལ། །ཐུགས་ རྗེ་ ཆེས་ ལྷག་ མགོན་ པོ་ སྤྱན་ རས་
གཟིགས། །རྗེ་བཙུན་བློ་བཟང་བསྐལ་བཟང་རྒྱ་མཚོ་ལ། །སྙིང་གི་ཁོང་ནས་གུས་
པས་ གསོལ་ བ་ འདེབས། །གཅིག་ ཏུ་ འགྲོ་ ལ་ བྱམས་ པའི་ མགོན་ པོ་ ཉིད། །
བདག་ཅག་འགྲོ་བའི་མགོན་དུ་ལེགས་བྱོན་པ། །བཀའ་དྲིན་གསུམ་ལྡན་བྱམས་
མགོན་ བླ་ མ་ ལ། །རྩེ་ གཅིག་ མོས་ པའི་ ཡིད་ ཀྱིས་ གསོལ་ བ་ འདེབས། །
སྲིད་མཚོར་འཁྱམས་ པའི་ ཉམ་ཐག་བདག་ཅག་ལ། །ཐར་པའི་ལམ་བཟང་ ཇི་
བཞིན་སྟོན་མཛད་པ། །དྲིན་ཅན་བླ་མ་ཐུགས་རྗེའི་གཏེར་ཆེན་ལ། །བཀའ་དྲིན་
དྲན་པས་སྙིང་ནས་གསོལ་བ་འདེབས། །སྐུ་ཡི་རྣམ་པ་ཐ་དད་སྣང་གྱུར་ཀྱང་། །
དོན་དུ་རྡོ་རྗེ་འཛིན་པའི་ངོ་བོ་ཉིད། །དྲིན་ཅན་བླ་མ་རྣམ་གསུམ་དབྱེར་མེད་ལ། །
སྙིང་གི་ཁོང་ནས་གུས་པས་གསོལ་བ་འདེབས། །རྒྱལ་བ་རྒྱ་མཚོའི་འབྱུང་གནས་
གཅིག་བསྡུས་སྐུ། །བྱམས་བརྩེས་འགྲོ་ལ་ཆོས་རབ་སྟོན་པའི་གསུང་། །ཡེ་ཤེས་
ལྔ་ ལྡན་ ངོ༌ བོ་ རྒྱལ་ བའི་ ཐུགས། །དབྱེར་ མེད་ དྲིན་ ཅན་ བླ་ མར་ གསོལ་ བ་
འདེབས། །བདེ་བ་ཅན་སོགས་རབ་འབྱམས་ཞིང་བཞུགས་པའི། །སངས་རྒྱས་
- 141 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཀུན་གྱིས་མ་ཐུལ་དམུ་རྒོད་བདག །རྒྱལ་བ་དགྱེས་པའི་ལམ་ལ་འཁྲིད་མཛད་
པ། །རྗེ་བཙུན་ཐུགས་རྗེ་ཅན་ལ་གསོལ་བ་འདེབས། །སྟོན་པ་མཉམ་མེད་ཤཱཀྱའི་
རྒྱལ་པོ་ཡིས། །ཞིང་འདིར་མཛད་པ་བཅུ་གཉིས་ཚུལ་བསྟན་ཅིང་། །འོད་ཀྱིས་ས་
གསུམ་མ་ལུས་རབ་བཀང་ནས། །གྲངས་མེད་གདུལ་བྱ་སྨིན་ཅིང་གྲོལ་མཛད་
ཀྱང་། །ལས་ངན་དབང་གིས་སྐལ་བཟང་དེ་མ་མཐོང་། །ཤིན་ཏུ་དམུ་རྒོད་གདུལ་
དཀའ་བདག་ཅག་ལ། །ཐུབ་པའི་ གསུང་ རབ་མ་ནོར་སྟོན་མཛད་པ། །ཟླ་མེད་
དྲིན་ཅན་བླ་མར་གསོལ་བ་འདེབས། །རྒྱལ་བས་ལུང་བསྟན་མགོན་པོ་ཀླུ་སྒྲུབ་
དང་། །ཐོགས་མེད་སྐུ་མཆེད་གྲུབ་ཆེན་བརྒྱད་ཅུ་སོགས། །འཕགས་ཡུལ་མཁས་
དང་གྲུབ་པའི་ཚོགས་རྣམས་ཀྱིས། །བགྲང་ཡས་སྐལ་ལྡན་གདུལ་བྱ་བཏུལ་བའི་
ཚེ། །སུས་ཀྱང་འདུལ་བའི་སྤྱོད་ཡུལ་མ་གྱུར་པ། །སྐལ་དམན་བདག་ཅག་ས་འོག་
གང་དུ་ལུས། །ཚུལ་དེ་བསམས་ཤིང་དྲིན་ཅན་བླ་མ་ལ། །བཀའ་དྲིན་དྲན་པའི་
ཡིད་ ཀྱིས་ གསོལ་ བ་ འདེབས། །གངས་ རིའི་ ར་ བས་ བསྐོར་ བའི་ བྱང་ ཕྱོགས་
འདིར། །བོད་ ཀྱི་ ལྷ་ ཅིག་ ཐུགས་ རྗེ་ཆེན་པོ་ཡི། །རྣམ་ སྤྲུལ་ཆོས་རྒྱལ་ལོ་པཎ་
བགྲང་ཡས་ཀྱིས། །དཔག་མེད་གདུལ་བྱ་འཁོར་བ་ལས་བསྒྲལ་ཚེ། །ལས་ངན་
རླུང་གིས་ས་ཕྱོགས་གང་དུ་བདས། །སྐལ་བཟང་དེ་འདྲའང་བདག་གིས་མ་མཐོང་
ངོ༌། །བསམས་ཤིང་བམསས་ཤིང་དྲིན་ཅན་བླ་མ་ལ། །སྙིང་གི་ ཁོང་ནས་གུས་
པས་གསོལ་བ་འདེབས། །ལྔ་བརྒྱའི་གཙུག་རྒྱན་ཇོ་བོ་ཨ་ཏི་ཤ །རྒྱལ་བའི་འབྱུང་
གནས་སྐུ་མཆེད་གསུམ་ལ་སོགས། །བཀའ་གདམས་བཤེས་གཉེན་ཆེན་པོ་དེ་
དག་གིས། །ཐེག་ཆེན་ཆོས་སྒྲས་གངས་ཅན་འགེངས་པའི་ཚེ། །བདག་ཅག་མི་
ཁོམ་སྐྱེ་གནས་གང་དུ་ལུས། །རྗེ་བཙུན་བླ་མ་མཆོག་གི་བཀའ་དྲིན་ལས། །ད་
- 142 -



བླ་མའི་བཀའ་དྲིན་དྲན་པའི་གསོལ་འདེབས་བྱིན་རླབས་ཀྱི་འདོད་འཇོ།
རེས་བཀའ་གདམས་ཆོས་ཀྱི་བཀའ་དྲིན་ཐོབ། །བཀའ་དྲིན་འཁོར་མེད་བླ་མར་
གསོལ་བ་འདེབས། །ཐུབ་པའི་བསྟན་ལ་ཐུབ་དབང་གཉིས་པའི་རྗེ། །རྒྱལ་བའི་
ཉི་མ་རྗེ་བཙུན་ཙོང་ཁ་པའི། །འཕྲིན་ལས་རྣམ་པར་དཀར་བའི་གདུགས་གཅིག་
གིས། །གངས་ཅན་ས་འདི་མ་ལུས་བཀབ་མཛད་ཅིང་། །ཕྱོགས་བཅུའི་ཞིང་ནས་
རྒྱལ་སྲས་མཐུ་ཆེན་ཚོགས། །སྐུ་ཡི་བཀོད་པ་རྣམ་འཕྲུལ་བསམ་ཡས་ཀྱིས། །ཞིང་
འདིར་བྱོན་ནས་ཐུབ་བསྟན་གསལ་མཛད་ཅིང་། །རང་རང་གདུལ་བྱ་བཏུལ་ནས་
ཞིང་གཞན་གཤེགས། །དམིགས་བུས་དོར་བའི་ལོང་བ་ཇི་བཞིན་དུ། །མགོན་དང་
སྐྱབས་མེད་སྙིགས་མར་ལུས་པ་དག །མ་ནོར་ལམ་ལ་འཁྲིད་མཛད་ཐུགས་རྗེ་
ཅན། །བཀའ་དྲིན་འཁོར་མེད་བླ་མར་གསོལ་བ་འདེབས། །སངས་རྒྱས་ཐམས་
ཅད་གཅིག་ཏུ་འདུས་པའི་སྐུ། །མདོ་སྔགས་དམ་ཆོས་མ་ལུས་འབྱུང་བའི་གཞི། །
འཕགས་ཚོགས་དགེ་འདུན་ཀུན་གྱི་གཙོ་བོ་སྟེ། །སྐྱབས་གསུམ་ཀུན་འདུས་དྲིན་
ཅན་བླ་མ་ལ། །དུང་བའི་དབྱངས་ཀྱིས་རྩེ་གཅིག་གསོལ་འདེབས་ན། །ཐུགས་རྗེ་
ཆེན་པོའི་ཆུ་འཛིན་འཁྲིགས་པ་ལས། །བྱིན་རླབས་སྦྲང་རྩིའི་ཆར་རྒྱུན་ལེགས་
ཕོབ་ནས། །བདག་བློའི་འཛིན་མ་མྱུར་དུ་ཚིམ་པར་མཛོད། །ཞི་ཁྲོ་རབ་འབྱམས་
དཀྱིལ་འཁོར་ཀུན་གྱི་གཙོ། །མཁའ་འགྲོ་ཆོས་སྐྱོང་ཡོངས་ཀྱི་མངའ་བདག་སྟེ། །
སྐྱབས་གནས་ཀུན་འདུས་དྲིན་ཅན་བླ་མ་ལ། །གདུང་བའི་དབྱངས་ཀྱི་ང་རོས་
གསོལ་བ་འདེབས། །རྩེ་གཅིག་གསོལ་བ་བཏབ་པའི་མོད་ཉིད་ལ། །སྡུག་པའི་བུ་
ལ་བརྩེ་བའི་མ་ཡིས་བཞིན། །མྱུར་བ་མྱུར་བར་བྱིན་གྱིས་རློབ་མཛོད་ལ། །མྱུར་དུ་
ལམ་སྣ་ཟིན་པར་བྱིན་གྱིས་རློབས། །མདོ་རྒྱུད་དགོངས་འགྲེལ་མན་ངག་བཅས་
པ་ནས། །བླ་མ་སངས་རྒྱས་ཀུན་གྱི་ངོ་བོ་རུ། །གསུངས་ཕྱིར་བཀའ་དྲིན་འཁོར་
- 143 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མེད་བླ་མ་ལ། །མ་དད་ལོག་ལྟ་ཅུང་ཟད་མི་སྐྱེ་ཞིང་། །ཅི་མཛད་ཡོན་ཏན་ཉིད་དུ་
མཐོང་བ་དང་། །སྐུ་ཡི་རྣམ་པ་ཡིད་ལ་དྲན་ཙམ་གྱིས། །བཅོས་མ་མིན་པའི་མོས་
གུས་ རྟག་ སྐྱེ་ཞིང་། །ཅི་ གསུང་ བཀའ་ བ ཞིན་བསྒྲུབ་ པར་ བྱིན་གྱིས་རློབས། །
སངས་རྒྱས་བསྟན་དང་ཕྲད་པའི་མི་ཡི་ལུས། །ཡིད་བཞིན་ནོར་བུ་ལྟ་བུར་རྙེད་
དཀའ་ཡང་། །མི་ཚེ་ཕལ་ཆེར་དོན་མེད་བྱ་བས་འདས། །ཚེ་འཇུག་དོན་ལྡན་ནུས་
པར་བྱིན་གྱིས་རློབས། །མཐོ་དམའ་བར་མའི་འགྲོ་བ་མ་ལུས་པ། །ངེས་མེད་བློ་
བུར་འཆི་བའི་ཚུལ་མཐོང་ཡང་། །ཇི་སྙམ་མི་སེམས་ཚེ་འདིར་མངོན་ཞེན་པ། །
རྟག་འཛིན་གདོན་འདི་ཐོན་པར་བྱིན་གྱིས་རློབས། །དཀར་ནག་ལས་འབྲས་རྣམ་
དབྱེ་མང་ཐོས་ཀྱང་། །ཡིད་ཆེས་མེད་པས་བླང་དོར་གོ་ལོག་སྤྱོད། །ངོ་ཚ་ཁྲེལ་
མེད་བདག་ལ་ ཐུགས་ རྗེས་ གཟིགས། །དྲན་ཤེས་བག་ཡོད་སྐྱེ་བར་བྱིན་གྱིས་
རློབས། །སྲིད་ན་ཡིད་བརྟན་རུང་བ་མེད་པའི་ཚུལ། །ཐོས་ ཀྱང་ཚེ་འདིའི་ཕུན་
ཚོགས་ཉིད་ལ་སེམས། །འཁོར་བའི་གཏིང་རྡོ་བདག་ལ་ཐུགས་རྗེས་གཟིགས། །
ངེས་འབྱུང་རྣམ་དག་སྐྱེ་བར་བྱིན་གྱིས་རློབས། །བླ་མའི་སྤྱན་སྔར་སེམས་བསྐྱེད་
བླངས་ ལགས་ ཀྱང་། །རང་ དོན་ འབའ་ ཞིག་ སྒྲུབ་ པ་ལྷུར་ ལེན་ པ། ཁྲེལ་མེད་
བདག་ལ་བླ་མས་ཐུགས་རྗེས་གཟིགས། །བྱམས་དང་སྙིང་རྗེ་འབྱོངས་པར་བྱིན་
གྱིས་རློབས། །གསེར་འགྱུར་རྩི་ཡིས་ལྕགས་ལ་ཇི་བཞིན་དུ། །གང་ཞིག་སྐྱེས་ན་
རང་སེམས་སངས་རྒྱས་ཀྱི། །ས་བོན་གྲུང་པོར་སྒྱུར་བྱེད་བྱང་ཆུབ་སེམས། །མྱུར་
དུ་རྒྱུད་ལ་སྐྱེ་བར་བྱིན་གྱིས་རློབས། །རྒྱལ་བའི་སྐུ་དང་ཞིང་དང་གདུལ་བྱ་རྣམས། །
སྒྲུབ་བྱེད་རྒྱལ་སྲས་སྤྱོད་པ་ ཕྱིན་དྲུག་ཅེས། །དུས་གསུམ་རྒྱལ་བ་ཀུན་གྱི་གཞུང་
ལམ་ དེ། །བདག་ གི་ རྒྱུད་ ལ་ སྐྱེ་ བར་ བྱིན་ གྱིས་རློབས། །ཐོག་མེད་ དུས་ ནས་
144 -



བླ་མའི་བཀའ་དྲིན་དྲན་པའི་གསོལ་འདེབས་བྱིན་རླབས་ཀྱི་འདོད་འཇོ།
སེམས་ཀྱི་དབང་གྱུར་པས། །ཅི་བྱས་ཉོན་མོངས་གཞན་དབང་ཉིད་དུ་སོང་། །དྲན་
དང་ཤེས་བཞིན་ལྕགས་ཀྱུ་རྣོན་པོ་ཡིས། །རང་སེམས་གླང་པོ་ཐུལ་བར་བྱིན་གྱིས་
རློབས། །དྲན་ཤེས་སྟོབས་ལྡན་སྐྱེས་བུའི་རྩོལ་པ་ཡིས། །རང་སེམས་གླང་པོ་རང་
གི་དབང་གྱུར་ཏེ། །དགེ་བའི་དམིགས་པ་གང་ལའང་ཐོགས་མེད་དུ། །འཇུག་པའི་
ཏིང་འཛིན་ ཐོབ་ པར་ བྱིན་ གྱིན་རློབས། །ཐོག་མེད་དུས་ནས་ སྲིད་ པའི་ མཚོར་
འཁྱམས་ཏེ། །བར་མཚམས་མེད་པར་ སྡུག་བསྔལ་མྱོང་བའི་རྒྱུ། །ཉེས་བརྒྱའི་
འབྱུང་གནས་བདག་ཏུ་འཛིན་པ་འདིའི། །འཁྲུལ་པའི་རྩ་བ་ཆོད་པར་བྱིན་གྱིས་
རློབས། །རྨི་ལམ་ཡུལ་གྱི་བདེ་སྡུག་ཇི་བཞིན་དུ། །རང་བློ་མ་རིག་འཁྲུལ་པའི་
སྣང་ བ་ལས། །གཞན་དུ་ ངོ་བོས་གྲུབ་ པ་ཅང་ མེད་ པས། །བདེན་མེད་ གནས་
ལུགས་རྟོགས་ པར་ བྱིན་གྱིས་རློབས། །ཆོས་རྣམས་རང་རང་ངོ་བོས་སྟོང་པ་དང་། །
རྟེན་ཅིང་འབྲེལ་འབྱུང་ནམ་ཡང་མི་བསླུ་བའི། །བདེན་གཉིས་ཟུང་འཇུག་དབུ་མའི་
ལམ་བཟང་པོ། །ཇི་བཞིན་མངོན་དུ་འགྱུར་བར་བྱིན་གྱིས་རློབས། །སངས་རྒྱས་
ལས་ཀྱང་དཀོན་པའི་གདམས་པ་མཆོག །བླ་མེད་རྡོ་རྗེ་ཐེག་པའི་བསྟན་པ་དང་། །
མཇལ་བའི་སྐལ་བཟང་འདི་འདྲ་བླ་མའི་དྲིན། །སྐུ་གཞིའི་ས་བོན་རྒྱས་པར་བྱིན་
གྱིས་རློབས། །རྡོ་ རྗེ་འཆང་གིས་བཅས་པའི་མཚམས་བསྲུངས་ན། །སྐྱེ་བ་བཅུ་
དྲུག་ཚུན་ལ་འཚང་རྒྱ་ཞེས། །རྒྱ་གར་གྲུབ་ཆེན་ཐམས་ཅད་མཐུན་པར་གསུངས། །
དམ་ཚིག་སྡོམ་པ་དག་པར་བྱིན་གྱིས་རློབས། །གསང་ཆེན་རྒྱུད་སྡེ་རྒྱ་མཚོའི་སྙིང་
པོའི་བཅུད། །སྨྲ་བསམ་བརྗོད་མེད་སྒྲིབ་བྲལ་བདེ་བ་ཆེ། །བླ་མ་ལྷའི་ཐུགས་རྗེའི་
ནུས་མཐུ་ཡིས། །ཚེ་འདིར་མངོན་དུ་འགྱུར་བར་ བྱིན་ གྱིས་རློབས། །ཚེ་ འདིར་
བཙན་ས་ཟིན་པར་མ་གྱུར་ན། །ཕྱི་མ་དགའ་ལྡན་ཡིད་དགའ་ཆོས་འཛིན་དུ། །
- 145 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
རྒྱལ་ཚབ་བྱམས་པ་མགོན་པོའི་ཞབས་དྲུང་དུ། །སྐྱེས་ནས་ཐེག་ཆེན་ཆོས་དང་
སྤྱོད་པར་ཤོག །མདོར་ན་འདི་ཕྱི་བར་དོ་ཐམས་ཅད་དུ། །རྗེ་བཙུན་བླ་མ་ཁྱེད་
རྣམས་མ་གཏོགས་པ། །རེ་སའི་སྐྱབས་གནས་གཞན་དུ་མི་འཚོལ་བས། །ཐུགས་
རྗེས་བཟུང་ལ་བྱིན་གྱིས་བརླབ་ཏུ་གསོལ། །ནམ་ཞིག་བྱམས་མགོན་འཛམ་གླིང་
འདིར་ བྱོན་ ནས། །འཁོར་ ཚོགས་ གྲངས་ མེད་ འབུམ་ ཕྲག་ དུ་ མ་ ལ། །གསུང་
དབྱངས་མཐོན་པོས་ཆོས་འཁོར་བསྐོར་བའི་ཚེ། །འཁོར་གྱི་ཐོག་མ་ཉིད་དུ་སྐྱེ་
བར་ཤོག །གསེར་གྱི་མཆོད་སྡོང་ཡལ་ག་བརྐྱངས་འདྲ་བའི། །བཀྲ་ཤིས་རི་མོས་
མཚན་པའི་ཕྱག་གཡས་དེ། །བདག་གི་མགོ་བོའི་སྟེང་དུ་ལེགས་བཞག་ནས། །
བྱང་ཆུབ་ལུང་བསྟན་དབུགས་དབྱུང་ཐོབ་པར་ཤོག ། །
ཅེས་བླ་མའི་བཀའ་དྲིན་དྲན་པའི་གསོལ་འདེབས་བྱིན་རླབས་ཀྱི་འདོད་
འཇོ་ཞེས་བྱ་བ་འདི་ནི། རྗེ་འཇམ་དཔལ་སྙིང་པོའི་བསྟན་པ་ལ་མི་ཕྱེད་པའི་དད་
པ་རྙེད་ནས་དབེན་པའི་གནས་སུ་སྒྲུབ་པ་ལ་རྩེ་གཅིག་ཏུ་བཞུགས་པ་པད་ཚལ་
དགེ་སློང་བསྐལ་བཟང་འཕྲིན་ལས་རྣམ་རྒྱལ་གྱིས་རྩ་བའི་བླ་མ་གསུམ་ལ་བཀའ་
དྲིན་དྲན་པའི་སྒོ་ནས་གསོལ་བ་འདེབས་ཤིང་ཐུགས་རྗེ་བསྐུལ་བ་སྨོན་ཚིག་དང་
བཅས་པ་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས། བླ་མ་དམ་པ་
རྣམས་ཀྱི་ཞབས་རྡུལ་སྤྱི་བོས་ལེན་པའི་རྒྱལ་ཁམས་པ་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་འགྲོ་ཀུན་བླ་མ་དམ་པས་
རྗེས་སུ་འཛིན་པར་གྱུར་ཅིག ། །།
- 146 -



༄༅། །རྒྱལ་དབང་ཐམས་ཅད་མཁྱེན་པ་ཆེན་པོའི་བཀའ་དྲིན་རྗེས་
སུ་དྲན་པའི་སྒོ་ནས་གསོལ་བ་འདེབས་པའི་ཚུལ་
དད་པའི་ལྗོན་ཤིང་ཞེས་བྱ་བ་
བཞུགས་སོ། །
རབ་འབྱམས་རྒྱལ་བ་རྒྱ་མཚོའི་ཐུགས་རྗེའི་གཟུགས། །སྙིགས་དུས་འགྲོ་
བའི་དཔུང་གཉེན་གཅིག་པུ་པ། །རྗེ་བཙུན་བློ་བཟང་བསྐལ་བཟང་རྒྱ་མཚོ་ལ། །
སྙིང་གི་ཁོང་ནས་གུས་པས་གསོལ་བ་འདེབས། །ཐུགས་རྗེའི་སྤྱན་རས་སྟོང་གིས་
འགྲོ་བ་ལ། །དུས་རྣམས་ཀུན་ཏུ་གཟིགས་པ་ལྷུར་མཛད་དེ། །ཐབས་མཁས་སྤྲུལ་
པས་ འཇིག་ རྟེན་ ཁྱབ་ མཛད་ པ། །རྗེ་ བཙུན་ ཐུགས་ རྗེ་ ཅན་ ལ་ གསོལ་ བ་
འདེབས། །རིགས་དྲུག་སེམས་ཅན་འཁོར་བའི་མཚོ་ནང་ནས། །སྒྲོལ་ལ་ཁྱོད་དང་
མཚུངས་པ་གཞན་མེད་པས། །ཞིང་ཁམས་ཀུན་ཏུ་ཐུགས་རྗེ་ཅན་ཞེས་གྲགས། །
མཚན་མཆོག་དོན་དང་ལྡན་ལ་གསོལ་བ་འདེབས། །ལྷག་པར་བསིལ་ལྡན་ར་
བའི་ཡུལ་ལྗོངས་འདི། །རྣམ་འདྲེན་ཀུན་གྱིས་ཡལ་བར་བོར་བ་ན། །མགོན་པོ་
ཁྱོད་ཀྱིས་ཕྱག་མཚན་བཞིན་དུ་བཞེས། །སྐྱབས་མགོན་ཐུགས་རྗེ་ཅན་ལ་གསོལ་
བ་འདེབས། །འགྲོ་བའི་ཁམས་དང་བསམ་པ་ལེགས་གཟིགས་ནས། །གདུལ་བྱ་
འདུལ་བའི་དུས་ལས་མི་འདའ་བར། །ཞིང་འདིར་སྐུ་ཡི་བཀོད་པ་གསལ་བར་
བསྟན། །སྐྱབས་ མགོན་ ཐུགས་ རྗེ་ ཅན་ ལ་ གསོལ་ བ་ འདེབས། །མཚན་དཔེའི་
དཀྱིལ་ འཁོར་ གངས་ཅན་ཤར་རིའི་རྩེར། །ཡུམ་གྱི་ཆུ་འཛིན་རྒྱ་ལས་གྲོལ་མ་
- 147 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཐག །འཛིན་ མའི་ ཁྱོན་ ཀུན་ ཕན་བདེའི་ འོད་ ཀྱིས་ ཁྱབ། །རྗེ་ བཙུན་ ཉིན་ བྱེད་
དབང་པོར་གསོལ་བ་འདེབས། །གཞོན་ནུ་ཉིད་ནས་འཁྲུལ་པ་མི་མངའ་ཞིང་། །
བག་ཡོད་བརྟུལ་ཞུགས་མཆོག་ལས་ མི་ གཡེལ་བར། །ཚུལ་ ཁྲིམས་དྲི་བསུང་
ཕྱོགས་ བརྒྱར་ འཕྲོ་ མཛད་ པ། །མཚུངས་ མེད་ བླ་ མ་ མཆོག་ ལ་ གསོལ་ བ་
འདེབས། །རིང་ནས་གོམས་པའི་ཐུགས་རྗེའི་དབང་གྱུར་པས། །འགྲོ་འདིའི་ཕན་
བདེའི་ཁུར་ཆེན་འཁྱེར་བ་ལ། །སུས་ཀྱང་བཟློག་པ་མེད་པའི་སྙིང་སྟོབས་ཅན། །
སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། །སྤངས་རྟོགས་ཡོན་ཏན་མ་
ལུས་མཐར་སོན་ཀྱང་། །འགྲོ་ལ་འདོམས་ཕྱིར་དམ་པ་མང་བསྟེན་ནས། །རྣམ་
དག་སྡོམ་གསུམ་དབང་ལུང་མན་ངག་གིས། །ཐུགས་རྒྱུད་ཕྱུག་པར་མཛད་ལ་
གསོལ་བ་འདེབས། །མདོ་རྒྱུད་དགོངས་འགྲེལ་བཅས་པ་མ་ལུས་ལ། །དྲི་མེད་
རིགས་པའི་ལམ་ནས་ལེགས་དྲངས་ཏེ། །གཞན་དྲིང་མི་འཇོག་ངེས་པ་འཁྲུངས་པ་
ན། །ཆོས་འཁོར་བསྐོར་བར་མཛད་ལ་གསོལ་བ་འདེབས། །ལྷག་པར་ཆོས་ཀྱི་
རྒྱལ་པོ་ཙོང་ཁ་པའི། །མདོ་སྔགས་བསྟན་ པ་ཡོངས་སུ་རྫོགས་པ་ལ། །འཁྲུལ་
མེད་ངེས་པ་རྙེད་ནས་ཉམས་བཞེས་པས། །དཔག་ཡས་ཉམས་རྟོགས་བརྙེས་ལ་
གསོལ་བ་འདེབས། །ཐུབ་པའི་ལུགས་འཛིན་རྒྱུ་སྐར་ཕྲེང་བའི་དབུས། །འགྲན་
ཟླ་མེད་པའི་རྣམ་དཔྱོད་འོད་སྣང་གིས། །བློ་བཟང་བསྟན་པའི་ཀུ་མུད་བཞད་པ་
ལ། །ཟླ་བྲལ་རྗེ་བཙུན་བླ་མར་གསོལ་བ་འདེབས། །ལྷ་མི་ཀུན་གྱིས་སྤྱི་བོས་རབ་
མཆོད་ཀྱང་། །ཉམ་ཆུང་འགྲོ་ལ་ལྷག་པར་ཐུགས་བརྩེ་བས། །ཐུགས་རྗེ་ཆེན་པོའི་
ངང་ ཚུལ་ གསལ་བར་བསྟན། །རྗེ་བཙུན་ཕྱག་ན་པདྨོར་ གསོལ་བ་འདེབས། །
དགྲ་དང་གཉེན་ལ་ཉེ་རིང་མི་མངའ་ཞིང་། །མཐོ་དམའ་བར་གསུམ་སྙོམས་པར་
- 148 -



རྒྱལ་དབང་ཐམས་ཅད་མཁྱེན་པ་ཆེན་པོའི་བཀའ་དྲིན་རྗེས་སུ་དྲན་པའི་གསོལ་འདེབས་དད་པའི་ལྗོན་ཤིང་།
བྱམས་ བརྩེས་ སྐྱོང་། །ཀུན་ ཀྱང་ ཐར་ པའི་ ལམ་ དུ་ འཁྲིད་ མཛད་ པ། །སྐྱབས་
མགོན་ཐུགས་རྗེ་ཅན་ལ་གསོལ་བ་འདེབས། །མཐོང་དང་ཐོས་དང་དྲན་དང་རེག་
པ་དང་། །མཚན་ཙམ་འཛིན་པར་བྱེད་པ་ཐམས་ཅད་ཀྱང་། །སྲིད་ཞིའི་འཇིགས་
པ་ ཀུན་ ལས་ སྐྱོབ་ པར་ མཛད། །སྐྱབས་ མགོན་ ཐུགས་ རྗེ་ ཅན་ ལ་ གསོལ་ བ་
འདེབས། །དེང་ནས་སླར་ཡང་བྱང་ཆུབ་སྙིང་པོའི་བར། །མགོན་པོ་ཁྱོད་ཉིད་ཁོ་
ནར་རེ་ལགས་ན། །ཐུགས་རྗེའི་ཕྱག་གིས་འབྲལ་མེད་བཟུང་མཛོད་ལ། །མྱུར་དུ་
སངས་རྒྱས་ས་ལ་དྲང་དུ་གསོལ། །ལས་ཀྱི་དབང་གིས་རིགས་དྲུག་གར་སྐྱེས་
ཀྱང་། །མགོན་ཁྱོད་ཐབས་མཁས་ཐུགས་རྗེས་རྗེས་བཟུང་སྟེ། །ངེས་འབྱུང་བྱང་
སེམས་ཡང་དག་ལྟ་བ་དང༌། །རིམ་གཉིས་ལམ་བཟང་མྱུར་དུ་བགྲོད་པར་ཤོག །
ཇི་སྲིད་འཛིན་མ་གནས་པ་དེ་སྲིད་དུ། །མགོན་པོ་ཁྱོད་ཀྱི་ཐབས་མཁས་སྤྲུལ་པ་
ཡིས། །བསིལ་ལྡན་ལྗོངས་འདིར་བློ་བཟང་རྒྱལ་བའི་བསྟན། །གོང་ནས་གོང་དུ་
འཕེལ་བའི་ བཀྲ་ཤིས་ཤོག །ཅེས་ རྒྱལ་ དབང་ ཐམས་ཅད་མཁྱེན་ པ་ ཆེན་པོ་
བཀའ་དྲིན་མཚུངས་མེད་རྗེ་བཙུན་བློ་བཟང་སྐལ་བཟང་རྒྱ་མཚོ་དེ་ཉིད་ལ་བཀའ་
དྲིན་ཆེན་པོ་རྗེས་སུ་དྲན་པའི་སྒོ་ནས་གསོལ་བ་འདེབས་ཚུལ་རྒྱུན་དུ་ཁ་ཏོན་དུ་
བྱས་ཆོག་པ་འདི་ལྟ་བུ་ཞིག་དགོས་ཞེས་ལྷའི་བཙུན་པ་པད་ཚལ་དགེ་སློང་བསྐལ་
བཟང་འཕྲིན་ལས་རྣམ་རྒྱལ་གྱིས་བསྐུལ་བ་ལ་བརྟེན་ནས། ཁྱབ་བདག་འཁོར་
ལོའི་མགོན་པོ་རྒྱལ་དབང་ཐམས་ཅད་མཁྱེན་པ་ཆེན་པོ་དེ་ཉིད་ ཀྱིས་དགྱེས་
བཞིན་རྗེས་སུ་བཟུང་བའི་སྙོམ་ལས་པ་དགེ་སློང་ཡེ་ཤེས་རྒྱལ་མཚན་གྱིས་མང་
ཡུལ་སྐྱིད་གྲོང་གི་ནགས་ཁྲོད་བྲག་ཁ་ཐེག་ཆེན་གླིང་དུ་སྦྱར་བའོ། །འདིས་ཀྱང་
འགྲོ་ཀུན་འཕགས་མཆོག་ཐུགས་རྗེ་ཅན་གྱིས་རྗེས་སུ་འཛིན་པར་གྱུར་ཅིག ། །
149 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
༈ ན་མོ་གུ་རུ་བཛྲ་དྷ་རཱ་ཡ། ཐུགས་རྣམ་དག་དབྱིངས་ལས་མ་གཡོས་
པར། །སྐུ་རྣམ་པ་ཅིར་ཡང་སྟོན་མཛད་པ། །རྗེ་བླ་མ་ཐུབ་དབང་རྡོ་རྗེ་འཆང་། །ཕ་
དྲིན་ཅན་བླ་མར་གསོལ་བ་འདེབས། །རྗེ་སངས་རྒྱས་མ་ལུས་འདུས་པའི་སྐུ། །
ཆོས་བརྒྱད་ཁྲི་བཞི་སྟོང་འབྱུང་བའི་གཞི། །ཚོགས་དགེ་འདུན་ཀུན་གྱི་གཙོ་བོ་
མཆོག །སྐྱབས་ཀུན་འདུས་བླ་མར་གསོལ་བ་འདེབས། །སྔོན་བྱོན་པའི་རྒྱལ་བ་
ཐམས་ ཅད་ ཀྱིས། །འདུལ་མ་ནུས་ དམུ་ རྒོད་ བདག་ ཅག་ ལ། །ཆོས་ ཐར་ ལམ་
གསལ་བར་སྟོན་མཛད་པ། །རྗེ་བཀའ་དྲིན་ཅན་ལ་གསོལ་བ་འདེབས། །ཕ་ཁྱོད་
ཀྱི་ཐུགས་རྗེའི་ལྕགས་ཀྱུ་ཡིས། །བདག་ངན་སོང་གཏིང་ནས་ལེགས་དྲངས་ཏེ། །
རྟེན་ དལ་ འབྱོར་ མི་ ལུས་ རིན་ ཆེན་ ཐོབ། །ཕ་ དྲིན་ ཅན་ བླ་ མར་ གསོལ་ བ་
འདེབས། །ལར་བཟོད་དཀའི་སྡུག་བསྔལ་བརྒྱས་གང་བའི། །གནས་བཙོན་ར་
འདྲ་བའི་ཁྱིམ་ལས་ཐར། །རྗེ་རྒྱལ་བའི་བསྟན་པ་རང་བྱུང་ཐོབ། དྲིན་མཚུངས་
མེད་བླ་མར་གསོལ་བ་འདེབས། །བཀའ་སྡེ་སྣོད་གསུམ་གྱི་སྙིང་པོའི་དོན། །རྗེ་
རྒྱལ་བ་གཉིས་པའི་ཐུགས་ཀྱི་བཅུད། །ཆོས་བྱང་ཆུབ་ལམ་རིམ་མན་ངག་ཐོབ། །
དྲིན་མཚུངས་མེད་བླ་མར་གསོལ་བ་འདེབས། །ལར་ཨུ་དུ་ཝཱ་རའི་མེ་ཏོག་ལྟར། །
ཆེས་རྙེད་དཀའ་རྡོ་རྗེ་ཐེག་པ་ཡི། །ཆོས་དབང་དང་རིམ་གཉིས་མན་ངག་ཐོབ། །
ཕ་དྲིན་ཅན་བླ་མར་གསོལ་བ་འདེབས། །ཚེ་འདི་ཡི་བདེ་སྐྱིད་ཐམས་ཅད་དང་། །
ཚེ་ཕྱི་མའི་མཐོ་རིས་ཐར་པ་སོགས། །དཔལ་ཕུན་ཚོགས་ཅི་འབྱུང་བླ་མའི་དྲིན། །
དྲིན་བསམ་ཤིང་སྙིང་ནས་གསོལ་བ་འདེབས། །དུས་དེང་ནས་བྱང་ཆུབ་སྙིང་པོའི་
བར། །རྗེ་ སྐྱབས་ གསུམ་ ཀུན་ འདུས་མ་ གཏོགས་ པ། །སྤྲང་ བདག་ ལ་ རེ་ སའི་
སྐྱབས་གཞན་མེད། །ཐུགས་བརྩེ་བས་རྟག་ཏུ་བསྐྱང་དུ་གསོལ། །ལར་དུས་དང་
- 150 -



རྒྱལ་དབང་ཐམས་ཅད་མཁྱེན་པ་ཆེན་པོའི་བཀའ་དྲིན་རྗེས་སུ་དྲན་པའི་གསོལ་འདེབས་དད་པའི་ལྗོན་ཤིང༌།
གནས་སྐབས་ཐམས་ཅད་དུ། །བློ་བཅོས་མ་མིན་པའི་མོས་གུས་དང་། །བཀའ་ཅི་
གསུང་དང་དུ་བླངས་བྱས་ཏེ། །སྒོ་ཀུན་ནས་མཉེས་པ་ལྷུར་བྱེད་ཤོག །རྟེན་དལ་
འབྱོར་རྙེད་དཀའ་འཇིག་སླ་དང་། །ལས་རྒྱུ་འབྲས་བསླུ་མེད་ཚུལ་བསམས་ཏེ། །
དུས་ཀུན་ཏུ་རང་གི་སྒོ་གསུམ་ལ། །དྲན་ཤེས་བཞིན་བག་ཡོད་བསྟེན་པར་ཤོག །
ལས་ཉོན་མོངས་འཆིང་བས་རབ་བཅིངས་ཤིང་། །ལར་སྡུག་བསྔལ་གསུམ་གྱིས་
རབ་མནར་བའི། །གནས་འཁོར་བར་ཞེ་ ལོག་སྐྱོ་ཤས་ ཀྱིས། །ལམ་བསླབ་པ་
གསུམ་ལ་སློབ་པར་ཤོག །ལར་རྣམ་པ་ཀུན་ནས་ཕུང་བྱེད་པའི། །གྲོགས་ངན་
པའི་དབང་དུ་མ་སོང་བར། །ཆོས་འདུལ་བའི་བཅས་མཚམས་མཐའ་དག་ལ། །
དུས་ཀུན་ཏུ་དྲན་ཤེས་བསྟེན་པར་ཤོག །གནས་དབེན་པའི་ནགས་ཁྲོད་ཉམས་
དགའ་བར། །གྲོགས་ཆོས་མཐུན་རྣམས་དང་ལྷན་ཅིག་ཏུ། །ཆོས་གང་ཤེས་རྒྱུད་
ལ་སྦྱར་བྱས་ཏེ། །མཐར་འཆི་ཚེ་འགྱོད་མེད་གདེང་ཐོབ་ཤོག །རིགས་དྲུག་གི་
སེམས་ཅན་འདི་དག་ཀུན། །མི་བདག་གི་ཕ་མ་ཉིད་ཡིན་པས། །དྲིན་དྲན་ཞིང་
དྲིན་གཟོ་ལགས་བསམས་ཏེ། །བྱམས་སྙིང་རྗེ་བྱང་སེམས་འབྱོངས་པར་ཤོག །
ཆོས་ལྟར་སྣང་ཕྱོགས་རིས་མི་ཚིམ་པར། །བཀའ་མདོ་རྒྱུད་དགོངས་འགྲེལ་ཆེ་
རྣམས་ལ། །རང་བློ་ནུས་ཅི་ཡོད་ཀྱིས་སྦྱངས་ཏེ། །ལམ་ཡོངས་རྫོགས་གནད་ལ་
མཁས་པར་ཤོག །སྔོན་ཐོག་མ་མེད་ནས་ད་ལྟའི་བར། །བློ་མ་རིག་འཁྲུལ་པས་
འཁོར་བར་འཁྱམས། །ཕ་བླ་མ་མཆོག་གི་ཐུགས་རྗེའི་མཐུས། །རང་སེམས་ཀྱི་
གནས་ ལུགས་མཐོང་ བར་ ཤོག །ཆེས་མཇལ་དཀའ་གོང་ན་མེད་ པའི་ལམ། །
སྔགས་བླ་མེད་ ཐེག་ པའི་ སྒོར་ཞུགས་ནས། །ལམ་ རིམ་ པ་ གཉིས་ ལ་ ལེགས་
བསླབས་ཏེ། །དཔལ་ཟུང་འཇུག་གོ་འཕང་མྱུར་ཐོབ་ཤོག །ཅེས་ལམ་མ་ནོར་བར་
- 151-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྟོན་པའི་དགེ་བའི་བཤེས་གཉེན་གྱི་བཀའ་དྲིན་རྗེས་སུ་དྲན་པའི་སྒོ་ནས་གསོལ་
བ་འདེབས་ཚུལ་རྒྱུན་དུ་ཁ་ཏོན་དུ་བྱས་ཆོག་པ་ཞིག་དགོས་ཞེས་དད་ལྡན་དགེ་
ཚུལ་ལྔས་བསྐུལ་བ་ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་དཔལ་
དབེན་ས་སྙན་བརྒྱུད་ཀྱི་མན་ངག་བཞིན་དུ་ལམ་གྱི་གནད་ཚང་བར་བྱས་ཏེ་བཀྲ་
ཤིས་བསམ་གཏན་གླིང་དུ་སྦྱར་བའོ།། །།
- 152 -



༄༅། །ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་
དགོངས་རྒྱན་ཅེས་བྱ་བ་བཞུགས་སོ། ། །
རྒྱལ་ཀུན་ཐུགས་རྗེ་གཅིག་ཏུ་བསྡུས་པའི་གཟུགས། །བཀའ་དྲིན་མཉམ་
མེད་ རྗེ་བཙུན་བླ་མ་མཆོག །ཡབ་སྲས་བརྒྱུད་པར་བཅས་པ་ཐམས་ཅད་ལ། །
བྱང་ཆུབ་སྙིང་པོའི་བར་དུ་སྐྱབས་སུ་མཆི། །མ་ནོར་ལམ་བཟང་མཚོན་པའི་མིག་
གཅིག་པུ། །བློ་བཟང་རྒྱལ་བ་གཉིས་པས་གསལ་མཛད་པ། ། བྱང་ཆུབ་ལམ་གྱི་
རིམ་པའི་ཉམས་ལེན་ལ། །རྩེ་གཅིག་བརྩོན་པ་མཛད་རྣམས་སྐལ་བ་བཟང་། །
རང་ ལ་ ཉམས་མྱོང་གང་ཡང་མ་མཆིས་པར། །གཞན་ལ་ཆོས་ ཀྱིས་ ཕན་པར་
དཀའ་ན་ཡང་། །སྐལ་མཉམ་གྲོགས་པོ་འགའ་ལ་ཕན་པའི་ཕྱིར། །ལམ་རིམ་སྔོན་
འགྲོའི་ཆོས་སྐོར་ཅུང་ཟད་འབྲི། །
དེ་ལ་འདིར་བཤེས་གཉེན་བསྟེན་ཚུལ་ནས་བཟུང་ལྷག་མཐོང་གི་བར་
དམིགས་རྣམ་གང་སྐྱོང་ཐམས་ཅད་ལ་སྔོན་འགྲོ་དངོས་གཞི་རྗེས་གསུམ་ཚང་བར་
བྱེད་དགོས་པ་ལས། དང་པོ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་ནི། གནས་ཁང་
བྱི་དོར་བྱས་ལ་སྐུ་གསུང་ཐུགས་ཀྱི་རྟེན་དགྲམ། མཆོད་པ་གཡོ་མེད་པར་བཀོད་
པ་མཛེས་པར་བཤམ། རང་གི་མལ་འོག་ཏུ་ས་དཀར་གྱིས་གཡུང་དྲུང་ཆོས་སྐོར་
ཚུལ་དུ་བྲིས། དེའི་སྟེང་དུ་རྩྭ་དུར་བ་དགྲམ། དེའི་སྟེང་དུ་འབོལ་སྟན་རྒྱབ་ཅུང་
ཟད་མཐོ་བ་ལ་ལུས་རྣམ་སྣང་གི་ཆོས་བདུན་ལྡན་འཁོད་དེ། རླུང་ཆམ་ལ་ཕབ་
ཅིང་མི་དགེ་བའི་རྣམ་རྟོག་བསལ་ནས་དགེ་སེམས་ཁྱད་པར་ཅན་བསྐྱེད་པ་ནི།
- 153 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ག་རེ་རང་ཉིད་སྡུག་བསྔལ་གྱིས་མནར་བ་བཞིན་དུ་སེམས་ཅན་ཐམས་ཅད་སྡུག་
བསྔལ་གྱིས་མནར། སྡུག་བསྔལ་གྱིས་མནར་བའི་སེམས་ཅན་ཐམས་ཅད་རང་གི་
དྲིན་ཅན་གྱི་མ་ཤ་སྟག་ཡིན། མ་མ་བྱས་བྱ་བ་གཅིག་ཀྱང་མེད། མ་བྱས་པ་ལ་
གྲངས་ ཀྱིས་ མི་ ཆོད། མ་ནམ་ བྱས་ རེས་ ཀྱི་ ཚེ་ འདིའི་ མས་ ཇི་ ལྟར་ དྲིན་ གྱིས་
བསྐྱངས་པ་ལྟར་དྲིན་གྱིས་བསྐྱངས་པས་དྲིན་ཤིན་ཏུ་ཆེ། འོ་ན་སེམས་ཅན་ཐམས་
ཅད་སྡུག་བསྔལ་ལས་སྒྲོལ་བའི་ཁུར་དེ་སུ་ལ་བབ་ན་ངེད་རང་ལ་བབ། ངེད་རང་
ལ་བབ་ཀྱང་ད་ལྟའི་གནས་སྐབས་འདི་ལྟ་བུས་སེམས་ཅན་ཐམས་ཅད་ཀྱི་དོན་ལྟ་
སྨོས་ཀྱང་ཅི་དགོས། སེམས་ཅན་གཅིག་གི་དོན་ཡང་མཐར་ཕྱིན་པར་བྱེད་ནུས་
པར་མི་འདུག །དེར་མ་ཟད་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་
ཅན་གྱི་དོན་ཉི་ཚེ་བ་མ་གཏོགས་སེམས་ཅན་ཐམས་ཅད་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། དེ་ལྟ་བུའི་ནུས་པ་སུ་ལ་
ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་པས་བདག་གིས་མ་སེམས་
ཅན་ཐམས་ཅད་ཀྱི་དོན་དུ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
རིན་པོ་ཆེ་ཅི་ནས་ཀྱང་ཐོབ་པར་བྱ་སྙམ་དུ་བྱང་ཆུབ་ཀྱི་སེམས་ལ་ཡིད་འགྱུར་གྱི་
མྱོང་བ་མ་ཐོན་བར་དུ་དཔྱད་ཅིང་སྒོམ་པ་ལན་མང་དུ་བྱ། དེ་ནས་སྐྱབས་ཡུལ་
གསལ་གདབ་པ་ནི། རང་གི་མདུན་གྱི་ཐད་དྲང་གི་ནམ་མཁའི་གནས་སུ་སེང་གེ་
ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ཞིང་ཡངས་པའི་སྟེང་ཁར་སྣ་
ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་
བླ་མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་
གཙུག་ ཏོར་ དང༌ ལྡན་ པ། ཞལ་ གཅིག་ ཕྱག་ གཉིས་ གཡས་ ས་ གནོན། གཡོན་
- 154 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
མཉམ་བཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་
གོས་ངུར་སྨིག་གི་མདོག་ཅན་གསོལ་བ། མཚན་དཔེས་བརྒྱན་པའི་དྭངས་གསལ་
འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་དབུས་ན་ཞབས་
གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེ་ཉིད་ཀྱི་མཐའ་སྐོར་དུ་དངོས་དང་
བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་
སྲུང་མའི་ཚོགས་ཀྱིས་བསྐོར་ནས་བཞུགས་པ། དེ་ དག་ རང་ རང་གི་མདུན་ན་
གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་
འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། ཚོགས་ཞིང་རྣམས་ཀྱང་རང་
ཉིད་ལ་དགྱེས་པའི་ཚུལ་དང་། རང་ཉིད་ཀྱང་ཚོགས་ཞིང་རྣམས་ཀྱི་ཡོན་ཏན་དང་
ཐུགས་རྗེ་དྲན་པའི་དད་པ་ཆེན་པོའི་ངང་ནས། མགོན་པོ་ཀླུ་སྒྲུབ་ཀྱིས། རེ་རེས་རྒྱ་
མཚོ་བཞི་བས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་
འབྲང་བའི་འཁོར་བ་པས། །དེ་བས་ཆེས་མང་ཉིད་ཅིག་བཏུང་འཚལ་ལོ། ། ཞེས་
དང༌། འཕགས་ པ་ ལྷས། སྡུག་བསྔལ་རྒྱ་མཚོ་ འདི་ ལ་ མཐའ། །རྣམ་ པ་ ཀུན་ཏུ་
ཡོད་མིན་ན། །བྱིས་ཁྱོད་འདིར་ནི་བྱིང་བ་ལ། །འཇིགས་པ་ཅིས་ན་སྐྱེ་མི་འགྱུར། །
ཞེས་གསུངས་པ་ལྟར་སྡུག་བསྔལ་གྱི་རྒྱ་མཚོ་གཏིང་དང་མཐའ་རྟོགས་དཀའ་བ་འདིའི་
ནང་དུ་ཁྱོད་བྱིང་བ་ལ་འཇིགས་པ་དང་། ཡང་བ་དང༌། བག་ཚ་བ་དང་། བ་སྤུ་
འགུལ་ཙམ་ཡང་མེད་པ་འདི་ཁྱོད་བྱིས་པ་མིན་ན་མཁས་པ་ཅིའི་ཕྱིར་ཡིན། དེས་
ན་བདག་དང་མ་སེམས་ཅན་ཐམས་ཅད་ཀྱིས་ཐོག་མ་མེད་པ་ནས་ད་ལྟའི་བར་དུ་
སྤྱིར་འཁོར་བ་དང་། ཁྱད་པར་ངན་སོང་གསུམ་གྱི་སྡུག་བསྔལ་སྣ་ཚོགས་པ་ཞིག་
མྱོང་འདུག་ཏུ་ཟིན་ཀྱང་། ད་དུང་སྡུག་བསྔལ་གྱི་གཏིང་དང་མཐའ་རྟོགས་དཀའ་
- 155 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བར་འདུག །དེས་ན་ད་རེས་རྙེད་པར་དཀའ་ཞིང་རྙེད་ན་དོན་ཆེ་བའི་དལ་འབྱོར་
གྱི་མི་ལུས་ཁྱད་པར་ཅན་ཐོབ། མཇལ་དཀའ་བའི་སངས་རྒྱས་ཀྱི་བསྟན་པ་རིན་
པོ་ཆེ་དང་མཇལ་དུས་འདིར་འཁོར་བའི་སྡུག་བསྔལ་མཐའ་དག་སྤངས་པའི་ཐར་
པ་མཆོག་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཞིག་ད་ལྟ་ཉིད་ནས་
ཐོབ་པར་མ་བྱས་ན། སླར་ཡང་སྤྱིར་འཁོར་བ་དང་། ཁྱད་པར་ངན་སོང་གསུམ་གྱི་
སྡུག་བསྔལ་ཅི་རིགས་པ་ཞིག་མྱོང་དགོས་པ་འདུག །དེས་ན་སྡུག་བསྔལ་དེ་དག་
ལས་སྐྱོབ་པའི་ནུས་པ་མདུན་ན་བཞུགས་པའི་བླ་མ་དཀོན་མཆོག་གསུམ་ལ་ཡོད་
པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་དཀོན་མཆོག་གསུམ་ལ་སྐྱབས་སུ་
འགྲོ་བར་བྱའོ་སྙམ་དུ་བསམས་ལ། བླ་མ་ལ་སྐྱབས་སུ་མཆིའོ། །ཞེས་ལན་གང་
མང་བརྗོད་ཅིང་དེའི་ཚེ་དམིགས་པ་ནི། བླ་མ་ཐུབ་པའི་དབང་པོ་དང་། བླ་མ་ཐུབ་
པའི་དབང་པོའི་མཐའ་སྐོར་གྱི་དངོས་བརྒྱུད་ཀྱི་བླ་མ་རྣམས་ཀྱི་སྐུའི་ཆ་ལས་
བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་གཞན་སེམས་ཅན་
ཐམསཅད་ཀྱི་ལུས་སེམས་ལ་ཞུགས་པས་ཐོག་མེད་ནས་བསགས་པའི་སྡིག་སྒྲིབ་
ཐམས་ཅད་དང་། ཁྱད་པར་དུ་དཔལ་ལྡན་བླ་མའི་སྐུ་ལ་བསྡོས་པ། གསུང་བཅག་
པ། ཐུགས་དཀྲུགས་པ། མ་དད་བརྙས་སྨོད་བགྱིས་པ་ལ་སོགས་པ་མདོར་ན་བླ་
མ་ལ་བརྟེན་པའི་སྡེབ་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་དབང་པོའི་
སྒོ་དང་བ་སྤུའི་བུ་ག་ཐམས་ཅད་ནས་ཕྱིར་འཐོན་ནས་སངས་ཏེ་དག །ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལུང་རྟོགས་ཀྱི་ཡོན་
ཏན་ཐམས་ཅད་འཕེལ་ཞིང་རྒྱས། ཁྱད་པར་དཔལ་ལྡན་བླ་མའི་སྐུ་གསུང་ཐུགས་
- 156 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། །
ཀྱི་བྱིན་རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་
ཞུགས་ནས་དཔལ་ལྡན་བླ་མའི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ།
སངས་རྒྱས་ལ་སྐྱབས་སུ་མཆིའོ། །ཞེས་ལན་མང་དུ་བརྗོད་ཅིང་དམིགས་པ་ནི།
རྒྱལ་བ་རྡོ་ རྗེ་འཆང་དང་། རྒྱལ་བ་རྡོ་རྗེ་འཆང་གི་མཐར་སྐོར་གྱི་གསང་བདེ་
འཇིགས་གསུམ་ཀྱེ་རྡོར་དུས་འཁོར་བསྐལ་བཟང་གི་སངས་རྒྱས་སྟོང་སངས་རྒྱས་
སུམ་ཅུ་སོ་ལྔ་ལ་སོགས་པའི་སྐུའི་ཆ་ལས་བདུད་རྩི་སྣ་ལྔ༴ ཁྱད་པར་དུ་དེ་བཞིན་
གཤེགས་པའི་སྐུ་ལ་ངན་སེམས་ཀྱི་ཁྲག་ཕྱུང་བ་ཐུགས་ཀྱི་རྟེན་མཆོད་རྟེན་བཤིག་
པ་ལ་སོགས་པ་མདོར་ན་སངས་རྒྱས་ལ་སྐྱབས་སུ་སོང་བའི་སྐྱབས་འགྲོའི་བསླབ་
བྱ་དང་འགལ་བའི་ སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་གསལ་
ཁྱད་ པར་དུ་སངས་རྒྱས་དཀོན་མཆོག་གི་བྱིན་རླབས་ཐམས་ཅད་ རང་ གཞན་
སེམས་ཐམས་ཅད་ཀྱི་ལུས་སེམས་ལ་ཞུགས་ཏེ། སངས་རྒྱས་དཀོན་མཆོག་གི་
སྐྱབས་འོག་ཏུ་ཆུད་པར་གྱུར་པའི་མོས་པ་བྱ། ཆོས་ལ་སྐྱབས་སུ་མཆིའོ། །ཞེས་
ལན་གང་མང་བརྗོད་ཅིང་དམིགས་པ་ནི། ཆོས་པོ་ཏི་རྣམས་ལས་བདུད་རྩི་སྣ་ལྔ༔
ཁྱད་པར་དུ་དམ་པའི་ཆོས་སྤངས་པ། གསུང་རབ་ཟོང་དུ་བྱས་པ། གསུང་རབ་ཀྱི་
བླུས་ཟོས་པ། གསུང་རབ་ས་སྒྲེ་བོ་ལ་བཞག་པ། དམ་པའི་ཆོས་སྤངས་ཚུལ་ལ་
ཡང་ཐེག་པ་ཐུན་མོང་བ་ལ་མོས་པ་རྒྱུ་མཚན་དུ་བྱས་ནས། ཐེག་ཆེན་སྤངས་པ་
སོགས་དང་། ཕ་རོལ་ཏུ་ཕྱིན་པའི་ཐེག་པ་ལ་མོས་པ་རྒྱུ་མཚན་དུ་བྱས་ནས་སྔགས་
སྤངས་པ་སོགས་དང༌། སྔགས་ལ་ཡང་རྒྱུད་སྡེ་འོག་མ་ལ་མོས་པ་རྒྱུ་མཚན་དུ་
བྱས་ནས་རྒྱུད་སྡེ་གོང་མ་སྤངས་པ་སོགས་དང་། རྒྱུད་སྡེ་གོང་མ་ལ་མོས་པ་རྒྱུ་
མཚན་དུ་བྱས་ནས་རྒྱུད་སྡེ་འོག་མ་སྤངས་པ་སོགས་དང་། ཆོས་སྨྲ་བ་པོ་ལ་སྤོབས་
- 157 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པ་ཡོད་སྤོབས་པ་མེད་ཅེས་སྨྲས་པ་སོགས་ཆོས་ལ་བརྟེན་པའི་སྡིག་སྒྲིབ་ཐམས་
ཅད་བྱང་ཞིང་དག །ལུས་དྭངས་གསལ༴ ཁྱད་པར་ཆོས་དཀོན་མཆོག་གི་བྱིན་
རླབས་ཐམས་ཅད་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་
པས། ཆོས་དཀོན་མཆོག་གི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ། དགེ་
འདུན་ལ་སྐྱབས་སུ་མཆིའོ། །ཞེས་ལན་གང་མང་བརྗོད་ཅིང་དམིགས་པ་ནི། བྱང་
སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་མ་ལ་སོགས་པའི་དགེ་འདུན་
དཀོན་མཆོག་རྣམས་ཀྱི་སྐུའི་ཆ་ལས་བདུད་རྩི་ སྣ་ལྔ༴ ཁྱད་པར་འཕགས་པའི་
དགེ་འདུན་ལ་སྐུར་བ་བཏབ་པ། དགེ་འདུན་གྱི་དབྱེན་བྱས་པ། དགེ་འདུན་གྱི་
ཞལ་དུ་འདུ་བའི་སྒོ་ཕྲོགས་པ་ལ་སོགས་པ་མདོར་ན་དགེ་འདུན་ལ་བརྟེན་པའི་
སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་གསལ= ཁྱད་པར་དུ་ཡང་དགེ་
འདུན་དཀོན་མཆོག་གི་བྱིན་རླབས་ཐམས་ཅད་རང་གཞན་སེམས་ཐམས་ཅད་ཀྱི་
ལུས་སེམས་ལ་ཞུགས་ནས་དགེ་འདུན་དཀོན་མཆོག་མཆོག་གི་སྐྱབས་འོག་ཏུ་
ཆུད་པར་གྱུར་པའི་མོས་པ་བྱ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ ཆུབ་ བར་དུ་བདག་ ནི་ སྐྱབས་ སུ་ མཆི། །ཞེས་ ལན་ གང་ མང་ བརྗོད་ ཅིང་
དམིགས་པ་ནི། ཚོགས་ཞིང་ཐམས་ཅད་ཀྱི་སྐུའི་ཆ་ལས་བདུད་ རྩི་ སྣ་ལྔཟ ཁྱད་
པར་དུ་དཀོན་མཆོག་གསུམ་ལ་བརྟེན་པའི་སྡིག་སྒྲིབ་ཐམས་ཅད་བྱང་ཞིང་དག །
ལུས་དྭངས་གསལ= ཁྱད་པར་དུ་ཡང་དཀོན་མཆོག་གསུམ་གྱི་བྱིན་རླབས་ཐམས་
ཅད་ རང་ གཞན་སེམས་ཅན་ཐམས་ཅད་ ཀྱི་ ལུས་སེམས་ལ་ཞུགས་ཏེ། དཀོན་
མཆོག་གསུམ་གྱི་སྐྱབས་འོག་ཏུ་ཆུད་པར་གྱུར་པའི་མོས་པ་བྱ། དེ་ནས་སེམས་
བསྐྱེད་ བྱ་ ཚུལ་ནི། བདག་ གིས་ སྦྱིན་ སོགས་བགྱིས་པའི་བསོད་ནམས་ ཀྱིས། །
- 158 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གང་མང་བརྗོད་ཅིང་
དམིགས་ པ་ ནི། སྦྱིན་ པ་ ལས་ བྱུང་ བ་ དང་། ཚུལ་ ཁྲིམས་ ལས་ བྱུང་ བ་ དང༌།
བསྒོམས་པ་སོགས་ལས་བྱུང་བའི་དགེ་བའི་རྩ་བ་འདི་ལ་བརྟེན་ནས་བདག་གིས་
སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་ཤོག་ཅིག །བདག་གིས་མ་སེམས་ཅན་ཐམས་
ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་སྦྱིན་སོགས་ཕ་རོལ་ཏུ་
ཕྱིན་པ་དྲུག་དང་བསྡུ་བའི་དངོས་པོ་བཞི་ལ་སོགས་པའི་རྒྱལ་སྲས་ཀྱི་སྤྱོད་པ་
མཐའ་དག་ལ་ཚུལ་བཞིན་དུ་བསླབ་པར་བྱའོ་སྙམ་དུ་སྨོན་འཇུག་གི་སེམས་
བསྐྱེད་ཤུགས་དྲག་སྒོམས་པས་བླ་མ་ཐུབ་པའི་དབང་པོ་ལས་རང་འདྲ་གཉིས་པ་
ཞིག་ཆད་ནས་རང་ཉིད་ལ་ཐིམ་པས། རང་ཉིད་ཀྱང་བླ་མ་ཐུབ་པའི་དབང་པོའི་
སྐུར་ལམ་གྱིས་གྱུར། རང་ཐུབ་པའི་དབང་པོར་གསལ་བའི་སྐུ་ལས་འོད་ཟེར་
འཕྲོས། མཐའ་སྐོར་ན་ཡོད་པའི་སེམས་ཅན་ཐམས་ཅད་ལ་ཕོག་པས་སེམས་ཅན་
ཐམས་ཅད་ཀྱང་ཐུབ་པའི་དབང་པོའི་གོ་འཕང་ལ་བཀོད་པར་གྱུར་པའི་མོས་པ་
བྱ། དེ་ནས་ཚད་མེད་བཞི་བསྒོམ་ཚུལ་ནི། ག་རེ་ རང་ཕྱོགས་ལ་ཆགས་པ་དང༌
གཞན་ཕྱོགས་ལ་སྡང་བའི་ཆགས་སྡང་གི་དབང་གིས་སེམས་ཅན་ཐམས་ཅད་སྡུག་
བསྔལ་དུ་བཅུག་པ་ཡིན་པས། སེམས་ཅན་ཐམས་ཅད་ཉེ་རིང་ཆགས་སྡང་དང་
བྲལ་བའི་བཏང་སྙོམས་ལ་གནས་ན་ཅི་མ་རུང་། གནས་པར་གྱུར་ཅིག །གནས་
པར་བདག་ གིས་ བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་
གསོལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་ན་ཅི་མ་རུང་།
- 159 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལྡན་པར་གྱུར་ཅིག །ལྡན་པར་བདག་གིས་བྱའོ། ། དེ་ལྟར་བྱེད་ནུས་པར་བླ་མ་
ལྷས་བྱིན་གྱིས་བརླབ་ཏུ་གསོལ། སེམས་ཅན་ཐམས་ཅད་སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་ན་ཅི་མ་རུང་། བྲལ་བར་གྱུར་ཅིག །བྲལ་བར་བདག་གིས་
བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སེམས་ཅན་
ཐམས་ཅད་མཐོ་རིས་དང་ཐར་པའི་བདེ་བ་དམ་པ་དང་མ་བྲལ་ན་ཅི་མ་རུང༌། མི་
འབྲལ་བར་གྱུར་ཅིག །མི་འབྲལ་བར་བདག་གིས་བྱའོ། །དེ་ལྟར་བྱེད་ནུས་པར་
བླ་མ་ལྷས་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཚོགས་ཞིང་
ཐམས་ཅད་ཀྱི་སྐུའི་ཆ་ལས་བདུད་རྩི་སྣ་ལྔ= ཁྱད་པར་དུ་ཡང་རང་གཞན་སེམས་
ཅན་ཐམས་ཅད་ཚད་མེད་བཞི་བསྒོམ་པ་ལ་བར་དུ་གཅོད་པའི་ནད་གདོན་སྡིག་
སྒྲིབ་ ཐམས་ ཅད་ བྱང་ ཞིང་ དག །ལུས་ དྭངས་གསལ༴ ཁྱད་ པར་ དུ་ ཡང་ རང་
གཞན་སེམས་ཅན་ཐམས་ཅད་ཚད་མེད་བཞི་ལ་གནས་པར་གྱུར་པའི་མོས་པ་བྱ།
དེ་ནས་ཁྱད་པར་གྱི་སེམས་བསྐྱེད་བསྒོམ་ཚུལ་ནི། མ་སེམས་ཅན་ཐམས་ཅད་ཀྱི་
དོན་དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་
པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་
གྱི་སྒོ་ནས་བྱང་ཆུབ་ལམ་གྱི་རིམ་པའི་ཁྲིད་སྒོམ་པ་ལ་འཇུག་པར་བྱའོ་སྙམ་པ་
ལན་མང་དུ་བྱ། དེ་ནས་ཚོགས་ཞིང་གསལ་གདབ་པ་ནི། རང་གི་མདུན་གྱི་ཐད་
དྲང་གི་ནམ་མཁའི་གནས་སུ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་
ཆེའི་ཁྲི་མཐོ་ཞིང་ཡངས་པ་ཞིག་གི་སྟེང་ཁར་སྣ་ཚོགས་པད་ཟླ་ཉི་མའི་དཀྱིལ་
འཁོར་གྱི་གདན་ལ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་
བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་དབུ་གཙུག་ཏོར་དང་ལྡན་པ། ཞལ་
- 160 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
གཅིག་ཕྱག་གཉིས་གཡས་ས་གནོན། གཡོན་མཉམ་བཞག་གི་སྟེང་ན་བདུད་རྩིས་
གང་ བའི་ ལྷུང་བཟེད་བསྣམས་པ། སྐུ་ ལ་ ཆོས་ གོས་ངུར་སྨྲིག་གི་མདོག་ཅན་
མཛེས་ པར་ གསོལ་ བ། མཚན་དཔེས་ བརྒྱན་ པའི་ དྭངས་ གསལ་ འོད་ ཀྱི་ རང་
བཞིན་ཅན། སྒ་ལས་སྐྱེས་པའི་འོད་ཀྱི་ཕུང་པོའི་དཀྱིལ་ན་ཞབས་གཉིས་རྡོ་རྗེ་
སྐྱིལ་ཀྲུང་གིས་བཞུགས་པ། བླ་མ་ཐུབ་པའི་དབང་པོའི་ཐུགས་ཀ་ནས་འོད་ཟེར་
བླ་མའི་གྲངས་དང་མཉམ་པ་སྟེང་ཕྱོགས་སུ་འཕྲོས་པའི་སྣེ་མོར་སེང་ཁྲི་པད་ཟླའི་
གདན་ལ། རྒྱལ་བ་རྡོ་ རྗེ་ འཆང་ལ་ཉམས་ལེན་བྱིན་རླབས་བརྒྱུད་པའི་ བླ་མ་
རྣམས་ཀྱིས་བསྐོར་ནས་བཞུགས་པ། གཡས་ཕྱོགས་སུ་འོད་ཟེར་འཕྲོས་པའི་སྣེ་
མོར་པད་ཟླའི་གདན་ལ། རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་
རྣམས་ཀྱིས་བསྐོར་ནས་བཞུགས་པ། གཡོན་ཕྱོགས་སུ་འོད་ཟེར་འཕྲོས་པའི་སྣེ་
མོར་པད་ཟླའི་གདན་ལ། རྗེ་བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་
རྣམས་ཀྱི་བསྐོར་ནས་བཞུགས་པ། མདུན་ཕྱོགས་སུ་འོད་ཟེར་འཕྲོས་པའི་སྣེ་མོར་
སེང་ཁྲི་པད་ཟླའི་གདན་ལ། དྲིན་ཅན་ རྩ་བའི་བླ་མ་ལ་རང་ལ་དངོས་སུ་ཆོས་
འབྲེལ་ཡོད་པའི་བླ་མ་རྣམས་ཀྱིས་བསྐོར་ནས་བཞུགས་པ། དེ་དག་གི་མཐའ་
སྐོར་དུ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་བསྟན་སྲུང་ཡེ་ཤེས་
པའི་ཚོགས་རྣམས་ཀྱིས་བསྐོར་ནས་བཞུགས་པ། དེ་དག་རང་རང་གི་མདུན་ན་
གདན་ཁྲི་ཕུན་སུམ་ཚོགས་པ་ལ་རང་རང་གིས་གསུངས་པའི་ལུང་གི་ཆོས་རྣམས་
འོད་ཀྱི་རང་བཞིན་ཅན་གྱི་པོ་ཏིའི་རྣམ་པར་ཡོད་པ། དེ་དག་གི་ཕྱི་རོལ་ཏུ་གང་ལ་
གང་འདུལ་གྱི་སྤྲུལ་པའི་བཀོད་པ་བསམ་གྱིས་མི་ཁྱབ་པ་ཕྱོགས་བཅུར་འཕྲོ་བའི་
གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་
- 161 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽ །
ཀར་ཧཱུཾ་སྔོན་པོས་མཚན་པ། བླ་མ་ཐུབ་པའི་དབང་པོའི་ཐུགས་ཀའི་ཧཱུཾ་ལས་འོད་
ཟེར་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་
སྤྱན་དྲངས། མ་ལུས་སེམས་ཅན་ཀུན་ གྱི་མགོན་གྱུར་ཅིང་། །ཞེས་སོགས་སྤྱན་
འདྲེན་ཁྲུས་གསོལ་རྒྱས་བསྡུས་སྐབས་དང་བསྟུན་ནས་བྱ། དེ་ནས་བསག་སྦྱང་གི་
གནད་བསྡུས་པ་ཡན་ལག་བདུན་པ་མཎྜལ་དང་བཅས་པ་འབུལ་བ་ལ། ཕྱག་
འཚལ་བ་ནི། སངས་རྒྱས་ཐམས་ཅད་འདུས་པའི་སྐུ། །རྡོ་ རྗེ་ འཛིན་ པའི་ངོ་བོ་
ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །ཕུན་
ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་
གསུང་། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་གཙོ་བོ་དེ་ལ་
ཕྱག་འཚལ་ལོ། །བྱམས་པ་ཐོགས་མེད་དབྱིག་གཉེན་རྣམ་གྲོལ་སྡེ། །མཆོག་སྡེ་
དུལ་བའི་སྡེ་དང་གྲགས་པའི་སྡེ། །སེང་བཟང་ཀུ་ས་ལི་གཉིས་གསེར་གླིང་པ། །
རྒྱ་ཆེར་སྤྱོད་པའི་བརྒྱུད་ལ་ཕྱག་འཚལ་ལོ། །འཇམ་དབྱངས་ཡོད་མེད་ཕྱོགས་
འཇིག་ ཀླུ་ སྒྲུབ་ དང་། །ཟླ་ བ་ གྲགས་ པ་ རིགས་ པའི་ ཁུ་བྱུག་ཆེ། །སངས་རྒྱས་
དགོངས་སྐྱོང་འཕགས་པ་ཡབ་སྲས་ཏེ། །ཟབ་མོ་ལྟ་བའི་རྒྱུད་ལ་ ཕྱག་འཚལ་
ལོ། །ཐུགས་རྗེ་ཆེན་པོ་དེ་གཤེགས་རྡོ་རྗེ་འཆང་། །མཆོག་གཟིགས་ཏེ་ལོ་པ་དང་
ནཱ་ རོ་ པ། །དཔལ་མཆོག་ཌོམ་ བྷི་ པ་ དང༌ ཨ་ ཏི་ཤ། །ཉམས་ ལེན་ བྱིན་རླབས་
བརྒྱུད་ལ་ཕྱག་འཚལ་ལོ། །ཞེས་སོགས་ལམ་རིམ་བླ་མ་བརྒྱུད་པ་དང་། སངས་
རྒྱས་བྱང་སེམས་རྣམས་ལ་ཕྱག་འཚལ་གང་འགྲུབ་བྱ་ཞིང་། ཁྱད་པར། ཇི་སྙེད་སུ་
དགཌ རྒྱལ་བ་ཀུན་ལ་ཕྱག་འཚལ་མཆོད་པ་བགྱི། །མཚམས་འདིར་མཆོད་འཕྲེང་
གང་འོས་དང་། ལྟུང་བཤགས། སྤྱི་བཤགས་སོགས་བཤགས་བསྡམ་ལ་ནན་ཏན་
- 162 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
བྱ། འདོད་ཆགས་ཞེ་སྡང་ཟ བྱང་ཆུབ་ཕྱིར་བསྔོའོ། །ཞེས་པའི་བར་དོན་ཡིད་ལ་
དྲན་བཞིན་པས་བརྗོད། དེ་ནས་དམིགས་པ་གསལ་བར་བྱས་ལ་མཎྜལ་ཕུལ་ཏེ།
བཤེས་གཉེན་ལ་མ་གུས་པ་ནས་བཟུང་སྟེ་བདག་གཉིས་སུ་མཚན་མར་འཛིན་
པའི་བར་གྱི་ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། བཤེས་གཉེན་ལ་
གུས་པ་སོགས་ཕྱིན་ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་།
རྐྱེན་ཕྱི་ནང་གི་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ།
ཞེས་དོན་ཆེན་པོ་གསུམ་གྱི་སྒོ་ནས་གསོལ་བ་འདེབས་པ་ལན་མང་དུ་བྱ། དེ་ནས་
ལམ་རིམ་བླ་མ་བརྒྱུད་པའི་གསོལ་འདེབས་བྱ་ཚུལ་ནི། དཔལ་ལྡན་རྩ་བའི་བླ་མ་
རིན་པོ་ཆེ༔ འདྲེན་པ་མཉམ་མེད་སྟོན་པ་བཅོམ་ལྡན་འདས། །ཞེས་སོགས་ཐུབ་
པའི་དབང་པོ་ནས་ལྷོ་བྲག་གྲུབ་ཆེན་དང་མཁན་ཆེན་ཆོས་སྐྱབས་བཟང་པོའི་བར་
གྱི་གསོལ་འདེབས་ནི་རྗེ་ཐམས་ཅད་མཁྱེན་པས་མཛད་པའི་ལམ་རིམ་གསོལ་
འདེབས་ ལམ་ མཆོག་ སྒོ་འབྱེད་དུ་གསལ་བ་ལྟར་ ཡིན་ ལ། དེ་ ཕྱིན་ གྱི་བརྒྱུད་
འདེབས་ནི། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས༔ བློ་བཟང་
གྲགས་ པའི་ ཞབས་ལ་གསོལ་བ་འདེབས། །རྗེ་བཙུན་ འཇམ་ པའི་ དབྱངས་ ཀྱི་
བཀའ་གྲུབ་པས། །མདོ་རྒྱུད་རྒྱ་མཚོའི་དཔལ་ལ་དབང་བསྒྱུར་ཞིང་། །བློ་བཟང་
ཆོས་ཀྱི་མདུན་ས་མཛེས་པའི་རྒྱན། །འཇམ་དཔལ་རྒྱ་མཚོའི་ཞབས་ལ་གསོལ་བ་
འདེབས། །དགེ་ལེགས་ རབ་དཀར་ཚོགས་གཉིས་གོམས་པའི་མཐུས། །དཔལ་
ལྡན་སྐུ་བཞིའི་གོ་འཕང་མཆོག་བརྙེས་ཀྱང་། །བཟང་པོའི་མཛད་པ་གདུལ་བྱ་མི་
འདོར་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རབ་འབྱམས་
ཆོས་ཀྱི་དགོངས་དོན་འབྱེད་པ་ལ། །མཁས་མང་དབུས་ན་རྒྱལ་མཚན་ཏོག་ལྟར་
- 163 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མཛེས། །དཔལ་ ལྡན་ ཀླུ་ སྒྲུབ་ གཉིས་ པ་ ཆོས་ ཀྱི་ རྗེ། །བཟང་ པོའི་ མཚན་ ཅན་
ཞབས་ལ་གསོལ་བ་འདེབས། །རྒྱལ་བ་ཀུན་གྱིས་གསུངས་པའི་ཆོས་རྣམས་ཀྱི། །
བཅུད་རྣམས་བསྡུས་ནས་ཉམས་སུ་བླངས་པའི་མཐུས། །ཚེ་གཅིག་ཉིད་ལ་རྡོ་རྗེའི་
སྐུ་བརྙེས་པ། །འཆི་མེད་རྣལ་འབྱོར་མཆོག་ལ་གསོལ་བ་འདེབས། །དཔལ་ལྡན་
བླ་མའི་བདེ་ཆེན་དངོས་གྲུབ་ཀུན། །ཀུན་ལ་སྦྱིན་མཛེས་བློ་བཟང་རྡོ་རྗེ་འཆང་། །
སྐྱབས་གསུམ་ཀུན་འདུས་རྗེ་བཙུན་སྤྲུལ་པའི་སྐུ། །བློ་བཟང་དོན་གྲུབ་ཞབས་ལ་
གསོལ་བ་འདེབས། །སྔོན་ཚེ་ཐུགས་བསྐྱེད་སྨོན་ལམ་གྲུབ་པའི་མཐུས། །ད་ལྟ་བློ་
བཟང་བསྟན་ པའི་ སྙིང་ པོ་འཛིན། །དགག་སྒྲུབ་སྤང་བླང་བྲལ་བའི་རྣལ་འབྱོར་པ། །
སངས་རྒྱས་ཡེ་ཤེས་ཞབས་ལ་གསོལ་བ་འདེབས། །དགེ་ལེགས་ཡོན་ཏན་མ་ལུས་
འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་ཀྱི་རྒྱལ་
མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་གསོལ་བ་
འདེབས། །དཀོན་མཆོག་ གསུམ་ གྱི་མཁྱེན་བརྩེ་ གཅིག་ བསྡུས་ པའི། །རྒྱལ་བ་
གཉིས་པའི་ ལུང་རྟོགས་དམ་ཆོས་ ཀྱི། །བཤད་བསྒྲུབ་ རྒྱལ་ མཚན་ འཛིན་ པའི་
མཆོག་གྱུར་པ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །བློ་གྲོས་
ཡངས་ པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་
འབྲས་བུ་ཡིས། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་
མའི་ཞབས་ལ་གསོལ་བ་འདེབས། །མཁྱེན་རབ་དབང་ཕྱུག་འཇམ་དབྱངས་ཆོས་
འཕེལ་དང༌། །བརྒྱུད་ པའི་བཀའ་བབ་ བློ་བཟང་ཕྲིན་ལས་ཞབས། །གྲུབ་པའི་
དབང་ཕྱུག་བློ་བཟང་རྣམ་རྒྱལ་ཏེ། །མཁས་གྲུབ་དམ་པ་གསུམ་ལ་གསོལ་བ་
འདེབས། །སྐྱབས་གསུམ་ཀུན་འདུས་བླ་མ་རྡོ་ རྗེ་ འཆང་། །གང་ལ་གང་འདུལ་
- 164 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
བཤེས་གཉེན་ཚུལ་བཟུང་ནས། །མཆོག་དང་ཐུན་མོང་དངོས་གྲུབ་སྩོལ་མཛད་
པའི། །དྲིན་ཅན་བླ་མ་རྣམས་ལ་གསོལ་བ་འདེབས། །རྩ་བའི་བླ་མ་བྱམས་པའི་
མཚན་ཅན་གྱི་གསན་བརྒྱུད་ལྟར་གསོལ་བ་འདེབས་པ་ནི། རྗེ་བཙུན་བློ་བཟང་
ཆོས་ཀྱི་རྒྱལ་མཚན་ཡན་གོང་ལྟར་ལ། དེ་ནས་འདི་ལྟར། དགེ་ལེགས་ཡོན་ཏན་
ཞེས་སོགས་ཀྱི་མཇུག་ཏུ། རྒྱལ་ཚབ་དམ་པ་བརྩོན་འགྲུས་རྒྱལ་མཚན་དང་། ། རྗེ་
བཙུན་བློ་བཟང་དམ་ཆོས་རྒྱལ་མཚན་ཞབས། །དགེ་ལེགས་སྙན་གྲགས་རྒྱ་མཚོའི་
མཐར་ ཁྱབ་པ། །རྗེ་བཙུན་ཡབ་སྲས་གསུམ་ལ་གསོལ་བ་འདེབས། །ངག་ གི་
དབང་ཕྱུག་ རྗེ་བཙུན་ཙོང་ཁ་ པའི། །མདོ་སྔགས་ལེགས་བཤད་ཆོས་ཀྱི་རྒྱ་མཚོ་ཆེ། །
བྱམས་པས་འགྲོ་ལ་སྤེལ་བའི་སྙིང་སྟོབས་ཅན། །བཀའ་དྲིན་མཚུངས་མེད་ཞབས་ལ་
གསོལ་བ་འདེབས། །སྐྱབས་གསུམ་ཀུན་འདུས༴ བརྒྱུད་འདེབས་གཉིས་ཀ་བྱ་ན།
བློ་གྲོས་ཡངས་པའི་ཞེས་སོགས་ཀྱི་མཇུག་ཏུ། རྒྱལ་ཚབ་དམ་ པཟ མཁྱེན་རབ་
དབང་ ཕྱུག༴ ངག་ གི་ དབང་ ཕྱུག༴ སྐྱབས་ གསུམ་ ཀུན་ འདུས༴ གསོལ་ བ་
འདེབས། ཞེས་ལམ་རིམ་བླ་མ་བརྒྱུད་པ་རྣམས་ལ་གསོལ་འདེབས་ལན་གཉིས་
གཉིས་ མན་ ངག་ ཞལ་ ཤེས་ ལས་ འབྱུང་ བ་ ལྟར་ བདུད་ རྩི་ འབེབས་ སྦྱང་ གི་
དམིགས་པ་དང་བཅས་དལ་བུས་བྱ། དེ་ནས་བྱིན་རླབས་སྤུང་ཞུས་བྱ་བ་ལ་ཀུན་
སློང་འདི་ལྟར་བྱ་སྟེ། ག་རེ་བདག་དང་བདག་འདྲ་བའི་སེམས་ཅན་ཐམས་ཅད་
ཁམས་གསུམ་འཁོར་བར་འཁོར་ཞིང་འཁོར་བའི་སྡུག་བསྔལ་སྤྱི་དང༌། ཁྱད་པར་
ངན་སོང་གསུམ་གྱི་སྡུག་བསྔལ་གྱིས་འཇིགས་ཤིང་སྐྲག་ནས་དེ་ལས་ཐར་བར་
བྱེད་པའི་ཐབས་ལམ་ཟབ་མོ་བླ་མ་ཐུབ་པའི་དབང་པོ་ལ་སོགས་པའི་ཚོགས་ཞིང་
རྣམས་ལ་མངའ་བ་ལགས་པས། བདག་དང་བདག་འདྲ་བའི་སེམས་ཅན་ཐམས་
- 165 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཅད་ལ་ད་ལྟའི་ཉིད་དུ་སྩལ་དུ་གསོལ་ཞེས་བརྗོད་ཅིང་འདུན་པ་ཤུགས་དྲག་ཏུ་
བྱས་ལ། ཡོན་ཏན་ ཀུན་ གྱི་ཞེས་པ་ནས། ཉེ་བར་ཞི་བར་ བྱིན་ གྱིས་བརླབ་ཏུ་
གསོལ། །ཞེས་ གསོལ་འདེབས་ལན་གཉིས་གཉིས་བདུད་ རྩི་ འབེབས་སྦྱང་གི་
དམིགས་པ་དང་བཅས་དལ་བུས་བྱ། དེ་ནས། ག་རེ་བདག་གིས་དལ་བའི་རྟེན་
བཟང་པོ་ནི་ཐོབ། བླ་མ་སངས་རྒྱས་དང་ནི་མཇལ། དམ་པའི་ཆོས་ཟབ་མོ་ཉམས་
སུ་ལེན་རྒྱུ་ཡོད་པའི་སྐབས་འདིར་ངལ་བ་དོན་དང་ལྡན་པ་བྱས་ལ། བླ་མ་སངས་
རྒྱས་ཀྱིས་བསྟན་པའི་གདམས་པ་ཉམས་སུ་བླངས་ལ་ཚེ་འདི་ཉིད་ལ་བླ་མ་སངས་
རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱའོ། །གལ་ཏེ་ཚེ་འདི་ཉིད་ལ་མ་ཐོབ་ན་
སྐྱེ་བ་གཅིག་གམ། གསུམ་མམ། བདུན་ནམ། ཇི་ལྟར་རིང་ཡང་སྐྱེ་བ་བཅུ་དྲུག་
ཚུན་ལ་བདག་གིས་སངས་རྒྱས་ཀྱི་གོ་འཕང་ཐོབ་པར་བྱའོ། །དེའི་བར་ལ་བླ་མ་
སངས་རྒྱས་དང་སྐད་ཅིག་ཙམ་ཡང་མི་འབྲལ་ཞིང་གདམས་པ་རྒྱུན་ཆད་མེད་པར་
སྟོན་པ་དང་། དེའི་མཐུ་ལས་ས་ལམ་གྱི་ཡོན་ཏན་ཐམས་ཅད་མྱུར་དུ་རྫོགས་ནས་
རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པའི་ ཕྱིར་བསྔོའོ་སྙམ་དུ་འདུན་པ་
ཤུགས་དྲག་བྱས་ལ། སྐྱེ་བ་ཀུན་ཏུ་ཡང་དག་བླ་མ་དང་། །ཞེས་སོགས་བརྗོད། དེ་
ནས་ཚོགས་ཞིང་བསྡུ་བ་ནི། བླ་མ་ཐུབ་པའི་དབང་པོའི་ཐུགས་ཀ་ནས་འོད་ཟེར་
འཕྲོས་ཏེ་མཐའ་སྐོར་ན་བཞུགས་པའི་ཞི་ཁྲོ་རབ་འབྱམས་ཐམས་ཅད་ལ་ཕོག་
པས་མཐའ་ནས་རིམ་གྱིས་འོད་དུ་ཞུ་སྟེ། རྒྱ་ཆེན་སྤྱོད་བརྒྱུད་དང་། ཟབ་མོ་ལྟ་
བརྒྱུད་དང༌། ཉམས་ལེན་བྱིན་རླབས་བརྒྱུད་དང་། ཆོས་འབྲེལ་དངོས་ཐོབ་ཀྱི་བླ་
མ་རྣམས་ལ་ཐིམ། དེ་རྣམས་ཀྱང་འོག་མ་འོག་མ་ནས་རིམ་གྱི་ཞུ་སྟེ། རྒྱ་ཆེན་སྤྱོད་
བརྒྱུད་བྱམས་པ་དང༌། ཟབ་མོ་ལྟ་བརྒྱུད་འཇམ་དབྱངས་ལ་ཐིམ། ཉམས་ལེན་
- 166 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
བྱིན་རླབས་བརྒྱུད་པའི་བླ་མ་རྣམས་ཀྱང་རྡོ་རྗེ་འཆང་ལ་ཐིམ། ཆོས་འབྲེལ་དངོས་
ཐོབ་ཀྱི་བླ་མ་རྣམས་ཀྱང་དྲིན་ཅན་རྩ་བའི་བླ་མ་ལ་ཐིམ། བྱམས་འཇམ་དབྱངས་
གཉིས་ཐུབ་དབང་ལ་ཐིམ་ཞིང་། གདན་པད་ཟླ་གཉིས་ཀྱང་ཐུབ་པའི་སེང་ཁྲི་ལ་
ཐིམ། དྲིན་ཅན་རྩ་བའི་བླ་མ་ཡང་ཐུབ་པའི་དབང་པོའི་ཐུགས་ཀར་ཐིམ། རྡོ་རྗེ་
འཆང་ཐུབ་པའི་དབང་པོའི་སྤྱི་བོ་ནས་བྱོན་ཐུགས་ཀར་ཡེ་ཤེས་སེམས་དཔའི་ཚུལ་
ཁྲིམས་གྱིས་བཞུགས། སེང་ཁྲི་པད་ཟླ་གཉིས་ཀྱང་ཐུབ་པའི་དབང་པོའི་སེང་ཁྲི་
པད་ཟླར་ཐིམ། ཐུབ་པའི་དབང་པོ་ཡང་རང་གི་སྤྱི་བོའི་དྲིན་ཅན་རྩ་བའི་བླ་མ་ལ་
ཐིམ་པས་རང་གི་སྤྱི་བོར་སེང་ཁྲི་པད་ཟླའི་ཉི་མའི་དཀྱིལ་འཁོར་གྱི་གདན་ལ། ངོ་
བོ་རང་གི་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་རྒྱལ་བ་ཤཱཀྱ་ཐུབ་པ་སྐུ་
མདོག་གསེར་བཙོ་མ་ལྟ་བུ༔ རྡོ་རྗེ་སྐྱིལ་ཀྲུང་གིས་བཞུགས་པར་གྱུར་པར་མོས་
ལ། ཕུན་ཚོགས་དགེ་ལེགས= མགོས་ཕྱག་འཚལ། །དངོས་བཤམས་ཡིད་སྤྲུལ་
མཆོད་ པ་ མ་ ལུས་ འབུལ། །ཐོག་ མེད་ ནས་ བསགས་ སྡིག་ ལྟུང་ ཐམས་ ཅད་
བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང་། །འཁོར་བ་མ་སྟོང་བར་
དུ་ ལེགས་ བཞུགས་ནས། །འགྲོ་ལ་ཆོས་ ཀྱི་འཁོར་ལོ་བསྐོར་བ་དང༌། །བདག་
གཞན་དགེ་རྣམས་བྱང་ཆུབ་ཆེན་པོར་བསྔོ། །གླིང་བཞི་ཉི་ཟླ་རི་རབ་རིན་ཆེན་
བདུན། །རིན་ཆེན་མཎྜལ་ཀུན་བཟང་མཆོད་པའི་ཚོགས། །བླ་མ་ཡི་དམ་དཀོན་
མཆོག་གསུམ་ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །
ཞེས་ ཡན་ ལག་ བདུན་ པ་ མཎྜལ་ དང༌ བཅས་ པ་ ཕུལ་ ཏེ་ ཕུར་ ཚུགས་ གསོལ་
འདེབས་བྱ་བ་ནི། སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་
འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་
- 167 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དབང་རྡོ་རྗེ་འཆང་ལ་གསོལ་བ་འདེབས། །བདེ་ཆེན་ལོངས་སྐུའི་བདག་ཉིད་བླ་
མ་ལྷ། །ཐུབ་ དབང་ རྡོ་ རྗེ་འཆང་ལ་གསོལ་བ་འདེབས། །སྣ་ཚོགས་སྤྲུལ་སྐུའི་
བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བླ་མ་ཀུན་
འདུས་བླ་མ་ལྷག་པའི་ལྷ། །ཐུབ་དབང་རྡོ་ རྗེ་འཆང་ལ་གསོལ་བ་འདེབས། །ཡི་
དམ་ ཀུན་ འདུས་ བླ་ མ་ ལྷག་ པའི་ ལྷ། །ཐུབ་དབང་ རྡོ་ རྗེ་ འཆང་ ལ་ གསོལ་བ་
འདེབས། །སངས་རྒྱས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་
ལ་གསོལ་བ་འདེབས། །དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་
རྗེ་འཆང་ལ་གསོལ་བ་འདེབས། །དགེ་འདུན་ཀུན་འདུས་བླ་མ་ལྷག་པའི་ལྷ། །
ཐུབ་དབང་རྡོ་རྗེ་འཆང་ལ་གསོལ་བ་འདེབས། །མཁའ་འགྲོ་ཀུན་འདུས་བླ་མ་
ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཆོས་སྐྱོང་ཀུན་
འདུས་བླ་མ་ལྷག་པའི་ལྷ། །ཐུབ་དབང་ རྡོ་ རྗེ་ འཆང་ལ་གསོལ་བ་འདེབས། །
སྐྱབས་གནས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་
བ་འདེབས། །བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་
རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི་དགེ་བའི་
བཤེས་གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་མ་བསྟེན་པས་ལན་
པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱིས་དགེ་བའི་བཤེས་
གཉེན་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་བསྟེན་ནུས་པར་བླ་མ་ལྷས་
བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་
ལས་བདུད་རྩི་སྣ་ལྔ༴ ཁྱད་པར་དགེ་བའི་བཤེས་གཉེན་བསམ་སྦྱོར་གཉིས་ཀྱི་
ཚུལ་བཞིན་དུ་བསྟེན་པ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་
- 168 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན། །
ཐམས་ ཅད་ བྱང་ ཞིང་ དག །ལུས་ དྭངས་ གསལ༴ ཁྱད་ པར་ དུ་ ཡང་ དགེ་བའི་
བཤེས་ གཉེན་བསམ་སྦྱོར་གཉིས་ཀྱི་སྒོ་ནས་ ཚུལ་བཞིན་དུ་བསྟེན་ནུས་པའི་
རྟོགས་པ་ཁྱད་པར་ཅན་རང་གཞན་སེམས་ཅན་ཐམས་ཅད་ཀྱི་རྒྱུད་ལ་སྐྱེས་པར་
བསམ། དངོས་ གཞིའི་ སྐྱོང་ ཚུལ་ ནི། བཤེས་ གཉེན་ བསྟེན་ པའི་ ཕན་ ཡོན། མ་
བསྟེན་ པའི་ ཉེས་ དམིགས། བསམ་ པས་ བསྟེན་ ཚུལ། སྦྱོར་ བས་ བསྟེན་ ཚུལ་
རྣམས་གྲངས་དང་གོ་རིམ་མ་འཕྱུགས་པར་དཔྱད་སྒོམ་གྱིས་ཉམས་སུ་བླངས་ལ་
ཡིད་འགྱུར་གྱི་མྱོང་བ་ཅི་ཐོན་བྱ། དེ་བཞིན་དུ་དལ་འབྱོར་ནས་ཞི་ལྷག་གི་བར་
ཐམས་ཅད་ལ་སྦྱོར་བའི་ཆོས་དྲུག་གོང་ལྟར་དང་། དངོས་གཞིའི་སྐྱོང་ཚུལ་ཐུན་
མོང་མིན་པ་སོ་སོར་ཡིད་འགྱུར་གྱི་མྱོང་བ་ཅི་ཐོན་བྱ། མཇུག་ཏུ་ཇི་ལྟར་བྱ་བ་ནི།
བླ་མ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ་མཆོད་དོ་སྐྱབས་སུ་མཆིའོ། །ཞེས་
ལན་མང་དུ་གསོལ་བ་བཏབ་པས་བླ་མ་ཐུབ་པའི་དབང་པོའི་སྐུ་ལས་རང་འདྲ་
གཉིས་པ་ཞིག་ཆད་ནས་རང་ཉིད་ལ་ཐིམ་པས་རང་ཐུབ་པའི་དབང་པོའི་སྐུར་
ལམ་གྱིས་གྱུར། རང་ཐུབ་པའི་དབང་པོར་གསལ་བའི་སྐུ་ལས་འོད་ཟེར་འཕྲོས།
མཐའ་སྐོར་ན་ཡོད་པའི་སེམས་ཅན་ཐམས་ཅད་ལ་ཕོག་པས་སེམས་ཅན་ཐམས་
ཅད་ཀྱང་ཐུབ་པའི་དབང་པོའི་གོ་འཕང་ལ་བཀོད། རང་དང་སེམས་ཅན་ཐམས་
ཅད་ཐུབ་པའི་དབང་པོར་གསོལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་
དུ་ཨ་དཀར་པོ་ཧཱུྃ་སེར་པོས་མཚན་པའི་མཐའ་སྐོར་དུ་ཨོཾ་མུ་ནེ་མུ་ནེ་མ་ཧཱ་མུ་ནེ་ཡེ་
སྭཱཧཱ། ཞེས་པས་བསྐོར་བ་ལ་དམིགས་ནས་བཟླས་པ་ཅི་མང་བྱ། མཇུག་ཏུ། དགེ་
བ་འདི་ཡིས་མྱུར་དུ་བདག །བླ་མ་སངས་རྒྱས་འགྲུབ་གྱུར་ནས། །འགྲོ་བ་གཅིག་
ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་སོགས་གནས་སྐབས་དང་
- 169 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་བསྔོ་བ་དང་སྨོན་ལམ་བྱ།
ཐུན་མཚམས་སུ་ཡང་བཤེས་གཉེན་བསྟེན་ཚུལ་སྟོན་པའི་གསུང་རབ་དགོངས་
འགྲེལ་དང་བཅས་པ་ལྟ་བ་དང༌། དྲན་ཤེས་དང་ལྡན་པས་དབང་པོའི་སྒོ་སྡོམ་པ་
སོགས་ལམ་རིམ་ཆེན་མོ་ལས་ཇི་ལྟར་གསུངས་པའི་ཐུན་མཚམས་ཀྱི་དགེ་སྦྱོར་
རྣམས་ལ་འབད་དེ་དལ་བ་ཐོབ་པ་དོན་དང་ལྡན་པར་བྱའོ། །སྨྲས་པ། གསུང་རབ་
དགོངས་དོན་ཕྲ་ཞིང་རྟོགས་པར་དཀའ། །བདག་ནི་བླང་དོར་གནས་ལ་བློ་མིག་
ཟུམ། །དེ་ ཕྱིར་བདག་འདྲས་བྱང་ཆུབ་ལམ་ རིམ་ ལས། བརྩམས་ཏེ་ཚིག་སྦྱོར་
བགྱིད་པ་ག་ལ་ རིགས། །འོན་ཀྱང་འཇམ་མགོན་བླ་མ་ཡབ་སྲས་ཀྱི། །གསུང་
ལས་བཏུས་ཏེ་བགྱིས་པ་ལགས་པས་ན། །མ་བརྟགས་སྐྱེ་བོའི་ཚིག་རྗེས་མི་འབྲང་
བར། །གཟུར་ གནས་ བློ་ ལྡན་ རྣམས་ ཀྱི་ དཔྱོད་ པར་ རིགས། །མུ་མེད་ ཞིང་ དུ་
བཙལ་ཡང་རྙེད་དཀའ་བ། །འཇམ་མགོན་བླ་མའི་གདམས་པ་རིན་ཆེན་དང་། །
ལན་ཅིག་ཙམ་ཞིག་མཇལ་བའི་གནས་སྐབས་འདིར། །སྙིང་ནས་བརྩོན་པ་མཛོད་
ཅིག་གྲོགས་པོ་དག །འདི་ན་བླུན་རྨོངས་སྐྱེ་བོའི་ཚོགས་དག་ཀྱང་། །དོན་ཆུང་ཚེ་
འདིའི་ལས་ལ་བརྩོན་བྱེད་ན། །ལས་འབྲས་བླང་དོར་ཤེས་པའི་མཁས་པ་དག །
གཏན་གྱི་མདུན་མ་བསྒྲུབ་ལ་ཅིས་མི་བརྩོན། །འཁྲུལ་མེད་ལམ་བཟང་སྟོན་པའི་
བཤེས་གཉེན་དང་། །མཇལ་ཡང་ད་དུང་ཚེ་འདིར་མངོན་ཞེན་ནས། །དོན་མེད་
འདི་ནང་བྱ་བས་དུས་འདའ་བ། །བླུན་རྨོངས་བདག་ལ་གཟིགས་ཤིག་བླ་མ་རྗེ། །
དེང་ནས་བཟུང་སྟེ་ཚེ་རབས་ཐམས་ཅད་དུ། །བདེ་ལེགས་རྩ་བ་དྲིན་ཅན་བླ་མ་
ཡིས། །རྗེས་བཟུང་ཟབ་རྒྱས་གདམས་པ་ལེགས་ཐོབ་ནས། །བཀའ་བཞིན་སྒྲུབ་
པ་སྙིང་པོར་བྱེད་གྱུར་ཅིག །ཡིད་བཞིན་ནོར་ལྟར་རྙེད་དཀའ་དལ་འབྱོར་འདི། །
- 170 -



ལམ་རིམ་སྔོན་འགྲོ་སྦྱོར་བའི་ཆོས་དྲུག་བྱ་ཚུལ་བློ་བཟང་དགོངས་རྒྱན།
སྐར་མདའ་ལྟ་བུར་མྱུར་དུ་འཇིག་འགྱུར་ཞིང་། །ཤི་ནས་ངན་སོང་སྡུག་བསྔལ་མི་
བཟོད་པས། །ཤུགས་དྲག་སྐྱབས་འགྲོ་ནུས་ པར་ བྱིན་གྱིས་རློབས། །འཁོར་བ་
འདི་ན་བདེ་སྡུག་ཅི་མཆིས་པ། །ཐམས་ཅད་རང་གི་ལས་ལ་རག་ལས་ཤིང་། །
ཡིད་བརྟན་རུང་བ་གང་ཡང་མ་མཆིས་པས། །ཐར་པའི་བཙན་ས་ཟིན་པར་བྱིན་
གྱིས་རློབས། །ཉམ་ཆུང་འགྲོ་བ་འདི་དག་མ་ལུས་པ། །བདག་གི་དྲིན་ཅན་ཕ་མ་
ཉིད་ཡིན་པས། །བདག་པས་གཞན་གཅེས་འབྱོངས་པའི་བྱང་སེམས་ཀྱིས། །རྒྱལ་
སྲས་སྤྱོད་པ་མྱུར་དུ་མཐར་ཕྱིན་ཤོག །ཤུགས་དྲག་ སྙིང་ རྗེས་བསྐྱོད་པའི་བྱང་
སེམས་ཀྱིས། གསང་སྔགས་བླ་ན་མེད་པའི་སྒོར་ཞུགས་ནས། །དབེན་པའི་གནས་
སུ་ཐུན་བཞིའི་རྣལ་འབྱོར་གྱིས། །སྒྲུབ་པ་སྙིང་པོར་བྱེད་པར་བྱིན་གྱིས་རློབས། །
དགེ་བ་འདི་ཡིས་ཚེ་རབས་ཐམས་ཅད་དུ། །ལམ་བཟང་འདི་དང་ནམ་ཡང་མི་
འབྲལ་ཞིང་། །དྲིན་ཅན་བླ་མ་རྗེ་ ཡི་དགོངས་པ་ལྟར། །འགྲོ་ཀུན་སྒྲོལ་ལ་སྙིང་
སྟོབས་ཕུལ་ཕྱིན་ཤོག །ཐར་འདོད་འགྲོ་བ་ཡོངས་ཀྱི་མིག་གཅིག་པུ། །འཇམ་
མགོན་བླ་མའི་ལེགས་བཤད་རིན་ཆེན་འདི། །གངས་ཅན་འགྲོ་བ་ཡོངས་ ཀྱི་
གསོས་སྨན་དུ། །ཆེས་ཆེར་འཕེལ་ཞིང་རྒྱས་པའི་བཀྲ་ཤིས་ཤོག །
ཅེས་པ་འདི་ནི་མང་ཐོས་སྒྲུབ་ལ་བརྩོན་པའི་དཀའ་ཆེན་བློ་བཟང་བཟང་
པོས་ནན་གྱིས་བསྐུལ་བ་ལ་བརྟེན་ནས། མྱུར་ལམ་གྱི་དགོངས་པ་རྗེ་བཙུན་བླ་མ་
གྲུབ་པའི་དབང་ཕྱུག་དཀའ་ཆེན་རིན་པོ་ཆེའི་ཕྱག་བཞེས་སུ་མཛད་པ་བཞིན་དུ།
རྒྱལ་ཁམས་ཀྱི་སྤྲང་པོ་ཡེ་ཤེས་རྒྱལ་མཚན་གྱིས་ལྷ་རྔའི་ལྷ་ཁང་དུ་སྦྱར་བ་དགེ་
ལེགས་འཕེལ།། །།
- 171 -



༄༅། །བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་
ཚུལ་ལག་ལེན་རབ་གསལ་ཞེས་བྱ་བ་
བཞུགས་སོ། ། །
རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
རྣམས་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། འདིར་སྐལ་ལྡན་གྱི་སྐྱེས་བུ་སངས་རྒྱས་
ཀྱི་སར་བགྲོད་པའི་ཐབས་ཚང་ལ་མ་ནོར་བ་ཐེག་པ་ཆེན་པོའི་བློ་སྦྱོང་གི་གདམས་
པ་ཉམས་སུ་ལེན་པར་བྱེད་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང༌།
ཐུན་མཚམས་ སུ་ ཇི་ ལྟར་ བྱ་ བའི་ ཚུལ་ལོ། །དང་པོ་ལ་གསུམ། སྦྱོར་བ་དང༌།
དངོས་གཞི་དང་། མཇུག་ཏུ་ཇི་ལྟར་བྱ་བའི་ཚུལ་ལོ། །དང་པོ་སྦྱོར་བའི་ཆོས་དྲུག་
ཇི་ལྟར་ བྱ་ ཚུལ་ནི། གནས་ཁང་བྱི་དོར་བྱས་ལ་སྐུ་གསུང་ཐུགས་རྟེན་དགྲམ།
མཆོད་པ་གཡོ་མེད་པར་བཙལ་ལ་བཀོད་པ་མཛེས་པར་བཤམ། སྟན་བདེ་བ་ལ་
ལུས་རྣམ་སྣང་གི་ཆོས་བདུན་ལྡན་དུ་འཁོད་ནས་རང་རྒྱུད་ལ་བརྟགས་ཏེ་དགེ་
སེམས་ ཁྱད་ པར་ ཅན་ གྱི་ངང་ནས་མདུན་ གྱི་ནམ་མཁར་ སྐྱབས་ཡུལ་ གསལ་
བཏབ། རང་ གི་ མཐའ་ སྐོར་ དུ་ མ་ རྒན་ སེམས་ ཅན་ ཐམས་ ཅད་ གསལ་ བར་
དམིགས་ནས་སྐྱབས་འགྲོ་བྱ་བ་ནི། བདག་དང་འགྲོ་བ་ནམ་མཁའི་མཐའ་དང་
མཉམ་པའི་སེམས་ཅན་ཐམས་ཅད། རྐང་གཉིས་རྣམས་ཀྱི་མཆོག་སངས་རྒྱས་
བཅོམ་ལྡན་འདས་རྣམས་ལ་སྐྱབས་སུ་མཆིའོ། །ཆོས་རྣམས་ ཀྱི་མཆོག་ཞི་བ་
- 172 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
འདོད་ཆགས་དང་བྲལ་བའི་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་
འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་ཆེན་པོ་རྣམས་ལ་
སྐྱབསས་སུ་མཆིའོ། །ཞེས་ལན་གང་མང་བརྗོད་ཅིང་བདུད་རྩི་འབེབས་སྦྱང་གི་
དམིགས་ པ་ མྱུར་ ལམ་ ནས་ འབྱུང་ བ་ ལྟར་ བྱ། དེ་ནས་ སེམས་བསྐྱེད་ཚུལ་ནི།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བདག་ལ་དགོངས་སུ་གསོལ། བདག་དང་མཁའ་མཉམ་གྱི་སེམས་ཅན་མ་ལུས་
པ་ཐམས་ཅད་ཀྱིས་སྐྱེ་བ་འདི་དང་སྐྱེ་བ་གཞན་དག་ཏུ་སྦྱིན་པའི་རང་བཞིན་དང་
ཚུལ་ཁྲིམས་ཀྱི་རང་བཞིན་དང་བསྒོམས་པའི་རང་བཞིན་གྱི་དགེ་བའི་རྩ་བ་ཅི་
བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བའི་དགེ་
བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པ་
རྫོགས་པའི་སངས་རྒྱས་རྣམས་དང་། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་
སེམས་དཔའ་རྣམས་ཀྱིས་དང་པོ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་ཐུགས་བསྐྱེད་ པར་ མཛད་ པ་དེ་བཞིན་དུ། བདག་ སོགས་ སེམས་ ཅན་
ཐམས་ཅད་ཀྱིས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་
ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆེན་པོ་ལ་སེམས་
བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། །མ་
གྲོལ་བ་རྣམས་དགྲོལ་བར་བགྱིའོ། །དབུགས་མ་ཕྱིན་པ་རྣམས་དབུགས་དབྱུང་
བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་
བཟླ་བར་བགྱིའོ། །ཞེས་ལན་གང་མང་བརྗོད་ཅིང་སེམས་བསྐྱེད་ཤུགས་དྲག་ཏུ་
བསྒོམ། ཁྱད་པར་གྱི་སེམས་བསྐྱེད་བྱ་ཚུལ་ནི། མ་སེམས་ཅན་ཐམས་ཅད་ཀྱི་དོན་
- 173 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དུ་མྱུར་བ་མྱུར་བར་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་
ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་
ནས་ཐེག་པ་ཆེན་པོའི་བློ་སྦྱོང་གི་གདམས་པ་ཉམས་སུ་བླང་བར་བགྱིའོ། །ཞེས་
ལན་གང་མང་བརྗོད་ཅིང་འདུན་པ་དྲག་ཏུ་བྱ། དེ་ནས་ཚོགས་ཞིང་གསལ་བཏབ་
ལ། རྣམ་དག་ཆོས་ཀྱི་དབྱིངས་ལས་མ་གཡོས་ཀྱང་། །ཐུགས་རྗེའི་སྤྱན་གྱིས་འགྲོ་
ལ་ཕྱོགས་བཅུར་གཟིགས། །རྒྱལ་བ་ཀུན་གྱི་འཕྲིན་ལས་རྒྱས་མཛད་པའི། །དུས་
གསུམ་བླ་མ་འཁོར་བཅས་གཤེགས་སུ་གསོལ། །ཞེས་སོགས་སྤྱན་འདྲེན་ཁྲུས་
གསོལ་རྒྱས་བསྡུས་སྐབས་དང་བསྟུན་ནས་བྱ། དེ་ནས་བསག་སྦྱང་ གི་གནད་
བསྡུད་པ་ཡན་ལག་བདུན་པ་མཎྜལ་དང་བཅས་པ་འབུལ་བ་ལ། ཐོག་མར་ཕྱག་
འཚལ་བ་ནི་ལོང་སྐབས་བྱུང་ཚེ་བརྒྱུད་པའི་བླ་མ་རྣམས་དང་། སངས་རྒྱས་བྱང་
སེམས་ སོགས་ ལ་ ཕྱག་ འཚལ་ དང༌། བསྡུ་ན། ཇི་ སྙེད་ སུ་ དག་ ཕྱོགས་ བཅུའི་
འཇིག་ རྟེན་ ན། །ཞེས་ པ་ ནས། བདེ་ བ་ གཤེགས་ པ་ ཐམས་ ཅད་ བདག་ གིས་
བསྟོད། །ཅེས་པའི་བར་བརྗོད་ཅིང་དོན་ཡིད་ལ་བསམ། དེ་ནས། མེ་ཏོག་དམ་པ་
ཕྲེང་བ་དམ་ པ་དང་། །ཞེས་པ་ནས། རྒྱལ་བ་ཀུན་ལ་ཕྱག་འཚལ་མཆོད་པར་
བགྱི། །ཞེས་པའི་བར་དང་། ལོང་སྐབས་བྱུང་ཚེ། རིན་ཆེན་སེམས་དེ་གཟུང་བར་
བྱ་བའི་ཕྱིར། །ཞེས་པ་ནས། རྟག་ཏུ་ཐུབ་དབང་རྣམས་ལ་དབུལ་བར་བགྱི། །
ཞེས་པའི་བར་དང་། རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ཇི་སྙེད་
ཡོད་པ་དང་། །བདག་གིས་གུས་པས་བཤམས་པ་འདི། །བླ་མ་རྒྱལ་བ་སྲས་དང་
བཅས། །ཇི་སྙེད་རྣམས་ལ་བདག་འབུལ་ན། །ཐུགས་རྗེ་མངའ་བ་ཁྱེད་རྣམས་
ཀྱིས། །ཅི་ བདེ་ བར་ ནི་ བཞེས་ ནས་ ཀྱང༌། །སེམས་ ཅན་ དོན་ ཀུན་ མཛད་ དུ་
- 174 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
གསོལ། །ཞེས་ པ་ནས་ རོལ་མོའི་ བར་ དང་། དེ་ ལས་ གཞན་ ཡང་ མཆོད་ པའི་
ཚོགས། །ཞེས་པ་ནས། ངེས་པར་ཀུན་ཏུ་འབྱུང་གྱུར་ཅིག །ཅེས་པའི་བར་རྣམས་
དལ་བུས་ འདོན་ཞིང་ དོན་ ཡིད་ལ་བསམ། དེ་ནས་ལྟུང་བཤགས། བླ་མ་རྡོར་
འཛིན་མ། གཙོ་རྒྱལ་མ་རྣམས་འདོན་ཞིང་སྟོབས་བཞིའི་བཤགས་བསྡམ་ནན་
ཏན་བྱ། དེ་ནས། འདོད་ཆགས་ཞེ་སྡང་གཏི་མུག་དབང་གིས་ནི། །ཞེས་སོགས་
ཡན་ ལག་ ལྷག་ མ་ རྣམས་ ཀྱི་ ཚིག་ འདོན་ ཞིང་ དོན་ ཡིད་ ལ་ བསམ། དེ་ ནས་
དམིགས་ པ་ གསལ་བར་བྱས་ལ་མཎྜལ་ཕུལ་ཏེ་གསོལ་ བ་ འདེབས་ ཚུལ་ནི།
དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་གདན་བཞུགས་
ལ། །བཀའ་དྲིན་ཆེན་པོའི་སྒོ་ནས་རྗེས་སུ་བཟུང་སྟེ། །སྐུ་གསུང་ཐུགས་ཀྱི་དངོས་
གྲུབ་སྩལ་དུ་གསོལ། །ཚོགས་གཉིས་རབ་རྫོགས་འདྲེན་མཆོག་ཤཱཀྱའི་ཏོག །
རྒྱལ་བའི་རྒྱལ་ཚབ་རྒྱལ་སྲས་མི་ཕམ་མགོན། །ས་གསུམ་མངའ་བདག་འཕགས་
པ་ཐོགས་མེད་ཞབས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
ཀུན་མཁྱེན་གཉིས་པ་རྒྱལ་སྲས་དབྱིག་གི་གཉེན། །མཐའ་བྲལ་དོན་གཟིགས་
འཕགས་པ་རྣམ་གྲོལ་སྡེ། །བདེན་གཉིས་དོན་རྟོགས་བཙུན་པ་རྣམ་གྲོལ་སྡེ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འགྲོ་བའི་རྩ་ལག་གུ་ན་མི་
ཏྲའི་ཞབས། །ལྟ་ངན་རི་དྭགས་འཇོམས་མཛད་སེང་གེ་བཟང་། །བདག་གཞན་
ཚོགས་གཉིས་འཕེལ་མཛད་གང་བ་སྤེལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །ཡོན་ཏན་རིན་ཆེན་གཏེར་གྱུར་ཀུ་སུ་ལུ། །བདག་གཞན་བརྗེ་
མཛད་ཀུ་སུ་ལུ་གཉིས་པ། །མཁས་གྲུབ་ཆེན་པོ་མཉམ་མེད་གསེར་གླིང་པ། །
གསོལ་ བ་ འདེབས་ སོ་ བདག་ རྒྱུད་ བྱིན་གྱིས་རློབས། །ཡིད་བཞིན་ནོར་འདྲའི་
- 175 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཐུགས་མངའ་མར་མེ་མཛད། །རྒྱལ་བའི་འབྱུང་གནས་སྟོན་པ་རིན་པོ་ཆེ། །བསྟན་
པའི་རིན་ཆེན་གསལ་མཛད་པོ་ཏོ་བ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །ཡོན་ཏན་ མཆོག་ གིས་ གྲགས་ པའི་ ཤ་ ར་བ། །བྱང་ ཆུབ་ཐུགས་
གཉིས་འབྱོངས་པའི་ འཆད་ ཁ་བ། །ལྟ་ སྤྱོད་རྣམ་པར་དག་པའི་ རྒྱལ་བ་སེ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གཅིག་ཏུ་གཞན་དོན་མཛད་
པའི་སྐྱེས་མཆོག་ལྷ། །བསླབ་གསུམ་རྣམ་པར་དག་པའི་ལྷ་སྡིངས་པ། །སྒོ་གསུམ་
གཞན་དོན་མཛད་པའི་ལྷ་སྡིངས་དཔོན། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །དུས་གསུམ་རྒྱལ་བའི་ལམ་གནས་ཡོན་ཏན་དཔལ། །སངས་རྒྱས་
བསྟན་པ་རྒྱས་མཛད་བདེ་བ་དཔལ། །མཁས་བཙུན་འགྲན་ཟླ་བྲལ་བའི་དཀའ་
བཞི་པ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཕན་བདེ་ཀུན་གྱི་
འབྱུང་ གནས་ རིན་ པོ་ ཆེ། །བསོད་ ནམས་ ཡེ་ ཤེས་ སྟོབས་ ཀྱིས་ སྟོང་ གསུམ་
གྲགས། །བྱམས་དང་སྙིང་རྗེའི་མངའ་བདག་ཆོས་ཀྱི་རྗེ། །གསོལ་བ་འདེབས་སོ་
བདག་ རྒྱུད་ བྱིན་གྱིས་རློབས། །ཐོགས་མེད་གཉིས་ པ་ རྒྱལ་སྲས་རིན་པོ་ཆེ། །
འཛམ་གླིང་མཁས་པའི་གཙུག་རྒྱན་རེད་མདའ་བ། །རྒྱལ་བ་ཀུན་དངོས་བློ་བཟང་
གྲགས་པའི་དཔལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཐེག་
མཆོག་གདམས་པའི་གཏེར་གྱུར་ནམ་མཁའ་དཔལ། ཁམས་གསུམ་བསྟན་པའི་
བདག་པོ་དགེ་འདུན་གྲུབ། །སེམས་དཔའ་ཆེན་པོ་བློ་གྲོས་སྦས་པའི་ཞབས། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཡེ་ཤེས་མཚན་ཅན་འཇམ་
དབྱངས་སྐྱབས་མཆོག་དཔལ། །སྐུ་གསུམ་མངོན་གྱུར་རྗེ་བཙུན་དབེན་ས་པ། །དེ་
སྲས་ཐུ་བོ་སངས་རྒྱས་ཡེ་ཤེས་ཞབས། །གསོལ་བ་འདེབས་སོ་བདག་རྒྱུད་བྱིན་
- 176 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ། །
གྱིས་རློབས། །རྗེ་བཙུན་བློ་བཟང་ཆོས་ ཀྱི་རྒྱལ་མཚན་ཞབས། །དེ་སྲས་ཐུ་བོ་
ཞབས་དྲུང་ལྷ་པ་དང༌། །གྲུབ་ཆེན་བློ་བཟང་བྱམས་པ་རིན་པོ་ཆེར། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །སེམས་དཔའ་ཆེན་པོ་གྲུབ་དབང་ཆོས་
རྒྱ་མཚོ། །རྩ་བའི་བླ་མ་བློ་བཟང་རྣམ་རྒྱལ་ཏེ། །དངོས་དང་བརྒྱུད་པའི་བླ་མ་
མཆོག་རྣམས་ལ། །གསོལ་བ་འདེབས་སོ་བདག་རྒྱུད་ བྱིན་གྱིས་རློབས། །རབ་
འབྱམས་གསུང་རབ་ཀུན་གྱི་སྙིང་པོའི་དོན། །གཅིག་ཏུ་བསྡུས་ནས་གསལ་བར་
སྟོན་མཛད་པ། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །ཡང་རྩ་བའི་བླ་མ་བྱམས་པའི་མཚན་ཅན་གྱི་
གསན་བརྒྱུད་ལྟར་གསོལ་བ་འདེབས་པ་ནི། རྒྱལ་སྲས་ཐོགས་མེད་ཡན་གོང་
ལྟར་ལ། དེ་ནས་འདི་ལྟར། རྒྱལ་བའི་སྲས་པོ་ཐོགས་མེད་བཟང་པོ་དཔལ། །
ཡོན་ཏན་འོད་དང་བློ་འཕེལ་ཚུལ་ཁྲིམས་དར། །བསོད་ནམས་ལྷ་དབང་བསོད་
ནམས་ལེགས་མཆོག་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །
སྙུག་ལྷ་པཎ་ཆེན་ངག་དབང་གྲགས་པ་དང༌། །སྤྱན་སྔ་ངག་དབང་ཆོས་གྲགས་
བྲག་དགོན་པ། །དཔལ་འབྱོར་ལྷུན་གྲུབ་འཕྲིན་ལས་རབ་རྒྱས་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །གངས་ཅན་མགོན་པོ་བློ་བཟང་རྒྱ་
མཚོའི་སྡེ། །བློ་བཟང་དར་རྒྱས་འཇམ་དབྱངས་གྲགས་པའི་དཔལ། །ལམ་བཟང་
གསལ་མཛད་དགེ་ལེགས་རྒྱ་མཚོ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །རྒྱལ་བ་ཀུན་གྱི་མཁྱེན་བརྩེ་ནུས་པ་ཀུན། །གཅིག་བསྡུས་འཇམ་
མགོན་བསྟན་པའི་སྲོག་ཤིང་ཆེ། །རྩ་བའི་བླ་མ་ངག་དབང་བྱམས་པ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྣང་བ་མཐའ་ཡས་སྙིགས་
- 177-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དུས་འགྲོ་བ་ལ། །རྗེས་སུ་བརྩེ་བས་གསུམ་ལྡན་དགེ་སློང་ཚུལ། །རྗེ་བཙུན་བློ་
བཟང་དཔལ་ལྡན་ཡེ་ཤེས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རབ་འབྱམས་གསུང་རབ་ཀུན་གྱི་སྙིང་པོའི་དོན། །གཅིག་ཏུ་བསྡུས་ནས་
གསལ་བར་སྟོན་མཛད་པ། །བཀའ་དྲིན་མཚུངས་མེད་རྩ་བའི་བླ་མ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །རྙེད་དཀའ་ཡོན་ཏན་ལྡན་པའི་དལ་
འབྱོར་འདི། །དོན་མེད་ཚེ་འདིའི་བྱ་བས་མི་གཡེང་བར། །དྲག་ལ་རྒྱུན་མི་འཆད་
པའི་བརྩོན་འགྲུས་ཀྱིས། །ཉིན་མཚན་ཆོས་ཀྱིས་འདའ་བར་བྱིན་གྱིས་རློབས། །
ཆུ་བུར་ལྟ་བུར་མི་རྟག་ལུས་སྲོག་འདི། །ནམ་འཇིག་ངེས་པ་མེད་པར་རྟོགས་གྱུར་
ནས། །ཚེ་འདིའི་ཕུན་ཚོགས་སྒྲུབ་པའི་བསམ་སྦྱོར་རྣམས། །སྐད་ཅིག་ཙམ་ཡང་
མེད་པར་བྱིན་གྱིས་རློབས། །སྲིད་པའི་བདེ་ལ་ནམ་ཡང་མི་ཞེན་ཅིང་། །རང་ཉིད་
ཞི་བ་དོན་དུ་མི་གཉེར་བར། །འགྲོ་ཀུན་དོན་དུ་སངས་རྒྱས་སྒྲུབ་པ་ཡི། །བསམ་
སྦྱོར་རྒྱུན་མི་འཆད་པར་བྱིན་གྱིས་རློབས། །ཐོག་མེད་དུས་ནས་གཉེན་གྱུར་འགྲོ་
བ་རྣམས། །སྡུག་བསྔལ་རྒྱ་མཚོར་བྱིང་བ་མཐོང་གྱུར་ནས། །བུ་སྡུག་ཆུ་ཡིས་ཁྱེར་
བའི་ མ་བཞིན་དུ། །བཅོས་མིན་ སྙིང་ རྗེ་ སྐྱེ་ བར་ བྱིན་གྱིས་རློབས། །རང་བདེ་
འདོད་ལས་ཉེས་པ་ཀུན་འབྱུང་ཞིང་། །གཞན་ ཕན་ སེམས་ ལས་ཡོན་ཏན་ཀུན་
འབྱུང་ཕྱིར། །གཞན་སྐྱོན་བདག་ལ་ལེན་ཅིང་བདག་ཉིད་ཀྱི། །བདེ་དགེ་གཞན་
ལ་ གཏོང་ བར་ བྱིན་ གྱིས་ རློབས། །རང་ ཉིད་ གཅེས་ པར་ འཛིན་ པའི་ དགྲ་ བོ་
འདིས། །ཐོག་མེད་དུས་ནས་རང་གཞན་སྡུག་བསྔལ་བྱས། །ཕྱིན་ཆད་བྱང་ཆུབ་
སེམས་ གཉིས་སྟོབས་རྒྱས་ནས། །བདག་འཛིན་རྩད་ནས་ཐོན་པར་བྱིན་གྱིས་
རློབས། །འགྲོ་འདིས་ཐོག་མེད་དུས་ནས་ ཕན་བཏགས་ཤིང༌། །བྱང་ཆུབ་སྒྲུབ་
- 178-



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
པའང་འདི་ལ་རག་ལས་པས། །རྒྱལ་བ་བཞིན་དུ་ཕན་བདེའི་རྒྱུན་མཐོང་ནས། །
གུས་པས་སྤྱི་བོར་ལེན་པར་བྱིན་གྱིས་རློབས། །ལས་ངན་དབང་གིས་སྣོད་བཅུད་
འགལ་རྐྱེན་གྱིས། །གང་བའི་དུས་འདིར་འགལ་རྐྱེན་ཀུན་སྤངས་ནས། །ལོགས་
ནས་དམ་ཆོས་སྒྲུབ་དབང་མི་གདའ་བས། །རྐྱེན་ངན་ལམ་དུ་ལོངས་བར་བྱིན་
གྱིས་རློབས། །བདེ་སྡུག་ཕན་གནོད་འབྱོར་རྒུད་ཅི་བྱུང་ཡང་། །རྨི་ལམ་ཡུལ་གྱི་
འབྱོར་རྒུད་ཇི་བཞིན་དུ། །སྣང་ཡང་བདེན་པར་མེད་པར་ཤེས་བྱས་ནས། །ཞེན་
མེད་རང་སར་གྲོལ་བར་བྱིན་གྱིས་རློབས། །དེ་ལྟར་ལམ་གྱི་གནད་རྣམས་གོ་བ་
དང༌། །རྒྱུད་ལ་སྐྱེ་དང་སྒྲུབ་པ་མཐར་ཕྱིན་པ། །ཀུན་གྱི་རྩ་བ་ཐེག་མཆོག་བཤེས་
གཉེན་གྱིས། །འབྲལ་བ་མེད་པར་རྗེས་སུ་འཛིན་གྱུར་ཅིག །ཅེས་བརྒྱུད་པའི་བླ་
མ་རྣམས་ལ་གསོལ་བ་ཤུགས་དྲག་ཏུ་འདེབས། དེ་ནས་རྒྱལ་སྲས་རིན་པོ་ཆེས་བློ་
སྦྱོང་གི་སྔོན་འགྲོ་བླ་མའི་རྣལ་འབྱོར་དུ་མཛད་པ་འདི་དམིགས་རྣམ་གསལ་ཞིང་
བྱིན་རླབས་ཆེ་བས། དེ་ནི་འདི་ལྟར། རྒྱལ་བའི་སྐུ་གསུང་ཐུགས་ཀྱི་ངོ་བོ་ཉིད། །
ཡོན་ཏན་རིན་ཆེན་དཔག་ཏུ་མེད་པའི་གཏེར། །རྒྱ་ཆེ་རྒྱུན་མི་ཆད་པའི་འཕྲིན་
ལས་ཅན། །ཆོས་ རྗེ་རིན་པོ་ཆེ་ལ་གསོལ་བ་འདེབས། །འགྲོ་ཀུན་སྲིད་པའི་རྒྱ་
མཚོ་ལས་སྒྲོལ་ཞིང་། །མྱང་འདས་དམན་པའི་གཡང་ས་རབ་སྤངས་ནས། །བླ་
མེད་ བྱང་ ཆུབ་ མཆོག་ ལ་ སྦྱོར་མཛད་པའི། །ཆོས་ རྗེ་ རིན་པོ་ཆེ་ལ་གསོལ་བ་
འདེབས། །སྐལ་དམན་སེམས་ཅན་གདུལ་བའི་དོན་གྱི་ཕྱིར། །དུས་གསུམ་རྒྱལ་
བའི་འཕྲིན་ལས་གཅིག་བསྡུས་ནས། །ཐར་ལམ་ཚུལ་གྱིས་འགྲོ་བའི་དོན་མཛད་
པའི། །ཆོས་ རྗེ་ རིན་ པོ་ ཆེ་ ལ་ གསོལ་ བ་ འདེབས། །བདེ་ གཤེགས་ མང་ པོས་
བསྒྲལ་བར་མ་ནུས་པའི། །དམུ་རྒོད་གདུལ་དཀའི་སེམས་ཅན་མང་པོ་རྣམས། །
- 179 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བརྒལ་དཀའ་འཁོར་བའི་མཚོ་ལས་སྒྲོལ་མཛད་པའི། །ཆོས་རྗེ་ རིན་པོ་ ཆེ་ལ་
གསོལ་བ་འདེབས། །གང་ཞིག་གུས་པ་ཆེན་པོས་ཉེར་བསྟེན་ན། །གནས་སྐབས་
མཐར་ཐུག་དགོས་འདོད་མ་ལུས་པ། །འབད་རྩོལ་མེད་པར་མྱུར་དུ་སྩོལ་མཛད་
པའི། །ཆོས་ རྗེ་ རིན་ པོ་ ཆེ་ ལ་ གསོལ་བ་འདེབས། །དོན་མེད་ཚེ་འདིའི་བྱ་བ་
བསྒྲུབས་བསྒྲུབས་ནས། །དོན་ཆེན་ཡལ་བ་ཤོར་བའི་སྙིང་མེད་པོ། །དལ་འབྱོར་
མི་ ལུས་ སྟོང་ ལོག་ བྱེད་ ཉེན་ གདའ། །ཚེ་ འདི་ བློ་ ཡིས་ ཐོངས་ བར་ བྱིན་ གྱིས་
རློབས། །དེ་ རིང་ ཙམ་ཡང་མི་འཆིའི་གདེང་མེད་ཀྱང་། །གཏན་དུ་སྡོད་གྲབས་
བྱེད་པའི་ངང་རིང་པོ། །འཆི་ཁར་བྲང་ལག་འཐབ་མོ་འཆོར་ཉེན་གདའ། །འཆི་བ་
རྗེས་ སུ་དྲན་ པ་ བྱིན་གྱིས་རློབས། །ད་ ལྟའི་ སྡུག་བསྔལ་ ཕྲ་མོའང་ མི་ བཟོད་
ཀྱང་། །ལས་ འབྲས་ ཁྱད་ དུ་ གསོད་པའི་ སྙིང་ ཁམས་ཅན། །འཇིགས་རུང་ངན་
འགྲོའི་གཡང་སར་འཆོར་ཉེན་གདའ། །ཉིན་མཚན་ཆོས་ཀྱིས་འདའ་བར་བྱིན་
གྱིས་རློབས། །འགྲོ་བའི་སྡུག་བསྔལ་མཐོང་ཐོས་དྲན་གྱུར་ཀྱང་
། །བ་སྤུ་གཡོ་
འགུལ་ མེད་ པའི་ སྙིང་ རིང་ པོ། །རང་ གཞན་ དོན་ གཉིས་ རེ་ ཐག་ འཆད་ ཉེན་
གདའ། །བྱམས་དང་སྙིང་རྗེ་འབྱོངས་པར་བྱིན་གྱིས་རློབས། །གཞན་གནོད་གཞི་
བཅས་སྤོང་བར་ཁས་བླངས་ནས། །དགྲ་ལ་སྡུག་ལས་ཐོངས་པའི་ཕོ་རྒོད་པོ། །
རང་གི་སྡོམ་གསུམ་ཡུལ་ནས་འདོན་ཉེན་གདའ། །གནོད་སེམས་རྩད་ནས་ཐོན་
པར་བྱིན་གྱིས་རློབས། །དགེ་སྦྱོང་ཆོས་བཞི་བསྒྲུབ་པར་དམ་བཅས་ནས། ཁ་དྲག་
དབང་ཆེ་འདོད་པའི་ང་རྒྱལ་ཅན། ཁས་བླངས་ཐོག་ཏུ་ཁེལ་བ་མི་གདའོ། །རྟག་ཏུ་
དམན་ཆ་འཛིན་པར་བྱིན་གྱིས་རློབས། །འགྲོ་ཀུན་ཕན་བདེ་བསྒྲུབ་པར་ ཁས་
བླངས་ནས། །གཞན་གྱི་འབྱོར་ལ་ཁྲོ་བའི་ཕྲག་དོག་ཅན། ཁས་ལེན་ཆེ་ལ་ཉམས་
- 180 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
ལེན་ཞན་པར་གདའ། །གཞན་བདེ་དགའ་བ་སྐྱེ་བར་བྱིན་གྱིས་རློབས། །བདག་
པས་གཞན་གཅེས་བསྒོམ་པར་ཁས་བླངས་ནས། །གནོད་ལན་གནོད་པས་འཇལ་
བའི་ཞེ་བཞག་ཅན། །རང་གཞན་གཉིས་ཕུང་ལས་ལ་འཇུག་ཉེན་གདའ། །གནོད་
ལན་ཕན་པ་བསྒྲུབ་པར་བྱིན་གྱིས་རློབས། །ལྟོ་འགྲངས་ཉི་མ་དྲོ་ཚེ་ཆོས་པའི་
གཟུགས། །རྐྱེན་ ངན་ སྡུག་ བསྔལ་ བྱུང་ ཚེ་ ཐ་མལ་ པ། །རང་ སེམས་ ཆོས་ དང་
འདྲེས་པ་མི་གདའོ། །རྐྱེན་ངན་ལམ་དུ་ལོངས་པར་བྱིན་གྱིས་རློབས། །འགྲོ་ལ་ཉེ་
རིང་ཆགས་སྡང་མ་སྤངས་ཀྱང་། །སྲིད་ཞི་མཉམ་པར་སྨྲ་བའི་འུད་གོག་ཅན། །
ཚིག་དང་ཉམས་ལེན་འགལ་ནས་མི་གདའོ། ཆགས་སྡང་ཉེ་རིང་སྤོང་བར་བྱིན་
གྱིས་རློབས། །ཅི་སྣང་བདེན་པར་མེད་ཅེས་ཚིག་སྨྲ་ཡང་། །བསྟོད་སྨད་ཙམ་ལ་
དགའ་དང་མི་དགའ་སྐྱེ། །ཉམས་ལེན་ཕྱོགས་ཙམ་གྲུབ་པར་མི་གདའོ། །བདག་
འཛིན་རྩད་ནས་ཐོན་པར་བྱིན་གྱིས་རློབས། །ཐོག་མེད་དུས་ཀྱི་དྲིན་ཅན་ཕ་མ་
རྣམས། །བཟོད་ དཀའི་ སྡུག་བསྔལ་དྲག་པོས་གདུངས་གྱུར་ ཀྱང༌། །བདག་ ལ་
སྐྱོབ་པའི་ནུས་པ་མི་གདའ་བས། །མཁྱེན་བརྩེ་ནུས་ལྡན་ཁྱེད་ཀྱིས་ཐུགས་རྗེས་
ཟུངས། །ཚ་བས་གདུང་ཚེ་བསིལ་བྱེད་དྲིན་ཅན་རྣམས། །དམྱལ་མེ་བཟོད་དཀས་
ཡུན་རིང་བསྲེགས་གྱུར་ཀྱང་། །བླུན་པོ་བདག་གིས་ཅུང་ཟད་སྐྱོབ་མ་ནུས། །དེ་
དག་མྱུར་དུ་སྐྱོབས་ཤིག་ཐུགས་རྗེ་ཅན། །ལུས་ཀྱི་དྲོད་ཀྱིས་བདག་ལུས་བསྐྱངས་
པའི་མ། །གྲང་བས་ཉེན་ནས་ཤ་རུས་གས་གྱུར་ཀྱང་། །བདག་གིས་ཅུང་ཟད་སྐྱོབ་
པར་མ་ནུས་སོ། །དེ་དག་མྱུར་དུ་སྐྱོབས་ཤིག་ཐུགས་རྗེ་ཅན། །ཡང་ཡང་ནུ་ཞོས་
སྐྱོང་བྱེད་མི་རྣམས་ཀྱིས། །ལོ་བརྒྱར་ཟས་སྐོམ་རྙེད་པར་མ་གྱུར་ཀྱང་། །ཆུ་ཐིག་
ཙམ་ཡང་སྦྱིན་པར་མ་ནུས་སོ། །དེ་དག་མྱུར་དུ་སྐྱོབས་ཤིག་ཐུགས་རྗེ་ཅན། །
- 181 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཅིག་ལ་གཅིག་ཟ་མི་ སྡུག་ ཕྲད་ པ་དང༌། །སྡུག་དང་ བྲལ་དང་ སྐྱེ་རྒ་ན་འཆི་
སོགས། །སྡུག་བསྔལ་མང་པོས་ཉམ་ཐག་འགྲོ་བ་འདི། །མྱུར་དུ་སྐྱོབས་ཤིག་ཚད་
མེད་ཐུགས་རྗེ་ཅན། །སྲིད་པའི་བཙོན་རར་སྡུག་བསྔལ་མང་པོས་གཟིར། །ལས་
དང་ཉོན་མོངས་འཆིང་བ་དམ་པོས་བཅིངས། །མགོན་སྐྱབས་མེད་པའི་འགྲོ་བ་
འདི་རྣམས་ཀྱི། །མགོན་སྐྱབས་མཛོད་ཅིག་ཚད་མེད་ཐུགས་རྗེ་ཅན། །སྐྱེ་བ་འདི་
དང་སྐྱེ་བ་གཞན། །ཇི་སྲིད་སངས་རྒྱས་མ་ཐོབ་བར། །དེ་སྲིད་བླ་མའི་ཞབས་དྲུང་
དུ། །འབྲལ་བ་མེད་པར་སྐྱེ་བར་ཤོག །སྐྱེ་བ་ཀུན་ཏུ་ཡང་དག་བླ་མ་དང༌། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་
རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་པ་འདི་ཡང་དལ་
བུས་འདོན་ཞིང་གསོལ་བ་ཤུགས་དྲག་ཏུ་གདབ། དེ་ནས་ཚོགས་ཞིང་རྣམས་
བསྡུས་ཏེ་རང་གི་སྤྱི་བོར་བླ་མ་ཐུགས་རྗེ་ཆེན་པོའི་རྣམ་པ་ཅན་གསལ་བཏབ་ལ།
སྐྱབས་གསུམ་མ་ལུས་པའི་བདག་ཉིད་དུ་མོས་པ་ཤུགས་དྲག་པོའི་སྒོ་ནས། གང་
གི་དྲིན་གྱིས་བདེ་ཆེན་ཉིད། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་
ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །དངོས་བཤམས་ཡིད་སྤྲུལ་མཆོད་པ་
མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་
འཕགས་དགེ་བ་རྣམས་ལ་ རྗེས་ཡི་རང༌། །འཁོར་བ་མ་སྟོངས་བར་དུ་ལེགས་
བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་བ་དང༌། །བདག་གཞན་དགེ་
རྣམས་བྱང་ཆུབ་ཆེན་པོར་བསྔོ། །གླིང་བཞི་ཉི་ཟླ་རི་རབ་རིན་ཆེན་བདུན། །རིན་
ཆེན་མཎྜལ་ཀུན་བཟང་མཆོད་པའི་ཚོགས། །བླ་མ་ཡི་དམ་དཀོན་མཆོག་གསུམ་
ལ་འབུལ། །ཐུགས་རྗེས་བཞེས་ནས་བྱིན་གྱིས་བརླབ་ཏུ་གསོལ། །ཞེས་ཡན་ལག་
- 182 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
བདུན་པ་མཎྜལ་དང་བཅས་པ་མདོར་བསྡུས་ཕུལ་ཏེ། དུས་གསུམ་སྐྱབས་གནས་
ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་ལན་གང་
མང་གསོལ་བ་བཏབ་སྟེ། ཕྱིན་ཅི་ལོག་གི་བློ་སྣ་མཐའ་དག་འགག་པ་དང་། ཕྱིན་
ཅི་མ་ལོག་པའི་བློ་སྣ་མཐའ་དག་བདེ་བླག་ཏུ་སྐྱེ་བ་དང་། རྐྱེན་ཕྱི་ནང་གི་བར་
ཆད་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་བླ་
མ་དགེ་བའི་བཤེས་གཉེན་རིན་པོ་ཆེ་བརྒྱུད་པ་དང་བཅས་པ་རྣམས་ཀྱི་ཐུགས་
རྒྱུད་ལ་ཇི་ལྟར་འཁྲུངས་པ། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་
ཐུགས་རྒྱུད་ལ་ཇི་ལྟར་མངའ་བ། ངེས་པའི་དོན་གྱི་མདོ་སྡེ་རིན་པོ་ཆེ་རྣམས་ཀྱི་
བརྗོད་བྱའི་དོན་གྱི་མཐིལ། ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རིན་
པོ་ཆེ་རྣམ་པ་གཉིས་བདག་གི་རྒྱུད་ལ་ད་ལྟ་ཉིད་དུ་སྐྱེ་བར་བྱིན་གྱིས་བརླབ་ཏུ་
གསོལ། འབྱོར་པ། རྒུད་པ། མཐོ་བ། དམའ་བ། བདེ་བ། སྡུག་པ། ན་བ། འཆི་
འཕོ་བ། སྐྱེ་བའི་གནས་སྐབས་ཐམས་ཅད་དུ་བྱང་ཆུབ་ཀྱི་སེམས་རིན་པོ་ཆེ་མི་
བརྗེད་པར་མངོན་དུ་འགྱུར་བར་བྱིན་གྱིས་བརླབ་ཏུ་གསོལ། རྐྱེན་དང་བར་ཆད་
ཅི་བྱུང་ཡང་ཆོས་འདིའི་གྲོགས་སུ་འཁྱེར་ནུས་པར་བྱིན་གྱིས་བརླབ་ཏུ་གསོལ།
ཞེས་ལན་མང་དུ་གསོལ་བ་གདབ་བོ། །
གཉིས་པ་དངོས་གཞི་ལ་ཐེག་པ་ཆེན་པོའི་བློ་སྦྱོང་གི་གདན་རྣམས་དོན་
ཚན་བདུན་དུ་བསྡུས་ཏེ་དཔྱད་སྒོམ་དང་། འཇོག་སྒོམ་གཉིས་ཀྱི་སྒོ་ནས་ཉམས་
སུ་ལེན་པའི་ཚུལ་ཆེས་ཞིབ་པར་ཡི་གེ་ལོགས་སུ་གསལ་ཞིང་། འདིར་བློ་སྦྱོང་གི་
སྙིང་པོའི་གནད་རྣམས་ལ་ཤར་སྒོམ་དང་། ཚིག་ཏུ་བརྗོད་པའི་སྒོ་ནས་སྨོན་ལམ་
བྱ་བའི་ཚུལ་ནི། ཚངས་དང་དབང་པོ་གྲུབ་པའི་གཙོ་ལ་སོགས། །ཆེར་རློམ་ཀུན་
- 183-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གྱི་གཙུག་གི་ནོར་བུ་ཡིས། །གང་གི་ཞབས་མཐིལ་མཆོད་པའམ་རྙེད་དཀའ་བ། །
ལྷ་ཡི་བླ་མ་ཐུགས་རྗེ་ཅན་ལ་འདུད། །མཆོག་གསུམ་ཀུན་འདུས་རྗེ་བཙུན་བླ་མ་
ཡི། །སྐུ་གསུང་ཐུགས་ལ་སྙིང་ནས་སྐྱབས་སུ་མཆི། །ཉམ་ཐག་མ་རྒན་འགྲོ་ལ་
བསྒྲལ་བའི་ཕྱིར། །བདག་གིས་བྱང་ཆུབ་མཆོག་ཏུ་སེམས་བསྐྱེད་དོ། །རིན་ཆེན་
སེམས་མཆོག་ཐུགས་ལ་མངའ་རྣམས་ལ། །རྣམ་པ་ཀུན་ཏུ་གུས་པས་ཕྱག་འཚལ་
ལོ། །ཐུགས་རྗེ་མངའ་བ་རྒྱལ་བ་སྲས་བཅས་ལ། །བདག་ཉིད་བྲན་དུ་འབུལ་ལོ་
བརྩེ་བས་བཞེས། །སྔོན་ཆད་བཀའ་དང་འགལ་རྣམས་སྙིང་ནས་བཤགས། །སྲིད་
ཞིའི་དགེ་བ་ཀུན་ ལ་ རྗེས་ཡི་རང་། །ཉམ་ཐག་འགྲོ་ལ་ཕན་བདེའི་ལམ་སྟོན་
ཕྱིར། །འཁོར་བ་མ་སྟོང་བར་དུ་བཞུགས་སུ་གསོལ། །བདག་ལ་དུས་གསུམ་དགེ་
བ་ཅི་ཡོད་པ། །མ་རྒན་ རིགས་དྲུག་ཡོངས་ལ་བསྔོས་པ་ཡིས། །རང་ རང་ སྡུག་
བསྔལ་རྒྱུ་བཅས་ལས་གྲོལ་ཏེ། །བླ་མེད་བདེ་བ་མཆོག་ལ་རེག་གྱུར་ཅིག །གང་
ལ་བརྟེན་ན་སྲིད་པའི་རྒྱ་མཚོ་ལས། །ཡུད་ཀྱིས་སྒྲོལ་བའི་ཐབས་མཁས་དེད་
དཔོན་ཆེ། །བཤེས་གཉེན་དམ་པས་དགྱེས་བཞིན་རྗེས་བཟུང་སྟེ། །བཀའ་བཞིན་
སྒྲུབ་པ་སྙིང་པོར་བྱེད་པར་ཤོག །མུན་ནག་སྨག་རུམ་ནང་གི་གློག་འོད་བཞིན། །
དལ་བའི་རྟེན་འདི་མྱུར་དུ་འཇིག་འགྱུར་བས། །དོན་མེད་ཚེ་འདིའི་བྱ་བ་ཀུན་བོར་
ནས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །ལུས་ཀྱི་ན་ཚ་ཕྲ་མོའང་མི་
བཟོད་ཀྱང་། །འཇིགས་རུང་ངན་འགྲོའི་རྒྱུ་ཚོགས་སྒྲུབ་ལ་རེམས། །བླང་དོར་གོ་
ལོག་སྐྱོད་འདི་ཡི་རེ་མུག །སྡིག་སྤོང་དགེ་སྒྲུབ་ནུས་པར་བྱིན་གྱིས་རློབས། །
འདོད་ཡོན་ལ་ཆགས་སྲིད་པའི་མྱོས་ཆུ་ཡིས། །མྱོས་ཤིང་ལས་ཀྱི་རླུང་གིས་ཀུན་ཏུ་
ཁྱེར། །བརྒལ་དཀའ་ སྲིད་པའི་ཀློང་དུ་བྱིང་བ་བདག །ཐར་པའི་ལམ་སྣ་ཟིན་
- 184 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
པར་ བྱིན་ གྱིས་ རློབས། ཁམས་ གསུམ་ སེམས་ཅན་ བདག་ གི་ མ་ ཡིན་ ཡང་། །
ཆགས་སྡང་རྨོངས་པས་དགྲ་གཉེན་རིས་སུ་བཅད། ཁྲེལ་མེད་བདག་གིས་ཕལ་
ཆེར་ཡལ་བར་དོར། །མར་ཤེས་ཉམས་རྟོགས་སྐྱེ་བར་བྱིན་གྱིས་རློབས། །ཉིན་
གཅིག་འཚོ་བ་སྦྱོར་བའང་ཕན་བཏགས་ཞེས། །སྨྲ་ན་དྲིན་ཅན་མ་རྣམས་འདོར་
ཕོད་པ། ཁྲེལ་མེད་བདག་གི་སྙིང་ལ་ཅི་ཞིག་ཞུགས། །ཡིད་འོང་བྱམས་པ་སྐྱེ་བར་
བྱིན་ གྱིས་རློབས། །ཡང་ ཡང་ དྲིན་ གྱིས་ བསྐྱངས་བའི་མ་རྒན་རྣམས། །བཟོད་
དཀའི་སྡུག་བསྔལ་བརྒྱ་ཡིས་མནར་བའི་ཚུལ། །ཡང་ཡང་བསམས་ནས་བཟོད་
གླགས་མེད་པ་ཡི། །བཅོས་མིན་སྙིང་རྗེ་སྐྱེ་བར་བྱིན་གྱིས་རློབས། །གཅེས་འཛིན་
གདོན་ཆེན་འདི་ཡིས་ཐོག་མེད་ནས། །ད་ལྟའི་བར་དུ་བདག་ལ་གནོད་པ་བྱས། །
ད་དུང་འདི་ཡིས་བདག་ཉིད་ཕུང་བྱེད་པས། །སྙིང་གི་གནོད་འདི་ཐོན་པར་བྱིན་
གྱིས་རློབས། །ལྷ་དང་མི་ཡི་བདེ་བ་ཇི་སྙེད་དང་། །ཐར་པ་བླ་ན་མེད་པའི་བདེ་བ་
ཡང་། །སེམས་ཅན་གཅེས་འཛིན་ཉིད་ལས་འབྱུང་བས་ན། །བདག་པས་གཞན་
གཅེས་འབྱོངས་པར་བྱིན་གྱིས་རློབས། །དེས་ན་འགྲོ་བའི་སྡིག་སྒྲིབ་སྡུག་བསྔལ་
ཀུན། །བདག་ ལ་ བླངས་ པས་ ངན་ སོང་ སྟོང་ གྱུར་ ཅིང་། །བདག་ ཉིད་ རྨ་བྱས་
བཙན་དུག་ཟོས་པ་བཞིན། །རྐྱེན་ངན་བྱང་ཆུབ་གྲོགས་སུ་འགྱུར་བར་ཤོག །
བདག་གི་བདེ་དགེ་གཞན་ལ་བཏང་བ་ཡིས། །གྲུབ་པའི་བཅུད་ལེན་གྲུབ་པ་ཇི་
བཞིན་དུ། །སྣོད་བཅུད་སྐད་ཅིག་ཉིད་ལ་གནས་འགྱུར་ཏེ། །དག་པ་རབ་འབྱམས་
ཉིད་དུ་ འགྱུར་བར་ཤོག །སྙིགས་མའི་རྒུད་ པ་ རྒས་ པའི་ ཁ་རླངས་ཀྱིས། །མི་
འདོད་རྐྱེན་ངན་ཅི་དང་ཅི་བྱུང་ཡང་། །དེ་དང་དེ་ཉིད་བྱང་ཆུབ་སྒྲུབ་པ་ཡི། །མཐུན་
རྐྱེན་གྲོགས་སུ་འགྱུར་བར་བྱིན་གྱིས་རློབས། །འདོད་དང་མི་འདོད་སྣང་བ་གང་
- 185 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཤར་ཡང་། །བདེན་འཛིན་མ་རིག་རྨོངས་པའི་འཕྲུལ་སྣང་དུ། །ཤེས་ནས་གང་
ལའང་ཆགས་སྡང་མི་སྐྱེ་བར། །མཉམ་པ་ཉིད་དུ་རང་ངོ་འཕྲོད་པར་ཤོག །རང་
ལ་ནད་དང་སྡུག་བསྔལ་བྱུང་བའི་ཚེ། །སྡིག་སྤོང་དགེ་བ་སྒྲུབ་པའི་སྐུལ་མ་རུ། །
ཤེས་ནས་ཚོགས་གསོག་སྒྲིབ་སྦྱོང་ལ་བརྩོན་ཞིང་། །རྐྱེན་ངན་ལམ་དུ་ལོངས་པར་
བྱིན་གྱིས་རློབས། །གཞན་ཡང་བདག་ཉིད་དམྱལ་བར་འཕེན་པའི་རྒྱུ། །མི་བཟད་
ལས་ངན་བསགས་པའི་འབྲས་བུ་རྣམས། །ཚེ་འདིར་སྨིན་པས་དམྱལ་བའི་སྐྱེ་སྒོ་
ཁེགས། །ད་ཕྱིར་དང་ལེན་ནུས་པར་བྱིན་གྱིས་རློབས། །ཐོག་མེད་དུས་ནས་སྙིང་
གི་དབུས་ཞུགས་པའི། །དུག་གསུམ་འདུས་ནད་གཅེས་འཛིན་ཁོང་སྐྲན་འདི། །
དཀར་པོ་ཆིག་ཐུབ་སྟོབས་ལྔའི་སྨན་མཆོག་གིས། །མྱུར་དུ་བྱང་ཞིང་དག་པར་
བྱིན་གྱིས་རློབས། །བདག་ལ་མི་སྙན་བརྗོད་པ་བྱུང་བའི་ཚེ། །རང་གི་སྤྱོད་ངན་
སྟོན་པའི་སློབ་དཔོན་དུ། །ཤེས་ནས་དེ་ལ་མི་འདོད་མི་སྐྱེ་བར། །སྤྲོ་བས་དང་དུ་
ལེན་པར་བྱིན་གྱིས་རློབས། །བདག་གི་རྙེད་བཀུར་ ཉམས་བྱེད་བྱུང་བའི་ཚེ། །
བདག་ཉིད་མི་གཙང་འདམ་དུ་བྱིང་བ་དག །དག་བྱེད་ཁྲུས་ཆབ་ཡིན་པར་ངོ་
འཕྲོད་ནས། །བླ་མའི་ཐུགས་རྗེར་གོ་བར་བྱིན་གྱིས་རློབས། །སེམས་ལ་གློ་བུར་
སྡུག་བསྔལ་བྱུང་བའི་ཚེ། །གཞན་གྱི་སེམས་རྒྱུད་དཀྲུགས་པའི་ལས་ངན་དུ། །
ཤེས་ནས་སུ་ལའང་ལེ་ལན་མི་བདའ་བར། །སྟོབས་བཞིའི་བཤགས་པ་ནུས་པར་
བྱིན་གྱིས་རློབས། །རང་གིས་ཡུན་རིང་དྲིན་གྱིས་བསྐྱངས་པས་ཀྱང་། །དྲིན་ལན་
ལོག་འཇལ་ལོག་སྒྲུབ་བྱུང་བའི་ཚེ། །མཐོ་འདོད་གཅེས་འཛིན་ཁྱོད་ཀྱིས་ལན་ནོ་
ཞེས། །སླར་ཡང་གཏོང་ལེན་ནུས་པར་བྱིན་གྱིས་རློབས། །བློ་གཏད་གྲོགས་པོས་
བསླུས་པར་གྱུར་པའི་ཚེ། །ཡིད་བརྟན་མི་རུང་འཁོར་བའི་ཕུན་ཚོགས་ལ། །ཡིད་
- 186 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ། །
བརྟན་འཆའ་བའི་གཅེས་འཛིན་འདིས་བསླུས་ཞེས། །སླར་ཡང་གཏོང་ལེན་ནུས་
པར་བྱིན་གྱིས་རློབས། །བཅོས་ཐབས་དཀའ་བའི་ནད་ཀྱིས་གདུངས་གྱུར་ན། །
འཁོར་བའི་རང་བཞིན་ཤེས་པའི་ངེས་འབྱུང་དང་། །རང་འདྲའི་འགྲོ་ལ་བརྩེ་བའི་
སྙིང་རྗེ་ཡིས། །རྣམ་དག་གཏོང་ལེན་ནུས་པར་བྱིན་གྱིས་རློབས། །སྐྱེ་བོ་ངན་པས་
གཡོ་སྒྱུས་བསླུས་པའི་ཚེ། །ཅོལ་ཆུང་གཅེས་འཛིན་འདི་ཡིས་ལན་སྙམ་དུ། །ལེ་
ལན་བདས་ནས་གཞན་ལ་མི་ཁྲོ་བར། །གཞན་སྐྱོན་ རང་གི་སྟེང་དུ་ལེན་པར་
ཤོག །མདོར་ན་དུས་དང་ གནས་སྐབས་ཅིར་གྱུར་ཀྱང་། །གསུང་རབ་ཀུན་ གྱི་
སྙིང་པོ་གཅིག་བསྡུས་པ། །ལམ་རིམ་བློ་སྦྱོང་འདི་ལ་རྩེ་གཅིག་ཏུ། །ཉམས་ལེན་
སྙིང་པོར་ནུས་པར་བྱིན་གྱིས་རློབས། །ཡུལ་གསུམ་དུག་གསུམ་རྒྱུ་རུ་མི་བཏང་
བར། །རྣམ་དག་ དགེ་རྩ་ གསུམ་དུ་ལེགས་བསྒྱུར་ཅིང་། །གང་སྣང་ཐམས་ཅད་
སེམས་མཆོག་རིན་པོ་ཆེ། །འཕེལ་བའི་རྐྱེན་དུ་འགྱུར་བར་བྱིན་གྱིས་རློབས། །
སྟོན་པ་ཐུབ་པའི་དབང་པོའི་རྣམ་ཐར་ལྟར། །རང་དོན་ཡལ་བར་དོར་ནས་གཞན་
དོན་དུ། །རླབས་ཆེན་རྒྱལ་སྲས་སྤྱོད་ལ་སློབ་པ་ལ། །སྐད་ཅིག་ཙམ་ཡང་ཞུམ་པ་
མེད་པར་ཤོག །མཐུ་ཆེན་རྒྱལ་སྲས་སྤྱོད་པའི་རྗེས་ཞུགས་ཏེ། །ལུས་དང་ལོངས་
སྤྱོད་དུས་གསུམ་དགེ་བ་རྣམས། །གཏང་བསྲུང་དག་སྤེལ་ཉམས་ལེན་བྱེད་པ་
ལ། །སྒྱིད་ལུག་ཞུམ་པ་ནམ་ཡང་མེད་པར་ཤོག །ཕྱི་ནང་ཆོས་རྣམས་རང་རང་རྒྱུ་
རྐྱེན་ ལ། །བརྟེན་ ནས་ འབྱུང་ བའི་ ངང་ ཚུལ་ ལེགས་ རྟོགས་ཏེ། །དངོས་ འཛིན་
འཁྲུལ་པས་ནམ་ཡང་མི་བརྫི་བར། །ཞེན་མེད་ རང་སར་གྲོལ་བར་བྱིན་གྱིས་
རློབས། །བློ་སྦྱོང་དམ་ཚིག་བསླབ་བྱའི་ཉམས་ལེན་རྣམས། །སྲོག་གི་ཕྱིར་ཡང་
གཏོང་བར་མི་བྱེད་ཅིང་། །བྱང་ ཆུབ་ སེམས་ གཉིས་ སྒོམ་ པ་ མཐར་ ཕྱིན་ཏེ། །
- 187 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྟོབས་བཅུ་མངའ་བའི་གོ་འཕང་མྱུར་ཐོབ་ཤོག །སྐྱེ་བ་ཀུན་ཏུ་ཡང་དག་བླ་མ་
དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་ཚིག་དང་
བསྟུན་ནས་དོན་ཡིད་ལ་བསམ་ཞིང་འདུན་པ་དྲག་ཏུ་བྱའོ། །
གསུམ་པ་མཇུག་ཏུ་ཇི་ལྟར་བྱ་བའི་ཚུལ་ནི། དུས་གསུམ་སྐྱབས་གནས་
ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཞེས་ལན་མང་དུ་
གསོལ་བ་བཏབ། བཟང་པོ་སྤྱོད་པ་དང༌། སྤྱོད་འཇུག་སྨོན་ལམ་སོགས་ཀྱི་སྒོ་
ནས་དགེ་བ་རྣམས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་
པ་དྲག་པོས་བསྔོ་བ་དང་སྨོན་ལམ་བྱ་ཞིང་། ཁྱད་པར་། ཐུགས་རྗེའི་བདག་ཉིད་
རྩ་ བརྒྱུད་ བླ་མ་དང༌། །ཡི་དམ་མཆོག་གསུམ་བཀའ་ སྡོད་བཅས་ལ་འདུད། །
བདག་པས་གཞན་གཅེས་སེམས་མཆོག་རིན་པོ་ཆེ། །མྱུར་དུ་རྒྱུད་ལ་སྐྱེ་བར་བྱིན་
གྱིས་རློབས། །སྔོན་བསགས་སྟོབས་ཀྱིས་དལ་བའི་རྟེན་ཐོབ་ཀྱང་། །སྔོན་ཆད་
འདི་ནང་ བྱ་བས་གཡེངས་ཤིང་འདས། །ད་ནི་གཏན་གྱི་མདུན་མ་བསྒྲུབ་པའི་
ཕྱིར། །ཚེ་ལྷག་དོན་ལྡན་ནུས་པར་བྱིན་གྱིས་རློབས། །སྟོན་པ་མཉམ་མེད་དེ་ཡི་
བསྟན་པ་ལ། །ཞུགས་ཀྱང་ཉེས་ལྟུང་དྲི་མས་སེམས་རྒྱུད་སྦགས། །ཕྱིན་ཆད་ངེས་
འབྱུང་སེམས་ཀྱིས་རྒྱུད་བསྐུལ་ཏེ། །ཚུལ་ཁྲིམས་ཕུང་པོ་ཡོངས་སུ་རྫོགས་པར་
ཤོག །ཟབ་རྒྱས་ཐེག་ཆེན་ཆོས་ཚུལ་མང་ཐོས་ཀྱང་། །དུད་འགྲོ་ལྟ་བུར་རང་དོན་
སྤྱོད་ པས་ འདས། ཁྲེལ་མེད་བདག་ལ་ བླ་མས་ཐུགས་ རྗེས་ གཟིགས། །བྱམས་
དང༌ སྙིང་ རྗེ་ འབྱོངས་ པར་ བྱིན་ གྱིས་རློབས། །སྔོན་ བྱོན་ རྒྱལ་ བ་ ཀུན་ གྱིས་
གཤེགས་པའི་ཤུལ། །རྒྱལ་སྲས་དམ་པ་ཀུན་གྱི་ཐུགས་དམ་མཐིལ། །བྱམས་དང་
- 188 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ། །
སྙིང་རྗེ་བྱང་སེམས་རིན་པོ་ཆེ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །སྔོན་
ཚེ་ཐུབ་པས་ཇི་ལྟར་མཛད་པ་ལྟར། །འགྲོ་བའི་སྡིག་དང་སྡུག་བསྔལ་མ་ལུས་
པ། །བདག་ཉིད་གཅིག་པུས་མྱོང་བར་སྤྲོ་བྱེད་ཅིང་། །བདེ་དགེ་མ་ལུས་འགྲོ་ལ་
གཏོང་བར་ཤོག །སྔོན་ཚེ་མཛའ་བོའི་བུ་མོར་འཁྲུངས་པའི་ཚེ། །འགྲོ་ཀུན་སྡུག་
བསྔལ་རྒྱུད་སྟེང་བཞེས་པ་བཞིན། །སེམས་ཅན་ཀུན་གྱི་སྡུག་བསྔལ་མ་ལུས་པ། །
གཅེས་འཛིན་བདག་གི་སྟེང་དུ་སྨིན་གྱུར་ཅིག །དམྱལ་བའི་གྱད་དུ་འཁྲུངས་ཚེ་
འགྲོ་ཀུན་གྱི། །ངན་སོང་སྐྱེ་སྒོ་བཅོད་པའི་ཐུགས་བསྐྱེད་ལྟར། །འགྲོ་བའི་སྡིག་
དང་སྡུག་བསྔལ་མ་ལུས་པ། །བདག་ལ་སྨིན་ནས་ངན་སོང་སྟོང་གྱུར་ཅིག །དྲང་
སྲོང་བཟོད་པ་སྨྲ་བའི་རྣམ་ཐར་ ལྟར། །བདག་ལ་མི་སྙན་བརྗོད་ཅིང་མཚོན་
འདེབས་ཀྱང་། །བུ་སྡུག་ཤི་བའི་མ་བཞིན་ལྷག་པར་དུ། །དེ་ལ་བརྩེ་བས་ཕན་
འདོགས་ནུས་པར་ཤོག །བྱམས་པའི་སྟོབས་ཀྱིས་གནོད་སྦྱིན་སྤུན་ལྔ་ལ། །ཇི་
ལྟར་མཛད་ པ་དེ་བཞིན་བདག་གིས་ ཀྱང་། །སྡིག་ཅན་མ་ ལུས་གནས་སྐབས་
མཐར་ཐུག་ཏུ། །ཕན་དང་བདེ་བའི་ལམ་ལ་བགོད་པར་ཤོག །བྱང་སེམས་ཟླ་
བས་ སྡིག་ ཅན་ སྲིན་ པོའི་ ཚོགས། །དམ་ པའི་ ཆོས་ ཀྱིས་ འདུལ་ བར་ མཛད་པ་
བཞིན། །བླུན་རྨོངས་ སྡིག་ ཅན་ འགྲོ་བ་མ་ལུས་པ། །བདག་ ཉིད་ གཅིག་པུས་
འདུལ་བར་ནུས་གྱུར་ཅིག །རྒྱལ་པོ་བསོད་ནམས་སྟོབས་ཀྱིས་ལུས་ཀྱི་ཤས། །
གྲངས་མེད་འགྲོ་བ་ཚིམས་པར་མཛད་པ་ ལྟར། །བདག་གི་ ལུས་ ཀྱང་རྣམ་པ་
ཐམས་ཅད་དུ། །འགྲོ་བ་ཀུན་གྱི་ཉེར་འཚོར་འགྱུར་བར་ཤོག །སེམས་དཔའ་ཆེན་
པོ་རུས་སྦལ་གཙོ་བོ་རུ། །གྱུར་ཚེ་ཚོང་པ་མཚོ་ལས་བསྒྲལ་བ་ལྟར། །འགྲོ་བ་མ་
ལུས་འཁོར་བའི་མཚོ་ཆེན་ལས། །སྒྲོལ་བའི་ཟམ་སྟེགས་ཉིད་དུ་བདག་འགྱུར་
- 189 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཤོག །རི་བོང་གཙོ་བོར་ འཁྲུངས་ཚེ་ཐབས་མཁས་ཀྱིས། །གྲངས་མེད་འགྲོ་བ་
སྨིན་པར་མཛད་པ་ལྟར། །བདག་ཉིད་མཐོང་ཐོས་དྲན་རེག་མ་ལུས་པ། །ཐམས་
ཅད་སྨིན་གྲོལ་ལམ་ལ་འགོད་གྱུར་ཅིག །མགོན་མེད་ སྙིགས་དུས་འགྲོ་རྣམས་
བསྒྲལ་བའི་ཕྱིར། །རྒྱ་མཚོའི་རྡུལ་གྱིས་སྨོན་ལམ་ལྔ་བརྒྱ་དག །ཇི་ལྟར་མཛད་པ་
དེ་བཞིན་བདག་གིས་ཀྱང་། །སྨོན་ལམ་མ་ལུས་ཡོངས་སུ་རྫོགས་པར་ཤོག །བདེ་
བ་ཅན་གྱི་ཞིང་མཆོག་འགྲུབ་པའི་ཕྱིར། །འཁོར་ལོས་སྒྱུར་རྒྱལ་རྩིབས་ཀྱི་མུ་ཁྱུད་
ཀྱིས། །རྫོགས་སྨིན་སྦྱངས་གསུམ་སྤྱོད་པ་ཅི་མཛད་པ། །དེ་བཞིན་བདག་གི་སྤྱོད་
པའང་རྫོགས་པར་ཤོག །མི་ཕམ་མགོན་དང་འཇམ་དཔལ་དཔའ་བོ་དང་། །ཀུན་
ཏུ་བཟང་དང་ནམ་མཁའི་སྙིང་པོ་སོགས། །མཐུ་ཆེན་རྒྱལ་སྲས་རྣམས་ཀྱི་སྤྱོད་པ་
ཡི། །རྗེས་སུ་བདག་ཀྱང་སློབ་པ་ཉིད་གྱུར་ཅིག །བདེ་གཤེགས་ཆོས་ཀྱི་སྐུ་མངའ་
སྲས་བཅས་ ཀྱི། །ཐུགས་ རྗེ་ ནུས་ པ་ དཔག་ཏུ་མེད་ པ་ དང༌། །རྟེན་ཅིང་འབྲེལ་
འབྱུང་བསླུ་བ་མེད་ པའི་མཐུས། །བདག་གི་སྨོན་པའི་གནས་ འདི་ འགྲུབ་གྱུར་
ཅིག །ཅེས་སྟོན་པ་ཐུགས་རྗེ་ཅན་དེ་ཉིད་ཀྱི་རྣམ་ཐར་ལྟར་བློ་སྦྱོང་གི་ཉམས་ལེན་
མཐར་ཕྱིན་པའི་སྨོན་ལམ་གདབ་བོ། །
གཉིས་པ་ཐུན་མཚམས་སུ་ཇི་ལྟར་བྱ་བའི་ཚུལ་ནི། ཐེག་པ་ཆེན་པོའི་བློ་
སྦྱོང་གི་ཉམས་ལེན་སྟོན་པའི་གསུང་རབ་དགོངས་འགྲེལ་དང་བཅས་པ་བལྟ་བ་
དང་། དྲན་ཤེས་དང་ལྡན་པའི་སྒོ་ནས་དབང་པོའི་སྒོ་སྡོམ་པ་དང༌། ཟས་ཀྱི་ཚོད་
རིག་པ་དང་། མི་ཉལ་བར་རྣལ་འབྱོར་ལ་བརྩོན་ཞིང་ཉལ་བའི་ཚེ་ཇི་ལྟར་བྱ་བ་
དང༌། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱའོ། །གསུང་རབ་དགོངས་
འགྲེལ་བཅས་པའི་སྙིང་པོའི་དོན། །དཔལ་ལྡན་ཨ་ཏི་ཤ་ཡི་ཐུགས་ཀྱི་བཅུད། །
- 190 -



བློ་སྦྱོང་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ལག་ལེན་རབ་གསལ།
བློ་བཟང་རྒྱལ་བ་གཉིས་པའི་མན་ངག་འདི། །དད་ལྡན་འགའ་ཡི་དོན་དུ་བདག་
གིས་བཀོད། །དགེ་བ་འདི་ཡི་ཚེ་རབས་ཐམས་ཅད་དུ། །ཐེག་མཆོག་ལམ་གྱི་རྩ་
བ་ དགེ་བའི་ བཤེས། །མཚན་ ཉིད་ ལྡན་ པས་ རྗེས་ སུ་ འཛིན་ པ་ དང་། །བཀའ་
བཞིན་སྒྲུབ་པས་མཉེས་པ་ལྷུར་བྱེད་ཤོག །རྒྱལ་བ་དགྱེས་པའི་ལམ་བཟང་རྨ་
མེད་པ། །འདི་ཉིད་མི་ནུབ་ཡུན་རིང་གནས་གྱུར་ཏེ། །ཉམ་ཐག་མ་རྒན་འགྲོ་བ་མ་
ལུས་པ། །མན་ངག་འདི་ཡིས་སྨིན་ཅིང་གྲོལ་གྱུར་ཅིག །ཅེས་ཐེག་པ་ཆེན་པོའི་བློ་
སྦྱོང་གི་སྔོན་འགྲོ་སྦྱོར་བའི་ཆོས་དྲུག་ཇི་ལྟར་བྱ་བའི་ཚུལ་ཤིན་ཏུ་གོ་བདེ་བ་འདི་
ལྟ་བུ་ཞིག་དགོས་ཞེས་པད་ཚལ་དགེ་སློང་རིན་པོ་ཆེ་བསྐལ་བཟང་འཕྲིན་ལས་
རྣམ་རྒྱལ་གྱིས་སྔ་ཕྱིར་ཡང་ཡང་བསྐུལ་ཞིང་། རང་དང་སྐལ་བ་མཉམ་པ་ཆོས་
ཚུལ་འདི་ལ་མོས་པ་མང་པོར་ཕན་པར་བསམས་ནས་དགེ་སློང་ཡེ་ཤེས་རྒྱལ་
མཚན་གྱིས་བྲག་ཁ་ཐེག་ཆེན་གླིང་དུ་སྦྱར་བའོ། །འདིས་ཀྱང་རྒྱལ་བའི་བསྟན་པ་
རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག ། །།
- 191 -



༄༅། །ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་
རྩ་ཚིག་བཞུགས་སོ། །
བླ་མ་རྣམས་ལ་ཕྱག་འཚལ་ལོ། །གསུང་རབ་ཀུན་གྱི་སྙིང་པོའི་དོན། །རྒྱལ་
སྲས་རྣམས་ ཀྱི་ཐུགས་དམ་མཐིལ། །བྱང་ ཆུབ་སེམས་གཉིས་སྦྱོང་བའི་ཚུལ། །
བརྒྱུད་པའི་ཆུ་བོ་གསུམ་འདྲེས་ཤིང་། ཁྱད་པར་ཞི་བ་ལྷ་ཡི་ལུགས། །གསེར་གླིང་
པ་ནས་བརྒྱུད་པ་ཡིན། །ཨ་ཏི་ཤ་ཡི་མན་ ངག་མཆོག །འཇམ་མགོན་བླ་མས་
གསལ་མཛད་པ། །ཐེག་ཆེན་བློ་སྦྱོང་གདམས་ངག་འདི། །རྡོ་རྗེ་ཉི་མ་ལྗོན་ཤིང་
དང༌། །བདུད་རྩིའི་སྙིང་པོ་དག་དང་མཚུངས། །ཆེ་བ་ཆེན་པོ་བཞི་དང་ལྡན། ཁྱད་
པར་སྙིགས་མ་ལྔ་བདོ་བའི། །རྐྱེན་ངན་ལམ་དུ་བསྒྱུར་ཐབས་མཆོག །སྟོན་པ་
ཐུགས་ རྗེ་ ཅན་ དེ་ ཉིད། །སྔོན་ཚེ་ ལམ་ ལ་ སློབ་ པའི་ ཚེ། །དམྱལ་ བའི་ གྱད་ དུ་
འཁྲུངས་ པ་ དང་། །བསོད་ནམས་ སྟོབས་ དང༌ བྱམས་ པའི་ སྟོབས། །སྙིང་སྟོབས་
ཕུལ་ཕྱིན་རྒྱ་མཚོའི་རྡུལ། །མཛའ་བོའི་བུ་མོའི་འཁྲུངས་རབས་སོགས། །མན་ངག་
འདི་ཡི་གླེང་གཞི་ཡིན། །གདམས་པ་འདི་ལ་དོན་ཚན་བདུན། །སྔོན་འགྲོ་རྟེན་གྱི་
ཆོས་བསྟན་པ། །དངོས་གཞི་ བྱང་ ཆུབ་སེམས་ གཉིས་ སྦྱོང་། །རྐྱེན་ ངན་
བྱང་བྱུབ་ལམ་དུ་བསྒྱུར། །ཚེ་གཅིག་ཉམས་ལེན་དྲིལ་ནས་བསྟན། །འབྱོངས་པའི་
ཚད་དང་དམ་ཚིག་དང་། །བློ་སྦྱོང་བསླབ་བྱ་བཤད་པའོ། །དང་པོ་ སྔོན་འགྲོ་ལ་
བསླབ་སྟེ། །དེ་ཡང་ལམ་གྱི་རྩ་བ་མཆོག །བཤེས་གཉེན་བསྟེན་ཚུལ་ལ་འབད་
ནས། །དལ་ འབྱོར་ རྙེད་ དཀའ་ འཇིག་ སླ་ དག །ལས་ འབྲས་ འཁོར་ བའི་ སྡུག་
- 192 -



ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག
བསྔལ་ཏེ། །སྔོན་འགྲོ་རྟེན་གྱི་ཆོས་བཞི་པོ། །ལེགས་པར་བསམས་ནས་མྱོང་བ་
འདོན། །དངོས་གཞི་སེམས་གཉིས་སྦྱོང་ཚུལ་ལ། །ཀུན་རྫོབ་བྱང་ཆུབ་སེམས་སྦྱོང་
དང་། །དོན་དམ་བྱང་ཆུབ་ སེམས་ སྦྱོང་ངོ༌། །བྱང་ཆུབ་ སེམས་ མཆོག་ སྦྱོང་ ཚུལ་
ལ། །མན་ངག་རྒྱུ་འབྲས་བདུན་མ་དང༌། །བདག་གཞན་མཉམ་བརྗེའི་སྒོམ་ཚུལ་
ཏེ། །ཤིང་རྟ་ཆེན་པོའི་སེམས་སྦྱོང་གི །མན་ངག་ཁྱད་པར་ཅན་གཉིས་པོ། །གཅིག་
ཏུ་བསྲེས་ནས་ཉམས་སུ་བླང་། །བྱང་ཆུབ་སེམས་ཀྱི་ཕན་ཡོན་རྣམས། །མདོ་ལས་
འབྱུང་བ་བཞིན་བསམས་པས། །དད་པའི་རྩ་བ་བརྟན་བྱས་ལ། །ཕྱིར་མི་ལྡོག་
པའི་བློ་བརྟན་བྱ། །ཐོག་མེད་དུས་ནས་ཉེར་འབྲེལ་བའི། །ཉམ་ཐག་འགྲོ་འདི་མ་
ལུས་ལ། །སེམས་སྙོམས་མར་ཤེས་དྲིན་དྲན་ཏེ། །བུ་སྡུག་ལྟར་དུ་ཡིད་འོང་བསྐྱེད།
མི་འདོད་སྡུག་བསྔལ་ཐམས་ཅད་ནི། །རང་ཉིད་གཅེས་འཛིན་ལས་འབྱུང་བས། །
ལེ་ ལན་ ཐམས་ ཅད་ གཅིག་ ལ་ བདའ། །གནས་ སྐབས་ མཐར་ ཐུག་ འདོད་ དོན་
རྣམས། །སེམས་ཅན་ཡིད་བཞིན་ནོར་བུ་ཡི། །དྲིན་ལས་འབྱུང་བའི་ཚུལ་བསམས་
ཏེ། །ཀུན་ལ་བཀའ་དྲིན་ཆེ་བར་བསྒོམ། །དེ་ནས་བདག་གཞན་མཉམ་བརྗེ་ལ། །
འབད་པ་ཆེན་པོས་བསླབ་པར་བྱ། །བྱམས་དང་སྙིང་རྗེ་ཤུགས་དྲག་གིས། །གཏོང་
ལེན་གཉིས་པོ་སྤེལ་མར་བསྒོམ། །སྙིང་སྟོབས་རིམ་གྱིས་བསྐྱེད་པའི་ཕྱིར། །ལེན་
པའི་གོ་རིམ་རང་ནས་བརྩམ། །དེ་ནས་ཚེ་འདིའི་ཕ་མ་སོགས། །འགྲོ་བ་ཀུན་ལ་
རིམ་གྱིས་བསྒོམ། །ཡེངས་མེད་རྩེ་གཅིག་གནས་པ་དང་། །མྱུར་དུ་འབྱོངས་པར་བྱ་
བའི་ཕྱིར། །གཏོང་ལེན་རླུང་ལ་བསྐྱོན་པར་བྱ། །ལྷག་བསམ་སྙིང་སྟོབས་ཆེན་པོ་
ཡིས། །འགྲོ་ བ་ མ་ ལུས་ སྒྲོལ་ བྱེད་ པའི། །དམ་ བཅའི་ ཁུར་ ཆེན་ ཁྱེར་ བར་ བྱ།
སེམས་ཅན་ཐམས་ཅད་སྒྲོལ་བ་ལ། །སངས་རྒྱས་གོ་འཕང་ཐོབ་དགོས་ཚུལ། །
- 193 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བསམས་ནས་བྱང་ཆུབ་སེམས་མཆོག་བསྐྱེད། །རིན་ཆེན་བྱང་ཆུབ་སེམས་མཆོག་
ལ། །ཡིད་འགྱུར་མྱོང་བ་ཐོན་པའི་ཚེ། །སྨོན་སེམས་ཆོ་གས་ལེགས་བླངས་ལ། །དེ་
ཡི་བསླབ་བྱ་རྣམས་ལ་བསླབ། །རྒྱལ་སྲས་རྣམས་ཀྱི་སྤྱོད་པའི་ཁུར། །བཟུང་བར་
ནུས་ཚེ་འཇུག་སྡོམ་བླང་། །སྡོམ་པའི་བསླབ་བྱ་ལ་འབད་ཅིང་། །རྒྱལ་སྲས་སྤྱོད་པ་
རྒྱ་མཚོ་ཡི། །གནད་བསྡུས་ཕ་རོལ་ཕྱིན་དྲུག་དང་། །ལུས་དང་ལོངས་སྤྱོད་དགེ་
ཚོགས་རྣམས། །བཏང་སྲུང་དག་སྤེལ་བཞིའི་སྒོ་ནས། །རླབས་ཆེན་སྤྱོད་ལ་བསླབ་
པར་བྱ། །རྗེས་ཀྱི་སྤྱོད་ལམ་ཀུན་ཏུ་ཡང་། །ཡིད་འོང་མི་འོང་བར་མ་སྟེ། །ཡུལ་གྱི་
སྣང་བ་རྣམ་པ་ གསུམ། །དུག་ གསུམ་ རྒྱུ་རུ་མི་བཏང་བར། །རྣམ་དག་ དགེ་ རྩ་
གསུམ་དུ་བསྒྱུར། ཁྱད་པར་འགྲོ་འཆག་ཉལ་འདུག་གི །སྤྱོད་ལམ་ཐམས་ཅད་
ཐེག་ཆེན་གྱི། །བློ་སྦྱོང་གྲོགས་སུ་འཁྱེར་བའི་ཚུལ། །མདོ་ལས་འབྱུང་བ་བཞིན་དུ་
བསླབ། །ཡང་ཡང་དྲན་པ་གསོ་བའི་ཕྱིར། །སྤྱོད་ལམ་ཀུན་ཏུ་ཚིག་གིས་སྦྱང་། །
གཉིས་པ་དོན་དམ་སེམས་སྦྱོང་ནི། །ཤེས་ རབ་ཕ་རོལ་ཕྱིན་པའི་དོན། །བདག་
ཉིད་ཆེན་པོ་ཀླུ་སྒྲུབ་ཀྱིས། །ཇི་ལྟར་བཀྲལ་བ་ཇི་བཞིན་དུ། །གནས་ལུགས་ཟབ་མོ་
བསྒོམ་པ་སྟེ། །ཐབས་ཀྱི་ཆ་རྣམས་བརྟན་བྱས་ནས། །ཟབ་དོན་གསང་བ་བསྒོམ་
ཞེས་གསུངས། །འདི་ལྟར་སྣང་བའི་ཆོས་རྣམས་ཀུན། །རང་བློས་བཏགས་པ་ཙམ་
ཞིག་ལས། །ངོ་བོས་གྲུབ་པ་མེད་པའི་ཚུལ། །གཅིག་དང་དུ་བྲལ་ལ་སོགས་པའི། །
རིགས་ཚུལ་ཟབ་མོས་ལེགས་དཔྱད་དེ། །མཐའ་བྲལ་དབུ་མའི་ངང་དུ་འཇོག །
སྐྱེས་བུ་ཁམས་དྲུག་བརྟག་པ་དང་། །དྲན་པ་ཉེར་བཞག་བཞིའི་སྒོ་ནས། །བདག་
མེད་རྣམ་གཉིས་བསྒོམ་པའི་ཚུལ། །བསླབ་པ་ཀུན་ལས་བཏུས་པ་ དང་། །སྤྱོད་
འཇུག་དོན་བཞིན་ཤེས་པར་བྱ། །རྩེ་གཅིག་བསམ་གཏན་ལ་གནས་ནས། །དྲི་མེད་
- 194 -



ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག
རིགས་པའི་མཚོན་རྣོན་གྱིས། །སྲིད་པའི་རྩ་བ་གཅོད་དགོས་པས། །དབེན་གནས་
འདོད་ཆུང་ཆོག་ཤེས་དང༌། །ཚུལ་ཁྲིམས་རྣམ་པར་དག་པ་སོགས། །ཏིང་འཛིན་རྒྱུ་
ཚོགས་ལ་གནས་ནས། །ཞི་གནས་སྒྲུབ་པ་སྔོན་བཏང་སྟེ། །སོ་སོར་རྟོག་པའི་ཤེས་
རབ་ཀྱིས། །དཔྱད་ཅིང་འཇོག་པས་ལྷག་མཐོང་བསྒྲུབ། །ཞི་ལྷག་ངོ་ངོ་གོ་རིམ་
དང་། །དེ་དག་ཇི་ལྟར་སྒྲུབ་པའི་ཚུལ། །སྤྱོད་འཇུག་དོན་བཞིན་ཤེས་པར་བྱ། །
ཐུན་མཚམས་སྤྱོད་ལམ་ཐམས་ཅད་དུ། །སྒྱུ་མ་ལྟ་བུའི་རྣལ་འབྱོར་སྐྱོང་། །མདོ་སྡེ་
ཟབ་མོའི་དབྱངས་ཀྱིས་ཀྱང་། །ཡང་དང་ཡང་དུ་དྲན་བསྐུལ་བྱ། །དེ་ལྟར་ཐབས་
ཤེས་ཟུང་འབྲེལ་བ། །ཐེག་ཆེན་བློ་སྦྱོང་སྙིང་པོའི་དོན། །རྒྱལ་བ་དགྱེས་པའི་ལམ་
བཟང་ལ། །བརྟེན་ནས་ས་ལམ་བགྲོད་པར་བྱ། །རྐྱེན་ངན་ལམ་དུ་བསྒྱུར་བ་ནི། །
སྣོད་བཅུད་སྡིག་པའི་འབྲས་བུ་ཡིས། །གང་བའི་སྙིགས་མའི་དུས་མཐའ་འདིར། །
མི་འདོད་རྐྱེན་ངན་ཅི་བྱུང་ཡང་། །བློ་སྦྱང་གདམས་པ་འདིའི་སྒོ་ནས། །ཐམས་ཅད་
བྱང་ཆུབ་གྲོགས་སུ་བསྒྱུར། །དེ་ལ་བསམ་སྦྱོར་གཉིས་སུ་ཡོད། །བསམ་པ་ལ་ཡང་
སེམས་བསྐྱེད་དང་། །ལྟ་བས་ལམ་དུ་སྒྱུར་ཚུལ་གཉིས། །སེམས་བསྐྱེད་སྒོ་ནས་
སྒྱུར་ཚུལ་ནི། །ལས་དང་རྐྱེན་གྱིས་བསྐུལ་བ་ཡི། །མི་འདོད་སྡུག་བསྔལ་ཅི་བྱུང་
ཡང་། །བྱང་ཆུབ་སྒྲུབ་པའི་སྐུལ་མ་རུ། །ཤེས་ནས་དང་དུ་ལེན་བྱེད་ཅིང་། །བྱམས་
དང་ སྙིང་ རྗེ་ཤུགས་དྲག་གིས། །གཏོང་ལེན་སྒོམ་ནས་ལམ་དུ་བསྒྱུར། །ལྟ་བས་
ལམ་དུ་སྒྱུར་ཚུལ་ནི། །ཚོགས་དྲུག་སྣང་བ་གང་ཤར་ཡང་། །རང་བློས་བཏགས་པ་
ཙམ་ཞིག་ལས། །ངོ་བོས་གྲུབ་པ་མེད་པའི་ཚུལ། །བསམས་ནས་གནས་ལུགས་
ངང་དུ་གཞག །སྟོང་ཉིད་ སྙིང་ རྗེའི་ སྙིང་པོ་ཅན། །བསྒོམས་པས་སྐུ་བཞི་འགྲུབ་
པའི་ཚུལ། །བསམས་ནས་སྣང་བ་ལམ་དུ་བསྒྱུར། །སྦྱོར་བས་ལམ་དུ་བསྒྱུར་བ་
- 195 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནི། །ཚོགས་གསོག་སྒྲིབ་སྦྱོང་ཆོས་སྐྱོང་མཆོད། །གདོན་བགེགས་གཏོར་མས་ཚིམ་
བྱེད་པ། །སྦྱོར་བ་བཞི་ལྡན་ཐབས་ཀྱི་མཆོག །སྦྱོར་བ་བཞི་པོ་དེ་དག་གི །སོ་སོའི་
ཉམས་ལེན་བྱེད་ཚུལ་ནི། །རྐྱེན་ངན་ཕོངས་པ་ཅི་བྱུང་ཡང་། །དགེ་བ་སྒྲུབ་པའི་
སྐུལ་མ་རུ། །ཤེས་ནས་དཀོན་མཆོག་མཆོད་བྱེད་ཅིང་། །རེ་དོགས་འགོག་པའི་
གསོལ་ འདེབས་ བྱ། །སྡུག་ བསྔལ་ མི་ འདོད་ དེ་ ཡི་ རྒྱུ། །སྡིག་ སྤོང་ དགོས་ ཞེས་
བསྐུལ་མ་རུ། །ཤེས་ནས་གཉེན་པོ་སྟོབས་བཞི་ཡིས། །སྡིག་སྒྲིབ་ཐམས་ཅད་དག་
ངེས་སྦྱང་། །བཀའ་སྡོད་ཆོས་སྲུང་ཚོགས་རྣམས་ལ། །མཆོད་གཏོར་རྒྱ་ཆེར་ཕུལ་
བྱས་ནས། །རྐྱེན་ངན་ཐམས་ཅད་བྱང་ཆུབ་ཀྱི། །གྲོགས་སུ་བསྒྱུར་བའི་འཕྲིན་ལས་
བཅོལ། །གདོན་བགེགས་གཏོར་མས་ཚིམ་བྱས་ལ། །བྱང་སེམས་སྤྱོད་པའི་གྲོགས་
བྱས་པ། །དྲིན་ཆེ་ད་དུང་བདག་འཛིན་འདི། །འདུལ་ཕྱིར་ཕན་གྲོགས་མཛོད་ཅེས་
བརྗོད། །མདོར་ན་རང་དང་འགྲོ་ཀུན་ལ། །ཉོན་མོངས་སྤྱོད་པ་གང་སྣང་ཡང་། །
གཏོང་ལེན་གཉིས་ཀྱི་སྒོ་ནས་ནི། །འཕྲལ་ལ་གང་ཐུག་སྒོམ་ལ་སྦྱར། །ཚེ་གཅིག་
ཉམས་ལེན་དྲིལ་བ་ནི། །མན་ངག་སྙིང་པོ་མདོར་བསྡུས་པ། །ཕན་དང་གོམས་དང་
ས་བོན་དང་། །སུན་འབྱིན་དང་ནི་སྨོན་ལམ་གྱི། །སྟོབས་ལྔ་དག་དང་སྦྱར་བར་
བྱ། །འཕེན་པའི་སྟོབས་ནི་དུས་འདི་ནས། །བྱང་ཆུབ་བར་དང་ཇི་སྲིད་འཚོ། །ལོ་
ཟླ་འདི་དང་ཁྱད་པར་དུ། །དེ་རིང་ཉིན་ཞག་ཕྲུགས་འདི་ལ། །གཅེས་འཛིན་འགོང་
པོ་བཏུལ་ བྱས་ཏེ། །བྱང་ ཆུབ་ སེམས་ གཉིས་ ཉམས་ ལེན་ལ། །བརྩོན་པར་ བྱེད་
སྙམ་འཕེན་པར་གཏོང་། །གོམས་པའི་སྟོབས་ནི་སེམས་གཉིས་པོ། །ཡང་ཡང་སྦྱོང་
ཞིང་གོམས་བྱེད་པའི། །ས་བོན་སྟོབས་ནི་སེམས་གཉིས་པོ། །འཕེལ་ཕྱིར་ཚོགས་
གཉིས་གསོག་པའོ། །སུན་འབྱེད་སྟོབས་ནི་སེམས་གཉིས་ཀྱི། །འགལ་རྐྱེན་བདག་
- 196 -



ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག
འཛིན་འདུལ་བའོ། །སྨོན་ལམ་སྟོབས་ནི་དགེ་ཚོགས་རྣམས། །བྱང་ཆུབ་སེམས་
གཉིས་ འཕེལ་ ཕྱིར་ བསྔོ། །ཇི་ སྲིད་ སངས་ རྒྱས་མ་ཐོབ་པར། །རྨི་ ལམ་ དུ་ ཡང་
སེམས་གཉིས་དང༌། །ནམ་ཡང་མི་འབྲལ་སྨོན་ལམ་གདབ། ཁྱད་པར་འཆི་ཁའི་
ཉམས་ ལེན་ ཡང་། །སྟོབས་ལྔ་ ཉིད་ ཡིན་ སྤྱོད་ལམ་གཅེས། །གང་ ལའང་ཆགས་
ཞེན་མེད་བྱས་ལ། །བྱང་ཆུབ་སེམས་གཉིས་ངང་དུ་འཕོ། །འབྱོངས་པའི་ཚད་དག་
བསྟན་པ་ནི། །བདག་ཏུ་འཛིན་དང་གཅེས་འཛིན་གཉིས། །ཐུལ་ན་འབྱོངས་པའི་
ཚད་ ཡིན་ཏེ། །ཐོས་བསམ་ སྒོམ་ པ་ ཐམས་ཅད་ནི། །བདག་ འཛིན་ གཉེན་ པོར་
གསུངས་ པའི་ ཕྱིར། །ཚུལ་ འདི་ ལ་ ནི་ མདོ་ སྔགས་ ཀྱི། །ཆོས་ ཀུན་ དགོངས་ པ་
གཅིག་ཏུ་འདུས། །ཆོས་དང་མཐུན་མིན་བལྟ་བའི་ཚེ། །གཞན་གྱི་སྣང་ངོར་ལེགས་
པ་དང༌། །རང་སེམས་དཔང་པོར་བྱེད་པ་གཉིས། །ཕྱི་མ་གཙོ་སྟེ་དེ་ཡིན་ཕྱིར། །
དབང་པོ་གཉིས་ཀྱི་གཙོ་བོ་གཟུང་། །རྐྱེན་ངན་ཅི་དང་ཅི་བྱུང་ཡང་། །གྲོགས་སུ་
སྒྱུར་བར་བྱེད་པས་ན། །ཡིད་བདེ་འབའ་ཞིག་རྒྱུན་དུ་བསྟེན། །གློ་བུར་རྐྱེན་ངན་
བྱུང་གྱུར་ཀྱང་། །གཉེན་པོས་འཕྲལ་དུ་ནོན་བྱས་ཏེ། །ཡེངས་ཀྱང་ཐུབ་ན་འབྱོངས་
པ་ཡིན། །འབྱོངས་རྟགས་ཆེན་པོ་ལྔ་ལྡན་ཞེས། །དམ་པ་གོང་མའི་གསུང་ལས་
འབྱུང༌། །བློ་ སྦྱོང་ དམ་ ཚིག་ བསྟན་ པ་ནི། །བློ་ སྦྱོང་ ཐོ་ཅོར་མ་ཤོར་བར། །སྡོམ་
གསུམ་བཅས་མཚམས་དག་བྱེད་ཅིང་། །ཕྱོགས་རེར་ལྷུང་བ་མིན་པ་སྟེ། །སྤྱི་དོན་
གསུམ་ལ་རྟག་ཏུ་བསླབ། །འདུན་པ་བློ་སྦྱོང་ལ་བསྒྱུར་ལ། །ལུས་ངག་ སྤྱོད་པ་
ཚུགས་ཐུབ་བྱ། །གཞན་གྱི་ལུས་དང་ཚུལ་ཁྲིམས་ཀྱི། །ཡན་ལག་ཉམས་པ་བརྗོད་
མི་ བྱ། །གང་ ཟག་ གཞན་ གྱི་སྐྱོན་མི་བསམ། །རང་གི་རྒྱུད་ལ་ལེགས་བརྟགས་
ནས། །ཚེ་འདིའི་སྣང་ཤས་ལ་སོགས་པ། །ཉོན་མོངས་གང་ཚེ་སྔོན་ལ་སྦྱང་། །རྙེད་
- 197-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཀུར་སྙན་གྲགས་རེ་བ་ནས། །རང་ཉིད་ཞི་བདེ་དོན་གཉེར་བ། །འབྲས་བུ་རེ་བ་
ཐམས་ ཅད་ སྤང་། །དགེ་ སྦྱོང་ གང་ དང་ གང་ བྱེད་ ཀྱང་། །དངོས་འཛིན་དུག་ དང་
གཅེས་འཛིན་དུག །འདྲེས་པ་དུག་ཅན་ཟས་བཞིན་སྤང་། །ཐོག་མེད་དུས་ནས་
སྙིང་དབུས་སུ། །གནས་ནས་ཀུན་ཏུ་ཕུང་བྱེད་པ། །ཉོན་མོངས་གཡོ་ཅན་འདི་ལ་
ནི། །གཞུང་བཟང་མི་བྱ་ཕྱི་ཐག་བསྐྱུངས། །གཞན་གྱིས་ཚིག་ངན་སྨྲ་བ་ལ། །ལན་
དུ་གཤགས་ངན་རྒོད་མི་བྱ། །གནོད་ལན་ནམ་ཞིག་འཁྱོལ་ སྙམ་དུ། །འཕྲང་ལ་
སྒུག་པའི་བསམ་ངན་སྤང་། །མི་ལ་མཚང་འབྲུ་མི་མིན་ལ། །གནད་ལ་དབབ་པའི་
ལས་མི་བྱ། །རང་ལ་བབ་པའི་ ཁག་ངན་དང༌། །ལས་ ཁུར་གཞན་ལ་བཀལ་མི་
བྱ། །ཐུན་མོང་ལོངས་སྤྱོད་རང་ཁོ་ནའི། །ཆེད་དུ་བསྒྱུར་བའི་བསམ་སྦྱོར་སྤང་། །
མོ་བོན་ ལྟོ་བཅོས་བྱེད་ པ་ ལྟར། །བློ་སྦྱོང་བསྒོམས་པས་ཚེ་འདི་ལ། །འདྲེ་ དོན་
གནོད་པར་ཕན་རེ་དང་། །རྙེད་བཀུར་སྙན་གྲགས་འོང་རེ་སོགས། །སྒོམ་ལུགས་
སྐྱོན་ཅན་དེ་འདྲ་སྤང་། །ཐོས་བསམ་སྒོམ་པས་ང་རྒྱལ་བ། །ལྷ་ནི་བདུད་དུ་བབ་པ་
འདྲ། །དེ་ཕྱིར་བློ་ སྐྱོན་དེ་འདྲ་སྤང་། །རང་ ཉིད་ སྐྱིད་ པའི་ཡན་ལག་ཏུ། །གཞན་
དག་སྡུག་བསྔལ་ལ་སྦྱོར་བའི། །བསམ་སྦྱོར་ངན་པ་ཐམས་ཅད་སྤང་། །བདུན་པ་
བློ་སྦྱོང་བསླབ་བྱ་ནི། །ཟས་གོས་གནས་མལ་ཉལ་བ་སོགས། །རྣལ་འབྱོར་ཐམས་
ཅད་གཞན་ཕན་གྱི། །བསམ་པ་བཟང་པོ་ཁོ་ནས་བྱ། །བློ་སྦྱོང་སྒོམ་ལ་སྒྱིད་ལུག་
དང༌། །མི་ འདོད་ གནོད་ པ་ ཅི་ བྱུང་ ཡང་། །ལོག་གནོན་ཐམས་ཅད་ གཏོང་ལེན་
གྱི། །བསམ་པ་གཅིག་པུ་འདི་ཡིས་བྱ། །ཉིན་ཞག་ཕྲུགས་རེའི་དགེ་སྦྱོར་དང་།
ཁྱད་པར་ཐུན་རེའི་ནང་དུ་ཡང་། །ཐོག་མར་འཕེན་པ་ལེགས་པར་གཏོང་། །བར་དུ་
དྲན་ཤེས་ནར་མར་བསྟེན། །ཐ་མར་འཕེན་པ་བཏང་བ་ལྟར། །བྱུང་མིན་བརྟགས་
- 198 -



ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག
ནས་ གཟེངས་ བསྟོད་ དང་། །བཤགས་ཤིང་ སྡོམ་ ལ་ འབད་ པར་ བྱ། །འབྱོར་ན་
ཚོགས་གསོག་ལ་འབད་ཅིང་། །རྒུད་ཀྱང་མི་ཞུམ་གཏོང་ལེན་གྱིས། །འབྱོར་རྒུད་
གང་བྱུང་བཟོད་པར་བྱ། །ཡོན་ཏན་ཀུན་གྱི་གཞིར་གྱུར་པ། །སྡོམ་གསུམ་སྤྱི་ཡི་
དམ་ཚིག་དང་། ཁྱད་པར་བློ་སྦྱོང་དམ་ཚིག་གཉིས། །སྲོག་དང་བསྡོས་ནས་བསྲུང་
བར་བྱ། །དང་པོར་ཉོན་མོངས་སྐྱེས་མ་ཐག །རིག་པར་བྱེད་ཅིང་བར་དུ་ཡང་། །
དྲན་ཤེས་གཉེན་པོས་ཟློག་པར་བྱེད། །ཐ་མར་སྐྱེ་བའི་རྒྱུན་གཅོད་དེ། །དཀའ་བ་
གསུམ་ ལ་ བསླབ་ པར་ བྱ། །མ་ནོར་ ལམ་ སྟོན་ བཤེས་ གཉེན་བསྟེན། །རང་ བློ་
ཉམས་ལེན་གནད་ལ་བསྐུལ། །སྒྲུབ་པའི་མཐུན་རྐྱེན་ཚང་བ་སྟེ། །རྒྱུ་ཡི་གཙོ་བོ་
རྣམ་གསུམ་བླང་། །བཤེས་གཉེན་དམ་པར་མོས་གུས་དང་། །བློ་སྦྱོང་སྒོམ་ལ་སྤྲོ་
ཤུགས་དང༌། །བསླབ་པ་ ཕྲ་མོའང་མ་ཉམས་ཏེ། །ཉམས་པ་མེད་པ་རྣམ་གསུམ་
བསྒོམ། །ལུས་ངག་ཡིད་གསུམ་དགེ་བ་དང་། །འབྲལ་མེད་གསུམ་དང་ལྡན་པར་
བྱ། །བློ་སྦྱོང་སྒོམ་ཚེ་གང་སྣང་གི །ཡུལ་ལ་ཕྱོགས་མེད་དག་ཏུ་སྦྱང་། །གང་ཤར་
ཀུན་ལ་བློ་སྦྱོང་གིས། ཁྱབ་དང་གཏིང་འབྱོངས་ཤིན་ཏུ་གཅེས། །རང་གི་འགྲན་
ཟླར་ འདུག་ པ་ དང༌། །ལྷན་ ཅིག་ འགྲོགས་ པའི་ གྲོགས་ དག་ དང༌། །གནོད་ པ་
ཚབས་ཆེན་བྱེད་རྣམས་ལ། །ཟུར་དུ་བཀོལ་ནས་བློ་སྦྱོང་བསྒོམ། །རྐྱེན་ངན་ལམ་
དུ་ སྒྱུར་ བྱེད་ ཅིང་། །ཐར་ པ་ རང་ གི་ སྙིང་ སྟོབས་ལ། །རག་ ལས་ པས་ན་ དེ་ ཡི་
ཕྱིར། །རྐྱེན་གཞན་དག་ལ་ལྟོས་མི་བྱ། །ད་རེས་ཚེ་ཐུང་ཡུད་ཙམ་འདི། །དོན་ཆུང་
ལས་ལ་བཀོལ་ཕངས་པས། །དོན་གྱི་གཙོ་བོ་སྙིང་པོ་མཆོག །བློ་སྦྱོང་ཡེངས་མེད་
ཉམས་སུ་བླང་། །ཆོས་ཕྱིར་དཀའ་སྤྱད་མི་བཟོད་པར། །ཚེ་འདིའི་བྱ་བྱེད་སྡིག་
ལས་ལ། །ཚ་གྲང་སྡུག་བསྔལ་བཟོད་པ་དང་། །དམ་པ་རྣམས་ཀྱི་རྣམ་ཐར་ལ། །
- 199 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཡིད་གཡོས་འདུན་པ་མི་སྐྱེ་བར། །ཚེ་འདིའི་དཔལ་འབྱོར་རྒྱས་པ་ལ། །སྙིང་ནས་
འདུན་པར་བྱེད་པ་དང་། །དམ་ཆོས་བདུད་རྩི་མི་མྱང་བར། །འཇིག་རྟེན་བདེ་བའི་
རོ་མྱང་ དང༌། །སྡིག་ཅན་ ལས་ ངན་ཅན་རྣམས་ལ། །སྙིང་ རྗེའི་ ཡུལ་ དུ་ མི་བྱེད་
པར། །ཆོས་ཕྱིར་དཀའ་བ་སྤྱོད་པ་ལ། །སྙིང་རྗེའི་ཡུལ་དུ་བྱེད་པ་དང༌། །རང་གི་
གཉེན་གྲོགས་འཁོར་གཡོག་རྣམས། །དམ་པའི་ཆོས་ལ་མི་སྦྱོར་བར། །ཚེ་འདིའི་
ཆེ་ཐབས་ལ་སྦྱོར་དང་། །རང་གཞན་རྣམ་དཀར་དགེ་བ་ལ། །རྗེས་སུ་ཡི་རང་མི་
སྒོམ་པར། །དགྲ་ལ་སྡུག་བསྔལ་བྱུང་བ་ལ། །ཡི་རང་སྒོམ་པར་བྱེད་པ་སྟེ། །གོ་
ལོག་དྲུག་པོ་སྤང་བར་བྱ། །ཉམས་ལེན་རེས་འཇོག་མི་བྱ་བར། །ཆུ་བོ་ཆེན་པོའི་
རྒྱུན་བཞིན་འབད། །བློ་སྦྱོང་སྒོམ་ལ་ཚམ་ཚོམ་དང་། །ཡིད་གཉིས་གང་ཡང་མི་བྱ་
བར། །དོལ་ཆོས་ཉིད་དུ་སྦྱར་བར་བྱ། །རང་གི་རྒྱུད་ལ་ཡང་དང་ཡང་། །རྟོག་ཅིང་
དཔྱོད་པའི་ཞུན་ཐར་དང་། །ཉོན་མོངས་སྐྱེ་བའི་ཡུལ་དག་ལ། །བརྟེན་ནས་ཉོན་
མོངས་སྐྱེ་མི་སྐྱེ། །ཡང་ཡང་བརྟག་ཅིང་དཔྱད་ པར་བྱ། །བློ་སྦྱོང་བསྒོམས་པས་
མཆོད་པའི་ཡུལ། །ཡིན་སྙམ་གཞན་ལ་ཡུས་མི་བསྒོམ། །གཞན་གྱི་ཚིག་ངན་གྱིས་
སྤྱིས་ཀྱང་། །ཀོ་ལོང་ མི་ བྱ་ གཅེས་ འཛིན་ འདུལ། །བློ་སྦྱོང་འདི་ ལ་ གསར་ སྡད་
ཀྱིས། །ཡུད་ཙམ་མི་བྱ་རྒྱུན་བསྲིང་བྱ། །ཅུང་ཟད་དགའ་དང་མི་དགའ་ལ། །རྣམ་
འགྱུར་ཡུད་ཙམ་པ་མི་བྱ། །བྱང་ཆུབ་སེམས་ཀྱིས་ཀུན་བསླངས་ནས། །གཞན་ལ་
ཅི་ ཕན་བྱ་བའི་ཚེ། །ཕན་ལན་བོར་ཆེ་འདོད་མི་བྱ། །དེ་ལྟར་བློ་སྦྱོང་དམ་ཚིག་
དང་། །བསླབ་བྱ་ཇི་སྙེད་བསྟན་པ་རྣམས། །བྱང་ཆུབ་སེམས་ཀྱིས་ཀུན་བསླངས་
ནས། །གཏོང་ལེན་གཉིས་ཀྱི་སྒོ་ནས་ནི། །ཐམས་ཅད་ཐེག་ཆེན་ལམ་དུ་བསྒྱུར། །
དེང་ནས་བྱང་ཆུབ་སྙིང་པོའི་བར། །བྱང་ཆུབ་སེམས་ཀྱི་རྟ་ཞོན་ནས། །བདེ་ནས་
- 200 -



ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག
བདེ་བར་འགྲོ་བ་ལ། །སྒྱིད་ལུག་ཞུམ་པ་མི་བྱ་ཞིང་། །སེམས་མཆོག་འདི་དག་སྐད་
ཅིག་ཀྱང་། །མི་འབྲལ་བཟང་ངན་རྐྱེན་གང་ཡང་། །སེམས་མཆོག་འདི་ཡི་གྲོགས་
སུ་ཁྱེར། །སྙམ་དུ་འདུན་པ་ཤུགས་དྲག་བྱ། །ལོང་བས་ཕྱག་དར་ཕུང་པོ་ལས། །ད་
ལྟར་རིན་ཆེན་སྙེད་པ་ལྟར། །དེ་བཞིན་ཉམ་ཆུང་བདག་འདྲ་ཡིས། །གདམས་ངག་
ཡིད་བཞིན་ནོར་བུ་འདི། །ཇི་ཞིག་ལྟར་རྙེད་ཨེ་མ་མཚར། །དེ་ནི་དོན་མེད་བྱ་བ་
ཀུན། །དོར་ནས་ལམ་བཟང་འདི་ཉིད་ལ། །འདུན་པ་གཅིག་ཏུ་དྲིལ་བྱས་ནས། །
དལ་འབྱོར་དོན་དང་ལྡན་པར་བྱ། །བྱང་སེམས་འཆད་ཁ་བའི་ཞལ་ནས། །སྔོན་
སྦྲངས་ ལས་ ཀྱི་འཕྲོ་ སད་ པས། །རང་གི་མོས་པ་མང་ བའི་ རྒྱུས། །སྡུག་བསྔལ་
གཏམ་ངན་ཁྱད་བསད་ནས། །བདག་འཛིན་འདུལ་བའི་གདམས་ངག་ཞུས། །ད་
ནི་ཤི་ཡང་མི་འགྱོད་དོ། །ཞེས་གསུངས་པ་ལྟར་ཆོས་འདི་ལ། །འབད་པས་གདེང་
དང་ལྡན་པར་བྱ། །འདི་བྲིས་པ་ཡི་དགེ་ཚོགས་ཀྱིས། །བདག་དང་མ་རྒན་འགྲོ་བ་
ཀུན། །ཚང་ལ་མ་ནོར་ལམ་བཟང་འདིས། །མྱུར་དུ་སྨིན་ཅིང་གྲོལ་གྱུར་ཅིག །ཅེས་
ཐེག་པ་ཆེན་པོའི་བློ་སྦྱོང་བློ་བཟང་དགོངས་རྒྱན་གྱི་སྙིང་པོ་བསྡུས་པའི་རྩ་ཚིག་འདི་
ལྟ་བུ་ཞིག་དགོས་ཞེས་མདོ་སྔགས་གཞུང་བརྒྱ་སྨྲ་བའི་དགེ་བའི་བཤེས་གཉེན་དར་
གླིང་མཁན་པོ་རབ་འབྱམས་པ་ཆོས་དབང་རྒྱ་མཚོས་བསྐུལ་ཞིང་། རང་དང་སྐལ་
བ་མཉམ་པ་དག་ལ་ཕན་དུ་རེ་བའི་བསམ་པས་དགེ་སློང་ཡེ་ཤེས་རྒྱལ་མཚན་གྱིས་
བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་ཐེག་པ་ཆེན་པོའི་བསྟན་པ་
ཕྱོགས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ། ། །
- 201 -



༄༅། །བློ་སྦྱོང་དོན་བདུན་མའི་སྙིང་པོ་དང་སྨོན་ལམ་
བཞུགས་སོ། །
ན་ མོ་ གུ་ རུ་ ལོ་ ཀེ་ ཤྭ་ རྭ་ ཡ། ཚངས་ དང༌ དབང་ པོ་ གྲུབ་ པའི་ གཙོ་ ལ་
སོགས། །ཆེར་རློམ་ཀུན་གྱི་གཙུག་གི་ནོར་བུ་ཡིས། །གང་གི་ཞབས་མཐིལ་མཆོད་
པའང་རྙེད་དཀའ་བ། །ལྷ་ཡི་བླ་མ་ཐུགས་རྗེ་ཅན་ལ་འདུད། །མཆོག་གསུམ་ཀུན་
འདུས་རྗེ་བཙུན་བླ་མ་ཡི། །སྐུ་གསུང་ཐུགས་ལ་སྙིང་ནས་སྐྱབས་སུ་མཆི། །ཉམ་
ཐག་མ་རྒན་འགྲོ་རྣམས་བསྒྲལ་བའི་ཕྱིར། །བདག་གིས་བྱང་ཆུབ་མཆོག་ཏུ་སེམས་
བསྐྱེད་དོ། །རིན་ཆེན་སེམས་མཆོག་ཐུགས་ལ་མངའ་རྣམས་ལ། །རྣམ་པ་ཀུན་ཏུ་
གུས་པས་ཕྱག་འཚལ་ལོ། །ཐུགས་རྗེ་མངའ་བ་རྒྱལ་བ་སྲས་བཅས་ལ། །བདག་
ཉིད་བྲན་དུ་འབུལ་ལོ་བརྩེ་བས་བཞེས། །སྔོན་ཆད་བཀའ་དང་འགལ་རྣམས་སྙིང་
ནས་བཤགས། །སྲིད་ཞིའི་དགེ་བ་ཀུན་ལ་རྗེས་ཡི་རང་། །ཉམ་ཐག་འགྲོ་ལ་ཕན་
བདེའི་ལམ་སྟོན་ཕྱིར། །འཁོར་བ་མ་སྟོང་བར་དུ་བཞུགས་སུ་གསོལ། །བདག་ལ་
དུས་གསུམ་དགེ་བ་ཅི་ཡོད་པ། །མ་རྒན་རིགས་དྲུག་ཡོངས་ལ་བསྔོས་པ་ཡིས། །
རང་རང་སྡུག་བསྔལ་རྒྱུ་བཅས་ལས་གྲོལ་ཏེ། །བླ་མེད་བདེ་བ་མཆོག་ལ་རེག་གྱུར་
ཅིག །གང་ ལ་ བརྟེན་ ན་ སྲིད་ པའི་ རྒྱ་ མཚོ་ ལས། །ཡུད་ ཀྱིས་ སྒྲོལ་བའི་ཐབས་
མཁས་དེད་དཔོན་ཆེ། །བཤེས་གཉེན་དམ་པས་དགྱེས་བཞིན་རྗེས་བཟུང་སྟེ། །
བཀའ་བཞིན་སྒྲུབ་པ་སྙིང་པོར་བྱེད་པར་ཤོག །མུན་ནག་སྨག་རུམ་ནང་གི་གློག་
འོད་བཞིན། །དལ་བའི་རྟེན་འདི་མྱུར་དུ་འཇིག་འགྱུར་བས། །དོན་མེད་ཚེ་འདིའི་
- 202 -



བློ་སྦྱོང་དོན་བདུན་མའི་སྙིང་པོ་དང་སྨོན་ལམ། །
བྱ་བ་ཀུན་བོར་ནས། །རྩེ་གཅིག་སྒྲུབ་པ་སྙིང་པོར་བྱེད་པར་ཤོག །ལུས་ཀྱི་ན་ཚ་ཕྲ་
མོའང་མི་བཟོད་ཀྱང་། །འཇིགས་རུང་ངན་འགྲོའི་རྒྱུ་ཚོགས་སྒྲུབ་ལ་རེམས། །བླང་
དོར་ གོ་ ལོག་ སྤྱོད་ འདི་ ཡི་ རེ་ མུག །སྡིག་ སྤོང་དགེ་སྒྲུབ་ནུས་ པར་ བྱིན་ གྱིས་
རློབས། །འདོད་ཡོན་ལ་ཆགས་སྲེད་པའི་མྱོས་ཆུ་ཡིས། །མྱོས་ཤིང་ལས་ཀྱི་རླུང་
གིས་ཀུན་ཏུ་ཁྱེར། །བརྒལ་དཀའ་སྲིད་པའི་ཀློང་དུ་བྱིང་བ་བདག །ཐར་པའི་ལམ་
སྣ་ ཟིན་ པར་ བྱིན་ གྱིས་རློབས། ཁམས་ གསུམ་ སེམས་ ཅན་ བདག་ གི་ མ་ ཡིན་
ཡང་། །ཆགས་སྡང་རྨོངས་པས་དགྲ་གཉེན་རིས་སུ་བཅད། ཁྲེལ་མེད་བདག་གིས་
ཕལ་ཆེར་ཡལ་བར་དོར། །མར་ཤེས་ཉམས་རྟོགས་སྐྱེ་བར་བྱིན་གྱིས་རློབས། །
ཉིན་ གཅིག་ འཚོ་བ་སྦྱོར་ བའང་ ཕན་བཏགས་ཞེས། །སྨྲ་ན་དྲིན་ཅན་མ་རྣམས་
འདོར་ཕོད་པ། ཁྲེལ་མེད་བདག་གི་སྙིང་ལ་ཅི་ཞིག་ཞུགས། །ཡིད་འོང་བྱམས་པ་
སྐྱེ་བར་ བྱིན་གྱིས་རློབས། །ཡང་ཡང་དྲིན་གྱིས་བསྐྱངས་པའི་མ་རྒན་རྣམས། །
བཟོད་དཀའི་སྡུག་བསྔལ་བརྒྱ་ཡིས་མནར་བའི་ཚུལ། །ཡང་ཡང་བསམས་ནས་
བཟོད་གླགས་མེད་པ་ཡི། །བཅོས་མིན་སྙིང་རྗེ་སྐྱེ་བར་བྱིན་གྱིས་རློབས། །གཅེས་
འཛིན་གདོན་ཆེན་འདི་ཡིས་ཐོག་མེད་ནས། །ད་ལྟའི་བར་དུ་བདག་ལ་གནོད་པ་
བྱས། །ད་དུང་འདི་ཡིས་བདག་ཉིད་ཕུང་བྱེད་པས། །སྙིང་གི་གདོན་འདི་ཐོན་པར་
བྱིན་གྱིས་རློབས། །ལྷ་དང་མི་ཡི་བདེ་བ་ཇི་སྙེད་དང་། །ཐར་པ་བླ་ན་མེད་པའི་བདེ་
བ་ཡང་། །སེམས་ཅན་གཅེས་འཛིན་ཉིད་ལས་འབྱུང་བས་ན། །བདག་པས་གཞན་
གཅེས་འབྱོངས་པར་བྱིན་གྱིས་རློབས། །དེས་ན་འགྲོ་བའི་སྡིག་སྒྲིབ་སྡུག་བསྔལ་
ཀུན། །བདག་ལ་བླངས་པས་ངན་སོང་སྟོང་གྱུར་ཅིག །བདག་ཉིད་རྨ་བྱས་བཙན་
དུག་ཟོས་པ་བཞིན། །རྐྱེན་ངན་བྱང་ཆུབ་གྲོགས་སུ་འགྱུར་བར་ཤོག །བདག་གི་
- 203 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བདེ་དགེ་གཞན་ལ་བཏང་བ་ཡིས། །གྲུབ་པའི་བཅུད་ལེན་གྲུབ་པ་ཇི་བཞིན་དུ། །
སྣོད་བཅུད་སྐད་ཅིག་ཉིད་ ལ་ གནས་ འགྱུར་ཏེ། །དག་ པ་ རབ་འབྱམས་ཉིད་དུ་
འགྱུར་བར་ཤོག །སྙིགས་མའི་རྒུད་པ་རྒྱས་པའི་ཁ་རླངས་ཀྱིས། །མི་འདོད་རྐྱེན་
ངན་ཅི་དང་ཅི་བྱུང་ཡང་། །དེ་དང་དེ་ཉིད་བྱང་ཆུབ་སྒྲུབ་པ་ཡི། །མཐུན་རྐྱེན་གྲོགས་
སུ་འགྱུར་བར་བྱིན་གྱིས་རློབས། །འདོད་དང་མི་འདོད་སྣང་བ་གང་ཤར་ཡང་། །
བདེན་འཛིན་མ་རིག་རྨོངས་པའི་འཁྲུལ་སྣང་དུ། །ཤེས་ནས་གང་ལའང་ཆགས་
སྡང་མི་སྐྱེ་བར། །མཉམ་པ་ཉིད་དུ་རང་ངོ་འཕྲོད་པར་ཤོག །རང་ལ་ནད་དང་སྡུག་
བསྔལ་བྱུང་བའི་ཚེ། །སྡིག་སྤོང་དགེ་བ་སྒྲུབ་པའི་སྐུལ་མ་རུ། །ཤེས་ནས་ཚོགས་
གསོག་ སྒྲིབ་ སྦྱོང་ ལ་ བརྩོན་ ཞིང་། །རྐྱེན་ ངན་ ལམ་ དུ་ ལོངས་ པར་ བྱིན་ གྱིས་
རློབས། །གཞན་ཡང་བདག་ཉིད་དམྱལ་བར་འཕེན་པའི་རྒྱུ། །མི་བཟད་ལས་ངན་
བསགས་པའི་འབྲས་བུ་རྣམས། །ཚེ་འདིར་སྨིན་པས་དམྱལ་བའི་སྐྱེ་སྒོ་ཁེགས། །
དེ་ཕྱིར་དང་ལེན་ནུས་པར་བྱིན་གྱིས་རློབས། །ཐོག་མེད་དུས་ནས་སྙིང་གི་དབུས་
ཞུགས་པའི། །དུག་གསུམ་འདུས་ནས་ གཅེས་འཛིན་ ཁོང་སྐྲན་འདི། །དཀར་པོ་
ཆིག་ཐུབ་སྟོབས་ལྔའི་སྨན་མཆོག་གིས། །མྱུར་དུ་བྱང་ཞིང་དག་ པར་ བྱིན་གྱིས་
རློབས། །བདག་ལ་མི་སྙན་བརྗོད་པ་བྱུང་བའི་ཚེ། །རང་གི་སྤྱོད་ངན་སྟོན་པའི་སློབ་
དཔོན་དུ། །ཤེས་ནས་དེ་ལ་མི་འདོད་མི་སྐྱེ་བར། །སྤྲོ་བས་དང་དུ་ལེན་པར་བྱིན་
གྱིས་རློབས། །བདག་ གི་ རྙེད་བཀུར་ ཉམས་བྱེད་བྱུང་ བའི་ཚེ། །བདག་ ཉིད་མི་
གཙང་འདམ་དུ་བྱིང་བ་དག །དག་བྱེད་ཁྲུས་ཆབ་ཡིན་པར་ངོ་འཕྲོད་ནས། །བླ་
མའི་ཐུགས་རྗེར་གོ་བར་བྱིན་གྱིས་རློབས། །སེམས་ལ་གློ་བུར་སྡུག་བསྔལ་བྱུང་
བའི་ཚེ། །གཞན་གྱི་སེམས་རྒྱུད་དཀྲུགས་པའི་ལས་ངན་དུ། །ཤེས་ནས་སུ་ལའང་
- 204-



བློ་སྦྱོང་དོན་བདུན་མའི་སྙིང་པོ་དང་སྨོན་ལམ།
ལེ་ལེན་མི་བདའ་བར། །སྟོབས་བཞིའི་བཤགས་པ་ནུས་པར་བྱིན་གྱིས་རློབས། །
རང་གིས་ཡུན་རིང་དྲིན་གྱིས་བསྐྱངས་པས་ཀྱང་། །དྲིན་ལན་ལོག་འཇལ་ལོག་སྒྲུབ་
བྱུང་བའི་ཚེ། །མཐོ་འདོད་གཅེས་འཛིན་ཁྱོད་ཀྱིས་ལན་ནོ་ཞེས། །སླར་ཡང་གཏོང་
ལེན་ནུས་པར་བྱིན་གྱིས་རློབས། །བློ་གཏད་གྲོགས་པོས་བསླུས་པར་གྱུར་པའི་
ཚེ། །ཡིད་ བརྟན་ མི་ རུང་ འཁོར་ བའི་ ཕུན་ ཚོགས་ ལ། །ཡིད་ བརྟན་ འཆའ་ བའི་
གཅེས་ འཛིན་ འདིས་ བསླུས་ ཞེས། །སླར་ཡང་ གཏོང་ལེན་ནུས་ པར་ བྱིན་ གྱིས་
རློབས། །བཅོས་ཐབས་དཀའ་བའི་ནད་ཀྱིས་གདུངས་གྱུར་ན། །འཁོར་བའི་རང་
བཞིན་ཤེས་པའི་ངེས་འབྱུང་དང༌། །རང་འདྲའི་འགྲོ་ལ་བརྩེ་བའི་སྙིང་རྗེ་ཡིས། །
རྣམ་དག་གཏོང་ལེན་ནུས་པར་བྱིན་གྱིས་རློབས། །སྐྱེ་བོ་ངན་པས་གཡོ་སྒྱུས་བསླུས་
པའི་ཚེ། །ཅོལ་ཆུང་གཅེས་འཛིན་འདི་ཡིས་ལན་སྙམ་དུ། །ལེ་ལན་བདས་ནས་
གཞན་ལ་མི་ཁྲོ་བར། །གཞན་སྐྱོན་རང་གི་སྟེང་དུ་ལེན་པར་ཤོག །མདོར་ན་དུས་
དང་ གནས་སྐབས་ཅིར་གྱུར་ཀྱང་། །གསུང་རབ་ཀུན་གྱི་སྙིང་པོ་གཅིག་བསྡུས་
པ། །ལམ་རིམ་བློ་སྦྱོང་འདི་ལ་རྩེ་གཅིག་ཏུ། །ཉམས་ལེན་སྙིང་པོར་ནུས་པར་བྱིན་
གྱིས་རློབས། །ཡུལ་གསུམ་དུག་གསུམ་རྒྱུ་རུ་མི་གཏང་བར། །རྣམ་དག་དགེ་རྩ་
གསུམ་དུ་ལེགས་བསྒྱུར་ཅིང་། །གང་སྣང་ཐམས་ཅད་སེམས་མཆོག་རིན་པོ་ཆེ། །
འཕེལ་བའི་རྐྱེན་དུ་འགྱུར་བར་བྱིན་གྱིས་རློབས། །སྟོན་པ་ཐུབ་པའི་དབང་པོའི་
རྣམ་ཐར་ལྟར། །རང་དོན་ཡལ་བར་དོར་ནས་གཞན་དོན་དུ། །རླབས་ཆེན་རྒྱལ་
སྲས་སྤྱོད་ལ་སློབ་པ་ལ། །སྐད་ཅིག་ཙམ་ཡང་ཞུམ་པ་མེད་པར་ཤོག །མཐུ་ཆེན་
རྒྱལ་སྲས་སྤྱོད་པའི་ རྗེས་ཞུགས་ཏེ། །ལུས་དང་ལོངས་སྤྱོད་དུས་གསུམ་དགེ་བ་
རྣམས། །བཏང་བསྲུང་དག་སྤེལ་ཉམས་ལེན་བྱེད་པ་ལ། །སྒྱིད་ལུག་ཞུམ་པ་ནམ་
- 205 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཡང་མེད་པར་ཤོག །ཕྱི་ནང་ཆོས་རྣམས་རང་རང་རྒྱུ་རྐྱེན་ལ། །བརྟེན་ནས་འབྱུང་
བའི་ ངང་ ཚུལ་ ལེགས་རྟོགས་ཏེ། །དངོས་ འཛིན་འཁྲུལ་ པས་ ནམ་ ཡང་མི་བརྫི་
བར། །ཞེན་མེད་རང་སར་གྲོལ་བར་བྱིན་གྱིས་རློབས། །བློ་སྦྱོང་དམ་ཚིག་བསླབ་
བྱའི་ཉམས་ལེན་རྣམས། །སྲོག་གི་ཕྱིར་ཡང་གཏོང་བར་མི་བྱེད་ཅིང་། །བྱང་ཆུབ་
སེམས་གཉིས་བསྒོམས་པ་མཐར་ཕྱིན་ཏེ། །སྟོབས་བཅུ་མངའ་བའི་གོ་འཕང་མྱུར་
ཐོབ་ཤོག །སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་
ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་
འཕང་ མྱུར་ ཐོབ་ཤོག །ཅེས་ བློ་ སྦྱོང་ གི་ ཉམས་ ལེན་ རྣམས་ ཚིགས་ བཅད་ དུ་
བསྒྲིགས་པ་རྒྱུན་དུ་ཁ་ཏོན་དུ་བྱས་ཆོག་པ་འདི་ལྟ་བུ་ཞིག་དགོས་ཞེས། དད་ལྡན་
དགེ་སློང་བརྩོན་འགྲུས་རྒྱུ་མཚོས་ནན་གྱིས་བསྐུལ་བ་ལ་བརྟེན་ནས། དགེ་སློང་ཡེ་
ཤེས་རྒྱལ་མཚན་གྱིས་བྲག་ཁ་ཐེག་ཆེན་གླིང་དུ་ཆུ་རྟ་ལོ་ཆུ་སྟོད་ཟླ་བའི་ཡར་ཚེས་
གཅིག་ གི་ ཉིན་ སྦྱར་བའོ། །འདིས་ཀྱང་མ་རྒན་སེམས་ཅན་ཐམས་ཅད་བདག་
འཛིན་འགོང་པོས་བཅིངས་པ་ལས་ཐར་བར་གྱུར་ཅིག ། །
- 206 -



༄༅། །བློ་སྦྱོང་སྨོན་ལམ་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། ཐུགས་རྗེའི་བདག་ཉིད་རྩ་རྒྱུད་བླ་མ་དང་། །ཡི་
དམ་ མཆོག་ གསུམ་ བཀའ་ སྡོད་ བཅས་ ལ་ འདུད། །བདག་ པས་ གཞན་ གཅེས་
སེམས་ མཆོག་ རིན་ པོ་ ཆེ། །མྱུར་ དུ་ རྒྱུད་ ལ་ སྐྱེ་ བར་ བྱིན་ གྱིས་རློབས། །སྔོན་
བསགས་ སྟོབས་ ཀྱིས་ དལ་ བའི་ རྟེན་ ཐོབ་ ཀྱང་། །སྔོན་ ཆད་ འདི་ ནང་ བྱ་བས་
གཡེངས་ཤིང་འདས། །ད་ནི་གཏན་གྱི་མདུན་མ་བསྒྲུབ་པའི་ཕྱིར། །ཚེ་ལྷག་དོན་
ལྡན་ནུས་པར་བྱིན་གྱིས་རློབས། །སྟོན་པ་མཉམ་མེད་དེ་ཡི་བསྟན་པ་ལ། །ཞུགས་
ཀྱང་ཉེས་ལྟུང་དྲི་མས་སེམས་རྒྱུད་སྦགས། །ཕྱིན་ཆད་ངེས་འབྱུང་སེམས་ཀྱིས་རྒྱུད་
བསྐུལ་ཏེ། །ཚུལ་ཁྲིམས་ཕུང་པོ་ཡོངས་སུ་རྫོགས་པར་ཤོག །ཟབ་རྒྱས་ཐེག་ཆེན་
ཆོས་ཚུལ་མང་ཐོས་ཀྱང་། །དུད་འགྲོ་ལྟ་བུར་རང་དོན་སྤྱོད་པས་འདས། ཁྲེལ་མེད་
བདག་ལ་བླ་མས་ཐུགས་རྗེས་གཟིགས། །བྱམས་དང་སྙིང་རྗེ་འབྱོངས་པར་བྱིན་
གྱིས་རློབས། །སྔོན་བྱོན་རྒྱལ་བ་ཀུན་གྱིས་གཤེགས་པའི་ཤུལ། །རྒྱལ་སྲས་དམ་པ་
ཀུན་གྱི་ཐུགས་དམ་མཐིལ། །བྱམས་དང་སྙིང་རྗེ་བྱང་སེམས་རིན་པོ་ཆེ། །མྱུར་དུ་
རྒྱུད་ལ་སྐྱེ་བར་བྱིན་གྱིས་རློབས། །སྔོན་ཚེ་ཐུབ་པས་ཇི་ལྟར་མཛད་པ་ལྟར། །འགྲོ་
བའི་སྡིག་དང་སྡུག་བསྔལ་མ་ལུས་པ། །བདག་ཉིད་གཅིག་པུས་མྱོང་བར་སྤྲོ་བྱེད་
ཅིང་། །བདེ་དགེ་མ་ལུས་འགྲོ་ལ་གཏོང་བར་ཤོག །སྔོན་ཚེ་མཛའ་བོའི་བུ་མོར་
འཁྲུངས་པའི་ཚེ། །འགྲོ་ཀུན་སྡུག་བསྔལ་རྒྱུད་སྟེང་བཞེས་པ་བཞིན། །སེམས་ཅན་
ཀུན་གྱི་སྡུག་བསྔལ་མ་ལུས་པ། །གཅེས་འཛིན་བདག་གི་སྟེང་དུ་སྨིན་གྱུར་ཅིག །
- 207 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དམྱལ་བའི་གྱད་དུ་འཁྲུངས་ཚེ་འགྲོ་ཀུན་གྱི། །ངན་སོང་སྐྱེ་སྒོ་གཅོད་པའི་ཐུགས་
བསྐྱེད་ལྟར། །འགྲོ་བའི་ སྡིག་དང་སྡུག་བསྔལ་མ་ལུས་པ། །བདག་ལ་སྨིན་ནས་
ངན་སོང་སྟོང་གྱུར་ཅིག །དྲང་སྲོང་བཟོད་པ་སྨྲ་བའི་རྣམ་ཐར་ལྟར། །བདག་ལ་མི་
སྙམ་བརྗོད་ཅིང་མཚོན་འདེབས་ཀྱང་། །བུ་སྡུག་ཤི་བའི་མ་བཞིན་ལྷག་པར་དུ། །
དེ་ལ་བརྩེ་བས་ཕན་འདོགས་ནུས་པར་ཤོག །བྱམས་པའི་སྟོབས་ཀྱིས་གནོད་སྦྱིན་
སྤྱན་ལྔ་ལ། །ཇི་ལྟར་མཛད་པ་དེ་བཞིན་བདག་གིས་ཀྱང་། །སྡིག་ཅན་མ་ལུས་
གནས་སྐབས་མཐར་ཐུག་ཏུ། །ཕན་དང་བདེ་བའི་ལམ་ལ་འགོད་པར་ཤོག །བྱང་
སེམས་ཟླ་བས་སྡིག་ཅན་སྲིན་པོའི་ཚོགས། །དམ་པའི་ཆོས་ཀྱིས་འདུལ་བར་མཛད་
པ་བཞིན། །བླུན་རྨོངས་སྡིག་ཅན་འགྲོ་བ་མ་ལུས་པ། །བདག་ཉིད་གཅིག་པུས་
འདུལ་བར་ནུས་གྱུར་ཅིག །རྒྱལ་པོ་བསོད་ནམས་སྟོབས་ཀྱིས་ལུས་ཀྱི་ཤས། །
གྲངས་མེད་འགྲོ་བ་ཚིམས་པར་མཛད་པ་ལྟར། །བདག་གི་ལུས་ཀྱང་རྣམ་པ་ཐམས་
ཅད་དུ། །འགྲོ་བ་ཀུན་གྱི་ཉེར་འཚོར་འགྱུར་བར་ཤོག །སེམས་དཔའ་ཆེན་པོ་རུས་
སྦལ་ གཙོ་བོ་རུ། །གྱུར་ ཚེ་ ཚོང་པ་ མཚོ་ལས་བསྒྲལ་བ་ ལྟར། །འགྲོ་བ་མ་ལུས་
འཁོར་བའི་མཚོ་ཆེན་ལས། །སྒྲལ་བའི་ཟམ་སྟེགས་ཉིད་དུ་བདག་འགྱུར་ཤོག །རི་
བོང་གཙོ་བོར་འཁྲུངས་ཚེ་ཐབས་མཁས་ཀྱིས། །གྲངས་མེད་འགྲོ་བ་སྨིན་པར་
མཛད་པ་ལྟར། །བདག་ཉིད་མཐོང་ཐོས་དྲན་རེག་མ་ལུས་པ། །ཐམས་ཅད་སྨིན་
གྲོལ་ལམ་ལ་འགོད་གྱུར་ཅིག །མགོན་མེད་སྙིགས་དུས་འགྲོ་རྣམས་བསྒྲལ་བའི་
ཕྱིར། །རྒྱ་མཚོའི་རྡུལ་གྱིས་སྨོན་ལམ་ལྔ་བརྒྱ་དག །ཇི་ལྟར་མཛད་པ་དེ་བཞིན་
བདག་གིས་ཀྱང་། །སྨོན་ལམ་མ་ལུས་ཡོངས་སུ་རྫོགས་པར་ཤོག །བདེ་བ་ཅན་གྱི་
ཞིང་མཆོག་འགྲུབ་པའི་ཕྱིར། །འཁོར་ལོས་སྒྱུར་རྒྱལ་རྩིབས་ཀྱི་མུ་ཁྱུད་ཀྱིས། །
- 208 -



བློ་སྦྱོང་སྨོན་ལམ།
རྫོགས་སྨིན་སྦྱངས་གསུམ་སྦྱོང་བ་ཅི་མཛད་པ། །དེ་བཞིན་བདག་གི་སྤྱོད་པའང་
རྫོགས་ པར་ཤོག །མི་ཕམ་མགོན་ དང་ འཇམ་ དཔལ་ དཔའ་བོ་དང་། །ཀུན་ཏུ་
བཟང་དང་ནམ་མཁའི་ སྙིང་པོ་སོགས། །མཐུ་ཆེན་རྒྱལ་སྲས་རྣམས་ཀྱི་སྤྱོད་པ་
ཡི། །རྗེས་སུ་བདག་ཀྱང་སློབ་པ་ཉིད་གྱུར་ཅིག །བདེ་གཤེགས་ཆོས་ཀྱི་སྐུ་མངའ་
སྲས་བཅས་ཀྱི། །ཐུགས་རྗེ་ནུས་པ་དཔག་ཏུ་མེད་པ་དང་། །རྟེན་ཅིང་འབྲེལ་འབྱུང་
བསླུ་བ་མེད་པའི་མཐུས། །བདག་གི་སྨོན་པའི་གནས་འདི་འགྲུབ་གྱུར་ཅིག །ཅེས་
བྱ་བ་འདི་ནི་སྒྲུབ་པ་སྙིང་པོར་མཛད་པ་མང་པོ་ལ་ཕན་དུ་རེ་བ་དང་། རང་ཉིད་
ཀྱང་ཁ་ཏོན་བྱ་ཕྱིར་དགེ་སློང་ཡེ་ཤེས་རྒྱལ་མཚན་གྱིས་ལྷ་རྩེ་འོག་མའི་གླིང་དུ་སྦྱར་
བའོ།། །། །
- 209 -



༄༅། །དགེ་སློང་གི་བསླབ་བྱའི་སྡོམ་ཚིག་འདུལ་བའི་
སྙིང་པོ་ཞེས་བྱ་བ་བཞུགས་སོ། །
ན་མསརྦ་ཛྙཱ་ན་མུ་ནི་ཨིནྡྲ་ཡ། གང་གི་བཀའ་བཞིན་བསྒྲུབ་བྱས་ན། །
འདི་ཕྱིའི་དོན་རྣམས་མ་ལུས་པ། །བདེ་བླག་ཉིད་དུ་སྩོལ་མཛད་པའི། །ཐུབ་པའི་
དབང་ པོ་ ལ་ ཕྱག་ འཚལ། །རྙེད་ དཀའ་ དལ་ བའི་ རྟེན་ ཐོབ་ཅིང་། །རྒྱལ་བའི་
བསྟན་པ་ལ་ཞུགས་ནས། །དགེ་སློང་སྡོམ་པ་ཐོབ་རྣམས་ཀྱིས། །བསླབ་པ་བསྲུང་
བའི་ཐབས་འགའ་ཞིག །ལུང་ལས་གསུངས་པ་བཞིན་དུ་བྲི། །ལེགས་ཚོགས་རྩ་
བ་ཟླ་མེད་པ། །བླ་མ་མཆོག་ལ་བརྟེན་བྱས་ནས། །བྱ་བ་ཐམས་ཅད་ཞུ་བྱེད་ཅིང་། །
ཆོས་མཐུན་བཀའ་ལས་འདའ་མི་བྱ། །དྲན་དང་ཤེས་བཞིན་བག་ཡོད་དང༌། །ངོ༌
ཚ་ཁྲེལ་ཡོད་ལྡན་པ་ཡིས། །བསླབ་ལ་ཡིད་ཆེས་དད་གུས་བྱ། །སོ་ཐར་བཅས་
མཚམས་སྟོན་པ་ཡི། །འདུལ་བའི་གཞུང་ལ་ཚུལ་བཞིན་སྦྱང་། །ཚུལ་ཁྲིམས་རྣམ་
པར་དག་པ་ལ། །ཕན་ཡོན་བསམ་ལས་འདས་པ་དང༌། །ཚུལ་ཁྲིམས་ཉམས་པར་
གྱུར་ ན་ནི། །མནར་ མེད་ འགྲོ་ ཞིང་ ཀུན་ ནས་ ཕུང་། །དེ་ ཕྱིར་ ཕན་ ཡོན་ ཉེས་
དམིགས་ལ། །ངེས་པ་དྲངས་ཏེ་ཡང་ཡང་བསམ། །མི་མཐུན་ཕྱོགས་རྣམས་མ་
ཤེས་ན། །བསླབ་པ་སྲུང་ཚུལ་མི་ཤེས་པས། །རང་གིས་ཇི་ལྟར་ཁས་བླངས་ལས། །
འདས་པའི་ལྟུང་བ་མཐའ་ཡས་ཀྱང་། །སྡོམ་གྱིས་བསྡུས་པ་སྡེ་ལྔ་སྟེ། །ཕམ་པ་
དང་ནི་ལྷག་མ་དང༌། །ལྟུང་བྱེད་ད་ནི་སོར་བཤགས་དང་། །ཉེས་བྱས་ཀྱི་ནི་སྡེ་
རྣམས་སོ། །
- 210 -



དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ།
དང་པོ་ཕམ་པའི་སྡེ་ཚན་ནི། །མི་ཚངས་སྤྱོད་དང་༡ གཞན་ནོར་བརྐུ ༢། །
མི་འམ་མིར་ཆགས་གསོད་པ་དང་༣། །མི་ཆོས་བླ་མའི་རྫུན་སྨྲ་༤སྟེ། །ཕམ་པ་
བཞི་རུ་རྒྱལ་བས་གསུངས། །
གཉིས་པ་ལྷག་མའི་སྡེ་ཚན་ནི། ཁུ་བ་འབྱིན་པར་བྱེད་པ་དང་༡། །བུད་
མེད་དག་ལ་རེག་པ་དང༌ ༢། །ཡུལ་དེར་འཁྲིག་ཚིག་སྨྲ་བ་དང་ ༣། །འཁྲིག་པའི་
བསྙེན་བཀུར་བསྔགས་ པ་ དང༌ ༤། །ཕོ་མོ་ གཉིས་ སྤྲད་ སྨན་ བྱེད་ དང་ ༥། །མ་
གསོལ་ཚད་འདས་མ་དག་གཞིར། ཁང་པ་རྩིག་པར་བྱེད་པ་དང་༦། །གནས་དེར་
ཁང་ཆེན་ རྩིག་པ་དང་ ༧། །དགེ་སློང་རྣམ་པར་དག་པ་ལ། །ཕམ་པས་སྐུར་པ་
འདེབས་པ་དང་༨། །དེ་ལ་བག་ཙམ་སྐུར་འདེབས་དང་༩། །དགེ་འདུན་དབྱེན་ནི་
བྱེད་པ་དང་ ༡༠། །དེ་འདྲའི་ རྗེས་སུ་ཕྱོགས་པ་དང་ ༡༡། །བག་མེད་སྤྱོད་པ་སྣ་
ཚོགས་ཀྱིས། ཁྱིམ་སུན་འབྱིན་པར་བྱེད་པ་དང་༡༢། །བཀའ་བློ་མི་བདེའི་ལྷག་
མ་སྟེ༡ ༣། །ལྷག་མའི་ལྟུང་བ་བཅུ་གསུམ་མོ། །
གསུམ་པ་ལྟུང་བྱེད་སྡེ་ཚན་ལ། །ཆད་ལས་དང་འབྲེལ་སྤང་ལྟུང་དང་། །
ལྟུང་བྱེད་འབའ་ཞིག་པ་གཉིས་སོ། །དང་པོ་སྤང་བའི་ལྟུང་བ་ནི། །བྱིན་གྱིས་མ་
བརླབས་ཆོས་གོས་སོགས། །ཞག་བཅུ་ལས་འདས་འཆང་བ་དང་༡། །ཆོས་གོས་
རྣམ་གསུམ་བྱིན་རླབས་ཅན། །ཞག་ཏུ་འབྲལ་བར་བྱེད་པ་དང་ ༢། ཁ་སྐོང་རེ་བ་
དང་བཅས་པའི། །གོས་ནི་ཟླ་གཅིག་འཇོག་པ་དང་ ༣། །ཐ་སྙད་བརྒྱད་ལྡན་དགེ་
སློང་མ། །གོས་རྙིང་འཁྲུ་རུ་འཇུག་པ་དང་༌། །གོས་ཀྱིས་ཕོངས་པ་མ་ཡིན་པར། །
དགེ་སློང་མ་ལས་གོས་ལེན་དང་། །ཕོངས་པ་མིན་པར་ཁྱིམ་པ་ལས། །གོས་ནི་
སློང་བར་བྱེད་པ་དང་༦། །ཆོས་གོས་མེད་ཚེ་སློང་རིགས་ཀྱང་། །སྟོད་གཡོགས་
- 211 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྨད་གཡོགས་ཟུང་ལས་ལྷག །འདོད་པས་སློང་བར་བྱེད་པོ་དང་ ༧། ཁྱིམ་པས་
རང་ལ་བསྔོས་པའི་གོས། །འབུལ་ལོང་མེད་པར་ལེན་པ་དང་ར། །སྦྱིན་བདག་ཕོ་
མོ་སོ་སོ་ནས། །རང་ལ་སྟེར་བར་བསྔོས་པའི་གོས། །འབུལ་ལོང་མེད་པར་ལེན་
པ་དང་། །བསྐུར་བ་ཡི་ནི་སྤང་བ་དང་༡༠། །ཡུལ་དེར་དཀོན་ཞིང་རིན་ཆེ་བའི། །
སྲིན་བལ་ལས་ནི་སྟན་བྱེད་དང་༡༡། །བལ་ནག་འབའ་ཞིག་ལས་བྱེད་དང་༡༢། །
དེ་ཆ་གཉིས་བསྲེས་སྟན་བྱེད་དང་ ༢༣། །སྟན་བཤམ་སྤྱད་བཟོད་ཡོད་བཞིན་དུ། །
ལོ་དྲུག་ནང་དུ་གཉིས་བྱེད་དང་༡༤། །གདིང་བ་གསར་པར་བྱེད་པའི་ཚེ། །གདིང་
བ་རྙིང་པ་དེ་ཉིད་ནས། །བདེ་གཤེགས་མཐོ་གང་མ་གླན་དང་༡༥། །བལ་ཁུར་
རྒྱང་གྲགས་ལྷག་ཁྱེར་དང་༡༦། །མཚན་ཉིད་བརྒྱད་ལྡན་དགེ་སློང་མ། །བལ་ནི་
རྨེལ་དུ་འཇུག་པ་དང་༡༧། །བྱིན་རླབས་མ་བྱས་རིན་པོ་ཆེར། །རེག་གམ་རེག་ཏུ་
འཇུག་པ་དང་༡༨། །སྐྱེད་ཁེ་འདོད་ནས་བུན་བྱེད་དང་༡༩། །དེ་འདོད་ཉོ་ཚོང་བྱེད་
པ་ དང༌ ༢༠། །ལྷུང་བཟེད་ བྱིན་གྱིས་མ་བརླབས་པར། །ཞག་བཅུ་ལས་འདས་
འཆང་བ་དང་ ༢༡། །ལྷུང་བཟེད་སྤྱད་བཟོད་ཡོད་བཞིན་དུ། །ལྷུང་བཟེད་གཉིས་
པ་བཙལ་བ་དང་ ༢༢། །གླ་རྔན་མི་སྟེར་ འཐག་ འཇུག་དང་ ༢༣། །འདོད་པས་
འཐག་པ་སྐྱེད་པ་དང་ ༢༤། །གོས་སོགས་བྱིན་པ་འཕྲོག་པ་དང་ ༢༥། །དགོན་པ་
འཇིགས་པ་ཆེ་བའི་སར། །སྣམ་སྦྱར་ཞག་དྲུག་འབྲལ་གནང་བར། །སྙད་ནས་
ཞག་བདུན་འབྲལ་བ་དང་ ༢༦། །དབྱར་གྱི་ཆར་ཁེབས་ རས་ཆེན་ནི། །བཙལ་
སྔས་སྦེད་པ་འཕྱིས་པ་དང་ ༢༧། །དབྱར་རྙེད་བདག་གིར་བྱེད་འདོད་ནས། །བགོ་
སྔས་སྦེད་པ་འཕྱིས་པ་དང་ ༢༨། །དགེ་འདུན་རྣམས་ལ་བསྔོས་པའི་རྫས། །གང་
ཟག་བདག་ཉིད་ལ་བསྒྱུར་དང་ ༢༩། །སྨན་བཞི་བྱིན་ལེན་མ་བཤིག་པར། །ཐུན་
- 212 -



དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ།
མཚམས་འདས་པ་གསོག་འཇོག་སྟེ ༣༠། །སྤང་བའི་ལྟུང་བ་སུམ་ཅུའོ། །
གཉིས་པ་ལྟུང་བྱེད་འབའ་ཞིག་ནི། །བརྫུན་གྱི་ཚིག་ནི་སྨྲ་བ་དང་༡། །དགེ་
སློང་གཞན་ལ་སྐྱོན་བརྗོད་དང་༢། །དབྱེ་ཕྱིར་ཕྲ་མ་བྱེད་པ་དང་ ༣། །རྩོད་པ་སྤོར་
འདོད་སྐྱོ་སྔོགས་དང་༤། །ཉེ་དུ་མིན་པའི་བུད་མེད་ལ། ཁྲིམས་གྲོགས་མེད་པར་
ཆོས་སྟོན་དང་།། །མ་རྫོགས་ལྷན་ཅིག་འདོན་པ་དང་༦། །གཞན་གྱི་ཕམ་ལྷག་
གནས་ངན་ལེན། །མ་རྫོགས་པ་ལ་བརྗོད་པ་དང་༧། །མི་ཆོས་བླ་མ་དགོས་མེད་
དུ། །མ་རྫོགས་འཕགས་མིན་སྨྲ་བ་དང༌ ར། །ཞལ་ཏ་བ་ལ་དགེ་འདུན་གྱིས། །
རྙེད་པ་རིགས་པར་བསྔོས་པ་ལ། །བཤེས་ངོར་བྱས་ཞེས་སྐུར་འདེབས་དང་༩། །
སོ་སོར་ཐར་པའི་བཅས་མཚམས་ལ། །བརྙས་ཐབས་ཀྱིས་ནས་ཁྱད་གསོད་༡༠
དང༌། །ས་བོན་སྐྱེ་བའི་འཇོམས་པ་དང་༡༡། །དྲང་པོའི་དགེ་འདུན་ཞལ་ཏ་པར། །
ཉེ་རིང་བྱས་ཞེས་འཕྱ་བ་དང་ ༡༢། །བསྒོ་བ་རྣལ་ལ་གཟོན་པ་དང་༡༣། །ཆུད་
འཛའི་གནས་སུ་མལ་བཤམས་དང་༡༤། །རྩྭ་དང་ལོ་མའི་གདན་གཏིངས་པ། །
མ་བསྡུས་མ་བཅོས་འགྲོ་བ་དང་༡༥། །སྔར་གནས་དགེ་སློང་སྐྱོད་པ་དང་༡༦། །དེ་
ལ་ཕྱིས་གནོན་བྱེད་པ་དང་༡༨། །རྩ་བ་འབྱུང་ལ་འདུག་པ་དང་༡༨། །སྲོག་ཆགས་
དང་བཅས་ཆུར་སྤྱོད་དང་༡༩། །རིམ་གསུམ་ལས་ལྷག་ཁང་བྱེད་དང་ ༢༠། །ཉེ་དུ་
ཡིན་པའི་དགེ་སློང་མར། །མ་བསྐོས་དམ་ཆོས་སྟོན་པ་དང་ ༢༡། །བསྐོས་ཀྱང་
ནུབ་བར་སྟོན་པ་དང༌ ༢༢། །དམ་ཆོས་ཚུལ་བཞིན་སྟོན་པ་ལ། །ཟས་ཕྱིར་སྟོན་
ཅེས་སྨྲ་བ་དང་ ༢༣། །དགེ་སློང་མ་ཡི་གོས་བཟོ་དང་ ༢༤། །དེ་ལ་ཆོས་གོས་སྟེར་
བ་༢༥དང༌། །དགེ་སློང་མ་དང་ལྷན་ཅིག་ཏུ། །གྲོགས་མེད་རྒྱང་གྲགས་འགྲོ་བ་
༢༦དང༌། །དགེ་སློང་མ་དང་ལྷན་ཅིག་ཏུ། །གྲུར་ཞུགས་རྒྱང་གྲགས་འདའ་བ་༢༧
- 213 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དང༌། །དབེན་པར་འདོམ་གང་ནང་ཉིད་དུ། །དགེ་སློང་མ་དང་ལྷན་ཅིག་ཏུ། །
འདུག་པ་དང་ ༢༨ནི་འགྲེང་བ་དང་ ༢༩། །དགེ་སློང་མ་ཡིས་བསྔགས་བརྗོད་ནས། །
སྦྱོར་བཅུག་ཟས་ནི་ཟ་བ་དང་ ༣༠། །དགོས་མེད་ཡང་ཡང་ཟ་བ་དང་༣༡། །མུ་
སྟེགས་ཁྱིམ་དུ་ཞག་གཅིག་ཏུ། །འདུག་སྟེ་ཟས་གཉིས་ཟ་བ་དང་ ༣༢། །ཅི་བདེར་
བསྟབས་པ་མ་ཡིན་པར། །ལྷུང་བཟེད་དོ་ལྷག་ཕྱི་ལེན་དང་༣ ༣། །དུས་རུང་ཟས་
སྤངས་ཡང་ཟ་དང་༣༤། །སྤངས་ལ་བཟའ་བཅའ་སྟོབ་པ་དང་ ༣༥། །དགེ་སློང་
བཞིར་ལོངས་འདུས་ཟ་དང་ ༣༦། །དུས་མིན་ཁ་ཟས་ཟ་བ་དང་ ༣༧། །གསོག་
འཇོག་བྱས་པ་ཟ་བ་དང༌ ༣ར། །བྱིན་ལེན་མ་བྱས་མིད་པ་དང་ ༣༩། །ཉེ་དང་ཅི་
བདེར་མིན་པ་ལ། ཁ་ཟས་བསོད་པ་སློང་བ་དང་༤༠། །སྲོག་ཆགས་བཅས་པར་
སྤྱོད་པ་དང་། ཁྱིམ་པ་ཕོ་མོ་ཉལ་གཤོམ་སར། །ཤེས་བཞིན་འདུག་པར་བྱེད་
པ་དང་༤ ༢། །དེ་བཞིན་གནས་དེར་འགྲེང་བ་དང་༤ ༣། །གཅེར་བུ་ཕོ་མོར་ཟས་
སྦྱིན་དང་༤༤། །དམག་ལ་ ལྟ་བར་བྱེད་པ་དང་༤༥། །དམག་ནང་ཞག་གཉིས་
འདུག་པ་དང་༤༦། །གཡུལ་བཤམས་དཀྲུག་པར་བྱེད་པ་དང་ ༧། །དགེ་སློང་
གཞན་ལ་བརྡེག་པ་དང་༤༨། །དེ་ལ་བརྡེག་པར་གཟས་པ་དང་༤༩། །གཞན་གྱི་
ཕམ་ལྷག་གནས་ངན་ལེན། །ཤེས་བཞིན་དགོས་མེད་བཅས་པ་དང་༥༠། །དགེ་
སློང་གཞན་གྱི་ཟས་གཅོད་དང་(༡། མེར་རེག་རེག་ཏུ་འཇུག་པ་དང་། ༢། །འདུན་
པ་ཕུལ་བ་སླར་ལེན་དང་། ༣། །མ་རྫོགས་ལྷན་ཅིག་ཉལ་བ་དང་(༤། །སྡིག་ལྟ་
གཏོང་བར་མི་བྱེད་དང་༥༥། །དེ་འདྲ་བསྐྲད་ལ་གཏམ་སྨྲ་དང་ ༥༦། །དགེ་ཚུལ་
བསྙིལ་བ་སྡུད་པ་དང་༥༧། ཁ་དོག་མ་བསྒྱུར་གོས་གྱོན་དང་༥༨། །རིན་པོ་ཆེ་ཡི་
རིགས་སོགས་ལ། །རེག་ཅིང་རེག་ཏུ་འཇུག་པ་དང་།༩། །ཟླ་ཕྱེད་ནང་དུ་ཁྲུས་
-214 -



དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ།
བྱེད་དང་༦༠། །བསམས་བཞིན་དུད་འགྲོ་གསོད་པ་དང་༦༡། །གཞན་ལ་འགྱོད་
པ་བསྐྱེད་པ་དང་༦༢། །གཡའ་འདོད་ག་ག་ཚིལ་བྱེད་དང་༦༣། །ཆུ་ལ་རྩེ་བར་
བྱེད་པ་དང་༦ང༌། ཁྲིམས་གྲོགས་མེད་པར་བུད་མེད་དང་། །ལྷན་ཅིག་ཉལ་བར་
བྱེད་ པ་ དང་ ༦།། །དགེ་ སློང་ དངངས་ པར་ བྱེད་ པ་ དང་ ༦༦། །གཞན་ གྱི་གོས་
སོགས་སྦེད་པ་དང་༦༧། །དགེ་སློང་གཞན་ལ་བྱིན་པའི་གོས། །གདིང་མེད་རང་
གིས་ལོངས་སྤྱོད་དང་༦ར། །གཞི་མེད་ལྷག་མའི་སྐུར་འདེབས་དང་༦༩། ཁྲིམས་
གྲོགས་མེད་པར་བུད་མེད་དང་། །འགྲོགས་ནས་འགྲོ་བར་ བྱེད་པ་དང༌ ༧༠། །
རྐུན་མ་ལ་སོགས་ངན་པ་དང༌། །བསྡེབས་ནས་འགྲོ་བར་བྱེད་པ་དང་ ༧༡། །ལོ་
གྲངས་ཉི་ཤུ་མ་ལོན་པའི། །བསྒྲུབ་བྱར་བསྙེན་རྫོགས་བྱང་བ་དང་༧༢། །ས་བརྐོ་
བརྐོ་རུ་འཇུག་པ་དང་༧༣། །མགྲོན་དུ་གཉེར་ལས་རིང་འདུག་དང་༧༤། །བསླབ་
ཕྱིར་བསྒོ་བ་བཟློག་པ་དང༌་ ༧༥། །རྩོད་སེམས་ ཉན་རྣ་ བྱེད་ པ་ དང༌ ༧༦། །དགེ་
འདུན་ལས་ལ་འདུས་ བྱས་ནས། །མ་རྫོགས་མ་སྨྲས་འགྲོ་བ་དང་ ༧༧། །དགེ་
འདུན་སོགས་ཀྱི་ཆོས་ལྡན་བཀར། །མ་གུས་བསམ་པས་འགལ་བྱེད་དང་ ༧༨། །
མྱོས་པར་འགྱུར་བ་འཐུང་བ་དང་ ༧༩། །དུས་མིན་གྲོང་དུ་འགྲོ་བ་དང་ ༨༠། །
མངགས་བཞིན་ དགེ་ འདུན་ སྤྱན་དྲངས་ པ། ། དུས་ལས་མ་ཡོལ་ ཁྲིམས་ཤིག་
ཅེས། །མ་བརྗོད་གྲོང་གཞན་རྒྱུ་བ་དང་ ༨༡། །རྒྱལ་པོའི་ཕོ་བྲང་མཚན་འགྲོ་དང་
༨༢། །བསླབ་གཞི་ཁྱད་དུ་གསོད་པ་དང་ ༨ ༣། །བ་སོ་རུས་པ་རྭ་རྣམས་ཀྱི། ཁབ་
རལ་བྱས་སམ་བྱེད་འཇུག་དང་ ༨ང༌། །ཚད་ལྷག་ཁྲི་རྐང་བྱེད་པ་དང་ ༨༥། །དགེ་
འདུན་དབང་བའི་གནས་མལ་ལ། །ཤིང་བལ་གྱིས་ནི་བདལ་བ་དང་ ༨༦། །གདིང་
བ་ ཚད་ ལས་ ལྷུག་ བྱེད་ དང༌ ༨༧། །གཡན་ པ་ དགབ་པ་ཆད་ལྷག་དང༌ ༨ར། །དེ་
- 215 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཞིན་ དབྱར་ གྱི་ གོས་ རས་ ཆེན། །ཚད་ ལས་ ལྷག་ པ་ བྱེད་ པ་ དང༌ ༨༩། །བདེ་
གཤེགས་ཆོས་གོས་ཕྱེད་པ་སྟེ༩༠། །ལྟུང་བྱེད་འབའ་ཞིག་དགུ་བཅུའོ། །
སོ་སོར་བཤགས་པའི་སྡེ་ཚན་ནི། །སྐྱེ་བོའི་རྒྱུན་ལུགས་གྲོང་ལམ་དུ། །
དགེ་སློང་མ་ལས་ཟས་ལེན་དང་༡། །བསྐོ་བཤམ་ལོག་བྱེད་དགེ་སློང་མ། །མ་
བཟློག་གྲོང་དེར་ཟས་ཟ་དང་ ༢། །དགེ་འདུན་རྣམས་ཀྱིས་ཐུགས་བརྩེ་བས། །
བསྡམས་པའི་ཁྱིམ་ལས་ཟས་ལེན་དང་ ༣། །འཇིགས་བཅས་མ་བསལ་ཁྱིམ་པ་
ལས། །བླངས་ཏེ་འཇིགས་སར་ཟ་བ་སྟེ། །སོ་སོར་བཤགས་པ་བཞི་དག་གོ །
བསླབ་བྱ་ཉེས་བྱས་སྡེ་ཚན་ནི། །མཐང་གོས་ཟླུམ་པོར་མ་བགོས་དང་༡། །
བརྩེངས་དང༌ ༢འཇོལ་དང་ ༣ནར་བ་དང་། །ལྟེབ་དང་།ཕུར་དང་༦འཕྱང་བ་
༧དང༌ ། །སྟོད་ གཡོགས་ ཟླུམ་ པོར་ མ་ བགོས་ དང༌ ར། །ཧ་ ཅང་ བརྩེངས་ དང་
༩འཇོལ་བ་དང་ ༡༠། ཁྱིམ་པའི་ཁྱིམ་དུ་འགྲོ་བའི་ཚེ། །ལུས་ངག་ལེགས་པར་མ་
བསྡམས་ དང༌ ༡༡། །ཆོས་ གོས་ ཚུལ་ བཞིན་ མ་ བགོས་ དང༌ ༡༢། །ཅ་ ཅོ་ དང་
ནི་༡༣གཡེང་ ལྟ་དང་༡༤། །འདོམ་གང་ལས་ལྷག་ལྟ་བའམ། །འདོམ་གང་ཙམ་
དུའང་མི་ལྟ་དང་༡༥། །རས་ལ་སོགས་པས་མགོ་གཡོགས་དང་༡༦། །འདོམས་ནི་
སྣང་བར་གོས་བརྗེས་དང་༡༧། །ཕྲག་པ་གཉིས་ཀར་གོས་གཟར་དང་༡༨། །ལག་
གཉིས་གཉའ་གོང་བསྣོལ་བ་དང་ ༡༩། །ལག་གཉིས་ལྟག་པར་བསྣོལ་བ་དང་
༢༠། །མཆོང་བ་དང་ནི་ ༢༡བརྐྱང་བསྐུམ་དང་ ༢༢། །ཙོག་པུས་འགྲོ་དང་ ༢༣ བྲང་
འགྲོ་དང་ ༢༤། །གྲུ་མོ་བརྒྱངས་ཏེ་འགྲོ་བ་དང་ ༢༥། །ལུས་ནི་བཅུ་ཞིང་འགྲོ་བ་
དང༌ ༢༦། །ལག་པ་དབྱུག་ཅིང་འགྲོ་བ་དང་ ༢༧། །མགོ་བོ་བསྒྱུར་ཞིང་འགྲོ་བ་
དང་ ༢༨། །ཕྲག་པ་སྤྲད་དེ་འགྲོ་བ་དང་ ༢༩། །ལག་པ་སྦྲེལ་ཏེ་འགྲོ་བ་དང་ ༣༠།
-216 -



དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ།
ཁྱིམ་པས་མ་བསྒོས་སྟན་འདུག་དང་ ༣༡། །མ་བརྟགས་འདུག་དང་ ༣༢ལྕིད་ཕབ་
དང༌ ༣༣། །རྐང་ པ་བསྣོལ་ དང་ ༣༤ བརླ་བསྣོལ་ དང་ ༣༥། །ལོང་སྟེང་ལོང་བུ་
བཞག་པ་དང་༣༦། ཁྲི་འོག་རྐང་པ་དགུག་པ་དང་༣༧། །རྐང་པ་སོ་སོར་བརྐྱངས་
པ་དང་ ༣༨། །འདོམས་ནི་སྣང་བར་འདུག་པ་དང༌ ༣༩། །ཟས་ནི་ལེགས་པར་མ་
བླངས་དང་༤༠། ཁ་ད་ཆད་དུ་བླངས་པ་དང་༤༡། །འབྲས་ཆན་དང་ནི་ཚོད་མ་
དང༌། །མཉམ་པོ་ཉིད་དུ་བླངས་པ་དང་༤ ༢། །ཐར་ཆགས་སུ་ནི་མ་བླངས་དང་
༤༣། །ཡིད་ མ་ གཏད་ པར་ བླངས་ པ་ དང་ ༤༤། །བཟའ་ བ་ དང་ནི་ བཅའ་ བ་
རྣམས། །མ་འོངས་ལྷུང་བཟེད་བཟེད་པ་དང་༤༥། །འབྲས་ཆན་ཚོད་མ་ཅི་རིགས་
པ། །ལྷག་འདོད་ཕན་ཚུན་འགེབས་པ་དང་༤ པ། །ཟས་སྟེང་ལྷུང་བཟེད་བཟེད་པ་
དང་༤ ༧། ཁ་ཟས་ཚུལ་མཐུན་མ་བཟོས་དང་༤༨། ཁམ་ནི་ཧ་ཅང་ཆུང་བ་དང་
༤༩། ཁམ་ནི་ཤིན་ཏུ་ཆེ་བ་དང་(༠། ཁམ་ནི་རན་པར་མ་ཟས་དང་།༡། །ཟས་མ་
འོངས་པར་ཁ་གདངས་དང་༥༢། ཁ་ནི་བཀང་སྟེ་སྨྲ་བ་དང་༥༣། །ཙུག་ཙུག་དང་
ནི་༥༤ཅག་ཅག་དང་།།། །ཧུ་ཧུ་དང་ནི་༥༦ཕུ་ཕུ་དང་།༧། །ལྕེ་ཕྱིར་ཕྱུང་སྟེ་ཟ་བ་
དང་༥༨། །འབྲུ་ནས་ རེ་ རེར་ཟ་བ་དང་།༩། ཁ་ཟས་ལ་ནི་འཕྱ་བ་དང་ ༦༠། །
མཁུར་བ་གཡས་གཡོན་སྤོ་བ་དང་༦༡། །རྐན་སྒྲ་གཏོག་པར་བྱེད་པ་དང་༦༢།
ཁམ་འཕྲོ་བཅད་ནས་ཟ་བ་དང་༦༣། །ལག་པ་བལྡག་པར་བྱེད་པ་དང་༦༤། །
ལྷུང་བཟེད་སོར་མོས་འབྱོག་པ་དང་༦༥། །ལག་པར་ཟས་གོས་སྤྲུག་པ་དང་༦༦། །
ཟས་བཅས་ལྷུང་བཟེད་སྐྱོམ་པ་དང་༦༧། །ཟས་ལ་མཆོད་རྟེན་གཟུགས་བྱས་ཏེ། །
གཞོམ་པར་བྱེད་ཅིང་ཟ་བ་དང་༦ར། །གཞན་གྱིས་ལྷུང་བཟེད་ལ་འཕྱ་དང་༦༩། །
ལག་པ་ཟས་ཀྱིས་གོས་པ་ཡིས། །ཆུ་སྣོད་དག་ལ་རེག་པ་དང༌ ༧༠། །འབགས་
- 217 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཆུས་དགེ་སློང་ལ་འཐོར་དང་༧༡། ཁྱིམ་བདག་དག་ལ་མ་དྲིས་པར། །འབགས་ཆུ་
ཅི་བདེར་འདོར་བ་དང་༧༢། །ཟས་ལྷག་ལྷུང་བཟེད་ནང་ལྡུགས་དང་༧༣། །ལྷུང་
བཟེད་གཞི་མེད་འཇོག་པ་དང་༧༤། །ལྷུང་བཟེད་གད་ཁར་འཇོག་པ་དང་ ༧༥། །
ལྷུང་བཟེད་གཡང་སར་འཇོག་པ་དང་༧༦། །ལྷུང་བཟེད་དཀན་གཟར་འཇོག་པ་
དང་༧༧། །འགྲེང་སྟེ་ལྷུང་བཟེད་བཀྲུ་བ་དང་༧ར། །ལྷུང་བཟེད་གད་ཁར་བཀྲུ་བ་
དང༌ ༧༩། །ལྷུང་བཟེད་གཡང་སར་བཀྲུ་བ་དང་ ༨༠། །ལྷུང་བཟེད་དཀན་གཟར་
བཀྲུ་བ་དང་ ༨༡། །ལྷུང་བཟེད་ཀྱིས་ནི་འབབ་ཆུའི་རྒྱུན། །བཟློག་སྟེ་ཆུ་ནི་བཅུ་བ་
དང༌ ༨༢། །ཉན་པ་པོ་ནི་འདུག་པ་ལ། །འགྲེང་སྟེ་ཆོས་ནི་འཆད་པ་དང་ ༨ ༣། །
ཉལ་ལ་འདུག་སྟེ་འཆད་པ་དང་༨༤། །ཉན་པོ་བསྟན་ནི་མཐོན་པོའམ། །བཟང་པོ་
དག་ལ་འདུག་པ་ལ། །སྟན་ནི་དམའ་བའམ་ངན་པ་ལ། །འདུག་སྟེ་ཆོས་ནི་འཆད་
པ་དང་ ༨༥། །ཉན་པོ་མདུན་ནས་འགྲོ་བ་ལ། །ཕྱི་ནས་འགྲོ་ཞིང་ཆོས་འཆད་དང་
༨༦། །ཉན་པོ་ལམ་ནས་འགྲོ་བ་ལ། །ལམ་གྱི་འགྲམ་ནས་ཆོས་འཆད་དང་ ༨༧། །
མགོ་གཡོག་པ་ལ་ཆོས་འཆད་དང་ ༨༨། །གོས་ནི་བརྗེས་ཏེ་འདུག་པ་དང་ ༨༩། །
ཕྲག་པ་གཉིས་ཀར་གོས་གཟར་དང་༩༠། །ལག་གཉིས་གཉའ་བར་བསྣོལ་བ་
དང་༩༡། །ལག་གཉིས་ལྟག་པར་བསྣོལ་བ་༩༢དང༌། །དོ་ཀེར་ཅན་དང་༩༣ ཞྭ་
གྱོན་དང་༩༤། །མགོ་ལ་ཅོད་པན་བཅིངས་བ་༩༥ དང༌། །ཕྲེང་བ་བཅིངས་དང་
༩༦ཐོད་དཀྲིས་དང་༩༧། །གླང་པོ་ཆེ་ལ་ཞོན་པ་༩༨དང༌། །རྟ་ལ་ཞོན་ཞིང་ཉན་པ་
དང་༩༩། ཁྱོགས་ཀྱི་ནང་ན་འདུག་པ་༡༠༠དང༌། །བཞོན་པའི་སྟེང་ན་འདུག་པ་
དང་༡༠༡། །མཆིལ་ལྷམ་གྱོན་ཏེ་འདུག་པ་༡༠༢དང༌། །ལག་ན་མཁར་བ་ཐོགས་
པ་ དང་ ༡༠༣། །ལག་ན་གདུགས་ནི་ཐོགས་ པ་ དང་ ༡༠༤། །ལག་ན་མཚོན་ཆ་
- 218 -



དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ།
ཐོགས་པ་དང་ ༡༠།། །ལག་ན་རལ་གྲི་ཐོགས་པ་དང་ ༡༠༦། །ལག་ན་དགྲ་ཆ་
ཐོགས་པ་དང་༡༠༧། །གོ་ཆ་གྱོན་ཞིང་ཉན་པ་༡༠༨སྟེ། །དེ་དག་རྣམས་ལ་ཆོས་
བཤད་ དང༌། །འགྲེང་ སྟེ་ བཤང་ གཅི་ བྱེད་ པ་ ༡༠༩དང༌ ། །བཤང་ གཅི་མཆིལ་
སྣབས་སྐྱུགས་པ་སོགས། །ཆུ་ཡི་ནང་དུ་འདོར་བ་༡༡༠དང༌། །རྩ་སྔོན་སྐྱེས་པའི་
ས་དག་ཏུ། །བཤང་གཅི་ལ་སོགས་འདོར་བ་༡༡༡དང༌། །དགོས་མེད་འདོམ་གང་
ལས་མཐོ་བའི། །ཤིང་ལ་འཛེག་པར་བྱེད་པ་སྟེ༡༡༢། །ཉེས་བྱས་བརྒྱ་དང་བཅུ་
གཉིས་སོ། །དེ་ལྟར་བསླབ་པའི་མི་མཐུན་ཕྱོགས། །ཐམས་ཅད་ལེགས་པར་ཤེས་
བྱས་ནས། །བག་ཡོད་པ་དང་གུས་པ་དང་། །ངོ་ཚ་ཤེས་དང་ཁྲེལ་ཡོད་དང་། །
དྲན་དང་ཤེས་བཞིན་བསྟེན་པ་དང༌། ། དོན་ཉུང་བ་དང་བྱ་བ་ཉུང་། །རྩེ་གཅིག་
དབེན་པ་བསྟེན་པ་ཡིས། །སྲོག་བཞིན་གཅེས་པར་བསྲུང་བར་བྱ། །གལ་ཏེ་བརྒྱ་
ལ་ལྟུང་བ་ཡིས། །གོས་ན་དུག་སྦྲུལ་པང་ལྷུང་བཞིན། །མྱུར་བ་མྱུར་བར་མཐོལ་
ཞིང་བཤགས། །ཕམ་པ་བཞི་པོ་བྱུང་ན་ནི། །ཏ་ལའི་རྩེ་མོ་བཅད་པ་ལྟར། །སྡོམ་
པ་གཏན་ནས་གཏོང་བར་འགྱུར། །ཕམ་ལྷག་སྐབས་ཀྱི་སྦོམ་པོ་ནི། །དགེ་སློང་
ཀུན་ གྱི་མདུན་བཤགས་ཤིང་། །མེད་ན་བཞི་ཡན་བཙལ་ལ་བཤགས། །ལྷག་
མའི་དངོས་གཞིའི་ཕྱིར་བཅོས་ནི། །ཞག་གྲངས་དུ་བཅབས་སྤོ་བ་སྤྱད། །དེ་ནས་
མགུ་བ་ཞག་དྲུག་སྤྱད། །དེ་རྗེས་ས་དེར་གནས་པ་ཡི། །དགེ་སློང་ཐམས་ཅད་འདུ་
དགོས་ཤིང་། །མ་མཐའ་དགེ་སློང་ཉི་ཤུ་ལ། །གསོལ་བཞིའི་ལས་བྱས་བཤགས་
པར་བྱ། །སྤང་ལྟུང་བྱུང་བའི་དུས་དེ་ནས། །རྙེད་པའི་དངོས་པོ་ཁྲུ་གང་དང་། ཁ་
གང་ཡན་དང་དེ་རི་བའི། །དངོས་པོ་ཐམས་ཅད་སྤང་ལྟུང་གིས། །མ་གོས་པ་ཡི་
དགེ་སློང་ལ། །ཞག་ག ཅིག་ཏུ་ནི་སྤང་བྱས་ཏེ། ། ལྟུང་བའི་མིང་ རིགས་བརྗོད་
-219 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནས་ནི། །བཤགས་པ་ལན་གསུམ་སྙིང་ནས་བྱ། །དེ་མ་ཐག་ཏུ་ཡོ་བྱད་རྣམས། །
ལུང་ལས་གསུངས་བཞིན་བྱིན་རླབས་བྱ། །སོ་སོར་བཤགས་པ་བཞི་པོ་ནི། །ཉེས་
པ་སྒྲོག་པ་སྔོན་བཏང་ནས། །བཤགས་ཚུལ་འདུལ་བ་བཞིན་དུ་བྱ། །གཞན་མ་
རྫུན་དང་སྐྱོན་བརྗོད་དང་། །ཕྱི་དྲོའི་ཁ་ཟས་ལ་སོགས་པ། །ཉེས་པ་དེ་དང་དེ་
དག་རྣམས། །སྔར་བྱས་ལས་ལ་འགྱོད་ སེམས་ དང་། །ཕྱིན་ཆད་མི་བྱེད་ སྡོམ་
སེམས་ཀྱིས། །ལྟུང་བ་དེ་ཡིས་མ་གོས་པའི། །དགེ་སློང་རྣམ་དག་དྲུང་འདུག་སྟེ། །
ལྟུང་བའི་མིང་རིགས་བརྗོད་ནས་ནི། །བཤགས་པ་ལན་གསུམ་སྙིང་ནས་བྱ། །
བཅབས་པའི་ཉེས་པ་སྔར་བཤགས་ཏེ། །རྗེས་སུ་དངོས་གཞི་བཤགས་པར་བྱ།
ཁོང་པར་དུག་ནི་སོང་བ་ལྟར། །སྔར་བྱས་པ་ལ་འགྱོད་སེམས་དང་། །ཕྱིན་ཆད་
སྡོམ་པས་བཤགས་བྱ་ཡི། །གཞན་དུ་ལྟུང་བ་མི་འདག་པའི། །སྟེང་དུ་རྫུན་གྱི་
ཉེས་པར་འགྱུར། །གང་ཞིག་བསླབ་པ་མི་སྲུང་བ། །དེ་ནི་སངས་རྒྱས་ཀུན་གྱིས་
སྨད། །ལྷ་རྣམས་འདི་ནི་ཆོམ་རྐུན་ཞེས། །སྨོད་ཅིང་རང་གི་གྲོགས་ཀྱིས་གཤེ །
བདག་ཉིད་ ཀྱིས་ཀྱང་སྨོད་པར་འགྱུར། །ཆོས་ཉིད་ ཀྱིས་ཀྱང་སྨད་པར་འོས། །
གྲགས་པ་ངན་པས་ཕྱོགས་ཀུན་ཁྱབ། །དམ་ཆོས་ཐོས་པར་མི་འགྱུར་ལ། །ཐོས་
པའང་མྱུར་དུ་བརྗེད་པར་འགྱུར། །ས་ལམ་རྟོགས་པའང་ཡོངས་མི་སྐྱེ། །འགྱོད་
བཞིན་འཆི་ཞིང་ངན་འགྲོར་འགྲོ །རྨི་ལམ་གདུག་པ་མཐོང་འགྱུར་ཞིང་། །སྡུག་
བསྔལ་ལྡན་པར་སད་པར་འགྱུར། །ལྷ་རྣམས་སྲུང་བར་མི་འགྱུར་ཞིང་། །དམ་པ་
རྣམས་ཀྱི་དྲུང་འདུག་ཚེ། །འཇིགས་ཤིང་གནོང་ལ་བག་འཁུམས་བཅས། །མི་དང་
མི་མིན་གླགས་ལྟ་བས། །མྱུར་དུ་གནོད་པ་བྱ་ནུས་ཤིང་། །ལོངས་སྤྱོད་ཚེགས་
མེད་རྙེད་མི་ནུས། །གང་བསམས་སྨོན་པའང་ཡོངས་མི་འགྲུབ། །རྣམ་དག་ཚུལ་
220 -



དགེ་སློང་གི་བསླབ་བྱའི་སྡོམ་ཚིག་འདུལ་བའི་སྙིང་པོ།
ཁྲིམས་སྲུང་བ་ལ། །སངས་རྒྱས་རྣམས་ཀྱིས་བསྟོད་པ་ནས། །སྨོན་ལམ་ཐམས་
ཅད་འགྲུབ་པའི་བར། །སྔར་བཤད་པ་ལས་གོ་ལྡོག་སྟེ། །རིམ་པ་བཞིན་དུ་སྦྱར་
བར་བྱ། །བསླབ་པ་ཡོངས་སུ་སྦྱོང་བ་ནི། །གསོ་སྦྱོང་དབྱར་གནས་དགག་དབྱེ་
སྟེ། །གཞི་གསུམ་སྒོ་ནས་རང་རྒྱུད་སྦྱོང་། །བདེ་བར་གནས་པའི་རྐྱེན་བསྟེན་པ། །
ཟས་གོས་གནས་མལ་སྨན་རྣམས་ལ། །འདོད་ཞེན་ཆེན་པོས་འཚོལ་བ་དང་། །ཧ་
ཅང་ཆོག་མི་ཤེས་པ་སྤང་། །དགེ་བའི་སྦྱོར་བ་ལྷུར་ལེན་ཚེ། །སེར་སྣས་ལོངས་
སྤྱོད་མི་ནུས་པ། །ངལ་ཞིང་དུབ་པའི་མཐའ་ཡས་སྤང་། །མདོར་ན་མགོན་པོ་ཀླུ་
སྒྲུབ་ཀྱིས། །མངོན་མཐོ་ངེས་ལེགས་མ་ལུས་པའི། །རྩ་བ་ཚུལ་ཁྲིམས་ཡིན་པར་
གསུངས། །སྙིང་ནས་ཆོས་བཞིན་བྱེད་འདོད་པའི། །དགེ་སློང་རྣམས་ཀྱི་བསླབ་
བྱའི་གནས། །སྟོན་པའི་འདུལ་བ་ཐམས་ཅད་ཀྱི། །རྩ་བ་སོ་སོར་ཐར་པའི་མདོ། །
རྣམ་འབྱེད་དང་ནི་གཞི་བཅུ་བདུན། །ཕྲན་ཚིགས་དང་ནི་གཞུང་དམ་པ། །འདུལ་
ལུང་ཀུན་གྱི་གནད་བསྡུས་པ། །འདུལ་བའི་མདོ་དང་དེའི་རྒྱས་འགྲེལ། །འཇམ་
མགོན་བླ་མ་ཡབ་སྲས་ཀྱི། །ལེགས་བཤད་མན་ངག་ཚོགས་རྣམས་ལ། །མཁས་
པ་བསྟེན་ནས་ཚུལ་བཞིན་སྦྱང་། །ཐུབ་པའི་བསྟན་ལ་ཞུགས་རྣམས་ཀྱིས། །རང་
གི་ནོར་བུ་ཡོངས་དོར་ནས། །མཆིང་བུའི་གོར་མ་གཟུགས་ལེགས་དག །ལེན་
པའི་ངལ་བ་དོར་བྱོས་ལ། །ཚུལ་ཁྲིམས་ནོར་བུ་རིན་ཆེན་ལ། །གཅེས་སྤྲས་བྱི་
དོར་ གྱིས་ཤིག་ཅེས། །ཀུན་ལ་བདག་གིས་ ཕན་པར་སྨྲས། །འདིར་འབད་དགེ་
བའི་མཐུ་སྟོབས་ཀྱིས། །བདག་དང་འགྲོ་བ་མ་ལུས་པ། །ཚུལ་ཁྲིམས་གྲུ་ཆེན་ལ་
བརྟེན་ནས། །རྣམ་ གྲོལ་ གླིང་དུ་ ཕྱིན་ གྱུར་ཅིག །དེ་ ལྟར་ དགེ་སློང་ གི་ བསླབ་
ཁྲིམས་སྲུང་ཚུལ་ལ་སྲུང་ཐབས་ཡན་ལག་ལྔ་དང་། ཁྱད་པར་ཁྲིམས་ཉིས་བརྒྱ་ལྔ་
- 221 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཅུ་རྩ་གསུམ་ལ་ཉིན་རེ་བཞིན་བསྔོ་བགྲང་བྱ་བ་ལ་གཟུང་སླ་བའི་ཕྱིར་ངོ་བོ་
ངོས་འཛིན་ཙམ་བཀོད་པ་ཡིན་གྱི། སོ་སོའི་གླེང་གཞི་དང་ཡན་ལག་ཚང་མ་ཚང་
གི་ཁྱད་པར་སོགས་ཞིབ་པར་ལུང་འགྲེལ་པ་དང་བཅས་པ་ལས་ཁོང་དུ་ཆུད་པར་
བྱའོ། །
ཞེས་དགེ་སློང་གི་བསླབ་བྱའི་སྡོམ་ཚིག་མདོར་བསྡུས་སུ་བཀོད་པ་འདུལ་
བའི་སྙིང་པོ་ཞེས་བྱ་བ་འདི་ནི། དགེ་སློང་ཡེ་ཤེས་དཔལ་ལྡན་གྱིས་ཁྲིམས་ཉིས་
བརྒྱ་ལྔ་བཅུ་རྩ་གསུམ་གྱི་ངོས་འཛིན་གསལ་ཞིང་གོ་བདེ་བ་ཡི་གེ་ཉུང་ངུར་བྱས་
པ་འདི་ལྟ་བུ་ཞིག་དགོས་ཞེས་ཡང་དང་ཡང་དུ་བསྐུལ་ཞིང་། ཉེ་ཆར་ཆོས་གྲྭ་ཆེན་
པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་
བའི་གླིང་དུ་འདུལ་བའི་བསླབ་བྱ་རྒྱས་པར་བཤད་པའི་ཚེ་དོན་གཉེར་ཅན་མང་
པོར་ཕན་དུ་རེ་བའི་བསམ་པས་འདུལ་བ་འཛིན་པ་དགེ་སློང་ཡེ་ཤེས་རྒྱལ་མཚན་
གྱིས་སྦྱར་བའོ། །འདིས་ཀྱང་ཐུབ་པའི་བསྟན་པ་ རིན་པོ་ཆེ་མི་ནུབ་པའི་རྒྱལ་
མཚན་དུ་གྱུར་ཅིག ། །།
- 222 -



༄༅། །སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་
མགུལ་རྒྱན་ཞེས་བྱ་བ་བཞུགས་སོ། །
ན་མོ་གུ་རུ་མུ་ནི་ཨིནྡྲ་ཡ། ཐུབ་དབང་རྡོ་རྗེ་འཆང་ལ་ཕྱག་བྱས་ཏེ། །རྒྱལ་
བ་དགྱེས་པའི་རྨད་བྱུང་སྤྱོད་པའི་མཆོག །རྒྱལ་སྲས་དཔའ་བོ་རྣམས་ཀྱི་ཐུགས་
དམ་མཐིལ། །སྡོམ་གསུམ་བཅས་མཚམས་དག་པར་བྱ་ ཚུལ་བརྗོད། ཁྲིམས་ནི་
ས་ཆེན་ བཞིན་དུ་ ཐེག་ གསུམ་ གྱི། །ཡོན་ཏན་མ་ལུས་ སྐྱེ་ བའི་ གཞི་རྟེན་དུ། །
མདོ་སྔགས་ཀུན་ནས་རྒྱ་ཆེར་བསྔགས་པས་ན། །ཚུལ་ཁྲིམས་དག་པར་བྱ་ཕྱིར་
འབད་པར་བྱ། །མདོ་སྔགས་བསྟན་པའི་སྙིང་པོ་སྡོམ་པ་གསུམ། །དེ་ཡི་ནང་ནས་
སོ་ཐར་ཚུལ་ཁྲིམས་ནི། །བསྟན་པའི་རྩ་བ་ཉིད་དུ་གསུངས་པས་ན། །འདུལ་བ་
ལུང་གི་བརྗོད་བྱའི་གནད་བསྡུས་པ། །སོ་ཐར་སྡོམ་པ་ཇི་ལྟར་ཐོབ་པ་དང་། །ཐོབ་
པ་མི་ཉམས་ཚུལ་བཞིན་སྲུང་བ་དང་། །ཉམས་ན་ཕྱིར་བཅོས་ཇི་ལྟར་བྱ་ཚུལ་གྱི། །
བཅས་མཚམས་མཐའ་དག་ ཚུལ་བཞིན་བསྲུང་བར་བྱ། །དགག་སྒྲུབ་གནང་བའི་
རླབས་ཕྲེང་ དྲག་ གཡོ་ཞིང་། །བསླབ་ བྱ་རྒྱ་ཆེའི་གཏིང་མཐའ་དཔག་དཀའ་ཡང་། །
འདུལ་འཛིན་མཁས་པའི་དེད་དཔོན་ལ་བརྟེན་ནས། །སྲུང་ཐབས་ཡན་ལག་ལྔ་ཡི་
གྲུ་ཞུགས་ནས། །རྣམ་དག་ཁྲིམས་ཀྱི་ནོར་བུ་རྙེད་པར་ནུས། །སྲུང་ཐབས་ཡན་
ལག་ལྔ་ནི་འདི་ལྟ་སྟེ། །མཁན་སློབ་འདུལ་འཛིན་མཁས་པ་ལ་བརྟེན་ནས། །རང་
གི་སྒོ་གསུམ་སྤྱོད་པ་ཐམས་ཅད་ལ། །བཀག་གམ་གནང་ཞེས་དྲི་ཞིང་དཔྱད་ནས་
༡འཇུག །གཡང་ས་ཆེན་པོའི་ལམ་དུ་འགྲོ་བ་ལྟར། །སྤྱོད་ལམ་རྣམ་བཞིར་བྱ་བ་
- 223 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཅི་བྱེད་ཀྱང་། །དྲན་དང་ཤེས་བཞིན་བག་ཡོད་བརྟན་པོ་ ༢ བྱ། །འགལ་རྐྱེན་ལྟུང་
བ་གང་ཡིན་མ་ཤེས་ན། །ཇི་ཙམ་འབད་ཀྱང་ལྟུང་བ་མི་ཁེགས་པས། །ཕམ་ལྷག་
ལྟུང་བྱེད་སོར་བཤགས་ཉེས་བྱས་ཀྱི། །སྡེ་ལྔའི་ལྟུང་བ་སྡེར་གཏོགས་བཅས་པ་
དང་། །མཐའ་ འགེགས་ བསླབ་ བྱ་ དང ་འགལ་ ཉེས་ བྱས་ རྣམས། །ལུང་ ལས་
གསུངས་པ་བཞིན་དུ་ངེས་བྱས་ཏེ། །ཕྲ་ཞིང་མཛངས་པའི་བློ་ཡིས་སྒོ་གསུམ་ལ། །
ཡང་དང་ཡང་དུ་བརྟགས་ནས་བསྲུང་བར་བྱ། །ལྷག་པར་ཡུལ་དང་དུས་ཀྱི་དབང་
དག་ གིས། །ལྟུང་ བ་ གང་ དང༌ གང་ ཞིག་ འབྱུང་ ཉེ་བ། །དེ་ དང༌ དེ་ ལ་ ཆེད་ དུ་
བསྒྲིམས་ཏེ་བསྲུང་༣། །རྣམ་དག་གསོ་སྦྱོང་དབྱར་གནས་དགག་དབྱེ་སྟེ། །བསླབ་
པ་ཡོངས་སུ་སྦྱོང་བའི་ཐབས་གསུམ་གྱིས། །ཚུལ་ཁྲིམས་ཕུང་པོ་ཡོངས་སུ་དག་
པར་བྱང༌། །ཟས་གོས་གནས་མལ་སྨན་སོགས་འཚོ་བའི་རྐྱེན། །སྟོན་པ་ཐུགས་རྗེ་
ཅན་གྱིས་གནང་བ་བཞིན། །མཐའ་གཉིས་མ་ལྷུང་ཚུལ་བཞིན་སྤྱད་པར་བྱ།། །
ཆོས་ གོས་ གསུམ་ དང་ གདིང་ བ་ ཆུ་ ཚུགས་དང༌། །ལྷུང་བཟེད་གསིལ་བྱེད་ལ་
སོགས་ཡོ་བྱད་རྣམས། །སོ་སོའི་མཚོན་དོན་དམིགས་རྣམ་དྲན་བྱས་ལ། །དེ་དག་
ཀུན་གྱིས་ལམ་བཟང་སྒྲུབ་ལ་བསྐུལ། །སོ་ཤིང་འདོར་བ་ཡན་ཆད་བསླབ་བྱའི་
གནས། །ཐམས་ཅད་ངེས་འབྱུང་བསམ་པས་ཟིན་ བྱ་ཞིང་། །དེ་དག་ ཀུན་ ཀྱང་
ངེས་འབྱུང་གྲོགས་སུ་སྒྱུར། །དེ་ལྟར་སོ་ཐར་གྱི་བསླབ་བྱ་ལ་སློབ་ཚུལ་དེ་དག་ནི་
འདིར་དྲན་པ་གསོ་ཕྱིར་བསྡུས་དོན་ཙམ་ཞིག་བཀོད་པ་ཡིན་གྱི། ཁྲིམས་ཉིས་བརྒྱ་
ལྔ་བཅུ་རྩ་གསུམ་གྱི་ངོས་འཛིན་ཤིན་ཏུ་གསལ་བ་རྗེ་བཙུན་བློ་བཟང་ཆོས་ཀྱི་
རྒྱལ་མཚན་གྱིས་མཛད་པའི་དགེ་སློང་གི་བསླབ་བྱའི་སྡོམ་ཚིག་བཟུང་བའམ་ཁོ་
བོས་སྦྱར་བའི་དགེ་སློང་གི་བསླབ་བྱའི་ སྡོམ་ཚིག་མདོར་བསྡུས་ཤིག་ ཡོད་པ་
- 224 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན། །
བཟུང་ནས་ལྟུང་བ་རྣམས་ལ་བསྔོ་བགྲང་བྱའོ། །
༈ བྱང་ཆུབ་སེམས་དཔའི་བསླབ་བྱར་སློབ་ཚུལ་ནི། །དུས་གསུམ་རྒྱལ་བ་
ཀུན་གྱི་བགྲོད་གཅིག་ལམ། །སྐྱེས་བུ་གསུམ་གྱི་ལམ་ལ་རབ་སྦྱངས་ནས། །ངེས་
འབྱུང་བྱང་ཆུབ་སེམས་ལ་ཡིད་འགྱུར་གྱི། །མྱོང་བ་ཐོན་ཚེ་སྨོན་སེམས་ཆོ་གས་
གཟུང་། །རྒྱལ་སྲས་སྤྱོད་པ་ཀུན་གྱི་གཞི་དང་རྟེན་། །ཐེག་ཆེན་ལམ་གྱི་གཞུང་
ཤིང་ གཅིག་ པུ་བ། །རིན་ཆེན་ སེམས་ མཆོག་ ནམ་ ཡང་ མི་ བཏོང་ བའི། །དམ་
བཅའ་བརྟན་པོ་ཆོ་གས་ལེགས་བཟུང་ནས། །དེ་ཡི་བསླབ་བྱར་འབད་པ་ཆེན་
པོས་བསླབ། །བྱང་ཆུབ་སེམས་ཀྱི་ཕན་ཡོན་ཚད་མེད་པ། །མདོ་སྡེ་ལྟ་བའམ་བླ་
མ་ལས་མཉན་ཏེ། །དབུལ་པོ་ལོང་བས་ཕྱག་དར་ཁྲོད་ཞིག་ནས། །ཡིད་བཞིན་
ནོར་བུ་རྙེད་པ་ཇི་ལྟ་བར། །ཉམ་ཆུང་བདག་འདྲས་རིན་ཆེན་བྱང་ཆུབ་སེམས། །
དམ་ཆོས་འོ་མ་བསྲུབས་པའི་སྙིང་པོའི་བཅུད། །ཤེར་ཕྱིན་མཚོ་ཆེན་སྙིང་པོར་
སྦས་པའི་ནོར། །འདི་འདྲ་རྙེད་པ་ནམ་ཡང་མི་གཏང་ཞེས། །ཉིན་རེར་དུས་དྲུག་
ཞེ་དམ་ཆེན་པོ་བྱ། །ཕན་ཡོན་དྲན་པའི་སྤྲོ་ཤུགས་ཆེན་པོ་ཡིས། །ཉིན་མོ་ལན་
གསུམ་མཚན་མོ་ལན་གསུམ་དུ། །སྨོན་སེམས་ཆོ་གས་གཟུང་སྟེ་སྤེལ་བར་བྱ། །
མ་རུང་སེམས་ཅན་བྱེད་ངན་ཅི་མཐོང་ཡང་། །བློ་ཡིས་མི་སྤང་ཕན་པའི་བསམ་པ་
བསྐྱེད། །རིན་ཆེན་སེམས་མཆོག་དེ་ཉིད་འཕེལ་བའི་རྒྱུར། །དཀོན་མཆོག་མཆོད་
ཅིང་ཚོགས་གཉིས་གསོག་པ་ལ། །ཉིན་རེ་བཞིན་དུ་འབད་པ་ཆེན་པོ་བྱ། །མཁན་
སློབ་བླ་མ་སྦྱིན་གནས་བསླུ་བ་དང་། །དགེ་བ་བྱེད་ལ་འགྱོད་པ་བསྐྱེད་པ་དང་། །
བྱང་ཆུབ་སེམས་དཔར་མི་སྙན་སྨྲ་བ་དང༌། །གང་ཟག་གཞན་ལ་གཡོ་སྒྱུ་བྱེད་པ་
སྟེ། །སེམས་བསྐྱེད་ ཉམས་ བྱེད་ནག་ པོའི་ ཆོས་ བཞི་ སྤོང་། །དེ་ ཡི་ གཉེན་པོར་
-225-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དཀར་ པོའི་ ཆོས་ བཞི་ བསྟེན། །སེམས་བསྐྱེད་ གཏོང་བའམ་སེམས་ཅན་བློས་
སྤངས་ན། །བླ་མ་རྒྱལ་ བ་ སྲས་ དང་ བཅས་རྣམས་ཀྱི། །སྤྱན་སྔར་སེམས་ཅན་
ཐམས་ ཅད་ ངས་སྒྲོལ་ཞེས། །རང་ གིས་ཁས་བླངས་དམ་བཅའ་ཉམས་གྱུར་ཅིང་། །
མཁའ་ཁྱབ་སེམས་ཅན་ཀུན་ལ་གནས་སྐབས་དང་། །མཐར་ཐུག་ཕན་བདེ་མ་ལུས་
ངས་སྦྱིན་ཞེས། །མགྲོན་དུ་བོས་ནས་ཡལ་བར་དོར་བས་ན། །མ་རྒན་སེམས་ཅན་
ཐམས་ཅད་བསླུས་བྱས་པས། །དེ་ལས་སྡིག་པ་ཆེ་བ་གང་ཞིག་ཡོད། །སྔར་ཐོབ་
སྨོན་པ་སེམས་བསྐྱེད་གཏོང་བས་ན། །འགྱོད་དང་སྡོམ་སེམས་དྲག་པོས་བཤགས་
བྱས་ལ། །སླར་ཡང་སྨོན་པ་སེམས་བསྐྱེད་བླང་བར་བྱ། །གཏོང་རྒྱུད་དེ་གཉིས་
ལས་གཞན་ཉེས་པ་རྣམས། །འཕྲལ་དང་འཕྲལ་དུ་བཤགས་ནས་དག་པར་བྱ། །
དེ་ལྟར་སྨོན་པ་སེམས་བསྐྱེད་རབ་སྦྱངས་ནས། །རྒྱལ་སྲས་རྣམས་ཀྱི་རླབས་ཆེན་
སྤྱོད་པའི་ཁུར། །གཟུང་བར་ནུས་ཚེ་འཇུག་སྡོམ་བླང་བྱས་ཏེ། །དུས་གསུམ་རྒྱལ་
དང་ རྒྱལ་སྲས་མ་ལུས་པའི། །གཞུང་ལམ་ཐེག་མཆོག་ཚུལ་ཁྲིམས་རྣམ་གསུམ་ལ། །
བརྩོན་པ་ཆེན་པོས་ཚུལ་བཞིན་བསླབ་པར་བྱ། །ཚུལ་ ཁྲིམས་གསུམ་ནི་སྡོམ་པའི་
ཚུལ་ཁྲིམས་དང༌། །དགེ་བ་ཆོས་སྡུད་སེམས་ཅན་དོན་བྱེད་ཀྱིས། །ཚུལ་ཁྲིམས་
གསུམ་སྟེ་དེ་ཡི་ནང་ནས་ ཀྱང་། །སྡོམ་པའི་ཚུལ་ ཁྲིམས་བསྡམས་ཤིང་ལེགས་
བསྲུངས་ན། །ཚུལ་ ཁྲིམས་ གཞན་མ་ གཉིས་ ཀྱང་བསྲུང་བར་གྱུར། །སྡོམ་ པའི་
ཚུལ་ཁྲིམས་མ་བསྡམས་མ་བསྲུངས་ན། །ཚུལ་ཁྲིམས་གཉིས་པོའང་མ་བསྡམས་
མ་བསྲུངས་འགྱུར། །སྡོམ་པའི་ཚུལ་ཁྲིམས་ཇི་ལྟར་སྲུང་ཚུལ་ནི། །སོ་ཐར་ཚུལ་
ཁྲིམས་དག་པ་གཞིར་བཟུང་ནས། །བྱང་སེམས་དང་འགལ་ཉེས་ཀུན་སྤོང་བའོ། །
གཉིས་པ་དགེ་བ་ཆོས་སྡུད་ཚུལ་ཁྲིམས་ནི། །སྦྱིན་སོགས་ཕར་ཕྱིན་དྲུག་
- 226 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན། །
ལ་སློབ་པ་སྟེ། །དེ་དག་སྤྱི་དང་སོ་སོའི་རྒྱུ་ཚོགས་དང་། །འབྲས་བུའི་ཡོན་ཏན་
ཐམས་ཅད་ཤེས་བྱས་ནས། །རེ་རེའང་དྲུག་ལྡན་དྲུག་ལྡན་དུ་བྱས་ཏེ། །དགེ་རྩ་
མ་ལུས་སྡུད་པར་བྱེད་པའོ། །
གསུམ་པ་སེམས་ཅན་དོན་བྱེད་ ཚུལ་ ཁྲིམས་ནི། །སེམས་ཅན་མ་ལུས་
གནས་སྐབས་མཐར་ཐུག་ཏུ། །ཕན་དང་བདེ་ལ་འགོད་ པའི་ཁུར་བཟུང་སྟེ། །
ཀུན་ལ་སེམས་སྙོམས་བརྩེ་སེམས་ཆེན་པོ་ཡིས། །གང་ལ་གང་དགོས་ཕན་གྲོགས་
བྱ་བ་དང་། །ཉོན་མོངས་ཉེས་སྤྱོད་སྤོང་ཐབས་མི་ཤེས་པའི། །རྨོངས་པ་རྣམས་
ལ་དེ་ཡི་ཐབས་སྟོན་དང་ ༢། །རྙེད་དང་བཀུར་སྟིས་ཕན་ཐོགས་བྱེད་རྣམས་ལ། །
ལྷག་པར་དུ་ཡང་ཕན་ཐོགས་བྱེད་པ་དང་ ༣། །འཇིགས་པས་ཉེན་པ་རྣམས་ལ་
སྐྱབས་བྱེད་དང་༤། ། གཉེན་དང་ཉེ་དུ་ལོངས་སྤྱོད་མཛའ་བཤེས་དང༌། །ཕན་
པའི་ལམ་སྟོན་བཤེས་དང་བྲལ་བ་ཡི། །མྱ་ངན་གྱིས་གཟིར་སེམས་ཅན་དེ་དག་
ལ། །འདུས་བྱས་མི་རྟག་ངང་ཚུལ་ལེགས་བསྟན་ནས། །མྱ་ངན་དེ་དག་སེལ་བར་
བྱེད་པ་དང་།། །ཟས་གོས་གནས་མལ་ཡོ་བྱད་ཀྱིས་ཕོངས་ལ། །དེ་དང་དེ་དག་
སྦྱིན་པར་བྱེད་པ་དང་༦། །རང་ལ་བརྟེན་ཏེ་གནས་པར་འདོད་རྣམས་ལ། །རྙེད་
བཀུར་སྙན་གྲགས་འདོད་པ་མ་ཡིན་པར། །སྙིང་བརྩེའི་སེམས་དང་ཟང་ཟིང་མེད་
སེམས་ཀྱིས། །ཆོས་དང་ཟང་ཟིང་ལོངས་སྤྱོད་ཀྱིས་བསྡུས་ཏེ། །ཡང་དག་ལམ་ལ་
ལེགས་པར་འཁྲིད་པར་བྱེད༧། ། སེམས་ཅན་དོན་དང་མཐུན་པར་བྱེད་པ་ནི།
ཁམས་དང་རང་བཞིན་བསམ་པ་ཤེས་བྱས་ལ། །དེ་དང་མཐུན་པར་ཕན་པ་བྱེད་
པ་སྟེ། །ཕུགས་སུ་ཕན་ན་འཕྲལ་དུ་མི་བདེ་ཡང་། །དེ་ལ་བྱ་བ་དེ་ཉིད་བྱ་བར་
རིགས། ། འཕྲལ་དུ་བདེ་ཡང་ཕུགས་སུ་གནོད་འགྱུར་ན། །དེ་ལ་བྱ་བ་དེ་ཉིད་མི་
- 227 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བྱའོ། །དེ་བཞིན་གང་ཟག་གཞན་དང་གཞན་ལ་ཡང་། །ཕན་དང་བདེ་བ་དེ་ལྟར་
དཔྱད་ནས་ བྱར། །དེ་བཞིན་གཞན་དང་མཐུན་པར་ བྱ་བ་དེས། །རང་གི་ཚུལ་
ཁྲིམས་ལ་སོགས་ཡོན་ཏན་རྣམས། །འཕེལ་ལམ་ཉམས་པར་འགྱུར་ཞེས་ལེགས་
དཔྱད་ནས། །རང་རྒྱུད་མི་ཉམས་ གཞན་ ལ་ གང་ ཕན་ བྱ། །ཡང་དག་ ལམ་ལ་
ལེགས་ པར་ཞུགས་རྣམས་ལ། །དེ་དང་དེ་ཡི་བསྔགས་པས་གཟེངས་བསྟོད་བྱ༩། །
ལོག་པའི་ལམ་དུ་ཞུགས་པ་རྣམས་ལ་ནི། ཁྲོ་དང་སྡང་བ་མིན་པར་སྙིང་རྗེ་ཡིས། །
ཚིག་གིས་སྨྲ་དབབ་ཆད་པས་བཅད་སོགས་བྱ༡༠། །རང་ཉིད་རྫུ་འཕྲུལ་ནུས་པ་
ལྡན་གྱུར་ན། །སྐྱོ་དང་སྐྲག་དང་འདུན་པར་བྱ་འོས་པའི། །སེམས་ཅན་དེ་དང་དེ་
ལ་དེ་ལྟར་དུ། །རྫུ་འཕྲུལ་རྣམ་པར་འཕྲུལ་པ་བསྟན་བྱས་ནས། །སྐྱོ་བ་སྐྱེད་དང་
སྐྲག་པར་བྱ་བ་དང་། །རྒྱལ་བའི་བསྟན་ལ་འདུན་པར་བྱེད་པ་སྟེ༡༡། ། སེམས་
ཅན་དོན་བྱེད་རྣམ་པ་བཅུ་གཅིག་གོ །དེ་ལྟར་ཐེག་མཆོག་ཚུལ་ཁྲིམས་རྣམ་གསུམ་
ནི། །ཕར་ཕྱིན་དྲུག་དང་བསྡུ་བ་རྣམ་བཞི་དང་། །བསླབ་པ་གསུམ་དང་རྫོགས་
སྨིན་སྦྱངས་གསུམ་སོགས། །རླབས་ཆེན་སྤྱོད་པ་མ་ལུས་འདུ་བ་ཡི། ། རྒྱལ་སྲས་
བསླབ་པའི་རྒྱ་མཚོར་ཤེས་བྱས་ནས། །བརྩོན་པ་ཆེན་པོས་ཚུལ་བཞིན་བསླབ་
པར་བྱ། །མི་མཐུན་ཉེས་པ་གང་ཡིན་མ་ཤེས་ན། །ཐེག་མཆོག་ཚུལ་ཁྲིམས་དག་
པར་མི་འགྱུར་བས། །འགལ་རྐྱེན་ལྟུང་བ་ཤེས་ནས་བསྲུང་བར་བྱ། ། བྱང་ཆུབ་
སེམས་དཔའི་བསླབ་བྱ་མཐའ་ཡས་པས། །དེ་དང་འགལ་བའི་ཉེས་པའང་མཐའ་
ཡས་ཀྱང་། །སྡོམ་དུ་བསྡུ་ན་རྩ་ལྟུང་ཉེས་ བྱས་ཏེ། །དེ་ལ་རྩ་བའི་ལྟུང་བ་བཅོ་
བརྒྱད་དང༌། །ཉེས་བྱས་བཞི་བཅུ་ཞེ་དྲུག་ཏུ་གསུངས་སོ། ། ་
དེ་ལ་རྩ་བའི་ལྟུང་བ་བཅོ་བརྒྱད་ནི། །རྙེད་བཀུར་ལ་ཆགས་བདག་བསྟོད་
- 228 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
གཞན་སྨོད་དང་༡། །སྡུག་བསྔལ་མགོན་མེད་ཕོངས་པས་རེ་བཅས་ཏེ། །བསླངས་
ཀྱང་སེར་སྣ་ཆོས་ནོར་མི་སྟེར་དང་ ༢། །གཞན་ལ་ཁྲོ་བས་བརྡེག་འཚོག་བྱེད་པ་
དང༌། །གཞན་ གྱིས་རང་ལ་བཤགས་པ་བྱས་གྱུར་ཀྱང་། ཁོན་འཛིན་དམ་པོས་
བཟོད་པར་མི་བྱེད་དང་༣། །ཟབ་ཅིང་རྒྱ་ཆེ་ཐེག་ཆེན་སྡེ་སྣོད་ལ། །མི་ཤེས་རྨོངས་
པས་སྐུར་པ་འདེབས་པ་དང་། །ཆོས་ལྟར་བཅོས་ལ་མོས་ནས་སྟོན་པ་དང་། །
དཀོན་མཆོག་གསུམ་ལ་ཕུལ་བའི་རྫས་གང་རུང་། །རང་གི་དོན་དུ་འཕྲོག་པར་
བྱེད་པ་དང་། །བདེན་པ་བཞི་དང་རྟེན་འབྲེལ་བཅུ་གཉིས་དང་། །ཐེག་ཆེན་ཟབ་
ཅིང་རྒྱ་ཆེའི་དོན་སྟོན་པའི། །ཐེག་པ་གསུམ་གྱི་མདོ་སྡེ་གང་རུང་ལ། །རྒྱལ་བས་
གསུངས་པ་མིན་ཞེས་སྤོང་བ་དང་༦། །རྟགས་ཙམ་འཛིན་པ་ཡན་ཆད་རབ་བྱུང་
ལ། །ངུར་སྨྲིག་འཕྲོག་དང་བརྡེག་དང་བཙོན་འཇུག་དང༌། །རབ་ཏུ་བྱུང་ ལས་
འབེབས་པར་བྱེད་པ་དང་༧། །དགེ་འདུན་བྱེད་སོགས་མཚམས་མེད་ལྔ་བྱེད་དང་
ར། །དཀར་ནག་ལས་ འབྲས་ མེད་ཅེས་ལོག་ ལྟ་ དང༌ ༩། །གྲོང་ དང་ གྲོང་ཁྱེར་
ལྗོངས་དང་ཡུལ་འཁོར་གྱི། ཁང་པ་བསམ་པ་ངན་པས་བཤིག་པ་དང་༡༠། །ཟབ་
མོ་བསྟན་ན་སྐྲག་ནས་ཐེག་ཆེན་ལས། །ཉམས་འགྱུར་ལས་དང་པོ་པའི་སེམས་
དཔའ་ལ། །སྤྲོས་པའི་མཐའ་བྲལ་གནས་ལུགས་སྟོན་པ་དང་༡༡། །སེམས་བསྐྱེད་
ཐེག་པ་ཆེན་པོར་ཞུགས་པ་ལ། །རྒྱལ་སྲས་སྤྱོད་པ་རྒྱ་མཚོར་སློབ་དཀའ་བས། །
རང་ཉིད་ངེས་འབྱུང་ཐར་པ་སྒྲུབས་ཤིག་ཅེས། །ཐེག་ཆེན་བསམ་པ་བཟློག་པར་
བྱེད་པ་དང་༡༢། །སོ་ཐར་ཚུལ་ཁྲིམས་ཚུལ་བཞིན་བསྲུང་རྣམས་ལ། །འདི་འདྲའི་
དཀའ་བས་ཅི་བྱ་ཐེག་ཆེན་ལ། །བསླབས་ན་སྒྲིབ་པ་ཐམས་ཅད་དག་འགྱུར་ཞེས། །
བསྟན་པའི་རྩ་བ་ཉམས་པར་བྱེད་པ་༡༣དང༌། །ཉན་རང་ཐེག་པས་ཉོན་མོངས་མི་
- 229 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྤོང་ཞེས། །ཐེག་དམན་ལམ་ལ་སྐུར་བ་འདེབས་པ་དང་ ༡༤། །རྙེད་བཀུར་ལ་
ཆགས་གཞན་ལ་ཕྲ་དོག་གིས། །འདུ་ཤེས་བསྒྱུར་ཏེ་རང་ལ་བསྟོད་པ་དང་། །ཡོན་
ཏན་ལྡན་པ་གཞན་ལ་སྨོད་པར་བྱེད༡༥། །དད་ལྡན་བསླུ་ཕྱིར་ཁོ་བོས་སྟོང་པ་
ཉིད། །མངོན་དུ་བྱས་ནས་བསྟན་ཅེས་རྫུན་སྨྲ་དང་༡༦། །གཞན་ལ་ནོར་གྱི་ཆད་
པས་བཅད་པ་ན། །མཆོག་གསུམ་དཀོར་ལས་བརྐུས་པ་བླངས་པ་དང་༡༧། །འཚེ་
བའི་བསམས་པས་གཞན་གྱི་བསམ་གཏན་ལ། གནོད་པར་བྱེད་དང་ཉོན་མོངས་
ཉེས་ པའི་ ཚོགས། །འཕེལ་ བར་ འགྱུར་ བའི་ ཁྲིམས་ ངན་ འཆའ་ བ་ དང༌། །རྩེ་
གཅིག་བསམ་གཏན་སྒོམ་པའི་གང་ཟག་ལ། །སྡང་བའི་བསམ་པས་དེ་ཡི་ལོངས་
སྤྱོད་དག །ཕྲོགས་ནས་ཁ་ཏོན་པ་ལ་སྦྱིན་པ་སྟེ༡༨། །བྱང་ཆུབ་སེམས་དཔའི་ས་
དང་ནམ་སྙིང་གི །མདོ་ནས་གསུངས་པའི་རྩ་ལྟུང་བཅོ་བརྒྱད་དོ། །སྨོན་སེམས་
གཏོང་བ་རྩ་བའི་ལྟུང་བ་རུ། །ཐབས་མཁས་མདོ་དང་བསླབ་བཏུས་ལས་གསུངས་
སོ། །རྒྱལ་བའི་སྲས་ཀྱི་སྤྱོད་པ་མ་ལུས་པའི། །གཞི་དང་རྟེན་ནི་སེམས་བསྐྱེད་
ཉིད་དུ་གསུངས། །དེ་ཕྱིར་སྨོན་པ་སེམས་བསྐྱེད་དོར་བྱས་ན། །དོར་བ་ཙམ་གྱིས་
རྩ་ལྟུང་འབྱུང་འགྱུར་གྱི། །ཀུན་དཀྲིས་ཆེན་པོའི་ཡན་ལག་ཚང་མི་དགོས། །དེ་
བཞིན་དཀར་ཆོས་ཀུན་གྱི་རྩ་བ་ནི། །ལས་དང་འབྲས་བུར་ཡིད་ཆེས་དད་པ་ཉིད། །དེ་
ཕྱིར་དེ་ཉིད་ལོག་ལྟས་བཅོམ་བྱས་ན། །དེ་མ་ཐག་ཏུ་སྡོམ་པ་ཉམས་འགྱུར་བས། །
འདི་ལའང་ཀུན་དཀྲིས་ཡན་ལག་ཚང་མི་དགོས། །དེ་ལས་གཞན་པའི་རྩ་ལྟུང་
ཐབས་ཅད་ལ། །བྱ་བ་དེ་ཉིད་སླར་ཡང་སྤྱོད་འདོད་དང་༡། །ངོ་ཚ་ཁྲེལ་ཡོད་ཆུང་
ངུའང་མི་བསྐྱེད་དང་ ༢། །ཉེས་སྤྱོད་དེ་ཡིས་ དགའ་ཞིང་མགུ་བ་དང་ ༣། །ཉེས་
པར་སྤྱད་པ་དེ་ལ་ཉེས་དམིགས་སུ། །བལྟ་བའི་བསམས་པ་མེད་པ་བཞི་པོ་ནི། །
- 230 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
ཚང་ན་བྱང་སེམས་སྡོམ་ཉམས་རྩ་ལྟུང་འགྱུར། །བཞི་པོ་དེ་ལས་གང་ཡང་རུང་བ་
ཞིག །མ་ཚང་ན་ནི་ཟག་པ་ཆུང་འབྲིང་གི །ཉེས་པར་འགྱུར་ཞེས་གསུངས་ཏེ་དེ་
ཡང་ནི། །ཉེས་སྤྱོད་ བྱ་བ་དེ་ ལ་ཉེས་དམིགས་སུ། །བལྟ་བ་ཡོད་ན་ཡན་ལག་
གཞན་མ་ཀུན། །ཚང་ཡང་ཟག་པ་ཆུང་ངུའི་ཉེས་པ་ དང་། །དེ་མེད་ན་ནི་ཟག་པ་
འབྲིང་ ཞེས་ གསུངས། །དེ་ ལྟར་ རྩ་ བའི་ ལྟུང་ བ་ གང་ རུང་ ཞིག །བྱུང་ན་ སྔོན་
བསགས་དགེ་བ་རྒྱ་ཆེན་ནི། །ཐལ་བར་བརླག་སྟེ་ཀུན་ནས་ཕམ་པར་འགྱུར། །
བདེ་བ་ཀུན་ལས་ཉམས་འགྱུར་ངན་སོང་འགྲོ །བདུད་སྡེ་དཔུང་བཅས་དགའ་
ཞིང་མགུ་འགྱུར་ལ། །རྒྱལ་བ་སྲས་བཅས་ཐུགས་ཁྲལ་གནས་སུ་འགྱུར། །ལམ་
སྟོན་བཤེས་གཉེན་དག་དང་བྲལ་གྱུར་ཏེ། །ཡུན་རིང་འཁོར་བར་བཟོད་དཀའི་
སྡུག་བསྔལ་མྱོང་། །བདག་ཉིད་ལེགས་སུ་འདོད་པ་དག་གིས་ནི། །མི་བཟད་ཉེས་
པ་ཚབས་ཆེན་དེ་དག་ནི། །སྲོག་གི་ཕྱིར་ཡང་སྤྱད་པར་མི་བྱའོ། །གཉེན་པོ་སྟོབས་
ཆུང་ཉོན་མོངས་སྟོབས་ཆེ་བས། །གལ་ཏེ་རྩ་ལྟུང་དེ་དག་བྱུང་གྱུར་ན། །པང་དུ་
དུག་སྦྲུལ་འོངས་པ་ཇི་བཞིན་དུ། །དེ་མ་ཐག་ཏུ་འཇིགས་ཤིང་སྐྲག་བྱས་ཏེ། །
འགྱོད་དང་སྡོམ་སེམས་དྲག་པོས་བཤགས་བྱས་ལ། །བྱང་སེམས་སྡོམ་པ་སླར་
ཡང་བླང་བར་བྱ། །
ཉེས་ བྱས་ ཞེ་ དྲུག་ པོ་ ནི་ འདི་ ལྟ་ སྟེ། །ཉིན་ ཞག་ ཕྲུགས་ རེའི་ ནང་ དུ་
མཆོག་གསུམ་ལ། །སྒོ་གསུམ་གུས་པས་མཆོད་པར་མི་བྱེད་དང་། །འདོད་ཆེན་
ཆོག་ཤེས་མེད་དང་རྙེད་བཀུར་ལ། །ཆགས་པ་མེ་འགོག་དང་དུ་ལེན་པ་དང་༢། །
བསླབ་པས་རྒན་ཞིང་ཡོན་ཏན་ལྡན་པ་ལ། །མངོན་དུ་ལྡང་སོགས་གུས་པར་མི་
བྱེད་དང་ ༣། །གཞན་དག་དགའ་ཞིང་དྲི་བ་བྱེད་པ་ལ། །ཉོན་མོངས་བསམས་
- 231 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པས་སྨྲ་བར་མི་བྱེད་དང་༤། །རང་དང་གཞན་ལ་ལྟོས་པའི་ཆོས་ལྡན་གྱི། །དགག་
དགོས་དམིགས་བསལ་མེད་པ་ཉོན་མོངས་པས། །གཞན་གྱིས་མགྲོན་དུ་བོས་ལ་
མི་འགྲོ་དང་།། །སྦྱིན་བདག་དད་པས་གསེར་སོགས་འབུལ་བ་ན། །དགག་ བྱ་
མེད་ཚེ་ལེན་པར་མི་བྱེད་དང་༦། །ཆོས་དོན་གཉེར་ལ་དགོས་པ་གཞན་མེད་པར། །
ཉོན་མོངས་བསམ་པས་ཆོས་ སྦྱིན་མི་བྱེད་དང་ ༧། །མ་རུངས་ཚུལ་ ཁྲིམས་འཆལ་
རྣམས་སྙིང་རྗེའི་ཡུལ། །ཡིན་པར་མི་བསམ་ཡལ་བར་འདོར་བ་དང་ར། །བསྟན་
ལ་མ་དད་པ་རྣམས་དད་ཕྱིར་དང་། །དད་རྣམས་སླར་ཡང་དད་པ་འཕེལ་བའི་
ཕྱིར། །དུས་མིན་ཟས་དང་ས་རྐོ་མེ་རེག་སོགས། །བཅས་འགལ་ཉེས་པ་ཚུལ་
བཞིན་མི་སྤོང་ཞིང་། །ཆོས་གོས་ཟླུམ་པོར་བགོ་བ་ལ་སོགས་པའི། །འདུལ་བའི་
བཅས་པ་ཚུལ་བཞིན་མི་སྲུང་དང་༩། །བྱང་ཆུབ་སེམས་ཀྱིས་འགྲོ་ཀུན་སྒྲོལ་བའི་
ཕྱིར། །ངེས་པར་སེམས་ཅན་དོན་དུ་འགྱུར་བ་ན། །ཡོ་བྱད་འཆང་དགོས་འཆད་
པར་མི་བྱེད་དང་༡༠། །སྙིང་རྗེའི་དབང་གྱུར་བདག་ཉིད་ཆེ་རྣམས་ལ། །གཞན་ལ་
བཀག་པའང་གནང་བ་མང་དུ་མཆིས། །འོན་ཀྱང་འདི་ནི་རྒྱལ་བ་ཉག་གཅིག་གི །
སྤྱོད་ཡུལ་ཡིན་གྱི་གཞན་གྱིས་བསམ་མི་ཁྱབ། །རྒྱལ་སྲས་བདག་ཉིད་ཆེན་པོ་
རྣམས་ཀྱིས་ནི། །གཞན་དོན་རླབས་ཆེན་འགྲུབ་པར་མཐོང་བཞིན་དུ། །རང་དོན་
གཙོ་བོར་འཛིན་པར་མི་བྱའོ༡༡། །རྙེད་བཀུར་ཕྱིར་དུ་ཚུལ་འཆོས་བྱེད་པ་དང་
༼༡༽། །རྙེད་བཀུར་ཕྱིར་དུ་ཁ་གསག་བྱེད་པ་དང་།༢རེ། །རྙེད་བཀུར་འདོད་ནས་
གང་ཟག་གཞན་དག་གི །རྫས་ལ་བསྔགས་པ་བྱེད་པའི་གཞོགས་སློང་དང་། ༢༽། །
རྙེད་པ་འདོད་ནས་རྔམས་ཏེ་ གཞན་དག་ལ། །མངོན་སུམ་སྨོད་བྱེད་ཐོབ་ཀྱིས་
འཇལ་བ་དང་༤དེ། །རྙེད་པ་སྔར་ཐོབ་པ་ལ་བསྔགས་བྱེད་པ། །རྙེད་པས་རྙེད་པ་
- 232 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
རྣམ་འདོད་ཅེས་བྱ་བའོ། །ལོག་འཚོ་ལྔ་པ་དང་དུ་ལེན་པ་དང་༡༢། །མ་དུལ་མ་
ཞི་ཕྱར་གཡེང་སེམས་དག་གིས། །དགོད་དང་རྩེ་ཞིང་ཅ་ཅོ་འདོན་ལ་གཡེང་། །
གཞན་ཡང་དེ་དག་བྱེད་དུ་གཞུག་པ་དང་༡༣། ། སྲིད་པའི་རོ་ལ་ཞེན་ཅིང་བསམ་
པ་ཡིས། །བྱང་ཆུབ་སེམས་དཔས་འཁོར་བར་ཉོན་མོངས་ལ། །འཇིགས་པར་མི་
བྱ་ཐར་པ་མྱང་འདས་ལ། །དགའ་དང་དོན་གཉེར་མི་བྱ་ཞེས་སྨྲ་དང་༡༤། །གཏམ་
ངན་གྲགས་པ་ནུས་བཞིན་མི་སེལ་དང་༡༥། །ཕ་རོལ་ཉོན་མོངས་ཉེས་པ་ཆེན་པོ་
དང༌། །བཅས་ པ་འཆོས་པར་ནུས་བཞིན་མི་འཆོས་དང་ ༡༦། །གཤེ་ལ་ལན་དུ་
གཤེ་བར་བྱེད་པ་དང་། ཁྲོ་ལ་ལན་དུ་ཁྲོ་བར་བྱེད་པོ་དང་། ༢༽། ། བརྡེག་ལ་
ལན་དུ་བརྡེག་པར་བྱེད་ པ་ དང་༼༣༽། །མཚང་འབྲུ་བ་ལ་ལན་དུ་མཚང་འབྲུ་
སྟེ། །ཁྲོ་བས་དགེ་སྦྱོང་ཆོས་བཞི་ལས་འདས་དང་༡༧། ། རང་གིས་གཞན་ལ་
ཉེས་པ་བྱས་པའམ། །བྱས་པར་དོགས་ཏེ་ཕ་རོལ་ཁྲོས་པ་ལ། ཁྲོ་བ་སེལ་ཕྱིར་
ཤད་སྦྱངས་མི་བྱེད་དང་༡༨། །གཞན་གྱིས་ཚུར་ལ་ཤད་སྦྱངས་བྱས་པ་ན། །མནར་
སེམས་མཐོ་འཚམ་བསམ་པས་མི་ཉན་དང་༡༩། །ཁོང་ཁྲོ་སྐྱེས་པ་འཕྲལ་དུ་མི་
གཅོད་ པར། ཁྲོ་ བའི་ སེམས་ ཀྱི་ རྗེས་སུ་འཇུག་ པ་ དང༌ ༢༠། །ཟང་ཟིང་བསྙེན་
བཀུར་འདོད་ནས་འཁོར་སྡུད་དང་ ༢༡། །ཉིན་དང་མཚན་དུ་ཉལ་བ་དགའ་བ་
སོགས། །སྙོམ་ལས་ལེ་ལོ་སེལ་བར་མི་བྱེད་དང༌ ༢༢། །ཆགས་པའི་སེམས་ཀྱིས་
རྒྱལ་བློན་ཆོམ་རྐུན་སོགས། །འདུ་འཛིའི་གཏམ་གྱིས་དུས་རྣམས་འདའ་བ་ ༢༣
དང༌། །སེམས་ གནས་ གདམས་ངག་ འཚོལ་ བར་ མི་ བྱེད་ དང༌ ༢༤། །རྒོད་དང་
འགྱོད་དང་༼༡༽གནོད་སེམས་༼༢)རྨུགས་པ་དང་། །གཉིད་དང་༼༣༽འདོད་ལ་འདུན་
དང་/༤༽ཐེ་ཚོམ་དེ་སྟེ། །རྩེ་གཅིག་བསམ་གཏན་སྒོམ་ལ་གེགས་བྱེད་པའི། །སྒྲིབ་
- 233 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པ་ལྔ་པོ་འདི་དག་མི་སྤོང་དང་ ༢༥། །སེམས་གནས་གྲུབ་ཚེ་དེ་ཡི་དགའ་བདེ་ལ། །
ལྷག་པར་སྲེད་པས་རོ་མྱང་བྱེད་པ་དང་༢༦། །ཐེག་དམན་སྡེ་སྣོད་དགོངས་འགྲེལ་
བཅས་པ་ལ། །བྱང་ཆུབ་སེམས་དཔས་བསླབ་པར་མི་བྱ་ཞེས། །ཉན་ཐོས་ཐེག་པ་
སྤོང་བར་བྱེད་པ་དང་༢༧། །ཐེག་པ་ཆེ་ལ་སློབ་པ་ཡལ་བོར་ནས། །ཐེག་དམན་ཁོ་
ནར་སློབ་པར་བྱེད་པ་དང༌ ༢༨། །སངས་རྒྱས་བསྟན་པར་སློབ་པ་ཡལ་བོར་ནས། །མུ་
སྟེགས་གཞུང་ལ་སློབ་པར་བྱེད་ པ་ དང༌ ༢༩། །དགོས་ པའི་ དབང་ གིས་མུ་སྟེགས་
བསྟན་ བཅོས་ ལ། །བལྟ་ ནའང་དུག་ ལ་ བརྟེན་ པ་ ཇི་ བཞིན་དུ། །མི་ འདོད་མི་
དགའ་བཞིན་དུ་བྱ་ རྒྱུ་ལ། །དགའ་ཞིང་མགུ་ལ་རངས་ཤིང་བལྟ་བ་དང་ ༣༠། །
རྒྱལ་དང་རྒྱལ་སྲས་བདག་ཉིད་ཆེ་རྣམས་ཀྱི། །རྨད་བྱུང་བསམ་མི་ཁྱབ་པའི་མཐུ་
སོགས་ལ། །ཡིད་མི་ཆེས་པར་སྐུར་བ་འདེབས་པ་དང་ ༣༡། །ང་རྒྱལ་དང་བཅས་
ཁྲོ་བའི་སེམས་དག་གིས། །བདག་ལ་བསྟོད་ཅིང་གཞན་ལ་སྨོད་པ་དང༌ ༣༢། །
དགག་དགོས་དམིགས་བསལ་མེད་པར་ཆོས་སྨྲ་བ། །གཞན་ལ་ཆོས་ཉན་ཕྱིར་དུ་
མི་འགྲོ་དང་ ༣ ༣། །ཆོས་སྨྲ་བ་ལ་གུས་པ་མི་བྱེད་པར། །རྩུབ་མོའི་ཚིག་གིས་སྨོད་
ཅིང་དོན་ལེགས་ཀྱང་། །དེ་ལ་མི་རྟོན་ཚིག་ལ་རྟོན་པ་དང་ ༣༤། །གློ་བུར་འོངས་
ལ་བསུ་ཞིང་སྐྱེལ་བ་དང་། །མི་ཤེས་པ་ལ་བརྡ་སྐད་སློབ་པ་སོགས། །གཞན་ལ་
ཕན་གྲོགས་དགོས་ཚེ་མི་བྱེད་དང་ ༣༥། །ཉམ་ཐག་ནད་པར་རིམ་གྲོ་མི་བྱེད་དང་
༣༦། །ནུས་བཞིན་སྡུག་བསྔལ་སེལ་བར་མི་བྱེད་དང་ ༣༧། །བག་མེད་ཚུལ་མིན་
ལོག་པར་ཞུགས་རྣམས་ལ། །ནུས་བཞིན་བག་ཡོད་དགེ་བ་མི་ སྟོན་དང་ ༣༨། །
བྱས་པ་མི་གཟོ་ཕན་ལན་མི་བྱེད་དང་ ༣༩། །ཉེ་དུ་ལོངས་སྤྱོད་དང་བྲལ་ཉམ་ཐག་
ལ། །ཐབས་ཀྱིས་མྱ་ངན་སེལ་བར་མི་བྱེད་དང་༤བ། །ཟས་སྐོམ་སློང་བ་དག་ལ་
- 234 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
མི་སྟེར་དང་༤༡། །རང་གི་འཁོར་རྣམས་ཆོས་དང་ཟང་ཟིང་གི །སྒོ་ནས་ཚུལ་
བཞིན་སྐྱོང་བར་མི་བྱེད་དང་༤ ༢། །ཆོས་དང་འགལ་བའི་དགག་བྱ་མེད་བཞིན་དུ། །
གཞན་གྱི་སེམས་དང་མཐུན་པར་མི་བྱེད་དང་༤ ༣། །གཞན་གྱི་ཡོན་ཏན་བསྔགས་པ་
མི་ བརྗོད་ ཅིང་། །ལེགས་ པར་ སྨྲས་ ལ་ ལེགས་ སོ་ མི་ བྱེད་ དང་ ༤༤། །དགག་
དགོས་ དམིགས་བསལ་ མེད་ པར་ མ་རུང་ རྣམས། ། རྐྱེན་དུ་ འཚམ་ པར་ ཚར་
གཅོད་མི་བྱེད་དང་༤༥། །རྫུ་འཕྲུལ་མཐུ་སྟོབས་ནུས་པ་ལྡན་བཞིན་དུ། །དེ་ཡིས་
སྐྲག་དང་འདུན་པར་བྱ་བ་སོགས། །བྱ་བར་རིགས་ཚེ་དེ་དག་མི་བྱེད་པ༤༦། །
བྱང་སྡོམ་དང་འགལ་ཉེས་བྱས་ཞེ་དྲུག་གོ །དེ་ལྟར་ཐེག་མཆོག་ཚུལ་ཁྲིམས་རྣམ་
གསུམ་གྱི། །བསླབ་བྱ་དང་འགལ་ཉེས་བྱས་དེ་དག་ནི། །རྒྱལ་བས་མདོ་སྡེར་རྒྱ་
ཆེར་ གསུངས་པ་རྣམས། །ཤིང་རྟ་ཆེན་པོ་འཕགས་པ་ཐོག་མེད་ཀྱིས། །ཕྱོགས་
གཅིག་བསྡུས་ནས་བྱང་སར་བཀོད་པ་སྟེ། །རྒྱལ་དང་རྒྱལ་སྲས་བདག་ཉིད་ཆེ་
རྣམས་ཀྱི། །བགྲོད་པ་གཅིག་པའི་གཞུང་ལམ་གཅིག་པུ་རུ། །བགྲོད་པར་འདོད་
པའི་བློ་ལྡན་རྣམས་ཀྱིས་ནི། །རྒྱལ་སྲས་རྣམས་ཀྱི་བསམ་པའི་གནས་འདི་དག །
འཚོ་བའི་སྲོག་ལས་ཀྱང་ནི་གཅེས་པར་བསྲུང་། །
གསང་ སྔགས་ སྡོམ་ པའི་ བསླབ་ བྱར་ སློབ་ཚུལ་ནི། །བྱང་ཆུབ་ སེམས་
མཆོག་ཆེས་ཆེར་སྟོབས་རྒྱས་ཏེ། །ཉམ་ཐག་འགྲོ་རྣམས་སྲིད་ལས་སྒྲོལ་བའི་ཕྱིར། །སྐུ་
གསུམ་གོ་འཕང་མྱུར་དུ་ཐོབ་འདོད་ན། །ཚད་ལྡན་བླ་མ་དམ་པ་བཙལ་བྱས་ལ། །
རྣམ་པ་ཀུན་ནས་མཉེས་པ་ལྷུར་བླང་བྱ། །ཉིན་གཅིག་འཇིགས་སར་འགྲོ་བའི་ས་
མཁན་ཡང་། །བློ་གཏད་ཐུབ་མིན་བརྟགས་ཤིང་དཔྱད་དགོས་ན། །བྱང་ཆུབ་སྙིང་
པོའི་བར་དུ་འཁྲིད་བྱེད་པའི། །གསང་ཆེན་རྡོ་རྗེ་ཐེག་པའི་སློབ་དཔོན་ནི། །གང་
- 235 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
བྱུང་མི་བྱ་ཚད་ལྡན་བཙལ་བར་བྱ། །བརྟན་ཞིང་དུལ་ལ་བློ་གྲོས་ལྡན་པ་དང་། །
བཟོད་ལྡན་དྲང་ལ་གཡོ་སྒྱུ་མེད་པ་དང་། །སྔགས་དང་རྒྱུད་ཤེས་བརྩེ་ལྡན་བསྟན་
བཅོས་མཁས། །སྡོམ་གསུམ་རྣམ་དག་སྙན་བརྒྱུད་མན་ངག་ལྡན། །དེ་ཉིད་བཅུ་
ཟུང་བྲི་དང་འཆད་མཁས་པའི། །རྡོ་རྗེ་སློབ་དཔོན་འབད་པས་བཙལ་བྱས་ལ། །
མཉེས་པ་གསུམ་གྱིས་ཆེས་ཆེར་མཉེས་བྱས་ཏེ། །རྣམ་དག་དབང་དང་རྒྱུད་ལུང་
མན་ངག་རྣམས། །གུས་པ་ཆེན་པོས་བཀའ་དྲིན་ནོད་པར་བྱ། །གསང་སྔགས་རྡོ་
རྗེ་ཐེག་པའི་ལམ་བཟང་མཆོག །ཚུལ་བཞིན་སྟོན་པའི་རྡོ་རྗེ་སློབ་དཔོན་ལ། །
ཕྱོགས་བཅུའི་རྒྱལ་བ་སྲས་བཅས་རྣམས་ཀྱིས་ཀྱང་། །རྒྱ་ཆེར་བསྔགས་ཤིང་གུས་
པའི་ཚུལ་མཛད་ན། །རང་གི་སློབ་མ་རྣམས་ཀྱིས་ལྟ་ཅི་སྨོས། །བཀའ་དྲིན་གསུམ་
ལྡན་ རྡོ་ རྗེ་ སློབ་དཔོན་ནི། །རིགས་བརྒྱའི་ཁྱབ་བདག་རྡོ་ རྗེ་ འཆང་ ཉིད་དུ། །
བལྟས་ནས་རྒྱུན་དུ་གསོལ་བ་འདེབས་བྱེད་ཅིང་། །ལྷག་པར་ཉིན་རེ་བཞིན་ཡང་
དུས་དྲུག་ཏུ། །སྒོ་གསུམ་གུས་པས་ཕྱག་བཅས་མཎྜལ་འབུལ། །རང་གི་ལྷག་པའི་
ལྷ་དང་དབྱེར་མེད་པའི། །རྡོ་རྗེ་སློབ་དཔོན་དམ་པ་དེ་ལ་ནི། །ཅུང་ཟད་ཙམ་ཡང་
བརྙས་ པར་ མི་བྱ་ཞིང་། །སློབ་དཔོན་སྨོད་ པར་ བྱེད་ པའི་གྲོགས་དག་དང་། །
འགྲོགས་པར་མི་བྱ་དེ་འདྲ་མཐོང་མི་བྱ། །གལ་ཏེ་སྡིག་པའི་གྲོགས་པོའི་དབང་
དག་གིས། །བླ་མ་དམ་པར་བརྙས་སྨོད་ཤོར་གྱུར་ན། །དེ་མ་ཐག་ཏུ་བཤགས་
པས་དག་བྱས་ལ། །ཅི་འབྱོར་ཡོན་ཕུལ་ནས་ནི་མཉེས་པར་བྱ། །ལྷག་པའི་ལྷ་ཡི་
ངོ་བོ་སློབ་དཔོན་ནི། །ཡིད་འོང་དངོས་པོ་ཀུན་གྱིས་མཆོད་པར་བྱ། །རང་གི་ལུས་
ཀྱང་བྲན་དུ་འབུལ་བྱེད་ཅིང་། །དེ་མཉེས་ཕྱིར་དུ་སྲོག་ཀྱང་གཏང་དགོས་ན། །
ཟང་ཟིང་ལོངས་སྤྱོད་དག་གིས་ལྟ་ཅི་སྨོས། །ལྷག་པའི་ལྷ་ཡི་དམ་ཚིག་བསྲུང་བ་
- 236 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན། །
དང་། །དེ་བཞིན་གཤེགས་པ་རྣམས་ལ་མཆོད་པ་དང་། །བླ་མ་མཆོད་ལ་བརྩོན་
པར་བྱེད་པ་སྟེ། །རྒྱུན་དུ་དམ་ཚིག་འདི་གསུམ་བསྲུང་བར་བྱ། །སྐུ་ཡི་གྲིབ་མའང་
འགོམ་པར་མི་བྱ་ན། །ལྷམ་དང་སྟན་དང་བཞོན་པ་ན་བཟའ་སོགས། །སྐུ་ཡི་ཉེར་
སྤྱད་མི་འགོམ་སྨོས་ཅི་དགོས། །དེ་དག་རྣམས་ལ་ཅིས་ཀྱང་འགོམ་དགོས་ཚེ། །
སེམས་ཀྱིས་སྟེང་དུ་བླངས་ཤིང་གཙུག་ལག་གི །ཚིགས་བཅད་བརྗོད་པ་འདུལ་བ་
ནས་གསུངས་དང་། །སྔགས་བརྗོད་རྡོ་རྗེ་ཤུགས་ཀྱི་འཇུག་པ་ཡིས། །ཉེས་མེད་བྱ་
ཚུལ་རྒྱུད་ནས་གསུངས་པ་དག །ཤེས་པར་བྱས་ནས་ལག་ལེན་དུ་བྱའོ། །མཐོ་
རིས་ཐར་པའི་བདེ་བ་ཐམས་ཅད་ནི། །བླ་མ་དམ་པའི་དྲིན་ལས་འབྱུང་བས་ན། །
བླ་མའི་བཀའ་ནི་འབད་དེ་ མཉན་བྱས་ལ། །གུས་པ་ཆེན་པོས་བཀའ་བཞིན་
བསྒྲུབ་པར་བྱ། །གལ་ཏེ་སྡོམ་གསུམ་བཅས་མཚམས་དང་འགལ་ཏེ། །བྱ་བ་དེ་
ཉིད་བསྒྲུབ་པར་མི་རིགས་ན། །མ་གུས་མེད་པར་ཚིག་གིས་ཤད་སྦྱངས་བ། །བླ་
མའི་རྫས་དང་འཁོར་གཡོག་ལ་སོགས་པ། །ཐུགས་ལ་གཅེས་པར་བྱེད་པ་ཐམས་
ཅད་ལ། །རང་གི་སྲོག་ལྟར་གཅེས་ཤིང་ཕངས་པར་བྱ། །བླ་མ་དམ་པས་གཟིགས་
པའི་མདུན་དག་ཏུ། །རང་གི་མལ་སྟན་སྟེང་དུ་འདུག་པ་དང་། ། བླ་མའི་སྔོན་དུ་
འགྲོ་དང་ཐོད་བཅིངས་དང་། །བླ་མའི་སྔོན་ལ་གདན་སྟེང་འགྲོ་བ་དང་། །ས་ལ་
བཞུགས་ཚེ་སྟན་ལ་སྡོད་པ་དང་། །ལག་པ་གཉིས་པོ་སྐེད་པར་བཞག་བྱས་ནས། །
གྲུ་མོ་གཉིས་པོ་སྨྱུང་པོར་བྱེད་པ་དང་། །བླ་མ་བཞེངས་ཚེ་འདུག་དང་ཉལ་བ་
དང་། །བླ་མ་བཞུགས་ཚེ་ཉལ་བར་བྱེད་པ་དང༌། །བླ་མའི་མདུན་དུ་སྣབས་དང་
མཆིལ་མ་དང་། །ལུད་པ་ལ་སོགས་འདོར་བར་བྱེད་པ་དང༌། །རྐང་པ་སྐྱོང་དང་
འཆད་དང་རྩོད་པ་དང་། །ཡན་ལག་མཉེ་དང་དགོས་མེད་གླུ་གར་དང་། །ཕྱར་
- 237 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཡེང་རྩེད་མོར་རོལ་མོ་བྱེད་པ་དང༌། །ཕན་ཚུན་དག་ཏུ་གཅུས་ནས་བལྟ་བ་དང་། །
ཀ་བ་རྩིག་པ་སོགས་ལ་རྒྱབ་སྙེ་དང་། །སོར་ཚིགས་འཐེན་ཅིང་མཉེ་བ་ལ་སོགས་
པ། །མི་རུང་སྤྱོད་པ་དེ་རྣམས་མི་བྱའོ། །བླ་མའི་སྙན་གྱིས་གསན་པའི་ཉེ་འཁོར་
དུ། །གྲེ་མོའི་གཏམ་གྱི་སྦྱོར་བ་མི་བྱའོ། །བླ་མའི་མདུན་དུ་འདུག་དང་ལྡང་བ་
སོགས། །སྤྱོད་ ལམ་ ཐམས་ ཅད་ གུས་ པའི་ ཚུལ་ གྱིས་ བྱ། །མཚན་ དང་ ཆུ་ དང་
འཇིགས་བཅས་ལམ་དག་ཏུ། །བཀའ་གནང་ཞུས་ནས་མདུན་དུ་འགྲོ་བར་བྱ། །
དབུ་སྐྲ་གསིལ་དང་ཁྲུས་དང་བསྐུ་མཉེ་དང་། །དྲིལ་ཕྱིས་ལ་སོགས་སྐུ་ཡི་རིམ་གྲོ་
ལ། །འཇུག་ཚེ་ ཕྱག་ འཚལ་སྔོན་དུ་བཏང་ནས་བྱ། །དེ་བཞིན་ཡིན་པའི་མཐར་
ཡང་ ཕྱག་ བྱའོ། །བླ་ མའི་ མཚན་ ནས་ རྗེན་ པར་ མི་ བརྗོད་ ཅིང་། །དགོས་ པའི་
དབང་གིས་མཚན་ནས་རྗོད་བྱེད་ན། །རྗེ་བཙུན་དམ་པ་ཞེས་པ་ལ་སོགས་པ། །
ཡོན་ཏན་ཁྱད་པར་བརྗོད་པ་སྔོན་བཏང་ཞིང་། །མཚན་མཐར་ཞལ་སྔ་ནས་ཞེས་
བརྗོད་པར་བྱ། །བཀའ་དྲིན་མཚུངས་མེད་དཔལ་ལྡན་བླ་མ་ལ། །ང་རྒྱལ་སྤངས་
ཏེ་བསྙེན་བཀུར་བྱ་དགོས་པས། །ཇི་ལྟ་ཇི་ལྟར་བདག་གིས་བགྱི་དགོས་པ། །དེ་
ལྟ་དེ་ལྟར་བཀའ་སྩལ་ཞུ་ཞེས་བརྗོད། །དེ་ལྟ་ཞུས་ནས་བཀའ་ལུང་གནང་བའི་ཚེ། །
ཐལ་མོ་སྦྱར་ ཞིང་ གཞན་ དུ་ མ་ ཡེངས་ པར། །མཉན་པར་ བྱ་ ཞིང་ གསུང་ ངག་
རྫོགས་པའི་ཚེ། །བཀའ་སྩལ་ཇི་བཞིན་བགྱིད་ཅེས་བརྗོད་པར་བྱ། །དེ་ནས་བྱ་བ་
དེ་ཉིད་ལེགས་བསྒྲུབས་ཏེ། །འདི་དང་འདི་ལྟར་བགྱིས་ཞེས་བརྗོད་པར་བྱ། །བླ་
མའི་མདུན་དུ་དགོད་དང་ལུད་པ་དང༌། །གླལ་བ་སོགས་ལ་མི་མཛེས་སྤང་བའི་
ཕྱིར། །གོས་སམ་ལག་པས་ཁ་ནི་དགབ་པར་བྱ། །བླ་མའི་མདུན་ནས་ཕྱི་ལ་འགྲོ་
བའི་ཚེ། །མ་གུས་རྒྱབ་ ཀྱིས་ ཕྱོགས་ པར་ མི་ བྱ་བར། །གུས་པས་བལྟ་ཞིང་ ཕྱི་
- 238 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
འགྲོས་བྱ་བར་གསུངས། །དམ་པའི་ཆོས་ཀྱི་བཀའ་དྲིན་ཞུ་བའི་ཚེ། །གུས་པས་
ཕྱག་བཙལ་སྐུ་ཡི་མདུན་ཐད་དུ། །འགྱིད་པ་སྤངས་ཏེ་དུལ་བར་འདུག་པར་བྱ། །
བླ་ གོས་ ཚུལ་ བཞིན་ བགོ་ ཞིང་ སྤྱོད་ ལམ་ བསྡམས། །པུས་བཙུགས་ ཐལ་སྦྱར་
གསོལ་བ་ལན་གསུམ་གདབ། །བླ་མར་བསྙེན་བཀུར་སྤྱོད་ལམ་ཐམས་ཅད་ལ། །
ང་རྒྱལ་མེད་པར་འཇིགས་དང་གུས་པ་ཡིས། །ཀུན་སྤྱོད་ཤིན་ཏུ་བསྡམས་ཤིང་
བསྒྲིམ་པར་བྱ། །གཞན་ཡང་ང་རྒྱལ་སྒེག་ཆོས་སུ་འགྱུར་བ། །དེ་འདྲའི་རིགས་
རྣམས་བློ་ཡིས་ལེགས་བརྟགས་ནས། །བླ་མའི་མདུན་དུ་སྤྱོད་ངན་ཐམས་ཅད་
སྤང་། །བླ་མ་ཉིད་ཀྱིས་གནང་བ་མ་བྱིན་པར། །ཉེ་འཁོར་དག་ཏུ་དབང་བསྐུར་
སོགས་མི་བྱ། །བླ་མས་གནང་སྟེ་དབང་བསྐུར་ རབ་གནས་སོགས། །བྱས་པའི་
ཡོན་རྣམས་བླ་མ་ཉིད་ལ་འབུལ། །བླ་མས་བཞེས་པའི་ལྷག་མ་ཅི་བདེར་སྤྱད། །
བླ་མའི་མདུན་དུ་དེ་ཡི་སློབ་མ་ནི། །རང་གི་སློབ་མར་བསྡུ་བར་མི་བྱ་ཞིང་། །རང་
གི་སློབ་མའང་བླ་མའི་སྐུ་མདུན་དུ། །རང་ལ་ཕྱག་སོགས་བྱེད་པ་བཟློག་པར་བྱ། །
བླ་མ་ལ་ནི་ཡོ་བྱད་འབུལ་བའི་ཚེ། །ལག་པ་གཉིས་ཀྱིས་བཏུད་དེ་འབུལ་བྱེད་
ཅིང་། །བླ་མས་གནང་བའང་ལག་གཉིས་བཏུད་དེ་བླང༌། །དེ་ལྟར་དྲན་དང་ཤེས་
བཞིན་བག་ཡོད་ཀྱིས། །རང་ཉིད་བླ་མའི་དམ་ཚིག་ལ་གནས་ནས། །རྡོ་རྗེའི་སྤུན་
གྲོགས་གཞན་དག་བཅས་མཚམས་རྣམས། །མི་ཤེས་པའམ་ཤེས་ཀྱང་བག་མེད་
དུ། །འདའ་བར་བྱེད་པ་དེ་དང་དེ་དག་ལ། །དགའ་དང་སྙིང་ཉེ་བརྩེ་སེམས་ཆེན་
པོ་ཡིས། །བཅས་མཚམས་ལ་སྦྱོར་ཆོས་ཀྱི་གྲོགས་བྱའོ། །མདོར་ན་སངས་རྒྱས་
ཐམས་ཅད་མཆོད་པ་ལས། །བླ་མའི་བ་སྤུའི་ཁུང་གཅིག་མཆོད་པ་མཆོག ། རྒྱལ་
བ་ཀུན་ཀྱང་བླ་མའི་སྐུ་ལུས་ལ། །ཞུགས་ནས་མཆོད་པ་བཞེས་པར་གསུངས་པས་
- 239 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ན། །བཀུར་སྟི་རྙེད་པ་དག་དང་རིམ་གྲོ་ཡིས། །རྣམ་པ་ཀུན་ནས་བླ་མ་མཉེས་བྱ་
ཞིང་། །མི་མཉེས་ བྱ་བ་ཐམས་ཅད་སྤང་བར་བྱ། །རྡོ་རྗེ་ཐེག་པས་བགྲོད་པར་
འདོད་རྣམས་ ཀྱིས། །རྡོ་ རྗེ་ སློབ་དཔོན་ཇི་ལྟར་བསྟེན་པའི་ཚུལ། །རྡོ་རྗེ་འཆང་
གིས་ཇི་ལྟར་གསུངས་པ་ལྟར། །རྡོ་རྗེའི་ཚིག་ཏུ་བསྡུས་པ་ལྔ་བཅུ་པར། །ཇི་ལྟར་
བཅས་པ་དེ་དང་དེ་དག་ལས། །ཇི་སྙེད་འདས་པ་དེ་དང་དེ་དག་ལ། །སྦོམ་པོའི་
ལྟུང་བ་འབྱུང་བར་གསུངས་པས་ན། །བཅས་མཚམས་དེ་དག་སྲོག་ལས་གཅེས་
པར་གསུངས། །རྡོ་རྗེ་སློབ་དཔོན་མཆོག་གི་བཀའ་དྲིན་ལས། །བླ་མེད་རྡོ་རྗེ་ཐེག་
པའི་སྒོར་ཞུགས་ནས། །རྣམ་དག་དབང་བཞི་ཚུལ་བཞིན་ཐོབ་རྣམས་ཀྱིས། །དམ་
ཚིག་སྡོམ་པ་བསྲུང་ལ་འབད་པར་བྱ། །བླ་མ་ཡི་དམ་དཀྱིལ་འཁོར་ལྷ་ཚོགས་ཀྱི། །
སྤྱན་སྔར་ཇི་ལྟར་ཁས་བླངས་དམ་བཅས་བཞིན། །རིགས་ལྔ་སྤྱི་ཡི་དམ་ཚིགས་
ཐམས་ཅད་དང༌། །རིགས་ལྔ་སོ་སོའི་དམ་ཚིག་བཅུ་དགུ་རྣམས། །ཉིན་མོ་ལན་
གསུམ་མཚན་མོ་ལན་གསུམ་དུ། །དྲན་ནས་ཐུན་དྲུག་རྣལ་འབྱོར་བསྐྱང་བར་བྱ། །
སྡོམ་པ་བསྒྲག་དང་གཟུང་དང་དབང་བཞིའི་དུས། །བཀའ་བསྒོ་དམ་གཞག་ཇི་
ལྟར་ ཁས་ བླངས་བཞིན། །རྩ་ བ་ ཡན་ ལག་ སྤྱི་དང་ ཁྱད་ པར་དུ། །བཟའ་དང་
བསྲུང་དང་བསྟེན་པའི་དམ་ཚིག་རྣམས། །སྲོག་གི་ཕྱིར་ཡང་སྤང་བར་མི་བྱའོ། །
རྡོ་རྗེ་ཐེག་པའི་བསླབ་བྱ་མཐའ་ཡས་པས། །དེ་དང་འགལ་བའི་ལྟུང་བའང་མཐའ་
ཡས་ཀྱང་། །སྡོམ་དུ་བསྡུས་པ་རྩ་ལྟུང་སྦོམ་པོ་སྟེ།
དེ་ལས་དང་པོ་རྩ་བའི་ལྟུང་བ་ནི། །དབང་བསྐུར་རྒྱུད་བཤད་མན་ངག་
གནང་བ་ཡི། །བླ་མ་དག་ལ་སྙིང་ནས་སྨོད་པ་དང་༡། །རྒྱལ་བས་གསུངས་པའི་
སྡོམ་གསུམ་བཅས་མཚམས་ལ། ཁྱད་གསོད་བསམ་པས་འདའ་བར་བྱེད་པ་དང་
- 240 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
༢། །རྡོ་རྗེའི་སྤུན་གྲོགས་སྔགས་སྡོམ་ལྡན་པ་ལ། ཁྲོས་ནས་ཉེས་པ་བརྗོད་པར་
བྱེད་པ་དང་ ༣། །སེམས་ཅན་གང་ཡང་རུང་བ་ལ་དམིགས་ནས། །བདེ་དང་བྲལ་
ནས་སྙམ་དུ་བྱམས་སྤོང་དང་༤། །མདོ་སྔགས་ཐེག་ཆེན་ལམ་གྱི་རྩ་བ་མཆོག །
སྨོན་པ་སེམས་བསྐྱེད་གཏོང་བར་བྱེད་པ་དང་། །མདོ་སྔགས་གསུང་རབ་གང་
ཡང་རུང་བ་ལ། །རྒྱལ་བས་གསུངས་པ་མིན་ཞེས་སྤོང་བ་དང་༦། །དབང་གིས་
ཡོངས་སུ་མ་སྨིན་གང་ཟག་ལ། །རྡོ་རྗེ་ཐེག་པའི་གསང་བ་སྒྲོག་པ་དང་༧། །རང་
ལུས་ལྷ་སྐུར་བསྒོམས་ཏེ་མཆོད་རྒྱུ་ལ། །མི་གཙང་ལུས་འདི་ལྷར་སྒོམ་མི་རིགས་
ཞེས། །ཐབས་མཁས་ལ་རྨོངས་ལོག་པར་སྨྲ་བའམ། །གདུང་བས་གཟིར་ཏེ་རྒུད་
པར་བྱེད་པ་དང་༨། །མཐའ་བྲལ་གནས་ལུགས་ཟབ་མོའི་དོན་དག་ལ། །མི་ཤེས་
དབང་གིས་སྤོང་བར་བྱེད་པ་དང་༩། །དཀོན་མཆོག་གསུམ་དང་བླ་མ་སྨོད་པ་
དང༌། །བསྟན་པ་འཇིག་པར་བྱེད་སོགས་གདུག་ཅན་ལ། །ལུས་དང་ངག་ གིས་
མཛའ་བར་བྱེད་པ་དང་༡༠། །བདག་མེད་གནས་ལུགས་ལྟ་བ་རྟོགས་བཞིན་དུ། །
དྲན་པར་མ་བྱས་ཉིན་ཞག་འདས་པ་དང་༡༡། །སྔགས་ཀྱིས་སྣོད་རུང་གདུལ་བྱ་
དད་ལྡན་ཞིག །དད་སེམས་འདུན་པ་ལོག་པར་བྱས་པ་དང་༡༢། །ཚོགས་འཁོར་
ལ་སོགས་དམ་ཚིག་རྫས་རྣམས་ལ། ཁྱད་གསོད་ཡིད་མི་ཆེས་པས་འདོར་བ་དང་
༡༣། །རང་བཞིན་རྣལ་འབྱོར་མ་ལ་སྨད་པའམ། །ཤེས་རབ་རང་བཞིན་བུད་མེད་
རིགས་ སྤྱི་ ལ། ཁྱད་ གསོད་ སྐྱོན་ནས་ རྗོད་ པར་ བྱེད་ པ་ སྟེ༡༤། །སྔགས་ སྡོམ་
ཉམས་བྱེད་རྩ་ལྟུང་བཅུ་བཞིའོ། །སྨོན་སེམས་གཏོང་བ་མ་གཏོགས་གཞན་རྣམས་
ལ། །ཀུན་དཀྲིས་ཆེན་པོའི་ཡན་ལག་ཚང་དགོས་ཚུལ། །བྱང་སེམས་བསླབ་བྱས་
བཤད་དང་འདྲ་བར་གསུངས། །དཔལ་ལྡན་དང་པོའི་སངས་རྒྱས་རྒྱུད་ཆེན་ལས། །
- 241 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གསུངས་པའི་རྩ་ལྟུང་རྣམས་ཀྱང་ཤེས་བྱས་ནས། །དེ་དག་གང་གིའང་མ་གོས་
རྣམ་དག་བྱ། །རྩ་བའི་ལྟུང་བ་དེ་དག་ཕོག་ན་ནི། །སྔགས་སྡོམ་གཏོང་ཞིང་དངོས་
གྲུབ་སྒྲུབ་གཞི་སྟོར། །བླ་མ་མཆོག་དང་དཀྱིལ་འཁོར་ལྷ་ཚོགས་དང༌། །བཀའ་
སྡོད་སྲུང་མར་བཅས་པ་ཀུན་བསླུས་པས། །དམ་ཚིག་ཉམས་ཤིང་བདུད་ཀྱིས་
བཟུང་ གྱུར་ ཏེ། །དམྱལ་ བ་ ཆེན་ པོར་ ལྟུང་ བར་ རྒྱལ་ བས་ གསུངས། །དེ་ བས་
བདག་ཉིད་ལེགས་སུ་འདོད་པ་ཡིས། །སྲོག་ལ་བབ་ཀྱང་རྩ་ལྟུང་དེ་དག་སྤོང་། །
གལ་ཏེ་ཉོན་མོངས་ལས་ངན་དབང་བཙན་པས། །རྩ་བའི་ལྟུང་བ་དེ་དག་བྱུང་
གྱུར་ན། །ལྷ་དང་བླ་མར་བཤགས་ཤིང་མཆོད་བྱས་ལ། ། གསོལ་བ་བཏབ་སྟེ་
སྔགས་སྡོམ་སླར་ཡང་བླང་། །
སྡེ་ཚན་གཉིས་པ་སྦོམ་པོའི་ལྟུང་བ་ནི། །རླུང་སེམས་ལས་རུང་ནུས་པ་མ་
ཐོབ་བར། །ཤེས་རབ་ཕྱག་རྒྱ་སྟོབས་ཀྱིས་ལེན་པ་དང་༡། །དེ་ཡི་བདུད་རྩི་སྟོབས་
ཀྱིས་ལེན་པ་དང་ ༢། །སྣོད་མིན་དག་ལ་གསང་རྫས་སྟོན་པ་དང་ ༢། །མི་མཐུན་
ཁོན་དུ་འཛིན་པའི་སེམས་འཆང་ཞིང་། །ལུས་ཀྱིས་བརྡེག་དང་ངག་གིས་གཤགས་
འགྱེད་སོགས། །ཚོགས་འཁོར་ནང་དུ་རྩོད་པར་སྨྲ་བ་དང་༤། །ལྷ་ཡི་རྣལ་འབྱོར་
སྒོམ་ཚུལ་འདི་བ་ལ། །མི་གཙང་མི་སྡུག་སྒོམ་ཚུལ་སྟོན་པ་དང་། །དོན་དམ་འདྲི་
ལ་ཀུན་རྫོབ་སྟོན་པ་སོགས། །དད་ལྡན་ཆོས་གཞན་བསྟན་པས་བསླུ་བ་དང་། །
གསང་ སྔགས་ ལམ་ ལ་ སུན་འབྱིན་ བྱེད་ པ་ ཡི། །ཉན་ཐོས་ནང་དུ་ ཞག་བདུན་
གནས་ པ་དང་༦། །ལྷ་ སྔགས་དེ་ཉིད་རྣལ་ འབྱོར་མེད་ བཞིན་དུ། །སྒྲུབ་ཐབས་
ངག་འདོན་ཙམ་ཞིག་ཤེས་པ་ཡིས། །བདག་ནི་རྣལ་འབྱོར་པ་ཞེས་རྫུན་སྨྲ་དང་༧། །
སྣོད་མིན་དག་ལ་དབང་སྐུར་བྱེད་པའམ། །དབང་བསྐུར་ཐོབ་ཀྱང་ཆོས་དང་བླ་མ་
- 242 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན།
ལ། །དད་པ་མེད་ལ་གསང་ཆོས་ སྟོན་ པ་ སྟེར། །སྦོམ་པོའི་ལྟུང་བ་བརྒྱད་ཅེས་
གྲགས་པ་ཡིན། །དབང་ཐོབ་ལས་རུང་བསྙེན་པ་མ་བྱས་པར། །བདག་འཇུག་
རབ་གནས་སྦྱིན་སྲེག་སོགས་བྱེད་དང་། །སོ་ཐར་བྱང་སེམས་སྡོམ་པའི་བཅས་
མཚམས་ལས། །དགོས་པ་མེད་པར་འདའ་བར་བྱེད་པ་དང་། །རྒྱུད་དོན་བསྡུས་
པ་ལྔ་བཅུ་པར་གསུངས་པའི། །བསླབ་བྱ་ལས་འདས་སྦོམ་པོ་ཇི་སྙེད་པ། །ལ་
སོགས་ཉེས་པ་སྦོམ་པོའི་ལྟུང་བ་རྣམས། །དྲན་དང་ཤེས་བཞིན་བག་ཡོད་བརྟན་
པོས་ བསྲུང༌། །བརྒྱ་ ལ་ ཉེས་ པ་ དེ་ དག་ བྱུང་ ན་ ཡང༌། །འཕྲལ་ དང་ འཕྲལ་ དུ་
བཤགས་པས་དག་པར་བྱ། །སྦོམ་པོའི་ལྟུང་བ་གཅིག་ནི་སོ་ཐར་གྱི། ། ཕམ་པ་
ལས་ཀྱང་ཉེས་དམིགས་ཆེ་བར་གསུངས། །ཇི་ལྟར་གསང་སྔགས་ཟབ་ཅིང་ལམ་
མྱུར་བ། །དེ་ལྟར་བཅས་འགལ་ལྟུང་བ་ལྕི་བར་གསུངས། ། སྡིག་སྒྲིབ་ཉེས་ལྟུང་
མུན་པ་སེལ་བའི་ཕྱིར། །སངས་རྒྱས་ཀུན་གྱིས་ཡེ་ཤེས་གཅིག་བསྡུས་པ། །རྡོ་རྗེ་
སེམས་དཔའི་རྣལ་འབྱོར་ལེགས་བསྒོམས་ནས། །ཡི་གེ་བརྒྱ་པ་ཉི་ཤུ་རྩ་གཅིག་
རེ། །བཟླས་ན་སྡིག་ལྟུང་ཀུན་གྱིས་འཕེལ་ཁ་གཅོད། །འབུམ་དུ་བཟླས་ན་རྣམ་
དག་འགྱུར་བར་གསུངས། ། གཞན་ཡང་ཟ་བྱེད་མཁའ་འགྲོའི་སྦྱིན་སྲེག་དང་། །
ངན་འགྲོ་དགུག་བྲལ་གཏོར་མའི་ཆོ་ག་དང་། །དཀྱིལ་འཁོར་སྒྲུབ་མཆོད་ཚོགས་
ཀྱི་འཁོར་ལོ་དང༌། །དམ་ཚིག་རྡོ་རྗེའི་བཟླས་པ་ལ་སོགས་པ། །རྒྱལ་བས་ཉེས་
ལྟུང་སྦྱོང་བྱེད་ཐབས་མང་པོ། །ཇི་སྙེད་གསུངས་པ་རྣམས་ལ་འབད་པར་བྱ། །རྩ་
ལྟུང་སྦོམ་པོའི་ལྟུང་བ་དེ་དག་གིས། །མ་གོས་དམ་ཚིག་སྡོམ་པ་དག་གྱུར་ན། །
བསྐྱེད་རྫོགས་ཟབ་མོའི་རྣལ་འབྱོར་མ་བསྒོམས་ཀྱང་། །མྱུར་དུ་འཚང་རྒྱར་ངེས་
པ་ཉིད་ཡིན་ཏེ། །མ་བསྒོམས་གྱུར་ཀྱང་ལྟུང་བ་མེད་གྱུར་ན། །སྐྱེ་བ་བཅུ་དྲུག་ཚུན་
- 243 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལ་མཆོག་འགྲུབ་ཅེས། །གྲུབ་མཆོག་རྣམས་ཀྱིས་ཞལ་གྱིས་བཞེས་ཕྱིར་རོ། །དམ་
ཚིག་སྡོམ་པ་དག་བྱེད་ཚོགས་རྣམས་ཀྱིས། །རང་བཞིན་རྣམ་དག་སེམས་ཀྱི་རྡོ་
རྗེའི་ ཁམས། །ཡང་དང་ ཡང་ དུ་ སྦྱངས་ཏེ་ དག་ བྱས་ན། །མཚན་དང་དཔེ་བྱད་
བཟང་པོའི་འོད་འབར་ཏེ། །སྐུ་གསུམ་ལྷུན་གྲུབ་འདོད་དགུ་འབྱུང་བར་གསུངས། །
བུམ་དབང་རྒྱལ་བ་རིགས་དྲུག་བདུད་རྩིའི་ཆུས། །ཐ་མལ་སྣང་ཞེན་དྲི་མ་ཀུན་
བཀྲུས་ཏེ། །སྦྱང་ གཞི་ སྦྱོང་ བྱེད་ ཚུལ་བཞིན་བསྒོམས་ པ་ ལས། །རྫོགས་ རིམ་
ཡོངས་ རྫོགས་ དགེ་ རྩ་ སྨིན་ པར་ བྱ། །གསང་ དང་ ཤེས་ རབ་ ཚིག་ དབང་རྣམ་
གསུམ་གྱིས། །རྩ་ཁམས་རླུང་སེམས་བྱིན་གྱིས་བརླབས་གྱུར་ཅིག །རྡོ་རྗེའི་ལུས་
ལ་གནད་དུ་བསྣུན་པ་ལས། །དབེན་པ་གསུམ་དང་བདེ་གཉིས་རྣལ་འབྱོར་གྱིས། །
ཟུང་འཇུག་གོ་འཕང་མྱུར་དུ་བསྒྲུབ་པར་བྱ། །དེ་ལྟར་སྡོམ་གསུམ་བཅས་མཚམས་
དག་བྱེད་པ། །མདོ་སྔགས་གསུང་རབ་ཀུན་གྱི་ནང་གི་མཛོད། །རྒྱལ་བ་དགྱེས་
པའི་རྨད་བྱུང་ལམ་བཟང་སྟེ། །སྔོན་བྱོན་གྲུབ་ཆེན་ཡོངས་ཀྱི་གཞུང་ལམ་ཡིན། །
མི་བཟད་སྙིགས་མའི་རྒུད་པ་ཆེར་རྒྱས་པའི། །དུས་མཐའ་འདིར་ཡང་འདི་ལྟའི་
ལམ་བཟང་ཚུལ། །ཉམས་པ་མེད་པ་འཇམ་མགོན་བླ་མའི་དྲིན། །བསམས་ཤིང་
བསམས་ཤིང་ཡབ་རྗེ་བླ་མ་ལ། །སྙིང་གི་ཁོང་ནས་གུས་པས་ཕྱག་འཚལ་ལོ། །
བསྟན་པའི་རྩ་བ་སོ་སོར་ཐར་པ་དང༌། །ཐེག་ཆེན་ལམ་གྱི་གཞུང་ཤིང་བྱང་ཆུབ་
སེམས། །རྒྱལ་སྲས་བསླབ་པ་ཐེག་མཆོག་ཚུལ་ཁྲིམས་གསུམ། །དངོས་གྲུབ་རྩ་བ་
དམ་ཚིག་སྡོམ་པ་སྟེ། །བསྟན་པའི་སྙིང་པོ་སྡོམ་གསུམ་བསླབ་བྱ་ལ། །འཁྲུལ་
མེད་ངེས་པ་བརྟན་པོ་རྙེད་གྱུར་ནས། །བཀའ་བཞིན་སྒྲུབ་པ་སྙིང་པོར་བྱེད་པ་
ཡིས། །རྒྱལ་བའི་དམ་ཆོས་མ་ལུས་འཛིན་གྱུར་ཅིག །
- 244 -



སྡོམ་གསུམ་བསླབ་བྱ་རིན་པོ་ཆེའི་ཕྲེང་བ་སྐལ་བཟང་མགུལ་རྒྱན། །
དེ་ ལྟར་ སྡོམ་གསུམ་གྱི་བསླབ་བྱ་རྣམས་ལ་བསྔོ་བགྲང་ བྱ་ ཕྱིར་སྡོམ་
གསུམ་སོ་སོའི་བསླབ་བྱའི་ལུས་དོན་གྱི་གཙོ་བོ་དག་བསྡུས་དོན་ལྟ་བུར་དམིགས་
ཕྱེ་བ་ཙམ་བཀོད་ཅིང་། བྱང་སེམས་ཀྱི་རྩ་ལྟུང་ཉེས་བྱས་རྣམས་དང་། བླ་མ་ལྔ་
བཅུ་པ་ནས་གསུངས་པའི་བསླབ་བྱ་རྣམས་དང་། སྔགས་ཀྱིས་རྩ་ལྟུང་སྦོམ་པོ་
རྣམས་རེ་རེ་ནས་ངོས་འཛིན་གསལ་བར་བཀོད་དེ་གོ་བདེ་བར་བརྗོད་པ་ཡིན་ལ།
དེ་དག་ཚང་མ་བཟུང་ནས་ཉིན་རེ་བཞིན་བསྔོ་བགྲང་བྱེད་པ་བྱུང་ན་ཆེས་ཁྱད་པར་
དུ་འཕགས་ཤིང་། ཡང་སྡོམ་གྱིས་བསྡུས་པའི་ལྟུང་བ་ཁོ་ན་ལ་བསྔོ་བགྲང་བྱ་བར་
འདོད་ཚེ་འདུལ་བ་ནས་གསུངས་པའི་ལྟུང་བ་སྡེ་ལྔ་ལ་སྡོམ་ཚིག་གི་སྟེང་ནས་བསྔོ་
བགྲང་བྱས་རྗེས། བརྙེད་བཀུར་ལ་ཆགས་བདག་བསྟོད་གཞན་སྨོད་དང་། །ཞེས་
སོགས་བྱང་སེམས་ཀྱི་རྩ་ལྟུང་དང་ཉེས་བྱས། དབང་བསྐུར་རྒྱུད་བཤད་མན་ངག་
གནང་བ་ཡི། །བླ་མ་དག་ལ་སྙིང་ནས་སྨོད་པ་དང་། །ཞེས་སོགས་སྔགས་ཀྱི་རྩ་
ལྟུང་སྦོམ་པོའི་ཚིགས་བཅད་རྣམས་བཏོན་ཏེ་ཐུན་དྲུག་ཏུ་རང་རྒྱུད་ལ་ལྟུང་བ་དེ་
དག་གིས་གོས་མ་གོས་བརྟག་ཅིང་བསྔོ་བགྲང་དང་སྡོམ་སེམས་བྱ། །སྡོམ་པ་
གསུམ་གྱི་བསླབ་བྱ་མཐའ་དག་ཞིབ་ཅིང་མཐའ་ཆོད་པར་འཇིག་རྟེན་གསུམ་གྱི་
སྒྲོན་མེ་གཅིག་པུ་རྗེ་ཐམས་ཅད་མཁྱེན་པའི་གསུང་རབ་རྣམས་བལྟས་ནས་ཤེས་
པར་བྱའོ། །སྨྲས་པ། སྡོམ་གསུམ་བཅས་མཚམས་བླང་དོར་གནས་རྣམས་ལ། །
རྒྱལ་བ་ཉག་གཅིག་དབང་དང་ཚད་མར་གྱུར། །རྒྱལ་བའི་བཀའ་བཞིན་སྒྲུབ་པར་
བྱེད་པ་ལས། །ལྷག་པའི་ཉམས་ལེན་བྱ་རྒྱུ་གཞན་ཡོད་མིན། །དེ་ཕྱིར་སྔོན་བྱོན་
དམ་པའི་རྗེས་ཞུགས་ཏེ། །རྒྱལ་བ་དགྱེས་པའི་ལམ་དུ་འཇུག་འདོད་པའི། །བློ་
ལྡན་རྣམས་ཀྱིས་སྡོམ་གསུམ་བསླབ་བྱ་འདི། །གདམས་པའི་མཆོག་ཏུ་བཟུང་ནས་
- 245 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འབད་པར་རིགས། །ཀྱེ་ཀྱེ་བློ་གྲོས་ལྡན་པའི་གྲོགས་པོ་དག །དབུལ་བ་སེལ་ཕྱིར་
སྦྱིན་པ་འཕྱར་བ་དང་། །རྩ་བ་རུལ་པའི་ཆུ་ཤིང་སྡོང་པོ་ལ། །དཔག་བསམ་འབྲས་
བུ་རེ་བ་ཇི་ལྟ་བར། །ལྟར་སྣང་ལམ་དང་ཕྱོགས་རེར་མ་ཞེན་པར། །སྡོམ་གསུམ་
བསླབ་བྱ་ནོར་བུ་བསམ་འཕེལ་ནི། །སྒྲུབ་པའི་རྒྱལ་མཚན་རྩེ་མོར་མཆོད་ཅིག་
ཅེས། །རང་གཞན་ཀུན་ ལ་ ཕན་ པའི་བསམ་པས་སྨྲས། །དགེ་བ་འདི་ཡིས་ ཚེ་
རབས་ཐམས་ཅད་དུ། །ཐེག་ཆེན་བཤེས་གཉེན་དམ་ པས་ རྗེས་བཟུང་ནས། །
རྒྱལ་བ་དགྱེས་པའི་ལམ་བཟང་འདི་ཉིད་དང་། །རྨི་ལམ་དུ་ཡང་འབྲལ་བར་མ་
གྱུར་ཅིག །སྟོན་པ་མཆོག་དང་འཇམ་མགོན་བླ་མ་ཡིས། །དཔག་མེད་དཀའ་བས་
བསྒྲུབས་པའི་ལམ་བཟང་འདི། །ས་ཡི་སྟེང་འདིར་ནམ་ཡང་མི་ནུབ་ཅིང་། །འགྲོ་
བ་ཀུན་ཀྱང་ལམ་འདིས་གྲོལ་གྱུར་ཅིག །ཅེས་སྡོམ་གསུམ་བསླབ་བྱ་རིན་པོ་ཆེའི་
ཕྲེང་བ་སྐལ་བཟང་མགུལ་རྒྱན་ཅེས་བྱ་བ་འདི་ནི། དཔལ་ལྡན་སྨད་རྒྱུད་གྲྭ་ཚང་
གི་གྲྭ་རིགས་སྔགས་རམ་པ་སྦྱིན་པ་རྒྱལ་མཚན་གྱིས་ཉིན་ཞག་ཕྲུགས་རེར་ཐུན་
དྲུག་ཏུ་སྡོམ་གསུམ་གྱི་བསླབ་བྱ་རྣམས་ལ་བསྔོ་བགྲང་བྱ་ཚུལ་འདི་ལྟ་བུ་ཞིག་
དགོས་ཞེས་ཡང་དང་ཡང་དུ་ནན་ཆེན་པོས་བསྐུལ་ཞིང་། རང་དང་སྐལ་བ་མཉམ་
པ་གཞན་ལའང་ཕན་དུ་རེ་བ་དང༌། རྗེ་ཐམས་ཅད་མཁྱེན་པས་གངས་རིའི་ཁྲོད་
འདིར་རྒྱལ་བའི་བསྟན་པའི་སྙིང་པོ་སྡོམ་གསུམ་གྱི་བསླབ་བྱ་རྣམས་རྒྱལ་བ་རང་
ཉིད་ཀྱི་དགོངས་པ་ཇི་བཞིན་དུ་གསལ་བ་མཛད་པའི་ལུགས་བཟང་འདི་ཉིད་སླར་
ཡང་ཆེས་ཆེར་འཕེལ་ན་ཅི་མ་རུང་ སྙམ་དུ་སྨོན་པས། དགེ་སློང་ཡེ་ཤེས་རྒྱལ་
མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །འདིས་ཀྱང་བསྟན་པའི་
སྙིང་པོ་འདི་ཉིད་འཕེལ་ཞིང་རྒྱས་པར་གྱུར་ཅིག ། །།
- 246 -



༄༅། །བསླབ་པ་ཡོངས་སུ་སྦྱོང་བའི་ཐབས་གཞི་གསུམ་
གསལ་བྱེད་ཅེས་བྱ་བ་བཞུགས་སོ། །
ན་ མོ་ གུ་ རུ་ མུ་ ནི་ ཨིནྡྲ་ ཡ། མིག་ སྟོང་ ཅན་ དང་ འཇིག་ རྟེན་ མེས་ པོ་
སོགས། །སྲིད་པ་གསུམ་ན་ཆེར་རློམ་མཐའ་དག་གིས། །གང་གི་ཞབས་མཐིལ་
གཙུག་གིས་གུས་མཆོད་པ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །མ་རིག་
མཚན་མོའི་སྨག་རུམ་ཐོབས་པའི་ནང་། །སྙིགས་མ་ལྔ་ཡི་སྲིན་པོས་ འཇོམས་
རྣམས་ལ། །ཕན་དང་བདེ་བའི་ལམ་བཟང་གསལ་མཛད་པ། །ཟླ་མེད་སྟོན་པ་
ཐུགས་རྗེ་ཅན་དེར་འདུད། །ཚངས་དང་དབང་པོ་དྲང་སྲོང་ལ་སོགས་པ། །སུས་
ཀྱང་མ་ནུས་ཆོས་ཀྱི་འཁོར་ལོ་མཆོག །བསྐོར་བས་འགྲོ་ལ་བླང་དོར་གསལ་
མཛད་པ། །འགྲོ་བའི་བླ་མ་ཐམས་ཅད་མཁྱེན་དེར་འདུད། །མགོན་དེས་གང་ལ་
ཆོས་ ཀྱི་སྲིད་གཏད་པ། །མི་ཕམ་འཇམ་དབྱངས་འོད་སྲུང་ཀུན་དགའ་བོ། །ཉེ་
བར་འཁོར་དང་ཀླུ་སྒྲུབ་ཐོགས་མེད་སོགས། །ཐུབ་སྟན་གསལ་མཛད་རྣམས་ལ་
སྙིང་ནས་འདུད། ཁོར་ཡུག་ར་བ་དཀར་པོས་ཡོངས་བསྐོར་བའི། །བྱང་གི་ཕྱོགས་
འདིར་རྒྱལ་བསྟན་པདྨོའི་ཚལ། །འབྱེད་ལ་རྒྱལ་བའི་ཉི་མ་དང་མཚུངས་པ། །
ཐུབ་དབང་གཉིས་པ་ཙོང་ཁ་པ་ལ་འདུད། །རྩོད་དུས་དགུ་ཡི་ཐ་མར་ལུས་པ་
ཡི། །བདག་དང་བདག་འདྲའི་ཉམ་ཆུང་འགྲོ་རྣམས་ལ། །རྒྱལ་བའི་མཛད་ པ་
སྒྲུབ་མཛད་ཐུགས་རྗེ་ཅན། །དྲིན་ཅན་བླ་མ་རྣམས་ལ་སྙིང་ནས་འདུད། །ཡོན་
ཏན་རིན་ཆེན་མ་ལུས་འབྱུང་བའི་གནས། །དགག་སྒྲུབ་གནང་གསུམ་རླབས་ཕྲེང་
- 247 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དྲག་འཕྱུར་བ། །འདུལ་བ་ལུང་གི་ཆུ་གཏེར་ཆེན་པོ་ལ། །བློ་དམན་བདག་འདྲས་
བརྒལ་བར་ག་ལ་ནུས། །དེ་ལྟ་ནའང་དད་ལྡན་སློབ་མ་ཡིས། །བསླབ་པ་ཡོངས་
སུ་སྦྱོང་བ་ལས་བརྩམས་ཏེ། །ཇི་ལྟར་དྲིས་པ་དེ་དང་དེ་ཡི་དོན། །རང་གིས་ཇི་
ལྟར་ནུས་བཞིན་དྲི་བར་བྱ། །དེ་ལ་རང་དང་གཞན་གྱི་འདི་དང་ཕྱི་མའི་དོན་མ་
ལུས་པ་འབྱུང་བའི་གནས་ནི་རྒྱལ་བའི་བསྟན་པ་རིན་པོ་ཆེ་ཉག་གཅིག་ཡིན་ལ།
དེ་ཡང་བདག་ཅག་གི་སྟོན་པ་ཐུགས་རྗེ་ཅན་དེ་ཉིད་ཀྱིས་དང་པོར་བྱང་ཆུབ་
མཆོག་ ཏུ་ ཐུགས་ བསྐྱེད། བར་ དུ་ བསྐལ་ པ་ གྲངས་ མེད་ གསུམ་ དུ་ ཚོགས་
བསགས། མཐར་མངོན་པར་རྫོགས་པར་སངས་རྒྱས་ནས་ཆོས་ཀྱི་ཕུང་པོ་བརྒྱད་
ཁྲི་དང་བཞི་སྟོང་གསུངས་པ་དེ་ཐམས་ཅད་སེམས་ཅན་ཁོ་ནའི་དོན་དུ་གསུངས།
ཆོས་ཀྱི་ཕུང་པོ་བརྒྱད་ཁྲི་དང་བཞི་སྟོང་པོ་དེ་ཐམས་ཅད་བསྡུ་ན་སྡེ་སྣོད་གསུམ་དུ་
འདུ་ལ། སྡེ་སྣོད་གསུམ་གྱི་བརྗོད་བྱ་ཐམས་ཅད་བསྡུ་ན་བསླབ་པ་གསུམ་དུ་འདུ།
བསླབ་པ་གསུམ་གྱི་ནང་ནས་གཞི་དང་རྩ་བ་ལྟ་བུ་ནི་ཚུལ་ཁྲིམས་ཀྱི་བསླབ་པར་
གསུངས་ཏེ། མགོན་པོ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །
ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་དང༌། སློབ་དཔོན་ཟླ་བ་
གྲགས་ པས། སོ་སོའི་སྐྱེ་བོ་རྣམས་ དང་ གསུང་ སྐྱེས་ དང༌། །རང་ བྱང་ ཆུབ་ ལ་
བདག་ཉིད་ངེས་རྣམས་དང་། །རྒྱལ་སྲས་རྣམས་ཀྱི་ངེས་པར་ལེགས་པ་དང༌། །
མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་ཐེག་པ་གསུམ་གྱི་ཡོན་
ཏན་ཐམས་ཅད་ཀྱི་གཞི་དང་རྩ་བ་ལྟ་བུ་ནི་ཚུལ་ཁྲིམས་ཀྱི་བསླབ་པ་ཡིན་པར་
གསུངས་སོ། །དེས་ན་བློ་གྲོས་ཅན་རྣམས་ཀྱིས་ཐོག་མར་རང་གིས་ཁས་བླངས་
པའི་ཚུལ་ཁྲིམས་དག་པར་བྱེད་པ་ཤིན་ཏུ་གལ་ཆེ། ཚུལ་ཁྲིམས་རྣམ་པར་དག་པ་
- 248 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བྱེད་པ་ལ་དེ་སྲུང་ལུགས་འདུལ་བ་ལས་ཇི་ལྟར་འབྱུང་བ་ལྟར་ཤེས་དགོས་ལ།
འདུལ་བའི་སྡེ་སྣོད་ཐམས་ཅད་ཀྱི་དོན་བསྡུ་ན། སྡོམ་པ་མ་ཐོབ་པ་ཐོབ་པར་བྱེད་
པའི་ཐབས། །ཐོབ་པ་མི་ཉམས་པར་སྲུང་བའི་ཐབས། །ཉམས་ན་ཕྱིར་བཅོས་
པའི་ཐབས་གསུམ་དུ་འདུ་ཞིང་། །
སྡོམ་པ་མ་ཐོབ་པ་ཐོབ་པར་བྱེད་པའི་ཐབས་ནི་དགེ་བའི་བཤེས་གཉེན་
མཚན་ཉིད་དང་ལྡན་པ་རེ་ལ་བརྟེན་ཏེ། དལ་འབྱོར་རྙེད་དཀའ། འཆི་བ་མི་རྟག་
པ། ལས་རྒྱུ་འབྲས། འཁོར་བའི་ཉེས་དམིགས་རྣམས་དྲག་ཏུ་བསམས་ནས་ངེས་
འབྱུང་གི་བསམ་པས་ཀུན་ནས་བསླངས་ཏེ། གཞན་གྱི་ལད་མོ་དང་གཡམ་ལ་
རྒྱུག་ཙམ་མ་ཡིན་པར་མཁན་སློབ་མཚན་ཉིད་དང་ལྡན་པ་བཙལ་ཏེ། ད་ལྟར་གྱི་
ཆོ་ག་ཉེས་མེད་ཕུན་ཚོགས་ཀྱི་སྒོ་ནས་བསླབ་གཞི་ཡོངས་སུ་རྫོགས་པ་རྣམ་པར་
དག་ པ་ ཞིག་ ཐོབ་ པར་ བྱེད་ པ་ ཡིན་ནོ། །སྡོམ་ པ་ ལེན་ པའི་ ཆོ་ གའི་སྐོར་ ལ།
མཁན་པོ་དང་སློབ་དཔོན་ཇི་ལྟ་བུ་ཞིག་དགོས་པ། ཁ་སྐོང་གི་དགེ་འདུན་ཇི་ལྟ་བུ་
ཞིག་དགོས་པ། དེ་དག་གིས་ལྟུང་བ་བཤགས་པ་དང་བསྡམ་པ་དང་བྱིན་གྱིས་
བརླབ་པ་ཇི་ལྟར་བྱ་དགོས་པ་རྣམས་སྔོན་དུ་བཏང་ནས། དངོས་གཞིའི་ཆོ་ག་ཆད་
ལྷག་མེད་པ་དང་དེ་དག་གི་ཚེ་འདུག་ལུགས་སྤྱོད་ལམ་མཐུན་པར་དགོས་པ་
སོགས་ཞིབ་པར་ཤེས་པ་ཤིན་ཏུ་གལ་ཆེ་ནའང་འདིར་ཡི་གེ་མང་བས་འཇིགས་
ནས་བྲི་མ་ནུས་ཤིང་། བསྟན་པ་ཤིན་ཏུ་སྙིགས་པས་བསྟན་པའི་རྩ་བ་རྨང་འདི་
དག་རྣམ་པར་དག་པ་ཤིན་ཏུ་དཀོན་པའི་དུས་སུ་སྣང་བས། སྙིང་ནས་བསྟན་པ་
གཅེས་པར་འཛིན་པ་རྣམས་ཀྱིས་ནི་འདུལ་བ་ནས་ཇི་ལྟར་འབྱུང་བ་ལྟར་ཞིབ་ཏུ་
ཤེས་པ་དང་། ཕྱག་ལེན་ལ་ཅི་ཐེབས་མཛད་པ་ཤིན་ཏུ་གལ་ཆེའོ། །
- 249 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཐོབ་པ་མི་ཉམས་པར་སྲུང་བའི་ཐབས་ནི། སྲུང་ཐབས་ཡན་ལག་ལྔ་སྟེ།
གྲོགས་དགེ་བའི་བཤེས་གཉེན་ལ་བརྟེན་ནས་བསྲུང་བ། རང་གི་བསམ་པ་ཕུན་
ཚོགས་ཀྱི་སྒོ་ནས་བསྲུང་བ། འགལ་རྐྱེན་མི་མཐུན་པའི་ཕྱོགས་ངོ་ཤེས་པའི་སྒོ་
ནས་བསྲུང་བ། བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ། བདེ་བར་གནས་
པའི་རྐྱེན་བསྟེན་པའི་སྒོ་ནས་བསྲུང་བ་རྣམས་སོ། །
དང༌ པོ་གྲོགས་དགེ་བའི་བཤེས་གཉེན་ལ་བརྟེན་ནས་བསྲུང་ཚུལ་ནི།
མཁན་པོ་བཞུགས་ན་མཁན་པོ་དང་དེ་མེད་ན་གནས་ཀྱི་བླ་མ་མཚན་ཉིད་དང་
ལྡན་པ་བཙལ་ཏེ་བྱ་བ་ཐམས་ཅད་རང་དབང་དུ་མི་བཏང་བར། ཐ་ན་ཚུལ་ཁྲིམས་
འཆལ་པའི་མི་དང་གཏམ་འདྲི་བ་ཚུན་ཆད་མ་ཞུས་པར་བྱ་མི་རུང་བས་བྱ་བ་
ཐམས་ཅད་ཞུས་ཏེ་བྱ་དགོས་པ་དང་། དེ་ཡང་དུས་ཐུང་ངུ་རེས་མི་ཆོག་པར་རང་
ཉིད་འདུལ་བའི་བཅས་མཚམས་ལ་ཤིན་ཏུ་མཁས་པར་མ་གྱུར་གྱི་བར་གནས་ཀྱི་
བླ་མ་བསྟེན་ནས་བཅས་མཚམས་རྣམས་ཤེས་པར་བྱ་དགོས་ཤིང་། བློ་གྲོས་དང་
རྩོལ་བ་ཆེ་བ་རྣམས་ ཀྱིས་ ལོ་ བཅུའི་ རིང་ ལ་ འབད་ ནས་ བསླབས་ ན་ བཅས་
མཚམས་རྣམས་ལ་མཁས་པར་འགྱུར་བས་དེ་ནས་གཞན་གྱི་མཁན་པོ་སོགས་བྱ་
རུང་བར་གསུངས་སོ། །དེས་ན་སྡོམ་པ་བླངས་ནས་བསླབ་བྱ་རྣམས་ལ་དཔེ་ཀློག་
ཙམ་རེ་ཡང་མ་བྱས་པར་འདུལ་བ་ཤེས་པར་རློམ་པ་ནི་མཁས་པ་རྣམས་ཐུགས་
ཁྲེལ་བའི་གནས་ཡིན་པས། དགེ་བའི་བཤེས་གཉེན་མཁས་པ་ཡུན་རིང་དུ་བསྟེན་
ནས་བསླབ་པའི་གནས་རྣམས་ཤེས་པར་བྱེད་པ་ནི་བསླབ་པ་སྲུང་བའི་ཐབས་
མཆོག་ཏུ་གྱུར་པའོ། །དགེ་བའི་བཤེས་གཉེན་ཇི་ལྟར་བསྟེན་པའི་ཚུལ་ཞིབ་པར་
ནི་རབ་ཏུ་བྱུང་བའི་གཞི་ལས་ཤེས་པར་བྱའོ། །
- 250 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
རང་གི་བསམ་པ་ཕུན་ཚོགས་ཀྱི་སྒོ་ནས་བསྲུང་བ་ནི། དགེ་བའི་བཤེས་
གཉེན་ གྱིས་ ཇི་ལྟར་བསྟན་པ་དང༌། འདུལ་བ་ནས་ ཇི་ ལྟར་ གསུངས་ པ་ལྟར་
བསླབ་བྱ་རྣམས་ཤེས་པར་བྱས་ཏེ་དྲན་ཤེས་ངོ་ཚ་ཁྲེལ་ཡོད་བག་དང་ལྡན་པའི་སྒོ་
ནས་ སྒོ་ གསུམ་ ལ་ བྱ་ ར་ སྐད་ ཅིག་ ཀྱང་མ་ཡེངས་པར་བསྲུང་བའོ། །དེ་ ཡང་
འཕགས་པ་ཤཱ་རིའི་བུ་དང་མོའུ་འགལ་གྱི་བུ་གཉིས་རབ་ཏུ་མ་བྱུང་གོང་དུས་སྟོན་
ཆེན་པོར་འདུས་པའི་ཚེ་དབང་པོ་ཇི་ལྟར་བསྲུངས་བའི་ཚུལ་དང་། འོད་སྲུང་ཆེན་
པོས་སྔོན་ཁྱིམ་ན་གནས་སྐབས་འདོད་པའི་ཉེས་དམིགས་གཟིགས་ནས་དྲན་ཤེས་
ཇི་ལྟར་བསྟེན་པའི་ཚུལ་དང་། འཕགས་པ་ཀཱ་ཏྱཱ་ནའི་བྱུང་བ་རྣམས་ལས་ཇི་ལྟར་
འབྱུང་བ་ལྟར་སེམས་ཤིང་དྲན་ཤེས་བསྟེན་པའོ། །
འགལ་རྐྱེན་མི་མཐུན་པའི་ཕྱོགས་ངོ་ཤེས་པའི་སྒོ་ནས་བསྲུང་བ་ནི། རྣམ་
འབྱེད་ནས་འབྱུང་བ་ལྟར་ལྟུང་བ་སྡེ་ལྔ་སོ་སོའི་ངོ་བོ་དང་། དེར་གཏོགས་ཀྱི་ཉེས་
བྱས་དང་། སྦྱོར་བའི་ཉེས་བྱས་དང༌། སྐབས་དེ་དང་དེའི་བསླབ་བྱ་དང་འགལ་
བའི་ཉེས་བྱས་རྣམས་ཞིབ་ཏུ་ཤེས་པར་བྱ་ཞིང་། གཞན་ཡང་གཞི་བཅུ་བདུན་
དང༌། ལུང་ ཕྲན་ཚེགས་ དང་། ཞུ་ བ་ དང་། གཞུང་ དམ་ པ་རྣམས་ནས་ ཇི་ ལྟར་
འབྱུང་བའི་ཉེས་པ་རྣམས་ཀྱང་ངོ་ཤེས་པར་བྱས་ནས་གཉེན་པོ་བསྟེན་ཅིང༌། ལྷག་
པར་ཡུལ་དུས་ཀྱི་དབང་གིས་གང་འབྱུང་ཉེ་བ་རྣམས་ལ་དྲན་ཤེས་བསྟེན་པའོ། །
བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ་ནི། གཞི་གསུམ་གྱི་སྒོ་
ནས་བསྲུང་བ་སྟེ་ཞིབ་ཏུ་འཆད་པར་འགྱུར་རོ། །
བདེ་བར་གནས་པའི་རྐྱེན་བསྟེན་པའི་སྒོ་ནས་བསྲུང་བ་ནི། གོས་དང༌།
སྨན་དང་། གནས་མལ་མཐའ་གཉིས་སུ་མ་ལྷུང་བར་སྟོན་པས་ཇི་ལྟར་གནང་བ་
- 251 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟར་བསྟེན་ཅིང་དེ་ལས་འགལ་བར་མི་བྱེད་པའོ། །དེ་ལ་ཡང་འཚོ་བའི་ཡོ་བྱད་
བཅུ་གསུམ་ཇི་ལྟར་འཆང་ལུགས། ལྷག་པའི་ཡོ་བྱད་འཆང་དགོས་ཚེ་བྱིན་གྱིས་
བརླབ་ཚུལ་དང༌ དམིགས་རྣམ་ ཇི་ ལྟར་ བྱ་ ཚུལ། མཁོ་བའི་ ཡོ་བྱད་བྱིན་གྱིས་
བརླབས་ཏེ་ འཆང་ ལུགས། ཡོ་བྱད་ ཕྲན་ཚེགས་ བྱིན་གྱིས་བརླབས་ཏེ་ འཆང་
ལུགས། མི་རུང་བའི་དངོས་པོ་ལ་བྱིན་བརླབ་བྱ་ཚུལ། དེ་དག་ལ་རྣམ་བརྟགས་
ཀྱི་ཆོ་ག་བྱ་ཚུལ། འཚོ་བའི་ཡོ་བྱད་སོ་སོར་བྱིན་བརླབ་བྱ་ཚུལ་དང་དབྱུང་ཚུལ།
འབྲལ་སྤང་བསྲུང་ཚུལ། དུས་རུང་གི་སྨན་བསྟེན་ཚུལ། སྨན་ཕྱི་མ་གསུམ་བྱིན་
གྱིས་བརླབ་ཚུལ། ཐུན་ཚོད་དུ་རུང་བའི་སྨན་བསྟེན་ཚུལ། ཞག་བདུན་པའི་སྨན་
བསྟེན་ཚུལ། འཚོ་བཅང་གི་སྨན་བསྟེན་ཚུལ། དེ་དག་སོ་སོར་བྱིན་ལེན་ཇི་ལྟར་
བྱ་ཚུལ། བྱིན་ལེན་འཇིག་ཚུལ། བྱིན་གྱིས་བརླབས་ནས་སོ་སོའི་རང་དུས་ལས་
འདས་ན་གསོག་འཇོག་ཏུ་འགྱུར་མི་འགྱུར་གྱི་ས་མཚམས་ཟིན་པ། གསོག་འཇོག་
གི་ཉེས་པ་བསྲུང་ཚུལ། སྨན་དེ་དག་སོ་སོར་བསམ་པ་ཇི་ལྟ་བུས་བསྟེན་ལུགས་
སོགས་ཞིབ་ཏུ་ཤེས་པ་ཤིན་ཏུ་གལ་ཆེའོ། །དེ་ལྟར་དང་པོར་དགེ་སློང་གི་སྡོམ་པ་
རྣམ་པར་དག་པ་ཞིག་ཐོབ་པ་དང་། ཐོབ་པ་དེ་མི་ཉམས་པར་བྱ་བའི་ཕྱིར་སྲུང་
ཐབས་ཡན་ལག་ལྔའི་སྒོ་ནས་བསྲུང་། བརྒྱ་ལ་ཉོན་མོངས་མང་བ་སོགས་ཀྱིས་
ཉམས་པ་རྣམས་ཕྱིར་བཅོས་པ་ཤིན་ཏུ་གལ་ཆེ་བས། ཉམས་ན་ཕྱིར་བཅོས་པའི་
ཐབས་ནི། ཕམ་པ་འཆབ་བཅས་ཀྱིས་ཉམས་ན་ཤིང་ཏ་ལའི་མགོ་བཅད་པ་ལྟར་
ཚེ་དེ་ལ་སླར་སྡོམ་པ་གསོ་བའི་སྐལ་བ་མེད་པས་རྩ་ལྟུང་བྱུང་བ་དང་ཕམ་པ་ཞེས་
བྱ། འོན་ཀྱང་དེ་འདྲ་བ་དེས་ཀྱང་ངན་སོང་གི་སྡུག་བསྔལ་ལ་འཇིགས་ནས་
གཉེན་པོ་སྟོབས་བཞི་ཚང་བའི་བཤགས་བསྡོམ་ལ་འབད་དོ། །ལྷག་མའི་ལྟུང་བ་
- 252 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བྱུང་བ་ལ་འཆབ་བཅས་དང་འཆབ་མེད་གཉིས་ལས། ལྷག་མ་ཞག་ཏུ་བཅབས་ན་
ཞག་གྲངས་ཇི་སྙེད་ཀྱི་སྤོ་བ་སྦྱང་ནས་མགུ་བ་ཞག་དྲུག་བྱེད། དེ་ནས་དབྱུང་བ་
ཞེས་བྱ་བ་དགེ་འདུན་གྱི་དབུས་སུ་བཤགས་པ་དངོས་གཞི་ཆོ་གའི་སྒོ་ནས་བྱ་བ་
སྟེ། སྤོ་མགུ་དབྱུང་གསུམ་ཇི་ལྟར་བྱ་བའི་ཚུལ་དང་། སྤང་ལྟུང་རྣམས་ལ་ཞག་གི་
ཆད་ལས་སྔོན་དུ་བཏང་ནས་བཤགས་པ་ཇི་ལྟར་བྱ་བའི་ཚུལ་དང་། ལྟུང་བྱེད་
འབའ་ཞིག་པ་མན་ཆད་ཇི་ལྟར་བཤགས་པའི་ཚུལ་རྣམས་ཞིབ་ཏུ་ཤེས་པ་ཤིན་ཏུ་
གལ་ཆེའོ། །དེ་དག་སོ་སོའི་གོ་དོན་དང་རྒྱུ་མཚན་ཁུངས་དག་བཅས་པ་ཞིབ་ཏུ་
བྲིས་ན་གཞུང་ཧ་ཅང་མང་བར་འགྱུར་བས་འཇིགས་ནས་བྲི་མ་ནུས་ཤིང་། རྣམ་
དཔྱོད་ཅན་རྣམས་ལ་ཚུལ་འདི་ལྟར་ཤེས་དགོས་པ་ཤིན་ཏུ་གལ་ཆེ་བ་ཡོད་དོ་ཞེས་
མིང་ཙམ་ཞིག་བསྟན་པ་ཡིན་ཞིང་། བཤགས་པའི་ཆོ་ག་ཇི་ལྟར་བྱ་ཚུལ་ཉེར་མཁོ་
མདོར་བསྡུས་ཤིག་འོག་ཏུ་འཆད་དོ། །སྐབས་སུ་བབས་པའི་གཞི་གསུམ་གྱི་ཕྱག་
ལེན་ལས་བརྩམས་ཏེ་དྲི་བ་ཇི་ལྟར་བྱུང་བ་ལྟར་རང་གིས་གང་ཤེས་འདྲི་བ་ནི།
ལུང་ གཞི་ ལས། རབ་བྱུང་ གསོ་ སྦྱོང་ གཞི་ དང་ནི། །དགག་དབྱེ་དབྱར་དང་ཀོ་
ལྤགས་ དང༌། །སྨན་ དང་ གོས་ དང་ སྲ་ བརྐྱང་ དང་། །ཀོ་ཤམ་ བི་ དང༌ ལས་ ཀྱི་
གཞི། །དམར་སེར་ཅན་དང་གང་ཟག་དང་། །སྤོ་དང་གསོ་སྦྱོང་བཞག་པ་དང་། །
གནས་མལ་དང་ནི་རྩོད་ པ་དང་། །དགེ་འདུན་དབྱེན་རྣམས་བསྡུས་པ་ཡིན། །
ཞེས་གསུངས་པ་ལྟར། འདུལ་བའི་སྡེ་སྣོད་མཐའ་དག་གི་བརྗོད་བྱ་རྣམས་བསྡུ་ན་
གཞི་བཅུ་བདུན་གྱི་ནང་དུ་འདུའོ། །འདི་དག་ལ་གཞི་ཞེས་བརྗོད་པའི་རྒྱུ་མཚན་
ནི། འདི་དག་གི་བརྗོད་བྱ་ཚུལ་ཁྲིམས་ཀྱི་བསླབ་པ་ནི་ཡོན་ཏན་ཐམས་ཅད་ཀྱི་
གཞི་ཡིན་པས་ན། བསླབ་པ་དེ་བརྗོད་བྱར་སྟོན་པའི་འདུལ་བའི་ཚིག་འདི་དག་
- 253 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལ་ཡང་གཞི་ཞེས་བཤད་དོ། །གཞི་བཅུ་བདུན་གྱི་ནང་ནས་བསླབ་པ་ཡོངས་སུ་
སྦྱོང་ བའི་ གཞི་ གསུམ་ ནི། གསོ་ སྦྱོང་ གི་ གཞི། དབྱར་ གནས་ ཀྱི་ གཞི། དགག་
དབྱེའི་གཞི་རྣམས་སོ། །དང་པོ་གསོ་སྦྱོང་གི་སྒོ་ནས་བསླབ་པ་ཡོངས་སུ་སྦྱོང་བ་
ལ། གླེང་གཞི་ཇི་ལྟར་བྱུང་བ་དང་དེ་ལ་བརྟེན་ནས་གསོ་སྦྱོང་གི་བཅས་པ་ཇི་ལྟར་
མཛད་པའི་ཚུལ་ནི། བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་ཀ་ལན་
ཏ་ཀའི་གནས་ན་བཞུགས་སོ། །དེའི་ཚེ་ན་རྒྱལ་པོའི་ཁབ་ཀྱི་དགེ་བསྙེན་རབ་ཏུ་
མང་པོ་དག་ནང་པར་ནང་པར་ཞིང་བཅོམ་ལྡན་འདས་ལ་ལྟ་བ་དང་བསྙེན་བཀུར་
བྱ་བའི་ཕྱིར་འགྲོ་བར་བརྩོན་པར་གྱུར་ཏོ། །དེ་ནས་རྒྱལ་པོའི་ཁབ་ཀྱི་དགེ་བསྙེན་
རབ་ཏུ་མང་པོ་དག་འདི་སྙམ་དུ་སེམས་ཏེ། ད་ལྟར་བཅོམ་ལྡན་འདས་ནང་དུ་ཡང་
དག་འཇོག་པར་མཛད་ལ། དགེ་སློང་རྣམས་ཀྱང་ནང་དུ་ཡང་དག་འཇོག་པར་
མཛད་པས་བདག་ཅག་རེ་ཞིག་བཅོམ་ལྡན་འདས་ལ་ལྟ་བ་དང་བསྙེན་བཀུར་བྱ་
བའི་ཕྱིར་འདོང་བ་སྔས་ཀྱིས། བདག་ཅག་གཞན་མུ་སྟེགས་ཅན་ཀུན་ཏུ་རྒྱུ་དག་
གི་ཀུན་དགའ་ར་བ་ག་ལ་བ་དེར་དོང་ངོ་སྙམ་སྟེ་མུ་སྟེགས་ཀྱི་ཀུན་དགའ་ར་བར་
ཕྱིན་པ་དང་། དེ་ནས་མུ་སྟེགས་ཅན་ཞིག་གིས་མུ་སྟེགས་ཅན་དག་ལ་འདི་སྐད་
ཅེས་སྨྲས་སོ། །ཤེས་ལྡན་དག་བདག་ཅག་འབའ་ཞིག་ལ་འདུག་པ་དང༌། བྱ་བ་
དང༌། གསོ་སྦྱོང་ཡོད་དམ། འོན་ཏེ་ཤཱཀྱའི་བུའི་དགེ་སྦྱོང་དག་ལ་ཡང་ཡོད། དེ་
ནས་མུ་སྟེགས་ཅན་ཞིག་གིས་མུ་སྟེགས་ཅན་དག་ལ་འདི་སྐད་ཅེས་སྨྲས་སོ། །
ཤེས་ལྡན་དག་བདག་ཅག་འབའ་ཞིག་ལ་འདུག་པ་དང༌། བྱ་བ་དང་། གསོ་སྦྱོང་
ཡོད་ ཀྱི། ཤཱཀྱའི་བུའི་དགེ་སྦྱོང་དག་ལ་ནི་མེད་དོ། །དེ་ནས་རྒྱལ་པོའི་ཁབ་ཀྱི་
དགེ་བསྙེན་རབ་ཏུ་མང་པོ་དག་གཞན་མུ་སྟེགས་ཅན་ཀུན་ཏུ་རྒྱུ་དག་གིས་སྨྲས་པ་
- 254 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ལ་མངོན་པར་བསྟོད་པར་ཡང་མི་བྱེད། ཕྱིར་ཟློག་པར་ཡང་མི་བྱེད་ཅིང་། མངོན་
པར་བསྟོད་པར་ཡང་མ་བྱས། ཕྱིར་ཟློག་པར་ཡང་མ་བྱས་པར་སྟན་དག་ལས་
ལངས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་
ཀྱི་ ཞབས་ གཉིས་ ལ་ མགོ་ བོས་ ཕྱག་ འཚལ་ ཏེ། མཐའ་ གཅིག་ཏུ་འཁོད་དོ། །
མཐའ་གཅིག་ཏུ་འཁོད་ནས། རྒྱལ་པོའི་ཁབ་ཀྱི་དགེ་བསྙེན་རབ་ཏུ་མང་པོ་དག་
གིས་གཞན་མུ་སྟེགས་ཅན་ཀུན་ཏུ་རྒྱུ་དག་དང་ལྷན་ཅིག་བར་སྐབས་སུ་གཏམ་ཅི་
བརྗོད་པ་དེ་ཐམས་ཅད་བཅོམ་ལྡན་འདས་ལ་རྒྱས་པར་གསོལ་ནས། འདི་སྐད་
ཅེས་ཀྱང་གསོལ་ཏོ། །ཀྱེ་མ་བཅོམ་ ལྡན་འདས་ཀྱིས་ཐུགས་བརྩེ་བའི་སླད་དུ་
བདག་ཅག་གི་དགེ་སློང་རྣམས་ལ་ཡང་འདུག་པ་དང་། བྱ་བ་དང་། གསོ་སྦྱོང་
བཅའ་བར་གསོལ། བཅོམ་ལྡན་འདས་ཀྱིས་རྒྱལ་པོའི་ཁབ་ཀྱི་དགེ་བསྙེན་རབ་
ཏུ་མང་པོ་དག་ལ་ཅང་མི་གསུངས་པས་གནང་ངོ༌། །དེ་ནས་རྒྱལ་པོའི་ཁབ་ཀྱི་
དགེ་བསྙེན་རབ་ཏུ་མང་པོ་དག་གིས་བཅོམ་ལྡན་འདས་ཀྱིས་ཅང་མི་གསུང་བས་
གནང་ བར་ རིག་ནས། བཅོམ་ལྡན་འདས་ ཀྱིས་བཀའ་ སྩལ་པ་ལ་མངོན་པར་
བསྟོད་པ་དང༌། རྗེས་སུ་ཡི་རང་བར་བྱས་ནས་བཅོམ་ལྡན་འདས་ཀྱི་སྤྱན་སྔ་ནས་
དོང་ངོ༌། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་བསྩལ་པ།
དེ་ལྟ་བས་ན་དགེ་སློང་རྣམས་ ཀྱིས་དེང་ ཕྱིན་ཆད་འདུག་པ་དང༌། བྱ་བ་དང༌།
གསོ་སྦྱོང་བྱ་བར་རྗེས་སུ་གནང་ངོ༌། །བཅོམ་ལྡམ་འདས་ཀྱིས་དགེ་སློང་རྣམས་
ཀྱིས་དེང་ཕྱིན་ཆད་འདུག་པ་དང་། བྱ་བ་དང༌། གསོ་སྦྱོང་བྱ་བར་རྗེས་སུ་གནང་
ངོ༌། །ཞེས་བཀའ་སྩལ་ནས། དེ་དག་གིས་འདུག་པ་ཇི་ལྟ་བུ་ཡིན་པ་དང་། བྱ་བ་
ཇི་ལྟ་བུ་ཡིན་པ་དང༌། གསོ་སྦྱོང་ཇི་ལྟ་བུ་ཡིན་པ་མི་ཤེས་པའི་སྐབས་དེ། བཅོམ་
- 255 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་
བཀའ་སྩལ་པ། དགེ་སློང་དག་ཁྱེད་ཚུར་ཤོག །འདུག་པ་ནི་རྣལ་འབྱོར་ཏེ། ལུས་
འདི་ཉིད་རྐང་པའི་མཐིལ་ཡན་ཆད། ཀླད་པའི་སྐུ་མན་ཆད། པགས་པ་ལ་ཐུག་གི་
བར་དུ་ཇི་ལྟར་གནས་པ་དང་། ཇི་ལྟར་རྒྱས་པ་བཞིན་དུ་མི་གཙང་བ་རྣམ་པ་སྣ་
ཚོགས་ཀྱིས་གང་སྟེ། ལུས་འདི་ལ་སྒྲ་དང་། ཁ་སྤུ་དང་། སེན་མོ་དང་། སོ་དང་།
རྡུལ་དང་། དྲི་མ་དང༌། པགས་པ་དང༌། ཤ་དང་། རུས་པ་དང་། རྒྱུས་པ་དང་། རྩ་
དང༌། མཁལ་མ་དང༌། སྙིང་དང་། མཆིན་པ་དང་། གློ་བ་དང་། རྒྱུ་མ་དང་། གཉེ་
མ་དང་། ཕོ་བ་དང༌། ལོང་ཀ་ དང་། ལྒང་པ་དང་། མཚེར་པ་དང༌། ཕྱི་ ས་དང་།
མཆི་ མ་ དང་། སྣབས་ དང་། ཞག་ དང༌། ཆུ་ སེར་ དང་། རྐང་ དང་། ཚིལ་ དང་།
མཁྲིས་པ་དང༌། བད་ཀན་དང་། རྣག་དང༌། ཁྲག་དང༌། ཀླད་པ་དང་། ཀླད་རྒྱས་
དང༌། གཅིན་དག་ཀྱང་ཡོད་དོ་སྙམ་དུ་སོ་སོར་རྟོགས་ཤིག་ཅེས་ལུས་མི་གཙང་
བའི་རྫས་ཤ་སྟག་གིས་གང་བའི་མི་སྡུག་པ་བསྒོམ་པ་ལུས་དྲན་པ་ཉེར་གཞག་
བསྒོམ་པར་གསུངས། དེས་མཚོན་ནས་སེམས་དྲན་པ་ཉེར་གཞག་དང་། ཚོར་བ་
དྲན་ པ་ ཉེར་བཞག་དང༌། ཆོས་དྲན་པ་ཉེར་གཞག་ ལ་སོགས་ པ་ བྱང་ ཕྱོགས་
རྣམས་བསྒོམས་པ་ལ་ནི་འདུག་པ་ཞེས་བྱའོ། །བྱ་བ་གང་ཞེ་ན། དགེ་འདུན་གྱིས་
གསོལ་བ་དང༌། གསོལ་བ་དང༌ གཉིས་དང༌། གསོལ་བ་དང་ བཞིའི་ ལས་གང་
ཡིན་པ་འདི་ནི་བྱ་བ་ཞེས་བྱའོ། །གསོ་སྦྱོང་གང་ཞེ་ན། དགེ་སློང་དག་ངས་སོ་སོར་
ཐར་པའི་མདོ་གདོན་པ་གང་ཡིན་པ་སྟེ། དེ་ཁྱེད་ཀྱིས་དེང་ཕྱིན་ཆད་ཟླ་བ་ཕྱེད་
ཕྱེད་ཅིང་གདོན་པར་བྱའོ། །ཞེས་ཟླ་བ་ཕྱེད་ཕྱེད་ཅིང་གསོ་སྦྱོང་བྱ་དགོས་པའི་
བཅའ་བ་མཛད་དོ། །དེ་ལྟར་འདོད་ཆགས་ཀྱི་གཉེན་པོར་མི་སྡུག་པ་བསྒོམ་པ་
-256 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
སོགས་རྣལ་ འབྱོར་ སྒོམ་ པར་བྱེད་པ་དེ་ཡང་། གང་དུ་བསྒོམ་པའི་ གནས་ནི།
ཁྱམས་དང༌། སྒོ་ཁང་དང་། ལམ་སྲང་དང༌། གྲོང་དང་ཉེ་བའི་གནས་སོགས་སུ་
བསྒོམ་དུ་མི་རུང་ཞིང་། དབེན་པའི་གནས་ཕུན་སུམ་ཚོགས་པ་ལུས་སྲོག་དང་
ཚངས་སྤྱོད་ལ་བར་དུ་གཅོད་པའི་འཇིགས་པ་མེད་པ། ཚུལ་ཁྲིམས་རྣམ་པར་དག་
ཅིང་བསམ་གཏན་ལ་དགའ་བའི་གྲོགས་དང་ལྡན་པ། ཏིང་ངེ་འཛིན་སྐྱེ་བ་དང་
རྗེས་སུ་མཐུན་པའི་གནས་སུ་བསྒོམ་དགོས་ལ། གནས་དེར་སྤོང་བའི་ཁང་པ་ཇི་
ལྟར་བརྩིག་པའི་ཚུལ་དང་། བསམ་གཏན་པ་རྣམས་ཕན་ཚུན་གཅིག་ལ་གཅིག་མི་
གནོད་པའི་ཕྱིར་སྒོ་གཏོད་ཕྱོགས་དང་། ལམ་སྲང་དང་། འཆགས་རྣམས་ཇི་ལྟར་
བྱ་བ་དང༌། གཡེང་བ་ཆུང་ཞིང་བདེ་བ་ལ་རེག་པར་གནས་པ་དང་། ཉིན་དང་
མཚན་གྱི་དུས་དང་། བསམ་གཏན་བསྒོམ་པ་དང་མི་སྒོམ་པའི་དུས་དང་། ཟས་
ཀྱི་དུས་སོགས་ཡོངས་སུ་ཤེས་པའི་ཕྱིར་དང༌། དེ་དང་དེའི་ བྱ་བ་ཐམས་ཅད་
འགྲུབ་པའི་ཕྱིར་སྤོང་བའི་ཞལ་ཏ་བ་མཚན་ཉིད་ལྔ་དང་ལྡན་པ་དགེ་འདུན་གྱིས་
གསོལ་ གཉིས་ཀྱི་ལས་ཀྱིས་བསྐོ་ཞིང་། བསྐོས་པའི་ཞལ་ཏ་བ་དེས་ཀྱང་ཀུན་
སྤྱོད་ཇི་ལྟར་བྱ་བའི་ཚུལ་དང་། སྤོང་ཁང་དུ་བསམ་གཏན་བསྒོམ་པའི་སྟན་སྟེགས་
བུ་དང་། ཁྲིའུ་དང༌། ཁྲིའུའི་སྟེང་དུ་སྟན་ནང་ཚངས་ཅན་ཇི་ལྟར་བཤམ་པའི་ཚུལ་
རྣམས་ཤེས་པ་ཤིན་ཏུ་གལ་ཆེ་བས་འདུལ་བ་ལུང་འགྲེལ་པ་དང་བཅས་པ་ལས་
ཤེས་པར་བྱ་ཞིང་། མདོར་ན་ རྗེ་བཙུན་བྱམས་པས། བློ་ལྡན་གང་དུ་སྒྲུབ་པའི་
ཡུལ། །ལེགས་པར་རྙེད་དང་གནས་བཟང་དང་། །ས་བཟང་བ་དང་གྲོགས་བཟང་
དང༌། །རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟ་བུའི་མཚན་ཉིད་
དང་ལྡན་པའི་གནས་སུ་བསྒོམ་དགོས་པར་གསུངས། གང་བསྒོམ་པར་བྱ་བ་ནི་ཞི་
- 257 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལྷག་གི་རྣལ་འབྱོར་ཏེ། འཁོར་བ་མཐའ་དག་གི་ཉེས་དམིག་བསམས་ནས་སྐྱོ་
ཞིང་ཡིད་འབྱུང་བའི་ངེས་འབྱུང་རྣམ་པར་དག་པས་ཀུན་ནས་བསླངས་ཏེ། ཁས་
བླངས་པའི་ཚུལ་ཁྲིམས་རྣམ་པར་དག་པ་གཞིར་བྱས་ལ། ཐོག་མར་འདོད་པའི་
ཉེས་དམིགས་སྒོ་དུ་མ་ནས་བསྒོམས་ཏེ་སེམས་རྩེ་གཅིག་པའི་ཞི་གནས་བསྒྲུབ།
དེ་ལ་བརྟེན་ནས་གནས་ལུགས་ཀྱི་དོན་ལ་སོ་སོར་རྟོག་པའི་ཤེས་རབ་ཀྱིས་དཔྱད་
དེ་ལྷག་མཐོང་སྒོམ་པར་བྱེད་དོ། །དེ་ཡང་ཐེག་པ་ཐུན་མོང་བའི་དབང་དུ་བྱས་པ་
ཡིན་གྱི། ཐེག་པ་ཆེན་པོ་པ་རྣམས་ཀྱིས་ནི་བྱང་ཆུབ་ལམ་གྱི་རིམ་པ་ལས་ཇི་ལྟར་
འབྱུང་བ་ལྟར་ལམ་གྱི་ལུས་ཡོངས་སུ་རྫོགས་པའི་ཉམས་ལེན་ལ་འབད་དོ། །དེ་
ལྟར་རྣལ་འབྱོར་བསྒོམ་པའི་ཚེ་བྱིང་རྒོད་བྱུང་ན་ཇི་ལྟར་སེལ་བའི་ཚུལ་རྒྱལ་བ་
རང་ཉིད་ཀྱིས་གསུངས་པ་རྣམས་ཤེས་པ་ཤིན་ཏུ་གལ་ཆེ་ནའང་འདིར་ཡི་གེར་ཧ་
ཅང་མང་དུ་དོགས་པས་བློ་གྲོས་ཅན་རྣམས་ཀྱིས་འདུལ་བ་ལུང་འགྲེལ་པ་དང་
བཅས་པ་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་རྣལ་འབྱོར་བསྒོམ་པ་དེ་ལ་
ཞི་གནས་ཀྱི་གསོ་སྦྱོང་ཞེས་འདུལ་བའི་མདོ་འགྲེལ་པ་དང་བཅས་པ་དང་། གཞི་
འགྲེལ་ལས་བཤད་དོ། །གསོ་སྦྱོང་ གི་ སྒྲ་བཤད་ནི། བམ་ ལྔ་ ལས། གསོ་སྦྱོང་
ཞེས་བྱ་བ་ནི་བསླབ་པ་གསུམ་གསོ་ཞིང་སྦྱོང་བར་བྱེད་པའོ། །ཞེས་དང་། གཞི་
འགྲེལ་ལས། དགེ་བ་མ་ལུས་པ་རྣམས་གསོ་ཞིང་། སྡིག་པ་མ་ལུས་རྣམས་སྦྱོང་
བ་སྟེ། དགེ་བ་གསོ་ཞིང་སྡིག་པ་སྦྱོང་བའི་ཕྱིར་བདེ་བར་གཤེགས་པས་གསོ་སྦྱོང་
ཞེས་བཀའ་སྩལ་ཏོ། །ཞེས་གསུངས་པ་ལྟར། སྤྱིར་དགེ་བ་མཐའ་དག་གསོ་ཞིང་
སྡིག་པ་མཐའ་དག་སྦྱོང་བ་དང༌། ཁྱད་པར་བསླབ་པ་གསུམ་གསོ་ཞིང་དེའི་མི་
མཐུན་པའི་ཕྱོགས་རྣམས་སྦྱོང་བས་ན་གསོ་སྦྱོང་ཞེས་བྱའོ། །དེ་ཡང་ཞི་གནས་ཀྱི་
- 258 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
གསོ་སྦྱོང་གིས་ནི་སེམས་ཀྱི་བསླབ་པ་དང་ཤེས་རབ་ཀྱི་བསླབ་པ་གསོ་ཞིང་སྦྱོང་།
མཐུན་པའི་གསོ་སྦྱོང་གིས་ནི་ཚུལ་ཁྲིམས་ཀྱི་བསླབ་པ་གསོ་ཞིང་སྦྱོང་བར་བྱེད་
དོ། །དེ་ ལྟར་ གསོ་ སྦྱོང་ལ་ཞི་གནས་ཀྱི་གསོ་སྦྱོང་དང༌། མཐུན་པའི་གསོ་སྦྱོང་
གཉིས་གསུངས་པ་ལས། འདིར་མཐུན་པའི་གསོ་སྦྱོང་ཇི་ལྟར་བྱ་བའི་ཚུལ་ཅུང་
ཟད་བརྗོད་པར་བྱའོ། ། །
དེ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བའི་ཆོ་ག་ལ། གསོ་
སྦྱོང་གང་དུ་བྱ་བའི་གནས་ནི། ས་ཕྱོགས་འཇིགས་པ་མེད་པ། གཙང་བ། ཡིད་དུ་
འོང་ཞིང་ཉམས་དགའ་བའི་གནས་སུ་བྱ་བར་གསུངས་ལ། དེ་ཡང་ཆོམ་རྐུན་གྱི་
འཇིགས་པ་སོགས་ལུས་སྲོག་ལ་བར་དུ་གཅོད་པ་དང་། མུ་སྟེགས་ཅན་གྱིས་ཀྱལ་
ཀ་བྱེད་པའི་གནས་དང་། འཐབ་ཀྲོལ་ཅན་གྱི་གནས་སོགས་ཚངས་སྤྱོད་ལ་བར་
དུ་གཅོད་པ་སོགས་ཀྱི་རྐྱེན་ངན་པ་མེད་པ། མཐུན་པའི་རྐྱེན་དང་ལྡན་པའི་གནས་
སུ་བྱ་དགོས་ལ། དེ་ཡང་འདུལ་བ་ལུང་ལས་གསོ་སྦྱོང་གང་དུ་བྱ་བའི་གནས་ལ།
བློ་མཐུན་པར་བྱེད་པའི་གནས་དང༌། མཚམས་བཅད་པའི་གནས་དང་། མཚམས་
མ་བཅད་པའི་གནས་གསུམ་དུ་བཤད་ལ། དང་པོ་བློ་མཐུན་གྱི་གནས་ལ་བསྐལ་
པ་ ཆགས་ པའི་ དུས་ནས་ རང་ གྲུབ་ པའམ། སྐྱེས་ བུའི་ བྱེད་ པས་ མངོན་ པར་
བསྒྲུབས་པའམ། བྱ་བ་བྱེད་པའི་གནས་གསུམ་གང་རུང་ཉེ་འཁོར་འདོམ་གང་
དང་ལྡན་པ་ཞིག་དགོས་པར་གསུངས། གནས་དེ་གསུམ་ལས་གཞན་པ་སྐྱབས་
དང་མཐའ་སྐོར་སོགས་གང་ཡང་མེད་པའི་ཐང་སྟོང་ལ་སྤྱིར་བཏང་དུ་བློ་མཐུན་གྱི་
ཆོ་ ག་མི་ འཆགས་ཤིང་། དེར་ གསོ་ སྦྱོང་བྱར་མི་རུང་ བར་ གསུངས། དམིགས་
བསལ་གྱི་རྐྱེན་ལ་ནི་ངེས་པ་མེད་དེ། དགེ་སློང་རྣམས་དོན་མཐུན་དང་བཅས་ཏེ་
- 259 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྗོངས་རྒྱུ་བའི་ཚེ་གསོ་སྦྱོང་ལ་བབ་པ་ན། དོན་མཐུན་དང་བྲལ་ན་འཇིགས་པའི་
ཉེན་བྱུང་བའི་ཚེ་ན་འགྲོ་བཞིན་དུ་གསོ་སྦྱོང་བྱ་བའམ་ལུང་ལས་གསུངས་སོ། །
གནས་དེ་དག་ཏུ་ཡང་དགེ་འདུན་རྣམས་ཐུགས་མཐུན་པར་གནས་དེར་གསོ་སྦྱོང་
བྱ་བཞེད་པ་ཞིག་དགོས་ཏེ། དེ་ལྟར་མིན་པར་དགེ་འདུན་གྱི་ཀུན་དགའ་ར་བ་
སོགས་ཐམས་ཅད་འདོད་པའི་གནས་ཡོད་བཞིན་དུ་ཁང་པ་གཞན་དུ་དགེ་འདུན་
ཕལ་མོ་ཆེ་མི་འདོད་བཞིན་དུ་གསོ་སྦྱོང་བྱས་ན་བློ་མཐུན་གྱི་ཆོ་ག་མི་ཆགས་པས་
མི་རུང་བར་གསུངས་སོ། །མཚམས་བཅད་པའི་གནས་ལ་མཚམས་པོ་ཆེ་བཅད་
པ་དང་། མཚམས་ བུ་ ཆུང་བཅད་པ་དང༌། དཀྱིལ་ འཁོར་ པར་ བློ་མཐུན་ བྱ་བ་
རྣམས་སུ་ཡོད་ལ། མཚམས་པོ་ཆེ་བཅད་པ་ནི་དགེ་སློང་བག་མེད་པའི་ཆོས་ཅན་
གསོ་སྦྱོང་ལ་མི་འདུ་བ་སོགས་དགག་པའི་ཆེད་དང་། ཚུལ་ཁྲིམས་རྣམ་པར་དག་
པ་རྣམས་བདེ་བ་ལ་རེག་པར་བྱ་བ་དང༌། ཆོས་གོས་ཀྱི་འབྲལ་སྤང་བསྲུང་སླ་བ་
དང་། དབྱར་ རལ་ པའི་ ཉེས་ པ་ སྤང་ སླ་ བ་ སོགས་ ཀྱི་ཆེད་ ཡིན་ ལ། དེ་ ཡང་
མཚམས་པོ་ཆེའི་ཚད་ནི་དབུས་ནས་ཕྱོགས་སོ་སོར་དཔག་ཚད་ཕྱེད་དང་གསུམ་
རེའི་བར་ཡིན་ལ། མཚམས་བུ་ཆུང་གི་ཚད་ནི་དབུས་ནས་ཕྱོགས་སོ་སོར་དཔག་
ཚད་གཉིས་ཀྱི་བར་རིང་མཐའ་དང་། གདིང་བ་བཞི་བཅུ་ཤོང་བའི་གནས་ནི་ཆུང་
མཐའ་ཡིན་ལ། གདིང་བ་བཞི་བཅུ་ཤོང་བའི་གནས་དེ་ལ་དཀྱིལ་འཁོར་བ་ཞེས་
བཤད་དོ། །མཚམས་ དེ་ དག་ ཇི་ ལྟར་ གཅོད་པའི་ཚུལ་ དང༌། གནས་དེར་ དགེ་
འདུན་གྱི་ལས་ཇི་ལྟར་བྱ་བའི་ཚུལ་དང༌། མཚམས་དེ་དག་དགྲོལ་བའི་ཚུལ་ལ་
སོགས་པ་ཞིབ་ཏུ་བྲིས་ན་ཧ་ཅང་མངས་སུ་དོགས་པས། འདུལ་བ་ལུང་ཉིད་ལས་
ཤེས་པར་བྱའོ། །མཚམས་མ་བཅད་པའི་གནས་ལ་ར་བ་མེད་པའི་ཁང་པ་སོགས་
- 260 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཀྱིས་ཝ་ཁ་ན་ཆུ་འཛག་པ་ཚུན་ཆད་དང༌། གྲོང་ལ་ཉེ་འཁོར་གྱི་མཐར་ཚུན་ཆད་
དང༌། དགོན་པ་ལ་རྒྱང་གྲགས་ཀྱི་མཐའ་ཚུན་ཆད་ཡིན་པར་གསུངས་ལ། རྒྱང་
གྲགས་ནི་གཞུ་འདོམ་ལྔ་བརྒྱའི་ཚད་དེ། སྐད་ཐ་མལ་པས་བོས་ན་ཐོས་པའི་ཚོད་
ཡིན་པར་འདུལ་འཛིན་སྔ་མ་དག་གིས་གསུངས་སོ། །གསོ་སྦྱོང་གང་དུ་བྱ་བའི་
གནས་དེར་བ་བྱུང་གིས་བྱུག་པ་དང་། ཆག་ཆག་དང་ཕྱག་བདར་ལེགས་པར་བྱས་
ཏེ་གཙང་ཞིང་ཡིད་དུ་འོང་བར་བྱ། དེ་ལྟར་ཕྱག་བདར་བྱས་པ་ལ་ཕན་ཡོན་ལྔ་
འདུལ་བ་ལུང་ལས་གསུངས་ཏེ། རང་གི་སེམས་དང་བ་དང་། གཞན་གྱི་སེམས་
དང་བ་དང་། ལྷ་རྣམས་དགའ་བ་དང་། མཛེས་པའི་ལས་གསོག་པ་དང་། ལུས་
ཞིག་ནས་ལྷའི་ནང་དུ་སྐྱེ་བའོ། །གནས་དེར་མདོ་འདོན་པ་པོའི་གོང་དུ་གདན་ཁྲི་
ཕུན་སུམ་ཚོགས་པ་ལ་སྟོན་པའི་སྐུ་བཞུགས་སུ་གསོལ། བདག་གི་མཁན་པོ་རིན་
པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་ཕྱག་བཞེས་ལ་ཐུབ་དབང་
གནས་བརྟན་བཅུ་དྲུག་དང་བཅས་པའི་བྲིས་སྐུ་རེ་ཡང་བཞུགས་སུ་གསོལ་བར་
མཛད། རྟེན་དེ་དག་གི་མདུན་དུ་ཅི་འབྱོར་པའི་མཆོད་པ་དང་དཀར་གཏོར་ཆ་
བཞི་ངེས་པར་བཤམ། དེ་ནས་དགེ་འདུན་བསྡུ་བའི་ཕྱིར་གཎྜི་བརྡུང་དགོས་ལ།
དེ་ལ་གཎྜི་ རྒྱུ་གང་ལས་བྱ་བ། ཚད་དང་དབྱིབས་ཇི་ལྟར་བྱ་བ། རབ་གནས་ཇི་
ལྟར་བྱ་བ། ཁ་དོག་ཇི་ལྟ་བུ་ཡིན་པ། བརྡུང་བའི་གནས་གང་དུ་བྱ་བ། ཚུལ་ཇི་
ལྟར་དུ་བརྡུང་བ། ཚད་དང་བརྡུང་ཚུལ་ཚུལ་དང་མི་མཐུན་པར་བྱས་པའི་ཉེས་
དམིགས། ཚུལ་དང་མཐུན་པར་བྱས་པའི་ཕན་ཡོན་རྣམས་ཤེས་པ་ཤིན་ཏུ་གལ་ཆེ་
བས། ཞིབ་ཏུ་བཤད་ན་དང་པོ་རྒྱུ་གང་ལས་བྱ་བ་ནི། གཎྜིའི་མདོ་ལས། འབྱེར་
བར་འདོད་པས་ཤིང་རྣམས་ནི། །རབ་ཏུ་འབད་དེ་བརྟག་པར་བྱ། །ཙན་དན༡་
- 261 -



ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མེས་པོའི་ཤུལ་བཞག་ལས།
བིལ་བ༢་པ་ ལ་ཤ༣། །ཨ་ཤད་ ཐ་༤དང་ ཙན་དན་དམར།། །རྒྱ་ སྟར་༦ཏ་ལ་
༧ཀེང་ཤུ་ཀར །ཤིང་ཤ་པ་༩དང་ཏ་མ་ལ༡༠། ཨ་མྲ་༡༡སྟར་བུ་༡ ༢ སྐྱུ་རུ་ར༡༣།
ཏིང་ཏི་ས་ར་༡༤ ཨ་ཤོ་ཀ༡༥ །འདི་དག་ཐམས་ཅད་མེད་ན་ཡང་། །འོ་སེ་ལས་ནི་
འབད་དེ་བྱ། །རྒྱལ་པོ་འབད་པས་ཐམས་ཅད་དུ། །འདི་དག་མེད་ན་མི་བྱའོ། །
ཞེས་གསུངས་པ་ལྟར། གཎྜིའི་རྒྱུར་རུང་བའི་ཤིང་བཅུ་དྲུག་གསུངས་ཏེ། ཨ་ཤད་
ཐ་ལ་སོགས་པ་ནི་ཡུལ་དུས་ཀྱིས་མི་རྙེད་ལ། བིལ་པ་དང་སྐྱུ་རུ་ར་ལ་སོགས་པ་
རྒྱ་བལ་གྱི་ནགས་ཁྲོད་ན་ཤིན་ཏུ་མང་ཡང་བོད་ཡུལ་དུ་མི་སྐྱེ་བས་དཀོན་ལ། ཙན་
དན་དཀར་དམར་ཡང་འབྱོར་པ་ཆེན་པོ་རྣམས་ཀྱིས་མ་གཏོགས་རྙེད་དཀའ་ལ།
སྟར་བུ་དང་སྟར་ཁ་ནི་བོད་ཡུལ་དུ་རྙེད་སླ་ཞིང་། རྒྱ་ཤུག་དང་སྟག་པ་ལས་ཀྱང་བྱ་
རུང་བར་མཚོ་སྣ་པ་ཆེན་པོས་བཤད་དེ། གོང་དུ་སྨོས་པའི་ཤིང་དེ་དག་གི་ནང་ན་
རྒྱ་སྐད་སོར་བཞག་བྱས་པ་མང་དུ་འདུག་པས། དེའི་ནང་ཚན་ཞིག་ཡིན་ནམ་སྙམ་
མོ། །ཤིང་དེ་དག་གི་ནང་ནས་ཀྱང་ཙན་དན་དཀར་དམར་འབྱོར་ན་རབ་དང་། དེ་
མིན་འོ་སེ་ལས་བྱ་བར་གསུངས་ཏེ། འོ་སེ་ནི་སེང་ལྡེང་ཡིན་པར་སྔོན་གྱི་འདུལ་
འཛིན་དག་གིས་བཤད་དོ། །དེས་ན་ཙན་དན་དཀར་དམར་འབྱོར་ན་རབ་དང་།
དེ་མ་འབྱོར་ན་སེང་ལྡེང་། དེ་ཡང་མ་འབྱོར་ན་སྟར་བུ་དང་རྒྱ་སྟར་སོགས་གཎྜིའི་
རྒྱུར་རུང་བའི་ཤིང་བཅུ་དྲུག་གསུངས་པ་རྣམས་ཀྱི་ནང་ནས་གང་ཡང་རུང་བ་ཞིག་
ལ་བྱའོ། ། །
ཚད་ཇི་ཙམ་དུ་བྱ་བ་ནི། གཎྜིའི་མདོ་ལས། ཚད་ནི་ཆུང་ངུ་སོར་ཚད་ཀྱི། །
བརྒྱད་ཅུ་རྩ་བཞི་ཉིད་བྱ་ཞིང་། །ཞེང་དུ་སོང་ནི་དྲུག་བྱ་སྟེ། །དཔངས་སུ་ཡང་ནི་
གཉིས་བྱའོ། །སོར་མོའི་ཚིགས་ཀྱི་ཚད་དག་གིས། །ཟུར་བཞིར་ཚད་ནི་གཉིས་པ་
- 262 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
ཡིན། །ལེགས་མཉམ་ཉིད་དང་ཤིན་ཏུ་གསལ། །རྩེ་གཉིས་སྦལ་པའི་མགོ་བཞིན་
ནོ། །དེ་ནས་རྡུང་བར་བྱེད་པ་ཡང་། །ཤིང་དེ་ཉིད་ལས་འབད་དེ་བྱ། །སོར་བཅུ་
གཉིས་ ཀྱི་ ཚད་ དག་ ལ། །ཟླུམ་ ཞིང་ རྩེ་ གཉིས་ནེའུ་ལེའི་མགོ །ཆང་ཟུངས་ཚད་
ཀྱང་དེ་བཞིན་ཏེ། །ཞེས་གསུངས་པ་ལྟར། ཚད་རབ་ཆུར་སོར་བརྒྱ་རྩ་བརྒྱད། །
ཐ་མ་བརྒྱད་ཅུ་རྩ་བཞི། ཞེང་སོར་དྲུག་པ། དཔངས་སོར་གཉིས་པ། ཟུར་བཞིར་
སོར་གཉིས་ཀྱི་ཚད་དང་ལྡན་པ། རྩེ་མོ་སྦལ་བའི་མགོ་འདྲ་བ། ག་ཎ་གཡོག་ཤིང་
དེ་ཉིད་ལས་བཅད་པ། སོར་བཅུ་གཉིས་ཀྱི་ཚད། ཟླུམ་པོ་རྩེ་ གཉིས་ནེའུ་ལེའི་
མགོ་འདྲ་བ། །ཆང་ཟུངས་ཀྱི་ཚད་ཀྱང་དེ་དང་མཉམ་པར་བྱའོ། །
གཞག་ པའི་ གནས་ གང་ དུ་ བྱ་ བ་ ནི། གཎྜིའི་ མདོ་ ལས། གང་ ཕྱིར་ དེ་
བརྡུངས་གཞན་དགོངས་པ། །འོག་ཏུའང་དེ་ཡི་ཁྲི་བྱ་བ། །གཙུག་ལག་ཁང་གི་སྒོ་
སྟེང་ངམ། །ཡང་ན་དབུས་མའི་སྟེང་དུ་བྱ། །ཞེས་གསུངས་པ་ལྟར། གཙུག་ལག་
ཁང་གི་སྒོ་ཁང་གི་སྟེང་ངམ། གཙུག་ལག་ཁང་གི་དབུས་ཀྱི་སྟེང་དུ་ཁྲི་ལ་གཞག་
གོ །རབ་གནས་ཇི་ལྟར་བྱ་བ་ནི། གཎྜིའི་མདོ་ལས། དེ་ཡི་རབ་གནས་བྱ་བ་ནི། །
ཤིན་ཏུ་བརྟན་པའི་ཆོས་ཀྱི་སྐུ། །སྐྱེད་པ་མ་ཡིན་འཇིག་བྱེད་མིན། །གདོད་ནས་མ་
སྐྱེས་པ་དགེ་བ། །དེ་ལྟར་རབ་གནས་བྱས་ནས་ནི། །དེ་ནི་སྤྱན་དབྱེར་གྱུར་པ་
ཡིན། །ཞེས་གསུངས་པ་ལྟར། ཆོས་ཀྱི་ས་སྐྱེ་འགག་གནས་གསུམ་གྱིས་སྟོང་པ་
གདོད་ནས་མ་སྐྱེས་ཤིང་དགེ་བའོ་ཞེས་གཎྜི་ཡུམ་ཆེན་མོ་ཤེར་ཕྱིན་གྱི་ངོ་བོར་
མོས་པས་རབ་གནས་བྱ། མཚོ་སྣ་བས་གཎྜིའི་ངོས་ལ་བཀྲ་ཤིས་ཀྱི་ཚིགས་བཅད་
བྲི་བར་བཤད་དོ། །གཎྜིའི་ཁ་དོག་ནི་ལུང་དང་འགྲེལ་བྱེད་ཕལ་མོ་ཆེས་ཁ་དོག་
གི་ཁྱད་པར་བཤད་པ་མ་མཐོང་ཞིང་། གཎྜིའི་མདོ་ལས། མདོག་ནི་ཅི་འདྲ་བ་
- 263 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལགས་ཞེས་ཞུས་འདུག་པས་ཁ་དོག་གི་ཁྱད་པར་ཞིག་ཀྱང་དགོས་པར་མངོན་
ཞིང་། མཁས་གྲུབ་ཆེན་ པོ་དདྲན་ གྱིས། དམར་བའི་ ཚོན་ གྱིས་ འབར་ ཞིང་ ས་
བཟང་སྐྱེས། །བརྡུངས་ན་དབྱངས་བཟང་བ་ནི་གཎྜིའོ། །ཞེས་ཁ་དོག་དམར་པོར་
བཤད་ཅིང་། དེ་ ཡང་ གཎྜིའི་ རྒྱུའི་ གཙོ་བོ་སེང་ལྡེང་ཡིན་ པས། དེའི་མདོག་གི་
དབང་དུ་བྱས་ནས་ ཁ་དོག་དམར་པོ་ཡིན་པ་སྔོན་གྱི་འདུལ་འཛིན་མཁས་པ་
འགའ་ཞིག་གིས་བཤད་ཅིང་། སེར་པོའང་རུང་བར་གསུངས་ལ། མདོ་ཉིད་ལས་
ཙན་དན་དཀར་པོ་ལས་བྱ་རུང་བར་གསུངས་པས། ཁ་དོག་དཀར་པོ་ཡང་རུང་
ངམ་སྙམ་སྟེ། འོན་ཀྱང་འདུལ་འཛིན་མཁས་པ་འགའ་ཞིག་གིས་ཁ་དོག་དམར་
སེར་གང་རིགས་སུ་གསུངས་འདུག་པས་སེང་སྡེང་སོགས་ནི་རང་བཞིན་གྱིས་
དམར་པོ་དང༌། གཞན་མ་སྟར་བུ་རྒྱ་སྟར་སོགས་ལས་བྱ་བའི་ཚེ་རང་བཞིན་གྱིས་
དམར་ པོའམ་སེར་ པོ་ ཡོད་ན་ རབ་ དང༌། དེ་ མིན་ མདོག་ དཀར་ན་ གུར་ཀུམ་
སོགས་ཀྱིས་སེར་པོར་བསྒྱུར་ན་ལེགས་སམ་སྙམ་སྟེ། མང་དུ་ཐོས་པའི་འདུལ་བ་
འཛིན་ པ་ རྣམས་ ཀྱིས་ དཔྱད་ པར་ བྱའོ། །བརྡུང་ བའི་ གནས་ གང་ དུ་ བྱ་བ་ནི།
གཙུག་ལག་ ཁང་གི་སྟེང་ངམ། ཀུན་ གྱིས་ ཐོས་ པའི་གནས་མཐོ་ས་ཞིག་ནས་
བརྡུང་བར་བྱའོ། །ཚུལ་ཇི་ལྟར་དུ་བརྡུང་བ་ལ། གང་ཟག་གང་གིས་བརྡུང་བ་ནི།
གཎྜིའི་ མདོ་ ལས། དགེ་སློང་རྣམས་ དང༌ དགེ་ ཚུལ་ གྱིས། །དུས་རྣམས་རྟག་ཏུ་
བརྡུང་བ་སྟེ། །གསོ་སྦྱོང་ལ་ནི་གནས་པ་ཡི། །དགེ་བསྙེན་གྱིས་ཀྱང་བརྡུང་བར་
བྱ། །ཞེས་ གསུངས་ པ་ལྟར། དགེ་སློང་རྣམ་ པར་ དག་ པའམ། །དགེ་ཚུལ་ཚུལ་
ཁྲིམས་དག་པས་བརྡུང་། །དགེ་བསྙེན་གསོ་སྦྱོང་ལ་གནས་པས་ཀྱང་བརྡུང་རུང་
བར་གསུངས། བསམ་པ་ཇི་ལྟར་བུས་བརྡུང་བ་ནི། གཎྜི་ཡུམ་ཆེན་མོར་མོས་པ་
- 264 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
དང་། བརྡུང་བའི་ཚེ་ཆོས་ཀྱི་འཁོར་ལོ་བསྐོར་བར་བསྐུལ་བ་དང་། བརྡུངས་པའི་
སྒྲ་དེ་ལས་ཟབ་པ་དང་རྒྱ་ཆེ་བའི་ཆོས་ཀྱི་སྒྲ་འབྱུང་བར་མོས་པ་དང་། རྒྱལ་བའི་
བསྟན་ པ་ མི་ནུབ་ཅིང་ འཕེལ་ བ་ དང༌། སེམས་ ཅན་ ཐམས་ ཅད་ ལ་ ཕན་ པའི་
བསམ་པ་བསྐྱེད་ནས་བརྡུང་བར་བྱའོ། །ཚུལ་ཇི་ལྟར་དུ་བརྡུང་བ་ནི། གཎྜི་སྟེགས་
ཀྱི་ཁར་མདུན་དུ་བཞག་སྟེ་དང་པོར་དཀོན་མཆོག་གསུམ་ལ་ཕྱག་ལན་གསུམ་བྱ། །
དེ་ནས་གཎྜི་ བླངས་ཏེ་ལག་ པ་ གཡས་ པས་ག་ཎ་ གཡོག་བཟུང་། གཡོན་པས་
གཎྜིའི་ཆང་ཟུངས་ནས་བཟུང་སྟེ། དཔུང་པ་གཡོན་པའི་སྟེང་དུ་འཕྱར་ནས་ཐོག་
མར་ཤངས་ཚ་ལན་གསུམ་བྱས། དེ་ནས་བརྡུང་ངོ༌། །བརྡུང་ཚུལ་ལ་མི་འདྲ་བའི་
ཁྱད་པར་མང་དུ་གསུངས་ཏེ། ལུང་ལས། གཎྜི་ནི་ལྔ་སྟེ། དགེ་འདུན་བསྡུ་བའི་
གཎྜི་དང་། ལས་ཀྱི་གཎྜི་དང་། ཤི་བའི་གཎྜི་དང་། སྤོང་བའི་གཎྜི་དང་། གནོད་པ་
བྱུང་བའི་གཎྜིའོ། །དེ་ ལ་ དགེ་འདུན་བསྡུ་བའི་ གཎྜི་ནི་རྒྱུད་གསུམ་དང་། ཏོག་
གསུམ་པའོ། །ལས་ཀྱི་གཎྜི་ནི་རྒྱུད་གཅིག་དང་། ཏོག་གསུམ་མོ། །ཤི་བའི་གཎྜི་
ནི་བྱི་བོའོ། །སྤོང་བའི་གཎྜི་ནི་ཁར་སིལ་ལོ། །གནོད་པ་བྱུང་བའི་གཎྜི་ནི་ཇི་ཙམ་
གྱིས་ཆོག་པའོ། །ཞེས་གསུངས་པ་ལྟར། དེ་དག་སོ་སོའི་ཁྱད་པར་ཞིབ་ཏུ་བཤད་
ན་ཡི་གེ་ཧ་ཅང་མངས་སུ་དོགས་པས་འདུལ་བ་ལུང་འགྲེལ་པ་དང་བཅས་པ་ལས་
ཤེས་པར་བྱ་ཞིང་། འདིར་སྐབས་སུ་བབ་པ་གསོ་སྦྱོང་གི་གཎྜི་ཇི་ལྟར་བརྡུང་བའི་
ཚུལ་ནི་གོང་དུ་བཤད་པ་ལྟར་ཤངས་ཚ་ལན་གསུམ་བྱས་ནས་རྒྱུད་གསུམ་དང༌།
མཇུག་ཏུ་ཏོག་སྒྲ་ཆེན་པོ་གསུམ་བྱའོ། །རྒྱུད་རེ་རེ་ལ་ཡང་གཎ་གཡོག་གིས་སུམ་
ཅུ་རྩ་ལྔ་རེ་བརྡེག་ཅིང་། དེ་ཡང་དང་པོ་ནས་བཅོ་བརྒྱད་ཀྱི་བར་དུ་རང་རང་གི་སྔ་
མ་ལས་ཕྱི་མ་སྒྲ་ཆེ་བར་བརྡུང་ཞིང་། དེ་ནས་རང་རང་གི་སྔ་མ་ལས་ཕྱི་མ་སྒྲ་ཆུང་
- 265 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བར་བརྡུང་ངོ༌། །དེ་ལྟར་ན་རྒྱུད་གསུམ་དང་ཏོག་གསུམ་ཡོད་པ་རྣམས་ལ་སྤྱིར་
བརྡེག་ཐེབས་བརྒྱ་རྩ་བརྒྱད་དོ། །ཚད་དང་མི་ལྡན་པ་དང་། རྒྱུར་མི་རུང་བའི་
ཤིང་ ངན་ པ་ ལས་ བྱས་ པ་དང་། ཚུལ་དང་མི་མཐུན་པར་བརྡུངས་ན་ནི་ཉེས་
དམིགས་ ཆེ་ བར་ འབྱུང་ སྟེ། གཎྜིའི་ མདོ་ ལས། ཚད་ མིན་ ཤིང་ ངན་ ལས་ བྱས་
དང་། །བརྡུངས་ན་སྒྲ་ནི་མི་འབྱུང་བའི། །སངས་རྒྱས་ཡུམ་འདི་བརྡུངས་ན་ནི། །
ཡུལ་འཁོར་འཚེ་བ་ངེས་པར་འབྱུང་། །གཙུག་ལག་ཁང་དུ་དགེ་འདུན་རྣམས། །
དེ་བཞིན་བློ་ནི་མི་མཐུན་དང་། །ཉེ་བར་གདུང་བ་འབྱུང་འགྱུར་ཞིང་། །རྣམ་པ་དུ་
མར་རྩོད་པར་འགྱུར། །མུ་སྟེགས་ཅན་གྱི་དབང་འགྱུར་ཞིང་། །བདུད་ཀྱང་འབྱུང་
བར་འགྱུར་བ་ཡིན། །གདུག་པའི་ཀླུ་ནི་དུ་མ་ཡིས། །འབྲུ་རྣམས་ཀྱང་ནི་ཉམས་
པར་བྱེད། །རྒྱལ་ཁམས་འདིར་ཡང་སེམས་ཅན་རྣམས། །རྣམ་པར་འཇིག་པ་ཉིད་
དུ་ འགྱུར། །གཙུག་ ལག་ ཁང་ ཡང་ འཇིག་ འགྱུར་ ཞིང་། །ཆོས་ ཀྱང་ ནུབ་ པར་
འགྱུར་ བ་ ཡིན། །བདུད་ ཀྱི་ ལྷ་ རྣམས་ དགེ་ སློང་ གི །དགེ་ འདུན་ ཤིན་ ཏུ་ མ་
བསྡམས་ བྱེད། །དེ་ ལྟར་ ཡང་ དག་ ཤེས་ ནས་ ཀྱང་། །ལེགས་ པར་ ཡོངས་ སུ་
བརྟགས་ཏེ་བྱ། །ཞེས་གསུངས་པ་ལྟར་རོ། །རྒྱུ་དང་ཚད་དང་བརྡུང་ཚུལ་སོགས་
ཚུལ་དང་མཐུན་པར་བྱས་ན་ཕན་ཡོན་མཐའ་ཡས་པ་འབྱུང་སྟེ། གཎྜིའི་མདོ་ལས།
རྒྱལ་པོ་ གང་ཚེ་ཡུལ་འཁོར་དུ། །གཎྜི་དེ་ནི་ གྲག་གྱུར་པ། །དེར་ནི་དཔལ་དང་
གྲགས་པ་དང་། །འདོད་པ་དང་ནི་ལོ་ལེགས་འགྱུར། །ཕ་རོལ་དཔུང་གི་འཇིགས་
མེད་ཅིང་། །འབྲུ་རྣམས་ཀྱང་ནི་ཉམས་མི་འགྱུར། །སངས་རྒྱས་བྱིན་རླབས་སྦྱོར་
བ་ཡིས། །དེར་ནི་བདུད་རྣམས་འདུལ་བར་འགྱུར། །ཆོས་ཀྱི་སྒྲས་ནི་སྲིད་རྩེར་
བཅས། །ཀུན་ནས་རབ་ཏུ་གཡོ་བར་འགྱུར། །དམྱལ་དང་ཡི་དྭགས་འཇིག་རྟེན་
- 266 -



སུ
བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
རྣམས། །འཇིག་ པར་འགྱུར་བར་ཐེ་ཚོམ་མེད། །ཅེས་ གསུངས་ཤིང་། མདོ་དེའི་
གླེང་གཞི་ལས་ཀྱང་། རྒྱལ་བ་གསལ་རྒྱལ་གྱིས་བཅོམ་ལྡན་འདས་ལ་མ་འོངས་
པ་རྩོད་པའི་དུས་ཀྱི་སེམས་ཅན་ཉོན་མོངས་པ་སྣ་ཚོགས་ཀྱིས་གཟིར་བ། ལས་
ངན་པ་སྣ་ཚོགས་དང་ལྡན་པ་རྣམས་ཀྱི་འཐབ་རྩོད་དང་ཉོན་མོངས་པ་རྣམས་ཞི་
བ་དང་། དེ་དག་ལ་ཕན་པ་བླ་ན་མེད་པ་འབྱུང་བའི་ཐབས་བསྟན་དུ་གསོལ།
ཞེས་ཞུས་པ་ན། བཅོམ་ལྡན་འདས་ཀུན་ཏུ་སྒྲ་སྒྲོགས་པ་ཞེས་ བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས་ངན་སོང་གསུམ་གྱི་སྡུག་བསྔལ་རྒྱུན་ཆད་པར་
བྱས་ཤིང་། ཡུམ་ཆེན་མོ་གཎྜིའི་གཟུགས་ཀྱི་རྣམ་པས་སེམས་ཅན་ཐམས་ཅད་ཀྱི་
ཉོན་མོངས་པ་དང་འཐབ་རྩོད་རྣམས་ཞི་བ་དང་། ཚེ་དང་བསོད་ནམས་དང་ཡོན་
ཏན་ཐམས་ཅད་འཕེལ་བར་བྱས་པ་དང༌། སྒྲ་གང་གིས་ཐོས་ནས་རྗེས་སུ་ཡི་རང་
བ་དེ་ལ་ཡིད་བཞིན་གྱི་ནོར་བུ་ལྟར་འབྲས་བུ་རབ་ཏུ་སྟེར་བ། ཡུམ་ཤེས་རབ་ཀྱི་
ཕ་རོལ་ཏུ་ཕྱིན་པ་གཎྜིའི་གཟུགས་ཀྱིས་བཞུགས་སོ། །ཞེས་གང་གསུངས་པ་ལྟར་
རོ། །དེ་ལྟར་གཎྜི་ཚུལ་དང་མཐུན་པ་བརྡུངས་ནས་དྲིས་པའི་ཚིག་གིས་ཡང་དག་
པར་བསྒྲག་པ་སྟེ། ཅིའི་ཕྱིར་གཎྜི་བརྡུང་ཞེས་འདྲི་བ་ལ་གསོ་སྦྱོང་གི་ཕྱིར་རོ་ཞེས་
བརྡ་སྤྲད། དགེ་འདུན་རྣམས་ཀྱིས་ཀྱང་གསོ་སྦྱོང་ལ་འདུ་བའི་སྔ་རོལ་དུ་རང་གི་
རྒྱུད་ལ་ལྟུང་བ་བྱུང་མ་བྱུང་བརྟགས་ཏེ་བྱུང་བར་ཤེས་ན་བཤགས་ཡུལ་མཚན་
ཉིད་དང་ལྡན་པའི་དྲུང་དུ་བཤགས་པར་འོས་པ་རྣམས་བཤགས། བསྡམ་པར་
འོས་པ་རྣམས་བསྡམས། བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་
པའི་སྒོ་ནས་ལྟུང་བས་རྒྱུད་དག་པར་བྱས་ཏེ་འདུ་དགོས་ལ། དེ་ཡང་གསོ་སྦྱོང་སྔ་
མ་ནས་དེའི་བར་ཟླ་བ་ཕྱེད་ཀྱི་རིང་ལ་རང་གི་རྒྱུད་ལ་ལྟུང་བ་བྱུང་མ་བྱུང་ལེགས་
- 267 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པར་བརྟགས་ཏེ། ལྷག་མ་དང་ སྦོམ་པོ་དང་སྤང་ལྟུང་རྣམས་བྱུང་ན་འཕྲལ་དུ་
བཤགས་པར་མི་ནུས་པས་བྱིན་གྱིས་བརླབ་ཅིང་། སླར་བཤགས་པའི་འདུན་པ་
བསྐྱེད། ལྟུང་བྱེད་འབའ་ཞིག་པ་དང་ཉེས་བྱས་རྣམས་བཤགས་ཡུལ་རྣམ་དག་གི་
མདུན་དུ་འཕྲལ་དུ་བཤགས། གཞན་ལ་ཚིག་རྩུབ་སྨྲ་བར་འདོད་པའི་ཀུན་སློང་
སྐྱེས་པ་དང་ཕྱི་དྲོའི་ཁ་ཟས་ཟ་འདོད་པ་ལ་སོགས་པའི་ཀུན་སློང་ངན་པ་རྒྱུད་ལ་
བྱུང་བ་རྣམས་ཉེས་དམིགས་དྲན་པར་བྱས་ལ། འཕྲལ་དུ་བསྡམས་ཤིང་རྒྱུན་
བཅད་དེ་ཕྱིན་ཆད་མི་བྱེད་པའི་འདུན་པ་ཤུགས་དྲག་ཏུ་བསྐྱེད། ཡང་ལྟུང་བྱེད་
འབའ་ཞིག་པ་དང་ཉེས་བྱས་རྣམས་ལ་ཡང་མཚམས་ནང་དེ་ན་གནས་པའི་དགེ་
སློང་ཐམས་ཅད་ཉེས་པ་དེ་དང་དེས་གོས་པ་ཤ་སྟག་ཏུ་གྱུར་ན། དགེ་སློང་གཅིག་
གནས་གཞན་དུ་བཤགས་པ་བྱེད་དུ་བཏང་ནས། དེའི་མདུན་དུ་ཐམས་ཅད་ཀྱིས་
བཤགས་པ་བྱས་ཏེ་རྒྱུད་དག་པར་བྱ། གནས་དེའི་ཉེ་འཁོར་དུ་བཤགས་ཡུལ་
མེད་ན་ཐམས་ཅད་ཀྱིས་ལྟུང་བ་ཐུན་མོང་དུ་བྱིན་གྱིས་བརླབ། ཡང་རང་གཅིག་པུ་
ལ་ཕྱི་དྲོའི་ཁ་ཟས་ཟོས་པའི་ཉེས་པས་མ་གོས་ཤིང་། གཞན་ཐམས་ཅད་ཕྱི་དྲོའི་
ཁ་ཟས་ཟོས་པའི་ཉེས་པ་དང་ལྡན་པར་ཤེས་ན་དགེ་འདུན་ཐམས་ཅད་ལ་ཁྱེད་
ཅག་ཉེས་པ་དང་ལྡན་ཞེས་མི་བརྗོད་པར། རང་གི་འགྲོགས་བཤེས་ཤིག་ལ། ཚེ་
དང་ལྡན་པ་འདི་དང་འདི་ལྟར་བྱེད་པ་གང་ཡིན་པ་དེ་ཅིར་འགྱུར། གྲོགས་ན་རེ།
ལྟུང་བ་དང་བཅས་པར་རོ་ཞེས་ཟེར་ན། འོ་ན་ཚེ་དང་ལྡན་པས་ཀྱང་འདི་དང་འདི་
ལྟར་བྱས་སམ། བྱས་སོ་ཞེས་ཟེར་ན། འོ་ན་ཚེ་ དང་ ལྡན་པ་ཡང་ ལྟུང་བ་དང་
བཅས་པ་ཡིན་ནོ། །གྲོགས་ན་རེ། ཚེ་དང་ལྡན་པ་ཁོ་བོ་གཅིག་པུར་མ་ཟད་ཀྱི།
དགེ་འདུན་ཐམས་ཅད་དོན་དེ་དང་ལྡན་པ་ཡིན་ན་ཞེས་ཟེར་ན། དེ་ལ་འདི་སྐད་
- 268 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཅེས། ཀྱེ་ ཚེ་ དང༌ ལྡན་ པ་དེ་ ཁྱོད་ རང་ གི་ ལྟུང་ བ་ ཆོས་ བཞིན་ དུ་ ཕྱིར་ གྱིས་
ཤིག །དགེ་འདུན་ཐམས་ཅད་ཀྱིས་ཁྱོད་ལ་ཅིར་འགྱུར་ཞེས་བསྐུལ་ཞིང་དེ་ལྟ་
བུའི་རིམ་པ་རྩོམ་པས་གྲོགས་པོ་དེ་དགེ་འདུན་ཐམས་ཅད་ཀྱི་མིག་ལམ་དུ་ལྟུང་
བ་དེ་འཆགས་སུ་གཞུག་གོ །དེ་དགེ་འདུན་གྱིས་མཐོང་སྟེ་ཅི་འཆགས་ཞེས་འདྲི་
ན། གཞི་འདི་ལས་བྱུང་བའི་ལྟུང་བ་འཆགས་སོ་ཞེས་བརྗོད་པར་བྱའོ། །དེ་ནས་
དགེ་འདུན་ལྷག་མ་རྣམས་ཀྱང་ལྟུང་བ་དྲན་ནས་འཆགས་པར་འདོད་པ་རྣམས་
དགེ་སློང་དེས་འཆགས་སུ་གཞུག་གོ །ཡང་ལྟུང་བ་གླེང་ན་མི་འདོད་ཅིང་ཁོན་དུ་
འཛིན་པའི་རིགས་ལ་ནི་གླེང་བར་མི་བྱའོ། །ལས་གྲལ་དུ་ལྟུང་བ་དྲན་ནམ་ཡིད་
གཉིས་ཟ་ན། དྲུང་ན་མོ་ལ་གློ་ནས་མ་ཡིན་པར་ཙོག་བུར་འདུག་སྟེ། ལྟུང་བ་བྱིན་
བརླབ་ལ་ཐུགས་གཏད་པར་ཞུ་ཞེས་བརྗོད་ལ། བཙུན་པ་དགོངས་སུ་གསོལ།
དེང་དགེ་འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ལ། བདག་དགེ་
སློང་མིང་འདི་ཞེས་བགྱི་བའི་ཡང་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ཏེ།
བདག་དགེ་སློང་མིང་འདི་ཞེས་བགྱི་བ་དགེ་འདུན་གྱི་ནང་དུ་ལྟུང་བ་འདི་དང་འདི་
ལྟ་བུ་ཞིག་དྲན་ཏེ། བདག་ལྟུང་བ་འདི་བཙུན་པའི་མདུན་དུ་བྱིན་གྱིས་བརླབས་
ལ། དེང༌ གསོ་ སྦྱོང་ བགྱིའོ། །སང་ ནང་ པར་ ལྟུང་ བ་ དེ་ ཆོས་ བཞིན་ དུ་ སླར་
བགྱིའོ། །ཞེས་ལན་གཅིག་བརྗོད་དོ། །ཐེ་ཚོམ་ཟ་བ་ལ། བཙུན་པ་དགོངས་སུ་
གསོལ། དེང་དགེ་འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ལ།
བདག་དགེ་སློང་མིང་འདི་ཞེས་བགྱི་བའི་ཡང་གསོ་སྦྱོང་བཅུ་བཞི་པའམ་བཅོ་ལྔ་
པ་ལགས་ཏེ། བདག་དགེ་སློང་མིང་འདི་ཤེས་བགྱི་བ་དགེ་བདུན་གྱི་ནང་དུ་ལྟུང་
བ་འདི་དང་འདི་ལྟ་བུ་ཞིག་ལ་ཡིད་གཉིས་སུ་གྱུར་ན། བདག་ལྟུང་བ་དེ་བཙུན་
- 269 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པའི་མདུན་དུ་བྱིན་གྱིས་བརླབས་ལ་དེང་གསོ་སྦྱོང་བགྱིའོ། །སང་ནང་པར་དགེ་
སློང་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པ་རྣམས་ལ་
དྲིས་ཏེ། དོགས་པ་དང་ཡིད་གཉིས་བསལ་ནས་ལྟུང་བ་དེ་ཆོས་བཞིན་དུ་སླར་
བགྱིའོ། །ཞེས་ལན་གཅིག་བརྗོད། ལས་བྱེད་པ་པོས་ནི་གཞན་ལ་མི་བརྗོད་པར་
རང་གི་ཡིད་ཀྱིས། དེང་དགེ་འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ཡིན་
ལ། བདག་དགེ་སློང་ལས་བྱེད་པ་མིང་འདི་ཞེས་བགྱི་བའི་ཡང་གསོ་སྦྱོང་བཅུ་
བཞི་པའམ་བཅོ་ལྔ་པ་ཡིན་ཏེ། བདག་དགེ་སློང་ལས་བྱེད་པ་མིང་འདི་ཞེས་བགྱི་
བ་དགེ་འདུན་གྱི་ནང་དུ་ལྟུང་བ་འདི་དང་འདི་ལྟ་བུ་ཞིག་དྲན་ཏེ། བདག་དགེ་སློང་
ལས་བྱེད་ པ་མིང་འདི་ཞེས་བྱ་བས་ལྟུང་བ་དེ་རང་གི་སེམས་ཀྱིས་བྱིན་གྱིས་
བརླབས་ལ་དེང་གསོ་སྦྱོང་བྱའོ། །སང་ནང་པར་ལྟུང་བ་དེ་ཆོས་བཞིན་དུ་ཕྱིར་
བྱའོ། །ཞེས་བརྗོད་ཅིང་ཡིད་ཀྱིས་བྱིན་གྱིས་བརླབ་བོ། །ཚུལ་དེ་དག་ནི་འདུལ་བ་
ལུང་ལས་ཇི་ལྟར་གསུངས་པ་ལྟར་བྲིས་པ་ཡིན་གྱི། དེང་སང་གསོ་སྦྱོང་གི་ཚེ་ཕྱག་
ལེན་ཇི་ལྟར་བྱ་བ་དང་བསྟུན་ན། གཎྜི་བརྡུངས་ནས་དགེ་སློང་ཐམས་ཅད་འདུས་
པ་ན། ཕན་ཚུན་གཅིག་གིས་གཅིག་ལ་ཕྱག་གསུམ་རེ་བྱས་ཏེ། ཐོག་མར་ལྟུང་བ་
བཅབས་པ་རྣམས་བཤགས། དེའི་ རྗེས་སུ་ ལྟུང་བ་དངོས་གཞི་བཤགས། དེའི་
རྗེས་སུ་བཤགས་པར་མ་ནུས་པའི་ལྟུང་བ་ཐུན་མོང་པ་རྣམས་བྱིན་གྱིས་བརླབ།
དེ་ཡང་དཔེར་མཚོན་ན། གསོ་སྦྱོང་སྔ་མ་ནས་དེ་ཉིན་ཕན་ལ་རང་ལ་ཕྱི་དྲོ་ཁ་ཟས་
ཟོས་པའི་ལྟུང་བ་ལན་གཉིས་སམ་གསུམ་ལྟ་བུ་བྱུང་ཞིང་། དེ་ཡང་གཞན་ལ་
གསང་ཞིང་བཅབས་ཏེ་གནས་ན། བཤགས་པ་བྱེད་པའི་ཚེ་སྔོན་ལ་བཅབས་པའི་
ཉེས་པ་དེ་མ་བཤགས་པར་ཤེས་པ་དངོས་གཞི་བཤགས་མི་ནུས་པས། སྔོན་ལ་
- 270 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
བཅབས་པའི་ཉེས་པ་བཤགས། དེ་ནས་ལྟུང་བ་དངོས་གཞི་བཤགས་པར་བྱེད་པ་
ཡིན་ནོ། །འདིའི་བཤགས་ཡུལ་ནི་དགེ་སློང་གཞན་རྣམས་ཡིན་པས་དགེ་སློང་
རྣམས་ཀྱི་ནང་ན་ཕྱི་དྲོ་ཁ་ཟས་ཟོས་པའི་ལྟུང་བས་མ་གོས་པ་རྣམས་རང་གི་ལྟུང་
བ་དེའི་བཤགས་ཡུལ་ཡིན་ནོ། །དེས་མཚོན་ནས་ལྟུང་བ་གཞན་རྣམས་ལའང་
རིགས་འགྲེ །ཐམས་ཅད་ལྟུང་བ་དེ་དང་དེས་གོས་པ་གྱུར་ན། དེའི་ཚེ་བཤགས་
ཡུལ་མེད་པས་བྱིན་གྱིས་རློབ་པ་ཡིན་ནོ། །འདི་འདྲ་བའི་གནད་མ་གོ་པར་གསོ་
སྦྱོང་གི་བཤགས་པ་བྱེད་པའི་ཚེ་དགེ་འདུན་ལ་ཕྱག་འཚལ་བའི་འདུ་ཤེས་མེད་
པར་རྟེན་ལ་ཕྱག་འཚལ་ཞིང་བཤགས་པའང་རྟེན་གྱི་དྲུང་དུ་བྱེད་པར་མོས་པ་ནི་
འདུལ་བའི་རྣམ་གཞག་གང་ཡང་མ་ཆགས་པ་ཡིན་པས། འདི་ལྟ་བུའི་གནད་
རྣམས་ཤེས་པ་ཤིན་ཏུ་གལ་ཆེའོ། །ལྟུང་བ་བྱིན་གྱིས་བརླབ་པ་འདི་ལ་གང་ཟག་
སོ་སོས་བྱིན་གྱིས་བརླབ་པ་དང་། དགེ་འདུན་གྱིས་གསོལ་བའི་ལས་ཀྱིས་བྱིན་
གྱིས་བརླབ་པ་གཉིས་ལས། འདིར་བཤད་པ་འདི་ནི་གང་ཟག་སོ་སོ་རང་གིས་
བྱིན་གྱིས་བརླབ་ཚུལ་ཡིན་ལ། དགེ་འདུན་གྱིས་གསོལ་བའི་ལས་ཀྱིས་བྱིན་གྱིས་
བརླབ་པ་ནི་འོག་ཏུ་ སོ་སོར་ཐར་པའི་མདོ་འདོན་པའི་ཚེ་གནས་བརྟན་གྱིས་
གསོལ་བའི་ལས་ཀྱིས་བྱིན་གྱིས་རློབ་པར་བྱེད་པ་ཡིན་ནོ། །འདིར་ཡུལ་དུས་ཀྱི་
སྟོབས་ཀྱིས་བཤགས་པར་མ་ནུས་པའི་ལྟུང་བ་རྣམས་ཞེས་བརྗོད་པ་ནི། རང་ལ་
ཁ་སང་ལྟ་བུར་དགེ་འདུན་ལྷག་མའི་ལྟུང་བ་ཞིག་བྱུང་ནས། དེ་མ་མཐོལ་མ་
བཤགས་པར་ཞག་འདས་ན་གསོ་སྦྱོང་གི་ཚེ་དེ་བཤགས་པར་འདོད་ཀྱང་ཡུལ་
དུས་ ཀྱིས་བཤགས་པར་མི་ནུས་པ་ཡིན་ཏེ། ལྷག་མའི་ལྟུང་བ་བཅབས་པ་དེ་
བཤགས་པ་ལ་སྔོན་ལ་སྤྲོ་བ་སྤྱད། དེ་ནས་མགུ་བ་དང་། དེ་ནས་དབྱུང་བ་ཞེས་པ་
- 271 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཤགས་པ་དངོས་གཞི་རྣམས་རིམ་གྱིས་བྱ་དགོས་པས། འཕྲལ་དུ་བཤགས་པར་
མི་ནུས་པས་བྱིན་གྱིས་བརླབ་དགོས་པ་ཡིན་ནོ། །
ཡང་ལྷག་མའི་ལྟུང་བ་ཕྱིར་བཅོས་པ་ལ། ལྷག་མའི་ལྟུང་བས་མ་གོས་
པའི་དགེ་སློང་ཉི་ཤུ་མ་མཐར་ཚང་དགོས་པས། དགེ་སློང་བཅུ་ཙམ་ལས་མེད་
པའི་ཚེ་ལྷག་མའི་བཤགས་ཡུལ་མ་ཚང་བ་ཡིན་ནོ། །ཡང་ཞག་བཅུའི་འཆང་སྤང་
ལྟ་བུའི་སྤང་ལྟུང་བྱུང་ནས་ཞག་འདས་ན་གསོ་སྦྱོང་དེའི་ཚེ་ལྟུང་བ་དེ་ཡུལ་དུས་
ཀྱིས་བཤགས་པར་མི་ནུས་པ་ཡིན་ཏེ། སྤང་ལྟུང་དེ་བཤགས་པ་ལ་ཞག་གི་ཆད་
ལས་སྔོན་དུ་བཏང་ནས་ལྟུང་བ་དངོས་གཞི་བཤགས་དགོས་པས། གསོ་སྦྱོང་དེའི་
ཚེ་ལྟུང་བ་དེ་བྱིན་གྱིས་བརླབས་ནས་སླར་བཤགས་པ་དེ་བཞིན་དུ་བྱ་དགོས་པ་
ཡིན་ནོ། །ཡང་གནས་དེར་གནས་པའི་དགེ་སློང་ཐམས་ཅད་ཕྱི་དྲོའི་ཁ་ཟས་སམ་
མྱོས་འགྱུར་གྱི་ཁུ་བ་འཐུངས་ པ་ ལྟ་བུའི་ ལྟུང་ བ་ དང་ བཅས་ པར་ གྱུར་ཅིང་།
བཤགས་ཡུལ་གཞན་མ་རྙེད་ན་ཡུལ་དུས་ཀྱིས་བཤགས་པར་མི་ནུས་པའི་ལྟུང་བ་
ཡིན་པས་གསོ་སྦྱོང་དེའི་ཚེ་བྱིན་གྱིས་བརླབ་དགོས་སོ། །དེས་མཚོན་ནས་ལྟུང་
བའི་ རིགས་ མཐའ་ དག་ ལ་ རིགས་འགྲེའོ། །མདོར་ན་ གསོ་ སྦྱོང་ སོགས་ དགེ་
འདུན་གྱི་ལས་ལ་འདུ་བའི་ཚེ་རང་རྒྱུད་ལ་ལེགས་པར་བརྟགས་ཏེ། བཤགས་
པར་འོས་པ་རྣམས་བཤགས། བསྡམ་པར་འོས་པ་རྣམས་བསྡམས། བྱིན་གྱིས་
བརླབ་པར་འོས་པ་རྣམས་བྱིན་གྱིས་བརླབས་ཏེ་རྒྱུད་དག་པར་བྱས་ནས་གསོ་
སྦྱོང་སོགས་དགེ་འདུན་གྱི་ལས་རྣམས་བྱ་དགོས་པ་ཡིན་ནོ། །དེ་ལྟར་རྒྱུད་དག་
པར་བྱས་ནས་གསོ་སྦྱོང་ལ་འདུ་བའི་ཚེ་མཚམས་ནང་དེ་ན་གནས་པའི་དགེ་སློང་
ཐམས་ཅད་འདུ་དགོས་ཀྱི། དགེ་སློང་འགའ་ཞིག་མ་འདུས་པར་ཤེས་བཞིན་དུ་
- 272 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
གསོ་སྦྱོང་བྱས་ན་ཐམས་ཅད་ཉེས་པ་དང་བཅས་པར་འགྱུར་ཏེ། མ་འདུས་པ་
རྣམས་ནི་དགེ་འདུན་གྱི་ལས་ལ་མ་འདུས་པའི་ཉེས་པ་དང་། གསོ་སྦྱོང་མ་བྱས་
པའི་ཉེས་པ་དང་བཅས་པར་འགྱུར་ལ། འདུས་པ་རྣམས་ཀྱང་མི་མཐུན་པའི་ལས་
བྱས་པའི་ཉེས་པ་དང་བཅས་པར་འགྱུར་རོ། །ན་བ་དང་། དབང་མེད་པ་དང༌།
ལུས་སྲོག་དང་ཚངས་སྤྱོད་ལ་བར་དུ་གཅོད་པའི་རྐྱེན་གྱིས་འདུ་བར་མི་ནུས་པ་
རྣམས་ལ་འདུན་པ་བླང་བར་བྱའོ། །དེ་ཡང་དགེ་འདུན་གྱི་ལས་བརྒྱ་རྩ་གཅིག་
ལས་མཚམས་བཅད་པའི་ལས་མ་གཏོགས་ལས་གཞན་ཐམས་ཅད་ལ་འདུན་པ་
ཕུལ་བས་ཆོག་ཅིང་། མཚམས་གཅོད་པ་ལ་ནི་ངེས་པར་འདུ་དགོས་ཀྱི་འདུན་པ་
ཕུལ་བས་མི་ཆོག་གོ །འདུན་པ་ལེན་པ་པོ་ནི་དགེ་སློང་རྣམ་པར་དག་པ་རང་
བཞིན་དུ་གནས་པ་ཞིག་དགོས་ཀྱི། སྤོ་བ་སྤྱོད་པ་སོགས་གཞན་ན་གནས་པ་དང་།
བསླབ་བྱིན་དགེ་སློང་དང་། སྨྱོས་པ་དང་བག་མེད་པའི་ཆོས་ཅན་དག་གིས་གཞན་
གྱི་འདུན་པ་ལེན་དུ་མི་རུང་ངོ་། །འདུན་པ་ཇི་ལྟར་འབུལ་བའི་ཚུལ་ནི། འདུན་པ་
ལེན་པ་པོས་ན་བ་ལ་སོགས་པའི་འདུན་པ་འབུལ་བ་པོ་དེ་རྣམས་ཀྱི་མདུན་དུ་
སོང་སྟེ། དེང་དགེ་འདུན་གསོ་སྦྱོང་མཛད་ན་ཚེ་དང་ལྡན་པ་བར་ཆད་ཀྱི་ཆོས་
རྣམས་ཡོངས་སུ་དག་གམ། འདུན་པ་འབུལ་ལམ། ཞེས་དྲི་བར་བྱ་ཞིང་། འདུན་
པ་འབུལ་བ་པོ་དེས་ལེན་པ་པོ་དེ་བསླབ་པ་རྒན་ན་ཕྱག་བཙལ། གཞོན་ན་འདུད་
པའི་རྣམ་པ་བྱས་ལ། ནད་པ་ཡིན་ན་གནས་བརྟན་དགོངས་སུ་གསོལ། དེང་དགེ་
འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་དགེ་སློང་བྲོ་འཚལ་བ། སྡུག་
བསྔལ་བ། བྲོ་ཚབས་ཆེ་བ་མིང་འདི་ཞེས་བགྱི་བའི་ཡང་གསོ་སྦྱོང་བཅོ་ལྔ་པ་
ལགས་ཏེ། བདག་དགེ་སློང་བྲོ་འཚལ་བ། སྡུག་བསྔལ་བ། བྲོ་ཚབས་ཆེ་བ་མིང་
- 273 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འདི་ ཞེས་ བགྱི་བའི་ བར་ ཆད་ ཀྱི་ ཆོས་རྣམས་ཡོངས་ སུ་ དག་ གོ་ ཞེས་ བདག་
མཆིའོ། །དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །བདག་གི་
གསོ་སྦྱོང་ཡང་ ཡོངས་སུ་དག་གོ །འདུན་པ་དང་ཡོངས་སུ་དག་པ་ཡང་བརྗོད་
དོ། །བརྗོད་པ་ཡང་རིག་པར་བགྱིད་དོ། །ཞེས་ལན་གསུམ་བརྗོད་ཅིང་། འདུན་
པ་དང་ ཡོངས་སུ་དག་པ་ཅིག་ཅར་དུ་འབུལ། ན་བ་མིན་པར་དབང་མེད་པ་
སོགས་ ཀྱིས་ འདུན་པ་འབུལ་བའི་ཚུལ་ནི། གནས་བརྟན་དགོངས་ སུ་ གསོལ།
དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་དགེ་སློང་མིང་འདི་
ཞེས་བགྱི་བའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་དགེ་སློང་མིང་འདི་
ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་བདག་མཆིའོ། །
དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །བདག་གི་གསོ་སྦྱོང་
ཡང་ཡོངས་སུ་དག་གོ །འདུན་པ་དང་ཡོངས་སུ་དག་པ་ཡང་བརྗོད་དོ། །བརྗོད་
པ་ཡང་རིག་པར་བགྱིད་དོ། །ཞེས་ལན་གསུམ་བརྗོད་དོ། །དེ་ལ་འདུན་པ་ཕུལ་
བས་ནི་དགེ་འདུན་གྱི་ལས་ལ་མི་མཐུན་པ་མི་བསྐྱེད་ཅིང་། རང་ལ་མ་འདུས་པའི་
ཉེས་པ་མི་འབྱུང་བ་ཡིན། ཡོངས་དག་ཕུལ་བས་ནི་དགེ་འདུན་གྱིས་གསོ་སྦྱོང་
བྱས་ན། རང་གིས་ཀྱང་གསོ་སྦྱོང་བྱས་པའི་གོ་ཆོད་ཅིང་ཕན་ཡོན་ཐོབ་པ་ཡིན་
ནོ། །ནད་ཚབས་ཤིན་ཏུ་ཆེ་བ་འདུན་པ་དང་ཡོངས་སུ་དག་པའི་སྔགས་བརྗོད་
པར་མི་ནུས་པ་ཡིན་ན་ལུས་ངག་གི་རིག་བྱེད་ཙམ་གྱིས་ཀྱང་འགྲུབ་པར་གསུངས་
པས། འདུན་པ་ལེན་པ་པོས་དྲིས་པའི་ཚེ་ལག་པ་ཐལ་མོ་སྦྱར་ཏེ་འདུན་པ་འབུལ་
ལོ། །ཞེས་པའི་ཚིག་ཙམ་བརྗོད་ནའང་རུང་ཞིང་དེ་ཡང་མི་ནུས་པས་མགོ་མདུན་
དུ་འདུད་པ་ཙམ་བྱེད་པའམ། ལག་པས་འབུལ་བའི་བརྡ་བྱེད་པ་ཙམ་གྱིས་ཀྱང་
- 274 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཆོག་པ་འདྲའོ། །དེ་ཙམ་ཡང་མི་ནུས་པའི་ནད་ཚབས་ཆེན་པོ་ལ་ནི་དགེ་འདུན་
རྣམས་དེར་དོང་བའམ། ཡང་ན་ནད་ པ་དེ་ ཁྲིའམ། ཁྱོགས་ཀྱིས་བླངས་ཏེ་དགེ་
འདུན་གྱི་གྲྭ་ཞིག་ཏུ་བཞག་ནས་གསོ་སྦྱོང་བྱ་བར་གསུངས་སོ། །འདུན་པ་ལེན་པ་
པོ་དེས་འདུན་པ་བླངས་ནས་དགེ་འདུན་ལ་འདུན་པ་མ་ཕུལ་གྱི་བར་ཀུན་སྤྱོད་ཇི་
ལྟར་བྱ་བ་ནི། འདུལ་བ་ལུང་ལས། དགེ་སློང་དག་ངས་དགེ་སློང་འདུན་པ་ལེན་
པའི་ཀུན་ཏུ་སྤྱོད་པའི་ཆོས་རྣམས་བཅའ་བར་བྱ་སྟེ། དགེ་སློང་འདུན་པ་ལེན་པས་
འདུན་པ་བླངས་ནས་བརྒྱུག་པར་མི་བྱའོ། །མགྱོགས་པར་མི་བྱའོ། །མཆོང་བར་
མི་བྱའོ། །ཕྱི་རོལ་ཏུ་མཆོང་བར་མི་བྱའོ། །འོབས་ལ་མཆོང་བར་མི་བྱའོ། །བང་
རིམ་ ལ་ མཆོང་ བར་ མི་ བྱའོ། །སྟེང་ གི་ ནམ་ མཁའ་ ལ་ འདུག་ པར་ མི་ བྱའོ། །
མཚམས་ཀྱི་ཕྱི་རོལ་ཏུ་འགྲོ་བར་མི་བྱའོ། །གོམ་པ་གཅིག་གིས་སྐས་ཀྱི་རིམ་པ་
གཉིས་ལ་ཐོད་རྒལ་དུ་འཛེག་པར་མི་བྱའོ། །གོམ་པ་གཅིག་གིས་ཐེམ་སྐས་ཀྱི་
ཐེམ་ པ་གཉིས་ལ་ཐོད་རྒལ་དུ་འཛེག་པར་མི་བྱའོ། །ཆུ་ལྐོག་མ་ནུབ་ཙམ་ལ་
འབོག་ པར་ མི་ བྱའོ། །གཉིད་ ལོག་ པར་ མི་བྱའོ། །སྙོམས་ པར་ འཇུག་ པར་ མི་
བྱའོ། །གཉིད་ ལོག་ པར་ བྱེད་ པ་ དང༌། སྙོམས་ པར་ འཇུག་ པར་ བྱེད་ པ་ནི། རྒྱུ་
གཉིས་ཀྱིས་སྨད་པར་བྱ་བ་ཡིན་ཏེ། ངོ་ཚ་མེད་པ་ཉིད་གང་ཡིན་པ་དང་། མ་ཀླས་
པ་ཉིད་གང་ཡིན་པས་སོ། །ཞེས་གསུངས་པ་ལྟར་རོ། །དེ་དག་གིས་གཞན་རྣམས་
གོ་སླ་ལ། མ་ཀླས་པ་ཞེས་བྱ་བའི་དོན་ནི། འདུན་པ་བླངས་ནས་དགེ་འདུན་ལ་མ་
ཕུལ་བར་གཉིད་ལོག་པ་སོགས་བྱེད་པ་ནི་འདུལ་བའི་བསླབ་པ་ལ་གཏིང་ནས་
ངེས་ ཤེས་ མ་ སྐྱེས་ པ་ དང༌། ཡིད་ མ་ ཆེས་ པ་ ཡིན་ པར་ རྒྱ་ ཆེར་ འགྲེལ་ ལས་
གསུངས། དུས་ནམ་གྱི་ཚེ་འབུལ་བ་ནི། ལུང་ལས། གང་གི་ཚེ་དགེ་འདུན་ གྱི་
-275 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གནས་ བརྟན་ གྱིས་ཚེ་དང་ལྡན་པ་དག་མ་ལྷགས་པ་རྣམས་ལ་འདུན་པ་དང་
ཡོངས་ སུ་ དག་ པ་ དྲིས་ ཤིག །དྲིས་ ནས་ ཀྱང་ བརྗོད་ པར་ བྱའོ། །ཞེས་ པའི་
མཚམས་སུ་འབུལ་བར་གསུངས་སོ། །འབུལ་ཚུལ་ལ་གང་ ཟག་ལ་འབུལ་བ་
དང་། དགེ་འདུན་ལ་འབུལ་བ་གཉིས་གསུངས་ཀྱང་། རྗེ་ཐམས་ཅད་མཁྱེན་པའི་
ཕྱག་བཞེས་ལ་དགེ་འདུན་ལ་འབུལ་བར་མཛད། དེའི་ཚུལ་ནི་མདོ་འདོན་པ་པོས་
མ་ལྷགས་པ་རྣམས་ལ་འདུན་པ་དང་ཡོངས་སུ་དག་པ་དྲིས་ཤིང་། དྲིས་ནས་ཀྱང་
བརྗོད་པར་བྱའོ། །ཞེས་པའི་མཇུག་ཏུ། འདུན་པ་ལེན་པ་པོ་དེ་ལངས་ནས། དགེ་
འདུན་ལ་ཕྱག་གསུམ་བྱས་ཏེ། དགེ་འདུན་བཙུན་པ་རྣམས་གསན་དུ་གསོལ་དེང་
དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། གནས་ཆེ་གེ་མོ་ཞིག་ན་དགེ་སློང་
བྲོ་འཚལ་བ། སྡུག་བསྔལ་བ། བྲོ་ཚབས་ཆེ་བ་མིང་འདི་ཞེས་བགྱི་བའི་ཡང་གསོ་
སྦྱོང་བཅོ་ལྔ་པ་ལགས་ཏེ། དགེ་སློང་བྲོ་འཚལ་བ། སྡུག་བསྔལ་བ། བྲོ་ཚབས་ཆེ་
བ་མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ །ཞེས་ཁོ་ན་
ཉིད་མཆིའོ། །དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །དེའི་
གསོ་སྦྱོང་ཡང་ཡོངས་སུ་དག་གོ །འདུན་པ་དང་ཡོངས་སུ་དག་པ་ཡང་བརྗོད་
དོ། །བརྗོད་པ་ཡང་རིག་པར་བགྱིད་དོ། །ཞེས་ལན་ཅིག་བརྗོད། ན་བ་མིན་པར་
དབང་མེད་པ་སོགས་ཀྱིས་གསོ་སྦྱོང་ལ་འདུ་མ་ནུས་པར་བདུན་པ་བླངས་པ་དགེ་
འདུན་ལ་འབུལ་བའི་ཚུལ་ནི། འདུན་པ་ལེན་པ་པོ་དེས་སྤྱོད་ལམ་སྔར་ལྟར་བྱས་
ལ། དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་གསོ་སྦྱོང་
བཅོ་ལྔ་པ་ལགས་ལ། གནས་ཆེ་གེ་མོ་ཞིག་ན་དགེ་སློང་མིང་འདི་ཞེས་བགྱི་བའི་
ཡང་གསོ་སྦྱོང་བཅོ་ལྔ་པ་ལགས་ཏེ། དགེ་སློང་མིང་འདི་ཞེས་བགྱི་བའི་བར་ཆད་
- 276 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཀྱི་ཆོས་རྣམས་ ཡོངས་ སུ་ དག་ གོ །ཞེས་ ཁོ་ན་ཉིད་ མཆིའོ། །དགེ་ འདུན་ ཆོས་
བཞིན་དུ་མཛད་པ་ལ་འདུན་པ་འབུལ་ལོ། །དེའི་གསོ་སྦྱོང་ཡང་ཡོངས་སུ་དག་
གོ །འདུན་པ་དང་ ཡོངས་སུ་དག་པ་ཡང་བརྗོད་དོ། །བརྗོད་པ་ཡང་རིག་པར་
བགྱིད་དོ། །ཞེས་ ལན་ ཅིག་ བརྗོད། གནས་ དེ་ན་ དགེ་སློང་ བཞི་ ལས་མེད་ན་
འདུན་པ་བླང་དུ་མི་རུང་བར་གསུངས་ཏེ། བཞིའི་ནང་ནས་གཅིག་གིས་འདུན་པ་
ཕུལ་ན། དགེ་སློང་གསུམ་དུ་སོང་བས་གསོ་སྦྱོང་གི་བར་ཆད་དུ་འགྱུར་རོ། །ཡང་
མཚམས་ནང་དེ་ན་ཡོད་པའི་དགེ་སློང་ཞིག་སྨྱོ་ནས་རེས་གསོ་སྦྱོང་ལ་འདུ། རེས་
མི་འདུ་བ་ཞིག་ཏུ་གྱུར་ན། དེ་ལ་དགེ་འདུན་གྱིས་སྨྱོས་པའི་གནང་བ་སྦྱིན་པར་
གསུངས་སོ། །སྨྱོས་པའི་གནང་བ་ཇི་ལྟར་སྦྱིན་པའི་ཚུལ་ནི། དགེ་འདུན་ཐམས་
ཅད་འདུས་པ་ན། གནས་བརྟན་ལས་བྱེད་པ་པོས་གསོལ་གཉིས་ཀྱི་ལས་བྱའོ། །
ཇི་ལྟར་བྱ་བའི་ཚུལ་ནི། ལས་བྱེད་པ་པོས་དགེ་སློང་མིང་འདི་ཞེས་བྱ་བ་ལ་སྨྱོས་
པའི་གནང་བ་སྦྱིན་པའི་ཕྱིར་གསོལ་གཉིས་ཀྱི་ལས་བགྱི་བས་ཐོག་མར་གསོལ་
བའི་ལས་ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ།
དགེ་སློང་མིང་འདི་ཞེས་བགྱི་བ་སྒྲེན་མོར་བྱུང་ནས་སྨྱོས་ཤིང་སེམས་འཁྲུགས་ཏེ་
དེ་དང་དེར་འཁྱམས་ཤིང་དགེ་འདུན་གྱི་གསོ་སྦྱོང་གི་གནས་སུ་རེས་འགའ་ནི་
མཆི། རེས་འགའ་ནི་མི་མཆི། དགེ་འདུན་དང་ལྷན་ཅིག་གསོ་སྦྱོང་རེས་འགའ་ནི་
ཉམས་སུ་མྱོང་བར་བགྱིད། རེས་འགའ་ནི་ཉམས་སུ་མྱོང་བར་མི་བགྱིད། དགེ་
འདུན་ལྷན་ཅིག་དགེ་འདུན་གྱི་ཆེད་དང་བགྱི་བ་རྣམས་ལ་རེས་འགའ་ནི་མཆི།
རེས་འགའ་མི་མཆི། དགེ་འདུན་དང་ལྷན་ཅིག་དགེ་འདུན་གྱི་ཆེད་དང་བགྱི་བ་
རྣམས་རེས་འགའ་ནི་ཉམས་སུ་མྱོང་བར་བགྱིད། རེས་འགའ་ནི་ཉམས་སུ་མྱོང་
- 277 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བར་མི་བགྱིས་པས། དགེ་སློང་རྣམས་བདག་ཅག་མཐུན་པར་མ་གྱུར་ཅེས་ལས་
རྣམས་མི་བགྱིད་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་
འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་མིང་འདི་
ཞེས་ བགྱི་བ་སྨོས་པ་ལ་སྨོས་ པའི་གནང་བ་སྩལ་ཅིང་གལ་ཏེ་ཚུར་མཆི་ཡང་
བཟློག་པར་མི་བགྱི། ཕར་མཆི་ཡང་བཟློག་པར་མི་བགྱི་བར་དགེ་སློང་མིང་འདི་
ཞེས་བགྱི་བ་ཚུར་མཆིའམ། ཕར་མཆི་ཡང་རུང་། དགེ་འདུན་གྱིས་གསོ་སྦྱོང་དང༌།
དགག་དབྱེ་དང་། གསོལ་བ་དང༌། གསོལ་བ་དང་གཉིས་དང་། གསོལ་བ་དང་
བཞིའི་ ལས་ བགྱི་སྟེ། དེས་ དགེ་ འདུན་ མི་ མཐུན་ པར་ མི་ འགྱུར་རོ། །འདི་ནི་
གསོལ་བའོ། །ལས་ནི་འདི་ལྟར་བྱ་སྟེ། བརྗོད་པ་མཇུག་སྡུད་དང་བཅས་པ་ལ་
ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་
མིང་འདི་ཞེས་བགྱི་བ་སྒེན་མོར་བྱུང་ནས་སྨྱོས་ཤིང་སེམས་འཁྲུགས་ཏེ་དེ་དང་
དེར་འཁྱམས་ཤིང་དགེ་འདུན་གྱིས་གསོ་སྦྱོང་གི་གནས་སུ་རེས་འགའ་ནི་མཆི།
རེས་འགའ་ནི་མི་མཆི། དགེ་འདུན་དང་ལྷན་ཅིག་གསོ་སྦྱོང་རེས་འགའ་ནི་ཉམས་
སུ་མྱོང་བར་བགྱིད། རེས་འགའ་ནི་ཉམས་སུ་མྱོང་བར་མི་བགྱིད། དགེ་འདུན་
དང་ལྷན་ཅིག་དགེ་འདུན་གྱི་ཆེད་དང་བགྱི་བ་རྣམས་ལ་རེས་འགའ་ནི་མཆི། རེས་
འགའ་ནི་མི་མཆི། དགེ་འདུན་དང་ལྷན་ཅིག་དགེ་འདུན་གྱི་ཆེད་དང་དགེ་འདུན་
གྱི་བགྱི་བ་རྣམས་རེ་འགའ་ནི་ཉམས་སུ་མྱོང་བར་བགྱིད། རེས་འགའ་ནི་ཉམས་
སུ་མྱོང་བར་མི་བགྱིད་པས། དགེ་སློང་རྣམས་བདག་ཅག་མཐུན་པར་མ་གྱུར་ཅེས་
ལས་རྣམས་མི་བགྱིད་ན། དགེ་འདུན་གྱིས་དགེ་སློང་མིང་འདི་ཞེས་བགྱི་བ་སྨོས་
པ་ལ་སྨྱོས་པའི་གནང་བ་སྩལ་ཅིང་། གལ་ཏེ་ཚུར་མཆི་ཡང་བཟློག་པར་མི་བགྱི།
- 278 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཕར་མཆི་ཡང་བཟློག་པར་མི་བགྱི་བར་དགེ་སློང་མིང་འདི་ཞེས་བགྱི་བ་ཚུར་
མཆིའམ། ཕར་ མཆི་ ཡང་ རུང་། དགེ་ འདུན་ གྱིས་ གསོ་ སྦྱོང་ དང༌། དགག་དབྱེ་
དང་། གསོལ་བ་དང༌། གསོལ་བ་དང་གཉིས་དང༌། གསོལ་བ་དང་བཞིའི་ལས་
བགྱི་སྟེ། དེ་དགེ་འདུན་མི་མཐུན་པར་མི་འགྱུར་བར་མཛད་ན། ཚེ་དང་ལྡན་པ་
གང་དག་དགེ་སློང་མིང་འདི་ཞེས་བགྱི་བ་སྨོས་པ་ལ་སྨྱོས་པའི་གནང་བ་སྩལ་བར་
བཟོད་པ་དེ་དག་ནི་ཅང་མ་ གསུངས་ཞིག །གང་དག་མི་བཟོད་པ་དེ་དག་ནི་
གསུངས་ཤིག །དགེ་འདུན་གྱིས་བཟོད་ཅིང་གནང་ནས། དགེ་འདུན་གྱིས་དགེ་
སློང་མིང་འདི་ཞེས་བགྱི་བ་སྨོས་པ་ལ་སྨྱོས་པའི་གནང་བ་སྩལ་ལགས་ཏེ། འདི་
ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །ཞེས་བྱའོ། །དེ་ལྟར་གནང་བ་
བྱིན་ཕྱིན་ཆད་སྨྱོས་པའི་དགེ་སློང་དེ་འདུས་ཀྱང་རུང་། མ་འདུས་ཀྱང་རུང་། དགེ་
འདུན་རྣམས་ལ་ལས་མི་མཐུན་པའི་ཉེས་པ་གང་ཡང་མི་འབྱུང་ངོ༌། །མཚམས་
ནང་དེ་ན་དགེ་སློང་དངོས་སུ་ཡོད་པར་ཤེས་པ་ལ་འདུན་པ་སོགས་མ་བླངས་པས་
དགེ་འདུན་གྱི་ལས་མི་མཐུན་པར་འགྱུར་བར་མ་ཟད། མཚམས་ནང་དུ་དགེ་སློང་
གློ་བུར་བ་འགའ་ཞིག་འོང་བར་མཐོང་ངམ་ཐོས་སམ་འཁར་གསིལ་གྱི་སྒྲ་གྲག་
གམ་གཏུར་བུ་སོགས་མཐོང་བའི་མཚན་མོའི་སྒོ་ནས་མཚམས་ནང་ན་དགེ་སློང་
འགའ་ཞིག་ཡོད་ པར་འཕྲིགས་པས། དེའི་འདུན་པ་ལ་སོགས་ པ་མ་བླངས་ན་
དགེ་འདུན་གྱི་ལས་མི་མཐུན་པ་ཉིད་དུ་འགྱུར་རོ། མཚམས་ནང་ན་དགེ་སློང་
གཞན་ཡོད་པར་ངེས་སམ་འཕྲིགས་ཀྱང་རུང་སྟེ། དེ་དག་མ་འདུས་ཀྱང་བླ་སྙམ་
དུ་དེ་དག་དང་ཐ་དད་དུ་འདོད་པས་མངོན་པར་བཏགས་ཏེ་འདུན་པ་སོགས་མ་
བླངས་པར་ལོགས་ཤིག་ཏུ་ལས་བྱེད་ན་དགེ་འདུན་དབྱེན་དུ་གཏོགས་པའི་ཉེས་
- 279 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
པ་སྦོམ་པོར་འགྱུར་རོ། །འདིར་མ་ལྷགས་པ་འགའ་ཞིག་ཀྱང་ཡོད་དམ་སྙམ་དུ་
རྟོག་པ་ཉིད་ན། མ་ལྷགས་པ་དེ་དག་མེད་པར་གསོ་སྦྱོང་སོགས་བྱ་རུང་ངམ་མི་
རུང་སྙམ་དུ་ཐེ་ཚོམ་ཟའམ་གདོན་མི་ཟ་བར་རུང་ངོ་ཞེས་ངེས་པར་བྱས་ནས་གསོ་
སྦྱོང་ལ་སོགས་པའི་ལས་བྱེད་པ་ལ་ཡང་ཉེས་པ་ངེས་པར་འབྱུང་བར་གསུངས་
སོ། །སྒྱུ་མེད་པར་བསམ་པ་ཐག་པ་ནས་དགེ་སློང་གཞན་ཡོད་མེད་བཙལ་ཞིང་
མེད་པར་ཡིད་ཆེས་ནས་གསོ་སྦྱོང་བྱས་པའི་ཚེ་དོན་ལ་མཚམས་ནང་དེ་ན་དགེ་
སློང་གཞན་ཡོད་དུ་ཟིན་ཀྱང་། དགེ་འདུན་གྱི་ལས་མི་མཐུན་པར་མི་འགྱུར་ཞིང་
ལས་དེ་བྱས་པ་ལ་ལྟུང་བ་མེད་པར་གསུངས་བསམ་པ་ཐག་པ་ནས་བཙལ་བའི་
ཚད་ནི། དང་པོར་ཕྱོགས་མཚམས་མྱུལ་ཏེ་བཙལ་བ་དང་། དེའི་འོག་ཏུ་འདི་ན་
དགེ་སློང་འགའ་ཞིག་ཡོད་དམ་ཞེས་འབོད་པ་དང་། དེའི་འོག་ཏུ་ཕྱོགས་མཐོན་
པོར་འདུག་ཏེ་རྒྱང་མིག་གིས་ཕྱོགས་སུ་བལྟས་པ་དག་གིས་ནི་བསམ་པ་ཐག་པ་
ནས་བཙལ་བ་དེ་ཡིན་པར་གསུངས་སོ། །ཡང་དགེ་སློང་གཉུག་མར་གནས་པ་
རྣམས་ ཀྱིས་ གསོ་ སྦྱོང་ བྱས་ཟིན་ཀྱང་། དགེ་སློང་གློ་བུར་བ་ འགའ་ ཞིག་ དེར་
ལྷགས་ནས་གསོ་སྦྱོང་གི་དོན་དུ་གསོལ་བ་བཏབ་ན་གསོ་སྦྱོང་ལན་གཉིས་བྱ་རུང་
བར་གསུངས་སོ། །ཡང་དགེ་སློང་རྣམས་ཀྱིས་གསོ་སྦྱོང་གི་ཚེ་སོ་སོར་ཐར་པའི་
མདོ་བཏོན་ཟིན་ནས་བསྔོ་སྨོན་བྱེད་པའི་སྐབས་དགེ་འདུན་རྣམས་མ་ལངས་པར་
དགེ་སློང་གློ་བུར་བ་འགའ་ཞིག་དེར་ལྷགས་ན། དེ་དག་གི་དོན་དུ་གསོ་སྦྱོང་
བསྐྱར་ནས་བྱ་དགོས་པར་གསུངས་སོ། །དགེ་སློང་རྣམས་ལངས་ནས་གྱེས་པར་
གྱུར་པ་ན་ནི་གློ་བུར་བ་དེ་དག་གིས་དགེ་འདུན་ལ་གསོ་སྦྱོང་གི་དོན་དུ་གསོལ་བ་
གདབ་དགོས་ཤིང་། གསོལ་བ་བཏབ་ནས་དགེ་འདུན་རྣམས་ཚོགས་ཐུབ་ན་སྔར་
- 280 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
གསོ་སྦྱོང་བྱས་པ་རྣམས་ཀྱིས་ཀྱང་གློ་བུར་དུ་ལྷགས་པ་དེ་དག་དང་ལྷན་ཅིག་ཏུ་
གསོ་སྦྱོང་བསྐྱར་ནས་བྱ་རུང་ཞིང་། ཚོགས་པ་མ་རྙེད་ན་གློ་བུར་དུ་ལྷགས་པ་དགེ་
འདུན་དུ་ལོངས་པ་ཡོད་ཚེ་མཚམས་ནང་དེ་ལས་ཕྱོགས་གཞན་ཞིག་ཏུ་གནས་ཀྱི་
བློ་མཐུན་བྱས་ཏེ། གསོ་སྦྱོང་བྱ་བར་གསུངས་སོ། །ཡང་དགེ་སློང་རྣམས་གསོ་
སྦྱོང་བྱེད་པའི་ཚེ་ཡང་དགེ་སློང་འགའ་ཞིག་ཕྱིས་འོངས་ནས་སོ་སོར་ཐར་པའི་
མདོ་འདོན་བཞིན་པའི་སྐབས་སུ་སླེབས་ན་དེ་དག་གིས་དགེ་འདུན་རྣམས་དང་
ལྷན་ཅིག་མདོའི་ལྷག་མ་ཉན་ཅིང་། ལས་ཀྱི་ལྷག་མ་ཉམས་སུ་མྱོང་བས་དེ་དག་
གིས་གསོ་སྦྱོང་བྱས་པར་འགྲུབ་པར་ལུང་ལས་གསུངས་སོ། །འོན་ཀྱང་དེ་ལྟར་
རུང་བ་རྒྱུ་མཚན་དུ་བྱས་ཏེ། དགེ་འདུན་རྣམས་འདུ་བའི་ཚེ་མི་འདུ་བར་བསམས་
བཞིན་དུ་ ཕྱིས་འོང་བར་བྱེད་ན་ནི་མི་རུང་ཞིང་ཉེས་དམིགས་ཆེའོ། །ཚུལ་འདི་
དག་ལ་ད་དུང་བཤད་པར་བྱ་བ་གལ་ཆེ་ཞིང་དགོས་པ་ཆེ་བ་མང་དུ་སྣང་ནའང་
འདིར་ཐམས་ཅད་བྲིར་མ་ནུས་པས། བློ་གྲོས་ཅན་རྣམས་ཀྱིས་འདུལ་བ་ལུང་
འགྲེལ་པ་དང་བཅས་པ་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་མཚམས་
ནང་དེ་ན་གནས་པའི་དགེ་སློང་ཐམས་ཅད་བཤགས་པ་དང་། བསྡམས་པ་དང་།
བྱིན་གྱིས་བརླབས་པའི་སྒོ་ནས་རྒྱུད་དག་པར་བྱས་ཏེ་འདུས་ནས་གསོ་སྦྱོང་བྱ་བ་
ལ། ཐོག་མར་སྟོན་པའི་ཡོན་ཏན་རྗེས་སུ་དྲན་པའི་དད་གུས་ཆེན་པོའི་སྒོ་ནས།
སྐབས་གསུམ་པ་དང་དབང་པོའི་དགྲ །ཞེས་སོགས་ཐུབ་པའི་དབང་པོ་ལ་བསྟོད་
པ་བྱིན་རླབས་མྱུར་འཇུག་ཅེས་བྱ་བ་འདོན་པ་ཕྱག་ལེན་ལ་ཡོད་པ་ལྟར་དལ་བུས་
འདོན་ཞིང་མོས་པ་ཤུགས་དྲག་བྱ། གཞན་ཡང་བདག་གི་བླ་མ་དམ་པའི་ཕྱག་
བཞེས་ལ། ལག་མཐིལ་ལྟར་མཉམ་མའི་སྒོ་ནས་ས་གཞི་བྱིན་རླབས་དང་། ཐུབ་
- 281 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དབང་གནས་བརྟན་བཅུ་དྲུག་འཁོར་དང་ བཅས་ པ་ སོགས་རྒྱལ་བ་སྲས་དང་
བཅས་ པ་ སྤྱན་ དྲངས། གནས་ བརྟན་ ཕྱག་ མཆོད་ དང་། ཡན་ ལག་ བདུན་ པ་
མཎྜལ་དང་བཅས་པ་ཕུལ། དེ་ནས་སྐབས་གསུམ་པ་བདེན་པར་མཛད་པས། དེ་
བཞིན་དུ་གྲུབ་ན་ཕུན་སུམ་ཚོགས་པའི་ཡན་ལག་ཏུ་འགྱུར་རོ། །དེ་ནས་དགེ་ཚུལ་
རྣམས་ ཀྱིས་ལྟུང་བ་ཕྱིར་བཅོས་ཕྱག་ལེན་ ལྟར་ བྱའོ། །དེ་ནས་ཐོག་མར་རྒྱུད་
ཆགས་གསུམ་པ་བྱ་བར་གསུངས་ཤིང་། རྒྱུད་ཆགས་གསུམ་ནི། དང་པོར་ཕྱག་
འཚལ་བ། བར་དུ་མདོ་འདོན་པ། ཐ་མར་སྔོ་བ་བྱེད་པའོ། །ཇི་ལྟར་བྱ་བའི་ཚུལ་
ནི། དགེ་སྐོས་ལ་སོགས་པ་གང་ཡང་རུང་བ་ནུས་པ་ཞིག་གིས་སྤྱོད་ལམ་འགྲེང་།
ཐལ་མོ་སྦྱར། ལུས་འདུད་པ་དང་བཅས་ཏེ། བསྟན་པ་རིན་པོ་ཆེའི་གསལ་བྱེད་
དམ་པར་གྱུར་པ་ གནས་བརྟན་ནམ། མཁན་པོའམ། སློབ་དཔོན་པའི་དྲུང་ནས་
གཙོ་མཛད་པའི་དགེ་འདུན་བཙུན་པ་རྣམས་གསན་དུ་གསོལ། དེང་དགུང་ཟླ་
ཡར་གྱི་ངོའི་གྲལ་ཚེས་བཅོ་ལྔ་པའམ། མར་ངོའི་བཅུ་བཞི་པའམ། བཅོ་ལྔ་པ་
མངོན་དུ་གྱུར་པ་ལགས་ཏེ། གཙུག་ལག་ཁང་གི་བདག་པོ་དང་གཙུག་ལག་ཁང་
གི་ལྷ་རྣམས་ཀྱི་སླད་དུ་ཞལ་ནས་གསུངས་པའི་མདོ་དང་ཚིགས་སུ་བཅད་པ་རེ་
བཀའ་སྩལ་དུ་གསོལ། ཞེས་བསྐུལ་བའི་རྗེས་སུ་གནས་བརྟན་ལ་སོགས་པ་ཀུན་
ཚུལ་དང་མཐུན་པར་འགྲེང་སྟེ་མདོ་བཏོན་པའི་རྗེས་སུ། དགེ་བར་ཟུངས་ཤིག །
སྐར་ མ་ རབ་ རིབ་མར་མེ་དང་། །ཞེས་ སོགས་ བཀའ་ ནས་ འབྱུང་ བའི་ ཚིགས་
བཅད་འདོན་ཞིང་སེ་གོལ་བརྡབ། དེ་ནས་ཡང་བསྐུལ་བ་པོས་སྤྱོད་ལམ་སྔར་
ལྟར་བྱས་ཏེ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་མཁན་པོའམ།
སློབ་དཔོན་ནམ། གནས་བརྟན་པས་གཙོ་མཛད་པའི་དགེ་འདུན་བཙུན་པ་རྣམས་
- 282 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཐུགས་དམ་ལ་སྐུ་བསྙེལ་བ་མ་ལགས་པའི་ངང་ནས་དགུང་གི་རིམ་པ་ལ་སྐུ་
ཁམས་བདེ་བར་བཞུགས་ལགས་སམ། གཏོར་མ་ཆ་བཞི་བྱིན་རླབས་མཛད་པར་
ཞུ། ཞེས་བསྙུན་གསོལ། ཕྱི་དྲོ་ཡིན་ན་དགུང་གི་རིམ་པ་ཞེས་པ་གདུགས་ཀྱི་ཞེས་
པས་འདོན་པ་སྤོ། དེ་ནས་ཐམས་ཅད་འདུག་ལ་གཏོར་མ་དང་པོ་བླ་མ་ཡི་དམ།
གཉིས་པ་ཆོས་སྐྱོང་། གསུམ་པ་རིགས་དྲུག་སོགས་གང་འོས་ལ། བཞི་པ་གཞི་
བདག་ལ་ཆོ་ག་གང་ཡང་རུང་བས་བསྔོའོ། །དེ་ནས་བསྐུལ་བ་པོས་སྔར་བཞིན་
འགྲེང་ སྟེ། རང་གི་མཁན་པོ་ མིན་ པའི་ ཆོས་ འབྲེལ་ཡོད་ན་སློབ་དཔོན། ཆོས་
འབྲེལ་མེད་ན་གནས་བརྟན་ནམ། དགེ་བའི་བཤེས་གཉེན་བརྩེ་བ་ཅན་ཐུགས་
བརྩེ་བས་ཉེ་བར་དགོངས་ཏེ་བདག་ཅག་འདིར་ཚོགས་ཤིང་འདིར་འདུས་པ་
རྣམས་ལ་དུས་བཟང་པོ་ལ་སོ་སོར་ཐར་པའི་མདོ་དང་ཆོས་བསྒྲགས་པའི་མདོ་ལ་
སོགས་པ་བཀས་གནང་བར་ཞུ། ཞེས་ཞུས་པའི་ རྗེས་སུ་མདོ་འདོན་ པ་པོས།
ཐོག་མར་སྟོན་པ་ལ་ཕྱག་མཛད་པར་ཞུ། ཞེས་བརྗོད་ལ་ཐམས་ཅད་ལངས་ཏེ།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་
རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་
རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དཔལ་རྒྱལ་བ་ཤཱཀྱ་ཐུབ་པ་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །གང་ཚེ་རྐང་གཉིས་གཙོ་བོ་ཁྱོད་
བལྟམས་ཚེ། །ཞེས་སོགས་ཚིགས་བཅད་གསུམ་གྱི་སྒོ་ནས་ཐུབ་པའི་དབང་པོ་ལ་
ཕྱག་འཚལ་ཞིང༌། སྟོན་པའི་ཡོན་ཏན་རྗེས་སུ་དྲན་པའི་གུས་པ་ཆེན་པོ་བསྐྱེད།
མགོན་པོ་ཐུགས་ རྗེ་ ཆེ་ ལྡན་ པ། །ཞེས་པ་ནས། གསུམ་ལ་རྟག་ཏུ་ གུས་ ཕྱག་
- 283 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
འཚལ། །ཞེས་ བརྗོད་ཅིང་། དཀོན་མཆོག་གསུམ་ ལ་ ཕྱག་ འཚལ། རྒྱུད་ཆགས་
གསུམ་གྱི་ནང་ནས་ཕྱག་འཚལ་བ་ནི་དཀོན་མཆོག་གསུམ་ལ་ཕྱག་འཚལ་བ་ཡིན་
པར་གཞི་འགྲེལ་དང༌། རྒྱ་ཆེར་འགྲེལ་རྣམས་ལས་བཤད་དོ། །དེ་ལྟར་སྟོན་པའི་
ཡོན་ཏན་དྲན་པའི་སྒོ་ནས་མགྲིན་གཅིག་ཏུ་བསྟོད་ཅིང་དཀོན་མཆོག་གསུམ་ལ་
ཕྱག་བྱས་པའི་རྗེས་སུ་ཐམས་ཅད་པུས་མོ་གཉིས་ཕྱིར་བསྟན་ཏེ་འདུག །ཐལ་མོ་
གཉིས་བསྣོལ། ལུས་འདུད་པ་དང་བཅས་ཏེ་འཁོད། མདོ་འདོན་པ་པོས། གསོ་
སྦྱོང་གི་སྦྱོར་བའི་ཆོ་ག་ལ་ཆོས་བཤད་པ་དང་ཉན་པ་ཉམས་སུ་མྱོང་བའི་ཕྱག་
ལེན་དུ་ཆོས་བསྒྲགས་པའི་མདོ་རེ་འདོན་པར་གདའ་བས་གསན་པར་ཞུ། ཞེས་
བརྗོད་ལ། གང་ཞིག་གསེར་མཆོག་རང་བཞིན་ཞེས་པ་ནས། མངོན་པར་བསྟོད་
དོའི་བར་ཚིག་དག་ཅིང་ཆད་ལྷག་མེད་པར་འདོན། དེ་ནས་བསོད་ནམས་འདི་
ཡིས་ཐམས་ཅད་གཟིགས་པ་ཡི། །གོ་འཕང་ཐོབ་ནས་སྐྱོན་གྱི་དགྲ་བཏུལ་ཏེ། །
རྒ་དང་ན་དག་འཆི་བའི་རླབས་འཁྲུག་པའི། །སྲིད་པའི་མཚོ་ལས་འགྲོ་བ་སྒྲོལ་
བར་ཤོག །ཅེས་བསྔོ་བ་བྱའོ། །དེ་ནས་ཉེས་པ་སྔ་མ་ལ་འགྱོད་པ་དང་ཕྱི་མ་ལ་
སྡོམ་སེམས་དང་ལྡན་པས་བཤགས་པ་བྱ་བ་ནི། སྤྱི་བཤགས་ལ་ཐུགས་གཏད་
པར་ཞུ། །ཞེས་བརྗོད་ལ། ཨུ་ཧུ་ལགས། ཞེས་སོགས་སྤྱི་བཤགས་ལན་གསུམ་བྱ་
ཞིང་། མཐོང་སྡོམ་དྲིས། དེ་ནས་དགེ་ཚུལ་རྣམས་ཀྱིས་གསོ་སྦྱོང་བྱ་ཚུལ་ནི། དགེ་
སློང་རེ་རེའི་མདུན་དུ་དགེ་ཚུལ་གསུམ་མན་ཆད་ཀྱིས་ཕྱག་གསུམ་རེ་བཙལ་ནས་
འདུད་པ་དང་བཅས་ཏེ། བསྟན་པ་རིན་པོ་ཆེའི་གསལ་བྱེད་དམ་པ་གྱུར་པ་གནས་
བརྟན་འདུལ་བ་འཛིན་པ་ཆེན་པོ་གསོ་སྦྱོང་གི་ཆོ་ག་ལ་ཐུགས་གཏད་པར་ཞུ།
ཞེས་ བརྗོད། དགེ་སློང་དེས་ཀྱང་ཆོས་བཞིན་འདུལ་བ་བཞིན་མཛད་པར་ཞུ།
- 284 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
ཞེས་བརྗོད། དེ་ནས་དགེ་ཚུལ་དེ་རྣམས་འདུག་སྟེ། གནས་བརྟན་དགོངས་སུ་
གསོལ། དེང་དགེ་ འདུན་ གྱི་གསོ་སྦྱོང་བཅུ་བཞི་པའམ་བཅོ་ལྔ་ པ་ལགས་ཏེ།
བདག་དགེ་ཚུལ་མིང་འདི་ཞེས་བགྱི་བའི་ཡང་གསོ་སྦྱོང་བཅུ་བཞི་པའམ་བཅོ་ལྔ་
པ་ལགས་ན། བདག་དགེ་ཚུལ་མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་
ཡོངས་སུ་དག་གོ་ཞེས་བདག་མཆིའོ། །བདག་ཡོངས་སུ་དག་པར་གནས་བརྟན་
གྱིས་ གཟུང་དུ་གསོལ། ཞེས་ལན་གསུམ་བརྗོད་པའི་ རྗེས་སུ། དགེ་སློང་གིས་
ཐབས་ཡིན་ནོ། །དགེ་ཚུལ་རྣམས་ ཀྱིས་ལེགས་སོ། །ཞེས་བརྗོད། ཡང་ཡུལ་དེ་
རང་གི་མཁན་པོ་ཡིན་ན་མཁན་པོ་དགོངས་སུ་གསོལ། ཞེས་བརྗོད། མཁན་པོ་
མིན་པར་ཆོས་འབྲེལ་ཡོད་པ་ཞིག་ཡིན་ན་སློབ་དཔོན་དགོངས་སུ་གསོལ་ཞེས་
བརྗོད། དེ་ནས་ལངས་ཏེ་ཕྱག་གསུམ་བཙལ་ནས། བསྟན་པ་རིན་པོ་ཆེའི་གསལ་
བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་ཆེན་པོ་གསོ་སྦྱོང་གི་ཆོ་ག་
ལ་ཐུགས་གཏད་པ་བཀའ་དྲིན་ཆེ་ལགས། ཞེས་བརྗོད། དེ་ནས་དགེ་ཚུལ་རྣམས་
ལས་མི་ཐོས་པའི་སར་བཀར་བའི་འོག་ཏུ་མདོ་འདོན་པ་པོས། ལས་ཐམས་ཅད་
ཀྱི་སྔོན་དུ་འགྲོ་བ་གཉིས་ལས་ཞེས་སོགས་ལྟུང་ཐུན་བྱིན་རླབས་དང་གནས་ཀྱི་བློ་
མཐུན་བྱིན་རླབས་བྱ། དེ་ཡན་ནི་གསོ་སྦྱོང་གི་སྔོན་འགྲོ་ཡིན་ནོ། །གསོ་སྦྱོང་གི་
དངོས་གཞི་ནི་སོ་སོར་ཐར་པའི་མདོ་འདོན་པ་ཡིན་པར་འདུལ་བ་ལུང་ལས་
གསུངས་སོ། །འདོན་ཚུལ་ནི། དངོས་གཞི་ལ་སོ་སོར་ཐར་པ་ལ་སྟོན་པ་སངས་
རྒྱས་ཀྱི་འདུ་ཤེས། རང་ཉིད་ལ་བསླབ་པ་ལ་གཅེས་སྤྲས་སུ་བྱེད་པའི་འདུ་ཤེས།
ཚུལ་འདི་ལྟ་བུ་ལ་བརྟེན་ནས་ཀྱང་རྒྱལ་བའི་བསྟན་པ་ཡུན་རིང་དུ་གནས་པའི་
འདུ་ཤེས་གསུམ་ཐུགས་ལ་བཞག་ནས་ གསན་པར་ཞུ། ཞེས་བརྗོད་ལ། མདོ་
- 285 -



c
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འདོན་པ་པོས་ཐལ་མོ་ཅུང་ཟད་སྦྱར་ཏེ། རྒྱ་གར་སྐད་དུ། པྲ་ཏི་མོཀྵ་སཱུ་ཏྲ། བོད་
སྐད་དུ། སོ་སོར་ཐར་པའི་མདོ། ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་
པ་ནས་ཕྱིས་ཀྱང་གསན་པར་འགྱུར་རོ། །ཞེས་པའི་བར་ཚིག་གཅིག་ཀྱང་ཆད་
ལྷག་མེད་པར་འདོན། གསོ་སྦྱོང་གི་དངོས་གཞི་མདོ་འདོན་ཚུལ་ལ། སངས་རྒྱས་
རབས་བདུན་གྱི་གསོ་སྦྱོང་མདོར་བསྡུས་ཤིག་བརྗོད་ན། དང་པོ་སངས་རྒྱས་རྣམ་
གཟིགས་འཇིག་རྟེན་དུ་བྱོན་པའི་ཚེ། དེའི་ཉན་ཐོས་རྣམས་རང་བཞིན་གྱིས་དག་
ཅིང་ཉེས་པ་ཆུང་བས་ལྟུང་བ་རྒྱ་ཆེར་བསྒྲག་མི་དགོས་ཀྱང་། གཞན་གྱི་སྐྱོན་ལ་
རྟོག་པའི་ཉེས་པ་ཅུང་ཟད་ཡོད་པས་དེ་སྤང་བའི་ཕྱིར། བཅོམ་ལྡན་འདས་རྣམ་
གཟིགས་ཀྱིས་ཟླ་བ་ཕྱེད་ཕྱེད་ཅིང་གསོ་སྦྱོང་མཛད་པའི་ཚེ། བཟོད་པ་དཀའ་ཐུབ་
དམ་པ་བཟོད་པ་ནི། །མྱ་ངན་འདས་པ་མཆོག་ཅེས་སངས་རྒྱས་གསུང་། །རབ་ཏུ་
བྱུང་བ་གཞན་ལ་གནོད་པ་དང༌། །གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་
པ་འདི་འདོན་པར་མཛད་དོ། །གཉིས་པ་སངས་རྒྱས་གཙུག་གཏོར་ཅན་འཇིག་
རྟེན་དུ་བྱོན་པའི་ཚེ། དེའི་ཉན་ཐོས་རྣམས་རང་བཞིན་གྱིས་རྣམ་པར་དག་ཅིང་
ཉེས་པ་ཆུང་ཡང་། གཞན་གྱི་ཉེས་པ་སྒོག་པ་ལ་དགའ་བའི་ཉེས་པ་ཙམ་ཞིག་ཡོད་
པས། དེ་དགག་པའི་ཕྱིར་བཅོམ་ལྡན་འདས་གཙུག་ཏོར་ཅན་གྱིས་ཟླ་བ་ཕྱེད་ཕྱེད་
ཅིང་གསོ་སྦྱོང་མཛད་པའི་ཚེ། མིག་ལྡན་འགྲོ་བ་ཡོད་པ་ཡིས། །ཉམ་ང་བ་དག་ཇི་
བཞིན་དུ། །མཁས་པས་འཚོ་བའི་འཇིག་རྟེན་འདིར། །སྡིག་པ་དག་ནི་ཡོངས་སུ་
སྤོང་། །སྐུར་ པ་ མི་ གདབ་ གནོད་མི་བྱ། །སོ་སོར་ཐར་ པའང་ བསྡམ་པར་བྱ། །
ཟས་ཀྱི་ཚོད་ཀྱང་རིག་པར་བྱ། །བས་མཐའི་གནས་སུ་གནས་པར་བྱ། །ལྷག་པའི་
སེམས་ལ་ཡང་དག་སྦྱོར། །འདི་ནི་སངས་རྒྱས་བསྟན་ པ་ ཡིན། །ཞེས་པ་འདི་
- 286 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
འདོན་པར་མཛད་དོ། །གསུམ་པ་སངས་རྒྱས་ཐམས་ཅད་སྐྱོབ་འཇིག་རྟེན་དུ་བྱོན་
པའི་ཚེ། དེའི་ཉན་ཐོས་རྣམས་རང་བཞིན་གྱིས་ཉེས་པ་ཆུང་བ་ཡིན་ཡང་། ཁྱིམ་པ་
དང་འགྲོགས་པ་ལ་དགའ་བའི་ཉེས་པ་ཙམ་ཞིག་ཡོད་པས། དེ་དགག་པའི་ཕྱིར་
བཅོམ་ལྡན་འདས་ཐམས་ཅད་སྐྱོབ་ཀྱིས་ཟླ་བ་ཕྱེད་ཕྱེད་ཅིང་གསོ་སྦྱོང་མཛད་པའི་
ཚེ། ཇི་ལྟར་བུང་བ་མེ་ཏོག་ལས། ཁ་དོག་དྲི་ལ་མི་གནོད་པར། ཁུ་བ་གཞིབས་
ནས་ འཕུར་བ་ ལྟར། །དེ་བཞིན་ཐུབ་པ་ གྲོང་ དུ་ རྒྱུ། །ཞེས་ པ་ འདི་ འདོན་ པར་
མཛད་དོ། །བཞི་པ་སངས་རྒྱས་འཁོར་བ་འཇིག་འཇིག་རྟེན་དུ་བྱོན་པའི་ཚེ། དེའི་
ཉན་ཐོས་རྣམས་རང་བཞིན་གྱིས་ཉེས་པ་ཆུང་ཡང་། གཞན་གྱི་སྐྱོན་ཡོན་ལ་རྟོག་
པའི་ཉེས་པ་ཙམ་ཞིག་ཡོད་པས། དེ་དགག་པའི་ཕྱིར་བཅོམ་ལྡན་འདས་འཁོར་བ་
འཇིག་གིས་ཟླ་བ་ཕྱེད་ཕྱེད་ཅིང་གསོ་སྦྱོང་མཛད་པའི་ཚེ། བདག་གི་རིགས་དང་
མི་རིགས་ལ། །བརྟག་པར་བྱ་སྟེ་གཞན་རྣམས་ཀྱི། །མི་མཐུན་པ་དང་གཞན་དག་
གིས། །བྱས་དང་མ་བྱས་རྣམས་ལ་མིན། །ཞེས་པ་འདི་འདོན་པར་མཛད་དོ། །ལྔ་
པ་སངས་རྒྱས་གསེར་ཐུབ་འཇིག་རྟེན་དུ་བྱོན་པའི་ཚེ། དེའི་ཉན་ཐོས་རྣམས་རང་
བཞིན་གྱིས་ཉེས་པ་ཆུང་ཡང་། བསམ་གཏན་ལ་སྲེད་པའི་ཉེས་པ་ཙམ་ཞིག་ཡོད་
པས། དེ་དགག་པའི་ཕྱིར་བཅོམ་ལྡན་འདས་གསེར་ཐུབ་ཀྱིས་ཟླ་བ་ཕྱེད་ཕྱེད་ཅིང་
གསོ་སྦྱོང་མཛད་པའི་ཚེ། ལྷག་པའི་སེམས་ལ་བག་བྱ་སྟེ། །ཐུབ་པའི་ཐུབ་གཞི་
རྣམས་ལ་བསླབ། །ཉེར་ཞི་རྟག་ཏུ་དྲན་ལྡན་པའི། །སྐྱོབ་པ་མྱ་ངན་མེད་པ་ཡིན། །
ཞེས་པ་འདི་འདོན་པར་མཛད་དོ། །དྲུག་པ་སངས་རྒྱས་འོད་སྲུང་འཇིག་རྟེན་དུ་
བྱོན་པའི་ཚེ། དེའི་ཉན་ཐོས་རྣམས་ཉེས་པ་ཤིན་ཏུ་ཆུང་ཡང་། སྦྱིན་པ་ལ་དགའ་
དྲགས་པ་དང་། དགྲ་མང་བའི་ཉེས་པ་ཙམ་ཞིག་ཡོད་པས། དེ་དགག་པའི་ཕྱིར་
- 287 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཅོམ་ལྡན་འདས་འོད་སྲུང་གིས་ཟླ་བ་ཕྱེད་ཕྱེད་ཅིང་གསོ་སྦྱོང་མཛད་པའི་ཚེ།
སྦྱིན་པས་བསོད་ནམས་རབ་ཏུ་འཕེལ། །ལེགས་བསྡམས་དགྲ་སོགས་མི་འགྱུར་
རོ། །དགེ་དང་ལྡན་པས་ སྡིག་པ་སྤོང་། །ཉོན་མོངས་ཟད་པས་མྱ་ངན་འདའ། །
ཞེས་པ་འདི་འདོན་པར་མཛད་དོ། །བདུན་པ་སྟོན་པ་བཅོམ་ལྡན་འདས་འདི་ཉིད་
འཇིག་རྟེན་འདིར་བྱོན་ནས་མངོན་པར་རྫོགས་པར་འཚང་རྒྱ་བའི་ཚུལ་བསྟན་ཏེ།
ཐོག་མར་ལྔ་སྡེ་རྗེས་སུ་བཟུང་ཞིང་ཆོས་ཀྱི་འཁོར་ལོ་བསྐོར། དེ་ནས་རིམ་གྱིས་
ཤཱ་རིའི་བུ་དང༌། མོའུ་འགལ་གྱི་བུ་ལ་སོགས་པ་ སྲིད་པ་ཐ་མ་པའི་གདུལ་བྱ་
མཐའ་ཡས་པ་གྲོལ་བར་མཛད་ཅིང་། རེ་ཞིག་བསྟན་པ་སྐྱོན་མེད་པར་གནས་
པའི་ཚེ། བཅོམ་ལྡན་འདས་ཀྱིས་ཟླ་བ་ཕྱེད་ཕྱེད་ཅིང་གསོ་སྦྱོང་མཛད་པའི་ཚེ།
སྡིག་པ་ཐམས་ཅད་མི་བྱ་སྟེ། །དགེ་བ་ཕུན་སུམ་ཚོགས་པར་བྱ། །རང་གི་སེམས་
ནི་ཡོངས་ སུ་ གདུལ། །འདི་ ནི་ སངས་ རྒྱས་ བསྟན་ པ་ ཡིན། །ལུས་ ཀྱི་ སྡོམ་ པ་
ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །
ཐམས་ཅད་དུ་ཡང་སྡོམ་པ་ལེགས། །ཀུན་ཏུ་བསྡམས་པའི་དགེ་སློང་ནི། །སྡུག་
བསྔལ་ཀུན་ལས་རབ་ཏུ་གྲོལ། །ངག་རྣམས་བསྲུང་ཞིང་ཡིད་ཀྱིས་རབ་བསྡམས་
ཏེ། །ལུས་ཀྱིས་མི་དགེ་བ་དག་མི་བྱེད་ཅིང་། །ལས་ལམ་གསུམ་པོ་འདི་དག་རབ་
སྤངས་ན། །དྲང་སྲོང་ གསུངས་ པའི་ ལམ་ ནི་ འཐོབ་ པར་ འགྱུར། །ཞེས་མདོར་
བསྡུས་འདི་ཙམ་ཞིག་འདོན་པར་མཛད་པ་ཡིན་ནོ། །དེ་ནས་ཐོག་མར་བཟང་སྦྱིན་
གྱིས་མི་ཚངས་སྤྱོད་དང་
། ནོར་ཅན་གྱིས་མ་བྱིན་ལེན་བྱས་ནས་བསྟན་པ་ལ་རྨ་
ཕྱུང༌། རིམ་གྱིས་ཉེས་པར་སྤྱོད་པ་ཆེས་མང་དུ་འཕེལ་བ་ན། ཐུགས་བརྩེ་བས་ཉེ་
བར་དགོངས་ཏེ་ཁྲིམས་ཉིས་བརྒྱ་ལྔ་བཅུ་རྩ་གསུམ་བཅས་ཤིང་། སོ་སོར་ཐར་
- 288 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
པའི་མདོ་འདི་མཛད་ནས་ཟླ་བ་ཕྱེད་ཕྱེད་ཅིང་གསོ་སྦྱོང་གི་ཚེ་སོ་ཐར་གྱི་མདོ་འདི་
འདོན་པར་མཛད་དོ། །སོ་ཐར་གྱི་མདོ་འདོན་ཚུལ་ལ། གསོལ་བ་དང་གླེང་གཞི་
ཚིག་ཏུ་བརྗོད་ཅིང་། ལྷག་མ་ཐོས་བསྒྲགས་ཀྱི་ཚུལ་དུ་འདོན་པ་དང་། ཡང་གླེང་
གཞི་དང་གསོལ་བ་དང་ཕམ་པའི་སྡེ་ཚན་ཚིག་ཏུ་བརྗོད་ཅིང་། ལྷག་མ་མན་ཆད་
ཁོས་བསྒྲགས་སུ་འདོན་པ་དང༌། ཡང་གླེང་གཞི་ནས་ལྷག་མའི་སྡེ་ཚན་ཡན་ཆད་
ཚིག་ཏུ་འདོན་ཞིང་། དེ་མན་ཆད་ཐོས་བསྒྲགས་སུ་འདོན་པ་དང་། ཡང་གླེང་གཞི་
ནས་མ་ངེས་པ་ཡན་ཆད་ཚིག་ཏུ་འདོན་ཞིང་། ལྟུང་བྱེད་མན་ཆད་ཐོས་བསྒྲགས་
སུ་འདོན་པ་དང་། འགོ་ནས་མཇུག་རྫོགས་ཀྱི་བར་ཚང་མ་རིལ་གྱི་འདོན་པ་དང་
ལྔ་ཡོད་ལ། འདུལ་འཛིན་གྲགས་པ་རྒྱལ་མཚན་གྱིས་མཛད་པའི་གཞི་གསུམ་གྱི་
ཆོ་གར་བཀོད་པའི་སོ་ཐར་གྱི་མདོ་འདོན་ཚུལ་འདི་ནི་སོ་ཐར་གྱི་མདོ་འདོན་ཚུལ་
ལྔའི་ནང་ནས་མ་མཐའ་གླེང་གཞི་དང་གསོལ་བ་ཚིག་ཏུ་འདོན་ཞིང་། ལྷག་མ་
ཐོས་བསྒྲགས་སུ་བྱེད་ཚུལ་དེ་ཡིན་ནོ། །མདོ་འདོན་པ་པོ་ནི། མཚམས་ནང་དེའི་
དགེ་འདུན་གྱི་ནང་ནས་རྒན་རབས་འདུལ་བ་ལ་མཁས་ཤིང་། བསླབ་ཁྲིམས་
དག་པ། མདོའི་ཚིག་ཕྱེད་ཀྱང་མ་འཁྲུལ་པར་བློ་ནས་འདོན་ནུས་པ་ཞིག་དགོས་
པར་གསུངས། རྒན་པས་དེ་ལྟར་མ་ནུས་ན་དེ་ལས་བསླབ་པ་གཞོན་པས་བྱ་རུང་
བར་གསུངས་སོ། །གསོ་སྦྱོང་གི་ཚེ་དགེ་འདུན་རྣམས་སྤྱོད་ལམ་མཐུན་པ་ཤིན་ཏུ་
གལ་ཆེ་བས། སྤྱོད་ལམ་ཇི་ལྟར་བྱ་བ་ནི། ཆོས་གོས་དང་སྣམ་སྦྱར་གྱི་སྣེ་གཉིས་
ཕྲག་ པ་ གཡོན་པའི་སྟེང་དུ་གཟར། དཔུང་ པ་ གཡས་ པ་ ཕྱིར་བཏོན། ལག་པ་
གཡོན་པའི་སྟེང་དུ་གཡས་པ་ཐལ་མོ་བསྣོལ་ཏེ་བཅམ། མགོ་ཅུང་ཟད་གུག་པ་
འདུད་ པའི་རྣམ་པ་དང་བཅས་གནས་དགོས་ལ། དེ་ལྟ་མིན་པར་འགའ་ཞིག་
- 289 -



མེས་པོའི་ཤུལ་བཞག་ལས།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འགྲེང་། འགའ་ཞིག་འདུག་ཏེ་གནས་པ་དང་ཡང་ལས་ཀྱི་གནས་སུ་གཏམ་གཞན་
གླེང་བ་དང༌། དཔུང་པ་གཡས་པ་གོས་ཀྱིས་གཏུམས་ཏེ་ཆོས་གོས་ཕྱམ་ཚེ་གྱོན་པ་
ལྟར་བྱེད་པ་དང་། མགོ་གོས་ཀྱིས་གཏུམས་པ་སོགས་བྱས་ན་སྤྱོད་ལམ་མ་མཐུན་
པར་འགྱུར་བས་དགེ་འདུན་གྱི་ལས་ལ་མི་མཐུན་པའི་ཉེས་པ་འབྱུང་ངོ༌། །གསོ་
སྦྱོང་དུ་མ་ཟད་རབ་བྱུང་བསྙེན་རྫོགས་ཀྱི་ཆོ་ག་སོགས་དགེ་ཚུལ་གྱི་ལས་ཐམས་
ཅད་ལ་སྤྱོད་ལམ་མཐུན་པ་འདི་ཤིན་ཏུ་གལ་ཆེའོ། །འདུག་ལུགས་སྤྱོད་ལམ་གྱི་
སྐོར་ལ་བཤད་པར་བྱ་བ་མང་དུ་སྣང་ནའང་ཐམས་ཅད་བྲིར་མ་ལང་བས་འདུ་
འཛིན་མཁས་པ་དག་ལ་ཡུན་རིང་དུ་བརྟེན་ཏེ་བསླབ་པར་བྱའོ། །གནས་དེར་
དགེ་སློང་བཞི་ཚང་ན་ནི་གོང་དུ་བཤད་པ་ལྟར་གསོ་སྦྱོང་བྱར་རུང་ཞིང་། བཞི་མ་
ཚང་བར་དགེ་སློང་གསུམ་མམ། གཉིས་སམ། གཅིག་ལས་མེད་ན་གསོ་སྦྱོང་བྱིན་
རླབས་བྱ་དགོས་ལ། ཅི་ལྟར་བྱ་བའི་ཚུལ་ནི། གསོ་སྦྱོང་གི་ཉི་མ་དེ་ཉིད་ལ་གཙུག་
ལག་ཁང་ལ་ཆག་ཆག་དང༌། ཕྱག་བདར་བྱ་བ་དང༌། སྟོན་པའི་སྐུ་གཟུགས་ཀྱི་
མདུན་དུ་ཅི་འབྱོར་པའི་མཆོད་པ་བཤམ་པ་སོགས་བྱས་ནས། ཕྱོགས་མཐོན་པོར་
འདུག་ཏེ་དགེ་སློང་མ་འོངས་པ་དག་འོང་ངམ་མི་ཡོང་ཕྱོགས་བཞིར་རྣམ་པར་བལྟ་
བར་བྱའོ། །བལྟས་པའི་ཚེ་དགེ་སློང་དག་འོང་བ་སྣང་ན། ཀྱེ་ཚེ་དང་ལྡན་པ་དག་
མྱུར་བ་མྱུར་བར་ཤོག་ཅིག་དེང་དགེ་འདུན་ གྱི་གསོ་སྦྱོང་ངོ་ཞེས་བརྗོད་པར་
བྱའོ། །གལ་ཏེ་དགེ་སློང་གཞན་མི་འོང་བར་ཡིད་ཆེས་ན་གསོ་སྦྱོང་ བྱིན་གྱིས་
བརླབ་ པར་ བྱའོ། །དེ་ཡང་གནས་དེར་ཆག་ཆག་དང་། ཕྱག་བདར་བྱ་བ་དང་།
གནས་མལ་མ་ཉམས་པར་བྱ་བ་དང༌། སྟོན་པའི་སྐུ་གཟུགས་ཀྱི་སྤྱན་སྔར་མཆོད་
པ་བཤམ་པ་རྣམས་བྱ་དགོས་པར་འདུལ་བ་ལུང་ཉིད་ལས་གསལ་བར་གསུངས་
- 290 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
ཤིང་། མཆོད་པ་བཤམས་ནས་རྒྱུད་ཆགས་གསུམ་བྱ་དགོས་པར་རྒྱ་ཆེར་འགྲེལ་
ལས་བཤད། དེས་ན་རང་རྒྱུད་ལ་བརྟག་པ་དང་། རྒྱུད་ཆགས་གསུམ་པ་བྱ་བ་
སོགས་སྔར་བཤད་པ་ལྟར་བྱས་ནས། གསུམ་ཡོད་ན་གྲལ་ལ་འཁོད། གཉིས་ནི་
གཅིག་གི་མདུན་དུ་གཅིག་འདུག །རང་གཅིག་པུ་ལས་མེད་ན་སྤྱོད་ལམ་འདུག་
ནས་བྱའོ། །ཆོ་ག་བརྗོད་པའི་ཡུལ་དགེ་སློང་ཆོས་དགུ་ལྡན་ཡོད་ཚེ་བསླབ་པ་རྒན་
པ་སོགས་ཕྱག་བྱ་བའི་འོས་ཡིན་ན་ཕྱག་གསུམ་བྱ། མིན་ན་ཕྱག་བྱ་མི་དགོས་
ཤིང་མཆིལ་ལྷམ་ཕུད། བླ་གོས་ཕྲག་པ་གཅིག་ཏུ་བྱས་ཏེ། གསོ་སྦྱོང་བྱིན་རླབས་
ལ་ཐུགས་གཏད་པར་ཞུ། ཞེས་བརྗོད་ལ་དེའི་མདུན་དུ་ཙོག་ཙོག་པུར་འདུག་ནས་
ཐལ་མོ་སྦྱར་ཏེ། བཙུན་པ་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅུ་
བཞི་པའམ་བཅོ་ལྔ་པ་ལགས་ལ། བདག་དགེ་སློང་མིང་འདི་ཞེས་བགྱི་བའི་ཡང་
གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་
བྱ་བའི་བར་ཆད་ཀྱི་ཆོས་རྣམས་ཡོངས་སུ་དག་གོ །ཞེས་བདག་མཆི་ན། བདག་
ཡོངས་སུ་དག་པར་བཙུན་པས་གཟུང་དུ་གསོལ། བདག་དགེ་སློང་མིང་འདི་ཞེས་
བྱ་བས་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར་དེང་གསོ་སྦྱོང་
བྱིན་གྱིས་བརླབ་བོ། །གང་གི་ཚེ་དགེ་འདུན་ཚོགས་པ་རྙེད་པ་དེའི་ཚེ་དགེ་འདུན་
དང་ལྷན་ཅིག་གསོ་སྦྱོང་རྒྱ་ཆེར་ཉམས་སུ་མྱོང་བར་བྱ་ཞིང་། སོ་སོར་ཐར་པའི་
མདོ་འདོན་པ་ཡང་གདོན་པར་བགྱིའོ། །ཞེས་ལན་གསུམ་བརྗོད། ཐབས་ལེགས་
བྱའོ། །བརྗོད་པའི་ཡུལ་དགེ་སློང་མེད་ན། དགོངས་སུ་གསོལ་མེད་པར་ཆོ་ ག་
སྔར་བཞིན་བྱས་ལ། བཙུན་པས་གཟུང་དུ་གསོལ་ཞེས་པ་ལྷ་རྣམས་ཀྱིས་གཟུང་
དུ་ གསོལ། །ཞེས་འདོན་པ་བརྗེའོ། །འདིའི་ གཞན་རྣམས་གོ་སླ་ལ། ལྷ་རྣམས་
- 291 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཀྱིས་གཟུང་དུ་གསོལ་ཞེས་པའི་ལྷ་ནི་རྣམ་པར་དག་པའི་ལྷ་ལ་བྱེད་པ་དང་།
དཀར་ཕྱོགས་ཀྱི་ལྷ་ལ་བྱེད་པ་གཉིས་བཤད་དེ། རྣམ་པར་དག་པའི་ལྷ་ནི་ཡེ་
ཤེས་ཀྱི་སྤྱན་ལྡན་རྣམས་སོ། །དཀར་ཕྱོགས་ཀྱི་ལྷ་ནི་སྔོན་སངས་རྒྱས་མཐོང་བ།
དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། རྒྱལ་བའི་བསྟན་
པ་ལ་དགའ་ཞིང་དད་པའི་ལྷ་རྣམས་ཡིན་ནོ། །གསོ་སྦྱོང་བྱ་བའི་དུས་ནི། ཟླ་བ་རེ་
རེ་ཞིང་ཡར་ངོའི་བཅོ་ལྔ་དང་། མར་ངོའི་བཅོ་ལྔ་གཉིས་ཡིན་ནོ། །དུས་དེ་གཉིས་
ལ་བྱ་བའི་རྒྱུ་མཚན་ནི། མཚན་མ་གསལ་བས་གསོ་སྦྱོང་མི་བརྗེད་པ་དང་། དུས་
བཟང་བས་དགེ་བ་འགྱུར་ཆེ་བ་དང་། སངས་རྒྱས་ཀྱིས་བྱིན་གྱིས་བརླབས་པས་
ཁྱད་པར་དུ་འཕགས་པའོ། །སྤྱིར་ལོ་གཅིག་ལ་གསོ་སྦྱོང་གི་དུས་ཉི་ཤུ་རྩ་བཞི་
ཡོད་ལ། དེ་ཡང་ གསོ་ སྦྱོང་བཅོ་ལྔ་ པ་བཅོ་བརྒྱད་དང༌། བཅུ་བཞི་པ་དྲུག་ཏེ།
ཡར་ངོའི་བཅོ་ལྔ་པ་བཅུ་གཉིས་དང་། མར་ངོའི་བཅོ་ལྔ་པ་དྲུག །མར་ངོའི་བཅུ་
བཞི་པ་དྲུག་རྣམས་སོ། །དེ་ཡང་དུས་ཚིགས་དྲུག་ངོས་འཛིན་ཚུལ་དང་། མར་ངོའི་
བཅུ་བཞི་པ་ཇི་ལྟར་འབྱུང་བའི་ཚུལ་ཞིབ་ཏུ་བཤད་ན། སྨིན་དྲུག་ཟླ་བའི་མར་
ངོའི་ཚེས་གཅིག་ནས་ལོ་འགོ་འཛིན་ཅིང་དགུན་གྱི་འགོ་ཚུགས། དེ་ནས་རྒྱལ་
ཟླའི་ཚེས་བཅོ་ལྔའི་བར་ལ་དགུན་ཞེས་བྱ། ཟླ་བ་དེའི་མར་ངོའི་ཚེས་གཅིག་ནས།
དབོ་ཟླ་ཡར་ངོའི་ཚེས་བཅོ་ལྔའི་བར་ལ་དགུན་སྨད་ཅེས་བྱ། ཟླ་བ་དེའི་མར་ངོའི་
ཚེས་གཅིག་ནས། ས་ག་ཟླ་བའི་ཡར་ངོའི་ཚེས་བཅོ་ལྔའི་བར་ལ་དཔྱིད་ཅེས་བྱ།
ཟླ་བ་དེའི་མར་ངོའི་ཚེས་གཅིག་ནས། ཆུ་སྟོད་ཟླ་བའི་ཡར་ངོའི་ཚེས་བཅོ་ལྔའི་
བར་ལ་སོ་ག་ཞེས་བྱ། ཟླ་བ་དེའི་མར་ངོའི་ཚེས་གཅིག་ནས་ཁྲུམས་ཟླ་བའི་ཡར་
ངོའི་ཚེས་བཅོ་ལྔ་བར་ལ་དབྱར་ཞེས་བྱ། ཟླ་བ་དེའི་མར་ངོའི་ཚེས་གཅིག་ནས་
- 292 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
སྨིན་དྲུག་ཟླ་བའི་ཡར་ངོའི་ཚེས་བཅོ་ལྔའི་བར་ལ་སྟོན་ཞེས་བྱའོ། །ཧོར་ཟླ་དང་
སྦྱར་ན། ཧོར་ཟླ་བཅུ་པའི་ཚེས་བཅུ་དྲུག་ནས་ཧོར་ཟླ་བཅུ་གཉིས་པའི་ཚེས་བཅོ་
ལྔའི་བར་ལ་དགུན་དང་། ཧོར་ཟླ་བཅུ་གཉིས་པའི་ཚེས་བཅུ་དྲུག་ནས་ཧོར་ཟླ་
གཉིས་པའི་ཚེས་བཅོ་ལྔའི་བར་ལ་དགུན་སྨད་དང༌། ཧོར་ཟླ་གཉིས་པའི་ཚེས་
བཅུ་དྲུག་ནས་ཧོར་ཟླ་བཞི་པའི་ཚེས་བཅོ་ལྔའི་བར་ལ་དཔྱིད་དང་། ཧོར་ཟླ་བཞི་
པའི་ཚེས་བཅུ་དྲུག་ནས་ཧོར་ཟླ་དྲུག་པའི་ཚེས་བཅོ་ལྔའི་བར་ལ་སོ་ག་དང་། ཧོར་
ཟླ་དྲུག་པའི་ཚེས་བཅུ་དྲུག་ནས་ཧོར་ཟླ་བརྒྱད་པའི་ཚེས་བཅོ་ལྔའི་བར་ལ་དབྱར་
དང༌། ཧོར་ཟླ་བརྒྱད་པའི་ཚེས་བཅུ་དྲུག་ནས་ཧོར་ཟླ་བཅུ་པའི་ཚེས་བཅོ་ལྔའི་
བར་ལ་སྟོན་ཅེས་བྱའོ། །དུས་ཚིགས་དེ་དག་གི་ནང་ནས་ཟླ་བ་བཅུ་པ། བཅུ་
གཉིས་པ། གཉིས་པ། བཞི་པ། དྲུག་ པ། བརྒྱད་པ། རྣམས་ ཀྱི་མར་ པོའི་ གསོ་
སྦྱོང་ བཅོ་ ལྔ་ པ་ དང་། བཅུ་ གཅིག་ པ། དང་ པོ། གསུམ་ པ། ལྔ་ པ། བདུན་ པ། །
དགུ་པ་རྣམས་ཀྱི་མར་ངོའི་གསོ་སྦྱོང་བཅུ་བཞི་པ་ཡིན་ནོ། །དུས་ཚིགས་མི་འཕྱུག་
པའི་ཕྱིར་གནས་བརྟན་ནམ། ཞལ་ཏ་པས་ཉིན་རེ་བཞིན་དུས་བགྲང་དགོས་པར་
གསུངས་ལ། འདྲེན་པའི་ཐབས་ཀྱང་སྨྲིག་མའི་ཐུར་མ་སྐུད་པ་ལ་བརྒྱུས་པ་སྤོ་
བས་ཞག་བགྲང་བར་བྱའོ། །ཡང་ཟླ་ཤོལ་བྱུང་བའི་ལོར་ནི། ལོ་དེ་ལ་གསོ་སྦྱོང་
བྱ་བའི་དུས་ཉི་ཤུ་རྩ་དྲུག་ཡོད་ལ་ཟླ་བ་བཅུ་པ་ལ་ཤོལ་བྱུག་ན། བཅུ་པ་སྔ་ཕྱི་
གཉིས་ཀ་ལས་མར་ངོའི་གསོ་སྦྱོང་བཅོ་ལྔ་པ་བྱའོ། །བཅུ་གཅིག་པ་ལ་ཤོལ་བྱུང་
ན། བཅུ་གཅིག་པ་སྔ་ཕྱི་གཉིས་ཀ་ལ་མར་ངོའི་གསོ་སྦྱོང་བཅུ་བཞི་པ་བྱའོ། །དེས་
མཚོན་ནས་ཟླ་བ་གཞན་རྣམས་ལའང་རིགས་འགྲེའོ། །དུས་བརྗོད་ཚུལ་ནི། ཧོར་
ཟླ་བཅུ་པའི་མར་ངོའི་གསོ་སྦྱོང་ལ་ཚེ་དང་ལྡན་པ་དག་སང་གི་སྐྱ་རེངས་ཤར་བའི་
- 293 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཚེ་དགུན་རྣམས་ཀྱི་ཟླ་བ་ཕྱེད་ནི་འདས་སོ། །ཟླ་བ་ཕྱེད་དང་གཉིས་ནི་ལུས་སོ། །
བཅུ་གཅིག་པའི་བཅོ་ལྔ་ལ་དགུན་རྣམས་ཀྱི་ཟླ་བ་གཅིག་ནི་འདས་སོ། །ཟླ་བ་
གཅིག་ནི་ལུས་སོ། །དེའི་མར་ངོ་ལ་དགུན་རྣམས་ཀྱི་ཟླ་བ་ཕྱེད་དང་གཉིས་ནི་
འདས་སོ། །ཟླ་བ་ཕྱེད་ནི་ལུས་སོ། །བཅུ་གཉིས་པའི་བཅོ་ལྔ་ལ་དགུན་རྣམས་ཀྱི་
ཟླ་བ་གཉིས་འདས་ཏེ། ལྷག་མ་མ་ལུས་སོ་ཞེས་བརྗོད་དོ། །དེ་བཞིན་དུ་དགུན་
སྨད་དཔྱིད་སོ་ག་དབྱར་སྟོན་རྣམས་ཀྱི་དུས་བརྗོད་ཚུལ་ཡང་རིམ་པ་བཞིན་དུ་
དགུན་ ཞེས་ པ། དགུན་ སྨད། དཔྱིད། སོ་ ག །དབྱར། སྟོན་ཅེས་ པ་ རྣམས་ ཀྱིས་
འདོན་པ་བརྗེ་བ་མ་གཏོགས་སྔར་དང་འདྲའོ། །ཤོལ་ཟླའི་དུས་བརྗོད་ཚུལ་ནི།
དགུན་གྱི་དུས་སུ་ཟླ་ལྷག་བྱུང་ན་སྟོན་ཟླ་ཐ་ཆུང་གི་མར་ངོ་ལ་ཚེ་དང་ལྡན་པ་དག་
སང་གི་སྐྱ་རེངས་ཤར་བ་ན་དགུན་རྣམས་ཀྱི་ཤོལ་དང་བཅས་པའི་ཟླ་བ་ཕྱེད་ནི་
འདས་སོ། །ཟླ་བ་ཕྱེད་དང་གསུམ་ནི་ལུས་སོ། །ཞེས་པ་ལྟ་བུ་བརྗོད་པས་རུང་བ་
འདྲ་ཞིང་། དེས་གཞན་རྣམས་ ལའང་ རིགས་འགྲེས་ ལ་ཤེས་ པར་ བྱའོ། །བཀྲ་
ཤིས་ཀྱི་གསོ་སྦྱོང་དང་། གནོད་པ་བཟློག་པའི་གསོ་སྦྱོང་དང་། བྱེ་བ་འདུམ་པའི་
གསོ་སྦྱོང་རྣམས་ནི་ནམ་དགོས་པའི་དུས་བྱས་པས་ཆོག་པས་དུས་ངེས་པ་མེད་ལ།
དེ་གསུམ་ཇི་ལྟར་བྱ་བའི་ཚུལ་ནི། དུས་བརྗོད་ཚུལ་གྱི་ཁྱད་པར་སོགས་ཁྱད་པར་
ཕྲན་བུ་མ་གཏོགས་ཆོ་ག་ཇི་ལྟར་བྱ་བའི་ཚུལ་རྣམས་སྔར་བཤད་པ་ལྟར་ཡིན་ལ།
དེང་དགེ་འདུན་གྱི་གསོ་ སྦྱོང་བཅོ་ལྔ་པ་ལགས་ཏེ། ཞེས་པའི་ཚབ་ཏུ་དེང་དགེ་
འདུན་གྱི་བཀྲ་ཤིས་ཀྱི་གསོ་སྦྱོང་ལགས་ཏེ། ཞེས་པ་ལྟ་བུ་བརྗོད། གཞན་གཉིས་
ལ་ བརྗོད་ ཚུལ་ དེས་ རིགས་ འགྲེ། དུས་ བརྗོད་ ཚུལ་ ནི། ཟླ་ བ་ བཅུ་ པའི་ ཚེས་
བརྒྱད་ལ་བཀྲ་ཤིས་ཀྱི་གསོ་སྦྱོང་བྱ་བ་ཡིན་ན། ཚེ་དང་ལྡན་པ་དག་སང་གི་སྐྱ་
- 294 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
རེངས་ཤར་བ་ན་སྟོན་གྱི་ཟླ་བ་གཅིག་དང་ཞག་ཉི་ཤུ་རྩ་གསུམ་འདས་ཤིང་།
ལྷག་མ་ཞག་བདུན་སླད་དུ་ལུས་སོ་ཞེས་བརྗོད། དེས་མཚོན་ནས་དུས་གང་ལ་བྱ་
ཡང་བརྗོད་ཚུལ་ཤེས་པར་བྱའོ། །གཉུག་མར་གནས་པ་རྣམས་ཀྱི་ཚེས་བཅོ་ལྔ་
ཡིན་ལ་གློ་བུར་དུ་ལྷགས་པ་རྣམས་ཀྱི་བཅུ་བཞི་ཡིན་པ་ལྟ་བུ་དུས་ཀྱི་ཕྱིར་བློ་མི་
མཐུན་པར་གྱུར་ན་ནི་ཆེས་མང་བ་རྣམས་ཀྱི་རྗེས་སུ་འཇུག་པར་བྱ་བ་ཉིད་ཡིན་
ནོ། །གལ་ཏེ་གྲངས་མང་ཉུང་མཉམ་པ་ཉིད་ཡིན་ན་གཉུག་མར་གནས་པ་རྣམས་
ཀྱི་རྗེས་སུ་འཇུག་པར་བྱའོ། །ཡང་ཚེས་བཅོ་ལྔའི་ཉིན་རྐྱེན་དབང་གིས་གསོ་སྦྱོང་
བྱ་བ་མ་གྲུབ་པར་ལུས་ན་དེའི་མཚན་མོ་བྱས། མཚན་མོའང་རྐྱེན་དབང་གིས་མ་
ཐུབ་ན་སང་ནམ་ལངས་ནས་ཚེས་བཅུ་དྲུག་གི་ཉི་མ་མ་ཤར་གོང་དུ་བྱ་རུང་བར་
གསུངས་སོ། །ཡང་གསོ་སྦྱོང་སྔ་མ་ནས་བགྲངས་པའི་ཡར་ངོའི་གསོ་སྦྱོང་སྐར་
རྩིས་པའི་ལུགས་ཀྱི་ཚེས་བཅུ་བཞི་ལ་བབ། དེའི་སང་ཉིན་ཚེས་བཅོ་ལྔ་ལ་གཟའ་
འཛིན་བྱུང་ན་གཟའ་འཛིན་དང་བསྟུན་ནས་གསོ་སྦྱོང་བསྐྱར་ནས་བྱ་བའི་ཚུལ་
གཅིག་དང༌། གསོ་སྦྱོང་ འགྱངས་ཏེ་གཟའ་འཛིན་གྱི་ ཉིན་ བྱ་བའི་ཚུལ་གཉིས་
ལས། བདག་གི་མཁན་པོ་རིན་པོ་ཆེ་རྗེ་བཙུན་བློ་བཟང་ཡེ་ཤེས་དཔལ་བཟང་པོ་
དེ་ཉིད་ནི་ལུགས་ཕྱི་མ་བཞེད་ཅིང་། དེ་བཞིན་དུ་ཕྱག་ལེན་དུ་ཡང་མཛད་དོ། །
གསོ་སྦྱོང་གི་དུས་སོ་ཐར་གྱི་མདོ་འདོན་པའི་ཚེ། དགེ་ཚུལ་རྣམས་ ལོགས་སུ་
བཀར་ནས་ འདོན་ དགོས་ པར་ གསུངས་ ཤིང༌། སྤྱིར་ བཏང་ དུ་ བསྙེན་ པར་ མ་
རྫོགས་པས་མི་ཐོས་པར་བྱ་དགོས་ཀྱང་། ཁྱིམ་བདག་དད་པ་ཅན་དང་རྒྱལ་པོ་ལྟ་
བུ་གཙོ་བོ་དག་སོ་ཐར་གྱི་མདོ་ཐོས་ན་ཆེས་ཤིན་ཏུ་དགའ་ཞིང་དད་པར་འགྱུར་བ་
ལྟར་ན། དེ་དག་གིས་མཐོང་སར་གསོ་སྦྱོང་བྱེད་པ་དང་སོ་ཐར་གྱི་མདོ་ཐོས་པར་
- 295 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བྱེད་པ་ལ་ཉེས་པ་མེད་པར་གསུངས་སོ། །ཡང་ལུས་སྲོག་དང་ཚངས་སྤྱོད་ཀྱི་བར་
ཚད་བསྲུང་བའི་ཕྱིར་དུ་ཁྱིམ་པས་ཐོས་པ་ལ་ཡང་ཉེས་པ་མེད་པར་གསུངས་སོ། །
དེ་ལྟར་གསོ་སྦྱོང་གི་དངོས་གཞི་སོ་སོར་ཐར་པའི་མདོ་འདོན་པ་ཉིད་ཡིན་ཞིང་།
མདོ་འདོན་ཚུལ་ལྔ་ཡོད་པའི་ནང་ནས་ཚང་མ་ཐོན་ན་རབ་དང༌། དེ་མ་ཐོན་ན་
འདོན་ཚུལ་གཞན་གསུམ་དང་། དེ་དག་ཀྱང་མ་ཐོན་ན་འདུལ་འཛིན་རིན་པོ་ཆེའི་
གཞི་གསུམ་དུ་གསལ་བ་ལྟར་གླེང་གཞི་དང་གསོལ་བ་ཚིག་ཏུ་འདོན་ཞིང་། ལྷག་
མ་ཐོས་བསྒྲགས་ཀྱི་ཚུལ་དུ་འདོན་པ་ཕྱིས་ཀྱང་གསན་པར་འགྱུར་རོ། །ཞེས་པའི་
བར་ལྷག་ཆད་མེད་པར་འདོན། མཇུག་ཏུ་བསྔོ་བ་དང་སྨོན་ལམ་བྱ་བ་ནི། སོ་
སོར་ཐར་པ་བཏོན་པ་ཡིས། །བསོད་ནམས་གྲུབ་པ་གང་ཡོད་པ། །དེས་ནི་འཇིག་
རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག །བརྩམ་པར་བྱ་ཞིང་དབྱུང་
བར་བྱ། །སངས་རྒྱས་བསྟན་ལ་འཇུག་པར་བྱ། །འདམ་བུའི་ཁྱིམ་ལ་གླང་ཆེན་
བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །
ཆོས་འདུལ་འདི་ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤངས་ནས། །སྡུག་
བསྔལ་ ཐ་ མར་ བྱེད་ པར་ འགྱུར། །ཞེས་དང་། གཞན་ཡང་བསྔོ་སྨོན་ཅི་ རིགས་
དང༌། ལྷག་པར་ཀླུའི་རྒྱལ་པོ་དགའ་བོ་དང་ཉེར་དགའི་མིང་ནས་སྨོས་པའི་བསྔོ་
བ་ཡོན་བཤད་བྱ་བར་འདུལ་བ་ལུང་ཉིད་ལས་གསུངས། དེ་ཡང་བདག་གི་བླ་མ་
དམ་པའི་ཕྱག་བཞེས་ལ། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་
ཚོགས་རྫོགས་ཤིང་། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་གཉིས་
ཐོབ་པར་ཤོག །ཅེས་དང༌། ཕན་བདེ་འབྱུང་བའི་གནས་གཅིག་པུ། །བསྟན་པ་
ཡུན་ རིང་ གནས་ པ་དང་། །བསྟན་ འཛིན་ སྐྱེས་བུ་དམ་པ་རྣམས། །སྐུ་ཚེ་རྒྱལ་
- 296 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
མཚན་བརྟན་གྱུར་ཅིག །བདག་དང་གཞན་གྱི་དུས་གསུམ་དང༌། །འབྲེལ་བའི་
ཚོགས་གཉིས་ལ་བརྟེན་ནས། །རྒྱལ་བ་བློ་བཟང་གྲགས་པ་ཡི། །བསྟན་པ་ཡུན་
རིང་འབར་གྱུར་ཅིག །ཆོས་ཀྱི་རྒྱལ་པོ་ཙོང་ཁ་པའི། །ཆོས་ཚུལ་རྣམ་པར་འཕེལ་
བ་ལ། །གེགས་ཀྱི་མཚན་མ་ཞི་བ་དང་། །མཐུན་རྐྱེན་མ་ལུས་ཚང་བར་ཤོག །
ཅེས་པ་རྣམས་ངེས་ཅན་དུ་མཛད་ཅིང་། མཇུག་ཏུ། སྦྱིན་པ་འདི་ཡི་བསོད་ནམས་
ཀྱིས། །སངས་རྒྱས་བསྟན་ལ་དད་གྱུར་པའི། །དགའ་བོ་ཉེར་དགའ་ལ་སོགས་
པའི། །གཉུག་མར་གནས་པའི་ ལྷ་རྣམས་དང༌། །རྒྱལ་ པོ་སྦྱིན་བདག་ཉིད་དང་
ནི། །གཞན་ ཡང་ གྲོང་ ཁྱེར་ གནས་ པ་ རྣམས། །ཚེ་ རིང་ ནད་ མེད་ ཕུན་ སུམ་
ཚོགས། །གཏན་དུ་བདེ་བ་ཐོབ་ པར་ ཤོག །འབྱུང་པོ་གང་དག་ཕྱོགས་འདིར་
ལྷགས་གྱུར་ཏེ། །སའམ་འོན་ཏེ་བར་སྣང་འཁོད་པ་དག །སྐྱེ་དགུ་ཀུན་ལ་རྟག་ཏུ་
བྱམས་བྱེད་ཤོག །ཉིན་དང་མཚན་དུ་ཆོས་ལ་སྤྱོད་གྱུར་ཅིག །ཅེས་པ་རྣམས་ངེས་
ཅན་དུ་མཛད་ཅིང་། མཇུག་ཏུ། སངས་རྒྱས་སྤྲུལ་པ་དགྲ་བཅོམ་འཕགས་པའི་
ཚོགས། །ཞེས་སོགས་གནས་བཅུའི་སྨོན་ལམ་མཛད་དོ།། །།
གཉིས་པ་དབྱར་གནས་ཀྱི་སྒོ་ནས་བསླབ་པ་ཡོངས་སུ་སྦྱོང་བ་ལ་གླེང་
གཞི་ཇི་ལྟར་བྱུང་བ་དང་། དེ་ལ་བརྟེན་ནས་དབྱར་གནས་པའི་བཅའ་བ་ཇི་ལྟར་
མཛད་པའི་ཚུལ་ནི། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་
མགོན་མེད་ཟས་སྦྱིན་གྱི་ཀུན་དགའ་ར་བར་དབྱར་བཞུགས་ པར་ ཞལ་ གྱིས་
བཞེས་སོ། །དེའི་ཚེ་དགེ་སློང་དག་དབྱར་གྱི་ནང་ལོགས་སུ་ལྗོངས་རྒྱུ་ཞིང་དོང་
ངོ༌། །དེ་དག་དབྱར་གྱི་ནང་ལོགས་སུ་ལྗོངས་རྒྱུ་ཞིང་དོང་བ་དག་མི་སྦེད་ཅིང་མ་
བསྲུངས་ལ་མ་སྦས་པར་གྱུར་པ་དག་ལ། མུ་སྟེགས་ཅན་རྣམས་ཤེས་ལྡན་དག །
- 297 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཤཱཀྱའི་བུའི་དགེ་སྦྱོང་འདི་དག་ནི་སྲོག་གཅོད་པ་ཡིན་ཏེ། སྲོག་གཅོད་པ་ལས་མ་
ལོག་རྣམ་པར་མ་ལོག་ཕྱིར་མ་ལོག་པ་འདི་དག་དབྱར་གྱི་ནང་ལོགས་སུ་ལྗོངས་
རྒྱུ་ཞིང་ འདོང་ སྟེ། དབྱར་ གྱི་ནང་ལོགས་སུ་ལྗོངས་རྒྱུ་ཞིང་འདོང་བ་ན། སྲོག་
ཆགས་ཕྲ་མོ་དང་། ཤིན་ཏུ་ཕྲ་མོ་མང་པོའི་ཚོགས་རྣམས་བརྫི་ས་ནས་སྲོག་དང་
བྲལ་བར་བྱེད་དོ། །རེ་ཞིག་བྱེའུ་ཁུག་རྟ་ཡང་དབྱར་ཟླ་བ་བཞི་རང་གི་ཚང་ན་ཞུམ་
ཞུམ་པོར་བྱས། ཀུན་ཏུ་ཞུམ་ཞུམ་པོར་བྱས་ནས་བསྐུམ་ཞིང་བསྐུམས་ནས་འདུག་
ན། དགེ་སྦྱོང་མགོ་རེག་འདི་དག་ནི་དབྱར་ཁས་ལེན་པ་ཙམ་ཡང་མི་ཤེས་ན།
དགེ་སྦྱོང་མགོ་རེག་འདི་དག་ལ་བསོད་སྙོམས་སྦྱིན་པ་དང་། ཕྱག་བྱ་བར་སེམས་
པ་ལྟ་སུ་ཞིག་ཡོད་ཅེས་སྨོད་པར་བྱེད་འཕྱ་བར་བྱེད་ཁ་ཟེར་བར་བྱེད་པའི་སྐབས་
དེ་ བཅོམ་ ལྡན་ འདས་ ལ་ དགེ་ སློང་ རྣམས་ ཀྱིས་ གསོལ་ བ་ དང༌། བཅོམ་ ལྡན་
འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ། དགེ་སློང་གི་དབྱར་
གནས་པར་དམ་བཅའ་བར་བྱའོ། །ཞེས་དབྱར་གནས་བྱ་དགོས་པའི་བཅའ་བ་
མཛད་དོ། །དབྱར་གནས་པའི་དོན་ནི། དབྱར་གྱི་དུས་སུ་འགྲོ་འདུག་མང་པོ་བྱེད་
པ་སྤངས་ཏེ། གཞི་གཅིག་ཏུ་གནས་པར་ཆོ་གའི་སྒོ་ནས་ཁས་བླངས་པར་བྱས་པ་
ལ་དབྱར་གནས་ཞེས་བྱ། དབྱར་ཁས་བླངས་པ་ཞེས་ཀྱང་བྱའོ། །དབྱར་གནས་
བྱས་པའི་དགོས་པ་ནི། བཅོམ་ལྡན་འདས་ཀྱིས་དབྱར་ཟླ་བ་གསུམ་དུ་གནས་
པར་ བྱའོ། །ཞེས་བཅའ་བར་མཛད་པའི་བཅས་ཁྲིམས་དེ་བསྲུང་ཞིང་། དབྱར་
གནས་མ་བྱས་པའི་ཉེས་པ་ཁེགས་པ་དང་། དབྱར་ས་གཞི་ལ་སྲོག་ཆགས་ཕྲ་མོ་
མང་དུ་རྒྱུ་བའི་དུས་སུ་འགྲོ་འདུག་མང་པོ་བྱས་ན་སྲོག་ཆགས་ལ་གནོད་པས།
སྲོག་ཆགས་ལ་གནོད་པ་སྤོང་བ་དང་། གླེང་གཞི་ལས་འབྱུང་བ་ལྟར་མུ་སྟེགས་
- 298 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཅན་སོགས་གཞན་མ་དད་པ་དག་གིས་འཕྱ་བ་སྤོང་བ་དང་། དབྱར་ཆར་ཆུ་རྒྱས་
པའི་དུས་སུ་འགྲོ་འདུག་མང་ན་རང་གི་ལུས་སྲོག་ལ་གནོད་པ་འབྱུང་བའི་ཉེན་ཆེ་
བས། རང་གི་ལུས་སྲོག་ལ་གནོད་པ་སྤོང་བ་དང་། དོན་དང་བྱ་བ་མང་པོ་སྤངས་
ནས་དོན་ཉུང་ཞིང་བྱ་བ་ཉུང་ངུས་གནས་པར་བྱ་བ་དང༌། དེ་ལ་བརྟེན་ནས་བསམ་
གཏན་དང་ཀློག་པ་འཕེལ་བར་བྱ་བ་དང་། དབྱར་གྱི་དུས་སུ་གནས་ཁང་དོར་ཏེ་
ཐག་རིང་པོར་ཕྱིན་ན་གནས་ཁང་རལ་བ་དང་གྲུམ་པ་སོགས་ཀྱི་སྒོ་ནས་ཆུད་ཟ་
བར་འགྱུར་བས། གནས་རལ་བ་དང་གྲུམ་པ་བཅས་པ་སོགས་ཀྱི་སྒོ་ནས་ཆུད་མི་
ཟ་བའི་ཆེད་དང༌། དབྱར་གནས་ལ་བརྟེན་ནས་དགག་དབྱེ་དང་སྲ་བརྐྱང་འབྱུང་
བ་སོགས་དགོས་པ་མང་པོ་ཡོད་དོ། །དབྱར་ཁས་ལེན་པ་པོ་ནི་དགེ་སློང་དུ་མ་
ཟད་དགེ་ཚུལ་རྣམས་ཀྱིས་ཀྱང་ཁས་ལེན་དགོས་ཏེ། རབ་བྱུང་སྡེ་ལྔ་གས་དབྱར་
ཁས་བླངས་དགོས་པར་ལུང་ལས་གསུངས་སོ། །ཡུན་ཇི་སྲིད་དུ་ཁས་བླང་བ་ནི།
དབྱར་ཟླ་བ་གསུམ་དུ་གནས་པར་ ཁས་བླང་དགོས་ཏེ། དེ་ལྟ་ མིན་པར་ཟླ་བ་
གཅིག་དང༌། ཕྱེད་དང་གཉིས་དང་། ཟླ་བ་གཉིས་རྣམས་སུ་ཁས་བླང་དུ་མི་རུང་
ཞིང་། དེ་ལྟར་ཁས་བླངས་ན་དབྱར་གནས་མི་འཆགས་པར་གསུངས་སོ། །ཐོག་
མར་ཟླ་བ་གསུམ་དུ་ཁས་བླངས་ནས། ལུས་སྲོག་དང་ཚངས་སྤྱོད་ཀྱི་བར་ཆད་
བསྲུང་བའི་ཆེད་སོགས་རྐྱེན་དམིགས་བསལ་བྱུང་ན། ཟླ་བ་ཕྱེད་དང་གཉིས་ནས་
དགག་དབྱེ་བྱ་རུང་བར་གསུངས་ཀྱང་། ཐོག་མར་ཁས་ལེན་པའི་ཚེ་ཟླ་བ་ཕྱེད་
དང་གཉིས་སུ་ཁས་ལེན་མི་རུང་ངོ༌། །ཟླ་བ་དང་ཉི་མ་གང་ལ་ཁས་བླང་བ་ནི།
དབྱར་སྔ་མ་ཡིན་ན་དབྱར་ཟླ་འབྲིང་པོ་དང༌། ཕྱི་མ་ཡིན་ན་དབྱར་ཟླ་ཐ་ཆུང་གི་
ཚེས་བཅོ་ལྔའི་ཉིན་གསོ་སྦྱོང་གི་རྗེས་སུ་གནས་མལ་སྟོབས་པ་བསྐོ་བ་དང་།
299 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཚུལ་ཤིང་བླང་བ་སོགས་བྱས་ནས། དེའི་སང་ཉིན་ཚེས་བཅུ་དྲུག་གི་སྔ་དྲོ་ཁས་
བླང་བར་བྱ་བ་ཡིན་ནོ། །མར་ངོ་སྔོན་འགྲོའི་དབང་དུ་བྱས་ན་ཆུ་སྟོད་ཟླ་བའི་ཡར་
ངོའི་བཅོ་ལྔ་ལ་གསོ་སྦྱོང་བྱས་པའི་རྗེས་སུ་ཚུལ་ཤིང་བླངས། དེའི་སང་ཉིན་གྲོ་
ཞུན་ཟླ་བའི་མར་ངོའི་ཚེས་གཅིག་གི་སྔ་དྲོ་དབྱར་སྔ་མ་ཁས་ལེན། གྲོ་ཞུན་ཟླ་
བའི་ཡར་ངོའི་ཚེས་བཅོ་ལྔའི་ཉིན་གསོ་སྦྱོང་བྱས་པའི་རྗེས་སུ་ཚུལ་ཤིང་བླངས་
ནས། དེའི་སང་ཉིན་ཁྲུམས་སྟོད་ཟླ་བའི་མར་ངོའི་ཚེས་གཅིག་གི་སྔ་དྲོ་དབྱར་ཕྱི་
མ་ཁས་ལེན་པ་ཡིན་ནོ། །ཧོར་ཟླ་དང་བསྟུན་ན་ཧོར་ཟླ་དྲུག་པའི་ཡར་ངོའི་ཚེས་
བཅོ་ལྔའི་ཉིན་གསོ་སྦྱོང་བྱས་པའི་རྗེས་སུ་ཚུལ་ཤིང་བླངས་ནས། དེའི་སང་ཉིན་
ཚེས་བཅུ་དྲུག་གི་སྔ་དྲོ་དབྱར་སྔ་མ་ཁས་ལེན། ཧོར་ཟླ་བདུན་པའི་ཡར་ངོའི་ཚེས་
བཅོ་ལྔའི་ཉིན་གསོ་སྦྱོང་བྱས་པའི་རྗེས་སུ་ཚུལ་ཤིང་བླངས་ནས། དེའི་སང་ཉིན་
ཚེས་བཅུ་དྲུག་གི་སྔ་དྲོ་དབྱར་ཕྱི་མ་ཁས་ལེན་པ་ཡིན་ནོ། །དེ་ལྟར་ར་བ་ཐ་ཆུང་གི་
དབང་གིས་ཡར་ངོ་སྔོན་འགྲོ་དང༌། སྐར་མའི་དབང་གིས་མར་ངོ་སྔོན་འགྲོར་བྱེད་
ཚུལ་དེ་དག་ཀྱང་སྙིང་ནས་བསྟན་པ་གཅེས་པར་འཛིན་པ་རྣམས་ལ་འདུལ་བའི་
ལུགས་ཀྱི་དུས་ཚིགས་སོ་སོའི་བརྡ་ཆད་ཐུན་མོང་མིན་པ་རྣམས་ཤེས་པ་ཤིན་ཏུ་
གལ་ཆེ་བས། སྔར་གསོ་སྦྱོང་གི་སྐབས་སུ་དུས་ཚིགས་དྲུག་སོ་སོའི་ངོས་འཛིན་
དང༌། འདིར་ར་བ་ཐ་ཆུང་དང་། མར་ངོ་སྔོན་འགྲོའི་ཚུལ་ཟུར་ཙམ་ཞིག་བྲིས་པ་
ཡིན་ནོ། །གང་དུ་ཁས་ལེན་པའི་གནས་ནི། ཟས་གོས་སོགས་མཐུན་པའི་རྐྱེན་
ཚང་ཞིང་། ཆོམ་རྐུན་གྱི་འཇིགས་པ་སོགས་ལུས་སྲོག་གི་བར་ཆད་དང་། འཐབ་
ཀྲོལ་ཅན་གནས་པ་སོགས་ཚངས་སྤྱོད་ཀྱི་བར་ཆད་དུ་འགྱུར་བའི་རྐྱེན་ཉེ་བར་མི་
གནས་པ། ཁང་པ་ སྟེང་ གཡོགས་ཤིང་སྒོ་གླེགས་དང་བཅས་པ། གནས་དེ་ན་
- 300 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
འདུལ་བ་ལ་མཁས་ཤིང་སོ་སོར་ཐར་པའི་མདོ་ངག་ནས་ཐོན་པ་སོགས་གནས་ཀྱི་
བླ་ མར་ རུང་ བའི་ དགེ་ སློང་ གནས་ པ། སྐྱེ་བོ་ མང་ པོའི་ རྒྱན་ ལམ་ མིན་ པ།
མཚམས་ནང་གཞན་མིན་པ་ཞིག་དགོས་སོ། །དེ་ལྟ་མིན་པར་འཚོ་བའི་མཐུན་
རྐྱེན་དང་ནད་གཡོག་མེད་པའི་གནས་སུ་དབྱར་གནས་ན་ལུས་སྲོག་གི་བར་ཆད་
དུ་འགྱུར་བས་མི་རུང་ཞིང་། དགེ་འདུན་གྱི་དབྱེན་བྱེད་པ་དང་འཐབ་ཀྲོལ་ཅན་གྱི་
སར་དབྱར་གནས་ན་རང་ཉིད་རྒྱུད་ཆུད་ཟོས་པར་འགྱུར་བས་ཤིན་ཏུ་མི་རུང་
ངོ༌། །གཞན་མ་རྣམས་ཀྱང་རྒྱུ་མཚན་དང་བཅས། དགོས་པ་དང་བཅས་ཞིབ་ཏུ་
ཤེས་པ་ཤིན་ཏུ་གལ་ཆེ་ཡང་འདིར་མཐའ་དག་བྲི་མ་ནུས་པས་འདུལ་བ་ལུང་
འགྲེལ་པ་དང་བཅས་པ་ལ་ཞིབ་ཏུ་བལྟས་ནས་ཤེས་པར་བྱའོ། ། །
ཁས་ ལེན་ པའི་ ཆོ་ ག་ ཇི་ ལྟར་ བྱ་བ་ལ། སྦྱོར་བའི་ ཆོ་ ག་ དང༌། དངོས་
གཞིའི་ཆོ་ག་གཉིས་ལས། དང་པོ་སྦྱོར་བའི་ཆོ་ག་ནི། གཙུག་ལག་ཁང་ལ་ཆག་
ཆག་དང་ཕྱག་བདར་བྱ་བ་དང་། བ་དན་སོགས་ཀྱིས་བརྒྱན་པར་བྱ་བ་དང་། སྐུ་
གསུང་ཐུགས་ཀྱི་རྟེན་དགྲམ་པ་དང་། མཆོད་པ་བཤམ་པ་སོགས་སྔར་གསོ་སྦྱོང་
གི་སྐབས་སུ་བཤད་པ་ལྟར་དང༌། ཁྱད་པར་གནས་ཁང་དང་ཁྲི་སྟན་དང་གནས་
མལ་རྣམས་སྟ་གོན་བྱས། དབྱར་སྔ་མ་ཡིན་ན་དབྱར་ཟླ་འབྲིང་པོའི་ཚེས་བཅོ་ལྔ་
དང༌། ཕྱི་མ་ཡིན་ན་དབྱར་ཟླ་ཐ་ཆུང་གི་ཚེས་བཅོ་ལྔའི་ཉིན་སྔར་བཞིན་གསོ་སྦྱོང་
བྱས་པའི་རྗེས་སུ་གནས་མལ་སྟོབས་པར་འོས་པའི་དགེ་སློང་ཞིག་ལ། གནས་
བརྟན་ལས་བྱེད་པ་པོ་དགེ་སློང་མིང་འདི་ཞེས་བྱ་བ་ཁྱོད་དགེ་འདུན་ལ་དབྱར་གྱི་
གནས་མལ་སྟོབས་པར་སྤྲོའམ། ཞེས་དྲིས་ལ། དེས་ཀྱང་སྤྲོ་ལགས་ཞེས་བརྗོད་
དོ། །དེ་ནས་གནས་བརྟན་གྱིས། དགེ་འདུན་རྣམས་སྤྱོད་ལམ་བསྟུན་ནས་གནས་
- 301 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
མལ་སྟོབས་པ་བསྐོ་བའི་གསོལ་བ་དང་གཉིས་ཀྱི་ལས་ལས་ཐོག་མར་གསོལ་
བའི་ལས་ལ་ཐུགས་གཏད་པར་ཞུ། ཞེས་བརྗོད་ལ། དགེ་འདུན་བཙུན་པ་རྣམས་
གསན་དུ་གསོལ། དགེ་སློང་མིང་འདི་ཞེས་བགྱི་བ་འདི་དགེ་འདུན་ལ་དབྱར་གྱི་
གནས་མལ་སྟོབས་པར་སྤྲོ་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་
ན། དགེ་འདུན་ གྱིས་གནང་བར་མཛོད་ཅིག་དང༌། དགེ་འདུན་ གྱིས་ དགེ་སློང་
མིང་འདི་ཞེས་བགྱི་བ་གནས་མལ་སྟོབས་པར་བསྐོས་ཏེ། གནས་མལ་སྟོབས་པ་
དགེ་སློང་མིང་འདི་ཞེས་བགྱི་བ་དགེ་འདུན་ལ་དབྱར་གྱི་གནས་མལ་སྟོབས་སོ། །
འདི་ནི་གསོལ་བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་གཏད་པར་
ཞུ། ཞེས་བྱས་ལ། དགེ་འདུན་བཙུན་པ་རྣམས་གསན་དུ་གསོལ་དགེ་སློང་མིང་
འདི་ཞེས་བགྱི་བ་འདི་དགེ་འདུན་ལ་དབྱར་གྱི་གནས་མལ་སྟོབས་པར་སྤྲོ་སྟེ།
དེའི་སླད་དུ་དགེ་འདུན་གྱི་དགེ་སློང་མིང་འདི་ཞེས་བགྱི་བ་གནས་མལ་སྟོབས་
པར་བསྐོ་ན། ཚེ་དང་ལྡན་པ་གང་དག་དགེ་སློང་མིང་འདི་ཞེས་བགྱི་བ་གནས་
མལ་སྟོབས་པར་བསྐོ་བར་བཟོད་པ་དེ་དག་ནི་ཅང་མ་གསུང་ཞིག །གང་དག་མི་
བཟོད་པ་དེ་དག་ནི་གསུངས་ཤིག །དགེ་འདུན་གྱིས་བཟོད་ཅིང་གནང་ནས་དགེ་
འདུན་གྱིས་དགེ་སློང་མིང་འདི་ཞེས་བགྱི་བ་གནས་མལ་སྟོབས་པར་སྐོས་ལགས་
ཏེ། འདི་ ལྟར་ ཅང་མི་གསུང་བར་དེ་དེ་བཞིན་དུ་འཛིན་ཏོ། །ཞེས་བརྗོད་ཅིང་
གནས་ མལ་སྟོབས་ པ་བསྐོའོ། །དགེ་འདུན་མང་པོ་འདུ་བའི་ ཚེ་ གནས་ མལ་
སྟོབས་པ་གཅིག་གིས་མི་ནུས་ན་མང་དུ་བསྐོའོ། །གནས་མལ་སྟོབས་པ་པོ་ནི་
ཚུལ་ཁྲིམས་རྣམ་པར་དག་ཅིང་། འགྲོ་བ་བཞི་དང་བྲལ་བ། སྤྱིར་འདུལ་བ་ལ་
མཁས་ཤིང་། ལྷག་པར་གནས་མལ་སྟོབས་པའི་བྱ་བ་ལ་མཁས་པ་སོགས་ཡོན་
- 302 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཏན་མང་པོ་དང་ལྡན་པ་ཞིག་དགོས་ཤིང་། གང་བྱུང་གིས་མི་འོང་བར་འདུལ་བ་
ལུང་ ལས་ གསུངས། གནས་མལ་སྟོབས་ པར་ འོས་ པ་ ལ་ཆོས་ བཅུ་བཞི་ ཚང་
དགོས་པར་འདུལ་འཛིན་མཚོ་སྣ་པ་ཆེན་པོས་བཤད་དེ། ཤེས་པར་འདོད་ན་
འདུལ་ཊཱིཀ་ཉི་མའི་འོད་ཟེར་ཞིབ་ཏུ་བལྟས་ནས་ཤེས་པར་བྱའོ། །དེ་ལྟར་གནས་
མལ་སྟོབས་པར་འོས་པའི་དགེ་སློང་དེས་ཚུལ་ཤིང་སྲིད་དུ་ཁྲུ་གང་པ། ཡ་ཡོ་དང་
ཁྱར་ཁྱོར་དང་ཅས་ཅུས་མེད་ཅིང་། ཁ་དོག་ངན་པ་མིན་པ། རེག་ན་འཇམ་པ་
རྣམས་སྟ་གོན་བྱས་ལ། ཙན་དན་དང་གུར་ཀུམ་ལ་སོགས་པའི་དྲིས་ལེགས་པར་
བསྒོས་པ། གཟེབ་ཀྱི་སྤོག་མར་ རས་དཀར་པོ་བཏིང་བས་དཀྲིས་པ་རྒན་པའི་
མཐར་བཞག་ལ། རང་ཉིད་སྤྱོད་ལམ་སྔར་བཞིན་ཐལ་མོ་སྦྱར་ནས་འགྲེང་སྟེ།
དགེ་འདུན་བཙུན་པ་རྣམས་གསན་དུ་གསོལ། བཀྲ་ཤིས་ཀྱི་གཙུག་ལག་ཁང་ཆེ་
གེ་མོ་ཞེས་བྱ་བ་འདི་ན་ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་འདི་དང་།
མཁོ་ཞིང་སྤྱད་པར་བྱ་བའི་དངོས་པོ་མྱུར་དུ་བསྐྱལ་བར་བྱ་བ་འདི་དང༌། དགེ་
བའི་རྩ་བ་ལ་བརྩོན་པར་བྱ་བ་འདི་དང༌། ཉེ་འཁོར་གཙང་བར་བྱ་བ་འདི་དང༌།
ཞིང་རྐེད་པར་མི་གཅད་པ་འདི་དང༌། སེར་བ་བྱུང་ན་བཟློག་པར་བྱ་བ་ལ་སོགས་
པ་འདི་ཡོད་དེ། ཁྱེད་ཅག་ལས་གང་ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་
ལ་སོགས་པ་ནས། སེར་བ་བྱུང་ན་བཟློག་པར་བྱ་བ་ལ་སོགས་པ་འདིས་གནས་
འདིར་གནས་པར་སྤྲོ་བ་དེས་ནི་ཚུལ་ཤིང་ལོང་ཞིག ཁྱེད་ཅག་ལས་སུས་ཀྱང་
དབྱར་དགེ་འདུན་གྱི་ནང་དུ་འཁྲུག་ལོང་བསྐྱེད་པར་མི་བྱའོ། ཁྱེད་ཅག་ལས་གང་
གིས་ འགའ་ཞིག་ལ་ཅུང་ཟད་ཤེས་པ་དེས་ད་སྨོས་ཤིག ཁྱེད་ཅག་ལས་གང་
དབྱར་གྱི་ནང་དུ་དགེ་འདུན་ལ་འཁྲུག་ལོང་བསྐྱེད་པར་འགྱུར་བ་དེ་ལ་དགེ་འདུན་
- 303 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གྱིས་ཕྱིས་ཉེ་བར་བརྟག་པར་དགོངས་སོ། །ཞེས་ཁྲིམས་སུ་བྱ་བ་བརྗོད་དོ། །དེ་
ནས་ལས་བྱེད་པ་པོས་ཚུལ་ཤིང་བླང་བ་དང་ཁས་བླང་བའི་ཕྱིར་དགེ་འདུན་
ཐུགས་བསྟུན་ པ་ གསོལ་བའི་ ལས་ལ་ཐུགས་གཏད་ པར་ ཞུ། ཞེས་བརྗོད་ལ།
དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་དབྱར་ཉེ་བར་
བསྒྲུབ་པ་དབྱར་ཟླ་འབྲིང་པོའི་ཚེས་བཅོ་ལྔ་ལགས་ན། གལ་ཏེ་དགེ་འདུན་གྱིས་
དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང་། དགེ་
འདུན་གྱིས་དེང་ཚུལ་ཤིང་བཞེས་ཏེ། སང་ནང་པར་གནས་པར་ཁས་བླང་ངོ་། །
འདི་ནི་གསོལ་བའོ། །ཞེས་བརྗོད་དོ། །དབྱར་ཕྱི་མ་ལ་ནི་དབྱར་ཟླ་ཐ་ཆུང་གི་
ཚེས་བཅོ་ལྔ་ ལགས་ན་ ཞེས་ པ་ ཁྱད་ པར་ དུ་བརྗོད་པ་མ་ གཏོགས་ གོང་ དང་
འདྲའོ། །དེ་ནས་ཚུལ་ཤིང་འབྲིམ་པ་པོས། དང་པོར་སྟོན་པའི་ཚུལ་ཤིང་གཅིག་
བླངས་ནས་གནས་བརྟན་གྱི་ཕྱག་ཏུ་འབུལ། འདིར་སྟོན་པའི་ཚུལ་ཤིང་བླང་བ་
འདུལ་བ་ལུང་ཉིད་ལས་གསུངས་ཤིང་། བདག་གི་མཁན་པོ་རིན་པོ་ཆེའི་ཕྱག་
བཞེས་ལ་གནས་བརྟན་བཅུ་དྲུག་གི་ཚུལ་ཤིང་ཡང་བཞེས་པར་མཛད་དེ། འདུལ་
བ་ལུང་ལས་མ་བཤད་ཀྱང་། བཀའ་གདམས་གོང་མའི་དུས་ནས་ཕྱག་བཞེས་དེ་
བཞིན་དུ་མཛད་པར་ གྲགས་ཤིང་། རྗེ་དགེ་འདུན་གྲུབ་ནས་བཟུང་བདག་གི་
མཁན་པོ་རིན་པོ་ཆེའི་བར་ཕྱག་བཞེས་དེ་བཞིན་ཉམས་མེད་དུ་ཡོད་དོ། །དེ་ཡང་
འཕགས་པའི་གནས་བརྟན་བཅུ་དྲུག་ལ་བཅོམ་ལྡན་འདས་ཀྱིས་ཇི་སྲིད་བསྟན་པ་
གནས་ཀྱི་བར་དུ་ཁྱེད་ཅག་མྱ་ངན་ལས་མ་འདའ་བར་བསྟན་པ་སྐྱོངས་ཤིག །
ཅེས་བཀའ་བསྒོས་གཉེར་དུ་གཏད་པ་ལྟར་གནས་བརྟན་ཆེན་པོ་འདི་དག་གིས་
ཀྱང་སྟོན་པའི་བཀའ་བསྒྲུབ་པར་ཞལ་གྱིས་བཞེས་ཏེ་ད་ལྟའི་བར་དུ་མྱ་ངན་ལས་
-304 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
མ་འདས་ པར་ བཞུགས་ ནས། སྤྲུལ་པའི་བཀོད་པ་བསམ་གྱིས་མི་ ཁྱབ་ པས་
བསྟན་པ་སྐྱོང་ཞིང་། ལྷག་པར་དགེ་འདུན་གྱི་སྡེ་རྣམ་པར་དག་པ་གང་དུ་གནས་
པའི་གནས་རྣམས་སུ་དངོས་སུ་འབྱོན་པ་དང་། སྤྲུལ་པས་བྱིན་གྱིས་བརླབས་པའི་
ལོ་རྒྱུས་མང་དུ་སྣང་བས་གནས་བརྟན་བཅུ་དྲུག་གི་ཚུལ་ཤིང་བླངས་པ་ལ་ནི་
དགོས་པ་ཁྱད་པར་ཅན་ཡོད་དོ། །དེ་ནས་གནས་བརྟན་ནས་གྲལ་གྱི་མཐའི་བར་
དུ་ ཚུལ་ ཤིང་ རིམ་པ་ ལྟར་ བྲིམ་ཞིང་། ལེན་ པ་ པོ་རྣམས་ ཀྱིས་ སྟན་ལས་ཕྱེད་
འཕགས་ཏེ་དལ་བུས་རང་རང་གི་སྐལ་བ་བླང་ངོ༌། །དེ་ནས་དགེ་སློང་རྣམས་ལ་
བྲིམས་ཟིན་པ་དང་། བསྡུ་བ་ནི་མ་ཤེས་པ་རྣམས་དལ་བུས་འཇོག་ཏུ་བཅུག་སྟེ་ངོ་
ཤེས་ པར་ བྱོ། ཀུན་ བསྡུས་ནས་ གྲངས་ ངེས་ པར་ བྱེད་ པའི་ རྗེས་ སུ་ དགེ་ཚུལ་
རྣམས་ཀྱི་ཚུལ་ཤིང་ཡང་འགོ་ནས་བཟླས་ཏེ་བྲིམ་ཞིང་རང་རང་གི་མཁན་སློབ་
སོགས་ཀྱིས་སྔར་ལྟར་བླང་ཞིང་བསྡུ། དེ་ཡང་དགེ་ཚུལ་གྱི་ཚུལ་ཤིང་རང་རང་གི་
མཁན་སློབ་ཀྱིས་བླང་བར་འདུལ་བ་ལུང་ལས་གསུངས་པ་དེ་ལྟར་བྱ་བའམ། །
དེང་སང་ཕྱག་ལེན་ལ་དགེ་ཚུལ་སོ་སོ་རང་ལ་ཚུལ་ཤིང་བྲིམས་ནས་བསྡུ་བར་
བྱེད་པ་གཉིས་གང་བྱས་ཀྱང་རུང་ངོ༌། །མཇུག་ཏུ་གནས་བརྟན་གྱིས་གཞི་བདག་
གཉུག་མར་གནས་པའི་ཚུལ་ཤིང་ཞིག་ཀྱང་བླང་ངོ༌། །གཞི་བདག་གཉུག་མར་
གནས་པའི་ཚུལ་ཤིང་བླང་བ་ནི་འདུལ་བ་ལུང་ཉིད་ལས་གསུངས་སོ། །དེ་ནས་
འབྲིམ་པ་པོས་སྔར་བཞིན་འགྲེང་སྟེ་ཐལ་མོ་སྦྱར་ནས་དགེ་འདུན་བཙུན་པ་རྣམས་
གསན་དུ་གསོལ། འདི་ལྟར་བཀྲ་ཤིས་ཀྱི་གཙུག་ལག་ཁང་ཆེ་གེ་མོ་ཞེས་བྱ་བ་
འདིར་དབྱར་གནས་པར་ཞལ་གྱིས་བཞེས་པའི་དགེ་སློང་འདི་སྙེད་ཀྱིས་ཚུལ་ཤིང་
བཞེས་སོ། །དགེ་ཚུལ་ཡང་འདི་སྙེད་ཀྱིས་ཚུལ་ཤིང་བཞེས་སོ། །ཞེས་བརྗོད་པའི་
- 305 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འོག་ཏུ་ གྲལ་ན་ གནས་ པ་ ཐམས་ཅད་ ཀྱིས་ ལེགས་ པར་ བཞེས་ སོ། །ཤིན་ཏུ་
བཞེས་སོ་ཞེས་བྱའོ། །དེ་ནས་གནས་མལ་སྟོབ་པར་བསྐོས་པའི་དགེ་སློང་དེས་
གནས་བརྟན་གྱི་གནས་ཁང་གི་ལྡེ་མིག་དང་སྒོ་ལྕགས་བཟུང་ནས། དེའི་མདུན་དུ་
འདུག་སྟེ། གནས་བརྟན་ནས་བཀྲ་ཤིས་ཀྱི་གཙུག་ལག་ཁང་འདི་ནི་དབྱར་ཚུལ་
དང་མཐུན་པར་ལོངས་སྤྱོད་པའི་ཕྱིར་བཞེས་ཤིག །ཅེས་ལྡེ་མིག་དང་སྒོ་ལྕགས་
གཏད་དོ། །དེ་བཞིན་དུ་དགེ་སློང་གི་གྲལ་གྱི་མཐའི་བར་དུ་རང་རང་གི་གནས་
ཁང་གི་ལྡེ་མིག་དང་སྒོ་ལྕགས་གཏད་དོ། །དེ་ནས་གྲལ་གྱི་དང་པོ་ནས་བརྩམས་
ཏེ་གྲལ་གྱི་མཐའི་བར་དུ་གདན་ཆ་འདི་ལ་དབྱར་ཚུལ་དང་མཐུན་པར་ལོངས་
སྤྱོད་ཅིག །ཅེས་འབྲིམ། འདུལ་བ་ལུང་ལས་གནས་ཁང་སོ་སོའི་རྙེད་པ་དང་ཡོན་
ཏན་བརྗོད་པའི་སྒོ་ནས་སྟོབ་པར་གསུངས། དགེ་སློང་ཐམས་ཅད་ལ་གནས་ཁང་
གིས་མ་ཁྱབ་ན་གནས་ཁང་གཅིག་ཏུ་མང་དུ་གནས་ཆོག་པར་གསུངས་ཤིང་།
གནས་ཁང་མང་པོ་ཡོད་ནའང་དགེ་སློང་རེ་རེ་ལ་གནས་ཁང་རེ་རེ་ལས་མང་པོ་མི་
གཏོད་པར་གསུངས་སོ། །དམིགས་བསལ་གྱི་རྐྱེན་བྱུང་ན་ནི་རེ་རེ་ལ་ཡང་གནས་
ཁང་མང་དུ་གཏོང་དགོས་པ་ཡོད་དེ། འཐབ་ཀྲོལ་ཅན་གནས་དེར་ཉེ་བར་འོངས་
ན་གནས་ཁང་ལྷག་པོ་རྣམས་སོ་སོ་ལ་བསྐོས་ཏེ། འཐབ་ཀྲོལ་ཅན་དེས་གནས་
ཁང་མི་ཐོབ་པའི་ཐབས་བྱ་དགོས་པར་གསུངས། འཐབ་ཀྲོལ་ཅན་གནས་ན་ནི་
དགེ་འདུན་རྣམས་ནང་ཕན་ཚུན་དཀྲུག་ཅིང་འཁྲུག་རྩོད་སྐྱེད་པར་བྱེད་པའི་དེ་འདྲ་
བའི་གྲོགས་ངན་དང་ལྷན་ཅིག་གནས་སུ་མི་རུང་བར་འདུལ་བ་ལུང་ལས་ནན་
ཏན་ཤིན་ཏུ་ཆེ་བར་གསུངས་སོ། །སྤྱིར་དགེ་འདུན་གྱི་སྒོ་ཁང་དང་ཁྱམས་སོགས་
གང་ཟག་ལ་བསྐོར་མི་རུང་ཡང་། སྡིག་ཅན་འཐབ་ཀྲོལ་ཅན་ཉེ་བར་གནས་པའི་
- 306 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
ཚེ་ནི་སྒོ་ཁང་དང་ཁྱམས་སོགས་ཀྱང་སོ་སོ་ལ་བསྐོས་ཏེ། འཐབ་ཀྲོལ་ཅན་དེས་
གང་དུའང་གནས་མི་ཐོབ་པའི་ཐབས་ལ་ཐམས་ཅད་ཀྱིས་འབད་དགོས་པར་ནན་
ཏན་ དུ་ གསུངས་སོ། །དེ་ ལྟར་ ཚུལ་ ཤིང་ དང༌། གནས་ ཁང་དང་། གནས་མལ་
རྣམས་ཐམས་ཅད་ལ་ཁྲིམས་ཟིན་པའི་རྗེས་སུ་དགེ་འདུན་གྱི་མཐར་སྔར་ལྟར་
འགྲེང་སྟེ་ཐལ་མོ་སྦྱར་ནས། དགེ་འདུན་བཙུན་པ་རྣམས་གསན་དུ་གསོལ། ཁྱེད་
ཅག་ལས་གང་གིས་ཀྱང་དགེ་འདུན་གྱི་གནས་མལ་ལ་གདིང་བ་མེད་པར་ལོངས་
སྤྱད་པར་མི་བྱ། གདིང་བ་རུང་བ་མ་ཡིན་པས་ལོངས་སྤྱད་པར་མི་བྱ། གདིང་བ་
དྲི་མ་ཅན་གྱིས་ལོངས་སྤྱད་པར་མི་བྱའོ། །ཞེས་ཀུན་ལ་གོ་བར་བྱའོ། །ཡང་སྤྱོད་
ལམ་དེ་ཉིད་ཀྱིས་དགེ་འདུན་སང་སྦྱིན་བདག་ཆེ་གེ་མོ་དང་། ཞལ་ཏ་པ་ཆེ་གེ་མོ་
དང་། སྤྱོད་ཡུལ་གྱི་གྲོང་ཆེ་གེ་མོ་དང་། ནད་གཡོག་ཆེ་གེ་མོས་གནས་པར་ཞལ་
གྱིས་བཞེས་པར་འགྱུར་རོ། །ཞེས་བརྗོད་པར་བྱའོ། །
དེ་ནས་བསྔོ་བ་སྨོན་ལམ་སོགས་བྱའོ། །དབྱར་ཁས་ལེན་པ་དངོས་གཞི་
ནི་བཅུ་དྲུག་གི་སྔ་དྲོ་སྔ་བར་གནས་སྟེང་གཡོགས་པའི་ནང་དུ་བསྙེན་པར་རྫོགས་
པའི་སྡོམ་པ་རྣམ་པར་དག་པ་ལ་སོགས་པ་ཆོས་དགུ་དང་ལྡན་པའི་དགེ་སློང་གི་
མདུན་དུ་དབྱར་ཁས་ལེན་གྱི་ཆོ་ག་བྱའོ། །དེ་ཡང་དབྱར་སྔ་མ་ཡིན་ན་ཟླ་བ་དྲུག་
པའི་ཚེས་བཅུ་དྲུག་གི་སྐྱ་རེངས་ཤར་བ་ན་ཁས་ལེན་གྱི་ཆོ་ག་བྱའོ། །ཇི་ཙམ་སྔ་བ་
ཙམ་གྱིས་བསོད་ནམས་ཆེ་བར་གསུངས་པས་གྲུབ་ན་སྐྱེ་རེངས་ཤར་མ་ཐག་བྱ།
རྐྱེན་དང་དགོས་པའི་དབང་གིས་མ་གྲུབ་ན་ནམ་བྲི་ཙམ་དང༌། མ་མཐའ་ཉི་མ་མ་
ཤར་གོང་དུ་ཁས་བླང་ཐུབ་པ་དགོས་སོ། །ཆོ་ག་ཇི་ལྟར་བྱ་བ་ནི། བསླབ་པ་རྒན་
ན་ཕྱག་གསུམ་བཙལ་ལ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་
- 307 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གནས་བརྟན་འདུལ་བ་འཛིན་པ་ཆེན་པོ་དབྱར་ཁས་ལེན་གྱི་ཆོ་ག་ལ་ཐུགས་
གཏད་ པར་ ཞུ། ཞེས་ བརྗོད། ཡུལ་ དེས་ ཀྱང་ ཆོས་ བཞིན་ འདུལ་ བ་ བཞིན་ དུ་
མཛད་པར་ཞུ། ཞེས་བརྗོད། དེ་ནས་ཚུལ་དང་མཐུན་པར་ཙོག་ཙོག་པུར་འདུག་
ཅིང་ཐལ་མོ་སྦྱར་ཏེ། གནས་བརྟན་དགོངས་སུ་གསོལ། བདག་མིང་འདི་ཞེས་
བགྱི་བ་མཚམས་ཀྱི་ནང་དང་བཅས་པའི་གནས་འདིར་འདི་ལྟ་སྟེ། གནས་རལ་པ་
དང་གྲུམ་པ་བཅོས་པའི་སླད་དུ་སྦྱིན་བདག་མིང་འདི་ཞེས་བགྱི་བ་དང་། ཞལ་ཏ་
པ་མིང་འདི་ཞེས་བགྱི་བ་དང་། སྤྱོད་ཡུལ་གྱི་གྲོང་ཆེ་གེ་མོ་ཞེས་བགྱི་བ་དང་། གྲོ་
གཡོག་པ་ཆེ་གེ་མོ་ཞེས་བགྱི་བས་དབྱར་སྔ་མ་ཟླ་བ་གསུམ་གནས་པར་ཁས་བླང་
ངོ༌། །བདག་དབྱར་འདི་ན་མཆིས་ཤིང་བདག་གི་དབྱར་གྱི་གནས་ནི་འདི་ལགས་
སོ། །ཞེས་ལན་གསུམ་བརྗོད། ཐབས་ལེགས་བྱ། ལངས་ནས་ཕྱག་གསུམ་བྱས་
ཏེ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་གནས་བརྟན་འདུལ་བ་
འཛིན་པ་ཆེན་པོ་དབྱར་ཁས་ལེན་གྱི་ཆོ་ག་ལ་ཐུགས་གཏད་པ་བཀའ་དྲིན་ཆེ་
ལགས། ཞེས་བརྗོད་དོ། །དབྱར་ཕྱི་མ་ལ་ནི། དབྱར་སྔ་མ་ཟླ་བ་གསུམ་ཞེས་པས་
དབྱར་ ཕྱི་མ་ཟླ་བ་གསུམ་ཞེས་པས་འདོན་པ་བརྗེ་བ་མ་གཏོགས་སྔ་མ་དང་
འདྲའོ། །སྦྱིན་བདག་ལ་སོགས་པ་མེད་ན་འདི་དང་སྔ་མའི་སྐབས་སུ་བརྗོད་ན་
ཉེས་པར་འགྱུར་བས་བརྗོད་མི་དགོས་ཤིང་། གང་ཡོད་པ་དེ་ཉིད་བརྗོད་དོ། །
ནད་ གཡོག་ ཀྱང་ དམིགས་ གསལ་ ཡོད་ ན་ བརྗོད་ པར་ འདུལ་ བ་ ལུང་ ལས་
གསུངས་ཤིང་། དམིགས་བསལ་མེད་ན་བརྗོད་མི་དགོས་ལ། སྦྱིན་བདག་དང༌
ནད་གཡོག་དམིགས་བསལ་མེད་པའི་ཚེ་ཆོ་ག་ཇི་ལྟར་བྱ་བ་ནི། གནས་བརྟན་
དགོངས་སུ་གསོལ། བདག་མིང་འདི་ཞེས་བགྱི་བ་མཚམས་ཀྱི་ནང་དང་བཅས་
- 308 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
པའི་གནས་འདིར་འདི་ལྟ་སྟེ། གནས་རལ་བ་དང་གྲུམ་པ་བཅོས་པའི་སླད་དུ་
དབྱར་གྱི་བསྟན་པའི་སྦྱིན་བདག་རྣམས་དང༌། ཞལ་ཏ་བ་མིང་འདི་ཞེས་བགྱི་བ་
དང༌། སྤྱོད་ཡུལ་གྱི་གྲོང་ཆེ་གེ་མོ་ཞེས་བགྱི་བ་དང་
། བྲོ་གཡོག་པ་གྲོགས་ཚངས་
པ་མཚུངས་པ་སྤྱོད་པ་རྣམས་ལ་བརྟེན་ནས། དབྱར་སྔ་མ་ཟླ་བ་གསུམ་གནས་
པར་ཁས་བླང་ངོ༌། །བདག་དབྱར་འདི་ན་མཆིས་ཤིང་བདག་གི་དབྱར་གྱི་གནས་
ནི་ འདི་ ལགས་ སོ་ ཞེས་ བརྗོད་ དོ། །དབྱར་ ཁས་ བླངས་ པ་རྣམས་ ཀྱིས་དབྱར་
ཁྲིམས་སམ་དམ་ཚིག་བསྲུང་ཚུལ་ནི། དབྱར་གནས་པར་ཇི་ལྟར་ཁས་བླངས་པ་
ལྟར་དམ་བཅའ་མཐར་ཕྱིན་པ་བྱེད་པ་དང་། དབྱར་ནང་དུ་འཁྲུག་ལོང་དང་ལྟུང་
བ་གླེང་དྲན་དང་། ནན་ཏུར་སོགས་དབྱར་རལ་བའི་རྒྱུ་རྣམས་སྤོང་བ་དང་། ཐོས་
བསམ་སྒོམ་གསུམ་ལ་འབད་པར་བྱ་བ་དང་། གནས་ཁང་ཆུད་མི་འཛའ་བར་བྱེད་
ཅིང་། རལ་པ་དང་གྲུམ་པ་སོགས་བྱུང་ན་སྦྱིན་བདག་ལ་འཆོས་སུ་གཞུག་པ་དང་།
ཡུལ་དུས་དང་བསྟུན་པའི་དགེ་འདུན་གྱི་ནང་ཁྲིམས་དམིགས་བསལ་ཡོད་པ་
རྣམས་ཚུལ་བཞིན་དུ་བསྲུང་བ་དང༌། དབྱར་རལ་པ་སྤོང་བ་རྣམས་སུ་ཡོད་དོ། །
དབྱར་ རལ་པ་སྤང་བ་ནི། དབྱར་གནས་པར་ཁས་བླངས་ནས་དགོས་མེད་དུ་
མཚམས་ཀྱི་ཕྱི་རོལ་ཏུ་ཕྱིན་ནས་ཐོ་ཁོངས་ལས་འདས་ན་དབྱར་རལ་བར་འགྱུར་
བས་ཐོ་ཁོངས་ལས་མི་འདའ་བའོ། །ཆོས་ལྡན་གྱི་དགོས་པའི་ཕྱིར་འགྲོ་དགོས་པ་
བྱུང་ ན་ ཞག་ གཅིག་ ནས་ བདུན་ གྱི་ བར་ བྱིན་ གྱིས་ བརླབ་ཏུ་ རུང་ ངོ། །བྱིན་
གྱིས་བརླབ་པའི་ཚུལ་ནི་མཚམས་ནང་དུ་དགེ་སློང་ཆོས་དགུ་ལྡན་གྱི་དྲུང་དུ།
དབྱར་བྱིན་རླབས་ལ་ཐུགས་གཏད་པར་ཞུ། ཞེས་བརྗོད་ལ། ཚུལ་དང་མཐུན་
པར་ཙོག་པུར་ འཇུག་སྟེ། གནས་བརྟན་ དགོངས་ སུ་ གསོལ། བདག་མིང་འདི་
- 309 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཞེས་བགྱི་བ་མཚམས་ཀྱི་ནང་དང་བཅས་པའི་གནས་འདིར་དབྱར་སྔ་མ་ཟླ་བ་
གསུམ་གནས་པར་ཁས་བླངས་པ་ལས། བདག་མིང་འདི་ཞེས་བགྱི་བ་བགྱི་བ་
ཞིག་གི་སླད་དུ་དགུང་བདུན་མཚམས་ཀྱི་སླད་རོལ་ཏུ་མཆི་བ་དང་། དེ་ཚུན་ཆད་
ཀྱིས་ སླར་ མཆི་བར་ བྱིན་གྱིས་བརླབ་བོ། །བདག་ དབྱར་ འདི་ན་མཆིས་ཤིང་
བདག་གི་དབྱར་གྱི་གནས་ནི་འདི་ལགས་སོ། །ཞེས་ལན་གསུམ་བརྗོད། ཐབས་
ལེགས་བྱའོ། །ཕྱི་རོལ་ཏུ་ཞག་གཅིག་འདས་ནས་དྲུག་མ་འདས་བར་དུ་སྡོད་པས་
བྱིན་གྱིས་བརླབ་པ་ནི། དགུང་བདུན་ཞེས་པ་དགུང་དྲུག་ཅེས་པ་སོགས་ཀྱིས་
བརྗེ་བ་མ་གཏོགས་སྔ་མ་དང་འདྲའོ། །མཚམས་ཀྱི་ཕྱི་རོལ་ཏུ་ཞག་གཅིག་སྡོད་
པས་ཀྱང་གཉིས་ཀྱི་བྱིན་རླབས་ངེས་པར་བྱ་དགོས་ཏེ། ཞག་བདུན་དུ་བྱིན་གྱིས་
བརླབས་པས་ཀྱང་ཞག་བདུན་པའི་མཚན་མོ་མ་འདས་ཚུན་ཆད་དུ་བསྡད་དུ་རུང་
ལ། དེ་འདས་ནས་ བརྒྱད་ པའི་སྐྱ་རེངས་ཤར་ གྱི་བར་བསྡད་དུ་མི་རུང་བར་
གསུངས། དེ་བཞིན་དུ་སྨན་ཞག་བདུན་པར་བྱིན་གྱིས་བརླབས་པ་ཞག་བདུན་
པའི་མཚན་མོ་འདས་ནས་བརྒྱད་པའི་སྐྱ་རེངས་ཤར་གྱི་བར་དུ་བྱིན་རླབས་མ་
ཉམས་པར་རང་ཉིད་ཟ་བའི་ཕྱིར་བཞག་ན་གསོག་འཇོག་གི་ལྟུང་བ་བསྐྱེད་པར་
གསུངས། མཚམས་ ཀྱི་ ཕྱི་རོལ་ཏུ་ ཞག་ གཅིག་ སྡོད་ པས་ ཞག་ གཉིས་ ཀྱི་ བྱིན་
རླབས་ངེས་ པར་ དགོས་ན། མདོ་རྩའི་རྒྱ་ཆེར་འགྲེལ་དུ་ ཞག་གཅིག་གི་བྱིན་
རླབས་གསུངས་པ་དོན་མེད་དོ་ཞེ་ན། དེ་ནི་ཉི་མ་དེ་ཉིད་ལ་མཚམས་ཀྱི་ཕྱི་རོལ་
གནས་མཚམས་ནང་དུ་ལྡོག་པའི་དབང་དུ་བྱས་པ་སྟེ། དགེ་སློང་མའི་རྣམ་འབྱེད་
ཀྱི་མདོ་རྩའི་རྒྱ་ཆེར་འགྲེལ་དུ། ཉི་མ་དེ་ ཉིད་ལ་ ཕྱིར་འོང་བར་བྱིན་གྱིས་མ་
བརླབས་ན། དང་པོར་ཕྱི་རོལ་ཏུ་འགྲོ་བའི་ལམ་དུ་ཞུགས་པའི་ཚེ་སྦྱོར་བའི་ཉེས་
- 310 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བྱས་དང༌། རྒྱང་གྲགས་ལས་འདས་ན་དགེ་སློང་མ་ལ་ལྟུང་བྱེད་དང༌། དགེ་སློང་
དང༌། དགེ་ཚུལ་ལ་རིམ་པ་བཞིན་བཤགས་བྱ་དང་བསྡོམ་བྱའི་ཉེས་བྱས་སྐྱེད་
པར་གསུངས་པས་སོ། །ཞག་བརྒྱད་ནས་བཞི་བཅུའི་བར་དུ་གནང་བ་ཐོབ་ཅིང་
བྱིན་གྱིས་བརླབས་པས་ཀྱང་། རིམ་པ་བཞིན་ཞག་བརྒྱད་འདས་པ་ནས་བཞི་བཅུ་
འདས་ཀྱི་བར་ཕྱི་རོལ་ཏུ་བསྡད་དུ་མི་རུང་ངོ༌། །དགེ་འདུན་གྱི་ཆེད་ལ་སོགས་ལ་
ཆོས་ལྡན་གྱི་དགོས་པ་ཁྱད་པར་ཅན་གྱི་ཆེད་དུ་ནི་ཞག་བཞི་བཅུའི་བྱིན་རླབས་
ཀྱང་རུང་བར་གསུངས་སོ། །དེའི་ཚུལ་ནི། དགེ་འདུན་ཐམས་ཅད་ཀྱི་དབུས་སུ་
གནས་བརྟན་ལས་བྱེད་པ་པོས་ཚེ་དང་ལྡན་པ་ཁྱོད་ཞག་བཞི་བཅུ་བྱིན་གྱིས་
བརླབས་ཏེ། དགེ་ འདུན་ གྱི་ཚད་ལ་མཚམས་ ཀྱི་ ཕྱི་རོལ་ཏུ་འགྲོ་བར་ སྤྲོའམ།
ཞེས་སྤྲོ་བ་དྲིས་ནས་དེས་ཀྱང་སྤྲོ་ལགས་ཞེས་བརྗོད་དོ། །དེའི་རྗེས་སུ་རང་གིས་
དགེ་འདུན་ལ་ཞག་བཞི་བཅུའི་གནང་བ་གསོལ་བའི་ཕྱིར་དུ་ཕྱག་གསུམ་བྱས་ལ།
དགེ་འདུན་གྱི་རྒན་པའི་མཐར་ཙོག་ཙོག་པུར་འདུག་སྟེ། དགེ་འདུན་བཙུན་པ་
རྣམས་གསན་དུ་གསོལ། བདག་དགེ་སློང་མིང་འདི་ཞེས་བགྱི་བ་མཚམས་ཀྱི་ནང་
དང་བཅས་པའི་གནས་འདིར་དབྱར་སྔ་མ་ཟླ་བ་གསུམ་གནས་པར་ཁས་བླངས་
ཏེ། བདག་དབྱར་འདི་ན་མཆིས་ཤིང་བདག་གི་དབྱར་གྱི་གནས་ནི་འདི་ལགས་པ་
ལས། བདག་དགེ་སློང་མིང་འདི་ཞེས་བགྱི་བ་ཞག་བཞི་བཅུ་བྱིན་གྱིས་བརླབས་
ཏེ། དགེ་འདུན་གྱི་ཆེད་ལ་མཚམས་ཀྱི་སླད་རོལ་ཏུ་མཆི་བ་དང་། དེ་ཚུན་ཆད་
ཀྱིས་སླར་མཆི་བར་སྤྲོ་ན། ཐུགས་བརྩེ་བ་ཅན་དགེ་འདུན་བཙུན་པ་རྣམས་ཀྱིས་
ཐུགས་བརྩེ་བས་ཉེ་བར་བཟུང་སྟེ། བདག་དགེ་སློང་མིང་འདི་ཞེས་བགྱི་བ་ལ་
ཞག་བཞི་བཅུའི་གནང་བ་སྩལ་དུ་གསོལ། ཞེས་ལན་གསུམ་བརྗོད་དོ། །དབྱར་
- 311 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཕྱི་མ་ལ་ནི་དབྱར་སྔ་མ་ཞེས་ པ་ དབྱར་ཕྱི་མ་ཞེས་ པས་ འདོན་ པ་བརྗེ་བ་མ་
གཏོགས་པ་གོང་དང་འདྲའོ། །འོག་མ་རྣམས་ལའང་དེ་བཞིན་དུ་ཅི་རིགས་པར་
སྦྱར་རོ། །གསོལ་བ་གདབ་པའི་ཆོ་ག་རང་གིས་མི་ཤེས་ན། ལས་བྱེད་པ་པོ་ཕྱག་
བྱ་བའི་འོས་ཡིན་ན་དེ་ལ་ཕྱག་གསུམ་བྱས་ནས་གསོལ་བ་གདབ་པའི་རྗེས་ཟློས་
བྱའོ། །ཞག་བཞི་བཅུའི་གནང་བ་ སྦྱིན་ པའི་ལས་དངོས་ནི་བྱེད་པ་པོས། དགེ་
འདུན་བཙུན་པ་རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་འདི་
མཚམས་ཀྱི་ནང་དང་བཅས་པའི་གནས་འདིར་དབྱར་སྔ་མ་ཟླ་བ་གསུམ་གནས་
པས་ཁས་བླངས་ཏེ། འདི་དབྱར་འདི་ན་མཆིས་ཤིང་འདིའི་དབྱར་གྱི་གནས་འདི་
ལགས་པ་ལས། དགེ་སློང་མིང་འདི་ཞེས་བགྱི་བ་འདི་ དགེ་འདུན་ གྱི་ཆེད་ལ་
མཚམས་ ཀྱི་ སླད་ རོལ་ཏུ་མཆི་བ་དང་། དེ་ཚུན་ཆད་ཀྱིས་སླར་མཆི་བར་དགེ་
འདུན་ལ་ཞག་བཞི་བཅུའི་གནང་བ་གསོལ་ན། གལ་ཏེ་དགེ་འདུན་གྱིས་དུས་ལ་
བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིང་དང་། འདི་དབྱར་
འདི་ན་མཆིས་ཤིང་འདིའི་དབྱར་གྱི་གནས་འདི་ལགས་པ་ལས། དགེ་འདུན་གྱི་
ཆེད་ལ་མཚམས་ཀྱི་སླད་རོལ་ཏུ་མཆི་བ་དང་། དེ་ཚུན་ཆད་ཀྱིས་སླར་མཆི་བར།།
དགེ་སློང་མིང་འདི་ཞེས་བགྱི་བ་ལ་དགེ་འདུན་གྱིས་ཞག་བཞི་བཅུའི་གནང་བ་
སྩལ་ཏོ། །འདི་ནི་གསོལ་བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་
གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་མིང་འདི་
ཞེས་བགྱི་བ་འདི་མཚམས་ཀྱི་ནང་དང་བཅས་པའི་གནས་འདིར་དབྱར་སྔ་མ་ཟླ་
བ་ གསུམ་ གནས་ པར་ ཁས་ བླངས་ཏེ། འདི་ དབྱར་ འདི་ ན་ མཆིས་ ཤིང་ འདིའི་
དབྱར་གྱི་གནས་འདི་ལགས་པ་ལས། དགེ་སློང་མིང་འདི་ཞེས་བགྱི་བ་འདི་དགེ་
- 312 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
འདུན་གྱི་ཆེད་ལ་མཚམས་ཀྱི་སླད་རོལ་ཏུ་མཆི་བ་དང༌། དེ་ཚུན་ཆད་ཀྱིས་སླར་
མཆི་བར་དགེ་འདུན་ལ་ཞག་བཞི་བཅུའི་གནང་བ་གསོལ་ཏེ། དེའི་སླད་དུ་འདི་
དབྱར་འདི་ན་མཆིས་ཤིང་འདིའི་དབྱར་ གྱི་ གནས་འདི་ལགས་པ་ལས། དགེ་
འདུན་གྱི་ཆེད་ལ་མཚམས་ཀྱི་སླད་རོལ་ཏུ་མཆི་བ་དང་། དེ་ཚུན་ཆད་ཀྱིས་སླར་
མཆི་བར་དགེ་སློང་མིང་འདི་ཞེས་བགྱི་བ་ལ་དགེ་འདུན་གྱིས་ཞག་བཞི་བཅུའི་
གནང་བ་སྩོལ་ན་དགེ་སློང་མིང་འདི་ཞེས་བགྱི་བ་ལ་ཞག་བཞི་བཅུའི་གནང་བ་
སྩོལ་བར་ཚེ་དང་ལྡན་པ་གང་དག་བཟོད་པ་དེ་དག་ནི་ཅང་མ་གསུངས་ཞིག །
གང་དག་མི་བཟོད་པ་དེ་དག་ནི་གསུངས་ཤིག །དགེ་འདུན་གྱིས་བཟོད་ཅིང་
གནང་ནས་དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ་ཞག་བཞི་བཅུའི་
གནང་བ་སྩལ་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་
ཏོ། །ཞེས་བརྗོད་དོ། །དེ་ལྟར་ཞག་བཞི་བཅུའི་གནང་བ་ཐོབ་པས་ཀྱང་། ནམ་
འགྲོ་བའི་ཚེ་མཚམས་ནང་དུ་དགེ་སློང་གི་མདུན་དུ་བྱིན་གྱིས་བརླབས་ཏེ་འགྲོ་
དགོས་ པར་ གསུངས་ པས་ དེའི་ སྔགས་ནི། གནས་བརྟན་ དགོངས་ སུ་ གསོལ།
བདག་མིང་འདི་ཞེས་བགྱི་བ་མཚམས་ཀྱི་ནང་བཅས་པའི་གནས་འདིར་དབྱར་སྔ་
མ་ཟླ་བ་གསུམ་གནས་པར་ཁས་བླངས་པ་ལས། བདག་མིང་འདི་ཞེས་བགྱི་བ་
དགེ་འདུན་གྱི་བགྱི་བ་ཞིག་གི་སླད་དུ། དགུང་བཞི་བཅུ་མཚམས་ཀྱི་སླད་རོལ་དུ་
མཆི་ བ་ དང་། དེ་ ཚུན་ ཆད་ ཀྱིས་ སླར་མཆི་ བར་ བྱིན་གྱིས་ བརླབ་བོ། །བདག་
དབྱར་འདི་ན་མཆིས་ཤིང་བདག་གི་དབྱར་གྱི་གནས་ནི་འདི་ལགས་སོ། །ཞེས་
ལན་གསུམ་དང་ཐབས་ལེགས་བྱ། བྱིན་གྱིས་བརླབ་པའི་ཆོ་ག་དངོས་ནི་འདི་
ཡིན་དགེ་འདུན་གྱིས་གསོལ་གཉིས་ཀྱི་ལས་བྱེད་པ་ནི་འདི་འཆགས་པའི་ཕྱིར་
- 313 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གནང་བ་སྟེར་བ་ཡིན་ནོ། །ཞག་བཞི་བཅུ་རིང་མཐའ་ཡིན་པས་བརྒྱད་ནས་བཞི་
བཅུའི་བར་ཇི་ཙམ་དགོས་པ་དེ་ཙམ་གྱི་ཞག་གྲངས་སྨོས་ཏེ། སྤྲོ་བ་འདྲི་བ་ལ་
སོགས་ པ་རྣམས་ བྱའོ། །གང་ཟག་ གི་ཆོས་ ལྡན་ གྱི་ བྱ་བ་ ཞག་བདུན་ གྱིས་མི་
འགྲུབ་པ་རྣམས་ལ་ཡང་ཞག་བརྒྱད་ནས་བཞི་བཅུ་ཚུན་ཆད་ཀྱི་བྱིན་རླབས་སྔར་
བཞིན་བྱ་བར་གསུངས་པས་དེའི་ ཆོ་ ག་ནི་དགེ་འདུན་ གྱི་ཆེད་ལ་ཞེས་པ་ལ་
སོགས་པ་གང་ཟག་གི་ཆོས་ལྡན་གྱི་བགྱི་བ་ཞིག་གི་ཆེད་ལ་ཞེས་པ་སོགས་འདོན་
པ་བརྗེ་བ་མ་གཏོགས་སྔ་མ་དང་འདྲའོ། །ཞག་བདུན་ལ་སོགས་པར་བྱིན་གྱིས་
བརླབས་ཀྱང་བྱ་བ་དེ་བསྒྲུབ་མི་དགོས་པའམ་ཞག་བདུན་ལ་སོགས་པའི་སྔ་རོལ་
ཏུ་བྱ་བ་དེ་བསྒྲུབས་ཟིན་ནས་ཉིན་མཚན་དེ་ཉིད་ལ་མཚམས་ཀྱི་ནང་དུ་མ་འོངས་
པར་མཚམས་ཀྱི་ཕྱི་རོལ་ཏུ་སྐྱ་རེངས་མ་ཤར་གྱི་བར་དུ་བསྡད་ན་དབྱར་རལ་པའི་
ཉེས་པ་འབྱུང་ངོ༌། །དགེ་ཚུལ་རྣམས་ཀྱིས་ཀྱང་ཆོས་ལྡན་གྱི་ཆེད་དུ་འགྲོ་དགོས་པ་
བྱུང་ན་བྱིན་རླབས་བྱ་དགོས་ཤིང་། གང་ལ་བྱ་བའི་ཡུལ་ཡང་དགེ་སློང་ཞིག་གི་
མདུན་དུ་བྱ་དགོས་ཀྱི། དགེ་ཚུལ་ ལ་ བྱ་མི་རུང་བར་ གསུངས་སོ། །བྱིན་གྱིས་
བརླབ་བའི་གནས་ཀྱང་མཚམས་ནང་ཉིད་དུ་བྱ་དགོས་ཀྱི། མཚམས་ཀྱི་ཕྱི་རོལ་
ཏུ་བྱིན་རླབས་བྱ་མི་རུང་བར་གསུངས་སོ། །དབྱར་གྱི་ནང་དུ་ཉི་མ་དེ་ཉིད་ལ་ཕྱིར་
འོང་ཡང་དགོས་མེད་དུ་རང་དགར་མཚམས་ཀྱི་ཕྱི་རོལ་དུ་ལྗོངས་རྒྱུ་ཞིང་འགྲོ་བ་
ལ་ལམ་དུ་ཞུགས་པའི་ཚེ་ཉེས་བྱས། རྒྱང་གྲགས་ཀྱི་མཐའ་འདས་ན་ནི་དངོས་
གཞིའི་ཉེས་བྱས་ལྕི་བ་སྐྱེད་པར་གསུངས་སོ། །དེ་ལྟར་དབྱར་ཁས་བླངས་ནས་
མཚམས་ཀྱི་ཕྱི་རོལ་ཏུ་དགོས་མེད་དུ་འགྲོར་མི་རུང་ཞིང་། དགོས་པ་ཁྱད་པར་
ཅན་བྱུང་ན་བྱིན་གྱིས་བརླབ་དགོས་ལ། དམིགས་བསལ་གྱི་རྐྱེན་ལ་དབྱར་རལ་
- 314 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཡང་ཉེས་པ་མེད་པ་མང་དུ་ཡོད་དེ། དབྱར་གནས་པར་ཁས་བླངས་པའི་གནས་
དེར་འཚོ་བའི་ཡོ་བྱད་ཀྱིས་ཕོངས་ནས་ལུས་སྲོག་གི་བར་ཆད་དུ་འགྱུར་བའི་ཉེན་
བྱུང་ན། གནས་དེ་ལས་གཞན་དུ་འགྲོ་དགོས་ཤིང་དབྱར་རལ་ཡང་ཉེས་པ་མེད་
པར་གསུངས། ཡང་གནས་དེར་ཆོམ་རྐུན་སོགས་ཀྱིས་སྲོག་གི་བར་ཆད་བྱེད་པ་
དང་། འཐབ་ཀྲོལ་ཅན་དག་དགེ་འདུན་གྱི་དབྱིན་བྱེད་པ་སོགས་ སྡིག་ གྲོགས་
ཀྱིས་ཐོས་བསམ་སྒོམ་གསུམ་དང་དགེ་སྦྱོང་གི་ཚུལ་གྱི་བར་ཆད་བྱེད་པ་དང་།
བུད་མེད་ཀྱིས་གཡོ་སྒྱུས་བསླུ་བ་སོགས་ཚངས་སྤྱོད་ཀྱི་བར་ཆད་དུ་འགྱུར་བ་བྱུང་
ན། གནས་དེ་ལས་གཞན་དུ་འགྲོ་དགོས་ཤིང་དབྱར་རལ་ཡང་ཉེས་པ་མེད་པར་
གསུངས། ཡང་རང་ཉིད་ལ་དགེ་འདུན་གྱི་དབྱེན་བྱེད་པའི་བསམ་པ་ངན་པ་སྐྱེས་
པའམ། མཁན་སློབ་ལ་སྐུར་པ་འདེབས་པའམ། རྒྱལ་བའི་བསྟན་པ་ལ་རྨ་འབྱིན་
པའམ། རྣམ་པར་སྨིན་པ་ཚབས་པོ་ཆེ་འབྱུང་བའི་སྡིག་པ་ཅན་གྱི་ཚིག་བརྗོད་པ་
སོགས་ལས་ཚབས་པོ་ཆེ་གསོག་པའི་ཉེན་བྱུང་ན། གནས་དེ་ལས་གཞན་དུ་འགྲོ་
དགོས་ཤིང་དབྱར་རལ་ཡང་ཉེས་པ་མེད་དོ། །ཡང་མཚམས་གཞན་ན་དགེ་འདུན་
གྱི་དབྱེན་བྱེད་པ་ཞིག་ཡོད་ལ། དེ་ཞི་བའི་མཐུ་རང་ལ་ཡོད་ན་དབྱར་བྱིན་གྱིས་
བརླབས་ནས་གནས་གཞན་དེར་འགྲོ་དགོས་ཤིང་། དེར་སོང་ནས་ཞག་བདུན་
འདས་ཀྱང་དབྱེན་མ་ཞི་བར་ད་དུང་གནས་དགོས་ན་དབྱར་རལ་ཡང་ཉེས་པ་མེད་
པར་གསུངས། དགེ་འདུན་མཐུན་པ་ནི་ལེགས་ཚོགས་ཐམས་ཅད་ཀྱི་རྩ་བ་དང་།
བསྟན་པ་གནས་པ་དང་འཕེལ་བའི་ཐབས་དམ་པ་ཡིན་པས། འདུལ་བ་ལུང་
ལས་དགེ་འདུན་གྱི་དབྱེན་ཞི་བ་དང༌། དགེ་འདུན་མཐུན་པའི་ཐབས་སུ་འགྱུར་ན་
དབྱར་རལ་ཡང་ཉེས་པ་མེད་པ་དང་། དེའི་ཐབས་ལ་མ་འབད་ན་ཉེས་པ་སྐྱེས་པ་
- 315-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སོགས་ཐབས་ཚུལ་ཀུན་ནས་ནན་ཏན་ཆེ་བར་མཛད་དོ། །དེས་ན་བདག་ལེགས་
སུ་འདོད་ཅིང་སྙིང་ནས་བསྟན་པ་ལ་གཅེས་པ་དང་རྒྱལ་བ་དགྱེས་པ་ཞིག་བྱ་བར་
འདོད་ན་དགེ་འདུན་མཐུན་པའི་ཐབས་ལ་འབད་པར་བྱའོ། །དགེ་འདུན་གྲངས་
མ་ཚང་བ་ལ་སོགས་པའི་དབང་གིས་དབྱར་ཁས་ལེན་པའི་ཆོ་ག་ཇི་ལྟར་གསུངས་
པ་བཞིན་སྒྲུབ་མི་ནུས་པའི་ཚེ་ཁས་ལེན་གྱི་དུས་སྔ་ཕྱི་དབྱར་ཟླ་འབྲིང་པོའི་ཚེས་
བཅུ་དྲུག་དང་། ཐ་ཆུང་གི་བཅུ་དྲུག་གང་རུང་ལ་ངེས་པར་བྱ་སྟེ། དེའི་ཉིན་མོ་
དབྱར་ཟླ་བ་གསུམ་འདི་ཉིད་དུ་གནས་པར་བྱའོ་སྙམ་དུ་བསམས་ལ། བདག་
དབྱར་འདི་ན་མཆིས་ཤིང་བདག་གི་དབྱར་གྱི་གནས་ནི་འདི་ལགས་སོ། །ཞེས་
དམ་བཅས་ཏེ་གནས་ན་དབྱར་ཁས་བླངས་པའི་ཕན་ཡོན་ཐོབ་ཅིང་དབྱར་གནས་
བྱས་པའི་གོ་ཆོད་པར་གསུངས། དབྱར་གྱི་རིང་མཚམས་ཀྱི་ཕྱི་རོལ་ཏུ་བགྲོད་
དགོས་བྱུང་བའི་ཚེ་སྔར་བཞིན་བྱིན་གྱིས་བརླབས་ཏེ་འགྲོ་བར་བྱའོ། །དེ་ལྟར་
དབྱར་གནས་ཀྱི་སྒོ་ནས་བསླབ་པ་ཡོངས་སུ་སྦྱོང་བ་ནི་ཤིན་ཏུ་གལ་ཆེ་བས། ཇི་
ལྟར་བྱ་བའི་ཆོ་ག་དང་། སོ་སོའི་གོ་དོན་ཅུང་ཟད་བཤད་པ་ཡིན་གྱི། ཞིབ་ཏུ་ཤེས་
པར་འདོད་ན་འདུལ་བ་ལུང་ལས་ཤེས་པར་བྱའོ།། །།
གསུམ་པ་དགག་དབྱེའི་སྒོ་ནས་བསླབ་པ་ཡོངས་སུ་སྦྱོང་བའི་ཚུལ་ལ་གླེང་
གཞི་ཇི་ལྟར་བྱུང་བ་དང༌། དེ་ལ་བརྟེན་ནས་དགག་དབྱེའི་བཅས་པ་ཇི་ལྟར་མཛད་
པའི་ཚུལ་ནི། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་
མེད་ཟས་སྦྱིན་གྱི་ཀུན་དགའ་ར་བར་དབྱར་བཞུགས་པར་ཞལ་གྱིས་བཞེས་སོ། །
དེའི་ཚེ་དགེ་སློང་རབ་ཏུ་མང་པོ་དག་ལྗོངས་ཤིག་ཏུ་ཁྲིམས་སུ་བཅའ་བ་འདི་ལྟ་བུ་
དག་བྱས་ནས་དབྱར་གནས་པར་དམ་བཅས་ཏེ། ཚེ་དང་ལྡན་པ་དག་བདག་ཅག་
- 316 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
གི་ནང་ན་དགེ་སློང་གང་གིས་ཀྱང་དབྱར་གྱི་ནང་ལོགས་སུ་དགེ་སློང་ལ་ཚུལ་
ཁྲིམས་ ཉམས་ ཤེའམ། ལྟ་ བ་ ཉམས་ ཤེའམ། སྤྱོད་ པ་ ཉམས་ ཤེའམ། འཚོ་ བ་
ཉམས་ཞེས་གླེང་བར་མི་བྱ། དྲན་པར་མི་བྱའོ། །བདག་ཅག་གི་ནང་ན་གང་གིས་
ཆུ་རའི་བུམ་པའམ། ཁྲུས་ཀྱི་བུམ་པ་སྟོང་པ་སྐམ་པོ་ཆུ་མེད་པར་མཐོང་ན། གལ་
ཏེ་གཅིག་པུས་ནུས་པར་གྱུར་ན་གཅིག་པུས་དེ་བཀང་ལ་གནས་ཇི་ལྟ་བ་བཞིན་དུ་
གཞག་པར་བྱའོ། །གལ་ཏེ་གཅིག་པུས་མི་ནུས་པར་གྱུར་ན་དགེ་སློང་ཅིག་ཤོས་
ལ་ལག་བརྡ་བྱས་ཏེ། ལག་རུབ་ཀྱིས་བཀང་ལ་གནས་ཇི་ལྟ་བ་བཞིན་དུ་བཞག་
ནས་ གཅིག་ལ་གཅིག་མི་སྨྲ་བར་ཁ་རོག་ཏེ་འགྲོ་བར་བྱའོ། །ཞེས་དེ་ལྟ་བུའི་
ཁྲིམས་སུ་བཅའ་བ་དག་བྱས་ནས་ལྗོངས་སུ་དབྱར་གནས་པར་དམ་བཅས་སོ། །
དེ་ནས་དགེ་སློང་རབ་ཏུ་མང་པོ་དབྱར་ཟླ་བ་གསུམ་འདས་ནས། ཆོས་གོས་བྱས་
པ་དང་ལྡན། ཆོས་གོས་ཟིན་པ་དང་ལྡན་པས། ལྷུང་བཟེད་དང་ཆོས་གོས་ཐོགས་
ཏེ་ཕན་ཚུན་མི་སྨྲ་བར་མཉན་ཡོད་ག་ལ་བ་དེ་ལོགས་སུ་རྒྱུ་ཞིང་དོང་སྟེ། རིམ་
གྱིས་རྒྱུ་ཞིང་དོང་པ་དང་མཉན་ཡོད་དུ་ཕྱིན་ཏོ། །དེ་ནས་དགེ་སློང་རབ་ཏུ་མང་
པོས་ལྷུང་བཟེད་དང་ཆོས་གོས་མཁོས་སུ་ཕབ་སྟེ། རྐང་པ་གཉིས་བཀྲུས་ནས་
བཅོམ་ལྡན་འདས་གང་ན་བ་དེར་དོང་སྟེ། བཅོམ་ལྡན་འདས་ཀྱི་ཞབས་གཉིས་ལ་
མགོ་བོས་ཕྱག་བྱས་ཏེ་ཕྱོགས་གཅིག་ཏུ་འཁོད་དོ། །ཆོས་ཉིད་ཀྱིས་སངས་རྒྱས་
བཅོམ་ལྡན་འདས་རྣམས་ནི་གློ་བུར་དུ་ལྷགས་པའི་དགེ་སློང་ལ་སོ་སོར་ཡང་དག་
པར་དགའ་བར་མཛད་པ་འདིས་སོ་སོར་ཡང་དག་པར་དགའ་བར་མཛད་དེ།
དགེ་སློང་དག་ཁྱེད་གང་ནས་འདིར་འོངས། ཁྱེད་གང་དུ་དབྱར་གནས་པར་དམ་
བཅས་ཞེས་བྱ་བ་སྟེ། སངས་རྒྱས་བཅོམ་ལྡན་འདས་ཀྱིས་གློ་བུར་དུ་འོངས་པའི་
- 317 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དགེ་སློང་དག་ཁྱེད་གང་ནས་འདིར་འོངས། ཁྱེད་གང་དུ་དབྱར་གནས་པར་དམ་
བཅས་ཞེས་སོ་སོར་ཡང་དག་པར་དགའ་བར་མཛད་པ་དང་། བཙུན་པ་བདག་
ཅག་ ལྗོངས་ཤིག་ནས་ད་ གཟོད་ འདིར་ མཆིས་ཏེ། བདག་ ཅག་ ལྗོངས་ཤིན་ཏུ་
དབྱར་གནས་པར་དམ་བཅས་པ་ལགས་སོ། །དགེ་སློང་དག་ཁྱེད་ཅག་ལྗོངས་སུ་
བདེ་བ་ལ་རེག་པར་དབྱར་གནས་པར་དམ་བཅས་སམ་ཁྱེད་ཅག་བསོད་སྙོམས་
ཀྱིས་བྲེལ་བར་མ་གྱུར་ཏམ། བཙུན་པ་མེད་དེ། བདག་ཅག་ལྗོངས་ཤིན་ཏུ་བདེ་
བ་ལ་རེག་པར་དབྱར་གནས་པར་དམ་བཅས་ཏེ་བདག་ཅག་བསོད་སྙོམས་ཀྱིས་
ཀྱང་བྲེལ་བ་མ་མཆིས་ལགས་སོ། །དགེ་སློང་དག་ཁྱེད་ཅག་ཇི་ལྟ་བུ་ཞིག་ཏུ་
ལྗོངས་ སུ་བདེ་བ་ལ་རེག་པར་དབྱར་གནས་པར་དམ་བཅས། བསོད་སྙོམས་
ཀྱིས་ཀྱང་བྲེལ་བར་མ་གྱུར། བཙུན་པ་འདི་ལ་བདག་ཅག་དགེ་སློང་རབ་ཏུ་མང་
པོས་ལྗོངས་ཤིག་ཏུ་ཁྲིམས་སུ་བཅའ་བ་འདི་ལྟ་བུ་དག་བགྱིས་ནས་དབྱར་གནས་
པར་དམ་བཅས་ཏེ། ཚེ་དང་ལྡན་པ་དག་བདག་ཅག་གི་ནང་ན་དགེ་སློང་གང་
གིས་ཀྱང་དབྱར་གྱི་ནང་ལོགས་སུ་དགེ་སློང་ལ་ཚུལ་ཁྲིམས་ཉམས་ཤེའམ། ལྟ་བ་
ཉམས་ཤེའམ། སྤྱོད་པ་ཉམས་ཤེའམ། འཚོ་བ་ཉམས་ཞེས་གླེང་བར་མི་བྱ། དྲན་
པར་མི་བྱའོ། །བདག་ཅག་གི་ནང་ན་གང་གིས་ཆུ་རའི་བུམ་པའམ། ཁྲུས་ཀྱི་བུམ་
པ་སྟོང་པ་སྐམ་པོ་ཆུ་མེད་པར་མཐོང་ན་གལ་ཏེ་གཅིག་པུས་ནུས་པར་གྱུར་ན་
གཅིག་པུས་དེ་བཀང་ལ་གནས་ཇི་ལྟ་བ་བཞིན་དུ་གཞག་པར་བྱའོ། །གལ་ཏེ་
གཅིག་པུས་མི་ནུས་པར་གྱུར་ན་དགེ་སློང་ཅིག་ཤོས་ལ་ལག་བརྡ་བྱས་ཏེ། ལག་
རུབ་ཀྱིས་བཀང་ལ་གནས་ཇི་ལྟ་བ་བཞིན་དུ་བཞག་ནས་གཅིག་ལ་གཅིག་མི་སྨྲ་
བར་ཁ་རོག་སྟེ་འགྲོ་བར་བྱའོ། །ཞེས་བཙུན་པ་བདག་ཅག་གིས་ཁྲིམས་སུ་བཅའ་
-318 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བ་དེ་ལྟ་བུ་དག་བགྱིས་ནས་ལྗོངས་ཤིག་ཏུ་དབྱར་གནས་པར་དམ་བཅས་ཏེ།
བཙུན་པ་དེ་ལྟར་ན་བདག་ཅག་ལྗོངས་ཤིག་ཏུ་བདེ་བ་ལ་རེག་པར་དབྱར་གནས་
པར་དམ་བཅས་ཤིང་བསོད་སྙོམས་ཀྱིས་ཀྱང་བྲེལ་བར་མ་གྱུར་ལགས་སོ། །སྐྱེས་
བུ་གཏི་མུག་ཅན་ཁྱེད་ཅག་གནས་མལ་ན་དགྲ་དང་ལྷན་ཅིག་གནས་པས་བདེ་བ་
ལ་རེག་པར་དབྱར་གནས་པར་དམ་བཅས་སྙམ་སེམས་སམ། སྐྱེས་བུ་གཏི་མུག་
ཅན་དག་འདི་ལྟ་སྟེ་མི་སྨྲ་བ་ནི་མུ་སྟེགས་ཅན་གྱི་རྒྱལ་མཚན་ཡིན་ནོ། །དེ་ལྟ་བས་
ན་དགེ་སློང་གིས་མི་སྨྲ་བར་དམ་བཅའ་བར་མི་བྱའོ། །དགེ་སློང་གིས་མི་སྨྲ་བར་
དམ་བཅས་ན་འགལ་ཚབས་ཅན་དུ་འགྱུར་རོ། །འོན་ཀྱང་དབྱར་གནས་པར་དམ་
བཅས་པའི་དགེ་སློང་གིས་དགེ་འདུན་ལ་མཐོང་བ་དང་ཐོས་པ་དང་དོགས་པའི་
གནས་ གསུམ་ གྱིས་ དགག་དབྱེ་ བྱའོ། །ཞེས་དབྱར་གནས་ཀྱི་མཇུག་ཏུ་དགག་
དབྱེ་བྱ་དགོས་པའི་བཅའ་བ་མཛད་དོ། །མི་སྨྲ་བའི་ཡི་དམ་བཅས་པ་ལ་དགག་པ་
མཛད་པ་ནི། དགོས་མེད་དུ་དགེ་འདུན་གྱི་ཁྲོད་དུ་ངག་མི་སྨྲ་བའི་བརྟུལ་ཞུགས་
བཟུང་ཞིང་། བརྟུལ་ཞུགས་དེས་སྡིག་པ་དག་པ་དང༌། གྲོལ་བ་ཐོབ་བོ་སྙམ་དུ་
སེམས་ན་ནི་མུ་སྟེགས་ཀྱི་བརྟུལ་ཞུགས་དང་དེའི་ལྟ་བར་སོང་བ་ཡིན་པས། དེ་
ལྟར་ བྱས་ན་ དགེ་འདུན་དབྱེན་དུ་ གཏོགས་ པའི་ ཉེས་པ་ སྦོམ་པོ་འབྱུང་ བར་
གསུངས་སོ། །སྤྱིར་ན་དགོས་མེད་དུ་ངག་འཆལ་སྨྲ་བ་ནི་ཉེས་པ་དུ་མའི་གཞི་
ཡིན་པས་ངག་བཙུན་པར་བྱ་དགོས་ཤིང་། ཚིག་རྩུབ་སོགས་འབྱུང་ཉེ་བ་ན་ངག་
གི་ཉེས་པ་ཚར་གཅད་པའི་ཕྱིར། རེ་ཞིག་གི་རང་གཅིག་པུར་མཚམས་བཅད་དེ་
དགོས་མེད་ཀྱི་ངག་མི་སྨྲ་བ་ལ་ཉེས་པ་མེད་པ་ནི་དགེ་སློང་ཆུ་སྟོད་ཀྱི་གླེང་གཞིས་
ཤེས་སོ། །དགག་དབྱེ་ཞེས་བྱ་བའི་དོན་ནི། དབྱར་གྱི་ནང་དུ་ལྟུང་པ་གླེང་དྲན་
- 319 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དང༌། ནན་ཏུར་བྱེད་པ་དང་། དབྱར་གྱི་རྙེད་པ་བགོ་བ་དང་། མཚམས་ཀྱི་ཕྱི་རོལ་
ཏུ་ཞག་ཏུ་སྡོད་པ་རྣམས་དགག་པ་ལས། འདིར་དེ་དག་དབྱེ་བའམ་བྱ་རུང་བར་
བྱེད་པས་ན་དགག་དབྱེ་ཞེས་བྱའོ། །དགག་དབྱེ་བྱས་པའི་དགོས་པ་ནི་ཞེ་སྡང་ལ་
སོགས་པའི་ཉོན་མོངས་པ་མངོན་གྱུར་པ་རྣམས་དགག་ཅིང་། དགེ་བའི་བསམ་པ་
མངོན་གྱུར་ཤུགས་དྲག་བསྐྱེད་པ་དང་། ལྟུང་བ་སྡེ་ལྔ་མཐའ་དག་ལ་ལེགས་པར་
བརྟགས་ཏེ། བཤགས་པར་འོས་པ་རྣམས་བཤགས། བསྡམ་པར་འོས་པ་རྣམས་
བསྡམས། བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་ཏེ་དགག་
དབྱེའི་ཆོ་ག་བྱས་པ་ན། རང་གིས་མ་ཤེས་པའི་ལྟུང་བ་ཅི་བྱུང་བ་ཐམས་ཅད་དགེ་
འདུན་རྣམས་ལ་གླེང་དྲན་བྱེད་པར་ཞུས་ཏེ། ལྟུང་བ་མཐོང་ཐོས་དོགས་གསུམ་ཅི་
བྱུང་བ་ཐམས་ཅད་འཕྲལ་དུ་བཤགས་ཤིང་དག་པར་བྱས་པས་ན་ཚུལ་ཁྲིམས་
རྣམ་པར་དག་པར་འགྱུར་བ་དང༌། དགག་དབྱེ་བྱ་དགོས་པར་ཐུབ་པས་བཅས་
པའི་བཅས་པ་དེ་བསྲུང་ཞིང་། དེ་ལས་འདས་པའི་ཉེས་པ་མི་འབྱུང་བ་དང་། སྦྱིན་
བདག་དད་པ་ཅན་གྱི་བསོད་ནམས་སྤེལ་བ་སོགས་དགོས་པ་ཁྱད་པར་ཅན་མང་
དུ་ཡོད་དོ། །དགག་དབྱེ་གང་གིས་བྱ་བའི་རྟེན་ནི། རབ་བྱུང་སྡེ་ལྔ་གས་དབྱར་
ཁས་ལེན་བྱ་དགོས་པ་གོང་དུ་བཤད་པ་ལྟར་ཡིན་པས་དགག་དབྱེ་ཡང་བྱ་དགོས་
སོ། །གནས་ནས་ཕྱུང་བ་སོགས་དགག་དབྱེ་བྱ་བའི་དབང་མེད་པའི་ད མིགས་
བསལ་ནི་ཡོད་ཅིང་། དབྱར་རལ་བ་རྣམས་ཀྱིས་ཀྱང་དགག་དབྱེ་བྱ་དགོས་པར་
གསུངས་སོ། །ཡུལ་གང་ལ་དགག་དབྱེ་བྱ་བ་ནི་ཕྱོགས་བཅུ་ན་གནས་པའི་དགེ་
འདུན་མཐའ་དག་ལ་བྱ་སྟེ། དེ་ཡང་རང་ལ་ལྟུང་བ་མཐོང་ཐོས་དོགས་གསུམ་ཅི་
བྱུང་ཡང་། ཕྱོགས་བཅུའི་དགེ་འདུན་མཐའ་དག་ལ་གླེང་དྲན་བྱེད་པར་ཞུ་བ་ཡིན་
- 320 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ནོ། །དེ་ཡང་དངོས་སུ་དབྱར་ནང་དེ་ན་གནས་པའི་དགེ་འདུན་རྣམས་ལ་ལྟུང་བ་
གླེང་དྲན་མཛད་ པར་ ཞུ་བ་ ཡིན་ ཡང་། བརྒྱུད་ནས་ ཕྱོགས་ བཅུའི་ དགེ་འདུན་
མཐའ་དག་ལའང་ཞུ་བ་ཡིན་ཏེ། རང་ལ་ལྟུང་བ་བྱུང་བ་དགེ་སློང་སུས་གླེང་ཡང་
དང་དུ་ལེན་པར་ཞུ་བ་ཡིན་པས་སོ། །བྱེད་པ་པོ་གང་གི་མདུན་དུ་བྱ་བ་ནི། འགྲོ་
བ་བཞི་དང་བྲལ་ཞིང་། སྤྱིར་འདུལ་བ་ལ་མཁས་པ། ལྷག་པར་དགག་དབྱེ་བྱ་
བའི་ཆོ་ག་ལ་མཁས་པ། བསླབ་ཁྲིམས་རྣམ་པར་དག་པ་སོགས་ཡོན་ཏན་ཁྱད་
པར་ཅན་དང་ལྡན་པ་ཞིག་ལ་བྱ་དགོས་ཀྱི། གང་བྱུང་གིས་མི་ཆོག་ལ། དགག་
དབྱེ་བྱེད་པ་པོར་བསྐོར་རུང་བ་ལ་ཆོས་བཅོ་ལྔ་དང་ལྡན་པ་ཞིག་དགོས་པར་མཚོ་
སྣ་བ་ཆེན་པོས་བཤད་དེ། ཞིབ་པར་འདུལ་ཊཱིཀ་ཉི་མའི་འོད་ཟེར་ལས་ཤེས་པར་
བྱའོ། །དུས་ནམ་གྱི་ཚེ་བྱ་བ་ནི་དབྱར་སྔ་མ་ཡིན་ན་སྟོན་ཟླ་འབྲིང་པོའི་ཉའམ།
དབྱར་ཕྱི་མ་ཡིན་ན་སྟོན་ཟླ་ཐ་ཆུང་ཡར་ངོའི་ཚེས་བཅོ་ལྔའི་ཉིན་བྱ་བ་ཡིན་ནོ། །
གང་དུ་བྱ་བའི་གནས་ནི་སྔར་གསོ་སྦྱོང་གི་སྐབས་སུ་བཤད་པ་ལྟར་མཚམས་པོ་
ཆེའི་ནང་ངམ། མཚམས་བུ་ཆུང་གི་ནང་ངམ། དཀྱིལ་འཁོར་པར་བློ་མཐུན་བྱས་
པའམ། མདོར་ན་གནས་ལ་བློ་མཐུན་བྱས་པ་དང་འབྲེལ་བ་གཙང་ཞིང་ཡིད་དུ་
འོང་བ། འཇིགས་པ་མེད་པའི་གནས་སུ་བྱ་བ་ཡིན་ནོ། །སྤྱིར་དབྱར་གང་དུ་ཁས་
བླངས་པའི་གནས་དེར་ཟླ་བ་གསུམ་དུ་གནས་ནས་གནས་དེ་ཉིད་དུ་དགག་དབྱེ་
བྱ་བ་ཡིན་ཡང་། དམིགས་བསལ་ལ་ངེས་པ་མེད་དེ། ཆོས་ལྡན་གྱི་བྱ་བའི་ཕྱིར་
བྱིན་གྱིས་བརླབས་ཏེ་གནས་གཞན་དུ་ཕྱིན་པའི་ཚེ་གནས་གཞན་དུ་དགེ་འདུན་
དགག་དབྱེ་བྱེད་པ་དང་ཕྲད་ན་དེར་དགག་དབྱེ་བྱ་རུང་བར་གསུངས་སོ། །དགག་
དབྱེའི་ཆོ་ག་ཇི་ལྟར་བྱ་བ་ལ། སྦྱོར་བ་དང་། དངོས་གཞི་དང༌། མཇུག་གསུམ་
- 321 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལས། སྦྱོར་བའི་ཆོ་ག་ནི་ཞག་ཁ་ཤས་ཀྱི་སྔོན་ནས་སྤྱོད་ཡུལ་གྱི་གྲོང་ན་གནས་
པའི་སྦྱིན་བདག་དད་པ་ཅན་རྣམས་ལ་ཞག་འདི་ཙམ་ན་དགེ་བདུན་དགག་དབྱེ་
མཛད་དོ་ཞེས་གོ་བར་བྱེད། དེ་ཡང་ཟླ་བ་ཕྱེད་དམ། ཞག་བཅུའམ། བརྒྱད་དམ།
བདུན་ཙམ་ནས་ཕན་ཚུན་ཁོན་ཡོད་ན་བཟོད་པར་གསོལ། གཙུག་ལག་ཁང་བ་
དན་སོགས་ཀྱིས་བརྒྱན་པ་དང༌། མཆོད་རྟེན་དང་སྐུ་གཟུགས་གསོ་བ་དང་། རི་
མོ་བྱི་བ་རྣམས་གསོ་བ་སོགས་བྱི་དོར་ལེགས་པར་བྱ། ཡང་དགག་དབྱེ་སང་བྱེད་
རྒྱུའི་ཚེས་བཅུ་བཞིའི་ཉིན་ཆོས་སྨྲ་བ་པོའི་ཕྱིར་དུ་སེང་གེའི་ཁྲི་བཤམ། དད་པ་
ཅན་རྣམས་ལ་ཆོས་ཉན་པའི་སྐུལ་མ་བྱེད། དགེ་འདུན་རྣམས་དང་སྦྱིན་བདག་
དང་དད་པ་ཅན་རྣམས་ཚོགས་པ་ན་སྡེ་སྣོད་གསུམ་འཛིན་པའི་མཁས་པ་ཡོད་ན།
དེའི་སེང་གེའི་ཁྲི་ལ་འཛེགས་ཏེ་ཆོས་བཤད། དེ་ལྟར་བཅུ་བཞིའི་ཉིན་དང་བཅོ་
ལྔའི་ ཉིན་ ཡང་ སྡེ་སྣོད་ གསུམ་ ལས་ བརྩམས་ཏེ་ཆོས་རྒྱ་ཆེར་ བཤད་ པར་ བྱ།
འདུལ་བ་ལུང་ལས་ཚེས་བརྒྱད་དང་། བཅུ་བཞི་དང་། བཅོ་ལྔའི་ནུབ་མོ་ཆོས་
བཤད་ཉན་བྱ་དགོས་པར་ཡང་ དང་ ཡང་ དུ་གསུངས་ཤིང་། ཚེས་དེ་གསུམ་ནི་
སངས་རྒྱས་ཀྱིས་བྱིན་གྱིས་བརླབས་པའི་དུས་ཁྱད་པར་ཅན་ཡིན་པས་དགེ་བ་
འཕེལ་ཆེ་བ་དང་། ཚེས་བརྒྱད་དང་བཅུ་བཞི་གཉིས་ལ་རྒྱལ་པོ་ཆེན་པོ་བཞིའི་
གཡོག་འཁོར་དང་། ལྷ་ཕྲན་གྱི་བུ་རྣམས་འཛམ་བུའི་གླིང་དུ་མྱུལ་ཞིང་། བཅོ་ལྔ་
དང༌། གནམ་སྟོང་གཉིས་ལ་རྒྱལ་པོ་ཆེན་པོ་བཞི་ཉིད་འཛམ་བུའི་གླིང་ཁོ་ར་ཁོར་
ཡུག་ཏུ་མྱུལ་ཞིང་། གང་ན་ཆོས་ཉན་བཤད་རྣམ་པར་དག་པ་ཡོད་པ་དེར་འོངས་
ནས་ཆོས་ཉན་པ་དང་། ཆོས་འཆད་པ་པོ་ལ་སོགས་པ་དེ་དག་བསྲུང་བ་དང༌།
མཆོད་པས་བསྙེན་བཀུར་བ་སོགས་བྱེད་པར་ཤེར་ཕྱིན་གྱི་མདོ་དང༌། འཇིག་རྟེན་
- 322 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
གདགས་པ་དང་། འདུལ་བ་ལུང་རྣམས་ལས་བཤད་པས་གལ་ཆེ་ཞིང་། དགག་
སྒྲུབ་གནང་གསུམ་གྱི་ནང་ནས་སྒྲུབ་པའི་བསླབ་བྱའང་ཡིན་ནོ། །ཆོས་འཆད་ཉན་
ཇི་ལྟར་བྱ་བའི་ཚུལ་ཞིབ་པར་ནི་ལུང་གསོ་སྦྱོང་གི་གཞི་ལས་ཤེས་པར་བྱའོ། །
དེས་ན་བཅོ་ལྔའི་ཉིན་སྟོན་པའི་སྐུ་གཟུགས་ཀྱི་མདུན་དུ་ཅི་འབྱོར་བའི་མཆོད་པ་
བཤམ་པ་དང༌། དཀར་གཏོར་ཆ་བཞི་བཤམ་པ་སོགས་ཀྱང་གསོ་སྦྱོང་གི་སྐབས་
ལྟར་ བྱས་ ཏེ། གཎྜི་ བརྡུངས་ པ་ ན་ རང་ རང་ གི་ རྒྱུད་ ལ་ བརྟགས་ཏེ་ ལྟུང་ བ་
བཤགས་ པར་ འོས་ པ་རྣམས་བཤགས། བསྡམ་པར་འོས་པ་རྣམས་ བསྡམས།
བྱིན་གྱིས་བརླབ་པར་འོས་པ་རྣམས་བྱིན་གྱིས་བརླབས་ཏེ། རྒྱུད་དག་པར་བྱས་ཏེ་
དགག་དབྱེའི་ལས་ལ་འདུ། བཤགས་པའི་ཕྱག་ལེན་ཇི་ལྟར་བྱ་བའི་ཚུལ་རྣམས་
ནི་སྔར་གསོ་སྦྱོང་གི་སྐབས་སུ་བཤད་པ་ལྟར་རོ། །དེ་ནས་དགེ་འདུན་ཐམས་ཅད་
འདུས་པ་ན་ཕན་ཚུན་གཅིག་ལ་གཅིག་ཕྱག་བཙལ་ཏེ་ཕྱག་ཟིང་པོ་གསུམ་བྱས་ལ།
ཐམས་ཅད་འགྲེང་སྟེ་འདུད་པ་དང་བཅས་པས། དབྱར་གྱི་ནང་དུ་དགེ་འདུན་གྱི་
ཐུགས་དང་འགལ་བ་ཐམས་ཅད་བཟོད་པ་མཛད་པར་ཞུ། ཞེས་བཟོད་པ་གསོལ།
དེ་ནས་གནས་བརྟན་ལས་བྱེད་པ་པོས་ཆོས་བསྒྲགས་ཀྱི་མདོ་གདོན་པ་ཡན་ཆད་
གསོ་སྦྱོང་གི་སྐབས་བཞིན་བྱས་པའི་རྗེས་སུ་སྤྱི་བཤགས་བྱས་ལ། དགེ་ཚུལ་
རྣམས་བཀར་ཏེ་དགེ་སློང་རྣམས་ཀྱིས་དགག་དབྱེ་བྱ་བ་ལ་མཚམས་ནང་དེ་ན་
གནས་པའི་དགེ་སློང་ཐམས་ཅད་འདུ་དགོས་ཀྱི། འགའ་ཞིག་མ་འདུས་ན་འདུན་
པ་ལེན་དགོས་པས། དབྱར་གནས་པར་ཁས་བླངས་ཤིང་མཚམས་ནང་ན་གནས་
པ་ན་བ་ལ་སོགས་པའི་རྐྱེན་གྱིས་དགེ་སློང་དགེ་འདུན་གྱི་དབུས་སུ་འདུ་མ་ནུས་
པས་དགག་དབྱེ་ལ་འདུན་པ་དང་དགག་དབྱེ་ཅིག་ཅར་དུ་འབུལ་བའི་སྔགས་ནི།
- 323 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གནས་ བརྟན་ དགོངས་ སུ་ གསོལ། དེར་ དགེ་འདུན་ གྱི་དགག་དབྱེ་བཅོ་ལྔ་པ་
ལགས་ལ། བདག་དགེ་སློང་བྲོ་འཚལ་བ། སྡུག་བསྔལ་བ། བྲོ་ཚབས་ཆེ་བ་མིང་
འདི་ཞེས་བགྱི་བའི་ཡང་དགག་དབྱེ་བཅོ་ལྔ་པ་ལགས་ཏེ། བདག་དགེ་སློང་བྲོ་
འཚལ་བ། སྡུག་བསྔལ་བ། བྲོ་ཚབས་ཆེ་བ་མིང་འདི་ཞེས་བགྱི་བ་དགེ་འདུན་
ཆོས་ བཞིན་དུ་མཛད་ པ་ ལ་ འདུན་པ་འབུལ་ལོ། །མཐོང་བ་དང་ ཐོས་ པ་ དང་
དོགས་པའི་གནས་གསུམ་གྱིས་དགེ་འདུན་ལ་དགག་དབྱེ་བགྱིད་དོ། །འདུན་པ་
དང་དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་ཡང་བགྱིད་དོ། །ཞེས་
ལན་གསུམ་བཟླས། ཐབས་ ལེགས་ བྱའོ། །ལེན་ པ་ པོས་ དགེ་འདུན་ལ་བརྗོད་
པའི་སྔགས་ནི། འགྲེང་ སྟེ་འདུད་པ་དང་བཅས་ཐལ་མོ་སྦྱར་ནས། དགེ་འདུན་
བཙུན་པ་རྣམས་གསན་དུ་གསོལ། དེང་དགེ་ འདུན་ གྱི་དགག་དབྱེ་བཅོ་ལྔ་ པ་
ལགས་ལ། གནས་ཆེ་གེ་མོ་ཞིག་ན་དགེ་སློང་བྲོ་འཚལ་བ། སྡུག་བསྔལ་བ། བྲོ་
ཚབས་ཆེ་བ་མིང་འདི་ཞེས་བགྱི་བའི་ཡང་དགག་དབྱེ་བཅོ་ལྔ་པ་ལགས་ཏེ། དགེ་
སློང་བྲོ་འཚལ་བ། སྡུག་བསྔལ་བ། བྲོ་ཚབས་ཆེ་བ་མིང་འདི་ཞེས་བགྱི་བ་དེ་དགེ་
འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །མཐོང་བ་དང་ཐོས་པ་
དང་དོགས་པའི་གནས་གསུམ་གྱིས་དགེ་འདུན་ལ་དགག་དབྱེ་བགྱིད་དོ། །འདུན་
པ་དང་ དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་བགྱིད་དོ། །ཞེས་
ལན་ཅིག་བཟླས། ནད་པ་མ་ཡིན་པ་དབང་མེད་པ་ལ་སོགས་པ་དགག་དབྱེ་ལ་
འདུ་མ་ནུས་པ་རྣམས་ཀྱིས་འདུན་པ་དང་དགག་དབྱེ་འབུལ་བའི་ཚུལ་ནི། གནས་
བརྟན་དགོངས་སུ་གསོལ། དེང་དགེ་འདུན་གྱི་དགག་དབྱེ་བཅོ་ལྔ་པ་ལགས་ལ།
བདག་དགེ་སློང་མིང་འདི་ཞེས་བགྱི་བའི་ཡང་དགག་དབྱེ་བཅོ་ལྔ་པ་ལགས་ཏེ།
- 324 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བདག་དགེ་སློང་མིང་འདི་ཞེས་བགྱི་བ་དགེ་འདུན་ཆོས་བཞིན་དུ་མཛད་པ་ལ་
འདུན་པ་འབུལ་ལོ། །མཐོང་བ་དང་ཐོས་པ་དང་དོགས་པའི་གནས་གསུམ་གྱིས་
དགེ་འདུན་ལ་དགག་དབྱེ་བགྱིད་དོ། །འདུན་པ་དང་དགག་དབྱེ་ཡང་བརྗོད་དོ། །
བརྗོད་ པ་ ཡང་ རིག་ པར་བགྱིད་དོ། །ཞེས་ལན་གསུམ་བཟླས། ཐབས་ ལེགས་
བྱའོ། །དགེ་འདུན་ལ་འབུལ་བའི་སྔགས་ནི། སྤྱོད་ལམ་སྔར་ལྟར་བྱས་ལ། དགེ་
འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་དགག་དབྱེ་བཅོ་ལྔ་
པ་ལགས་ལ། གནས་ཆེ་གེ་མོ་ཞིག་ན་དགེ་སློང་མིང་འདི་ཞེས་བགྱི་བའི་ཡང་
དགག་དབྱེ་བཅོ་ལྔ་པ་ལགས་ཏེ། དགེ་སློང་མིང་འདི་ཞེས་བགྱི་བ་དགེ་འདུན་
ཆོས་བཞིན་དུ་མཛད་ པ་ ལ་འདུན་པ་འབུལ་ལོ། །མཐོང་བ་དང་ཐོས་པ་དང་
དོགས་པའི་གནས་གསུམ་གྱིས་དགེ་འདུན་ལ་དགག་དབྱེ་བགྱིད་དོ། །འདུན་པ་
དང་དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་བགྱིད་དོ། །ཞེས་ལན་
ཅིག་བརྗོད། འདི་ལའང་འདུན་པ་ལེན་པ་པོས། འབུལ་བ་པོ་དེ་ལ་དྲི་བ་བྱ་བའི་
ཚུལ་དང་། འདུན་པ་བླངས་ནས་རྒྱུག་པ་དང་མཆོང་བ་དང་གནས་གཞན་དུ་འགྲོ་
བ་དང་གཉིད་ལོག་པར་བྱ་མི་རུང་བ་སོགས་ཀུན་ སྤྱོད་ཇི་ལྟར་བྱ་བའི་ ཚུལ་
སྔར་གསོ་སྦྱོང་གི་སྐབས་སུ་བཤད་པ་ལྟར་རོ། །འདུན་པ་དང་དགག་དབྱེ་ཕུལ་
བའི་དགོས་པ་ནི། འདུན་པ་ཕུལ་བས་དགེ་འདུན་གྱི་ལས་ལ་མི་མཐུན་པར་མི་
འགྱུར་ཞིང་རང་ལ་ཉེས་པ་མི་འབྱུང་བ་དང་། དགག་དབྱེ་ཕུལ་བས་དགེ་འདུན་
རྣམས་ཀྱིས་དགག་དབྱེ་མཛད་པ་ན་རང་ལའང་དགག་དབྱེ་བྱས་པའི་ཕན་ཡོན་
འཐོབ་བོ། །དེ་ནས་ ལྟུང་མཐུན་བྱིན་རླབས་དང་གནས་ཀྱི་བློ་མཐུན་བྱའོ། །དེ་
ཡན་ནི་དགག་དབྱེའི་སྔོན་འགྲོ་སྦྱོར་བའི་ཆོ་གའོ། །
- 325 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དགག་དབྱེ་དངོས་གཞིའི་ཆོ་ག་ནི། དགག་དབྱེ་བྱེད་པ་པོར་འོས་པའི་
དགེ་སློང་དེ་ལ་བརྟན་ནས་ལས་བྱེད་པ་པོས་དགེ་སློང་མིང་འདི་ཞེས་བྱ་བ་ཁྱོད་
དབྱར་གནས་པའི་དགེ་འདུན་ལ་དགག་དབྱེ་བྱེད་པར་སྤྲོའམ། ཞེས་འདྲི་ཞིང་།
དེས་ཀྱང་སྤོ་ལགས་ཞེས་ལན་བཏབ་པའི་རྗེས་སུ། དགེ་འདུན་རྣམས་སྤྱོད་ལམ་
བསྟན་ནས་དགག་དབྱེ་བྱེད་པ་བསྐོ་བའི་ལས་ལ་ཐུགས་གཏད་པར་ཞུ། ཞེས་
བྱས་ལ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་མིང་འདི་ཞེས་
བགྱི་བ་འདི་དབྱར་གནས་པའི་དགེ་འདུན་ལ་དགག་དབྱེ་བགྱིད་པར་སྤྲོ་ན། གལ་
ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་
ཅིག་དང་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི་དགག་དབྱེ་བྱེད་
པར་བསྐོས་ཏེ། དགེ་སློང་དགག་དབྱེ་བགྱིད་པ་མིང་འདི་ཞེས་བགྱི་བ་འདི་དབྱར་
གནས་ པའི་དགེ་འདུན་ལ་དགག་དབྱེ་བགྱིད་པར་འགྱུར་རོ། །འདི་ནི་གསོལ་
བའོ། བརྗོད་པ་མཇུག་སྡུད་དང་བཅས་པ་ལ་ཐུགས་གཏད་པར་ཞུ་བྱས་ལ། དགེ་
འདུན་བཙུན་པ་རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་འདི་
དབྱར་གནས་པའི་དགེ་འདུན་ལ་དགག་དབྱེ་བགྱིད་པར་སྤྲོ་སྟེ། དེའི་སླད་དུ་དགེ་
འདུན་གྱིས་དགེ་སློང་མིང་འདི་ཞེས་བགྱི་བ་དགག་དབྱེ་བགྱིད་པར་བསྐོ་ན། དགེ་
སློང་མིང་འདི་ཞེས་བགྱི་བ་དགག་དབྱེ་བགྱིད་པར་བསྐོ་བར་ཚེ་དང་ལྡན་པ་གང་
དག་བཟོད་པ་དེ་དག་ནི་ཅང་མ་གསུང་ཞིག །གང་དག་མི་བཟོད་པ་དེ་དག་ནི་
གསུངས་ཤིག །དགེ་འདུན་གྱིས་བཟོད་ཅིང་གནང་ནས། དགེ་འདུན་གྱིས་དགེ་
སློང་མིང་འདི་ཞེས་བགྱི་བ་དགག་དབྱེ་བགྱིད་པར་བསྐོས་ལགས་ཏེ། འདི་ལྟར་
ཅང་མི་གསུང་བས་དེ་དེ་བཞིན་དུ་འཛིན་ཏོ། །ཞེས་བརྗོད། དེའི་རྗེས་ལ། དགག་
- 326 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
དབྱེ་བྱ་བའི་ཕྱིར་གསོལ་བའི་ལས་ལ་ཐུགས་གཏད་པར་ཞུ། ཞེས་བྱས་ལ། དགེ་
འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་དགག་དབྱེ་བཅོ་ལྔ་
པ་ལགས་ཏེ། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་
གྱིས་གནང་བར་མཛོད་ཅིག་དང༌། དེང་དགེ་འདུན་དགག་དབྱེ་མཛད་དོ། །འདི་
ནི་གསོལ་བའོ། །ཞེས་བརྗོད་དོ། །དེ་ནས་དགག་དབྱེ་བྱེད་པ་པོར་བསྐོས་པའི་
དགེ་སློང་དེས་རྩྭ་དུར་བ་དགེ་འདུན་ཐམས་ཅད་ལ་ཁྱབ་པར་བྲིམས། འདི་ལ་
འདུལ་བ་ལུང་ལས་འཇག་མ་བྲིམས་ཞེས་གསུངས། འདུལ་བ་མདོ་རྩ་བ་དང་།
དེའི་རྒྱ་ཆེར་འགྲེལ་ལས་རྩ་དར་ བྷ་ཞེས་གསུངས། གཞི་འགྲེལ་ལས་རྩ་ ཀུ་ཤ་
ཞེས་ཀྱང་གསུངས་ཤིང་། ཁ་ཆེ་ཛྙཱ་ན་ཤིས་རྩྭ་རམ་པའི་ལྗང་པ་ཡིན་པར་གསུངས།
འདུལ་ཊཱིཀ་ རིན་ཆེན་ཕྲེང་བར་ རྩྭ་ དར་ བྷ་ ནས་ འཇག་ཁྲིམས་ཞེས་གསུངས།
འདུལ་འཛིན་རིན་པོ་ཆེས་གཞི་གསུམ་ཆོ་གར་རྩྭ་དུར་པ་བྲིམས་པར་གསུངས་ཏེ།
མིང་གི་ཁྱད་པར་མ་གཏོགས་དོན་འདྲ་བ་ཡིན་ནམ། ཇི་ལྟར་ཡང་རྩྭ་དེ་ནི་ཐུབ་
པས་བཀྲ་ཤིས་ཀྱི་རྫས་སུ་བྱིན་གྱིས་བརླབས་པ་ཡིན་པས་ཉེས་པ་སེལ་ཞིང་བཀྲ་
ཤིས་པར་འགྱུར་བ་དང་། དགག་དབྱེའི་ཆོ་ག་བྱེད་པའི་ཚེ་རྩྭ་དེའི་རྩེ་མོ་རང་དང་
ཡུལ་གཉིས་ཀའི་ལག་པས་བཟུང་ཞིང་རྩ་བ་གཉིས་རྡོག་པས་མནན་པ་ལ་ནི་
དགོས་པ་ཁྱད་པར་ཅན་ཡོད་དེ། དྲང་ཞིང་རྩེ་མོ་འབྲས་བུ་ཅན་ཕན་ཚུན་འདུད་
པའི་ཚུལ་དུ་ཡོད་པས་དགེ་འདུན་རྣམས་སེམས་དྲང་ཞིང་ཕན་ཚུན་གཅིག་ལ་
གཅིག་དད་ཅིང་འདུད་པ་མཚོན་པ་དང༌། ལྷག་པར་མཐོང་ཐོས་དོགས་གསུམ་གྱི་
ལྟུང་བ་ཆོས་བཞིན་དུ་ཕྱིར་བཅོས་པར་བྱ་བའི་ཕྱིར་དགེ་སློང་རྣམས་ཕན་ཚུན་
གཅིག་ལ་གཅིག་འདུད་པ་མཚོན་ནོ། །དེ་ལྟར་ཡང་གཞི་འགྲེལ་ལས། རྩྭ་ཀུ་ཤ་
327-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཉེ་བར་གཞག་པར་བྱ་ཞིང་དེའི་འོག་ཏུ་དགྲམ་པར་བྱའོ། །ཞེས་བྱ་བ་ནི་དགེ་སློང་
དགག་དབྱེ་བྱེད་པ་དེས་སྔ་ནས་ཀུ་ཤ་སྟ་གོན་བྱ་ཞིང་། དེའི་འོག་ཏུ་དགེ་སློང་
ཐམས་ཅད་ལ་ཁྱབ་པར་བྲིམས་པར་བྱའོ། །དེ་ནི་དགག་དབྱེ་གོ་བར་བྱེད་པའི་
དུས་ན་དགག་དབྱེ་བྱ་བ་དང་། དགག་དབྱེ་བྱེད་པ་གཉིས་ཀའི་ལག་པས་ཕན་
ཚུན་བཟུང་བར་བྱ་བ་ཡིན་ཏེ། དེ་ཇི་ལྟར་རྩྭ་ཀུ་ཤ་འདི་གང་འདུད་པར་བྱེད་པ་དེ་
བཞིན་དུ་བདག་ཀྱང་ལྟུང་བ་ཆོས་བཞིན་དུ་བྱ་བའི་ཕྱིར་དགེ་སློང་རྣམས་ལ་འདུད་
པར་བྱེད་དོ་ཞེས་དོན་འདི་བསྟན་པའི་ཕྱིར་བྱའོ་ཞེས་འདུལ་བ་འཛིན་པ་དག་གི་
མན་ངག་ལས་ཤེས་པར་བྱའོ། །ཞེས་གསུངས་ཤིང་། རྩྭ་དུར་བ་ཕན་ཚུན་བསྣོལ་
ཏེ་འཛིན་པས་ལྟུང་བ་གླེང་དྲན་བྱེད་པ་ལ་ཕན་ཚུན་འདུད་པ་མཚོན་ཞེས་སློབ་
དཔོན་དབྱིག་བཤེས་ཀྱིས་བཤད་དོ། །དེ་ ལྟར་རྩྭ་དུར་ པ་ བྲིམས་ནས་ གྲལ་ལ་
གནས་པ་རྣམས་ཀྱིས་རང་རང་གི་ཆངས་པ་གཉིས་བྱས་ལ་བསྣོལ་ཏེ་བཅིངས་
ནས་རྩེ་མོ་གཅིག་དང་རྩ་བ་གཅིག་ཡུལ་ལ་བསྟན། རྩེ་མོ་གཅིག་དང་རྩ་བ་གཅིག་
རང་ལ་བསྟན་ཏེ། གཉིས་ཀས་རང་རང་གི་ཕྱོགས་ཀྱི་རྩ་བ་རྡོག་པས་མནན། རྩེ་
མོ་ལག་པས་བཟུང་ནས་དགག་དབྱེ་བྱ་བར་གསུངས། ཆོ་ག་ཇི་ལྟར་བྱ་བ་ནི།
གསུམ་མན་དགག་དབྱེ་བྱེད་པར་བསྐོས་པའི་དགེ་སློང་གི་མདུན་དུ་བསླབ་པ་
རྒན་ན་ཕྱག་གསུམ་བཙལ་ལ། བསྟན་པ་རིན་པོ་ཆེའི་གསལ་བྱེད་དམ་པར་གྱུར་
པ་གནས་བསྟན་འདུལ་བ་འཛིན་པ་ཆེན་པོ་དགག་དབྱེའི་ཆོ་ག་ལ་ཐུགས་གཏད་
པར་ ཞུ། ཞེས་ བརྗོད། དེས་ ཀྱང་ ཆོས་ བཞིན་ འདུལ་ བ་ བཞིན་མཛད་ པར་ ཞུ།
ཞེས་བརྗོད། དེ་ནས་རྩའི་རྩ་བ་རྡོག་པས་མནན། རྩེ་མོ་ལག་པ་ཐལ་མོ་བསྣོལ་
བས་བཟུང་སྟེ་ཙོག་པུར་འདུག་ལ། གནས་བསྟན་དགོངས་སུ་གསོལ། དེང་དགེ་
- 328 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
འདུན་གྱི་དགག་དབྱེ་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་བགྱི་
བའི་ཡང་དགག་དབྱེ་བཅོ་ལྔ་པ་ལགས་ན། བདག་དགེ་སློང་མིང་འདི་ཞེས་བགྱི་
བ་བདག་ལ་མཐོང་བ་དང་ཐོས་པ་དང་དོགས་པའི་གནས་གསུམ་གྱིས་དབྱར་
གནས་པའི་དགེ་འདུན་ལ་དགག་དབྱེ་བགྱིད་ཀྱིས། ཚེ་དང་ལྡན་པ་རྣམས་ཀྱིས་
བདག་ལ་གདམས་ སུ་ གསོལ། ཚེ་དང་ལྡན་པ་རྣམས་ ཀྱིས་བདག་ལ་རྗེས་སུ་
བསྟན་དུ་གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་གཟུང་དུ་གསོལ།
ཐུགས་བརྩེ་བ་ཅན་ཚེ་དང་ལྡན་པ་རྣམས་ཀྱིས་ཐུགས་བརྩེ་བའི་སླད་དུ་བདག་ལ་
ཐུགས་བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན་ཆོས་བཞིན་འདུལ་
བ་བཞིན་སླར་བགྱིའོ། །ཞེས་ལན་གསུམ་བརྗོད། ཐབས་ལེགས་བྱ་ལན་གསུམ་
བརྗོད་པས་ནད་པ་ངལ་བ་ལ་སོགས་པའི་སྐྱོན་བྱུང་ན་ལན་གཉིས་དང་
། དེ་ཙམ་
གྱིས་ཀྱང་སྐྱོན་མི་ཁེགས་ན་ལན་ཅིག་བརྗོད་པས་ཆོག་པར་གསུངས། དེ་ནས་
དགག་དབྱེ་བྱེད་པར་བསྐོས་པས་རང་གི་དགག་དབྱེ་ནི། བསྐོས་པའི་ཟླ་བོ་ཡོད་
ན་དེའི་མདུན་དུ་བྱ་ཞིང་། མེད་ན་གྲལ་ན་གནས་པའི་དགེ་སློང་གང་ཡང་རུང་
བའི་མདུན་དུ་བྱའོ། །འདུལ་བ་ལུང་ཉིད་ལས། དགག་དབྱེ་བྱེད་པའི་དགེ་སློང་གི་
ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། དགག་དབྱེ་བྱེད་པའི་དགེ་སློང་གིས་དགེ་
འདུན་གྱི་ཆེད་དུ་འཇག་མ་དག་ཉེ་བར་གཞག་པར་བྱ་སྟེ། དེའི་འོག་ཏུ་བྲིམས་
པར་བྱའོ། །གལ་ཏེ་གཅིག་པུ་ཞིག་ཡིན་ན། དེས་རྒན་རིམ་གྱི་མཐའ་ནས་བཟུང་
སྟེ་གཞོན་རིམ་གྱི་མཐའི་བར་དུ་བྲིམས་པར་བྱའོ། །ཅི་སྟེ་གཉིས་ཡོད་ན། གཅིག་
གིས་ནི་རྒན་རིམ་ གྱི་མཐའ་ནས་ བྲིམས་པར་བྱའོ། །ཅིག་ཤོས་ཀྱིས་ནི་གཞོན་
རིམ་གྱི་མཐའ་ནས་སོ། །འོན་ཏེ་མང་པོ་ཞིག་ཡོད་ན་གཅིག་གིས་རྒན་རིམ་གྱི་
- 329 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
མཐའ་ནས་བྲིམས་པར་བྱའོ། །གཅིག་གིས་ནི་དབུས་ནས་སོ། །གཅིག་གིས་ནི་
གཞོན་རིམ་གྱི་མཐའ་ནས་སོ། །དེ་ནས་དགག་དབྱེ་བྱེད་པའི་དགེ་སློང་གིས་དགེ་
འདུན་གྱི་གནས་བརྟན་གྱི་མདུན་དུ་འགྲེང་བར་གནས་ཏེ། དགེ་འདུན་གྱི་གནས་
བརྟན་གྱིས་འདི་སྐད་ཅེས་དགེ་འདུན་བཙུན་པ་རྣམས་གསན་དུ་གསོལ། དེང་
དགེ་འདུན་གྱི་དགག་དབྱེ་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་
བགྱི་བའི་ཡང་དགག་དབྱེ་བཅོ་ལྔ་པ་ལགས་ན། བདག་དགེ་སློང་མིང་འདི་ཞེས་
བགྱི་བ་དགེ་འདུན་བཙུན་པ་རྣམས་ལ་མཐོང་བ་དང་ཐོས་པ་དང་དོགས་པའི་
གནས་གསུམ་གྱིས་དགག་དབྱེ་བགྱིད་ཀྱིས། ཚེ་དང་ལྡན་པ་རྣམས་ཀྱིས་བདག་
ལ་གདམས་སུ་གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་
གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་གཟུང་དུ་གསོལ། ཐུགས་
བརྩེ་བ་ཅན་ཚེ་དང་ལྡན་པ་རྣམས་ཀྱིས་ཐུགས་བརྩེ་བའི་སླད་དུ་བདག་ལ་ཐུགས་
བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན་ཆོས་བཞིན་འདུལ་བ་
བཞིན་སླར་བགྱིའོ། །ཞེས་དེ་ལྟར་ལན་གཉིས་ལན་གསུམ་དུ་བརྗོད་པར་བྱའོ། །
དེ་བཞིན་དུ་དགེ་འདུན་གསར་བུའི་བར་གྱིས་དགག་དབྱེ་བྱའོ། །དེའི་འོག་ཏུ་
དགག་དབྱེ་བྱེད་པའི་དགེ་སློང་རྣམས་ཀྱིས་དགག་དབྱེ་བྱ་སྟེ། གལ་ཏེ་དགག་དབྱེ་
བྱེད་ པའི་ དགེ་སློང་ གཉིས་ ཡོད་ན་གཅིག་ལ་གཅིག་ དགག་དབྱེ་བྱའོ། །ཅི་ སྟེ་
གཅིག་པུ་ཞིག་ཡིན་ན་དགེ་སློང་གཅིག་གི་མདུན་དུ་དགག་དབྱེ་ བྱའོ། །ཞེས་
གསུངས་སོ། །དེ་ནས་རྩྭའི་ཆུན་པོ་རྣམས་བསྡུས་ཏེ་བགྲངས་ནས་འདུད་པ་དང་
བཅས་ པས་ སྔར་བཞིན་ འགྲེང་ ཐལ་མོ་སྦྱར་ཏེ། དགེ་འདུན་བཙུན་པ་རྣམས་
གསན་དུ་གསོལ། འདི་ལྟར་གནས་འདི་ན་དབྱར་གནས་པའི་དགེ་སློང་འདི་སྙེད་
- 330 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཀྱིས་དགག་དབྱེ་མཛད་ལགས་སོ་ཞེས་གོ་བར་བྱས་པའི་རྗེས་སུ་གྲལ་ལ་གནས་
པ་རྣམས་ཀྱིས་ལེགས་པར་དགག་དབྱེ་མཛད་དོ། །ཤིན་ཏུ་དགག་དབྱེ་མཛད་
དོ། །ཞེས་བརྗོད་པར་བྱའོ། །ལེགས་པར་དགག་དབྱེ་མཛད་དོ་ཞེས་བྱ་བའི་དོན་
ནི་དེ་ལྟར་དགེ་འདུན་གྱིས་དགག་དབྱེ་མཛད་པ་དེ་ཡང་རང་དགར་མཛད་པ་
དང་། ཆོས་དང་མི་མཐུན་པ་མིན་གྱི། ཐུབ་པས་ཇི་ལྟར་བཅས་པ་ལྟར་ཆོས་དང་
མཐུན་པ་དང༌། ཁ་ན་མ་ཐོ་བ་མེད་པར་མཛད་པར་ཡིན་ནོ་ཞེས་པའོ། །ཤིན་ཏུ་
དགག་དབྱེ་མཛད་དོ་ཞེས་པ་ནི། དེ་ལྟར་དགག་དབྱེ་བྱས་པ་དེ་གཞན་གྱི་ལད་མོ་
དང་གཡམ་ལ་རྒྱུག་ཙམ་མིན་པར་ཞེ་ཐག་པ་ནས་ཐེ་ཚོམ་མེད་པར་མཛད་པ་ཡིན་
ནོ་ཞེས་པའོ། །དེ་ནི་ལྟུང་བའི་དགག་དབྱེ་བྱེད་ཚུལ་ཡིན་ལ། རྫས་ཀྱི་དགག་དབྱེ་
བྱེད་ཚུལ་ནི། དགག་དབྱེ་བྱེད་པ་པོར་བསྐོས་པས་རང་གི་རྫས་ཁབ་ཡན་ཆད་
གང་ཡང་རུང་བ་ལག་ཏུ་ཐོགས་ཏེ་རྒན་རིམ་གྱི་མདུན་དུ་འདུག་ལ། བཙུན་པ་
རྫས་འདི་ལྟ་བུས་དབྱར་གནས་པའི་དགེ་འདུན་ལ་དགག་དབྱེ་བགྱིར་རུང་ངམ།
ཞེས་བརྗོད་པའི་འོག་ཏུ་བྲལ་ལ་གནས་པ་རྣམས་ཀྱིས་ལེགས་པར་རུང་ངོ༌། །
ཤིན་ཏུ་རུང་ངོ༌། །ཞེས་བརྗོད་པར་བྱའོ། །དེ་ནས་བསྐོས་པས་དབྱར་གྱི་རྙེད་པ་
རྣམས་བསྡུས་ཏེ་མཐའ་གཅིག་ཏུ་བཞག་ལ། དགེ་ཚུལ་རྣམས་བོས་ཏེ་དགག་དབྱེ་
སྔར་བཞིན་བྱེད་དུ་གཞུག་ཅིང་། དེ་དག་གི་དགག་དབྱེ་བྱས་པ་ཡང་དགེ་འདུན་
ལ་སྔར་བཞིན་གོ་བར་བྱའོ། །དེ་ལྟར་དགག་དབྱེ་ལ་ལྟུང་བའི་དགག་དབྱེ་དང་།
རྫས་ ཀྱི་ དགག་ དབྱེ་ གཉིས་ལས། ལྟུང་ བའི་ དགག་ དབྱེ་ནི་ དབྱར་ གནས་ ཀྱི་
སྐབས་ལྟུང་བ་གླེང་དྲན་སོགས་དགག་པ་ལས་འདིར་རང་ལ་མཐོང་ཐོས་དོགས་
གསུམ་གྱི་ལྟུང་བ་ཅི་དང་ཅི་བྱུང་ཡང་གླེང་བ་དང་དྲན་པར་མཛད་དུ་གསོལ། ཞེས་
331 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བརྗོད་ཅིང་སྐབས་དབྱེ་བ་ཡིན་ནོ། །དེ་ལྟར་ཡང་འདུལ་བ་རྒྱ་ཆེར་འགྲེལ་ལས།
དབྱར་གནས་པའི་དགེ་འདུན་ལ་མཐོང་བ་དང་ཐོས་པ་དང་དོགས་པ་དག་གིས་
དགག་དབྱེ་བྱའོ་ཞེས་བྱ་བ་ནི། དགེ་སློང་དབྱར་གནས་པར་ཁས་བླངས་པ་དབྱར་
རལ་བ་ཡང་རུང་། དབྱར་མ་རལ་བ་ཡང་རུང་བས། དགེ་འདུན་ལ་ཚེ་དང་ལྡན་
པ་དག་གིས་བདག་ལ་མཐོང་བའམ། ཐོས་པའམ། དོགས་པ་གང་ལགས་པ་དེ་
ཚེ་དང་ལྡན་པ་དག་གིས་སྨོས་ཤིག་དང་། བདག་གིས་ཀྱང་དེ་བཞིན་དུ་སྐབས་
འབྱེད་དོ། །ཞེས་དགེ་འདུན་ལ་གནས་གསུམ་གྱིས་དགག་དབྱེ་བྱ་བ་སྟེ། འདི་
ལྟར་དབྱར་གནས་རལ་བས་ཀྱང་དགག་དབྱེ་བྱ་དགོས་སོ། །ཞེས་གསུངས་སོ། །
རྫས་ཀྱི་དགག་དབྱེ་ནི་དབྱར་གྱི་ནང་དུ་རྙེད་པ་བགོ་བ་དགག་པ་འདིར་སྐབས་
དབྱེ་ནས་བགོ་བར་བྱ་བ་ཡིན་ནོ། །དེ་ལྟར་དགག་དབྱེ་དངོས་གཞིའི་ཆོ་ག་བྱས་
ནས་དགེ་སློང་རྣམས་ཀྱི་རྙེད་པ་ཅི་ཡོད་དང་། དགེ་ཚུལ་རྣམས་ཀྱིས་རྙེད་པ་ཅི་
ཡོད་རྣམས་བསྡུས་ནས་ལྷན་ཅིག་ཏུ་བགོ་བར་བྱའོ། །
མཇུག་ཏུ་ཇི་ལྟར་བྱ་བ་ནི་གནས་སྐབས་དང་མཐར་ཐུག་གི་དོན་དུ་བསྔོ་
བ་དང༌། སྨོན་ལམ་དང་། ཁྱད་པར་འབྱུང་པོ་ཐམས་ཅད་ཀྱི་དོན་དུ་སྨོན་ལམ་བྱ་
བ་དང་། དེའི་ནང་ནས་ཀྱང་ཀླུའི་རྒྱལ་པོ་དགའ་བོ་དང་ཉེར་དགའི་མིང་ནས་སྨོས་
པའི་བསྔོ་བ་ཡོན་བཤད་བྱེད་པ་སོགས་སྔར་གསོ་སྦྱོང་གི་སྐབས་སུ་བཤད་པ་
ལྟར་བྱའོ། །དེ་ལྟར་དགག་དབྱེ་བྱེད་པའི་ཚེ་དགེ་སློང་འགའ་ཞིག་མ་འདུས་ན་
འདུན་པ་མ་བླངས་པར་དགག་དབྱེ་བྱ་མི་རུང་ཞིང་། དེ་ལྟར་མ་འདུས་པ་ཤེས་
བཞིན་དུ་བྱས་ན་དགེ་འདུན་དབྱེན་དུ་གཏོགས་པའི་ཉེས་པ་དང་། དགེ་འདུན་གྱི་
ལས་མི་མཐུན་པར་འགྱུར་བ་དང༌། མ་ལྷགས་པ་དེ་དག་གི་དོན་དུ་སླར་ཡང་
332 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
དགག་དབྱེ་བྱ་དགོས་པ་དང་། དགག་དབྱེའི་ཚེ་དགེ་སློང་འགའ་ཞིག་གློ་བུར་དུ་
ལྷགས་ན་ཇི་ལྟར་བྱ་བ་སོགས་ནི་གསོ་སྦྱོང་གི་སྐབས་སུ་བཤད་པ་ལྟར་རོ། །དེ་
ལྟར་སྤྱིར་བཏང་ལ་དབྱར་ཁས་བླངས་ནས་ཟླ་བ་གསུམ་དུ་གནས་ཏེ་དགག་དབྱེ་
བྱ་ བ་ ཡིན་ཡང་། དམིགས་བསལ་ གྱི་ རྐྱེན་ ལ་ནི་ངེས་པ་མེད་དེ། དགེ་འདུན་
ཐམས་ཅད་དཀྲུག་ཅིང་འཁྲུག་རྩོད་སྐྱེད་པའི་འཐབ་ཀྲོལ་ཅན་ནི་གནས་དེར་འོང་
དུ་ཉེ་བའམ། འོངས་པར་གྱུར་ན་ནི་ཟླ་བ་གསུམ་མ་སོང་ཡང་ཟླ་བ་ཕྱེད་དང་
གཉིས་ཙམ་སོང་ན་ཉ་ཤི་གང་རུང་དང་བསྟུན་ནས་དགག་དབྱེ་བྱས་ཆོག་པར་
གསུངས། དེ་འདྲ་བའི་འཐབ་ཀྲོལ་ཅན་ནི་གནས་དེར་མི་འོང་བའི་ཐབས་བྱ་ཞིང་།
གལ་ཏེ་བྱུང་ནའང་གནས་དེར་ཡུན་རིང་མི་འཇོག་པར་གཞན་དུ་འདོན་པའི་
ཐབས་བྱ་དགོས་ཤིང་། དེ་ཡང་ཆོས་དང་ཟང་ཟིང་གི་སྒོ་ནས་དེའི་སེམས་མགུ་
བར་བྱས་ཏེ་མྱུར་དུ་སྐྱོད་པའི་ཐབས་བྱ་བར་གསུངས། དེ་ལྟར་འབད་ཀྱང་སྐྱོད་མ་
ཐུབ་ན་འཐབ་ཀྲོལ་ཅན་དེ་དང་ལྷན་ཅིག་དགག་དབྱེ་མི་བྱ་བར་དགག་དབྱེའི་
དུས་ཡིན་ཡང་། དེ་ལ་ཀུན་གྱིས་གསང་སྟེ་ལྐོག་ཏུ་དགག་དབྱེ་བྱ་བ་ལ་སོགས་པ་
ཐབས་ཚུལ་རྣམ་པ་དུ་མས་དགེ་འདུན་གྱི་དབྱེན་བྱེད་པ་དང༌། འཁྲུག་རྩོད་བྱེད་
པའི་འཐབ་ཀྲོལ་ཅན་དང་ལྷན་ཅིག་མི་གནས་པའི་ཐབས་ལ་འབད་དགོས་པར་
ནན་ཏན་དུ་གསུངས། ཆོས་ལྡན་གྱི་དགོས་པ་གཞན་གྱི་དབང་གིས་ཀྱང་ཟླ་བ་
ཕྱེད་གཉིས་ནས་དགག་དབྱེ་བྱ་རུང་བར་གསུངས། ཡང་ཡུལ་འཁྲུག་ལ་སོགས་
པའི་དབང་གིས་ལུས་སྲོག་གི་བར་ཆད་དུ་འགྱུར་བའི་ཉེན་བྱུང་ན་རང་གི་མིག་
སྔའི་སྤྱོད་ཡུལ་དུ་གྱུར་པའི་དགེ་སློང་འོས་པ་ལ། ཚོགས་ཀྱི་དགག་དབྱེ་ཕན་ཚུན་
གོ་བར་བྱས་ཏེ་འགྲོ་བར་བྱའོ། །དེའི་ཆོ་ག་ནི་ཚེ་དང་ལྡན་པ་དགོངས་སུ་གསོལ།
- 333 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དེང་དགེ་འདུན་གྱི་དགག་དབྱེ་ལགས་ཏེ། བདག་དགེ་སློང་མིང་འདི་ཞེས་བགྱི་
བའི་ཡང་དགག་དབྱེ་ལགས་ན། བདག་དགེ་སློང་མིང་འདི་ཞེས་བགྱི་བ་བདག་
ལ། མཐོང་བ་དང་ཐོས་པ་དང་དོགས་པའི་གནས་གསུམ་གྱིས་དབྱར་གནས་པའི་
དགེ་འདུན་ལ་ཚོགས་པའི་དགག་དབྱེ་བགྱིད་ཀྱིས། ཚེ་དང་ལྡན་པ་རྣམས་ཀྱིས་
བདག་ལ་གདམས་སུ་ གསོལ། ཚེ་ དང་ལྡན་པ་རྣམས་ཀྱིས་བདག་ལ་རྗེས་ སུ་
བསྟན་དུ་གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་གཟུང་དུ་གསོལ།
ཐུགས་བརྩེ་བ་ཅན་ཚེ་དང་ལྡན་པ་རྣམས་ཀྱིས་ཐུགས་བརྩེ་བའི་སླད་དུ་བདག་ལ་
ཐུགས་བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན་ཆོས་བཞིན་འདུལ་
བ་བཞིན་སླར་བགྱིའོ། །ཞེས་ལན་གསུམ་བཟླས། ཐབས་ལེགས་བྱའོ། །འདི་བྱ་
བའི་དུས་ནི་གསོ་སྦྱོང་གི་དུས་དང་བསྟུན་མི་དགོས་སོ། །ཡང་ཆོ་ག་དེ་ཙམ་ཡང་
བྱ་བའི་ལོང་མེད་པར་འཇིགས་པ་ཆེན་པོ་བྱུང་ན། ཚེ་དང་ལྡན་པ་དག་དེང་དགེ་
འདུན་གྱི་དགག་དབྱེ་བཅོ་ལྔ་པ་ཡིན་མོད་ཀྱིས། གང་གི་ཚེ་དགེ་འདུན་མཐུན་པ་
རྙེད་པ་དེའི་ཚེ་དགག་དབྱེ་བྱའོ། །ཞེས་བྱ་བ་ཙམ་གྱིས་ཆོག་པར་འདུལ་བ་ལུང་
ལས་ གསུངས་སོ། །སྤྱིར་ མཐོང་ ཐོས་ དོགས་ གསུམ་ གྱི་དགག་དབྱེ་ ཡུལ་ དགེ་
འདུན་མཐའ་དག་ལ་དམིགས་ནས་བྱེད་པ་ཡིན་ཡང་། གང་ཟག་གི་ཁྱད་པར་
འགའ་ཞིག་གིས་ཁོ་བོ་ལ་གཞན་སུས་ལྟུང་བ་གླེང་ཡང་མིང་འདི་ཞེས་བགྱི་བས་
མ་གླེང་ཞིག་ཅེས་པ་ལྟ་བུ་གང་ཟག་འཇོག་པའི་དམིགས་བསལ་དང་། ཁོ་བོ་ལ་
ལྟུང་བ་གཞན་གང་གིས་གླེང་ཡང་སྤང་ལྟུང་གིས་མ་གླེང་ཞིག་ཅེས་པ་ལྟ་བུ་གཞི་
འཇོག་པའི་དམིགས་བསལ་ མང་དུ་ཡོད་དོ། །གང་ཟག་འཇོག་ པ་དང་། གཞི་
འཇོག་པ་དེ་འདྲ་བྱུང་ན་ཇི་ལྟར་བྱ་བ་ནི། འདུལ་བ་ལུང་ལས། ཚེ་དང་ལྡན་པ་ཁོ་
- 334 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བོ་ཅག་ནི་ཚེ་དང་ལྡན་པས་ཅི་ནས་ཀྱང་གཞི་འཇོག་པར་བྱེད་ཅིང་། གང་ཟག་
འཇོག་པར་མི་བྱེད་པ་དེའི་དོན་དུ་འདུས་ཤིང་འདུག་པ་མིན་གྱི། དེ་ལྟར་བཅོམ་
ལྡན་ འདས་ ཀྱིས་ ཚུལ་ ཁྲིམས་རྣམ་ པར་ དག་ པར་ བྱ་ བའི་ ཕྱིར་ ནི་ གསོ་ སྦྱོང་
གསུངས་ལ། ཆོས་རྣམ་པར་དག་པར་བྱ་བའི་ཕྱིར་ནི་དགག་དབྱེ་གསུངས་པས།
གལ་ཏེ་འདོད་ན་དགག་དབྱེ་ གྱིས་ཤིག་ཅེས་བརྗོད་ནས་དགག་དབྱེ་བྱ་བར་
གསུངས། དེས་བརྗོད་ཚུལ་གཞན་ཡང་ རིགས་འགྲེའོ། །ཡང་ གནས་ གཅིག་ཏུ་
དགེ་སློང་ལྔ་ཙམ་ཞིག་གིས་དབྱར་གནས་པ་ལས་འགའ་ཞིག་ཡུལ་གཞན་དུ་
སོང་། འགའ་ཞིག་ཤི་བ་སོགས་ཀྱི་རྐྱེན་གྱིས་དགག་དབྱེའི་ཚེ་དགེ་འདུན་གྲངས་
མ་ཚང་བར་གྱུར་ན་ཇི་ལྟར་བྱ་སྙམ་ན། དགག་དབྱེ་བྱེད་པ་བསྐོས་ནས་དགག་
དབྱེ་མཚན་ཉིད་ཚང་བ་བྱེད་པ་ལ་ནི་དགེ་སློང་ལྔ་མ་མཐར་ཚང་དགོས། དགེ་
སློང་བཞི་ལས་མེད་ན་དགག་དབྱེ་བྱེད་པ་བསྐོར་མི་རུང་བས་དགག་དབྱེ་བྱིན་
རླབས་བྱ་དགོས་ཏེ། དགག་དབྱེ་བྱེད་པ་བསྐོ་བ་ལ་བསྐོ་ཡུལ་དེ་མ་གཏོགས་པའི་
དགེ་སློང་བཞི་ཚང་དགོས་པ་ལ། དེའི་ཚེ་གཅིག་བསྐོ་ཡུལ་དུ་བཞག་པའི་ཚེ་ལྷག་
མ་གསུམ་ལས་མེད་པས་དགེ་འདུན་གྲངས་མི་ཚང་ངོ༌། །འདུལ་བ་ལུང་དགག་
དབྱེའི་ གཞི་ ལས། དགེ་ སློང་ བཞིས་ ནི་ དགག་ དབྱེ་ བྱེད་ པ་ བསྐོ་ བར་ མི་ བྱ་
གསུངས་པ་ལས། དགག་དབྱེ་བྱ་རུང་མི་རུང་གསལ་བར་མ་བཤད་ལ། སློབ་
དཔོན་ཁྱད་པར་བཤེས་གཉེན་གྱིས་འདུལ་བ་བསྡུས་པར་དགེ་སློང་བཞིས་དགག་
དབྱེ་བྱ་རུང་བ་བཤད་ཅིང་། བོད་ཀྱི་འདུལ་འཛིན་སྔ་མ་འགའ་ཞིག་གིས་ཀྱང་དེ་
ལྟར་བཤད་ཀྱང་། འདུལ་བའི་དགོངས་པ་འགྲེལ་པ་ལ་ཚད་མར་གྱུར་པ་སློབ་
དཔོན་ཡོན་ཏན་འོད་ཀྱིས་དགེ་སློང་བཞིས་དགག་དབྱེ་བྱ་མི་རུང་ཞིང་བྱིན་རླབས་
- 335 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བྱ་དགོས་པར་གསལ་བར་གསུངས་ཏེ། མདོ་རྩ་བ་ལས། བཞིར་མ་ཚང་ན་དུས་
ཀྱི་བར་དུ་བསྡད་དེ་བྱིན་གྱིས་བརླབ་པར་བྱའོ། །འབའ་ཞིག་ན་འདུག་སྟེའོ། །
ལྷག་མ་གཞན་དང་བཅས་པ་ཉིད་ཡིན་ན་མདུན་དུའོ། །གསུམ་ནི་འཁོད་དེའོ། །
བཞིའི་དགག་དབྱེ་ཡང་དེ་བཞིན་ནོ། །ཞེས་དགེ་སློང་བཞིས་ནི་དགག་དབྱེ་བྱིན་
རླབས་བྱ་དགོས་པར་བཤད། ཀརྨ་ཤ་ཏཾ་ལས་ཀྱང་དགེ་སློང་བཞི་མན་ཆད་ཀྱིས་
ནི་དགག་དབྱེ་བྱིན་རླབས་བྱ་བར་གསུངས། མདོ་རྩའི་རྒྱ་ཆེར་འགྲེལ་ལས། དེ་
འབའ་ཞིག་ན་འདུག་སྟེའོ་ཞེས་བྱ་བ་ནི་གལ་ཏེ་གཅིག་པུ་འདུག་ན་སྟན་དེ་ལ་
འདུག་སྟེ་གསོ་སྦྱོང་དང་དགག་དབྱེ་བྱིན་གྱིས་བརླབ་བོ། །ལྷག་མ་གཞན་དང་
བཅས་པ་ཉིད་ཡིན་ན་མདུན་དུའོ་ཞེས་བྱ་བ་ནི། ལྷག་མ་གཞན་ཞིག་ཡོད་ན་དེའི་
མདུན་དུ་ཙོག་ཙོག་པུར་འདུག་སྟེ་གསོ་སྦྱོང་དང་དགག་དབྱེ་བྱིན་གྱིས་བརླབ་པར་
བྱའོ། །གསུམ་ནི་རྣམ་པ་གཞན་དུ་བསྟན་པའི་ཕྱིར། གསུམ་ནི་འཁོད་དེའོ་ཞེས་
བྱ་བ་སྨྲས་ཏེ། ཇི་ལྟར་དགེ་འདུན་རིམ་བཞིན་དུ་འཁོད་པ་དེ་བཞིན་དུ་འཁོད་དེ་
བྱིན་གྱིས་བརླབ་པར་བྱ་བའོ་ཞེས་བྱ་བའི་ཐ་ཚིག་གོ །བཞིའི་དགག་དབྱེ་ཡང་དེ་
བཞིན་ནོ་ཞེས་བྱ་བ་ནི། ཇི་ལྟར་དགེ་སློང་གསུམ་གྱིས་གསོ་སྦྱོང་བྱིན་གྱིས་བརླབ་
པར་བྱ་བ་བཞིན་དུ་དགེ་སློང་བཞིས་དགག་དབྱེ་བྱིན་གྱིས་བརླབ་པར་བྱ་བ་ཡང་
དེ་བཞིན་ནོ་ཞེས་བྱ་བའི་ཐ་ཚིག་གོ །ཞེས་གསུངས། མཚོ་སྣ་བ་ཆེན་པོས་ཀྱང་
དགེ་སློང་བཞིས་དགག་དབྱེ་བྱིན་རླབས་བྱ་དགོས་པར་བཤད། འདུལ་ཊཱིཀ་རིན་
ཆེན་ཕྲེང་བ་ལས་ཀྱང་དགེ་སློང་བཞིས་གསོ་སྦྱོང་བྱ་རུང་ཡང་དགག་དབྱེ་བྱ་མི་
རུང་བས། དགག་དབྱེ་བྱེད་པ་ལ་དགེ་སློང་ལྔ་མ་མཐར་ཚང་དགོས་ཤིང་། དགེ་
སློང་བཞི་ལས་མེད་ན་དགག་དབྱེ་བྱིན་རླབས་བྱ་དགོས་པར་བཤད་དོ། །དགག་
- 336 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
དབྱེ་བྱིན་རླབས་ཇི་ལྟར་བྱ་བའི་ཚུལ་ནི། འདུལ་བ་ལུང་གཞི་ལས། བཅོམ་ལྡན་
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ་གནས་གང་ཞིག་
ན་དགེ་སློང་གཅིག་པུ་ཞིག་གནས་པ་དེས་དགག་དབྱེ་བཅོ་ལྔ་པ་དེ་ཉིད་ལ་ཇི་
ལྟར་བསྒྲུབ་པར་བགྱི། ཉེ་བར་འཁོར་དགེ་སློང་དེས་དགག་དབྱེ་བཅོ་ལྔ་པ་དེ་
ཉིད་ལ་གཙུག་ལག་ཁང་ཕྱག་བདར་བྱ། ཆག་ཆག་གདབ་པའི་ལྕི་བ་གསར་པའི་
བྱུག་པས་བྱུག་པར་བྱའོ། །སེང་གེའི་ཁྲི་བཤམ་པར་བྱའོ། །སྟན་དག་གདིང་བར་
བྱའོ། །ཇི་ ཙམ་ནུས་ཀྱི་བར་དུ་ཆོས་བསྒྲག་པར་བྱའོ། །དེའི་འོག་ཏུ་ས་ཕྱོགས་
མཐོན་པོ་ཞིག་ཏུ་འདུག་ལ་ཕྱོགས་བཞིར་བལྟ་བར་བྱའོ། །དེར་གལ་ཏེ་དགེ་སློང་
ཡོངས་སུ་དག་པ་ལྟ་བ་མཐུན་པ་དག་ཅིག་འོངས་ན། དེ་དག་ལ་ཚེ་དང་ལྡན་པ་
དག་མྱུར་བ་མྱུར་བར་ཚུར་སྤྱོན། དེང་དགེ་འདུན་གྱི་དགག་དབྱེ་བཅོ་ལྔ་པ་ལགས་
ཀྱིས་ཁྱེད་དང་ལྷན་ཅིག་འཁོད་ལ་དགག་དབྱེ་བྱའོ་ཞེས་སྨོས་ཤིག །གལ་ཏེ་དེ་
ལྟར་གྲུབ་ན་ལེགས་ཅི་སྟེ་དེ་ལྟར་མ་གྲུབ་ན་དགེ་སློང་ངེས་རང་གི་སྟན་ལ་འདུག་
ལ་སེམས་འདི་ལྟར་བསྐྱེད་ཅིང་ཚིག་ཏུ་བརྗོད་དེ། དེང་དགེ་འདུན་གྱི་དགག་དབྱེ་
བཅོ་ལྔ་པ་ལགས་ལ། བདག་དགེ་སློང་མིང་འདི་ཞེས་བགྱི་བའི་ཡང་དགག་དབྱེ་
བཅོ་ལྔ་པ་ལགས་ན། བདག་དགེ་སློང་མིང་འདི་ཞེས་བགྱི་བའི་དགག་དབྱེ་བྱིན་
གྱིས་བརླབ་བོ། །གང་གི་ཚེ་དགེ་འདུན་ཚོགས་པ་རྙེད་པ་དེའི་ཚེ། དགེ་འདུན་
ཚོགས་པ་དང་ལྷན་ཅིག་དགག་དབྱེ་བགྱིའོ། །ཞེས་ལན་གཉིས་ལན་གསུམ་དུ་
བྱིན་གྱིས་བརླབ་པར་བྱའོ། །གང་ན་དགེ་སློང་གཉིས་གནས་པ་དེར་ཡང་གོ་རིམ་
ནི་འདི་ཉིད་ཀྱིས་གཅིག་ལ་གཅིག་བརྗོད་པར་བྱའོ། །གང་ན་དགེ་སློང་གསུམ་
གནས་པ་དེར་ཡང་གོ་རིམ་ནི་འདི་ཉིད་ཀྱིས་ཕན་ཚུན་བརྗོད་པར་བྱའོ། །གང་ན་
- 337-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དགེ་སློང་བཞི་གནས་པར་ནི་དེ་དག་གིས་གསོལ་བ་བྱས་ལ་དགག་དབྱེ་བྱེད་པའི་
དགེ་སློང་ནི་བསྐོ་བར་མི་བྱའོ། །གང་ན་དགེ་སློང་ལྔ་གནས་པར་ནི་དེ་དག་གིས་
གསོལ་བ་བྱས་ལ་དགག་དབྱེ་བྱེད་པའི་དགེ་སློང་བསྐོ་བར་ བྱའོ། །ནད་ པའི་
དགག་དབྱེ་ནི་བླང་བར་མི་བྱའོ། །གང་ན་དགེ་སློང་དྲུག་གམ་ལྷག་པ་དག་གནས་
པར་ནི་དེ་དག་གིས་གསོལ་བ་བྱས་ལ་དགག་དབྱེ་བྱའོ། །དགག་དབྱེ་བྱེད་པའི་
དགེ་ སློང་ བསྐོ་ བར་ བྱའོ། །ནད་ པའི་ དགག་ དབྱེ་ ཡང་ བླང་ བར་ བྱའོ། །ཞེས་
གསུངས་སོ། །ལུང་ཕྲན་ཚེགས་ལས་དགག་དབྱེ་བྱ་བའི་ཚེ་ ཁོན་དང་བཅས་པ་
རྣམས་ཕན་ཚུན་བཟོད་པ་མ་བྱས་པར་དགག་དབྱེ་བྱ་མི་རུང་བར་གསུངས་པས།
དགག་དབྱེ་བྱ་བའི་སྔོན་དུ་ཁོན་ཡོད་ན་ཕན་ཚུན་བཟོད་པ་གསོལ། ཁམས་འདྲི་
བ་སོགས་ཕན་ཚུན་གཅིག་ལ་གཅིག་ཀུན་དགའ་བར་བྱེད་སེམས་ཤིན་ཏུ་དང་
པར་བྱས་ནས་དགག་དབྱེ་བྱ་དགོས་སོ། །དེ་ཡང་རྒྱལ་བའི་བསྟན་པ་ལ་རབ་ཏུ་
བྱུང་ཞིང་བསྙེན་པར་རྫོགས་པ་རྣམས་ཀྱིས་ནི་གཤེ་བ་ལ་སླར་མི་གཤེ་བ་སོགས་
དགེ་སྦྱོང་གི་ཆོས་བཞི་ལ་གནས་པར་ཁས་བླངས་པ་ཡིན་པས་ཕན་ཚུན་ཁོན་དུ་
བཟུང་ནས་གཞན་གྱིས་བཟོད་པ་གསོལ་ཡང་དང་དུ་མི་ལེན་ཅིང་ཞི་བར་མི་བྱེད་
པ་ནི་རྣམ་པ་ཀུན་ནས་མི་རུང་ངོ༌། །བཟོད་པ་གསོལ་བ་དང་ཕན་ཚུན་མཐུན་པར་
བྱ་བའི་ཚུལ་ཞིབ་པར་ལུང་ཕྲན་ཚེགས་ལས་གསུངས་སོ། །དེ་ལྟར་དགག་དབྱེ་
མཛད་པའི་དགེ་སློང་གི་དགེ་འདུན་ནི་སེམས་ཤིན་ཏུ་ཡོངས་སུ་དག་པ་དགེ་
ལེགས་ཀྱི་བསམ་པ་ཅན། བྱམས་པའི་སེམས་དང་ལྡན་པ། སེམས་ཤིན་ཏུ་དང་
བ། བསོད་ནམས་ཀྱི་ཞིང་ཁྱད་པར་དུ་འཕགས་པ་ཡིན་པས་དེ་ལ་བསྙེན་བཀུར་
བྱེད་པ་ནི་ཕན་ཡོན་ཤིན་ཏུ་ཆེ་བར་གསུངས་སོ། །དགག་དབྱེ་བྱས་པའི་ཕྱི་ཉིན་
- 338 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
གནས་ལ་ལྷག་པར་ཆགས་པ་སྤང་བའི་ཕྱིར་མ་མཐའ་རྒྱང་གྲགས་གཅིག་ཚུན་
ཆད་དུ་ལྗོངས་རྒྱུ་བར་བྱ་དགོས་པར་གསུངས། ལྗོངས་རྒྱུ་བའི་ཚེ་ལམ་དུ་འགྲོ་
ཚུལ་ནི། སང་འགྲོ་བའི་ཚེ་བླ་མ་ལ་ཞུས་ཏེ་གནང་བ་ཐོབ་པར་བྱས་ཤིང༌། རང་གི་
གནས་སུ་ཆག་ཆག་ལ་སོགས་པ་བྱས་ཏེ། འདུ་འཛིའི་གཏམ་དང་ཚུལ་མིན་ཡིད་
བྱེད་སྤངས་ནས། ཆོས་དང་ལྡན་པའི་གཏམ་གྱིས་སམ། འཕགས་པའི་མི་སྨྲ་བས་
ཏེ། ཚུལ་བཞིན་ཡིད་ལ་བྱེད་པས་འགྲོ་བར་བྱའོ། །ཆུ་བཅུ་བ་དང་། ངལ་གསོ་
བའི་གནས་དང་། ཆུའི་འབྱུང་ཁུངས་ཁྲོན་པ་བརྐོ་བ་དང་། ཆུ་ལ་ལོངས་སྤྱོད་པ་
དང༌། སྦྱིན་བདག་གི་ཁྱིམ་དུ་ཟས་ལ་ལོངས་སྤྱོད་པ་དང༌། སྦྱིན་བདག་གིས་བསྔོ་
བ་ངན་པ་བྱས་པ་བཟློག་པ་དང༌། ཟས་ཟོས་པའི་འོག་ཏུ་སྦྱིན་བདག་གི་དོན་དུ་
བསྔོ་བ་བྱ་བའི་སྐབས་ལ་སོགས་པ་རྣམས་སུ་བཀའ་ནས་འབྱུང་བའི་སྦྱིན་པའི་
ཚིགས་བཅད་འདོན་དགོས་པར་གསུངས་པས། དེ་དག་གི་སྐབས་སུ་ཡོན་ཏན་
རིན་པོ་ཆེ་སྡུད་པ་ལས། བྱང་ཆུབ་སེམས་དཔའི་སྦྱིན་པས་ཡི་དྭགས་འགྲོ་བ་
གཅོད། །དབུལ་བ་དང་ནི་དེ་ བཞིན་ ཉོན་མོངས་ ཐམས་ ཅད་ གཅོད། །སྤྱོད་ཚེ་
ལོངས་སྤྱོད་མཐའ་ཡས་རྒྱས་པ་འཐོབ་པར་འགྱུར། །སྦྱིན་པས་སྡུག་བསྔལ་གྱུར་
པའི་ སེམས་ཅན་ཡོངས་སྨིན་བྱེད། །ཅེས་སོགས་སྦྱིན་ པའི་ ཚིགས་བཅད་གང་
ཤེས་འདོན་ཞིང་། ཁྱད་ པར་ ཟས་ཟོས་པའི་མཇུག་ཏུ་ཡོན་བསྔོ་ བ་ རྒྱས་ པར་
བྱའོ། །གསོ་སྦྱོང་གི་མདོ་བསྐུལ་བའི་སྐབས་དང་། ལྷུང་བཟེད་ཀྱི་ཆུ་སྦྱིན་པའི་
སྐབས་དང་། དྲི་གཙང་ཁང་དུ་འཇུག་པ་དང༌། མཆོད་རྟེན་དང་སྐུ་གཟུགས་ཀྱི་
གྲིབ་མ་ལ་འགོམ་པ་དང༌། མཆོད་རྟེན་དང་སྐུ་གཟུགས་སོགས་ལ་བྱི་དོར་དང་
ཞལ་ཞལ་བྱ་བའི་ཕྱིར་འགོམ་དགོས་བྱུང་བའི་སྐབས་དང་། མུ་སྟེགས་ཀྱི་རྟེན་
- 339 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དང༌། འཇིག་ རྟེན་ པའི་ ལྷ་ གནས་ སུ་ ཕྱིན་ པའི་ སྐབས་ རྣམས་ སུ་ བཀའ་ ནས་
གསུངས་ པའི་ མི་ རྟག་ པའི་ ཚིགས་ བཅད་ འདོན་ དགོས་ པར་ གསུངས་ པས།
སྐབས་དེ་དག་ཏུ། སྐར་མ་རབ་རིབ་མར་མེ་དང་། །སྒྱུ་མ་ཟིལ་བ་ཆུ་བུར་དང་། །
རྨི་ལམ་གློག་དང་སྤྲིན་ལྟ་བུ། །འདུས་བྱས་ཆོས་རྣམས་དེ་ལྟར་བལྟ། །ཞེས་པ་
དང༌། སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་ལྟ་
དང་མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་
བཞིན་དུ་མྱུར་མགྱོགས་འགྲོ །ཞེས་པ་ལ་སོགས་པའི་ཚིགས་བཅད་གང་ཤེས་
འདོན་ནོ། །སྲོ་ ཁང་ བསྟེན་པའི་ མཇུག་དང་། དགེ་ འདུན་ གྱི་དོན་དུ་ ལྗོན་ཤིང་
གཅོད་དགོས་པའི་དུས་དང༌། སྤོང་བ་པ་རྣམས་བསམ་གཏན་ལས་ལངས་ཏེ་ཅི་
བདེར་ བྱ་ བའི་སྐབས་དང༌། དུར་ཁྲོད་དུ་ རོ་བསྐྱལ་བ། རོ་བསྲེག་པའི་སྐབས་
དང་། ལྗོངས་རྒྱུ་བའི་ཚེ་ཞག་ཏུ་བསྡད་པའི་གནས་རྣམས་སུ་རྒྱུད་ཆགས་གསུམ་
པ་འདོན་དགོས་པར་གསུངས་པས། སྐབས་དེ་དག་ཏུ་རྒྱུད་ཆགས་གསུམ་པ་ཇི་
ལྟར་འདོན་པའི་ཚུལ་ནི་རྒྱས་པར་ནི་གསོ་སྦྱོང་གི་སྐབས་ལྟར་དང་པོར་སྟོན་པའི་
ཡོན་ཏན་དྲན་པའི་སྒོ་ནས། བཅོམ་ལྡན་འདས་དེ་བཞིན་གཤེགས་པ་ཞེས་སོགས་
ཕྱག་འཚལ་དང༌། དེ་ནས་ཆོས་བསྒྲགས་པའི་མདོ་འདོན་པ་དང་མཇུག་ཏུ་བསྔོ་བ་
དང་སྨོན་ལམ་བྱ། དེ་ཙམ་མ་ནུས་ན་དང་པོར་ཕྱག་བཙལ། དེ་ནས་ཤེས་རབ་
སྙིང་པོའི་མདོ་འདོན། མཇུག་ཏུ་བསྔོ་བ་བྱ། མ་མཐའ་ཚིགས་བཅད་ཙམ་གྱིས་
ཀྱང་རུང་བར་གསུངས་པས་རྒྱུད་ཆགས་གསུམ་པ་མདོར་བསྡུས་མ་མཐའ་ཚིགས་
བཅད་དུ་བྱ་ཚུལ་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་ པར་ རྫོགས་ པའི་ སངས་ རྒྱས་ རིག་ པ་ དང༌ ཞབས་ སུ་ ལྡན་ པ། བདེ་བར་
- 340 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་
པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དཔལ་རྒྱལ་བ་
ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །མགོན་པོ་ཐུགས་
རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་
མཚོའི་ཞིང་། །དེ་བཞིན་གཤེགས་ལ་ཕྱག་འཚལ་ལོ། །དག་པས་འདོད་ཆགས་
བྲལ་བར་གྱུར། །དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་
གྱུར་ པ། །ཞི་ གྱུར་ ཆོས་ ལ་ ཕྱག་ འཚལ་ ལོ། །གྲོལ་ ནས་ གྲོལ་ བའི་ ལམ་ ཡང་
སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན། །དགེ་
འདུན་ལ་ཡང་ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པ་
ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་རྟག་ཏུ་
གུས་ཕྱག་འཚལ། །སྡིག་པ་ཐམས་ཅད་མི་བྱ་སྟེ། །དགེ་བ་ཕུན་སུམ་ཚོགས་པར་
བྱ། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །
ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་
ལེགས་པ་སྟེ། །ཐམས་ཅད་དུ་ཡང་སྡོམ་པ་ལེགས། །ཀུན་ཏུ་བསྡམས་པའི་དགེ་
སློང་ནི། །སྡུག་བསྔལ་ཀུན་ལས་རབ་ཏུ་གྲོལ། །ངག་རྣམས་སྲུང་ཞིང་ཡིད་ཀྱིས་
རབ་བསྡམས་ཏེ། །ལུས་ཀྱིས་མི་དགེ་བ་དག་མི་བྱེད་ཅིང་། །ལས་ལམ་གསུམ་པོ་
འདི་དག་རབ་སྦྱངས་ན། །དྲང་སྲོང་གསུངས་པའི་ལམ་ནི་འཐོབ་པར་འགྱུར། །
བསོད་ནམས་འདི་ཡིས་ཐམས་ཅད་གཟིགས་པ་ཡི། །གོ་འཕང་ཐོབ་ནས་སྐྱོན་གྱི་
དགྲ་བཏུལ་ཏེ། །རྒ་དང་ན་དང་འཆི་བའི་རླབས་འཁྲུག་པའི། །སྲིད་པའི་མཚོ་
ལས་འགྲོ་བ་སྒྲོལ་བར་ཤོག །ཅེས་པ་འདི་ཙམ་འདོན་ནོ། །
34-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དབྱར་གྱི་དུས་སུ་རས་ཆེན་འགྱེད་པའི་ཚུལ་དང༌། དབྱར་རྫོགས་པ་ན་
རས་ ཆེན་ སྦེད་ པའི་ ཚུལ་ དང་། མཚམས་བཙོས་ དང་། ཞག་ལོན་ དང་། གསོག་
འཇོག་གི་ཉེས་པ་བསྲུང་བའི་ཕྱིར་རུང་ཁང་ཇི་ལྟར་བྱ་བའི་ཚུལ་དང༌། རུང་ཁང་
བྱིན་གྱིས་བརླབ་པའི་ཚུལ། དུས་དྲན་བསྟེན་པའི་ཚུལ། ལྷག་པོར་བྱ་ཚུལ། དགེ་
འདུན་ གྱི་ ཕྱིར་ ལག་གི་བླ་བསྐོ་ཚུལ། མཛེས་འཆོས་པ་དང༌། མངག་གཞུག་པ་
བསྐོ་ཚུལ། ཁང་པ་དང་ ཁང་ཆེན་བརྩིག་པའི་ཚེས་གཞི་བརྟག་ཚུལ་སོགས་རྗེ་
ཐམས་ཅད་མཁྱེན་པའི་ཕྱག་བཞེས་ལྟར། འདུལ་འཛིན་གྲགས་པ་རྒྱལ་མཚན་
གྱིས་གཞི་གསུམ་ཆོ་གར་གསལ་བར་མཛད་པས་དེར་ཤེས་པར་བྱའོ། ། །
འཚོ་བའི་ཡོ་བྱད་ཀྱི་གོས་ལ་སོགས་པ་ཇི་ལྟར་བཅང་བ་དང་བྱིན་གྱིས་
བརླབ་པའི་ཚུལ་ལ། རབ་ཏུ་བྱུང་བའི་ཡོ་བྱད་ཀྱི་གོས་ནི་བཞི་སྟེ། འཚོ་བའི་ཡོ་
བྱད་དང༌། མཁོ་བའི་ཡོ་བྱད་དང་། ལྷག་པའི་ཡོ་བྱེད་དང་། ཡོ་བྱད་ཕྲན་ཚེགས་
རྣམས་སོ། །དང་པོ་འཚོ་བའི་ཡོ་བྱད་ནི་བཅུ་གསུམ་སྟེ། སྣམ་སྦྱར་དང༌། བླ་གོས་
དང་། མཐང་ གོས་ དང་། ཤམ་ ཐབས་ དང་། ཤམ་ ཐབས་ ཀྱི་ གཟན་ དང་། རྔུལ་
གཟན་ དང་། རྔུལ་གཟན་ གྱི་ གཟན་ དང་། གདོང་ ཕྱིས་དང༌། རྣག་ གཟན་ དང༌།
གཡན་པ་དགབ་པ་དང༌། སྐ་བཟེད་དང་། གདིང་བ་དང་། དབྱར་གྱི་གོས་རས་
ཆེན་རྣམས་སོ། །བཅུ་གསུམ་པོ་དེ་དག་སོ་སོའི་རྒྱུ་དང་། ཁ་དོག་དང་། ཚད་དང་།
དབྱིབས་ལ་སོགས་པ་ཞིབ་པར་ནི་འདུལ་བ་ལུང་འགྲེལ་པ་དང་བཅས་པ་ལས་
ཤེས་པར་བྱ་ཞིང་། དེ་དག་བྱིན་གྱིས་བརླབ་པའི་ཚུལ་ལ། ཆོས་གོས་རྣམ་གསུམ་
བྱིན་གྱིས་བརླབ་པའི་ཚུལ་དང༌། ཤམ་ཐབས་ལ་སོགས་པ་ཡོ་བྱད་ལྷག་མ་རྣམས་
བྱིན་གྱིས་བརླབ་པའི་ཚུལ་གཉིས། དང་པོ་ཆོས་གོས་རྣམ་གསུམ་བྱིན་གྱིས་བརླབ་
- 342 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
པའི་ཚུལ་དེ་ལ་ཡང་དངོས་ཀྱི་བྱིན་རླབས་བྱ་ཚུལ་དང་། རྒྱུའི་བྱིན་རླབས་བྱ་ཚུལ་
དང༌། རྐྱེན་དབང་གིས་བྱིན་རླབས་ བྱ་ཚུལ་གསུམ་གསུངས། དང་པོ་དངོས་ཀྱི་
བྱིན་རླབས་བྱ་ཚུལ་ནི་མཆིལ་ལྷམ་ཕུད། ཡུལ་དགེ་སློང་ཆོས་དགུ་ལྡན་གྱི་མདུན་
དུ་ཕྱག་བྱ་བའི་འོས་ཡིན་ན་ཕྱག་གསུམ་བྱས་ལ། སྣམ་སྦྱར་བྱིན་རླབས་པ་ལ་
ཐུགས་གཏད་པར་ཞུ། ཞེས་ཞུས་ནས་གཉིས་ཀ་འགྲེང་། གང་བྱིན་གྱིས་བརླབ་
རྒྱུའི་དངོས་པོ་གཉིས་ཀའི་ལག་པས་བཟུང་སྟེ། སྣམ་སྦྱར་སོགས་སུ་བྱིན་གྱིས་
བརླབ་སྙམ་དུ་བསམས་ལ། གནས་བརྟན་དགོངས་སུ་གསོལ། བདག་མིང་འདི་
ཞེས་བགྱི་བའི་ཆོས་གོས་བགྱིས་ལགས་པ། རུང་བ་སྤྱད་པར་འོས་པ་འདི་ཆོས་
གོས་སྣམ་སྦྱར་དུ་བྱིན་གྱིས་བརླབ་བོ། །ཞེས་ལན་གསུམ་བརྗོད། ཐབས་ལེགས་
བྱ། ཡང་ཕྱག་གསུམ་བྱས་ལ། སྣམ་སྦྱར་བྱིན་གྱིས་རླབས་ལ་ཐུགས་གཏད་པ་
བཀའ་དྲིན་ཆེ་ལགས། ཞེས་བརྗོད་དོ། །དེ་བཞིན་དུ་བླ་གོས་དང་། མཐང་གོས་
ལ་ཡང་སྣམ་སྦར་ཞེས་པའི་ཚབ་ཏུ་བླ་གོས་དང་མཐང་གོས་ཞེས་མིང་བརྗེ་བ་མ་
གཏོགས་སྤྱོད་ལམ་དང་ཆོ་ག་རྣམས་གོང་བཞིན་བྱའོ། །རྒྱུའི་བྱིན་རླབས་བྱ་ཚུལ་
ནི། སྣམ་སྦྱར་ སོགས་དངོས་མེད་ པར་ སྣམ་སྦྱར་ གྱི་རྒྱུར་དམིགས་ཤིང༌ རྒྱུ་ལ་
སོགས་པའི་སྒོ་ནས་རུང་བ་ལ། གནས་བརྟན་དགོངས་སུ་གསོལ་བདག་མིང་འདི་
ཞེས་བགྱི་བའི་ཆོས་གོས་འདི་སྣམ་སྦྱར་དུ་བྱིན་གྱིས་བརླབ་བོ། །འཚལ་ན་སྣམ་
ཕྲན་དགུ་པ་ལ་སོགས་པར་བགྱི་སྟེ། གླེགས་བུ་ཕྱེད་དང་གསུམ་པ་ལ་སོགས་པར་
བགྱིའོ། །བར་ ཆད་ མི་ འབྱུང་ ན་ བཀྲུའོ། །བརྐྱང་ ངོ༌། །དྲའོ། །སྡེབ་ བོ། །ཟུང་
གདབ་བོ། །དྲུབ་བོ། ཁ་ བསྒྱུར་ རོ། །ཡང་ན་ འདི་ ལ་ ལྷན་ཐབས་ སུ་ གླན་ནོ། །
རྐྱེན་ཇི་ལྟ་བ་བཞིན་དུ་བགྱི་སྟེ། ཆོས་གོས་འདི་ནི་རུང་བ་སྤྱད་པར་འོས་པའོ། །
- 343 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཞེས་ལན་གསུམ་བརྗོད། ཐབས་ལེགས་བྱའོ། །དེ་བཞིན་དུ་བླ་གོས་ལ་སྣམ་ཕྲན་
བདུན་པར་བགྱི་སྟེ། གླེགས་བུ་ཕྱེད་དང་གསུམ་པར་བགྱིའོ། །ཞེས་དང་། མཐང་
གོས་ལ་སྣམ་ཕྲན་ལྔ་པར་བགྱི་སྟེ། གླེགས་བུ་ཕྱེད་དང་གཉིས་པར་བགྱིའོ་ཞེས་
བརྗོད་པ་མ་གཏོགས་སྔར་དང་འདྲའོ། །སྣམ་སྦྱར་གྱི་རྒྱུའི་བྱིན་རླབས་འཆགས་
པ་ལ་རྒྱུ་དང་ཁ་དོག་སོགས་ཀྱི་སྒོ་ནས་རུང་བ། མ་མཐའ་ཁྲུ་གང་དུ་ལོངས་པ་
ཞིག་དགོས་གསུངས་སོ། །རྐྱེན་དབང་གིས་བྱིན་གྱིས་བརླབ་ཚུལ་ནི། མཚམས་
ནང་ལྟ་བུར་སྣམ་སྦྱར་ལུས་ནས་གནས་གཞན་དུ་ཞག་ཏུ་བསྡད་ཞག་ཏུ་བསྡད་
པའི་ཚེ་སྣམ་སྦྱར་ལུས་པར་ཤེས་ནས། གོས་གང་ཡང་རུང་བ་ཞིག་སྣམ་སྦྱར་དུ་
བྱིན་གྱིས་བརླབ་བོ། །དེ་ལ་སྔོན་དུ་ རང་གི་སྣམ་སྦྱར་དེའི་ བྱིན་རླབས་དབྱུང་
དགོས་པས། ཡུལ་ཡོད་ན་ཡུལ་རྟེན་གཉིས་ཀ་འགྲེང་། གནས་བརྟན་དགོངས་སུ་
གསོལ། བདག་མིང་འདི་ཞེས་བགྱི་བའི་ཆོས་གོས་བགྱིས་ལགས་པ་རུང་བ་སྤྱད་
པར་འོས་པ་འདི་ཆོས་གོས་སྣམ་སྦྱར་དུ་བྱིན་གྱིས་བརླབས་པ་ལས། དེ་ལྟ་བས་ན་
དངོས་པོ་དེ་སླར་དབྱུང་བར་བགྱིའོ། །ཞེས་ལན་གསུམ་བརྗོད། ཐབས་ལེགས་
བྱའོ། །ཡོ་བྱད་བྱིན་གྱིས་རློབ་པ་ལ་གང་བྱིན་གྱིས་རློབ་རྒྱུའི་དངོས་པོ་དངོས་སུ་
ཡོད་པ་དགོས་ཤིང་། བྱིན་རླབས་དབྱུང་བ་ལ་དངོས་པོ་དངོས་སུ་མེད་ཀྱང་ཡིད་
ཀྱིས་དབྱུང་རུང་བར་གསུངས། དེ་ནས་གོས་དེ་སྣམ་སྦྱར་དུ་བྱིན་གྱིས་རློབ་ཚུལ་
ནི། གནས་བརྟན་དགོངས་སུ་གསོལ། བདག་མིང་འདི་ཞེས་བགྱི་བའི་གོས་འདི་
ཆོས་གོས་སྣམ་སྦྱར་དུ་བྱིན་གྱིས་བརླབ་བོ། །ཞེས་ལན་གསུམ་བརྗོད། ཐབས་
ལེགས་བྱའོ། །འདི་ལ་སྣམ་སྦྱར་བཏགས་པ་བ་ཞེས་འདུལ་འཛིན་གོང་མ་རྣམས་
གསུང་ངོ༌། །བྱིན་རླབས་འདི་བྱེད་པ་ལ་རྒྱུ་རུང་བ་མི་དགོས་ཤིང་། སྣམ་བུ་དང་
- 344 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
དར་དང་རས་ཡུག་སོགས་གོས་གང་ཡང་རུང་བ་ལ་འདིའི་བྱིན་རླབས་འཆགས་
སོ། །དེ་ལྟར་རྐྱེན་དབང་གིས་བྱིན་རླབས་བྱས་ནས་སང་ཉིན་སྣམ་སྦྱར་དང་ཕྲད་
པའི་ཚེ། རྐྱེན་དབང་གིས་བྱིན་རླབས་བྱས་པ་དེ་དབྱུང་ནས་སྣམ་སྦྱར་གྱི་བྱིན་
རླབས་བྱའོ། །ཤམ་ཐབས་སོགས་འཚོ་བའི་ཡོ་བྱད་ལྷག་མ་རྣམས་ཀྱི་བྱིན་རླབས་
བྱ་ཚུལ་ནི། སྣམ་སྦྱར་ཞེས་པའི་ཚབ་ཏུ་ཤམ་ཐབས་དང་ཤམ་ཐབས་ཀྱི་གཟན་
ཞེས་པ་ལ་སོགས་པའི་མིང་བརྗེ་བ་མ་གཏོགས་སྤྱོད་ལམ་དང་ཆོ་ག་གཞན་མ་
རྣམས་གོང་བཞིན་བྱའོ། །འཚོ་བའི་ཡོ་བྱད་ལྷག་མ་འདི་དག་ལ་ཆོས་གོས་རྣམ་
གསུམ་བཞིན་དུ་རྒྱུའི་བྱིན་རླབས་དང༌། རྐྱེན་དབང་གིས་བྱིན་རླབས་བྱ་ཚུལ་མ་
བཤད་དེ་རྒྱུ་དང་རྐྱེན་དབང་གིས་བྱིན་རླབས་བྱ་ཚུལ་དེ་ནི་ཆོས་གོས་རྣམ་པ་
གསུམ་ལ་ཞག་ཏུ་བྲལ་ན་སྤང་ལྟུང་འབྱུང་བས་སྤང་ལྟུང་དེ་བསྲུང་བའི་ཆེད་དུ་
སྟོན་པ་ཐུགས་རྗེ་ཅན་དེ་ཉིད་ཀྱིས་བྱིན་རླབས་བྱ་ཚུལ་དེ་ལྟར་གནང་བ་ཡིན་གྱི།
རྔུལ་གཟན་སོགས་ལ་ཞག་ཏུ་བྲལ་བའི་སྤང་ལྟུང་དེ་འབྱུང་བར་མ་གསུངས་སོ། །
འཚོ་བའི་ཡོ་བྱད་བཅུ་གསུམ་པོ་སོ་སོའི་ཞེང་དང་སྲིད་དུ་ཁྲུ་ཇི་ཙམ་དགོས་པའི་
ཚད་རྣམས་གཞི་གསུམ་ཆོ་གར་གསལ་ཞིང་། ཁྲུ་ལ་ལུས་ཁྲུ་དང༌། ལག་ཁྲུ་དང༌།
རྔུལ་ཁྲུ་གསུམ་དུ་བཤད་པས། ལུས་རིང་ཐུང་དང་ལག་ཁྲུ་རིང་ཐུང་མི་སྙོམས་པ་
མང་བས། ཚད་རྣམས་ལུས་ཁྲུས་གཞལ་ན་སྙོམས་པར་གསུངས་སོ། །མཁོ་བའི་
ཡོ་བྱད་ནི། དར་དང་ རས་ཡུག་དང་སྣམ་བུ་ལ་སོགས་པ་ཁྲུ་གང་ཡན་ཆད་དུ་
ལོངས་པ་རྣམས་ཏེ། དེ་དག་བྱིན་རླབས་བྱ་བའི་ཚུལ་ནི། གནས་བརྟན་དགོངས་
སུ་གསོལ། གོས་འདི་བདག་དང་ཚངས་པ་མཚུངས་པར་སྤྱོད་པ་ལ་མཁོ་བའི་ཡོ་
བྱད་ ཀྱི་ གོས་ སུ་ བྱིན་གྱིས་བརླབ་བོ། །ཞེས་ལན་གསུམ་དང་། ཐབས་ལེགས་
- 345 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བྱའོ། །ལྷག་པའི་ཡོ་བྱད་ནི། ཆོས་གོས་རྣམ་པ་གསུམ་ལ་སོགས་པ་འཚོ་བའི་ཡོ་
བྱད་ལྷག་པོ་རྣམས་ཏེ། དེ་དག་ལ་བྱིན་རླབས་བྱ་ཚུལ་ནི། གནས་བརྟན་དགོངས་
སུ་གསོལ། བདག་མིང་འདི་ཞེས་བགྱི་བའི་གོས་ལྷག་པ་རུང་བར་མ་བགྱིས་པ་
རུང་བ་བགྱི་བར་འོས་པ་འདི་མཁན་པོའི་ལགས་པར་རུང་བར་བགྱིའོ། །མཁན་
པོ་ལ་ཡིད་བརྟན་ཏེ་བཅང་བར་བགྱིའོ། །རྐྱེན་ཇི་ལྟ་བ་བཞིན་དུ་བགྱིའོ། །ཞེས་
ལན་གསུམ་དང༌། ཐབས་ལེགས་བྱའོ། །མཁན་པོ་ཞེས་པ་ནི་མཚོན་བྱེད་ཡིན་
པས་གང་ལ་དམིགས་ཏེ་རུང་བ་བྱ་བ་དེ་བརྗོད་དོ། །སློབ་དཔོན་ཞིག་ལ་དམིགས་
ནས་རུང་བ་བྱ་ན་སློབ་དཔོན་ཞེས་བརྗོད། དགེ་སློང་གཞན་ཞིག་ལ་དམིགས་ཏེ་
རུང་བ་བྱ་ན་དེ་བརྗོད་དོ། །སྨོན་པ་སོགས་སེམས་མི་བརྟན་པ་དང་། བསྙེན་པར་
མ་རྫོགས་པའི་མིང་གིས་རུང་བ་བྱ་མི་རུང་ཞིང་། གང་ལ་རུང་བ་བྱ་བ་དེའི་མངོན་
སུམ་དུ་ཡང་རུང་བ་མི་བྱ་བར་གསུངས་སོ། །གང་ལ་རུང་བ་བྱ་བའི་གང་ཟག་དེ་
ཤི་ན་རང་གི་ཡོད་བྱད་དེའི་བྱིན་རླབས་ཉམས་པར་འགྱུར་བས། ཡང་གང་ཟག་
གཞན་ཞིག་ལ་དམིགས་ནས་རུང་བ་བྱ་དགོས་ཤིང་། རུང་བ་བྱས་པའི་གང་ཟག་
དེ་གནས་ཐག་རིང་པོ་ན་གནས་ཀྱང་བྱིན་རླབས་དེ་མི་ཉམས་ཤིང་། གང་ཟག་དེ་
རང་གིས་ཤི་བར་མ་ཤེས་ན་དོན་ལ་ཤི་བ་ཡིན་ཡང་། རང་གིས་ནམ་མ་ཤེས་བར་
དུ་བྱིན་རླབས་དེ་མི་ཉམས་པར་གསུངས་སོ། །ཡོ་བྱད་ཕྲན་ཚེགས་ལ་འཚོ་བའི་ཡོ་
བྱད་ཕྲན་ཚེགས་ནི། ཞྭ་དང་སྐ་རགས་དང་སྟན་ལ་སོགས་པ་ཁྲུ་གང་དུ་ལོངས་པ་
རྣམས་ལ། གནས་བརྟན་ དགོངས་ སུ་ གསོལ། བདག་མིང་འདི་ཞེས་བགྱི་བའི་
གོས་ འདི་ ཞྭར་ བྱིན་ གྱིས་ བརླབ་ བོ། །ལན་ གསུམ་ བརྗོད། ཐབས་ ལེགས་ བྱ།
གཞན་རྣམས་ ལ་ཡང་འདིས་རིགས་བསྒྲེས་ལ་ཤེས་ པར་ བྱའོ། ཁྲུ་གང་དུ་མ་
སྒྲ
- 346 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ལོངས་པ་རྣམས་ལ་རང་རང་གི་མིང་དུ་ལན་ཅིག་སེམས་བསྐྱེད་ཅིང་ཞེན་པ་མེད་
པར་བཅང་ངོ༌། །མཁོ་བའི་ཡོ་བྱད་ཕྲན་ཚེགས་ནི། རས་ཡུག་དང་སྣམ་བུའི་དུམ་
བུ་ལྟ་བུ་ཁྲུ་གང་དུ་མ་ལོངས་པའི་ཡོ་བྱད་ཕྲན་ཚེགས་འཕྲལ་དུ་མཁོ་བའི་ཡོ་བྱད་
དུ་བཅངས་པ་རྣམས་ཡིན་པས་ཡིད་ཀྱིས་བརྟག་པ་བྱས་ལ་བཅང་ངོ༌། །ལྷག་པའི་
ཡོ་བྱད་ཕྲན་ཚེགས་ནི། གདོང་ཕྱིས་ཁྲུ་གང་དུ་མ་འོངས་པ་དང་། ཆོས་གོས་དང་
རྔུལ་ གཟན་གྱི་དུམ་བུ་ལ་སོགས་པ་རྣམས་སོ། །ཞྭ་ དང་ སྐུ་ རགས་འཐེབ་ ལ་
སོགས་པ་རྣམས་ཀྱང་ལྷག་པའི་ཡོ་བྱད་ཕྲན་ཚེགས་སུ་འདུལ་འཛིན་མཚོ་སྣ་ཆེན་
པོས་བཤད་དོ། །ལྷག་པའི་ཡོ་བྱད་ཕྲན་ཚེགས་དེ་དག་ཀྱང་ཡིད་ཀྱིས་བརྟགས་ཏེ་
བཅང་ངོ༌། །དེ་ལ་འཚོ་བའི་ཡོ་བྱད་རྣམས་ལ་རང་གི་འདུ་ཤེས་དང་། ལྷག་པའི་
ཡོ་བྱད་རྣམས་ལ་གཞན་ གྱི་འདུ་ཤེས་དང་། མཁོ་བའི་ཡོ་བྱད་རྣམས་ལ་རང་
གཞན་གཉིས་ཀའི་འདུ་ཤེས་དང་། ཐུལ་བ་དང་ཕུ་ཐུང་ཅན་སོགས་མི་རུང་བའི་
གོས་རྣམས་ལ་སྦྱིན་བདག་ཁྱིམ་པ་ཞིག་ལ་དམིགས་ཏེ། འཆང་བ་སོགས་འདུ་
ཤེས་སོ་སོར་འཇོག་ཚུལ་ཞིབ་པར་འདུལ་བ་ལུང་ཉིད་ལས་ཤེས་པར་བྱའོ། ། །
ལྷུང་བཟེད་བྱིན་གྱིས་བརླབ་པའི་ཚུལ་ནི། ཡུལ་རྟེན་གཉིས་ཀ་འགྲེང་།
ལྟུང་བཟེད་གཉིས་ཀའི་ལག་པ་གཡོན་པའི་མཐིལ་དུ་བཞག །གཡས་པས་ལྷུང་
བཟེད་ཀྱི་ཁ་ནས་བཟུང་སྟེ། གནས་བརྟན་དགོངས་སུ་གསོལ། བདག་མིང་འདི་
ཞེས་བགྱི་བའི་ལྷུང་བཟེད་ཟས་ལ་སྤྱད་པར་འོས་པ་དྲང་སྲོང་གི་སྣོད་འདི་བསླང་
བའི་ སྣོད་ དུ་ བྱིན་ གྱིས་ བརླབ་བོ། །ཞེས་ ལན་ གསུམ་ བརྗོད། ཐབས་ ལེགས་
བྱའོ། །ལྷུང་ བཟེད་ བྱིན་ རླབས་ དབྱུང་ བའི་ཚུལ་ནི། གཉིས་ ཀས་ ལག་ པ་ སྟེང་
གཡོག་པ་དང་མཐིལ་དུ་བཞག་པ་བཏང་ནས་ལག་པ་ཡ་རེས་ཁ་ནས་བཟུང་སྟེ།
- 347 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གནས་བརྟན་དགོངས་སུ་གསོལ། བདག་མིང་འདི་ཞེས་བགྱི་བའི་ལྷུང་བཟེད་
ཟས་ལ་སྤྱད་པར་འོས་པ་དྲང་སྲོང་གི་སྣོད་འདི་བསླང་བའི་སྣོད་དུ་བྱིན་གྱིས་
བརླབས་པ་ལས། དེ་ལྟ་བས་ན་དངོས་པོ་དེ་སླར་དབྱུང་བར་བགྱི་བ། ཞེས་ལན་
གསུམ་བཟླས། ཐབས་ལེགས་བྱའོ། །བྱིན་རླབས་བྱ་ཚུལ་དེ་དག་ལ་སྔོན་དུ་སྙན་
གསན་དང༌། སྤྱོད་ལམ་ཇི་ལྟར་བྱ་བ་དང་། ཕྱག་བྱ་བའི་འོས་ཡིན་ན་ཕྱག་བྱ་བ་
དང་། མཇུག་ཏུ་ཕྱག་བྱས་ཏེ་བཀའ་དྲིན་ཆེ་ཞེས་བརྗོད་པ་རྣམས་གོང་དུ་སྣམ་
སྦྱར་ བྱིན་རླབས་ ཀྱི་ སྐབས་ སུ་ བཤད་པ་ ལྟར་ ཐམས་ཅད་ལ་རིགས་འགྲེའོ། །
གསེར་དང་དངུལ་ལ་སོགས་པ་རིན་པོ་ཆེ་བཅང་དགོས་པའི་ཚེ་རུང་བ་བྱ་དགོས་
ལ། རུང་བ་བྱ་ཚུལ་ལ་གསུམ་གསུངས་ཏེ། སྦྱིན་བདག་བདག་པོ་ཉིད་དུ་མོས་སུ་
གཞུག་པའི་རུང་བ་དང༌། ཞལ་ཏ་བ་བདག་པོ་ཉིད་དུ་ཁས་ལེན་དུ་གཞུག་པའི་
རུང་བ་དང༌། ཆོ་གའི་སྒོ་ནས་རུང་བར་བྱེད་ཚུལ་ལོ། །དང་པོ་ནི་རང་ལ་སྦྱིན་
བདག་གིས་གསེར་དངུལ་སོགས་བྱིན་པ་ན་འདི་མི་རུང་ཡང་། འདི་ལས་བྱུང་བའི་
ཆོས་གོས་དང་ལྷུང་བཟེད་སོགས་རུང་བས་དེའི་ཆེད་དུ་བཅང་ཤིང་། དངོས་པོ་
འདི་སྦྱིན་བདག་དེ་ཉིད་ཀྱི་ཡིན་ནོ་སྙམ་དུ་སྦྱིན་བདག་དེ་ཉིད་ལ་ཡིད་གཏད་དེ་
བཅང་བའོ། །རུང་བ་གཉིས་པ་ནི། རིན་པོ་ཆེ་རྙེད་པ་ན་ངོ་བོ་ལ་མི་རུང་བ་དང་།
དེ་ལས་བྱུང་བའི་ཡོ་བྱད་རུང་བའི་དམིགས་རྣམ་སྔར་ལྟར་དྲན་པར་བྱས་ནས་རང་
གི་ཡོ་བྱད་སྒྲུབ་རྩོལ་བྱེད་པའི་ཁྱིམ་པ་ཞིག་ལ་དམིགས་ནས་དེའི་ཡིན་ནོ་སྙམ་
པའི་བློས་བཅང་བའོ། །རུང་བ་གསུམ་པ་ནི། ངོ་བོ་ལ་མི་རུང་བའི་འདུ་ཤེས་དང༌།
དེ་བསྒྱུར་བ་ལས་བྱུང་བའི་ཆོས་གོས་ལ་སོགས་པ་རུང་བའི་དམིགས་རྣམ་དང༌།
སྦྱིན་བདག་ཁྱིམ་པ་ཞིག་གི་ཡིན་ནོ་སྙམ་པའི་འདུ་ཤེས་དང་ལྡན་པའི་སྒོ་ནས་ཡུལ་
- 348 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
རྟེན་གཉིས་ཀ་འགྲེང་བའི་མདུན་གྱི་ས་གཞི་ལ་དངོས་སུ་མི་བསྐོ་བར་བསྙེན་པར་
མ་རྫོགས་པས་གོ་བ་ལེན་པའི་ཐབས་ཀྱིས་བཞག་ལ། གཉིས་ཀའི་ལག་པ་མདུན་
གྱི་བར་སྣང་ལ་ཁ་སྦུབ་སྟེ། གནས་བརྟན་དགོངས་སུ་གསོལ། །བདག་དགེ་སློང་
མིང་འདི་ཞེས་བགྱི་བས་དངོས་པོ་རུང་བ་མ་ལགས་པ་འདི་རྙེད་དེ། བདག་དགེ་
སློང་མིང་འདི་ཞེས་བགྱི་བས་དངོས་པོ་རུང་བ་མ་ལགས་པ་འདི་བྱིན་གྱིས་བརླབ་
བོ། །དངོས་པོ་རུང་བ་མ་ལགས་པ་འདིས་དངོས་པོ་རུང་བ་བསྒྲུབ་བར་བགྱིའོ། །
ཞེས་ལན་གསུམ་བརྗོད། ཐབས་ལེགས་བྱའོ། །ཤི་བའི་ཡོ་བྱད་བྱིན་གྱིས་བརླབ་
པའི་ཚུལ་ནི། རབ་བྱུང་ཤི་བའི་ཡོ་བྱད་ནི་རབ་ཏུ་བྱུང་བ་ཚངས་པ་མཚུངས་པར་
སྤྱོད་ པ་ རྣམས་ དབང་ གི །ཉེ་དུ་རྒྱལ་པོ་ལ་ སོགས་ པ་ རྣམས་ མི་ དབང་ བར་
གསུངས་ཤིང་། ཡོ་བྱད་དེ་ དག་གསོལ་བས་བྱིན་གྱིས་བརླབ་པའི་སྔགས་ནི།
དགེ་འདུན་བཙུན་པ་རྣམས་གསན་དུ་གསོལ། འདི་ལྟར་གནས་འདིར་དགེ་སློང་
ཉེར་དགའ་གུམ་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་
འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་ཉེར་དགའ་
གུམ་པའི་རྫས་བགོ་བར་བགྱི་བ་གུམ་པའི་ཡོ་བྱད་ཆོས་གོས་དང་ཆོས་གོས་མ་
ལགས་པ་གདའ་བ་དང་ མི་གདའ་བ་འདི་དག་ བྱིན་གྱིས་བརླབ་བོ། །འདི་ནི་
གསོལ་བའོ། །ཞེས་བརྗོད་པར་བྱའོ། །ཉེར་དགའ་ཞེས་སྨོས་པ་ནི་གླེང་གཞི་ལས་
འབྱུང་བ་ལྟར་ཡིན་གྱི། ལས་བརྗོད་པའི་སྐབས་སུ་གང་ཤི་བ་དེའི་མིང་བརྗོད་
པར་བྱའོ། །ཤི་བའི་ཡོ་བྱད་ལ་ཇི་ལྟར་བྱ་བའི་ཚུལ་ཞིབ་པར་འདུལ་བ་ལུང་ཉིད་
ལས་ཤེས་པར་བྱའོ། ། །
སྨན་བྱིན་གྱིས་བརླབ་པའི་ཚུལ་ལ་སྨན་ནི་རྣམ་པ་བཞི་སྟེ། དུས་རུང་གི་
- 349 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྨན་དང༌། ཐུན་ཚོད་དུ་རུང་ བའི་ སྨན་དང་། ཞག་བདུན་ པའི་ སྨན་དང༌། འཚོ་
བཅང་ གི་ སྨན་རྣམས་སོ། །དུས་རུང་གི་སྨན་ནི་ཕྱེ་དང་། འབྲས་ཆན་དང་། ཤ་
དང༌། ཁུར་ བ་ དང་། ཁམ་བུ་ དང་། སྟར་ ཁ་ དང་། རྒུན་ འབྲུམ་ ལ་ སོགས་ པའི་
བཟའ་བ་དང་བཅའ་བའི་རིགས་སྔ་དྲོའི་དུས་སུ་བསྟེན་དུ་རུང་ལ། གུང་ཡོལ་ནས་
མི་རུང་བའི་ཟས་རྣམས་སོ། །དུས་རུང་གི་སྨན་དེ་དག་བསྟེན་པའི་ཚུལ་ནི། ཁ་
གསག་དང་གཞོགས་སློང་ལ་སོགས་པས་བསྒྲུབས་པའི་ལོག་འཚོར་མ་སོང་བར་
ཆོས་དང་མཐུན་པའི་བསོད་སྙོམས་སོགས་ཀྱི་སྒོ་ནས་རྙེད་པ་བྱིན་ལེན་སོགས་
ཚུལ་དང་མཐུན་པར་ལོངས་སྤྱད་པར་བྱའོ། །ལོངས་སྤྱོད་པའི་ཚུལ་ལ་རྣམ་པ་ལྔ་
སྟེ། དགྲ་བཅོམ་པ་རྣམས་ནི་བདག་པོའི་ཚུལ་གྱིས་ལོངས་སྤྱོད་པ་དང༌། རྒྱུན་དུ་
ཞུགས་པ་སོགས་སློབ་པ་འཕགས་པ་རྣམས་ནི་བྱིན་པ་ལེན་པའི་ཚུལ་གྱིས་ལོངས་
སྤྱོད་པ་དང་། ཚུལ་ ཁྲིམས་རྣམ་པར་དག་པ་དང་ལྡན་ཞིང་ ཁ་ཏོན་དང་བསམ་
གཏན་ལ་བརྩོན་པ་རྣམས་ནི་རྗེས་སུ་གནང་བའི་ཚུལ་གྱིས་ལོངས་སྤྱོད་པ་དང༌།
ལེ་ལོ་ཅན་རྣམས་ནི་བུ་ལོན་གྱི་ཚུལ་གྱིས་ལོངས་ སྤྱོད་ པ་དང༌། ཚུལ་ ཁྲིམས་
འཆལ་ པ་རྣམས་ནི་ ལྕགས་བསྲེགས་ཟ་བའི་ ཚུལ་ གྱིས་ ལོངས་ སྤྱོད་ པ་ སྟེ་ལྔ་
གསུངས་སོ། །ཟས་ཟ་བའི་ཚེ་འདུ་ཤེས་བཅུ་འཇོག་ཚུལ་སོགས་ཞིབ་པར་འདུལ་
བ་ལུང་ཉིད་ལས་ཤེས་པར་བྱའོ། །ཐུན་ཚོད་དུ་རུང་བའི་སྨན་ནི། ཙོ་ཚ་དང༌། ཆུ་
ཤིང་གི་འབྲས་བུ་དང་། རྒྱ་ཤུགས་དང་། ཨ་ཤཱད་ཐ་དང་། ཨུ་དུམྦ་ར་དང་། རྩུབ་
འགྱུར་དང་། རྒུན་ཆུ་དང༌། འབྲ་ཀོའི་བཏུང་བ་རྣམས་ནི་སྔོན་གྱི་དྲང་སྲོང་རྣམས་
ཀྱིས་ བསྔགས་ཤིང་། ཐུབ་ པས་ གནང་ བའི་ ཐུན་ཚོད་དུ་ རུང་བའི་བཏུང་བར་
གསུངས། ཨ་ཤད་ཐ་དང་ཨུ་དུམྦ་ར་སོགས་ནི་ཡུལ་དུས་ཀྱིས་མི་རྙེད་ཅིང་། བོད་
- 350 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཡུལ་འདིར་རྒྱ་ཇའི་བཏུང་བ་ནི་ཐུན་ཚོད་དུ་རུང་བའི་བཏུང་བ་ཡིན་པར་སྔོན་གྱི་
དམ་པ་མང་པོས་གསུངས། གཞན་ཡང་རྒུན་འབྲུམ་སོགས་ལས་བྱུང་བའི་བཏུང་
བ་དང༌། ཞོའི་ཁ་ཆུ་དང༌། ཆུར་ཁུ་དང་། རྩ བ་མོའི་བཏུང་བ་ལ་སོགས་པ་ཐུན་
ཚོད་དུ་རུང་བའི་བཏུང་བ་མང་ངོ༌། །དེ་དག་བྱིན་གྱིས་བརླབ་པའི་ཚུལ་ནི། སྔ་
དྲོའི་དུས་སུ་སྦྱར་བཙགས་ལེགས་པར་བྱས། ལག་པ་བཀྲུས་བྱིན་ལེན་བྱས་ཏེ།
དགེ་སློང་རྣམ་དག་ཅིག་གི་མདུན་དུ་བསླབ་པ་རྒན་ན་ཕྱག་བྱས་ཏེ། སྨན་བྱིན་
རླབས་ལ་ཐུགས་གཏད་པར་ཞུ། ཞེས་བརྗོད་ལ། ཡུལ་རྟེན་གཉིས་ཀའི་ལག་པ་
གཡོན་ པའི་ སྟེང་ དུ་ སྨན་ བཞག །གཡས་ པས་ ཁ་ བཀབ་ སྟེ། གནས་ བརྟན་
དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བའི་སྨན་ཐུན་ཚོད་དུ་
རུང་བ་འདི་དག་བདག་དང་ཚངས་པ་མཚུངས་པར་སྤྱོད་པ་རྣམས་ཀྱིས་བགྱི་བར་
ཐུན་ཚོད་དུ་རུང་བར་བྱིན་གྱིས་བརླབ་བོ། །ཞེས་ལན་གསུམ་བཟླས། ཐབས་
ལེགས་བྱའོ། །ཕྱག་བྱས་ཏེ། སྨན་བྱིན་རླབས་ལ་ཐུགས་གཏད་པ་བཀའ་དྲིན་ཆེ།
ཞེས་བརྗོད་དོ། ། །
ཞག་བདུན་པའི་སྨན་ནི། བུ་རམ་དང་། ཞུན་མར་དང༌། སྦྲང་རྩི་བསྐོལ་
བ་ལ་སོགས་པ་སྟེ། དེ་དག་བྱིན་གྱིས་བརླབ་པའི་ཚུལ་ནི། ལག་པ་བཀྲུས། བྱིན་
ལེན་བྱས། དགེ་སློང་རྣམ་དག་གི་མདུན་དུ་བསླབ་པ་རྒན་ན་ཕྱག་འཚལ་བ་
སོགས་སྤྱོད་ལམ་སྔར་ལྟར་བྱས་ལ། གནས་བརྟན་དགོངས་སུ་གསོལ། བདག་
དགེ་སློང་མིང་འདི་ཞེས་བགྱི་བའི་སྨན་ཞག་བདུན་པར་རུང་བ་འདི་དག་བདག་
དང་ཚངས་པ་མཚུངས་པར་སྤྱོད་པ་རྣམས་ཀྱིས་བགྱི་བར་ཞག་བདུན་པར་རུང་
བར་ བྱིན་ གྱིས་ བརླབ་བོ། །ཞེས་ ལན་ གསུམ་བཟླས། ཐབས་ ལེགས་ བྱའོ། །
- 351 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཞག་བདུན་པའི་སྨན་འདི་ནི་དགེ་སློང་རླུང་ནད་ཅན་དང་། ལམ་དུ་འགྲོ་བ་དང༌།
ཞལ་ཏ་པ་སོགས་དགེ་འདུན་གྱི་ལས་ཀྱིས་ངལ་བ་སོགས་ལ་གནང་བ་ཡིན་ནོ། །
འཚོ་བཅང་གི་སྨན་ནི། ཨ་རུ་ར་དང༌། སྐྱུ་རུ་ར་དང་། བ་རུ་ར་སོགས་རྩ་
བ་དང་འབྲས་བུའི་སྨན་རླུང་མཁྲིས་བད་ཀན་སོགས་ཀྱི་འདུས་ནད་སེལ་བའི་
སྨན་དུ་ལུང་ལས་གསུངས་པ་རྣམས་སོ། །དེ་དག་བྱིན་གྱིས་བརླབ་པའི་ཚུལ་ནི།
ལག་པ་བཀྲུས་བྱིན་ལེན་བྱས་ནས། སྤྱོད་ལམ་སྔར་ལྟར་བྱས་ཏེ། གནས་བརྟན་
དགོངས་སུ་གསོལ། བདག་དགེ་སློང་མིང་འདི་ཤེས་བགྱི་བའི་སྨན་ཇི་སྲིད་འཚོའི་
བར་དུ་རུང་བ་འདི་བདག་དང་ཚངས་པ་མཚུངས་པར་སྤྱོད་པ་རྣམས་ཀྱིས་བགྱི་
བར་ཇི་སྲིད་འཚོ་བའི་བར་དུ་རུང་བར་བྱིན་གྱིས་བརླབ་བོ། །ཞེས་ལན་གསུམ་
བཟླས། ཐབས་ལེགས་ བྱའོ། །སྨན་གསུམ་པོ་དེ་དག་ བྱིན་གྱིས་བརླབས་ནས་
རང་རང་གི་དུས་མ་ཡོལ་གྱི་བར་དུ་བསྙེན་པར་མ་རྫོགས་པས་རེག་པ་བསྲུངས་
ནས་ནམ་འདོད་དུ་ལོངས་སྤྱོད་ཅིང་། བསྙེན་པར་མ་རྫོགས་པས་རེག་པ་དང་རང་
རང་གི་དུས་ཡོལ་ན་བྱིན་རླབས་འཇིག་པར་འགྱུར་རོ། །དེ་ཡང་ཐུན་ཚོད་དུ་རུང་
བའི་སྨན་ནི་ཉི་མ་ནུབ་ནས་འོད་དམར་པོ་མ་ཆད་ཀྱི་བར་ཡིན་གྱི། སྲོད་ཡོལ་ནས་
བསྟེན་དུ་མི་རུང་བར་གསུངས། ཞག་བདུན་པའི་སྨན་ནི་ཞག་བདུན་གྱི་བར་དུ་
ཡིན་གྱི། དེ་ལས་འདས་ན་བྱིན་རླབས་འཇིག་གོ །འཚོ་བཅང་གི་སྨན་ནི། ནད་
གསོས་ཀྱི་བར་རམ། ཇི་སྲིད་འཚོའི་བར་ཡིན་པར་གསུངས་སོ། །སྨན་བཞི་པོ་སོ་
སོའི་མཚན་ཉིད་དང་། ཇི་ལྟར་བསྟེན་པའི་ཚུལ་ཞིབ་པར་འདུལ་བ་ལུང་ཉིད་ལས་
ཤེས་པར་བྱའོ། ། །
ལྟུང་བ་ཕྱིར་བཅོས་པའི་ཚུལ་ལ་ཕམ་པ་འཆབ་བཅས་ཀྱིས་གོས་ན་ནི་
- 352 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
ཤིང་ཏ་ལའི་མགོ་བཅད་པ་ལྟར་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་
པས་ཕྱིར་བཅོས་སུ་མེད་པར་གསུངས་། དེ་ཡང་ཚེ་དེ་ལ་བསླབ་པ་གསོ་བའི་
ཐབས་མེད་པ་ཡིན་གྱི། སྡིག་སྒྲིབ་སྦྱོང་བའི་ཐབས་མེད་པ་མིན་ནོ། །སྡིག་སྒྲིབ་
སྦྱོང་བའི་ཐབས་ཇི་ལྟར་བྱེད་ན་ཕམ་པ་འཆབ་བཅས་བྱུང་བ་དེས། ཐོག་མར་རང་
གི་ཉེས་པ་དེ་ཀུན་ལ་མཐོལ་ཞིང་བསྒྲག །དེ་ནས་དགེ་འདུན་གྲས་སུ་གནས་སུ་
མི་རུང་ཡང་། རྣམ་སྨིན་ལ་འཇིགས་ཤིང་སྐྲག་པས་ཉེས་པ་ལ་འགྱོད་སེམས་དང་
ཕྱིན་ཆད་སྡོམ་སེམས་དྲག་པོའི་སྒོ་ནས་ཕྱག་དང་བསྐོར་བ་དང༌། དགེ་འདུན་གྱི་
བསྙེན་བཀུར་སོགས་སྡིག་སྒྲིབ་སྦྱོང་བའི་ཐབས་ལ་སྒོ་དུ་མ་ནས་འབད། ལྷག་
པར་སྟོབས་བཞིའི་བཤགས་བསྡམ་ལ་འབད་དགོས་པར་བཀའ་གདམས་གོང་
མའི་གསུང་སྒྲོས་ལས་འབྱུང་ངོ༌། །ཕམ་པ་བྱུང་བའི་ཚེ་འཆབ་སེམས་སྐད་ཅིག་
ཀྱང་མ་སྐྱེས་ཤིང་མ་བཅབས་པ་ཡིན་ན་ཇི་སྲིད་འཚོའི་བར་དུ་དགེ་འདུན་ལས་
བསླབ་པ་སྦྱོང་བའི་ཆོ་ག་མནོས་ནས་དགེ་སློང་རང་བཞིན་དུ་གནས་པ་ཀུན་གྱི་
གྲལ་མཇུག་ཏུ་འཕོས་ཏེ་བསླབ་པ་སྦྱོང་བའི་ཆད་ལས་ཉམས་སུ་བླང་དགོས་པར་
གསུངས། འདི་ལ་འཆབ་སེམས་སྐྱེས་མ་སྐྱེས་ནི་གང་ཟག་ཁོ་རང་དང༌། གཞན་
སེམས་ཤེས་པའི་མངོན་ཤེས་མངའ་བ་རྣམས་ཀྱིས་ཤེས་པ་མ་གཏོགས་གང་ཟག་
གཞན་གྱིས་ཤེས་དཀའ་ལ། བསླབ་པ་སྤྱོད་པའི་ཆད་ལས་ཀྱང་འདུལ་བ་ནས་ཇི་
ལྟར་གསུངས་པ་ལྟར་བྱེད་དཀའ་ཞིང་། བསླབ་བྱིན་བྱས་ནས་ཆད་ལས་འདུལ་བ་
ནས་གསུངས་པ་ལྟར་མི་བྱེད་པར་དགེ་སློང་རང་བཞིན་དུ་གནས་པ་རྣམས་དང་
མཉམ་པར་བྱས་ན། དགེ་འདུན་གྱི་ལས་ཐམས་ཅད་ལ་གནོད་པར་འགྱུར་བས།
གནད་དེ་དག་ལ་དགོངས་ནས་བདག་གི་བླ་མ་དམ་པ་རྣམས་ཕམ་པ་བྱུང་བ་ལ་
- 353 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སླར་བསླབ་བྱིན་ གནང་བར་མི་མཛད་དོ། །ལྷག་མ་ཕྱིར་བཅོས་པའི་ ཚུལ་ནི།
ལྷག་མའི་ལྟུང་བ་བྱུང་ན་འཆབ་སེམས་སྐད་ཅིག་ཀྱང་མ་སྐྱེས་པར་འགྱོད་སེམས་
དྲག་པོའི་སྒོ་ནས་དེ་མ་ཐག་དགེ་སློང་གཞན་ལ་མཐོལ་བ་ཡིན་ན་སྤྲོ་བ་སྤྱད་མི་
དགོས་ པར་ མགུ་ བ་ དང༌ དབྱུང་ བ་ གཉིས་ ཀྱི་ སྒོ་ནས་ ཕྱིར་ བཅོས་ བྱས་ པས་
ཆོག །དེ་ལྟ་མིན་པར་ལྟུང་བ་བཅབས་པ་ཡིན་ན་ཞག་གྲངས་ཇི་སྙེད་བཅབས་པ་
དེ་སྙེད་ཀྱི་བར་དུ་སྤོ་བ་སྤྱད། དེ་ནས་མགུ་བ་དང་དབྱུང་བའི་སྒོ་ནས་ཕྱིར་བཅོས་
བྱ་དགོས་པར་གསུངས། དེས་ན་ཁུ་བ་འབྱིན་པའི་ལྷག་མའི་ལྟུང་བ་བྱུང་ནས་
ཞག་བཅོ་ལྔའི་བར་དུ་བཅབས་པ་ཡིན་ན་ཞག་བཅོ་ལྔའི་བར་དུ་སྤོ་བ་སྤྱད་དགོས་
ལ། སྤོ་བ་དེ་སྤྱོད་པ་ལ་ཐོག་མར་ལྟུང་བ་དེ་མཐོལ་དགོས་པར་གསུངས་པས།
ལྟུང་བ་དེ་མཐོལ་བའི་ཚུལ་ནི། དགེ་སློང་རྣམ་པར་དག་པ་འོས་པ་ཞིག་ལ་ཕྱག་
གསུམ་བཙལ་ཏེ། གནས་བརྟན་འདུལ་བ་འཛིན་པ་ལྟུང་བ་མཐོལ་བའི་ཆོ་ག་ལ་
ཐུགས་ གཏད་ པར་ ཞུ། ཞེས་ བརྗོད། ཡུལ་ དེས་ ཀྱང་། ཆོས་ བཞིན་ འདུལ་ བ་
བཞིན་མཛད་པར་ཞུ། ཞེས་བརྗོད། དེ་ནས་མདུན་དུ་ཙོག་པུར་འདུག་སྟེ། གནས་
བརྟན་དགོངས་ སུ་ གསོལ། བདག་དགེ་སློང་མིང་འདི་ཞེས་བགྱི་བ་ ལ་ ཁུ་ བ་
འབྱིན་པའི་དགེ་འདུན་ལྷག་མའི་ལྟུང་བ་ཞག་བཅོ་ལྔའི་བར་དུ་བཅབས་པའི་ཉེས་
པ་འདི་བྱུང་སྟེ། བདག་དགེ་སློང་མིང་འདི་ཞེས་བགྱི་བ་ལ་ཁུ་བ་འབྱིན་པའི་དགེ་
འདུན་ལྷག་མའི་ལྟུང་བ་བྱུང་བ་ཞག་བཅོ་ལྔའི་བར་དུ་བཅབས་པའི་ཉེས་པ་དེ་
གནས་བརྟན་གྱི་མདུན་དུ་མཐོལ་ལོ། །འཆགས་སོ། །མི་འཆབ་བོ། མཐོལ་ཞིང་
བཤགས་ན་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་མི་འགྱུར་
རོ། །ཞེས་ ལན་ གསུམ་བཟླས། མཐོང་ སྡོམ་ འདྲི། མཇུག་ཏུ་ ཐབས་ ལེགས་ བྱ།
-354 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཕྱག་བྱས་ཏེ་བཀའ་དྲིན་ཆེ་ཞེས་བརྗོད་དོ། །
དེ་ནས་སྤོ་བ་ནོད་ཕྱིར་དགེ་འདུན་ལ་གསོལ་བ་གདབ་དགོས་པས། གཎྜི་
བརྡུངས་ནས་དགེ་འདུན་འདུ་བའི་སྐབས་བསྒྲུབ། དགེ་འདུན་འདུས་པ་ན་མཆིལ་
ལྷམ་ཕུད། དགེ་འདུན་རྣམས་ལ་ཕྱག་གསུམ་བཙལ་ཏེ་ཙོག་པུར་འདུག །ཐལ་མོ་
སྦྱར་ནས་ རང་ གིས་ གསོལ་བ་འདེབས་པའི་ སྔགས་ནི། དགེ་འདུན་བཙུན་པ་
རྣམས་གསན་དུ་གསོལ། བདག་དགེ་སློང་འཆར་ཀ་ལ་ཁུ་བ་འབྱིན་པ་ལས་བྱུང་
བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་བཅབས་པས། བདག་དགེ་
སློང་འཆར་ཀ་ལ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་
ལ་ཟླ་བ་ཕྱེད་བཅབས་པ་དེའི་སླད་དུ་དགེ་འདུན་ལས་ཟླ་བ་ཕྱེད་སྤོ་བ་གསོལ་ན།
ཐུགས་བརྩེ་བ་ཅན་དགེ་འདུན་བཙུན་པ་རྣམས་ཀྱིས་ཐུགས་བརྩེ་བའི་སླད་དུ་
བདག་དགེ་སློང་འཆར་ཀ་ལ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་
ལྟུང་བ་བྱུང་ལ་ཟླ་བ་ཕྱེད་བཅབས་པ་དེའི་སླད་དུ་ཟླ་བ་ཕྱེད་སྤོ་བ་སྩལ་དུ་གསོལ།
ཞེས་ལན་གསུམ་བཟླས་ཏེ་གསོལ་བ་བཏབ། དེ་ནས་གནས་བརྟན་ལས་བྱེད་པ་
པོས། དགེ་འདུན་བཙུན་པ་རྣམས་གསན་དུ་གསོལ། དགེ་སློང་འཆར་ཀ་འདི་ལ་
ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་
བཅབས་ཏེ། དགེ་སློང་འཆར་ཀ་འདི་ཁུ་བ་འབྱིན་པ་ལས་བྱུང་བའི་དགེ་འདུན་
ལྷག་མའི་ལྟུང་བ་བྱུང་ལ་ཟླ་བ་ཕྱེད་བཅབས་པ་དེའི་སླད་དུ་དགེ་འདུན་ལས་ཟླ་
བ་ཕྱེད་སྤོ་བ་གསོལ་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་
འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་ཀ་ལ་
ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་
- 355 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བཅབས་པ་དེའི་སླད་དུ་ཟླ་བ་ཕྱེད་སྤོ་བ་སྩལ་ཏོ། །འདི་ནི་གསོལ་བའོ། །དགེ་
འདུན་བཙུན་པ་རྣམས་གསན་དུ་གསོལ། དགེ་སློང་འཆར་ཀ་འདི་ལ་ཁུ་བ་འབྱིན་
པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་བཅབས་ཏེ།
དགེ་སློང་འཆར་ཀ་འདི་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་
བ་བྱུང་ལ་ཟླ་བ་ཕྱེད་བཅབས་པ་དེའི་སླད་དུ་དགེ་འདུན་ལས་ཟླ་བ་ཕྱེད་སྤོ་བ་
གསོལ་ཏེ། དེའི་སླད་དུ་དགེ་འདུན་གྱིས་དགེ་སློང་འཆར་ཀ་ལ་ཁུ་བ་འབྱིན་པ་
ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་བཅབས་པ་དེའི་
སླད་དུ་ཟླ་བ་ཕྱེད་སྤོ་བ་སྩོལ་ན། ཚེ་དང་ལྡན་པ་གང་དག་དགེ་སློང་འཆར་ཀ་ལ་
ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་
བཅབས་པ་དེའི་སླད་དུ་ཟླ་བ་ཕྱེད་སྤོ་བ་སྩོལ་བར་བཟོད་པ་དེ་དག་ནི་ཅང་མ་
གསུང་ ཞིག །གང་ དག་ མི་ བཟོད་ པ་ དེ་ དག་ནི་ གསུངས་ཤིག །འདི་ནི་ལས་
བརྗོད་པ་དང་པོ་སྟེ། དེ་བཞིན་དུ་ལན་གཉིས་ལན་གསུམ་དུ་བཟླས། དགེ་འདུན་
གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་འཆར་ཀ་ལ་ཁུ་བ་འབྱིན་
པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་བཅབས་པ་དེའི་
སླད་དུ་ཟླ་བ་ཕྱེད་སྤོ་བ་སྩལ་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་
དུ་འཛིན་ཏོ། །ཞེས་གསོལ་བཞིའི་སྒོ་ནས་སྤོ་བ་སྦྱིན་ནོ། །འཆར་ཀ་ཞེས་པ་ནི་
གླེང་གཞི་ལས་འབྱུང་བ་ལྟར་ཡིན་གྱི། ལས་བརྗོད་པའི་ཚེ་བཤགས་པ་བྱེད་པའི་
གང་ ཟག་ དེའི་ མིང་ ནས་ བརྗོད་ པར་ བྱ་ ཞིང་ འོག་ མ་ རྣམས་ ལ་ ཡང་ རིགས་
འགྲེའོ། །དེ་ནས་སྤོ་བ་སྤྱོད་པའི་ཚུལ་ནི། དགེ་འདུན་ཐམས་ཅད་ཀྱི་གྲལ་གཤམ་
དུ་འཕོས་ཏེ། ཁྱད་པར་ཅན་གྱི་སྤྱོད་པ་ལྔ་སྤང་ཞིང་། དམན་སྤྱོད་ལྔ་ཉམས་སུ་
- 356 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བླང་བ་དང༌། དུས་བརྗོད་པ་སོགས་བྱ་བ་ཡིན་ལ། ཁྱད་པར་ཅན་གྱི་སྤྱོད་པ་ལྔ་
སྤོང་ཚུལ་ནི། ལྷག་མའི་ལྟུང་བས་མ་གོས་པའི་དགེ་སློང་རང་བཞིན་དུ་གནས་པ་
རྣམས་ལས་རང་ཉིད་རྣམ་པ་ཀུན་ནས་དམན་པར་བྱས་ཏེ། གཞན་གྱིས་རང་ལ་
ཕྱག་འཚལ་བ་སོགས་གུས་པའི་ལས་བྱས་པ་བདག་གིར་བྱེད་པ་སྤོང་བ་དང་།
དགེ་སློང་རང་བཞིན་དུ་གནས་པ་རྣམས་དང་ལྷན་ཅིག་ཏུ་གོམ་པ་མཉམ་དུ་འདོར་
བ་ཙམ་ཡང་མི་བྱ་བར་གོམ་པ་བསྲི་བ་དང༌། སྟན་གཅིག་ལ་མི་འདུག་པར་རང་
བཞིན་དུ་གནས་པ་ལས་སྟན་ཆེས་དམའ་བར་བྱེད་པ་སོགས་གཞན་དང་མཉམ་
པ་དང་ལྷག་པའི་བསམ་པ་སྤོང་བ་དང་། དགེ་སློང་རང་བཞིན་དུ་གནས་པ་གཞན་
ལ་ཆོས་འཆད་པ་དང་བསླབ་པ་སྟེར་བ་སོགས་དགེ་སློང་བླ་མའི་གནས་ལྟ་བུ་སྤོང་
བ་དང་། གཞན་ལ་ལྟུང་བ་གླེང་བ་སོགས་མི་བྱ་བ་དང་དགེ་སློང་རང་བཞིན་དུ་
གནས་པ་རྣམས་དང་མཉམ་འགྲོགས་བྱེད་པ་སོགས་སྤོང་བའོ། །དམན་སྤྱོད་ལྔ་
ནི། ནང་རེ་བཞིན་གཙུག་ལག་ཁང་གི་སྒོ་དབྱེ་བ་དང་གཙུག་ལག་ཁང་དུ་ཆག་
ཆག་དང་ཕྱག་བདར་བྱ་བ་དང་། དགེ་འདུན་གྱི་ཆབ་ཁུང་འཕྱག་པ་དང་ཆུས་སྦྱོང་
བ་དང་དགེ་འདུན་གྱི་གནས་མལ་རྡུལ་སྤྲུག་པ་དང་འདིང་བ་ལ་སོགས་པ་བྱེད་པ་
དང༌། གཎྜི་བརྡུང་བ་སོགས་དགེ་འདུན་གྱི་ལས་རྣམས་བྱ་བ་དང་། དུས་དུས་སུ་
དཀོན་མཆོག་ལ་མཆོད་པ་འབུལ་བ་དང་དགེ་འདུན་ལ་དུས་སུ་ཆུ་འབུལ་བ་དང་།
དགེ་སློང་རྣམས་ཀྱི་རྐང་པ་བཀྲུ་བ་དང་སྣུམ་བསྐུ་སོགས་བྱེད་པའོ། །དུས་བརྗོད་
པ་ནི་ཉིན་རེ་བཞིན་ནམ། དུས་རིང་ན་ཞག་གཉིས་གསུམ་གྱི་བར་དུ་དགེ་འདུན་
ལ་དུས་བརྗོད་པར་བྱའོ། །དེའི་སྔགས་ནི། དགེ་འདུན་བཙུན་པ་རྣམས་གསན་དུ་
གསོལ། བདག་དགེ་སློང་མིང་འདི་ཞེས་བགྱི་བ་ལ་ཁུ་བ་འབྱིན་པ་ལས་བྱུང་བའི་



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དགེ་འདུན་ལྷག་མའི་ལྟུང་བ་བྱུང་ལ་ཟླ་བ་ཕྱེད་བཅབས་པས། བདག་དགེ་སློང་
མིང་འདི་ཞེས་བགྱི་བ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་
བྱུང་ལ་ཟླ་བ་ཕྱེད་བཅབས་པ་དེའི་སླད་དུ་དགེ་འདུན་ལས་ཟླ་བ་ཕྱེད་སྤོ་བ་
གསོལ་ཏེ། དགེ་འདུན་གྱིས་བདག་དགེ་སློང་མིང་འདི་ཞེས་བགྱི་བ་ལ་ཁུ་བ་
འབྱིན་ པ་ ལས་ བྱུང་ བའི་ དགེ་ འདུན་ ལྷག་ མའི་ ལྟུང་ བ་ འབྱུང་ ལ་ ཟླ་ བ་ ཕྱེད་
བཅབས་པ་དེའི་སླད་དུ་ཟླ་བ་ཕྱེད་སྤོ་བ་སྩལ་པས་ཞག་འདི་སྙེད་ཅིག་ནི་བགྱིས་
ལ། བགྱི་བ་ནི་ཞག་འདི་སྙེད་ཅིག་མཆིས་ཏེ། དགེ་འདུན་བཙུན་པ་རྣམས་ཀྱིས་
བདག་སྤོ་བ་བགྱིས་པར་གཟུང་དུ་གསོལ། ལན་གསུམ་བཟླས་ཏེ་དུས་བརྗོད་
དོ། །མགུ་ བའི་ སྐབས་ སུ་ནི། དགེ་ འདུན་ བཙུན་ པ་ རྣམས་ གསན་ དུ་ གསོལ།
བདག་དགེ་སློང་མིང་འདི་ཞེས་བགྱི་བ་ལ་ཁུ་བ་འབྱིན་པ་ལས་བྱུང་བའི་དགེ་
འདུན་ལྷག་མའི་ལྟུང་བ་བྱུང་ལ། བདག་དགེ་སློང་མིང་འདི་ཞེས་བགྱི་བ་ཁུ་བ་
འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་དགེ་
འདུན་ལས་ཞག་དྲུག་མགུ་བར་བགྱི་བ་གསོལ་ཏེ། དགེ་འདུན་གྱིས་བདག་དགེ་
སློང་མིང་འདི་ཞེས་བགྱི་བ་ལ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་
ལྟུང་བ་བྱུང་བ་དེའི་སླད་དུ་ཞག་དྲུག་མགུ་བར་བགྱི་བ་སྩལ་བས་ཞག་འདི་སྙེད་
ཅིག་ནི་བགྱིས་ ལགས། བགྱི་བ་ནི་ཞག་འདི་སྙེད་ཅིག་མཆིས་ཏེ། དགེ་འདུན་
བཙུན་པ་རྣམས་ཀྱིས་བདག་མགུ་བར་བགྱི་བ་སྤྱོད་པར་གཟུང་དུ་གསོལ། ལན་
གསུམ་བཟླས་ཏེ་དུས་བརྗོད། གཞན་ལ་ཡང་ཅི་རིགས་པར་འདོན་པ་བསྒྱུར་
རོ། །དེ་ལྟར་ཞག་བཅོ་ལྔའི་རིང་སྤོ་བ་སྤྱད་ནས་དེ་ནས་དབྱུང་བ་འཆགས་པའི་
ཕྱིར་མགུ་བ་ཞག་དྲུག་སྤྱོད་དགོས་ལ། མགུ་བ་སྤྱོད་པ་ལ་མགུ་བ་ནོད་དགོས་ལ།
- 358 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
དེ་ ལ་ དགེ་འདུན་ ལ་ གསོལ་ བ་ གདབ་ དགོས་ པས་ དེའི་ ཚུལ་ནི། དགེ་འདུན་
འདུས་པ་ན་ཕྱག་བཙལ་ཏེ་གསོལ་བ་འདེབས་པའི་ཚུལ་ནི། དགེ་འདུན་བཙུན་པ་
རྣམས་གསན་དུ་གསོལ། བདག་དགེ་སློང་འཆར་ཀ་ལ་ཁུ་བ་འབྱིན་པ་ལས་བྱུང་
བའི་དགེ་འདུན་ལྷག་མའི་ལྟུང་བ་བྱུང་སྟེ། བདག་དགེ་སློང་འཆར་ཀ་ཁུ་བ་འབྱིན་
པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་དགེ་འདུན་
ལས་ ཞག་དྲུག་མགུ་བར་བགྱི་བ་ གསོལ་ན། ཐུགས་བརྩེ་བ་ཅན་དགེ་འདུན་
བཙུན་པ་རྣམས་ཀྱིས་ཐུགས་བརྩེ་བའི་སླད་དུ་བདག་དགེ་སློང་འཆར་ཀ་ལ་ཁུ་བ་
འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་
དྲུག་མགུ་བར་བགྱི་བ་སྩལ་དུ་གསོལ། ལན་གསུམ་བཟླས་ཏེ་གསོལ་བ་བཏབ།
དེ་ནས་གནས་བརྟན་ལས་བྱེད་པ་པོས། དགེ་འདུན་བཙུན་པ་རྣམས་གསན་དུ་
གསོལ། དགེ་སློང་འཆར་ཀ་འདི་ལ་ཁུ་བ་འབྱིན་པ་ལས་བྱུང་བའི་དགེ་འདུན་
ལྷག་མའི་ལྟུང་བ་བྱུང་ལ། དགེ་སློང་འཆར་ཀ་འདི་ཁུ་བ་འབྱིན་པ་ལས་བྱུང་བའི་
དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་དགེ་འདུན་ལས་ཞག་དྲུག་མགུ་
བར་ བགྱི་བ་གསོལ་ན། གལ་ཏེ་དགེ་འདུན་ གྱིས་དུས་ལ་བབ་ཅིང་བཟོད་ན།
དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་
ཀ་ལ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་
དུ་ཞག་དྲུག་མགུ་བར་བགྱི་བ་སྩལ་ཏོ། །འདི་ནི་གསོལ་བའོ། །དགེ་འདུན་བཙུན་
པ་རྣམས་གསན་དུ་གསོལ། དགེ་སློང་འཆར་ཀ་འདི་ལ་ཁུ་བ་འབྱིན་པ་ལས་བྱུང་
བའི་དགེ་འདུན་ལྷག་མའི་ལྟུང་བ་བྱུང་ལ། དགེ་སློང་འཆར་ཀ་ཁུ་བ་འབྱིན་པ་
ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་དགེ་འདུན་ལས་
- 359 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཞག་དྲུག་མགུ་བར་བགྱི་བ་གསོལ་ཏེ། དགེ་འདུན་གྱིས་དགེ་སློང་འཆར་ཀ་ལ་ཁུ་
བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་
དྲུག་མགུ་བར་བགྱི་བ་སྩོལ་ན། ཚེ་དང་ལྡན་པ་གང་དག་དགེ་སློང་འཆར་ཀ་ལ་ཁུ་
བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་
དྲུག་མགུ་བར་བགྱི་བ་སྩོལ་བར་བཟོད་པ་དེ་དག་ནི་ཅང་མ་གསུང་ཞིག །གང་
དག་མི་བཟོད་པ་དེ་དག་ནི་གསུངས་ཤིག །འདི་ནི་ལས་བརྗོད་པ་དང་པོ་སྟེ། དེ་
བཞིན་དུ་ལན་གཉིས་ལན་གསུམ་དུ་བཟླས། དགེ་འདུན་གྱིས་བཟོད་ཅིང་གནང་
ནས་དགེ་འདུན་གྱིས་དགེ་སློང་འཆར་ཀ་ལ་ཁུ་བ་འབྱིན་པ་ལས་བྱུང་བའི་དགེ་
འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་བར་བགྱི་བ་སྩལ་
ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །ཞེས་མགུ་བ་
མནོས། དེ་ནས་མགུ་བ་སྤྱོད་པའི་ཚུལ་ནི་ཞག་དྲུག་གི་རིང་དགེ་འདུན་གྱི་རྐང་པ་
བཀྲུ་ བ་ དང༌། མཆིལ་ ལྷམ་ ཕྱི་ བ་ དང་། གཙུག་ ལག་ ཁང་ འཕྱག་ པ་ དང༌། ཅི་
འབྱོར་པའི་བསྙེན་བཀུར་བྱེད་པ་སོགས་ཀྱི་སྒོ་ནས་དགེ་འདུན་རྣམས་ཐུགས་མགུ་
བར་བྱེད་པའོ། །དེ་ལྟར་ཞག་དྲུག་གི་རིང་དགེ་འདུན་རྣམས་ཐུགས་མགུ་བར་
བྱས་ནས་དབྱུང་བ་ཞེས་པ་ནི་ལྷག་མའི་ཕྱིར་བཅོས་དངོས་གཞི་ཡིན་ལ། ལྷག་
མའི་ཕྱིར་བཅོས་འདི་བྱེད་པ་ལ་དགེ་སློང་ཉི་ཤུ་མ་ཐར་ཚང་དགོས་ཤིང་། ཉི་ཤུ་
ཡན་མཚམས་ནང་དེ་ན་དགེ་སློང་ཇི་སྙེད་ཡོད་པ་ཐམས་ཅད་ཚོགས་པའི་དབུས་
སུ་བྱ་དགོས་སོ། །དེའི་ཚུལ་ནི་དགེ་འདུན་ཐམས་ཅད་ཚོགས་པ་ན། ཕྱག་བཙལ་
ཏེ་དགེ་འདུན་བཙུན་པ་རྣམས་གསན་དུ་གསོལ། བདག་དགེ་སློང་འཆར་ཀ་ལ་ཁུ་
བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ། བདག་དགེ་སློང་
- 360 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
འཆར་ཀ་དགེ་འདུན་གྱི་གན་དུ་མཆིས་ཏེ་ཁུ་བ་འབྱིན་པ་ལས་བྱུང་བའི་དགེ་
འདུན་ལྷག་མའི་ལྟུང་བ་བྱུང་བ་དེའི་སླད་དུ་དགེ་འདུན་ལས་ཞག་དྲུག་མགུ་བར་
བགྱི་བ་གསོལ་ནས། དགེ་འདུན་གྱིས་བདག་དགེ་སློང་འཆར་ཀ་ལ་ཁུ་བ་འབྱིན་
པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་
བར་བགྱི་བ་སྩལ་ཏེ། བདག་དགེ་སློང་འཆར་ཀ་ཁུ་བ་འབྱིན་པ་ལས་བྱུང་བའི་
དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་བར་བགྱིས་
ལགས་ཏེ། དགེ་འདུན་ལས་དབྱུང་བ་གསོལ་ན། ཐུགས་བརྩེ་བ་ཅན་དགེ་འདུན་
བཙུན་པ་རྣམས་ཀྱིས་ཐུགས་བརྩེ་བའི་སླད་དུ་བདག་དགེ་སློང་འཆར་ཀ་ལ་ཁུ་བ་
འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་
དྲུག་མགུ་བར་བགྱིས་ལགས་པ་ལ་དབྱུང་བ་སྩལ་དུ་གསོལ། ལན་གསུམ་བཟླས་
ཏེ་གསོལ་བ་གདབ། དེ་ནས་ཕྱག་འཚལ་ཞིང་རྩྭ་བཅད་དེ་ས་ལ་བཀྲམ་པ་ལྟར་དུ་
ལུས་ཐམས་ཅད་ས་ལ་ཕབ་སྟེ་ཁ་བུབ་ཏུ་གནས་པ་ལ། གནས་བརྟན་ལས་བྱེད་པ་
པོས། དགེ་འདུན་བཙུན་པ་རྣམས་གསན་དུ་གསོལ། དགེ་སློང་འཆར་ཀ་འདི་ལ་
ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ། དགེ་སློང་
འཆར་ཀ་འདི་དགེ་འདུན་གྱི་གན་དུ་མཆིས་ཏེ་ཁུ་བ་འབྱིན་པ་ལས་བྱུང་བའི་དགེ་
འདུན་ལྷག་མའི་ལྟུང་བ་བྱུང་བ་དེའི་སླད་དུ་དགེ་འདུན་ལས་ཞག་དྲུག་མགུ་བར་
བགྱི་བ་གསོལ་ནས། དགེ་འདུན་གྱིས་དགེ་སློང་འཆར་ཀ་འདི་ལ་ཁུ་བ་འབྱིན་པ་
ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་
བར་བགྱི་བ་སྩལ་ཏེ། དགེ་སློང་འཆར་ཀ་འདིས་ཁུ་བ་འབྱིན་པ་ལས་བྱུང་བའི་
དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་བར་བགྱིས་
- 361 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལགས་ཏེ་དགེ་འདུན་ལས་དབྱུང་བ་གསོལ་ན། གལ་ཏེ་དགེ་འདུན་གྱིས་དུས་ལ་
བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང༌། དགེ་འདུན་
གྱིས་དགེ་སློང་འཆར་ཀ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་
བ་བྱུང་བ་དེའི་སླད་དུ་ཞག་དྲུག་མགུ་བར་བགྱིས་པ་དབྱུང་བར་བགྱིའོ། །འདི་ནི་
གསོལ་ བའོ། །འཆར་ ཀ་ ཁྱོད་ཉོན་ཅིག ཁྱོད་ ཀྱིས་ ལེགས་ པར་ མ་ བྱས་སོ། །
ལེགས་པར་ཤིན་ཏུ་མ་བྱས་སོ། །བྱ་བ་གཞན་ཡིན་ན་གཞན་བྱས་སོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་
རྒྱས་དེའི་ཆོས་ནི་འདི་ལྟར་འདོད་ཆགས་འདོད་ཆགས་དང་བྲལ་བར་བགྱི་བའི་
ཕྱིར་སེམས་རྣམ་པར་གྲོལ་བ་དང་ཤེས་རབ་རྣམ་པར་གྲོལ་བའི་ཆོས་སྟོན་ཅིང་།
ཞེ་སྡང་འདོད་ཆགས་དང་བྲལ་བར་བྱ་བ་དང་། གཏི་མུག་འདོད་ཆགས་དང་བྲལ་
བའི་ཕྱིར་སེམས་རྣམ་པར་གྲོལ་བ་དང་ཤེས་རབ་རྣམ་པར་གྲོལ་བའི་ཆོས་སྟོན་
བཞིན་དུ་ཁྱོད་ཀྱིས་མི་མཛེས་པ་འདི་ལྟ་བུ་འདི་བྱས་པ་མི་རིགས་སོ། །མི་གཏི་
མུག་ཅན་ཁྱོད་ཀྱིས་སྦྲུལ་ནག་པོ་དུག་མྱུར་དུ་ཁྱབ་པར་བྱེད་པ་དུག་དྲག་པོ་དུག་རྣོ་
བ་ལ་ལག་པ་གཉིས་ཀྱིས་བཟུང་བ་ནི་བླའི། ཀུན་ཏུ་ཆགས་པའི་སེམས་ཀྱིས་རང་
གི་ཡན་ལག་གི་རྣམ་པ་ལ་བཟུང་བ་ནི་དེ་ལྟ་མ་ཡིན་ནོ། །མི་གཏི་མུག་ཅན་ཁྱོད་
ལག་པ་གང་དག་གིས་བྲམ་ཟེ་དང་ཁྱིམ་བདག་དད་པ་ཅན་རྣམས་ལས་དད་པས་
སྦྱིན་པ་བླང་བར་བྱ་བའི་ལག་པ་དེ་དག་ཉིད་ཀྱིས་མི་མཛེས་པ་འདི་ལྟ་བུ་འདི་བྱ་
བ་མི་རིགས་སོ། །མི་གཏི་མུག་ཅན་ཁྱོད་ཀྱིས་དེ་ལྟར་བདག་ལ་བསྙེན་བཀུར་བྱ་
བ་ཉམས་སུ་བླངས་བར་གྱུར་ཏོ། །ཞེས་བསྡིགས་ཤིང་སྨྲ་ཕབ། །
དེ་ནས་མཇུག་ཏུ་གཟེངས་བསྟོད་པར་བྱེད་པ་ནི། ཁ་བུབ་ཏུ་གནས་པ་དེ་
- 362 -



བྲ
བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བསྙལ་བ་ལས་བསླང་སྟེ། འཆར་ཀ་གཉིས་པོ་འདི་དག་ནི་ཆོས་ཀྱི་སྒྲོན་མ་དང་།
ཆོས་ཀྱི་སྣང་བ་དང་། ཆོས་ཀྱི་འོད་དང༌། ཆོས་ཀྱི་གསལ་བ་དང་། ཆོས་ཀྱི་སྣང་བ་
གསལ་བ་དང༌། ཆོས་ཀྱི་མར་མེ་དང་། ཆོས་ཀྱི་རབ་གསལ་མེད་པར་བྱེད་པ་སྟེ།
གཉིས་གང་ཞེ་ན། ལྟུང་བ་འབྱིན་པ་གང་ཡིན་པ་དང་། ལྟུང་བ་བྱུང་ནས་ཆོས་
བཞིན་དུ་ཕྱིར་མི་འཆོས་པ་གང་ཡིན་པའོ། །གཉིས་ནི་སྡིག་པའི་རྩ་བ་མི་བརྐོ།
རྒྱུན་ལས་བཟློག་པ་ལ་མི་འབད། འབབ་ཆུ་དང་འཁྲི་ཤིང་མི་སྐེམས། བདུད་མི་
འདུལ། བདུད་ ཀྱི་ རྒྱལ་ མཚན་ མི་ སྙོལ། ཆོས་ ཀྱི་རྒྱལ་མཚན་མི་བསྒྲེང་། སྡིག་
པའི་རྒྱུན་མི་གཅོད། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཀྱིས་ཆོས་ཀྱི་འཁོར་ལོ་ཆོས་དང་མཐུན་པར་བསྐོར་བའི་རྗེས་སུ་
མི་བསྐོར་བ་སྟེ། གཉིས་གང་ཞེ་ན། ལྟུང་བ་འབྱིན་པ་གང་ཡིན་པ་དང་། ལྟུང་བ་
བྱུང་ནས་ཆོས་བཞིན་དུ་ཕྱིར་མི་འཆོས་པ་གང་ཡིན་པའོ། །གཉིས་ནི་ཀུན་ནས་
ཉོན་མོངས་པར་འགྱུར་བ་དང་། གཉིས་ཀྱིས་ཟག་པ་འཕེལ་བར་འགྱུར་བ་སྟེ།
གཉིས་གང་ཞེ་ན། ལྟུང་བ་འབྱིན་པ་གང་ཡིན་པ་དང་། ལྟུང་བ་བྱུང་ནས་ཆོས་
བཞིན་དུ་ཕྱིར་མི་འཆོས་པ་གང་ཡིན་པའོ། །འཆར་ཀ་ཁྱོད་ཀྱིས་ལྟུང་བ་འདི་མ་
བཤགས་ཤིང་སོ་སོར་མ་བཤགས་ན་མི་རྟག་པའི་འདུ་ཤེས་དང་། མི་རྟག་པ་ལ་
སྡུག་བསྔལ་བའི་འདུ་ཤེས་དང་། སྡུག་བསྔལ་བ་ལ་བདག་མེད་པའི་འདུ་ཤེས་
དང༌། ཟས་ལ་མི་མཐུན་པའི་འདུ་ཤེས་དང༌། འཇིག་རྟེན་ཐམས་ཅད་ལ་མངོན་
པར་མི་དགའ་བའི་འདུ་ཤེས་དང་། ཉེས་དམིགས་ཀྱི་འདུ་ཤེས་དང༌། སྤོང་བའི་
འདུ་ཤེས་དང༌། འདོད་ཆགས་དང་ བྲལ་བའི་འདུ་ཤེས་དང་། འགོག་པའི་འདུ་
ཤེས་ དང༌། འཆི་ བའི་ འདུ་ཤེས་དང༌། མི་སྡུག་ པའི་ འདུ་ཤེས་དང༌། རྣམ་པར་
- 363 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྔོས་པའི་འདུ་ཤེས་དང་། རྣམ་པར་རྣགས་པའི་འདུ་ཤེས་དང༌། རྣམ་པར་བམ་
པའི་འདུ་ཤེས་དང་། རྣམ་པར་འབུས་གཞིགས་པའི་འདུ་ཤེས་དང་། རྣམ་པར་
ཟོས་པའི་འདུ་ཤེས་དང་། རྣམ་པར་དམར་བའི་འདུ་ཤེས་དང་། རྣམ་པར་འཐོར་
བའི་འདུ་ཤེས་དང་། རུས་གོང་གི་འདུ་ཤེས་དང་། སྟོང་པ་ཉིད་དུ་སོ་སོར་རྟོག་
པའི་ འདུ་ ཤེས་ ཀྱི་འོས་ མ་ ཡིན། བསམ་ གཏན་ དང་ པོ་ དང༌། གཉིས་ པ་ དང༌།
གསུམ་ པ་ དང༌། བཞི་ པ་ དང༌། བྱམས་ པ་ དང་། སྙིང་ རྗེ་ དང༌། དགའ་བ་དང༌།
བཏང་སྙོམས་དང་། ནམ་ མཁའ་ མཐའ་ ཡས་ སྐྱེ་མཆེད་དང༌། རྣམ་ཤེས་མཐའ་
ཡས་སྐྱེ་མཆེད་དང་། ཅི་ཡང་མེད་པའི་སྐྱེ་མཆེད་དང་། འདུ་ཤེས་མེད་འདུ་ཤེས་
མེད་མིན་སྐྱེ་མཆེད་དང་། རྒྱུན་དུ་ཞུགས་པའི་འབྲས་བུ་དང་། ལན་ཅིག་ཕྱིར་འོང་
བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང་། དགྲ་བཅོམ་པ་ཉིད་ཀྱི་
འབྲས་བུ་དང་། རྫུ་འཕྲུལ་གྱི་ཡུལ་དང༌། ལྷའི་རྣ་བ་དང་། སེམས་ཀྱི་རྣམ་གྲངས་
དང༌། སྔོན་གྱི་གནས་དང་། འཆི་འཕོ་བ་དང༌། སྐྱེ་བ་དང་། ཟག་པ་ཟད་པའི་འོས་
མ་ཡིན་ནོ། །འཆར་ཀ་ལྟུང་བ་འདི་མ་བཤགས་ཤིང་སོ་སོར་བཤགས་ན་འགྲོ་བ་
གཉིས་ལས་གང་ཡང་རུང་བ་ཞིག་ཁྱོད་ཀྱི་འགྲོ་བ་ཡིན་པར་ཤེས་པར་བྱ་སྟེ།
སེམས་ཅན་དམྱལ་བའམ་དུད་འགྲོའོ། །བཅོམ་ལྡན་འདས་ཀྱིས་ཀྱང་ལས་ཀྱི་
མཐའ་འཆབ་པའི་འགྲོ་བ་ནི་གཉིས་ཏེ། སེམས་ཅན་དམྱལ་བའམ་དུད་འགྲོའོ། །
གང་དག་ངས་བཤད་པ་ལ་ཡིད་མི་ཆེས་པ་དེ་དག་ནི་བཅབས་པར་སེམས་སོ། །
ཞེས་གསུངས་སོ། །ཞེས་གཟེངས་བསྟོད། ཡང་གནས་བརྟན་ལས་བྱེད་པ་པོས།
དགེ་འདུན་བཙུན་པ་རྣམས་གསན་དུ་གསོལ། དགེ་སློང་འཆར་ཀ་འདི་ལ་ཁུ་བ་
འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་ལ། དགེ་སློང་འཆར་ཀ་
- 364 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
འདི་དགེ་འདུན་གྱི་གན་དུ་མཆིས་ཏེ་ཁུ་བ་འབྱིན་པ་ལས་བྱུང་བའི་དགེ་འདུན་
ལྷག་མའི་ལྟུང་བ་བྱུང་བ་དེའི་སླད་དུ་དགེ་འདུན་ལས་ཞག་དྲུག་མགུ་བར་བགྱི་བ་
གསོལ་ནས། དགེ་འདུན་གྱིས་དགེ་སློང་འཆར་ཀ་འདི་ལ་ཁུ་བ་འབྱིན་པ་ལས་
བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་བར་
བགྱི་བ་སྩལ་ཏེ། དགེ་སློང་འཆར་ཀ་འདིས་ཁུ་བ་འབྱིན་པ་ལས་བྱུང་བའི་དགེ་
འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་དྲུག་མགུ་བར་བགྱིས་ལགས་ཏེ་
དགེ་འདུན་ལས་དབྱུང་བ་གསོལ་ན། དེའི་སླད་དུ་དགེ་འདུན་གྱིས་དགེ་སློང་
འཆར་ཀ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་
སླད་དུ་ཞག་དྲུག་མགུ་བར་བགྱིས་པ་དབྱུང་བར་མཛད་ན། ཚེ་དང་ལྡན་པ་གང་
དག་དགེ་སློང་འཆར་ཀ་ཁུ་བ་འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་
བ་བྱུང་བ་དེའི་སླད་དུ་ཞག་དྲུག་མགུ་བར་བགྱིས་པ་དབྱུང་བར་བཟོད་པ་དེ་དག་
ནི་ཅང་མ་གསུང་ཞིག །གང་དག་མི་བཟོད་པ་དེ་དག་ནི་གསུངས་ཤིག །འདི་ནི་
ལས་བརྗོད་པ་དང་པོ་སྟེ། དེ་བཞིན་དུ་ལན་གཉིས་ལན་གསུམ་དུ་བཟླས། དགེ་
འདུན་གྱིས་བཟོད་ཅིང་གནང་ནས་དགེ་འདུན་ གྱིས་དགེ་སློང་འཆར་ཀ་ཁུ་བ་
འབྱིན་པ་ལས་བྱུང་བའི་དགེ་འདུན་ལྷག་མའི་ལྟུང་བ་བྱུང་བ་དེའི་སླད་དུ་ཞག་
དྲུག་མགུ་བར་བགྱིས་པ་དབྱུང་ལགས་ཏེ། འདི་ལྟར་ཅང་མི་གསུང་བས་དེ་དེ་
བཞིན་དུ་འཛིན་ཏོ། །འཆར་ཀ་ཁྱོད་ཉོན་ཅིག །འཆར་ཀ་ཁྱོད་ཀྱིས་ལེགས་པར་
བྱས་སོ། །ལེགས་པར་ཤིན་ཏུ་བྱས་སོ། །གཉིས་ནི་མཁས་པ། གཉིས་ནི་གསལ་
བ། གཉིས་ནི་དགེ་བ། གཉིས་ནི་སྐྱེས་བུ་དམ་པ་སྟེ། གཉིས་གང་ཞེ་ན། ལྟུང་བ་
མི་འབྱིན་པ་གང་ཡིན་པ་དང་ལྟུང་བ་བྱུང་ནས་ཆོས་བཞིན་དུ་ཕྱིར་འཆོས་པ་གང་
- 365 -



2)
)
མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ཡིན་པའོ། །གཉིས་ནི་སྡིག་པའི་རྩ་བ་བརྐོ་བ། རྒྱུན་ལས་བཟློག་པ་ལ་འབད་པ།
འབབ་ཆུ་དང་འཁྲི་ཤིང་སྐམས་པ། བདུད་འདུལ་བ། འདུད་ཀྱི་རྒྱལ་མཚན་སྙོལ་
བ། ཆོས་ཀྱི་རྒྱལ་མཚན་བསྒྲེང་བ། སྡིག་པའི་རྒྱུན་བཅད་པ། དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཆོས་ཀྱི་འཁོར་ལོ་
ཆོས་དང་མཐུན་པར་བསྐོར་བའི་རྗེས་སུ་བསྐོར་བ་སྟེ། གཉིས་གང་ཞེ་ན། ལྟུང་བ་
མི་འབྱིན་པ་གང་ཡིན་པ་དང་། ལྟུང་བ་བྱུང་ནས་ཆོས་བཞིན་དུ་ཕྱིར་འཆོས་པ་
གང་ཡིན་པའོ། །གཉིས་ནི་རྣམ་པར་བྱང་བར་འགྱུར་ཞིང་ཀུན་ནས་ཉོན་མོངས་
པར་མི་འགྱུར་བ། གཉིས་ཀྱིས་ཟག་པ་འཕེལ་བར་མི་འགྱུར་བ་སྟེ། གཉིས་གང་
ཞེ་ན། ལྟུང་བ་མི་འབྱིན་པ་གང་ཡིན་པ་དང༌། ལྟུང་བ་བྱུང་ནས་ཆོས་བཞིན་དུ་
ཕྱིར་འཆོས་པ་གང་ཡིན་པའོ། །འཆར་ཀ་ཁྱོད་ལྟུང་བ་འདི་བཤགས་ཤིང་སོ་སོར་
བཤགས་པས་མི་རྟག་པའི་འདུ་ཤེས་དང་། མི་རྟག་པ་ལ་སྡུག་བསྔལ་བའི་འདུ་
ཤེས་དང༌། སྡུག་བསྔལ་བ་ལ་བདག་མེད་པའི་འདུ་ཤེས་དང་། ཟས་ལ་མི་མཐུན་
པའི་འདུ་ཤེས་དང་། འཇིག་རྟེན་ཐམས་ཅད་ལ་མངོན་པར་མི་དགའ་བའི་འདུ་
ཤེས་དང་། ཉེས་དམིགས་ ཀྱི་འདུ་ཤེས་དང་། སྤོང་བའི་འདུ་ཤེས་དང་། འདོད་
ཆགས་དང་བྲལ་བའི་འདུ་ཤེས་དང་། འགོག་པའི་འདུ་ཤེས་དང༌། འཆི་བའི་འདུ་
ཤེས་དང་། མི་སྡུག་པའི་འདུ་ཤེས་དང་། རྣམ་པར་སྔོས་པའི་འདུ་ཤེས་དང་། རྣམ་
པ་རྣགས་ པའི་ འདུ་ཤེས་དང༌། རྣམ་ པར་བམ་པའི་འདུ་ཤེས་དང༌། རྣམ་པར་
འབུས་གཞིགས་པའི་འདུ་ཤེས་དང་། རྣམ་པར་ཟོས་པའི་འདུ་ཤེས་དང་། རྣམ་
པར་དམར་བའི་འདུ་ཤེས་དང་། རྣམ་པར་འཐོར་བའི་འདུ་ཤེས་དང་། རུས་གོང་
གི་འདུ་ཤེས་དང༌། སྟོང་པ་ཉིད་དུ་སོ་སོར་རྟོག་པའི་འདུ་ཤེས་ཀྱི་འོས་སུ་གྱུར་པ་
- 366 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཡིན། བསམ་གཏན་དང་པོ་དང་། གཉིས་པ་དང་། གསུམ་པ་དང་། བཞི་པ་དང་།
བྱམས་པ་དང༌། སྙིང་ རྗེ་ དང༌། དགའ་བ་དང༌། བཏང་སྙོམས་དང༌། ནམ་མཁའ་
མཐའ་ཡས་སྐྱེ་མཆེད་དང༌། རྣམ་ཤེས་མཐའ་ཡས་སྐྱེ་མཆེད་དང༌། ཅི་ཡང་མེད་
པའི་སྐྱེ་མཆེད་དང་། འདུ་ཤེས་མེད་འདུ་ཤེས་མེད་མིན་སྐྱེ་མཆེད་དང་། རྒྱུན་དུ་
ཞུགས་པའི་འབྲས་བུ་དང༌། ལན་ཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་
བའི་འབྲས་བུ་དང་། དགྲ་བཅོམ་པ་ཉིད་ཀྱི་འབྲས་བུ་དང་། རྫུ་འཕྲུལ་གྱི་ཡུལ་
དང༌། ལྷའི་རྣ་བ་དང་། སེམས་ ཀྱི་རྣམ་གྲངས་དང༌། སྔོན་གྱི་གནས་དང༌། འཆི་
འཕོ་དང་། སྐྱེ་བ་དང་། འབྲས་བུའི་མཆོག་དགྲ་བཅོམ་པའི་འོས་སུ་བྱུང་བ་ཡིན་
པའོ། །འཆར་ཀ་ལྟུང་བ་འདི་བཤགས་ཤིང་སོ་སོར་བཤགས་པས་འགྲོ་བ་གཉིས་
པོ་ལས་གང་ཡང་རུང་བ་ཞིག་ཁྱོད་ཀྱི་འགྲོ་བ་ཡིན་པར་ཞེས་པར་བྱ་སྟེ། ལྷའམ་
མིའོ། །བཅོམ་ལྡན་འདས་ཀྱིས་ ཀྱང་ལས་ ཀྱི་མཐའ་མི་འཆབ་པའི་འགྲོ་བ་ནི་
གཉིས་ཏེ། ལྷའམ་ མིའོ། །གང་ དག་ ངས་བཤད་པ་ ལ་ཡིད་ཆེས་པ་དེ་དག་ནི་
འཆབ་པར་མི་ཤེས་ཞེས་གསུངས་སོ། །ཡང་གསུངས་པ། བཅབས་པས་ཆར་པ་
བཞིན་དུ་འབབ། །བཤགས་པས་ཆར་བཞིན་འབབ་མི་འགྱུར། །དེ་ལྟ་བས་ན་
བཤགས་ པར་ བྱ། །དེ་ ལྟར་ ཆར་ བཞིན་དེ་མི་ འབབ། །ཅེའོ། །ཚེ་ དང་ ལྡན་ པ་
འཆར་ཀ་ཁྱོད་བྱུང་ཟིན་གྱིས་བག་ཡོད་པར་སྒྲུབས་ཤིག །ཅེས་དབྱུང་བ་དངོས་
གཞིའི་ཆོ་ག་བྱའོ། །དེ་ལྟར་གསོལ་བཞིའི་སྒོ་ནས་ལྟུང་བ་ཕྱིར་བཅོས་པའི་ཆོ་ག་
དངོས་གཞི་བྱས་པས་ལྷག་མའི་ལྟུང་བ་དག་ནས་རང་བཞིན་དུ་གནས་པར་འགྱུར་
རོ། །དེ་ལྟར་སྤྱིར་བཏང་ལ་དགེ་འདུན་ལྷག་མའི་ལྟུང་བ་སྤོ་མགུ་དབྱུང་གསུམ་གྱི་
སྒོ་ནས་ཕྱིར་བཅོས་ཚུལ་དེ་ལྟར་ཡིན་གྱི་གང་ཟག་ཁྱད་པར་ཅན་ལ་ནི་དམིགས་
- 367 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
བསལ་གསུངས་ཏེ། ཉེས་པ་སྔ་མ་ལ་འགྱོད་སེམས་དང༌། ཕྱིན་ཆད་མི་བྱེད་པའི་
སྡོམ་སེམས་ངང་གིས་སྐྱེ་ཞིང་དྲན་ཤེས་ངོ་ཚ་ཁྲེལ་ཡོད་དང་ལྡན་པ། འདུལ་བ་ལ་
མཁས་པའི་གང་ཟག་ཁྱད་པར་ཅན་གྱིས་ནི་གང་ཟག་ཕལ་པ་གཞན་གྱིས་ལྟུང་
བྱེད་བཤགས་པ་བཞིན་དུ་དགེ་སློང་གཅིག་གིས་མདུན་དུ་བཤགས་པས་ཆོག་
པར་གསུངས། དེའི་ཚུལ་ནི་ལྷག་མའི་ལྟུང་བས་མ་གོས་པའི་དགེ་སློང་ཞིག་གི་
མདུན་དུ་བཤགས་པ་ལ་ཐུགས་གཏད་པར་ཞུ་བ་དང་ཙོག་པུར་འདུག་པ་སོགས་
སྤྱོད་ ལམ་ སྔར་ བཤད་ པ་ ལྟར་ བྱས་ ནས། གནས་ བརྟན་ དགོངས་ སུ་ གསོལ།
བདག་མིང་འདི་ཞེས་བགྱི་བ་ལ་ལྟུང་བ་ལྷག་མའི་སྡེ་ཚན་ལས། ཁུ་བ་འབྱིན་པའི་
ལྷག་མའི་ལྟུང་བ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ལྟུང་བ་དེ་
གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །འཆགས་སོ། །ཕྱིན་ཆད་
ཀྱང་སྡོམ་པར་བགྱི་ལགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་
པར་གནས་པར་འགྱུར་གྱི། མ་མཐོལ་མ་བཤགས་ན་ནི་དེ་ལྟར་མི་འགྱུར་རོ། །
ཞེས་ ལན་ གསུམ་ བརྗོད། མཐོང་ སྡོམ་ འདྲི། ཐབས་ ལེགས་ བྱ། ཕྱག་ བྱས་ ཏེ་
བཀའ་ དྲིན་ ཆེ་ ཞེས་ བརྗོད་ དོ། །ལྷག་མའི་ ལྟུང་བ་ གཞན་རྣམས་ ལའང་ དེས་
རིགས་ འགྲེའོ། །ཕམ་ པའི་ སྐབས་ ཀྱི་ སྦོམ་ པོ་ ལྕི་ བ་ རྣམས་ བཤགས་ པ་ ལ་
བཤགས་ཡུལ་དགེ་སློང་དྲུག་ཡན་ཆད་དགོས་ཤིང་། ཕམ་པའི་སྦོམ་པོ་ཡང་བ་
རྣམས་ནི་མ་མཐའ་དགེ་སློང་བཞི་ཡན་ཆད་ལ་བཤགས་དགོས་སོ། །དེ་ལ་ཡང་
ལྟུང་བ་དེ་བཅབས་པ་ཡིན་ན། ཐོག་མར་བཅབས་པའི་ཉེས་པ་དེ་མཐོལ་ཞིང་
བཤགས། དེ་ ནས་ ལྟུང་ བ་ དངོས་ གཞི་ བཤགས་ པར་ བྱེད། མཐོལ་ བ་ དང་
བཤགས་པ་གཉིས་སོ་སོར་བྱེད་ན་མཐོལ་བའི་ཚུལ་གོང་དུ་བཤད་པ་ལྟར་བྱ་
- 368 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
ཞིང་། དེ་ནས་བཅབས་པའི་ཉེས་པ་དངོས་གཞི་བཤགས། དེ་ནས་ལྟུང་བ་དངོས་
གཞི་བཤགས་པར་བྱའོ། །ལྷག་མའི་སྐབས་ཀྱི་སྦོམ་པོ་ལྕི་བ་ནི་དགེ་སློང་ལྔ་ཡན་
ཆད་ལ་བཤགས་དགོས་ཤིང༌། སྦོམ་པོ་ཡང་བ་ནི་དགེ་སློང་གཅིག་གི་མདུན་དུ་
བཤགས་པས་ཆོག་གོ །བཤགས་ཡུལ་གྱི་གྲངས་དེ་དག་ཀྱང་མ་མཐའ་ཡིན་གྱི།
དེ་ཡན་མཚམས་ནང་དེ་ན་དགེ་སློང་ཇི་སྙེད་ཡོད་པ་ཐམས་ཅད་ལ་བཤགས་
དགོས་སོ། །འདི་ལ་ཡང་གང་ཟག་ཁྱད་པར་ཅན་གྱི་ནི་དགེ་སློང་གཅིག་གི་མདུན་
དུ་བཤགས་པས་ཆོག་པར་གསུངས་སོ། །སྦོམ་པོ་བཤགས་པའི་ཚུལ་ནི། གནས་
བརྟེན་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་
ཕམ་པའི་སྡེ་ཚན་ལས། མ་བྱིན་ལེན་གྱི་ཕམ་པའི་ཆར་གཏོགས་པའི་རྫས་རིན་
ཐང་མ་ཚང་བ་བརྐུས་པའི་སྦོམ་པོ་བྱུང་སྟེ། བདག་དགེ་སློང་མིང་འདི་ཞེས་བགྱི་
བའི་སྦོམ་པོའི་ལྟུང་བ་དེ་གནས་བརྟན་གྱི་སྤྱན་སྔར་མཐོལ་ལོ། །མི་འཆབ་བོ། །
འཆགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི་མ་
མཐོལ་མ་བཤགས་ན་ནི་མི་འགྱུར་རོ། །ཞེས་ལན་གསུམ་བཟླས། མཐོང་སྡོམ་
འདྲི་ཞིང་ཐབས་ལེགས་བྱའོ། །དེ་བཞིན་དུ་ལྷག་མའི་སྐབས་ཀྱི་སྦོམ་པོ་ལ་ལྷག་
མའི་སྡེ་ཚན་ལས་ཞེས་པ་དང་། ལྟུང་བ་གང་བྱུང་བའི་མིང་བརྗོད་ནས་བཤགས།
འདི་ ལའང་ ཐོག་ མར་ བཅབས་ ཉེས་བཤགས་ ཚུལ་ དང་། དེ་ནས་ དངོས་ གཞི་
བཤགས་ཚུལ་གོང་དུ་བཤད་པ་ལྟར་ཤེས་པར་བྱའོ། །སྦོམ་པོའི་ལྟུང་བ་གཞན་
ལའང་དེས་རིགས་འགྲེ། འདི་ལའང་གང་ཟག་ཁྱད་པར་ཅན་གྱིས་ནི་དགེ་འདུན་
གྱི་དབུས་སུ་བཤགས་མི་དགོས་པར་དགེ་སློང་གཅིག་གི་མདུན་དུ་བཤགས་པས་
ཆོག་པར་གསུངས་སོ། །སྤང་ལྟུང་ཕྱིར་བཅོས་པའི་ཚུལ་ལ་དངོས་པོ་གང་སྤང་བ་
- 369 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནི་ལྟུང་བ་བྱུང་བའི་དངོས་པོ་དེ་ཉིད་དང་། ལྟུང་བ་དེ་བྱུང་ཕྱིན་ཆད་ཀྱི་གོས་ཁྲུ་
གང་ དང་། ཟས་ ཁམ་ དུ་ ལོངས་ པ་དང་། རིན་པོ་ཆེ་ལ་སོགས་པའི་ནོར་རྫས་
དངོས་གོས་ཁྲུ་གང་ཡན་ཆད་རི་བར་ལོངས་པ་དང་། སྣོད་སྤྱད་ལྷུང་བཟེད་ཆུང་
ཚད་ཀྱི་ཚད་ཡན་ཆད་དུ་ལོངས་པ་ད་ལྟ་སྤང་འོས་སུ་ཡོད་པ་རྣམས་སོ། །གནས་
གང་དུ་སྤང་བ་ནི་གནས་ཁང་ཐ་དད་པར་སྤང་དགོས་ཀྱི། བླ་གབ་ཐ་དད་པ་ཙམ་
གྱིས་མི་ཆོག་གོ །ཡུན་ཇི་སྲིད་དུ་སྤང་བ་ནི་ལྷུང་བཟེད་ཚོལ་བའི་ཕྱོགས་གཅིག་
དང༌། བྱིན་ཕྱོགས་ནི་གཏན་དུ་སྤངས་ལ། གཞན་རྣམས་ནི་ཞག་ཅིག་ཏུ་སྤངས་
པའི་ རྗེས་སུ་བཤགས་པར་བྱའོ། །དེ་ལྟར་ཞག་གཅིག་གི་སྤང་འབྲལ་ གྱི་ཆད་
ལས་སྔོན་དུ་བཏང་ནས་སྤང་ལྟུང་དེས་མ་གོས་པའི་དགེ་སློང་ཞིག་ལ་བཤགས་
ཡུལ་ཅོལ་ཏེ་བཤགས་པར་བྱ། དེའི་ཚེ་དགེ་སློང་དེས་སྤང་འབྲལ་སྔོན་དུ་སོང་
ངམ་ཞེས་འདྲི། བཤགས་མཁན་དེས་སོང་ལགས་ཞེས་བརྗོད། དེ་ནས་ཕྱག་བྱ་བ་
སོགས་ སྤྱོད་ལམ་སྔར་ལྟར་བྱས་ཏེ་བཤགས་པ་ལ་ཐུགས་གཏད་པར་ཞུ། ཞེས་
བརྗོད་དེ། མདུན་དུ་ཙོག་པུར་འདུག་ནས་ཐོག་མར་བཅབས་ཉེས་ཡོད་ན་དེ་
བཤགས་དགོས་པས། དེའི་ཚུལ་ནི། གནས་བརྟན་ དགོངས་ སུ་གསོལ། བདག་
དགེ་སློང་མིང་འདི་ཞེས་བགྱི་བ་ལ། ལྟུང་བ་ཉེས་བྱས་ཀྱི་སྡེ་ཚན་ལས། གོས་ཞག་
བཅུ་འཆང་སྤང་གི་ལྟུང་བ་བྱུང་བ་དགུང་ཞག་དུ་མར་བཅབས་པའི་ཉེས་པ་བྱུང་
སྟེ། བདག་དགེ་སློང་མིང་འདི་ཞེས་བགྱི་བའི་ཉེས་པ་དེ་གནས་བརྟན་གྱི་མདུན་
དུ་མཐོལ་ལོ། །མི་འཆབ་བོ། །འཆགས་སོ། །མཐོལ་ཞིང་བཤགས་ན་བདག་བདེ་
བ་ལ་རེག་པར་འགྱུར་གྱི། མ་མཐོང་མ་བཤགས་ན་ནི་མི་འགྱུར་རོ། །ཞེས་ལན་
གསུམ་བཟླས། མཐོང་སྡོམ་འདྲི་ཞིང་ཐབས་ལེགས་བྱའོ། །དེ་ནས་ལྟུང་བ་དངོས་
-370 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
གཞི་བཤགས་ པའི་ སྔགས་ནི། གནས་ བརྟན་ དགོངས་ སུ་ གསོལ། བདག་དགེ་
སློང་མིང་འདི་ཤེས་བགྱི་བ་ལ། ལྟུང་བ་ལྟུང་བྱེད་ ཀྱི་སྡེ་ཚན་ལས། གོས་ཞག་
བཅུའི་འཆང་སྤང་གི་ལྟུང་བ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་
ལྟུང་བ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །འཆགས་སོ། །
མཐོལ་ ཞིང་ བཤགས་ ན་ བདག་ བདེ་ བ་ རེག་ པར་ འགྱུར་ གྱི། མ་ མཐོང་ མ་
བཤགས་ན་ནི་མི་འགྱུར་རོ། །ཞེས་ལན་གསུམ་བཟླས། མཐོང་སྡོམ་འདྲི་ཞིང་
ཐབས་ལེགས་བྱའོ། །དེ་ཡང་ཞག་བཅུའི་འཆང་སྤང་ནི་མཚོན་བྱེད་ཡིན་གྱི། ཆོས་
གོས་དང་ཞག་ཏུ་བྲལ་བ་དང་། ཟླ་འཇོག་གི་སྤང་ལྟུང་སོགས་ལྟུང་བ་གང་དང་
གང་བྱུང་བ་དེ་བརྗོད་དོ། །འདི་ལའང་གང་ཟག་ཁྱད་པར་ཅན་གྱིས་ནི་ཞག་གི་
སྤང་འབྲལ་གྱི་ཆད་ལས་མི་དགོས་པར། ལྟུང་བ་དངོས་གཞི་བཤགས་པས་ཆོག་
པར་གསུངས་སོ། །སྤང་ལྟུང་ཕྱིར་བཅོས་གྲུབ་མ་ཐག་ཡོ་བྱད་སོ་སོའི་བྱིན་རླབས་
བྱའོ། །ལྟུང་བྱེད་འབའ་ཞིག་པ་ཕྱིར་འཆོས་ཚུལ་ནི། གནས་བརྟན་དགོངས་སུ་
གསོལ། བདག་དགེ་སློང་མིང་འདི་ཞེས་བགྱི་བ་ལ། ལྟུང་བ་ལྟུང་བྱེད་ཀྱི་སྡེ་ཚན་
ལས། ཤེས་བཞིན་དུ་རྫུན་སྨྲ་བའི་ལྟུང་བྱེད་བྱུང་སྟེ། བདག་དགེ་སློང་མིང་འདི་
ཞེས་བགྱི་བའི་ལྟུང་བ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །
འཆགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་གྱུར་གྱི་མ་
མཐོལ་མ་བཤགས་ན་ནི་མི་འགྱུར་རོ། །ཞེས་ལན་གསུམ་བཟླས། མཐོང་སྡོམ་
འདྲི་ ཞིང་། ཐབས་ ལེགས་ བྱ། དེས་ མཚོན་ ནས་ གཞན་ ལའང་ རིགས་ འགྲེའོ།
ཁབ་རལ་འཆོས་པའི་ལྟུང་བྱེད་གཤགས་པ་ལ་ནི་བ་སོ་སོགས་ཀྱི་ཁབ་རལ་དེ་
ཐོག་མར་བཅག་དགོས་ཤིང་། དེ་མ་བཅག་པར་ལྟུང་བ་བཤགས་སུ་མི་རུང་ངོ༌། །
- 371 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ལྟུང་བ་བཤགས་པའི་ཚེ། བཤགས་ཡུལ་གྱིས་ཐོག་མར་ཅི་བཤགས་ཞེས་འདྲི།
བཤགས་མཁན་དེས་ཁབ་རལ་འཆོས་པའོ་ཞེས་ཟེར་ན། དེས་བཅག་གམ་ཞེས་
འདྲི། བཤགས་མཁན་དེས་བཅག་ལགས་ཞེས་བརྗོད་ནས་བཤགས་དགོས་སོ། །
སོ་སོར་བཤགས་པར་བྱ་བའི་ཉེས་པ་བཤགས་ཚུལ་ནི། གནས་དེར་དགེ་སློང་
གང་ཚོགས་པ་ཐམས་ཅད་ལ་སོ་སོར་རིག་པར་བྱས་ཏེ་བཤགས་དགོས་ལ། དེ་
ཡང་དགེ་སློང་ཐམས་ཅད་འདུས་པ་དང་དགེ་མདུན་དུ་ལོངས་པ་དགོས་པ་ནི་མ་
ཡིན་གྱི། གནས་ཁང་ན་འཁོད་པ་སོགས་དགེ་སློང་སོ་སོའི་གནས་སུ་ཕྱིན་ཏེ། ཚེ་
དང་ལྡན་པ་དག་བདག་ལ་སྨད་པའི་གནས་སུ་གྱུར་པར་མི་རིགས་པ་སོ་སོར་
བཤགས་པར་བྱ་བ་བྱུང་གིས་ཆོས་དེ་སོ་སོར་འཆགས་སོ། །ཞེས་རིག་པར་བྱ། དེ་
ནས་བཤགས་པ་དངོས་གཞི་བྱེད་ཚུལ་ནི། གང་ཟག་གཅིག་གི་མདུན་དུ་བཤགས་
པས་ཆོག་པས། བཤགས་ཡུལ་དུ་འོས་པའི་དགེ་སློང་ཞིག་ལ་སྙན་གསན་ཞུ།
བཤགས་ ཡུལ་ དེས་ ཅི་ བཤགས་ ཞེས་འདྲི། སོ་ སོར་ བཤགས་པའོ་ ཟེར་ ན།
མཐོལ་བ་སྔོན་དུ་སོང་ངམ་ཞེས་འདྲི། བཤགས་མཁན་དེས་སོང་ལགས་ཞེས་
བརྗོད་ནས་བཤགས་པ་བྱ། བཤགས་པའི་སྔགས་ནི། གནས་བརྟན་དགོངས་སུ་
གསོལ། བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་སོར་བཤགས་ཀྱི་སྡེ་
ཚན་ལས། གྲོང་ལམ་དུ་དགེ་སློང་མ་ཉེ་དུ་མ་ཡིན་པ་ལས་ཟས་ལེན་པའི་ལྟུང་བ་
འདི་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ལྟུང་བ་དེ་གནས་བརྟན་གྱི་
མདུན་ དུ་ མཐོལ་ལོ། །མི་འཆབ་བོ། །འཆགས་སོ། །མཐོལ་ཞིང་བཤགས་ན་
བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་
རོ། །ཞེས་ལན་གསུམ་བཟླ། མཐོང་ སྡོམ་འདྲི་ཞིང་། ཐབས་ལེགས་བྱའོ། །སོར་
- 372 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད། །
བཤགས་ གཞན་ རྣམས་ ལའང་ དེས་ རིགས་ འགྲེའོ། །ལྟུང་ བ་ ཉེས་ བྱས་ ཀྱི་
བཤགས་ པའི་ སྔགས་ནི། གནས་བརྟན་ དགོངས་ སུ་ གསོལ། བདག་ དགེ་སློང་
མིང་འདི་ཞེས་བགྱི་བ་ལས་ལྟུང་བ་ཉེས་བྱས་ཀྱི་སྡེ་ཚན་ལས། སྟོད་གཡོགས་
ཟླམ་པོར་མ་བགོས་པའི་ཉེས་པ་བྱུང་སྟེ། བདག་དགེ་སློང་མིང་འདི་ཞེས་བགྱི་
བའི་ལྟུང་བ་དེ་གནས་བརྟན་གྱི་མདུན་དུ་མཐོལ་ལོ། །མི་འཆབ་བོ། །འཆགས་
སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་
བཤགས་ན་ནི་ མི་ འགྱུར་ རོ། །ཞེས་ལན་གསུམ་བཟླ། མཐོང་སྡོམ་ འདྲི་ ཞིང་།
ཐབས་ལེགས་བྱའོ། །དེས་མཚོན་ནས་གཞན་ལའང་རིགས་འགྲེའོ། །ལྟུང་བྱེད་
དང་སོར་བཤགས་དང་ཉེས་བྱས་རྣམས་ལའང་གོང་དུ་བཤད་པ་ལྟར་བཅབས་
པའི་ཉེས་པ་ཡོད་ན་ཐོག་མར་བཅབས་པའི་ཉེས་པ་བཤགས། དེ་ནས་ལྟུང་བ་
དངོས་གཞི་བཤགས་དགོས་ལ། བཤགས་པའི་ཚུལ་གོང་དུ་བཤད་པ་ལྟར་ལྟུང་
བའི་མིང་རིགས་བརྗེ་བ་མ་གཏོགས་སྤྱོད་ལམ་དང་སྔགས་ཚིག་གཞན་རྣམས་
འདྲའོ། །ལྟུང་བ་དེ་དག་བཤགས་ པ་ ལ་བཤགས་ཡུལ་ཆོས་བརྒྱད་ ལྡན་ཞིག་
དགོས་པར་གསུངས། བཤགས་ཡུལ་དུ་འོས་པའི་ཆོས་བརྒྱད་ནི། བསྙེན་རྫོགས་
ཀྱི་སྡོམ་པ་རྣམ་པར་དག་པ་དང་ལྡན་པ། མཚན་མཐུན་པ། ལྟ་བ་མཐུན་པ། ཐ་
སྙད་གསུམ་དང་ལྡན་པ། ལུས་ཐ་མལ་པར་གནས་པ། ས་རང་བཞིན་དུ་གནས་
པ། མཚམས་ ཀྱི་ནང་ན་གནས་པ། ལྟུང་བ་མིང་ རིགས་མི་མཐུན་པ་སྟེ་བརྒྱད་
དོ། །བཤགས་ཡུལ་ལ་དེ་ལྟར་བརྒྱད་ཚང་བ་དགོས་ཀྱི། མཐོལ་ཡུལ་ལ་ནི་བསྙེན་
རྫོགས་ཀྱི་སྡོམ་པ་རྣམ་པར་དག་པ་སོགས་ཆོས་བདུན་ལྡན་གྱིས་ཆོག་གི །ལྟུང་བ་
མིང་རིགས་མི་མཐུན་པ་མི་དགོས་སོ། །ཕྱིར་བཅོས་ཀྱིས་ཉེས་ལྟུང་སྦྱོང་བ་དེ་ཡང་
373-



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
གཙོ་ཆེར་རང་གི་བསམ་པའི་ཁྱད་པར་ལ་རག་ལས་ཏེ། ཉེས་པ་སྔ་མ་ལ་འགྱོད་
སེམས་དང་། ཕྱིན་ཆད་མི་བྱེད་པའི་སྡོམ་སེམས་དང་ལྡན་ན་ཉེས་ལྟུང་རྣམས་དག་
པར་འགྱུར་གྱི། བསམ་པ་དེ་འདྲ་མེད་པར་ཕྱིར་བཅོས་ཀྱི་ཚིག་བརྗོད་པ་ཙམ་
གྱིས་ཉེས་ལྟུང་མི་དག་པར་མ་ཟད་སྡོམ་སེམས་གང་ཡང་མེད་པར་མཐོང་སྡོམ་
འདྲི་བའི་ཚེ། སྡོམ་ལགས་ཞེས་བརྗོད་པ་རྫུན་སྨྲས་པར་འགྱུར་བར་འདུལ་བ་རྒྱ་
ཆེར་འགྲེལ་ལས་བཤད་དོ། །དེས་ན་རྒྱལ་བའི་བཀའ་ལ་ཡིད་ཆེས་པར་བྱས་ཏེ།
ལས་ཀྱི་རྣམ་པར་སྨིན་པ་ལ་འཇིགས་ཤིང་སྐྲག་པའི་སྒོ་ནས་ཉེས་པ་སྔར་བྱས་ལ་
དུག་ཁོང་དུ་ཤོར་བ་ལྟ་བུའི་འགྱོད་སེམས་དང་། ཕྱིན་ཆད་སྲོག་ལ་བབ་ཀྱང་མི་
བྱེད་སྙམ་པའི་སྡོམ་སེམས་དྲག་པོ་བསྟེན་པ་ནི་སྡིག་སྒྲིབ་དང་ཉེས་ལྟུང་སྦྱོང་བའི་
ཐབས་དམ་པ་གནད་ཀྱི་དོན་ཡིན་ནོ། །ལྟུང་བ་བྱུང་བ་ལ་འགྱོད་སེམས་དང་།
སྡོམ་སེམས་གང་ཡང་མེད་པར་བག་མེད་དུ་གནས་པ་ནི་ཤིན་ཏུ་སྨད་དེ། རྒྱུད་ལ་
ཡོན་ཏན་གོང་མ་གང་ཡང་གསར་དུ་མི་སྐྱེ་བ་དང་། ཤི་ནས་ངན་སོང་མུ་མཐའ་
མེད་པར་འཁྱམས་ཏེ་ སྡུག་བསྔལ་བཟོད་གླགས་མེད་པ་བར་མ་ཆད་དུ་མྱོང་
དགོས་པ་སོགས་རྣམ་སྨིན་མཐའ་ཡས་པ་དང་། དཀར་ཕྱོགས་སྐྱོང་བའི་ལྷ་རྣམས་
ཀྱིས་སྨོད་ཅིང་། ནག་ཕྱོགས་ པ་ རྣམས་ དགའ་བར་འགྱུར་བ་དང་། རྒྱལ་བའི་
བསྟན་པ་རིན་པོ་ཆེ་ཉམས་པའི་རྐྱེན་དུ་ཆེ་བ་དང༌། དེའི་དབང་གིས་འཇིག་རྟེན་
གྱི་བདེ་སྐྱིད་ཀྱང་ཉམས་པར་འགྱུར་བ་སོགས་ཉེས་དམིགས་མཐའ་ཡས་ཏེ། དོན་
དེ་ལ་དགོངས་ནས་འདུལ་བ་ལུང་ལས་ལྟུང་བ་བྱུང་ནས་ཕྱིར་མི་འཆོས་པ་གང་
ཡིན་པ་དེ་ནི་ཆོས་ཀྱི་སྒྲོན་མེ་མེད་པར་བྱེད་པ་དང་། ཆོས་ཀྱི་སྣང་བ་མེད་པར་
བྱེད་པ་དང་། ཆོས་ཀྱི་འོད་མེད་པར་བྱེད་པ་དང་། ཆོས་ཀྱི་རབ་གསལ་མེད་པར་
- 374 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
བྱེད་པ་དང༌། སྡིག་པའི་རྩ་བ་མི་བརྐོ་བ་དང་། བདུད་ཀྱི་རྒྱལ་མཚན་མི་སྙོལ་བ་
དང༌། ཆོས་ཀྱི་རྒྱལ་མཚན་མི་བསྒྲེང་བ་དང་། རང་ཉིད་ངན་སོང་གསུམ་དུ་ལྟུང་བ་
ལ་སོགས་པ་རྒྱ་ཆེར་སྨད་པར་མཛད་དོ། །བསྙེན་པར་རྫོགས་པའི་སྡོམ་པ་བླངས་
ནས་བསླབ་བྱའི་གནས་མཐའ་དག་ཤེས་པར་བྱས་ཏེ་དྲན་ཤེས་བག་ཡོད་བརྟན་
པོས་ཚུལ་བཞིན་དུ་བསྲུང་བ་ནི་ཐུབ་པས་རྒྱ་ཆེར་བསྔགས་ཏེ། འདུལ་བ་ལུང་
ལས། ངའི་འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་དེ། འཁོར་བཞིས་
མདུན་དུ་བདར་བ་ཡིན། གདམས་ངག་དང་རྗེས་སུ་བསྟན་པ་གཞན་ལ་རག་མ་
ལུས་པ་ཡིན། འདས་པ་དང་མ་འོངས་པ་དང་། ད་ལྟར་བྱུང་བའི་ཡང་དག་པར་
རྫོགས་པའི་སངས་རྒྱས་རྣམས་ཀྱི་ནང་གི་མཛོད་སྲུང་བ་ཡིན། དགེ་སློང་དང་བྲམ་
ཟེ་རྣམས་ཀྱི་སྤྱི་བོ་ན་འདུག་པ་ཡིན། དམ་པའི་ཆོས་གནས་པའི་ཕྱིར་དང་བསླབ་
པའི་ཆེད་ཀྱི་ཕྱིར་སྐྱེ་བོ་མང་པོ་ལ་ཕན་པ་དང་བདེ་བར་ཞུགས་པ་ཡིན་ནོ། །
གཞན་ཡང་ ཕན་ཡོན་ལྔ་ཡོད་དེ། རང་གི་ཚུལ་ཁྲིམས་ཀྱི་ཕུང་པོ་ལེགས་པར་
བསྲུངས་ཤིང་སྦས་པ་ཡིན། འཁོར་བཞིས་མངོན་སུམ་དུ་བསུ་བ་ཡིན། གང་ཟག་
འགྱོད་པ་སྐྱེས་པ་རྣམས་ ཀྱིས་སྟོན་པར་འགྱུར་བ་ཡིན། དགེ་འདུན་གྱི་ནང་ན་
བག་ཚ་བ་མེད་པར་གནས་པ་ཡིན། ཆོས་དང་མཐུན་ པས་ ཕྱིར་རྒོལ་བ་ཚར་
གཅོད་པ་ཡིན་ནོ། །ཡང་ལྔ་སྟེ། དོན་མ་འདྲེས་པར་སེལ་བ་ཡིན། དོན་རྣམ་པར་
གཏན་ལ་དབབ་པར་བྱ་བ་ལ་ཤིན་ཏུ་ངེས་པ་ཡིན། དེའི་བསླབ་པའི་གཞི་རྣམས་
ལེགས་པར་བཟུང་བ་ཡིན། སེམས་ཀྱི་སྣང་བ་སྐྱེས་པས་མང་དུ་གནས་པ་ཡིན།
སྐྱེ་བོ་ཕྱི་མ་རྣམས་ཀྱི་སྣང་བ་བྱེད་པ་ཡིན་ནོ། །ཡང་ལྔ་སྟེ། འདུལ་བ་འཛིན་པ་
གནས་པའི་ཕྱོགས་དེ་ངས་སྣང་བ་སྐྱེས་པ་དང༌། གསལ་བ་སྐྱེས་པ་དང་། འོད་
- 375 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
སྐྱེས་པར་མཐོང་། ཕྱོགས་དེར་ང་ཐུགས་ཁྲལ་ཆུང་ངུར་གནས་ཕྱོགས་དེ་ངས་སྟོང་
པ་མ་ཡིན་པར་མཐོང་ངོ༌། །ཞེས་སོགས་བསྔགས་པ་རྒྱ་ཆེར་མཛད་དོ། །གཞི་
གསུམ་གྱི་ཕྱག་ལེན་དང་ཕྱིར་བཅོས་ཀྱི་ཚུལ་ལ་སོགས་པ་གོང་དུ་བཤད་པ་དེ་
དག་སོ་སོའི་གོ་དོན་དང་། ཇི་ལྟར་བྱ་བའི་ཚུལ་ཞིབ་པར་ནི་བློ་གྲོས་དང་སྩོལ་བ་
ཆེན་པོས་འདུལ་བ་ ལུང་དང༌། མདོ་རྩ་བ། དེའི་རྒྱ་ཆེར་འགྲེལ་དང་ བཅས་ པ་
རྣམས་ལས་ཤེས་པར་བྱ་ཞིང་། དེ་ཙམ་ལྟ་བའི་མཐུ་མེད་ན་འདུལ་བ་ལུང་སྡེ་བཞི་
ཀུན་གྱི་གནད་བསྡུས་པ་འདུལ་ཊཱིཀ་རིན་ཆེན་ཕྲེང་བ་བལྟས་ནས་ཤེས་པར་
བྱའོ། །དེ་ལྟར་རྒྱལ་བའི་བསྟན་པ་ལ་རབ་ཏུ་བྱུང་ཞིང་འཁོར་བ་མཐའ་དག་ལ་
ཡིད་ འབྱུང་ བའི་ ངེས་ འབྱུང་རྣམ་དག་ གིས་ ཀུན་ ནས་ བསླངས་ཏེ། ཐོག་མར་
བསྙེན་རྫོགས་ཀྱི་སྡོམ་པ་རྣམ་པར་དག་པ་ཞིག་ཐོབ་པར་བྱས། སྡོམ་པ་བླངས་མ་
ཐག་ནས་དགེ་བའི་བཤེས་གཉེན་མཁས་པ་ལ་བསྟེན་ཏེ་ དགག་སྒྲུབ་ གནང་
གསུམ་གྱི་བཅས་པ་རྣམས་ཤེས་པར་བྱ་བ་དང༌། དྲན་ཤེས་བག་ཡོད་བརྟན་པོའི་
སྒོ་ནས་བསྲུང་བ་ལ་སོགས་པ་སྲུང་ཐབས་ཡན་ལག་ལྔའི་སྒོ་ནས་བསྲུང་ཞིང་།
བརྒྱ་ལ་ཉེས་ལྟུང་གིས་གོས་ན་འཕྲལ་འཕྲལ་དུ་ཕྱིར་བཅོས་པའི་ཆོ་གས་དག་པར་
བྱས་ཏེ། རྒྱུད་སྡིག་ལྟུང་དང་མ་འདྲེས་པའི་གཙང་སེང་ངེ་བ་ཞིག་བྱ་ཐུབ་ན་ནི་
དལ་བའི་རྟེན་ལ་སྙིང་པོ་དམ་པ་ལོན་པ་ཡིན་ནོ། །
སྨྲས་པ། རྣམ་དཀར་ལས་ཀྱིས་དལ་བའི་རྟེན་བཟང་ཐོབ། །ལམ་སྟོན་
བཤེས་གཉེན་དམ་པས་རྗེས་སུ་བཟུང་། །བདེ་གཤེགས་བསྟན་པའི་ནང་མཛོད་
འདུལ་བ་དང༌། །མཇལ་བ་འདི་འདྲ་ཨེ་མ་སྐལ་བ་བཟང་། །བདག་ཉིད་ལེགས་
སུ་ འདོད་ པའི་ གྲོགས་པོ་དག །རྣམ་ གྲོལ་ ཐར་པའི་གླིང་དུ་འགྲོ་བཞེད་ན། །
- 376 -



བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་བྱེད།
མཐའ་མེད་འཁོར་བའི་རྒྱ་མཚོ་ཆེན་པོ་ལས། །ཡུད་ཀྱིས་སྒྲོལ་བའི་ཐབས་མཆོག་
གཅིག་པུ་པ། །འདུལ་འཛིན་མཁན་སློབ་ དམ་ པའི་ མགོན་ ལ་བརྟེན། །དགག་
སྒྲུབ་གནང་བའི་རླུང་གཡོར་ཕྱོགས་བཞིར་བསྒྲེང་། །སྲུང་ཐབས་ལྔ་ཡི་ཐག་པས་
ལེགས་ བཅིངས་ པ། །ཚུལ་ ཁྲིམས་ གྲུབ་ཆེན་མཆོག་འདིར་ རབ་ ཞུགས་ཤིག །
བདེ་གཤེགས་བསྟན་པ་ལྔ་བརྒྱའི་མཐའ་ལ་ཕྱོགས། །སྐྱེ་བོ་ཕལ་ཆེར་ལོག་པའི་
ལམ་ལ་དགའ། །དེ་ཕྱིར་གཞན་ལ་གདམས་ཀྱང་ཕན་པར་དཀའ། །དབེན་པར་
རང་རྒྱུད་བཏུལ་ན་མི་ལེགས་སམ། །མང་དུ་ཐོས་པ་ནགས་ན་བདེའོ་ཞེས། །རྒྱལ་
བས་རྣམ་ གྲངས་དུ་མར་བསྔགས་པས་ན། །ཚེ་འདིའི་བྱ་བ་མཐའ་དག་རྒྱང་
བསྲིངས་ནས། །དབེན་པའི་ནགས་སུ་རྩེ་ གཅིག་ བསྒྲུབ་པར་སྨོན། །ཐུབ་པའི་
བཀའ་ལུང་རབ་ཏུ་གསལ་བྱས་པའི། །དགེ་བ་འདི་ཡིས་ཚེ་རབས་ཐམས་ཅད་
དུ། །ཟླ་མེད་སྟོན་པ་མཆོག་དེས་རྗེས་བཟུང་ནས། །འགྲོ་ཀུན་སྒྲོལ་ལ་ཐུབ་དབང་
ལྟར་གྱུར་ཅིག །ཅེས་བསླབ་པ་ཡོངས་སུ་སྦྱོང་བའི་ཐབས་གཞི་གསུམ་གསལ་
བྱེད་ཅེས་བྱ་བ་འདི་ནི། སྒྲུབ་པ་སྙིང་པོར་མཛད་པ་ལྷ་སྐྱབས་སློབ་དཔོན་བ་བློ་
བཟང་དཔལ་འབྱོར་གྱིས་གཞི་གསུམ་སོ་སོའི་ལག་ལེན་དང༌། དོན་གྱི་གནད་
རྣམས་གསལ་བར་སྟོན་པ་བསྟན་པའི་རྒྱུན་ལ་ཕན་པ་ཞིག་ཅི་ནས་ཀྱང་དགོས་
ཞེས་ཡང་དང་ཡང་དུ་ནན་ཆེན་པོས་བསྐུལ་བ་ལ་བརྟེན་ནས། འདུལ་བ་འཛིན་པ་
ཡེ་ཤེས་རྒྱལ་མཚན་གྱིས་བལ་བོད་མཚམས་ཀྱི་དབེན་གནས་བཀྲ་ཤིས་བསམ་
གཏན་གླིང་དུ་སྦྱར་བའོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་མི་ནུབ་པའི་
རྒྱལ་མཚན་དུ་གྱུར་ཅིག། །
377-



༄༅། །སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་
ཆེའི་ཐེམ་སྐས་ཞེས་བྱ་བ་བཞུགས་སོ། ། །
བླ་མ་དང་ཐུབ་པའི་དབང་པོ་དབྱེར་མ་མཆིས་པའི་ཞབས་ལ་ཕྱག་
འཚལ་ཞིང་སྐྱབས་སུ་མཆིའོ། །དུས་ཐམས་ཅད་དུ་བརྩེ་བ་ཆེན་པོས་རྗེས་སུ་
གཟུང་དུ་གསོལ། དེ་ལ་འདིར་བཅོམ་ལྡན་འདས་སྨན་བླའི་མདོ་ཆོག་གི་སྙིང་
པོ་བསྡུས་པ་ཡིད་བཞིན་གྱི་ནོར་བུ་ལ་ཉམས་ལེན་ཇི་ལྟར་བྱ་བའི་རིམ་པ་ནི།
ཐོག་མར་གནས་གཙང་ཞིང་ཡིད་དུ་འོང་བར་ཆག་ཆག་དང་ཕྱག་བདར་ལེགས་
པར་བྱས། ཙན་དན་དང་གུར་ཀུམ་ལ་སོགས་པའི་དྲི་ཞིམ་པོའི་ཆུས་བྱུགས།
མེ་ཏོག་སིལ་མ་གཅལ་དུ་དགྲམ། སྨན་བླའི་ཕོ་བྲང་ཚད་ལྡན་ཡོན་ན་རབ་དང་
དེ་མིན་སྟེགས་བུ་བཟང་པོའི་ཁར་སྨན་བླ་བདེ་གཤེགས་མཆེད་བརྒྱད་ཀྱི་བྲིས་
འབུར་གྱི་སྐུ་གང་རིགས་དང༌། སྨན་མདོ་བརྒྱད་བརྒྱ་བའི་གླེགས་བམ་རྣམས་
མཁན་ཆེན་ཞི་བ་འཚོའི་མདོ་ཆོག་དང་། མདོ་ཆོག་ཡིད་བཞིན་དབང་རྒྱལ་ནས་
ཇི་ལྟར་གསུངས་པ་ལྟར་བཞུགས་གནས་སོགས་ཕྱག་ལེན་མ་འཕྱུགས་པར་
བྱས་ཏེ་བཞུགས་སུ་གསོལ། མ་མཐའ་མཎྜལ་ཕྱག་ལེན་མཐོང་བ་བརྒྱུད་པ་
ལྟར་བཤམ། དེའི་མདུན་དུ་གཟུངས་བུམ་མགུལ་ཆིངས་ཁ་རྒྱན་དང་བཅས་པ་
ཆུ་གཙང་དྲི་བཟང་དང་སྦྱར་བས་གང་བ་བཞག །མཆོད་པ་གཙང་ཞིང་གྱ་ནོམ་
པ་མདོ་ཆོག་ནས་འབྱུང་བ་ལྟར་བཀོད་པ་མཛེས་པར་བཤམ། ལུས་ལེགས་
པར་བཀྲུས་ཤིང་གོས་གཙང་མ་གྱོན། ཤ་ཆང་སྒོག་བཙོང་སོགས་མ་དག་པའི་
- 378 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས། །
ཟས་སྤང་། དཀར་གསུམ་མངར་གསུམ་སོགས་ཟས་གཙང་མ་བསྟེན། སེམས་
ཉོན་མོངས་པའི་དབང་དུ་མ་སོང་བར་དགེ་སེམས་ཁྱད་པར་ཅན་དང་ལྡན་པར་
བྱ། སྤྱིར་དཀོན་མཆོག་ལ་ཡིད་ཆེས་ཀྱི་དད་པ་ཤུགས་དྲག་དང་། ལྷག་པར་
རྒྱལ་བ་ཐམས་ཅད་ལས་སྙིགས་མའི་འགྲོ་བ་རྣམས་ལ་བཅོམ་ལྡན་འདས་ཐུབ་
པའི་དབང་པོ་འདི་ཐུགས་རྗེ་ཆེས་ལྷག་པའི་ཚུལ་དང༌། བཅོམ་ལྡན་འདས་
སྨན་གྱི་བླ་བདེ་གཤེགས་མཆེད་བདུན་པོ་འདི་སྙིགས་མ་ལྔ་བདོའི་འགྲོ་བ་ལ་
ལྷག་པར་བརྩེ་ཞིང་བྱིན་རླབས་དང་ནུས་མཐུ་གཞན་ལས་ཆེས་ལྷག་པ་དང་།
དེ་བཞིན་གཤེགས་པ་སྨན་གྱི་བླའི་མཚན་ཐོས་པ་ཙམ་གྱིས་ངན་སོང་ལས་ཐར་
པ་སོགས་འདིའི་ ཕན་ཡོན་མཐའ་ཡས་པར་གསུངས་ པ་རྣམས་ལ་ངེས་པ་
བརྟན་པོ་དང་དད་གུས་ཤུགས་དྲག་པོ་བསྐྱེད་ནས། ཡར་ཚེས་བརྒྱད་ལྟ་བུ་ལ་
སྔ་དྲོ་ནམ་ལངས་ཙམ་ལ་རྟེན་གྱི་དྲུང་དུ་འཁོད་ནས་གསོ་སྦྱོང་གི་སྡོམ་པ་ལེན་
པའི་ཡུལ་དུ་རྒྱལ་བ་སྲས་བཅས་སྤྱན་འདྲེན་པ་ནི། དཀོན་མཆོག་གསུམ་གྱི་
བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་
གྱིས་བརླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་
ཆོས་ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་བླ་མ་
རྒྱལ་བ་སྲས་དང་བཅས་པ་དང་འདིར་གསོ་སྦྱོང་ལེན་པའི་ཞིང་དུ་འབྱོན་པར་
ཅི་གནང་། ཞེས་བརྗོད་པས་བདེན་པའི་མཐུས་བྱོན་ཏེ། མདུན་གྱི་ནམ་མཁར་
བཞུགས་པར་མོས་ལ་ལངས་ནས་ཕྱག་འཚལ་ཞིང་། བཀའ་དྲིན་མཉམ་མེད་
རྩ་ བའི་བླ་མ་དང༌། །ཤཱཀྱའི་རྒྱལ་པོ་འཇམ་དབྱངས་ཞི་འཚོ་སོགས། །ཟབ་
མོའི་མདོ་འདི་ཕྱག་མཚན་བཞེས་པ་ཡི། །དངོས་བརྒྱུད་བླ་མ་རྣམས་ལ་ཕྱག་
- 379 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
འཚལ་ལོ། །ཉམ་ཐག་འགྲོ་རྣམས་སྒྲོལ་བའི་ཐུགས་རྗེ་ཅན། །བདེ་གཤེགས་
བདུན་ དང་ ཐུབ་དབང་ དམ་ པའི་ ཆོས། །འཇམ་ དཔལ་ སྐྱབས་ གྲོལ་ གསང་
བདག་ཚངས་དབང་དང༌། །རྒྱལ་ཆེན་གནོད་སྦྱིན་རྣམས་ལ་ཕྱག་འཚལ་ལོ། །
ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་
བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་ཕྱག་འཚལ་ལོ། །ཇི་སྙེད་སུ་
དག་ཕྱོགས་བཅུའི་འཇིག་རྟེན་ན། །ཞེས་པ་ནས། ཐམས་ཅད་བདག་གིས་བྱང་
ཆུབ་ ཕྱིར་བསྔོའོ། །དེ་ནས་མཎྜལ་རྒྱས་ པ་ ཕུལ། །ས་ གཞི་ སྤོས་ ཀྱིས་ནས།
སྤྱོད་པར་ཤོག །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་
གྱུར་ཅིག །སྐྱེས་པ་ཉམས་པ་མེད་པར་ཡང་། །གོང་ནས་གོང་དུ་འཕེལ་བར་
ཤོག །དེ་ནས་པུས་མོ་གཡས་པའི་ལྷ་ང་ས་ལ་བཙུགས་ཐལ་མོ་སྦྱར་ནས་བླ་མ་
ཐུབ་པའི་དབང་པོའི་རྗེས་སུ་ཟློས་པར་མོས་ཤིང་དོན་ཡིད་ལ་དྲན་བཞིན་པའི་
སྒོ་ནས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ་བྱ་བ་བྱས་ཤིང་
བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་
སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་
བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་རྣམས་ཀྱིས།
སེམས་ཅན་ཐམས་ཅད་ཀྱི་དོན་གྱི་ ཕྱིར་དང་། ཕན་པར་བྱ་བའི་ཕྱིར་དང༌།
གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་པར་
བྱ་བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་
བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
- 380 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས།
པར་རྫོགས་པར་འཚང་རྒྱ་བར་བྱ་བའི་ཕྱིར་གསོ་སྦྱོང་ངེས་པར་མཛད་པ་དེ་
བཞིན་དུ། བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་
སྲིད་སང་ཉི་མ་མ་ཤར་གྱི་བར་དུ་སེམས་ཅན་ཐམས་ཅད་ཀྱི་དོན་གྱི་ཕྱིར་དང་།
ཞེས་པ་ནས། འཚང་རྒྱ་བར་བྱ་བའི་ཕྱིར་དུ་གསོ་སྦྱོང་ངེས་པར་ཡང་དག་པར་
བླང་ བར་ བགྱིའོ། །ཞེས་ ལན་ གསུམ་ གྱིས་ སྡོམ་ པ་ བླངས། དེང་ ནས་ སྲོག་
གཅོད་མི་བྱ་ཞིང་། བརྫུན་གྱི་ཚིག་ཀྱང་མི་སྨྲའོ། །འཁྲིག་པའི་ཆོས་ཀྱང་མི་
སྤྱོད་ཅིང་། །གཞན་ གྱི་ནོར་ ཡང་ མི་ བླང་ ངོ༌། །སྐྱོན་ནི་མང་ པོ་ ཉེར་ བསྟེན་
པའི། །ཆང་ནི་ཡོངས་སུ་སྤང་བར་བྱ། ཁྲི་སྟན་ཆེན་པོ་མི་བྱ་ཞིང་། །དེ་བཞིན་
དུས་མ་ཡིན་པའི་ཟས། །དྲི་དང་ཕྲེང་བ་དང་ནི་རྒྱན། །གར་དང་གླུ་སོགས་སྤང་
བར་ བྱ། །ཇི་ ལྟར་ དགྲ་ བཅོམ་ རྟག་ཏུ་ནི། །སྲོག་ གཅོད་ ལ་ སོགས་མི་བྱེད་
ལྟར། །དེ་བཞིན་སྲོག་ གཅོད་ལ་སོགས་ སྤང་། །བླ་མེད་བྱང་ཆུབ་མྱུར་ཐོབ་
ཤོག །སྡུག་བསྔལ་མང་འཁྲུག་འཇིག་རྟེན་འདི། །སྲིད་པའི་མཚོ་ལས་སྒྲོལ་
བར་ཤོག །འདི་ལན་ཅིག་བརྗོད། ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར། བྷ་ར་
བྷ་ར། མཧཱ་ཤུདྡྷ་སཏྭ་པདྨ་བི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ་ཨ་ཝ་ལོ་ཀི་ཏེ་
ཧཱུཾ་ ཕཊ་ སྭཱཧཱ། ཞེས་བཅས་ལ་གུས་པས་ཕྱག་འཚལ་ལོ། །འགྲོ་བ་ཐར་ལམ་
སྟོན་མཛད་རྫོགས་སངས་རྒྱས། །ཕན་བདེ་ཀུན་གྱི་རྒྱུ་གཅིག་དམ་པའི་ཆོས། །
བསོད་ནམས་ཞིང་མཆོག་འཕགས་ཚོགས་དགེ་འདུན་ཏེ། །མཆོག་གསུམ་ཕྱག་
འོས་ཀུན་ལ་གུས་ཕྱག་འཚལ། །དངོས་སུ་བཤམས་པའི་མཆོད་པ་འདི་དག་
དང༌། །གཟུངས་ སྔགས་ རིག་ སྔགས་ མོས་ བློས་ སྤྲུལ་ པ་ ཡི། །མཆོད་ སྤྲིན་
ཚོགས་འདི་གུས་པས་འབུལ་ལགས་ན། །བདག་ལ་ཐུགས་བརྩེར་དགོངས་
- 381 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ནས་བཞེས་སུ་གསོལ། །ཐོག་མེད་ནས་བསགས་སྡིག་ལྟུང་ཅི་མཆིས་དང༌། །
ཚེ་འདིར་བག་མེད་ཉོན་མོངས་དབང་གྱུར་པས། །སྒོ་གསུམ་སྒོ་ནས་ཉེས་པ་ཅི་
བྱས་པ། །ཐམས་ཅད་བསམ་པ་ཐག་པས་འཐོལ་ལོ་བཤགས། །རང་གཞན་
ཀུན་གྱི་དགེ་རྩ་ཅི་ཡོད་དང་། ཁྱད་པར་བཅོམ་ལྡན་སྨན་བླའི་ལྷ་ཚོགས་ཀྱི། །
སྐུ་གསུང་ཐུགས་ཀྱི་ཡོན་ཏན་ཐམས་ཅད་ལ། །བསམ་པ་ཐག་པས་གུས་ཤིང་
ཡི་ རང་ ངོ༌། །འཁོར་ བའི་ བཙོན་ ཁང་མུན་ནག་འཐིབས་པ་ན། །ལས་ཉོན་
འཆིང་བ་ དམ་ པོས་ རབ་ བཅིངས་ ཤིང་། །སྡུག་ བསྔལ་ཟུག་རྔུས་ མནར་ བ་
བདག་ཅག་ལ། །ཐར་ལམ་ཆོས་ཀྱི་སྒྲོན་མེ་སྤར་དུ་གསོལ། །འགྲོ་ལ་ཐུགས་
རྗེའི་དབང་དུ་གྱུར་པ་ཁྱོད། །བདག་དང་བདག་འདྲའི་ཉམ་ཐག་འགྲོ་རྣམས་
ལ། །ཐུགས་རྗེས་དགོངས་ནས་མྱ་ངན་མི་འདའ་བར། །སྲིད་འདིར་སྐུ་ཡི་སྣང་
བ་རྟག་བརྟན་གསོལ། །བདག་ལ་དགེ་བའི་རྩ་བ་ཅི་ཡོད་པ། །དེ་དག་ནམ་
ཡང་ཆུད་ཟོས་མི་འགྱུར་བར། །ཕ་མ་སེམས་ཅན་ཀུན་གྱི་དོན་བསྒྲུབ་ཕྱིར། །
རྫོགས་པའི་བྱང་ཆུབ་ཐོབ་པའི་རྒྱུ་རུ་བསྔོ། །གླིང་བཞི་གླིང་ཕྲན་ཉི་ཟླ་ལྷུན་
པོར་བཅས། །སྣོད་བཅུད་འབྱོར་པའི་ཁྱད་པར་མ་ལུས་དང་། །བདག་གི་ལུས་
ཀྱང་བྲན་དུ་འབུལ་ལགས་ན། །ཐུགས་རྗེས་བཞེས་ནས་བྱིན་གྱིས་བརླབ་ཏུ་
གསོལ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་
རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་
- 382 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས།
དབྱངས་ཀྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་གསེར་བཟང་དྲི་མེད་རིན་ཆེན་སྣང་བརྟུལ་ཞུགས་གྲུབ་པ་ལ་ཕྱག་
འཚལ་ ལོ། །མཆོད་ དོ་ སྐྱབས་ སུ་ འཆིའོ། །བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་མེད་
མཆོག་དཔལ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ཆོས་རྒྱ་མཚོ་མཆོག་གི་བློས་རྣམ་པར་རོལ་པ་
མངོན་ པར་ མཁྱེན་ པའི་ རྒྱལ་ པོ་ ལ་ ཕྱག་ འཚལ་ ལོ། །མཆོད་ དོ་ སྐྱབས་ སུ་
མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་སྨན་གྱི་བླ་བཻ་ཌཱརྱའི་འོད་ཀྱི་རྒྱལ་པོ་ལ་ཕྱག་
འཚལ་ ལོ། །མཆོད་ དོ་ སྐྱབས་ སུ་ མཆིའོ། །བཅོམ་ ལྡན་ འདས་ དེ་ བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་
བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་སྨན་བླ་
བདེ་གཤེགས་བདུན་དང་སྟོན་པ་ཐུབ་པའི་དབང་པོ་རྣམས་ལ་གསོལ་འདེབས་
ལན་བདུན་བདུན་འདུན་པ་ཤུགས་དྲག་པོས་བྱ། སླར་ཡང་ཐུགས་རྗེ་བསྐུལ་
བའི་གསོལ་འདེབས་དང་སྨོན་ལམ་བྱ་བ་ནི། མཐོང་བ་དོན་ལྡན་མཛད་པ་
མཚན་དཔེའི་སྐུ། །ཐོས་པས་ཉོན་མོངས་གདུང་སེལ་ཚངས་དབྱངས་གསུང་། །
- 383 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
དྲན་རེག་རྗེས་འཛིན་ཀུན་གཟིགས་ཐུགས་མངའ་བ། །བཅོམ་ལྡན་སྨན་གྱི་བླ་
ལ་ གསོལ་བ་འདེབས། །ཇི་སྲིད་ནམ་ མཁའ་ མ་ཟད་བར་དག་ཏུ། །མཁྱེན་
བརྩེ་ནམ་ཡང་མི་འགྱུར་མཚོན་པའི་ཕྱིར། །ནམ་མཁའི་མདངས་འཛིན་བེ་ཌཱརྱ་
ཡི་སྐུ། །བཅོམ་ལྡན་སྨན་གྱི་བླ་ལ་གསོལ་བ་འདེབས། །ཉོན་མོངས་བཞི་བརྒྱ་
རྩ་བཞིའི་རིམས་ནད་ཀྱིས། །གདུངས་པའི་ཉམ་ཐག་འགྲོ་རྣམས་ངས་སྐྱོབ་
ཅེས། །གསལ་བར་མཚོན་ཕྱིར་སྨན་མཆོག་ཕྱག་ན་བསྣམས། །སྨན་བླ་ཐུགས་
རྗེ་ཅན་ལ་གསོལ་བ་འདེབས། །སྐྱེ་རྒ་ན་འཆིའི་རྒུད་པ་ཀུན་སེལ་བའི། །འཆི་
མེད་བདུད་རྩིའི་དཔལ་ཡང་ངས་སྦྱིན་ཞེས། །མཚོན་ཕྱིར་བདུད་རྩིས་གང་བའི་
ལྷུང་བཟེད་བསྣམས། །སྨན་བླ་ཐུགས་རྗེ་ཅན་ལ་གསོལ་བ་འདེབས། །ལྷར་
བཅས་འགྲོ་ལ་རྟག་ཏུ་གཟིགས་མཛད་ཅིང་། །ལྷག་པར་སྙིགས་མའི་འགྲོ་ལ་
ཐུགས་བརྩེ་བས། །སྙིགས་མའི་ མགོན་ ཞེས་ ཞིང་ ཁམས་ ཀུན་ ཏུ་ གྲགས། །
མཚན་མཆོག་དོན་དང་ལྡན་ལ་གསོལ་བ་འདེབས། །མཚན་ཙམ་ཐོས་པས་
ངན་འགྲོའི་གཡང་ལས་སྐྱོབ། །གསོལ་བ་བཏབ་ན་གནས་སྐབས་མཐར་ཐུག་
གི །འདོད་དོན་མ་ལུས་ལྷུན་གྱིས་གྲུབ་མཛད་པ། །བཅོམ་ལྡན་ཐུགས་རྗེའི་
གཏེར་ལ་གསོལ་བ་འདེབས། །གང་ལ་གང་འདུལ་དེ་ལ་དེར་སྤྲུལ་ཏེ། །གསོ་
དཔྱད་ཡན་ལག་བརྒྱད་པའི་ཐབས་མཁས་ཀྱིས། །འགྲོ་བའི་ནད་རྣམས་མ་
ལུས་གསོ་མཛད་པ། །བཅོམ་ལྡན་སྨན་གྱི་བླ་ལ་གསོལ་བ་འདེབས། །སངས་
རྒྱས་དངོས་སུ་ མཐོང་ བའི་ སྐལ་ མེད་རྣམས། །རྗེས་ སུ་ གཟུང་ ཕྱིར་ བཤེས་
གཉེན་སྐུར་བསྟན་ནས། །འགྲོ་རྣམས་ཐར་པའི་ལམ་དུ་འཁྲིད་མཛད་པ། །
སྨན་ བླ་ ཐུགས་ རྗེ་ ཅན་ ལ་ གསོལ་བ་འདེབས། །བཅོམ་ ལྡན་ སྨན་ བླ་བདེ་
- 384 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས། །
གཤེགས་ མཆེད་ བདུན་ གྱིས། །སྔོན་ ཚེ་ རླབས་ ཆེན་ སྨོན་ ལམ་ མཛད་ པ་
རྣམས། །ལྔ་བརྒྱ་ཐ་མར་ འགྲུབ་ པར་ ཞལ་ བཞེས་ པའི། །བདེན་པ་དེ་ཉིད་
མངོན་སུམ་བསྟན་དུ་གསོལ། །མགོན་མེད་ སྙིགས་མ་ལྔ་བདོའི་འགྲོ་རྣམས་
ཀྱིས། །བཅོམ་ལྡན་སྨན་བླར་མཆོད་ཅིང་གསོལ་བཏབ་ན། །བྱིན་རླབས་མྱུར་
བར་ཐུབ་པས་བསྔགས་པས་ན། །ཐུགས་རྗེའི་མཐུ་དེ་བདག་ལ་བསྟན་དུ་
གསོལ། །མཐོང་བ་ཙམ་གྱིས་རྒུད་པ་ཀུན་སེལ་བ། །མཚན་དཔེའི་སྐུ་མཆོག་
མངོན་སུམ་མཐོང་བ་དང་། །ཐོས་པ་ཙམ་གྱིས་ཉོན་མོངས་གདུང་སེལ་བ། །
ཚངས་དབྱངས་གསུང་གིས་དབུགས་འབྱིན་མཛད་དུ་གསོལ། །འོན་ཏེ་བདག་
ཅག་མ་རུང་སྤྱོད་ངན་པས། །གཟིགས་པར་མི་བཞེད་བྱིན་རླབས་མི་སྩོལ་ན།
ཁྱོད་ལས་ཐུགས་རྗེ་ཆེ་བ་སུ་ལ་བརྟེན། །སྙིགས་མའི་མགོན་པོར་བསྔགས་
པའི་དགོས་པའང་ཅི། །འོན་ཀྱང་མགོན་ཁྱོད་མཁྱེན་བརྩེ་ནུས་པ་ལ། །སྒྲིབ་
ཐོགས་ཕྱིར་བཤོལ་ནམ་ཡང་མི་མངའ་ཡང་། །དམུས་ལོང་དག་གིས་ཉི་འོད་མི་
མཐོང་ལྟར། །སྐལ་ངན་བདག་གི་ཉེས་པ་ཁོ་ནར་ཟད། །བྱིས་པ་ཆུང་ངུས་སྤྱོད་
ངན་ཅི་བྱས་ཀྱང་། །བརྩེ་ལྡན་མ་ཡིས་ཡལ་བར་མི་འདོར་བཞིན། །བདག་གི་
སྤྱོད་པ་ཇི་ལྟར་ངན་གྱུར་ཀྱང་། །ཐུགས་རྗེའི་གཏེར་ཆེན་ཁྱོད་ཀྱིས་ཐུགས་རྗེས་
སྐྱོབས། །མགོན་པོ་ཁྱོད་ཀྱི་ཐབས་མཁས་སྤྲུལ་པ་ཡི། །བཤེས་གཉེན་དམ་པ་
མང་པོས་རྗེས་བཟུང་ཡང་། །སངས་རྒྱས་དངོས་སུ་མ་བལྟོས་སྐྱོན་རྟོག་བྱས། །
སྐལ་ ཆད་ བདག་ ལ་ཐུགས་ རྗེས་བསྐྱབ་ཏུ་གསོལ། །སྐྱེས་བུ་དམ་ པ་ གར་
བཞུགས་ མི་ཤེས་ཤིང་། །བདག་ ཅག་ ཉོན་མོངས་ འཁྲུལ་ པའི་ དབང་ གྱུར་
པས། །དམ་པ་རྣམས་ལ་གནོད་པར་གྱུར་སྲིད་ན། །སྙིང་ནས་བཤགས་སོ་
- 385 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
ལས་ངན་བྱང་བར་མཛད། །ཟབ་རྒྱས་དམ་ཆོས་མང་དུ་ཐོས་ལགས་ཀྱང་། །དེ་
དོན་མི་སྒྲུབ་ཚེ་འདིར་མངོན་ཞེན་པས། །དགེ་སྡིག་བླང་དོར་གོ་ལོག་ཉིད་དུ་
སྤྱད། །དམྱལ་བའི་བུད་ཤིང་བདག་ལ་ཐུགས་རྗེས་གཟིགས། །ལས་དང་ཉོན་
མོངས་ འཆིང་ བ་ དམ་ པོས་ བཅིངས། །སྐྱེ་རྒ་ན་འཆིའི་རྦ་རླབས་དྲག་པོས་
གཡེང་། །མཐའ་མེད་ སྲིད་མཚོ་ཉམ་ངར་ བྱིང་བ་བདག །ཐུགས་ རྗེའི་ཕྱག་
གིས་མྱུར་དུ་དྲང་དུ་ གསོལ། །འགྲོ་བ་འདི་ཀུན་བདག་གི་མ་ཡིན་ཡང་། །
ཆགས་སྡང་རྨོངས་པས་དགྲ་གཉེན་རིས་སུ་བཅད། །དྲིན་ཅན་ཕ་མར་གནོད་
པ་ སྐྱེལ་བྱེད་པའི། ཁྲེལ་མེད་བདག་ལ་ཐུགས་ རྗེས་གཟིགས་ སུ་ གསོལ། །
སྲིད་རྩེ་ནས་བཟུང་མནར་མེད་དམྱལ་བའི་བར། །འགྲོ་བ་འདི་ཀུན་ལས་ཀྱི་
ཞགས་པས་བཅིངས། །སྡུག་བསྔལ་གསུམ་གྱི་གདུང་བས་གཟིར་འདི་དག །
མྱུར་དུ་སྐྱོབས་ཤིག་བཅོམ་ལྡན་སྨན་གྱི་བླ། །ལ་ལ་དབུལ་ཞིང་ལ་ལ་ནད་ཀྱིས་
གདུངས། །ལ་ལ་རྒྱལ་པོས་མནར་ཞིང་དགྲ་ཡིས་གཙེས། །ཀུན་ཀྱང་དོན་མེད་
ལས་ལ་གཡེང་ཞིང་དུབ། །ཉམ་ཐག་འདི་དག་ཐུགས་རྗེས་བསྐྱབ་ཏུ་གསོལ། །
སྤྱི་མཐུན་ལས་ངན་འབྲས་བུ་ཆེར་སྨིན་པས། །སྨན་རྣམས་མཐུ་དང་ནུས་པ་
ཉམས་གྱུར་ ཅིང་། །བཅོས་ཐབས་དཀའ་བའི་ནད་ རིམས་མང་དུ་འཕེལ། །
སྙིགས་མའི་རྒུད་པ་འདི་དག་བསལ་དུ་གསོལ། །དེ་ལྟར་གདུང་ཤུགས་དྲག་
པོས་གསོལ་བཏབ་པས། །བཅོམ་ལྡན་སྨན་བླའི་ལྷ་ཚོགས་ཐམས་ཅད་ཀྱི། །
སྐུ་ལས་འོད་ཟེར་བདུད་རྩིའི་རྒྱུན་བྱུང་བ། །རང་དང་སེམས་ཅན་ཐམས་ཅད་
ལ་ ཐིམ་ པས། །ཐོག་མེད་ནས་བསགས་ ལས་ དང་ ཉོན་མོངས་ དང་། །ནད་
གདོན་སྡིག་སྒྲིབ་ཐམས་ཅད་བྱང་ཞིང་དག །ཚེ་དང་བསོད་ནམས་ལུང་རྟོགས་
II
- 386 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས། །
ཡོན་ཏན་རྒྱས། །སྐུ་གསུང་ཐུགས་ཀྱི་བྱིན་རླབས་ཐོབ་པར་གྱུར། །ཨོཾ་ན་མོ་བྷ་
ག་ཝ་ཏེ། བྷེ་ཥ་ཛེ། གུ་རུ་བཻ་ཌཱུརྱ་པྲ་བྷ་རཱ་ཛཱ་ ཡ། ཏ་ཐཱ་ག་ཏ་ཡ། ཨདྷ་ཏེ་སཾ་
མྱཀ་སཾ་བུདྡྷ་ཡ། ཏདྱ་ཐཱ། ཨོཾ་བྷེ་ཥ་ཚེ་བྷེ་ཥ་ཚེ། མཧཱ་བྷེ་ཥ་ཚེ་བྷེ་ཥ་ཕྱེ། རཱ་ཛཱ་ས་
མུངྒ་ཏེ་སྭཱཧཱ། ཞེས་གཟུངས་རིང་ངམ། ཡང་ན་གཟུངས་ཐུང་། ཏདྱ་ཐཱ། ཨོཾ་བྷེ་
ཥ་ཛེ་གྷོ་ཥ་ཛེ་མཧཱ་བྷི་ཥ་ཚེ་བྷེ་ཥ་ཛེ། རཱ་ཛཱ་ས་མུངྒ་ཏེ་སྭཱཧཱ། ཞེས་ཐུགས་བསྐུལ་
བའི་གཟུངས་སྔགས་བརྒྱ་སྟོང་ཁྲི་འབུམ་སོགས་ཅི་ནུས་སུ་བཟླ། ཁྲུས་བུམ་
སྒྲུབ་ན་བུམ་པ་གཙང་མ་ཁ་རྒྱན་མགུལ་ཆིངས་དང་བཅས་པ་བུམ་རྫས་ཉེར་ལྔ་
དང་དྲི་བཟང་བཏབ་པའི་ཆུ་གཙང་གིས་ཡོངས་སུ་གང་བ་རྟེན་གྱི་མདུན་དུ་
སྟེགས་ཀྱི་ཁར་བཞག་ལ་གཟུང་སྔགས་བཟླ་ཞིང་། སྔགས་བཟླས་པའི་རྐྱེན་
གྱིས་བདེ་བར་གཤེགས་པ་བརྒྱད་འཁོར་དང་བཅས་པའི་ཐུགས་དམ་གྱི་རྒྱུད་
བསྐུལ་ཏེ་སྐུའི་ཆ་ཐམས་ཅད་ལས་འོད་ཟེར་དཔག་ཏུ་མེད་པ་བྱུང་སྟེ་བུམ་པའི་
ཆུ་ལ་ཐིམ་པས་བྱིན་གྱིས་བརླབས་པར་གྱུར་པར་བསམ། སྨན་ལ་བྱིན་རླབས་
འབེབས་ན་རྒྱུད་བཞི་ནས་བཤད་པ་ལྟར་གྱི་སྨན་རྣམས་ཚོགས་པར་བྱས་ལ།
ལེགས་པར་སྦྱང་སྟེ་རྟེན་གྱི་མདུན་དུ་རིན་པོ་ཆེའི་སྣོད་གཙང་མའི་ནང་དུ་
བཞག་ལ་གཟུངས་སྔགས་བཟླ་ཞིང་། སྔགས་བཟླས་པའི་རྐྱེན་གྱིས་བཅོམ་
ལྡན་འདས་སྨན་བླའི་ལྷ་ཚོགས་རྣམས་ཀྱི་སྐུའི་ཆ་ཐམས་ཅད་ལས་བདུད་རྩི་སྣ་
ལྔའི་རྒྱུན་དཔག་ཏུ་མེད་པ་བྱུང་བ་སྨན་རྣམས་ལ་ཐིམ་པས་ཁ་དོག་དྲི་རོ་ནུས་
པའི་སྐྱོན་ཐམས་ཅད་སྦྱངས། བཞི་བརྒྱ་རྩ་བཞིའི་ནད་ཐམས་ཅད་སེལ་ནུས་
པའི་རོ་ནུས་མཆོག་དང་ལྡན་པ་བཅོམ་ལྡན་འདས་སྨན་བླའི་ཐུགས་གཉིས་སུ་
མེད་པའི་ཡེ་ཤེས་ཀྱི་བདུད་རྩིའི་ངོ་བོར་གྱུར་པར་བསམ་མོ། །དེ་ལྟར་སྒྲུབ་
-387 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཅིང་བྱིན་གྱིས་བརླབས་པའི་སྨན་དེ་དག་གཞན་ལ་སྟེར་ནའང་། ཐུགས་ རྗེ་
ཀུན་ལ་སྙོམས་པའི་བཅོམ་ལྡན་འདས། །མཚན་ཙམ་ཐོས་པས་ངན་འགྲོའི་
སྡུག་བསྔལ་སེལ། །དུག་གསུམ་ནད་སེལ་སངས་རྒྱས་སྨན་གྱི་བླ། །བཻ་ཌཱུརྱ་ཡི་
འོད་ལ་ཕྱག་འཚལ་ལོ། །ཏདྱ་ཐཱ། ཨོཾ་བྷེ་ཥ་ཚེ་བྷེ་ཥ་ཛེ་མཧཱ་བྷེ་ཥ་ཛེ་གྷོ་ཥ་ཕྱེ། རཱ་
ཛཱ་ས་མུངྒ་ཏེ་སྭཱཧཱ། ཞེས་སྨན་བླའི་གཟུངས་ཅི་ནུས་བཟླར་བཅུག་ན་ཤིན་ཏུ་
ཕན་ཆེའོ། །དེ་ལྟར་བླ་མའི་རྣལ་འབྱོར་བསྒོམས་ནས་ཐུན་བསྡུ་བ་ན་ཚོགས་
ཞིང་རྣམས་རྟེན་ཡོད་ན་བརྟན་བཞུགས་དང་། རྟེན་མེད་ན་རྒྱུད་བྱིན་ གྱིས་
བརླབ་པའི་ཕྱིར་རང་ལ་ཐིམ་པའི་མོས་པ་བྱ། དེ་ནས། དགེ་བ་འདི་ཡིས་མྱུར་
དུ་བདག །བཅོམ་ལྡན་སྨན་བླ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་
པ། །དེ་ཡི་ས་ལ་འགོད་པར་ཤོག །བདག་གི་དགེ་བའི་ ལས་ནི་འདི་དག་
གིས། །ཉམ་ཐག་ཕ་མ་འགྲོ་ཀུན་སྒྲོལ་བ་ལ། །མཁྱེན་བརྩེ་ནུས་མཐུ་ཐོགས་པ་
མི་མངའ་བ། །བཅོམ་ལྡན་སྨན་བླ་ལྟ་བུར་བདག་གྱུར་ ཅིག །ཅེས་ སོགས་
གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲག་པོས་
བསྔོ་བ་དང་སྨོན་ལམ་བྱའོ། །ཐུན་མཚམས་སུ་ཡང་བླ་མ་བཅོམ་ལྡན་འདས་
སྨན་གྱི་བླ་སྒོམ་བཞིན་པའི་ངང་ནས་བྱམས་སྙིང་རྗེ་བྱང་ཆུབ་ཀྱི་སེམས་ཡང་
ཡང་གསལ་བཏབ་ལ་རང་གཞན་སེམས་ཅན་ཐམས་ཅད་ཀྱི་ལས་སྒྲིབ་རྣམས་
སྦྱོང་བའི་ཕྱིར་དང༌། ནད་དང་མུ་གེ་ལ་སོགས་པ་འཇིག་རྟེན་གྱི་རྒུད་པ་རྣམས་
ཞི་བའི་ཕྱིར་དང་། ལྷ་དང་བཅས་པའི་འགྲོ་བ་ཐམས་ཅད་ལ་ཆོས་ཀྱི་སྦྱིན་པ་
བྱ་བའི་ཕྱིར་སྨན་མདོ་བརྒྱད་བརྒྱ་པ་ཀློག་ཅིང་ཁ་ཏོན་དུ་བྱའོ། །དེ་ལྟར་བླ་མ་
བཅོམ་ལྡན་འདས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོའི་ལྷ་ཚོགས་བསྒོམས་
- 388 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས།
ནས་ཕྱག་མཆོད་ཐུགས་ རྗེ་བསྐུལ་བའི་ གསོལ་འདེབས་ལ་འབད་པ་དང༌།
དེའི་ནང་ནས་ཀྱང་སྨན་བླ་བདེ་གཤེགས་བརྒྱད་ཀྱི་མཚན་ནས་བརྗོད་དེ་
གསོལ་བ་འདེབས་པ་ལན་བདུན་བདུན་བྱེད་པ་ནི་ཤིན་ཏུ་བསྔགས་ཏེ། བདེ་
བར་ གཤེགས་ པ་བརྒྱད་ པོ་ འདིས་ སྔོན་ཐུགས་བསྐྱེད་ པའི་ ཚེ་ མཚན་ནས་
བརྗོད་དེ་གསོལ་བ་འདེབས་པ་ཐམས་ཅད་ནམ་ཡང་མི་འདོར་བར་རྗེས་སུ་
འཛིན་པར་ཞལ་གྱིས་བཞེས་ཤིང་། ལྷག་པར་སྟོན་པ་ཐུབ་པའི་དབང་པོ་ཞིང་
འདིར་བྱོན་ནས་བདེ་བར་གཤེགས་པ་བརྒྱད་ཀྱིས་གཙོས་ཕྱོགས་བཅུའི་རྒྱལ་
བ་སྲས་བཅས་གདན་འཛོམ་པའི་ཚེ་སྨན་བླ་བདེ་གཤེགས་བདུན་པོ་འདིའི་
མཚན་ལན་བདུན་བདུན་བརྗོད་ནས་གསོལ་བ་བཏབ་ན། སྔོན་གྱི་ལས་སྒྲིབ་
ཆེན་པོ་རྣམས་ཀྱང་མྱུར་དུ་བྱང་བ་དང༌། ཚེ་རིང་ཞིང་ནད་མེད་པ་དང་། ནད་
ཀྱིས་མནར་བ་རྣམས་ཀྱང་མྱུར་དུ་ཐར་བ་དང་། བསོད་ནམས་ཉམས་པ་རྣམས་
གསོས་ཤིང༌། གསར་དུ་བསོད་ནམས་ཆེན་པོ་ཐོབ་པ་དང་། ཤི་ནས་ངན་སོང་
དུ་མི་ལྟུང་ཞིང་བདེ་འགྲོའི་རྟེན་ཁྱད་པར་ཅན་ཐོབ་སྟེ་ཚུལ་ཁྲིམས་རྣམ་པར་
དག་པར་འགྱུར་བ་སོགས་ཕན་ཡོན་མཐའ་ཡས་པ་གསུངས་སོ། །ཚུལ་འདིར་
འབད་ལས་ཐོབ་པའི་དགེ་བ་དེས། །རྒྱལ་སྲས་ སྤྱོད་པ་རྒྱ་མཚོ་མཐར་ཕྱིན་
ནས། །ཡང་ ཡང་ དྲིན་ གྱིས་ བསྐྱངས་ པའི་ འགྲོ་ རྣམས་ ཀྱི། །མགོན་ སྐབས་
དཔུང་གཉེན་དམ་པར་བདག་གྱུར་ཅིག །མཐོང་དང་ཐོས་དང་དྲན་དང་རེག་
པ་དང༌། །བདག་ གི་ མིང་ནས་ བརྗོད་ པ་ ཐམས་ཅད་ ཀྱང་། །དེ་ཡི་མོད་ལ་
གདུང་བ་ཀུན་ཞི་ནས། །རྣམ་པ་ཀུན་ཏུ་བདེ་དང་ལྡན་གྱུར་ཅིག །ནམ་མཁའི་
མཐས་ཁྱབ་སེམས་ཅན་ཐམས་ཅད་ལ། །བཅོམ་ལྡན་སྨན་བླའི་ཐུགས་རྗེས་
- 389 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༽
ཁྱབ་ པ་ ལྟར། །བདག་ ཀྱང་ ཕྱོགས་བཅུ་ནམ་མཁའི་མཐས་ གཏུགས་པའི། །
འགྲོ་བ་ཀུན་གྱི་ཉེར་འཚོར་འགྱུར་བར་ཤོག །ཅེས་བཅོམ་ལྡན་འདས་སྨན་གྱི་
བླ་བཻ་ཌཱུརྱའི་འོད་ཀྱི་རྒྱལ་པོ་ལ་བརྟེན་པའི་བླ་མའི་རྣལ་འབྱོར་དངོས་གྲུབ་ཀུན་
འབྱུང་ཞེས་བྱ་བ་འདི་ནི། རིགས་རུས་ཁུངས་བཙུན་ཞིང་གསོ་རིག་ལ་སྦྱངས་
བའི་ཡོན་ཏན་དང་ལྡན་པ་ཨེམ་ཆི་ཚེ་བརྟན་རྡོ་རྗེས་ཡང་ཡང་ནན་ཆེན་པོས་
བསྐུལ་བ་ལ་བརྟེན་ནས། བླ་མ་དམ་པ་རྣམས་ཀྱི་ཞབས་རྡུལ་སྤྱི་བོའི་རྒྱན་དུ་
འཛིན་པ་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་
སྦྱར་བའོ། །
༈ ན་མོ་གུ་རུ་མུ་ནི་ཨིནྡྲ་ཡ། རབ་འབྱམས་རྒྱལ་བ་ཀུན་གྱི་ཐུགས་
རྗེའི་ གཟུགས། །བླ་ མ་ མཆོག་ དང༌ དབྱེར་ མེད་ ཤཱཀྱའི་ ཏོག །འཇམ་ པའི་
དབྱངས་ དང་ མཁན་ ཆེན་ ཞི་ འཚོ་ཚོགས། །དངོས་ བརྒྱུད་ བླ་ མ་ རྣམས་ ལ་
གསོལ་བ་འདེབས། །མགོན་མེད་ལྔ་བརྒྱ་ཐ་མའི་འགྲོ་བ་ལ། །རྒྱལ་བ་གཞན་
ལས་ ཐུགས་ རྗེ་ ཆེས་ ལྷག་ པ། །བདེ་ བར་ གཤེགས་ པ་ བརྒྱད་ དང༌ བླ་ མ་
མཆོག །དབྱེར་མེད་སྐྱབས་ཀྱི་དམ་ པར་ གསོལ་བ་འདེབས། །སྙིགས་དུས་
སངས་རྒྱས་མཐོང་བའི་སྐལ་མེད་ལ། །རྒྱལ་རྣམས་ཐ་མལ་བཤེས་གཉེན་ཚུལ་
འཛིན་པར། །གསུང་ཕྱིར་བཅོམ་ལྡན་སྨན་བླའི་ལྷ་ཚོགས་ཀྱི། །ངོ་བོ་དཔལ་
ལྡན་བླ་མར་གསོལ་བ་འདེབས། །སྔོན་ཚེ་རྒྱལ་བ་སྲས་བཅས་ཀུན་འདུས་
ནས། །སྙིགས་དུས་ འགྲོ་ བའི་ མགོན་ དུ་ མངའ་ གསོལ་ བ། །ཐུགས་ རྗེ་ ཆེ་
མགོན་བདེ་གཤེགས་མཆེད་བརྒྱད་དང་། །དབྱེར་མེད་བླ་མ་མཆོག་ལ་གསོལ་
བ་ འདེབས། །འཇམ་ དབྱངས་ བླ་ མ་ ཐུགས་ རྗེའི་ གཏེར་ ཆེན་ གྱིས། །བདེ་
- 390 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས།
གཤེགས་བརྒྱད་ཀྱི་ཐུགས་དམ་རབ་བསྐུལ་ནས། །བདེན་ཚིག་སྨོན་ལམ་བྱེ་
བའི་མཐུ་བསྟན་པ། །འཇམ་མགོན་ཐུགས་རྗེ་ཅན་ལ་གསོལ་བ་འདེབས། །
ཆོས་ཕུང་བརྒྱད་ཁྲི་བཞི་སྟོང་སྙིང་པོའི་དོན། །ཚང་ལ་མ་ནོར་ལམ་གྱི་རིམ་པ་
རུ། །བསྡུས་ནས་འདོམས་མཛད་དཔལ་ལྡན་བླ་མའི་གསུང་། །དམ་ཆོས་ཀུན་
འདུས་བླ་མར་གསོལ་བ་འདེབས། །མཁྱེན་བརྩེའི་དྭངས་ཤེལ་གདུལ་བྱའི་
ཚོན་རིས་ཀྱང་། །ཞི་དང་ཁྲོ་བོ་ཅིར་ཡང་སྟོན་མཛད་པ། །རྒྱལ་སྲས་སུམ་ཁྲི་
དྲུག་སྟོང་ཚོགས་ རྣམས་ ཀྱི། །ངོ་བོ་དྲིན་ཅན་བླ་མར་ གསོལ་བ་འདེབས། །
ཕྱོགས་བཅུའི་རྒྱལ་བ་ཀུན་ གྱི་ངོ་བོ་ཉིད། །མདོ་ སྔགས་དམ་ཆོས་མ་ལུས་
འབྱུང་བའི་གནས། །འཕགས་ཚོགས་དགེ་འདུན་ཀུན་གྱི་གཙོ་བོ་སྟེ། །མཆོག་
གསུམ་ངོ་བོ་བླ་མར་གསོལ་བ་འདེབས། །བདེ་གཤེགས་བརྒྱད་ལ་མཆོད་ཅིང་
གསོལ་འདེབས་དང་། །ཐ་ན་མཚན་ཙམ་འཛིན་པ་ཐམས་ཅད་ཀྱང་། །སྲིད་
ཞིའི་འཇིགས་པ་ཀུན་ལས་ ངེས་སྐྱོབ་ཅེས། །ཐུབ་པའི་དབང་པོས་རྒྱ་ཆེར་
བསྔགས་པ་མཛད། །ཚུལ་དེ་བསམས་ནས་ཤུགས་དྲག་དད་པ་ཡིས། །རྒྱུན་དུ་
བདེ་གཤེགས་བརྒྱད་ལ་གསོལ་འདེབས་པ། །བདག་ཅག་ཡི་ཆད་སྐྱིད་ལུག་མི་
འགྱུར་བར། །ཐུགས་ རྗེའི་མཐུ་དེ་མྱུར་དུ་བསྟན་དུ་གསོལ། །ཕྱོགས་བཅུའི་
ཞིང་ན་སྒྲ་སྐད་ཅི་གྲག་པ། །ཐམས་ཅད་སྒྲིབ་མེད་སྙན་གྱིས་གསན་ལགས་
ན། །ཉམ་ཐག་བདག་གི་འོ་དོད་འདི་གསོན་ལ། །སྐུ་ཡི་སྣང་བ་མྱུར་དུ་བསྟན་
དུ་ གསོལ། །སེམས་ཅན་ཀུན་གྱི་བསམ་པ་ཅི་མཆིས་པ། །ཐམས་ཅད་སྒྲིབ་
མེད་ཐུགས་ཀྱིས་གཟིགས་ལགས་ན། །མགོན་པོ་ཁྱོད་ལ་སྙིང་ནས་རེ་འགའ་
བ། །བདག་གི་རེ་བ་མྱུར་དུ་བསྐང་དུ་གསོལ། །འོན་ཏེ་བདག་ཅག་མ་རུང་
- 391 -



མེས་པོའི་ཤུལ་བཞག་ལས། ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ། ༼༢༠༽
སྤྱོད་ངན་པས། །གཟིགས་པར་མི་བཞེད་བྱིན་རླབས་མི་སྩོལ་ན། །མ་རུང་རྩོད་
དུས་འགྲོ་བའི་མགོན་པོ་ཞེས། །རྒྱ་ཆེར་བསྔགས་པ་མཛད་ལ་དགོས་པ་ཅི། །
སྙིགས་མའི་བྱིན་ཟ་ཆེས་ཆེར་རབ་འབར་བས། །རྒྱལ་གཞན་མཐའ་དག་སྐྲག་
པར་གྱུར་པའི་ཚེ། །ཐུགས་རྗེ་ཆེས་ལྷག་མགོན་པོ་ཁྱེད་རྣམས་ཀྱིས། །བདག་
ཅག་སྒྲོལ་ཞེས་དམ་བཅའ་མ་མཛད་དམ། །འོན་ཀྱང་བདེ་བར་གཤེགས་པ་
ཐུགས་རྗེ་ལ། །ཕྱི་བཤོལ་བསྙེལ་བ་ནམ་ཡང་མི་མངའ་ཡང་། །བྱང་བསྟན་
ཕུག་ པར་ ཉི་ འོད་ མི་ འཆར་ བཞིན། །བདག་ ཅག་ ལས་ ཉོན་ མཐུག་ པོས་
བསྒྲིབས་པར་ཟད། །དེང་ནས་བཟུང་སྟེ་བྱང་ཆུབ་སྙིང་པོའི་བར། །བླ་མ་རྒྱལ་
བ་སྲས་བཅས་ཁྱེད་རྣམས་ལས། །ལྷག་པའི་རེ་ས་གཞན་དུ་མ་མཆིས་པས། །
ཐུགས་རྗེའི་ཕྱག་གིས་འབྲལ་མེད་གཟུང་དུ་གསོལ། །དྲིན་ཅན་བླ་མ་མཆོག་
གསུམ་ཀུན་འདུས་སུ། །གཏིང་ནས་ཡིད་ཆེས་རྙེད་པའི་དད་གུས་ཀྱིས། །ཅི་
གསུང་བཀའ་བཞིན་སྒྲུབ་པ་ལྷུར་བླངས་ཏེ། །ཕ་རྗེས་བུ་ཡིས་ཟིན་པར་བྱིན་
གྱིས་རློབས། །དལ་འབྱོར་རྙེད་དཀའ་ནམ་འཆི་ཆ་མེད་དང༌། །ལས་འབྲས་
བསླུ་མེད་འཁོར་བའི་ངང་ཚུལ་རྣམས། །ཡང་ཡང་བསམས་པས་ཡིད་འབྱུང་སྐྱོ་
ཤས་ཀྱིས། །ཐར་པའི་ལམ་སྣ་ཟིན་པར་བྱིན་གྱིས་རློབས། །སེམས་ཅན་འདི་
ཀུན་དྲིན་ཅན་མ་ཉིད་དུ། །མཐོང་ནས་བྱམས་དང་སྙིང་རྗེ་བྱང་ཆུབ་སེམས། །
རྒྱལ་སྲས་སྤྱོད་པ་རྒྱ་མཚོར་སློབ་པ་ལ། །ཞུམ་མེད་སྙིང་སྟོབས་སྐྱེ་བར་བྱིན་
གྱིས་རློབས། །ཚེ་འདིའི་སྣང་བ་འགགས་པར་གྱུར་པའི་ཚེ། །བེ་ཌཱུརྱ་སྣང་འོད་
ཀྱི་ཞིང་ ཁམས་ སུ། །སྐྱེས་ནས་བཅོམ་ལྡན་སྨན་བླའི་ཞལ་མཐོང་སྟེ། །བྱང་
ཆུབ་ལུང་བསྟན་དབུགས་དབྱུང་ཐོབ་གྱུར་ཅིག །ཅེས་བཅོམ་ལྡན་སྨན་བླ་བདེ་
- 392 -



སྨན་བླའི་མདོ་ཆོག་གི་སྙིང་པོའི་ཆོག་བསྒྲིགས་རིན་པོ་ཆེའི་ཐེམ་སྐས།
བར་གཤེགས་པ་མཆེད་བརྒྱད་དང་ལམ་མ་ནོར་བར་སྟོན་པའི་བླ་མ་གཉིས་ངོ་
བོ་དབྱེར་མེད་དུ་བྱས་ཏེ་ཐུགས་རྗེ་བསྐུལ་ཞིང་གསོལ་བ་འདེབས་པའི་ཚིགས་
སུ་བཅད་པ་སྨན་བླའི་ཆོ་ག་དང་སྦྲེལ་ནས་རྒྱུན་དུ་ཁ་ཏོན་དུ་བྱས་ཆོག་པ་འདི་
ལྟ་བུ་ཞིག་དགོས་ཞེས། གྲུབ་པའི་གནས་མཆོག་ཤྲཱི་ཆུ་བཟང་ནས་སྒྲུབ་པའི་
རྒྱལ་མཚན་འཛིན་པ་བུ་ཆེན་གྲགས་པ་ཆོས་བཟང་གིས་ནན་གྱིས་བསྐུལ་བ་
ལ་བརྟེན་ནས། དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་
གླིང་དུ་སྦྱར་བའོ། །འདིས་ཀྱང་འགྲོ་ཀུན་བདེ་གཤེགས་བརྒྱད་ཀྱིས་རྗེས་སུ་
འཛིན་པར་གྱུར་ཅིག། །།
- 393 -



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
ཐོ# ར
* &%E ཎ ︽ནི༔ +
*#b @ +hp
# ཉིཏྟཾ ༔ ཚེ # % @ #
# % @ # % ཚུ, ༔ ༔



རྩོམ་སྒྲིག་འགན་འཁུར་པ། ཚངས་པོ།།
གདན་ཞུས་རྩོམ་སྒྲིག་པ།ཡེ་ཤེས་བྱང་ཆུབ།།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དེ ས་པོ འི ་ ཤུ ལ ་བ ན ག།
དེབ་བརྒྱ་དང་གྱ་གསུམ་པ།
ཡོངས་འཛིན་ཡེ་ཤེས་རྒྱལ་མཚན་གྱི་གསུང་འབུམ་བཞུགས།
（༢༠/༣༢）།
ཡོངས་འཛིན་ཡེ་ཤེས་རྒྱལ་མཚན་གྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡ ༢པར་པར་ཐེངས་དང་པོ་བཏབ། །
དེབ་ཚད། ༨ ༨༠ X ༡ ༢ ༣°mm ༡/༣༢
དཔར་གྲངས། ༠༠༠༡-༡ ༧༠༠
ISBN 978 - 7-80253 - 436 - 0/B. 123
གསུང་འབུམ་ཆ་ཚང་ལ་(དེབ་༡ - ༣ ༢ ཡོད་）སྒོར། ༡༠༥༠.༠༠



责任编辑:聪博
特约编辑:益西向秋
封面设计:多吉
图书在版编目(CIP)数据
雍增·益西坚赞文集:藏文/(清)
雍增·益西坚赞著;
百慈藏文古籍研究室编 - - 北京:
中国藏学出版社,2011.12 (先哲遗书丛书)
| ISBN 978-7-80253-436 -0
1.0雍… I.0雍… 百….0喇嘛教
- 文集 - 藏语 V.DB946.6 - 53
中国版本图书馆CIP数据核字(2011) 第260029号
先哲遗书
(第183卷)
雍增·益西坚赞文集
第20/32卷
雍增·益西坚赞著
关
百慈藏文古籍研究室编
中国藏学出版社出版发行
(北京市北四环东路131号)
深圳市海健印刷有限公司印刷
开本:880x1230毫米 1/32 印张:421.5
| 2011年12月第1版 2011年12月第1次印刷
印数:0001-1700册
| ISBN 978-7-80253 - 436 -0/B·123
本文集总定价(1-32册):1050.00元



ISBN 978-7-80253-436-0
9787802lls 34360
本文集总定价(1-32 卷):1050.00 元
